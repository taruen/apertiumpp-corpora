MAT.1.1	अब्राहाम व दाऊदया सन्‍तान येशू ख्रीष्‍टया पुर्खा थथे दु –
MAT.1.2	अब्राहामया काय्‌ इसहाक,
MAT.1.2	इसहाकया काय्‌ याकूब,
MAT.1.2	याकूबया काय्‌ यहूदा व वया दाजुकिजापिं।
MAT.1.3	यहूदाया काय्‌पिं फारेस व जाहेर खः। थुमि मां तामार खः।
MAT.1.3	फारेसया काय्‌ हेस्रोन,
MAT.1.3	हेस्रोनया काय्‌ आराम,
MAT.1.4	आरामया काय्‌ अम्‍मीनादाब,
MAT.1.4	अम्‍मीनादाबया काय्‌ नहशोन,
MAT.1.4	नहशोनया काय्‌ सल्‍मोन,
MAT.1.5	सल्‍मोनया काय्‌ बोअज खः।
MAT.1.5	बोअजया मां राहाब खः।
MAT.1.5	बोअजया काय्‌ ओबेद खः।
MAT.1.5	ओबेदया मां रूथ खः।
MAT.1.5	ओबेदया काय्‌ यिशै,
MAT.1.6	यिशैया काय्‌ जुजु दाऊद खः।
MAT.1.6	जुजु दाऊदया काय्‌ सोलोमन खः।
MAT.1.6	सोलोमनया मां न्‍हापा उरियाहया कलाः खः।
MAT.1.7	सोलोमनया काय्‌ रहबाम,
MAT.1.7	रहबामया काय्‌ अबिया,
MAT.1.7	अबियाया काय्‌ आशा,
MAT.1.8	आसाया काय्‌ यहोशापात,
MAT.1.8	यहोशापातया काय्‌ यहोराम,
MAT.1.8	यहोरामया काय्‌ उज्‍जियाह,
MAT.1.9	उज्‍जियाहया काय्‌ योताम,
MAT.1.9	योतामया काय्‌ आहाज,
MAT.1.9	आहाजया काय्‌ हिजकिया,
MAT.1.10	हिजकियाया काय्‌ मनश्‍शे,
MAT.1.10	मनश्‍शेया काय्‌ अमोन,
MAT.1.10	अमोनया काय्‌ योशियाह,
MAT.1.11	योशियाहया काय्‌ यकोनियास व वया किजापिं खः। अबलय्‌ हे इस्राएलीतय्‌त ज्‍वनाः बेबिलोनय्‌ यंकूगु खः। 
MAT.1.12	बेबिलोनय्‌ इस्राएलीतय्‌त ज्‍वनायंके धुंकाः
MAT.1.12	यकोनियासया शालतिएल धयाम्‍ह काय्‌ बुल।
MAT.1.12	शालतिएलया काय्‌ यरूबाबेल,
MAT.1.13	यरूबाबेलया काय्‌ अबिउद,
MAT.1.13	अबिउदया काय्‌ एल्याकीम,
MAT.1.13	एल्याकीमया काय्‌ आजोर,
MAT.1.14	आजोरया काय्‌ सादोक,
MAT.1.14	सादोकया काय्‌ आखिम,
MAT.1.14	आखिमया काय्‌ एलिउद,
MAT.1.15	एलिउदया काय्‌ एलाजार,
MAT.1.15	एलाजारया काय्‌ मत्तान,
MAT.1.15	मत्तानया काय्‌ याकूब,
MAT.1.16	याकूबया काय्‌ योसेफ खः।
MAT.1.16	थ्‍व योसेफ ख्रीष्‍ट येशूयात बुइकूम्‍ह मरियमया भाःत खः।
MAT.1.17	थुकथं ल्‍याःखाय्‌बलय्‌ अब्राहामंनिसें दाऊद तक झिंप्‍यंगू पुस्‍ता, दाऊदंनिसें बेबिलोनय्‌ इस्राएलीतय्‌त ज्‍वनायंकूबलय्‌ तक झिंप्‍यंगू पुस्‍ता, अले बेबिलोनय्‌ इमित ज्‍वनायंके धुंकाः निसें मुक्ति बीम्‍ह ख्रीष्‍ट तक झिंप्‍यंगू पुस्‍ता जुल।
MAT.1.18	येशू ख्रीष्‍ट थुकथं बूगु खः। वय्‌कःया मां मरियमयात योसेफं ब्‍याहा याना यंके न्‍ह्यः क्‍वःछिना जक तःबलय्‌ हे पवित्र आत्‍मापाखें प्‍वाथय्‌ दत।
MAT.1.19	मरियमया भाःत जुइम्‍ह तसकं धर्मीम्‍ह मनू जूगुलिं मरियमयात बेइज्‍जत मयासे दुनें दुनें त्‍वःता छ्वयेगु बिचाः यात।
MAT.1.20	योसेफं थथे बिचाः याना च्‍वंबलय्‌ वयात म्‍हगसय्‌ प्रभुया छम्‍ह स्‍वर्गदूतं वयाः थथे धाल – “दाऊदया सन्‍तान योसेफ, मरियमयात ब्‍याहा यायेत ग्‍याये मते। पवित्र आत्‍मापाखें वया प्‍वाथय्‌ दुगु खः। 
MAT.1.21	मरियमं काय्‌ छम्‍ह बुइकी, अले छं व मचायागु नां येशू ति, छाय्‌धाःसा वय्‌कलं थः मनूतय्‌त पापं छुतय्‌ यानादी।”
MAT.1.22	परमप्रभुं अगमवक्तापाखें धयादीगु खँ पूवनेत हे थथे जू वःगु खः। 
MAT.1.23	थथे च्‍वयातःगु दु –
MAT.1.23	“ब्‍याहा मयानिम्‍ह छम्‍ह मिसां
MAT.1.23	काय्‌ बुइकी,
MAT.1.23	वय्‌कःया नां इम्‍मानुएल तइ।”
MAT.1.23	इम्‍मानुएल धाःगु
MAT.1.23	“परमेश्वर झी नाप दु” धइगु खः।
MAT.1.24	न्‍ह्यलं चाये धुंकाः योसेफं स्‍वर्गदूतं धाःथें यात। वं थः कलाः जुइम्‍ह मरियमयात थःगु छेँय्‌ हल। 
MAT.1.25	अय्‌नं मचा मबुतले मरियम नाप मद्यं। अले मचा बुइ धुंकाः योसेफं वयागु नां येशू तल।
MAT.2.1	हेरोद जुजुया इलय्‌ यहूदियाया बेथलेहेम धाःगु गामय्‌ येशू बूगु खः। येशू बुइ धुंकाः पुर्बपाखें ज्‍योतिषीत वय्‌कःयात यरूशलेमय्‌ स्‍वः वल। 
MAT.2.2	अले इमिसं मनूतय्‌के थथे धकाः न्‍यन – “यहूदीतय्‌ जुजु जुयाः बूम्‍ह गन दु? वय्‌कः बूगु खँ सीकेगु छगः नगु पुर्बय्‌ खनागुलिं वय्‌कःयात दर्शन यायेत जिपिं थन वयागु खः।”
MAT.2.3	थ्‍व खँ न्‍यनाः हेरोद जुजुया तसकं नुगः भाराभारा मिन। यरूशलेमय्‌ च्‍वंपिं फुक्‍क मनूत नं ग्‍यात। 
MAT.2.4	उकिं हेरोद जुजुं तःधंपिं पुजाहारीतय्‌त व शास्‍त्रीतय्‌त सःताः थथे न्‍यन – “मुक्ति बीम्‍ह ख्रीष्‍ट गन बुइगु?”
MAT.2.5	अले इमिसं थथे धकाः लिसः बिल – “यहूदियायागु बेथलेहेमय्‌ दु, छाय्‌धाःसा थ्‍व खँ छम्‍ह अगमवक्तां नं थथे च्‍वया थकूगु दु –
MAT.2.6	‘हे यहूदियाया बेथलेहेम,
MAT.2.6	छ यहूदियाया जुजुपिनिगु न्‍ह्यःने
MAT.2.6	छुं कथं नं चिधं मजू,
MAT.2.6	छाय्‌धाःसा छंगुपाखें
MAT.2.6	छम्‍ह तःधंम्‍ह जुजु पिहां वइतिनि।
MAT.2.6	व जिमि मनू इस्राएलीतय्‌ जवाः जुइतिनि।’”
MAT.2.7	अले हेरोदं पुर्बं वःपिं ज्‍योतिषीतय्‌त सुनानं मसीक सःताः न्‍यनेकने यानाः नगु खने दुगु ई सीका काल। 
MAT.2.8	अले इमित थथे धकाः बेथलेहेमय्‌ छ्वल – “छिकपिं वनाः मचायागु खँ बांलाक सीकाः जितः कं झासँ, अले जि नं वनाः दर्शन या वने।”
MAT.2.9	जुजुयागु खँ न्‍यनाः इपिं अनं वन। इमिसं पुर्बय्‌ खंगु नगु हानं खने दय्‌कः वल। व नगु न्‍ह्यज्‍यां ज्‍यां वनाः मचा दुगु थासय्‌ थ्‍यंकाः दित। 
MAT.2.10	व नगु खनाः इपिं तसकं लय्‌ ताल। 
MAT.2.11	अन थ्‍यंकाः इपिं छेँय्‌ दुहां वनाः मचायात मरियमया मुलय्‌ तयातःगु खन। अले इमिसं क्‍वछुनाः वय्‌कःयात भागि यात। अले थःथःगु कन्‍तुर चाय्‌काः लुँ, नस्‍वाःगु गुंगू व मूर्र लिकयाः छाल।
MAT.2.12	म्‍हगसय्‌ इमित हेरोदयाथाय्‌ वने मते धकाः परमेश्वरं उजं बियादिल। अय्‌जूगुलिं इपिं मेगु हे लँपु जुयाः थः थःगु देशय्‌ लिहां वन।
MAT.2.13	ज्‍योतिषीत वने धुंकाः योसेफयात म्‍हगसय्‌ प्रभुया छम्‍ह स्‍वर्गदूतं थथे धाल – “दँ, मचा व वया मांयात ब्‍वनाः याकनं हे मिश्र देशय्‌ बिस्‍युं हुँ। लिहां वयेत मधातले छिपिं अन हे च्‍वँ, छाय्‌धाःसा हेरोदं मचायात स्‍यायेत स्‍वयाच्‍वंगु दु।”
MAT.2.14	अले योसेफ मचा व मांम्‍हय्‌सित ब्‍वनाः चां चां हे मिश्र देशय्‌ बिस्‍युं वन। 
MAT.2.15	हेरोद जुजु मसितले इपिं अन हे च्‍वनाच्‍वन। “जिं थः काय्‌यात मिश्र देशं सःता” धकाः परमप्रभुं अगमवक्तायात धाय्‌कादीगु खँ थुकथं पूवन। 
MAT.2.16	ज्‍योतिषीतय्‌सं थथे झंगःलाःगु सीकाः हेरोद तमं मि जुल। अले ज्‍योतिषीतय्‌ पाखें नगु खनेदुगु ई सीकातःगु दुगुलिं व हे स्‍वयाः हेरोदं बेथलेहेमय्‌ व वया जःखः च्‍वंगु थासय्‌ च्‍वंपिं निदँ व निदं क्‍वय्‌यापिं मिजं मस्‍तय्‌त स्‍याके बिल। 
MAT.2.17	थुकथं यर्मिया अगमवक्तां धया थकूगु खँ पूवन –
MAT.2.18	“रामाय्‌ नुगः हे तज्‍याइ थें च्‍वंक
MAT.2.18	ख्‍वःसः ताये दत।
MAT.2.18	राहेल थः मस्‍तय्‌त लुमंकाः ख्‍वयाच्‍वन।
MAT.2.18	वयात सुनानं दिके मफुत,
MAT.2.18	छाय्‌धाःसा वया मस्‍त स्‍याये धुंकल।”
MAT.2.19	हेरोद जुजु सी धुंकाः मिश्र देशय्‌ च्‍वना च्‍वंम्‍ह योसेफयात म्‍हगसय्‌ प्रभुयाम्‍ह छम्‍ह स्‍वर्गदूतं 
MAT.2.20	थथे धाल – “दँ, मचा व मांम्‍हय्‌सित ब्‍वनाः इस्राएल देशय्‌ लिहां हुँ। मचायात स्‍यायेत स्‍वःपिं मनूत सी धुंकल।”
MAT.2.21	अले योसेफ मचा व मांम्‍हय्‌सित ब्‍वनाः इस्राएल देशय्‌ तुं लिहां वन। 
MAT.2.22	हेरोद सिनाः वया काय्‌ अर्खिलाउसं यहूदियाय्‌ राज्‍य यानाच्‍वंगु दु धकाः न्‍यनाः योसेफ अन वने ग्‍यात। अय्‌जूगुलिं परमेश्वरं हानं म्‍हगसय्‌ वयात अन वने मते धकाः धयादीगुलिं योसेफ गालीलय्‌ वन। 
MAT.2.23	अगमवक्तातय्‌सं वय्‌कःयात “नासरी” धाइ धाःगु खँ पूवंकेत योसेफ नासरत धाःगु शहरय्‌ वनाः च्‍वं वन। 
MAT.3.1	अनं लिपा बप्‍तिस्‍मा बीम्‍ह यूहन्‍नां यहूदियाया मरुभूमिइ वनाः 
MAT.3.2	थथे धकाः भिंगु खँ न्‍यंकाजुल –
MAT.3.2	“पश्‍चाताप या,
MAT.3.2	छाय्‌धाःसा स्‍वर्गयागु राज्‍य न्‍ह्यःने
MAT.3.2	थ्‍यंकः वःगु दु।”
MAT.3.3	थ्‍व हे यूहन्‍नायागु खँ यशैया अगमवक्तां थथे च्‍वया थकूगु दु –
MAT.3.3	“मरुभूमिइ छम्‍ह मनू थथे धकाः
MAT.3.3	हालाः वइ –
MAT.3.3	‘प्रभुयात लँ ब्‍यु,
MAT.3.3	वय्‌कःयागु लँ छिंका ब्‍यु।’”
MAT.3.4	थ्‍व यूहन्‍नां उँटयागु सं थाना तःगु वसः पुनातःगु दु। अले जँय्‌ छेंगूयागु जनीं चिनातःगु दु। वयागु नसा क्‍वःबुइँचा व गुँ कस्‍ति खः।
MAT.3.5	यरूशलेमं, यहूदियाया फुक्‍क गामं व यर्दन खुसिया जःखः च्‍वंपिं मनूत वयाथाय्‌ वल। 
MAT.3.6	अले थः थःगु पाप स्‍वीकार यानाः यर्दन खुसिइ यूहन्‍नापाखें बप्‍तिस्‍मा काल।
MAT.3.7	यक्‍व हे फरिसीत व सदुकीत नं बप्‍तिस्‍मा कायेत वयाच्‍वंगुलिं वं इमित थथे धाल – “हे सर्पया सन्‍तान, परमेश्वरयागु तंपाखें बचय्‌ जुइत छिमित सुनां ख्‍याच्‍वः बिल?
MAT.3.8	पश्‍चाताप याःथें छिमिसं थःगु चालचलन नं अथे हे या। 
MAT.3.9	‘अब्राहाम हे जिमि तापाःबाज्‍या खः, उकिं जिमित छुं नं जुइ मखु’ धकाः धयाजुइ मते, छाय्‌धाःसा जिं छिमित धाये – परमेश्वरं अब्राहामया निंतिं ल्‍वहँतं नं मस्‍त दय्‌कादी फु।
MAT.3.10	सिमायागु हाप्‍वलय्‌ पा लाये हे त्‍यंगु दु। उकिं भिंगु फल मसःगु सिमा पालाः छ्वय्‌का छ्वइ।
MAT.3.11	“जिं ला छिमित पश्‍चातापया निंतिं लखं बप्‍तिस्‍मा बियाच्‍वना। जिगु लिपा जि सिबय्‌ तसकं तःधंम्‍ह झायाच्‍वंगु दु। जि ला वय्‌कःयागु लाकां ज्‍वनाजुइत तक नं मल्‍वः। वय्‌कलं हे छिमित पवित्र आत्‍मां व मिं बप्‍तिस्‍मा बियादी। 
MAT.3.12	वय्‌कलं ल्‍हातिइ हासा ज्‍वनातयादीगु दु। वय्‌कलं फुक्‍क छ्व हायाः थःगु धुकुतिइ स्‍वथनादी। अले छ्वस जुक्‍व गुबलें मसीगु मिइ छ्वय्‌कादी।”
MAT.3.13	येशू नं बप्‍तिस्‍मा कायेत गालीलंनिसें यर्दन खुसिइ यूहन्‍ना दुथाय्‌ थ्‍यंकः झाल। 
MAT.3.14	यूहन्‍नां वय्‌कःयात थथे धकाः पनेत स्‍वल – “छिं जक जितः बप्‍तिस्‍मा बियादी माः। छि जिथाय्‌ झायादीयागु ला?”
MAT.3.15	वय्‌कलं लिसः बियादिल – “आःयात थथे हे थजु। थुकथं झीसं फुक्‍क धार्मिकता पूवंके माःगु दु।” अले वं “ज्‍यू” धाल।
MAT.3.16	वय्‌कः बप्‍तिस्‍मा कयाः उघ्रिमय्‌ लखं थहां झाल। उबलय्‌ हे स्‍वर्ग चाल, अले वय्‌कलं परमेश्वरयागु आत्‍मा सुकुभतु थें जुयाः थःगु म्‍हय्‌ जूवयाच्‍वंगु खन। 
MAT.3.17	अले स्‍वर्गं थथे धयाहल – “थ्‍व जि यःम्‍ह काय्‌ खः, थ्‍व खनाः जि तसकं लय्‌ताः।”
MAT.4.1	पवित्र आत्‍मां येशूयात शैतानपाखें जाँचय्‌ याकेत मरुभूमिइ ब्‍वनायंकल।
MAT.4.2	पीन्‍हु पीचा तक छुं हे नयामदीगुलिं वय्‌कःयात तसकं हे नयेपित्‍यात।
MAT.4.3	अबलय्‌ हे शैतानं वयाः वय्‌कःयात थथे धाल – “छि परमेश्वरया काय्‌ खःसा थ्‍व ल्‍वहंयात मरि जुइमा धकाः धयादिसँ।”
MAT.4.4	येशूं लिसः बियादिल – “थथे च्‍वयातःगु दु –
MAT.4.4	‘मनूत मरिं जक मखु,
MAT.4.4	परमेश्वरयागु म्‍हुतुं पिहां वःगु
MAT.4.4	छगू छगू वचनं म्‍वाइ।’”
MAT.4.5	शैतानं हानं वय्‌कःयात पवित्रगु शहरय्‌ यंकल, अले देगः च्‍वकाय्‌ यंकाः थथे धाल – 
MAT.4.6	“छि परमेश्वरया काय्‌ खःसा थनं तिंन्‍हुयादिसँ। छाय्‌धाःसा थथे च्‍वयातःगु दु –
MAT.4.6	‘छ न्‍ह्याथाय्‌ वंसां रक्षा यायेत
MAT.4.6	परमेश्वरं थः दूततय्‌त आज्ञा बियादी
MAT.4.6	ल्‍वहँतं छंगु तुतियात घाःपाः मजुइमा धकाः
MAT.4.6	इमिसं थःगु ल्‍हातं छन्‍त ल्‍ह्वना तइ।’”
MAT.4.7	येशूं वयात धयादिल – “थथे च्‍वयातःगु दु – ‘छं परमप्रभु परमेश्वरयागु मन स्‍वये मते।’”
MAT.4.8	अनंलि शैतानं वय्‌कःयात तःजाःगु पहाडय्‌ यंकाः संसारयागु बाबांलाःगु फुक्‍क राज्‍य क्‍यन। 
MAT.4.9	“छिं जितः भागि यानादीसा जिं छितः थ्‍व फुक्‍कं बी” धकाः शैतानं धाल।
MAT.4.10	अले वय्‌कलं धयादिल – “अय्‌ शैतान, जिगु न्‍ह्यःने च्‍वने मते, हुँ। थथे नं च्‍वयातःगु दु –
MAT.4.10	‘छं छिम्‍ह परमप्रभु परमेश्वरयागु जक
MAT.4.10	सेवा याये माः।
MAT.4.10	वय्‌कःयात जक मानय्‌ याये माः।’”
MAT.4.11	अले तिनि शैतानं वय्‌कःयात त्‍वःता वन। अले स्‍वर्गदूतत वयाः वय्‌कःयागु सेवा यात।
MAT.4.12	बप्‍तिस्‍मा बीम्‍ह यूहन्‍नायात झ्‍यालखानाय्‌ कुनातल धकाः न्‍यनादीगुलिं येशू गालीलय्‌ झायादिल।
MAT.4.13	वय्‌कः नासरतय्‌ च्‍वना मदिसे जबूलून व नप्‍तालीया दथुइ लाःगु गालील समुद्र लिक्‍क च्‍वंगु कफर्नहुम झायाः च्‍वनादिल।
MAT.4.14	थुकथं यशैया अगमवक्तां धया थकूगु थ्‍व खँ पूवन –
MAT.4.15	“यर्दन खुसि व समुद्र दथुइ
MAT.4.15	लाःगु जबूलून व नप्‍ताली,
MAT.4.15	अले यहूदीमखुपिं च्‍वनाच्‍वंगु गालील,
MAT.4.16	थ्‍व खिउँथाय्‌ च्‍वनाच्‍वंपिं मनूतय्‌सं
MAT.4.16	छगू तःधंगु जः खनीतिनि।
MAT.4.16	कालया किचलय्‌ लाःगु देशय्‌
MAT.4.16	च्‍वनाच्‍वंपिन्‍सं नं थ्‍व तःधंगु जः
MAT.4.16	स्‍वइतिनि।”
MAT.4.17	उबलय्‌ निसें वय्‌कलं थथे धकाः न्‍यंकादिल –
MAT.4.17	“पश्‍चाताप या,
MAT.4.17	छाय्‌धाःसा स्‍वर्गयागु राज्‍य न्‍ह्यःने
MAT.4.17	थ्‍यंकः वये धुंकल।”
MAT.4.18	छन्‍हु येशूं गालील समुद्र सिथय्‌ झायाच्‍वंबलय्‌ जाः ह्वानाः न्‍या लानाच्‍वंपिं निम्‍ह दाजुकिजापिं सिमोन व वया किजा अन्‍द्रियासयात खन। इपिं न्‍या लाइपिं खः। 
MAT.4.19	वय्‌कलं इमित धयादिल – “जि नाप वा, अले जिं छिमित मनूत लाइपिं यानाबी।” 
MAT.4.20	थ्‍व खँ न्‍यनेवं इपिं थःगु जाःजी हे त्‍वःताः वय्‌कः नाप वन।
MAT.4.21	अनं झाःबलय्‌ वय्‌कलं जब्‍दिया निम्‍ह काय्‌ याकूब व वया किजा यूहन्‍नायात खन। इपिं थः अबु जब्‍दि नाप नांचाय्‌ च्‍वनाः पुलांगु जाः ल्ह्वनाच्‍वंगु खः। वय्‌कलं इमित नं सःतादिल। 
MAT.4.22	धयाकथं इपिं थः अबु व नांचा त्‍वःताः वय्‌कः नाप वन।
MAT.4.23	येशू गालील फुक्‍कभनं चाःहिलादिल। धर्मशास्‍त्र स्‍यनिगु छेँय्‌ झायाः मनूतय्‌त स्‍यनेकने यानाः परमेश्वरयागु राज्‍ययागु भिंगु खँ न्‍यंकादिल। अले तःतामछि ल्‍वय्‌ दुपिं मनूतय्‌त नं लाय्‌कादिल।
MAT.4.24	वय्‌कलं थथे यानादीगु खँ सिरिया देशय्‌ फुक्‍कभनं बय्‌बय्‌ जुल। अले तःतामछि ल्‍वय्‌ दुपिं, तःतामछि दुःखकष्‍ट दुपिं, भूत दुबिना च्‍वंपिं, तिल्‍वय्‌ वःपिं व पक्षवातं कःपिं मनूतय्‌त वय्‌कःयाथाय्‌ हल। वय्‌कलं इपिं फुक्‍कसिगु ल्‍वय्‌ लाय्‌कादिल। 
MAT.4.25	गालील, डेकापोलिस, यरूशलेम, यहूदिया व यर्दन खुसिया पारिंनिसें वःपिं ग्‍वाः ग्‍वाः मनूत वय्‌कः नाप नाप जुल।
MAT.5.1	ग्‍वाः ग्‍वाः मनूतय्‌त खनाः येशू पहाडय्‌ थहां झायाः फ्‍यतुनादिल। चेलात नं वय्‌कःयाथाय्‌ वल। 
MAT.5.2	अले वय्‌कलं इमित थथे धकाः स्‍यनादिल –
MAT.5.3	“थःत आत्‍माय्‌ चीमि खंकीपिं मनूत धन्‍यपिं खः,
MAT.5.3	स्‍वर्गयागु राज्‍य इमिगु हे खः।
MAT.5.4	नुगः मछिंका जुइपिं मनूत
MAT.5.4	धन्‍यपिं खः,
MAT.5.4	परमेश्वरं हे इमित ह्यय्‌कादी।
MAT.5.5	स्‍वजापिं मनूत धन्‍यपिं खः,
MAT.5.5	पृथ्‍वीइ इमिसं अधिकार याये दइ।
MAT.5.6	परमेश्वरया न्‍ह्यःने धर्मी ठहरय्‌ जुइत पित्‍याकाः
MAT.5.6	प्‍याय्‌चाय्‌का जुइपिं मनूत
MAT.5.6	धन्‍यपिं खः,
MAT.5.6	परमेश्वरं इमित लुधंकादी।
MAT.5.7	कर्पिन्‍त दया याना जुइपिं मनूत
MAT.5.7	धन्‍यपिं खः,
MAT.5.7	परमेश्वरं इमित दया यानादी।
MAT.5.8	नुगः यचुपिं मनूत धन्‍यपिं खः,
MAT.5.8	इमिसं परमेश्वरयात स्‍वये खनी।
MAT.5.9	मेपिन्‍त मिलय्‌ याना जुइपिं मनूत
MAT.5.9	धन्‍यपिं खः,
MAT.5.9	इमित परमेश्वरं थः काय्‌पिं यानादी।
MAT.5.10	परमेश्वरया न्‍ह्यःने धर्मी ठहरय्‌ जुइत दुःखकष्‍ट
MAT.5.10	फयाच्‍वंपिं मनूत धन्‍यपिं खः,
MAT.5.10	छाय्‌धाःसा स्‍वर्गयागु राज्‍य इमिगु हे खः।”
MAT.5.11	“जितः विश्वास याःगुलिं छिमित मनूतय्‌सं मभिंका जुइ, हेस्‍याना जुइ, दुःखकष्‍ट बिया जुइ। अय्‌जूगुलिं छिपिं धन्‍यपिं खः।
MAT.5.12	छिपिं स्‍वयाः न्‍हापायापिं अगमवक्तातय्‌त नं थथे हे दुःखकष्‍ट ब्‍यूगु खः। उकिं लय्‌ताया जु, छाय्‌धाःसा स्‍वर्गय्‌ छिमित बीत तःधंगु सिरपाः तयातःगु दु।
MAT.5.13	“छिपिं पृथ्‍वीया चि खः। चिया सवाः हे तन धाःसा थ्‍व चियात गथे यानाः हानं चि सवाः वय्‌केगु? थथे सवाः तने धुंकूगु चि छुकियात नं ज्‍यालगय्‌ मजू, उकिं थज्‍याःगु चियात मनूतय्‌सं वांछ्वइ, अले न्‍हुयाजुइ।
MAT.5.14	“छिपिं संसारया जः खः। पहाडया च्‍वकाय्‌ दय्‌कातःगु शहरयात सुनानं मखंक सुचुकातये फइ मखु।
MAT.5.15	मत च्‍याकाः सुनानं त्‍वपुयातइ मखु, बरु क्‍वथा न्‍यंक जः खय्‌मा धकाः त्‍वाःदेवाय्‌ तया तइ।
MAT.5.16	छिपिं नं मनूतय्‌गु न्‍ह्यःने थथे हे थिनाच्‍वने फये माः। अले जक छिमिसं याःगु बाबांलाःगु ज्‍याखँ मनूतय्‌सं खनी, अले स्‍वर्गय्‌ च्‍वनादीम्‍ह परमेश्वर बाःयात इमिसं तःधंकी।
MAT.5.17	“जि व्‍यवस्‍था व अगमवक्तातय्‌सं स्‍यना थकूगु खँ स्‍यंका छ्वयेत वःगु जुइ धकाः मतिइ तये मते। जि व्‍यवस्‍था व अगमवक्तातय्‌सं स्‍यना थकूगु ज्‍याखँ स्‍यंका छ्वयेत वयागु मखु, बरु पूवंकेत वयागु खः। 
MAT.5.18	जिं छिमित धात्‍थें धाये – आकाश व पृथ्‍वी दतले व्‍यवस्‍थाय्‌ च्‍वयातःगु चिकिचाधंगु छगू नं सितिं वनी मखु, बरु अथे च्‍वयातःगु छकुचा दतले पूवनी।
MAT.5.19	थथे जूगुलिं व्‍यवस्‍थायागु चिकिचाधंगु छगू जक आज्ञा मानय्‌ मयाइपिं व मयाकेत स्‍यना जुइपिं मनूत स्‍वर्गयागु राज्‍यय्‌ दकलय्‌ चिधंपिं जुइ। सुनानं व्‍यवस्‍था फुक्‍कं मानय्‌ याःसा, अले कर्पिन्‍त नं मानय्‌ याये माः धकाः स्‍यना जूसां थज्‍याःपिं मनूत स्‍वर्गयागु राज्‍यय्‌ तःधंपिं जुइ।
MAT.5.20	“जिं छिमित धाये – छिमिसं शास्‍त्रीत व फरिसीतय्‌सं स्‍वयाः अप्‍वः परमेश्वरयात यःथें याःसा जक छिपिं स्‍वर्गयागु राज्‍यय्‌ दुहां वने फइ।
MAT.5.21	“न्‍हापायापिं मनूतय्‌त थथे धयातःगु छिमिसं न्‍यनातःगु हे दु – ‘मनू स्‍याये मते, सुनानं सुयातं स्‍यात धाःसा वयात सजाँय बी।’
MAT.5.22	तर जिं छिमित धाये – दाजुकिजापिंलिसे तंम्‍वइम्‍ह मनूयात नं सजाँय बी। सुनानं थः दाजुकिजानापं छुं म्‍वय्‌क ल्‍वापु थल धाःसा वं तःधंगु सजाँय फये माली। अथे हे सुनानं थः दाजुकिजायात ‘ध्‍वादः’ धाल धाःसा व नरकयागु मिइ लाइ।
MAT.5.23	“अय्‌जूगुलिं छिमिसं परमेश्वरयात छुं छाये न्‍ह्यः छ खनाः सुं तंम्‍वया च्‍वंगु दु धकाः लुमन धाःसा 
MAT.5.24	थःम्‍हं छायेत्‍यनागु वेदीया न्‍ह्यःने हे त्‍वःताः व नाप निं मिलय्‌ जू हुँ, अले तिनि छाः हुँ।
MAT.5.25	“छन्‍त द्वपं ब्‍यूम्‍ह मनूनाप लँय्‌ हे मिलय्‌ जु। मखुसा वं छन्‍त अदालतय्‌ यंकाः न्‍यायाधीशया ल्‍हातिइ लःल्‍हाना बी। न्‍यायाधीशं सिपाइँया ल्‍हातिइ लःल्‍हाना बी। अले छ झ्‍यालखानाय्‌ लाइ। 
MAT.5.26	जिं छिमित धात्‍थें धाये – पुले माक्‍व धिबा मपुतले छिमित झ्‍यालखानां त्‍वःताहइ मखु।
MAT.5.27	“छिमिसं थथे धाःगु न्‍यनातःगु दु – ‘व्‍यभिचार याये मते।’
MAT.5.28	तर जिं छिमित धाये – सुनानं सुं मिसायात बांमलाःगु मिखां स्‍वल धाःसा वं मनं मनं व्‍यभिचार याये धुंकी। 
MAT.5.29	छिमिगु जव मिखां छिमित पाप याकूसा उकियात लिकयाः वांछ्वया ब्‍यु। म्‍ह छम्‍हं नरकय्‌ लाकाः च्‍वनेगु स्‍वयाः ला म्‍हया छगू अंग मदय्‌का च्‍वनेगु आपालं भिं।
MAT.5.30	छिमिगु जव ल्‍हातं छिमित पाप याकूसा उकियात त्‍वाःल्‍हानाः वांछ्वया ब्‍यु। म्‍ह छम्‍हं नरकय्‌ लाका च्‍वनेगु स्‍वयाः ला म्‍हया छगू अंग मदय्‌का च्‍वनेगु तसकं भिं।
MAT.5.31	“थथे नं धयातःगु दु – ‘सुनानं थः कलाःयात त्‍वःतूसा पारपाचुकागु भ्‍वं च्‍वयाः बी माः।’
MAT.5.32	तर जिं छिमित धाये – कलाःम्‍हं व्‍यभिचार याःगु मदय्‌कं सुनानं थः कलाःयात त्‍वःता छ्वल धाःसा वं थः कलाःयात व्‍यभिचार याकूगु जुइ। अथे हे व मिसायात यंकूम्‍ह मिजंनं नं व्‍यभिचार याःगु जुइ।
MAT.5.33	“न्‍हापा न्‍हापायापिं मनूतय्‌त थथे धयातःगु नं छिमिसं न्‍यनातःगु दु – ‘छिमिसं मखुगु भाकल याये मते, तर परमप्रभुया निंतिं यानागु भाकल पूवंकि। व भाकल त्वाःथले मते।’
MAT.5.34	तर जिं छिमित धाये – गुबलें छुं खँय्‌ हे पाफये मते। स्‍वर्गयागु नां कयाः नं पाफये मते, छाय्‌धाःसा स्‍वर्ग परमेश्वरया सिंहासन खः।
MAT.5.35	पृथ्‍वीयागु नां कयाः नं पाफये मते, छाय्‌धाःसा पृथ्‍वी परमेश्वरया तुति तइगु थाय्‌ खः। यरूशलेमयागु नां कयाः नं पाफये मते, छाय्‌धाःसा यरूशलेम तःधंम्‍ह जुजुयागु शहर खः।
MAT.5.36	थःगु छ्यं थियाः तक नं पाफये मते, छाय्‌धाःसा छेनय्‌ च्‍वंगु सँ छपुयात नं छिमिसं तुइके व हाकुके फइ मखु। 
MAT.5.37	छु धाये माःगु खः – खःसा खः जक धा, मखुसा मखु जक धा। थुलिं अप्‍वः खँ शैतान पाखेंयागु जक खः।
MAT.5.38	“थथे धयातःगु नं छिमिसं न्‍यनातःगु हे दु – ‘मिखायागु पलेसा मिखा, वायागु पलेसा वा।’
MAT.5.39	तर जिं छिमित धाये – थःत मभिंकूपिन्‍त छिमिसं ब्‍वला साये मते। सुनानं छिमित जव न्‍यतालय्‌ दाल धाःसा खव न्‍यताः नं फया ब्‍यु। 
MAT.5.40	सुनानं छन्‍त छंगु लं त्‍वकाः कायेत अदालतय्‌ यंकल धाःसा वयात गा नापं त्‍वया ब्यु। 
MAT.5.41	सुनानं छन्‍त करं छगू किलोमीटर तक यंकेत स्‍वल धाःसा व नाप निगू किलोमीटर हे वना ब्‍यु। 
MAT.5.42	सुनानं छिमिके छुं फ्‍वन धाःसा वयात ब्‍यु। सुनानं छिमिके छुं त्‍याये का वल धाःसा वयात बिया छ्व।
MAT.5.43	“थथे धया तःगु नं छिमिसं न्‍यना तःगु दु – ‘जःलाखःलायात माया या, शत्रुयात हेला या।’
MAT.5.44	तर जिं छिमित धाये – शत्रुयात माया या, थःत दुःख बीपिनिगु निंतिं प्रार्थना या। 
MAT.5.45	अले जक छिपिं स्‍वर्गय्‌ दीम्‍ह बाःया मस्‍त जुइ फइ, छाय्‌धाःसा वय्‌कलं भिंपिं व मभिंपिं निम्‍हय्‌सितं निभाः त्‍वय्‌कादी। अले धर्मी व पापी निम्‍हय्‌सितं वा वय्‌कादी। 
MAT.5.46	थःत माया याइपिन्‍त जक माया यानाः छु सिरपाः काये खनी? थथे ला कर काइपिन्‍सं नं याः। 
MAT.5.47	छिमिसं थः दाजुकिजापिन्‍त जक हनाबना तल धाःसा छु हे भिंगु ज्‍या यात? छु परमेश्वरयात म्‍हमस्‍यूपिन्‍सं जक अथे मयाः ला? 
MAT.5.48	अय्‌जूगुलिं स्‍वर्गय्‌ दीम्‍ह छिमि बाः सिद्धम्‍ह खः, उकिं छिपिं नं अथे हे सिद्ध जु।
MAT.6.1	“होश या, मनूतय्‌त क्‍यने थें यानाः जक छिमिसं भिंगु ज्‍या याये मते। मनूतय्‌त क्‍यने थें जक भिंगु ज्‍या यात धाःसा स्‍वर्गय्‌ च्‍वनादीम्‍ह परमेश्वर बाःनं छिमित छुं हे सिरपाः बियादी मखु।
MAT.6.2	सुयातं छुं बीबलय्‌ जिं थथे बिया धकाः नाय्‌खिं च्‍वय्‌का जुइ मते। थथे ला निपाः ख्‍वाःपाः दुपिन्‍सं जक धर्मशास्‍त्र स्‍यनिगु छेँय्‌ व लँय्‌ लँय्‌ वनाः मनूतय्‌सं तःधं धाय्‌केत धया जुइ। जिं छिमित खःगु खँ धाये – इमिसं काये माःगु सिरपाः काये धुंकूगु दु। 
MAT.6.3	सुयातं छुं बीबलय्‌ जव ल्‍हातं याःगु खव ल्‍हातं मसीमा। 
MAT.6.4	बीबलय्‌ सुनानं मसीक बीगु या, अले थथे मसीक ब्‍यूगु खंकादीम्‍ह परमेश्वर बाःनं छिमित सिरपाः बियादी।
MAT.6.5	“प्रार्थना यायेबलय्‌ छिमिसं क्‍यने थें जक याये मते। निपाः ख्‍वाःपाः दुपिन्‍सं जक मेपिन्‍सं खनेमा धकाः धर्मशास्‍त्र स्‍यनिगु छेँय्‌ व लँय्‌ हे दनाः प्रार्थना यानाजुइ। जिं छिमित खःगु खँ धाये – इमिसं काये माःगु सिरपाः काये धुंकूगु दु।
MAT.6.6	प्रार्थना यायेबलय्‌ छिमिसं क्‍वथाय्‌ च्‍वनाः खापा तिनाः खने मदुम्‍ह परमेश्वर बाःयात प्रार्थना या। थथे सुं मदु थाय्‌ वनाः याःगु प्रार्थना खंकादीम्‍ह परमेश्वर बाःनं छिमित सिरपाः बियादी।
MAT.6.7	“प्रार्थना यायेबलय्‌ छिमिसं परमेश्वरयात म्‍हमस्‍यूपिन्‍सं थें म्‍वाः मदुगु हालाः ताःहाकय्‌क याये मते। थुकथं याःगु प्रार्थना जक परमेश्वरं न्‍यनादी धयागु इमिगु धापू खः। 
MAT.6.8	इमिसं थें छिमिसं यानाजुइ मते। वय्‌कःयाके फ्‍वने न्‍ह्यः हे छिमित माःगु खँ परमेश्वर बाःनं स्‍यू। 
MAT.6.9	छिमिसं थथे प्रार्थना या –
MAT.6.9	‘स्‍वर्गय्‌ च्‍वनादीम्‍ह परमेश्वर बाः,
MAT.6.9	छिगु नां तःधंना च्‍वनेमा
MAT.6.10	छिगु राज्‍य वयेमा,
MAT.6.10	छिं मनं तुनादीगु खँ स्‍वर्गय्‌ थें
MAT.6.10	पृथ्‍वीइ नं पूवनेमा।
MAT.6.11	न्‍हियान्‍हिथं थें
MAT.6.11	थौं नं जिमित नसा बियादिसँ।
MAT.6.12	जिमिगु पाप क्षमा यानादिसँ,
MAT.6.12	गथे जिमिसं नं जिमित स्‍यंकूपिन्‍त
MAT.6.12	क्षमा याना बियाच्‍वनागु दु।
MAT.6.13	जिपिं तसकं बमलाः, प्रभु,
MAT.6.13	उकिं जिमित जाँचय्‌ लाकादी मते।
MAT.6.13	बरु शैतानयागु ल्‍हातं
MAT.6.13	जिमित बचय्‌ यानादिसँ,
MAT.6.13	छाय्‌धाःसा राज्‍य, शक्ति व महिमा
MAT.6.13	सदां छिगु हे खः। आमेन।’
MAT.6.14	“थःत मभिं याःपिन्‍त छिमिसं क्षमा याःसा छिमित नं स्‍वर्गय्‌ च्‍वनादीम्‍ह परमेश्वर बाःनं क्षमा यानादी।
MAT.6.15	मखु, छिमित मभिं याःपिन्‍त छिमिसं क्षमा मब्‍यू धयागु जूसा छिमिगु पाप नं परमेश्वर बाःनं क्षमा यानादी मखु।
MAT.6.16	“अपसं च्‍वनेबलय्‌ छिमिसं निपाः ख्‍वाःपाः दुपिन्‍सं थें ख्‍वाः खिउँका च्‍वनेगु याये मते। अपसं च्‍वनागु धकाः क्‍यनेत इमिसं थःगु ख्‍वाः खिउँका जुइ। जिं धात्‍थें धयाच्‍वना – इमिसं काये माःगु सिरपाः काये धुंकूगु दु। 
MAT.6.17	बरु छिमिसं अपसं च्‍वनेबलय्‌ ख्‍वाः सिलाः छेनय्‌ चिकं तया च्‍वँ। 
MAT.6.18	अले छिपिं अपसं च्‍वनाच्‍वंगु मनूतय्‌सं मखु, बरु खने मदुम्‍ह परमेश्वर बाःनं खंकादी। अले वय्‌कलं छिमित सिरपाः बियादी।
MAT.6.19	“थःगु निंतिं छिमिसं थ्‍व संसारय्‌ धन सम्‍पत्ति मुंके मते। थन मुंकूगु धन सम्‍पत्ति खतं नइ, किलं नइ, अले खुँ खुइ।
MAT.6.20	बरु छिमिसं खतं मनइथाय्‌, किलं मनइथाय्‌, अले खुँ मखुइथाय्‌ स्‍वर्गय्‌ धन सम्‍पत्ति मुंकि। 
MAT.6.21	छिमिगु सम्‍पत्ति गन दु छिमिगु मन नं अन हे दइ।
MAT.6.22	“मिखा हे म्‍हयागु जः खः। मिखा थीसा जक छिमिगु म्‍ह छम्‍हं थी। 
MAT.6.23	छिमिगु मिखा स्‍यंसा छिमिगु म्‍ह छम्‍हं हे खिउँसे च्‍वनी। उकिं छिमिके दुगु जः हे खिउँसे च्‍वंसा खिउँगु झन गुलि खिउँसे च्‍वनिगु जुइ।
MAT.6.24	“सुनानं निम्‍ह मालिकयागु सेवा याये फइ मखु, छाय्‌धाःसा वं छम्‍ह मालिकयात अप्‍वः यय्‌कूसा, मेम्‍ह मालिकयात यय्‌की मखु। वं छम्‍हय्‌सिनं धाःथें याःसा मेम्‍हय्‌सिनं धाःगु खँ न्‍यनी मखु। अथे हे छिमिसं परमेश्वर व धन निगूयां सेवा याये फइ मखु।
MAT.6.25	“अय्‌जूगुलिं जिं धयाच्‍वना – नयेत्‍वनेगु व पुनेगुलिइ छिमिसं च्‍यूताः तये मते। छु, नयेगु स्‍वयाः प्राण तःधं मजू ला? पुनेगु स्‍वयाः शरीर तःधं मजू ला? 
MAT.6.26	झंगःपंक्षितय्‌त स्‍व, इमिसं पुसा ह्वलाः सय्‌केगु ज्‍या नं मयाः, नसा मुंकेगु ज्‍या नं मयाः। अथेसां स्‍वर्गय्‌ च्‍वनादीम्‍ह परमेश्वर बाःनं इमित नका तयादीगु दु। इपिं स्‍वयाः छिपिं तःधं मजू ला? 
MAT.6.27	छिपिं मध्‍ये धन्‍धा कयाः थःगु आयुलय्‌ मेगु पलख जक नं तने फुम्‍ह सु दु?
MAT.6.28	“छु फी, छु पुने धकाः छिमिसं छाय्‌ च्‍यूताः कया जुया? ह्वयाच्‍वंगु स्‍वांयात छकः स्‍व, इपिं गुकथं तःमा जुल? इमिसं ज्‍या नं याःगु मदु, कापः नं थाःगु मदु। 
MAT.6.29	अथेसां जिं धाये – उलि मछि धन सम्‍पत्ति दुम्‍ह सोलोमन जुजु छफ्‍वः स्‍वां ति हे झः झः मधाः।
MAT.6.30	थौं बुयाः कन्‍हय्‌ हे झ्‍वाः जुयावनिगु घाँय्‌यात ला परमेश्वरं थुलि समाः याना तयादी धाःसा वय्‌कलं छिमित पुनेत वसः बिया मदी ला? विश्वास मगाःपिं, छिमिसं गथे क्‍वात्तुक विश्वास याये मफुगु?
MAT.6.31	“अय्‌जूगुलिं छिमिसं ‘छु नये, छु त्‍वने, अले छु पुने’ धकाः पीर काये मते। 
MAT.6.32	परमेश्वरयात म्‍हमस्‍यूपिं मनूतय्‌सं जक थथे पीर कयाच्‍वनी। छिमित छु छु माः धकाः स्‍वर्गय्‌ च्‍वनादीम्‍ह छिमि परमेश्वर बाःनं फुक्‍क स्‍यू। 
MAT.6.33	न्‍हापां परमेश्वरयागु राज्‍य मा, वय्‌कलं धयादी थें च्‍वँ। अले वय्‌कलं छिमित माःगु फुक्‍क बियादी।
MAT.6.34	“कन्‍हय्‌ जुइगु खँय्‌ च्‍यूताः काये मते। कन्‍हय्‌यागु च्‍यूताः कन्‍हय्‌ हे वइ। थौंयात थौंयागु हे कष्‍ट अप्वः।
MAT.7.1	“मेपिन्‍त दोष बी मते, अले छिमित नं दोष बी मखु। 
MAT.7.2	छाय्‌धाःसा गथे छिमिसं मेपिन्‍त दोष बिल, अथे हे छिमित नं दोष बी। गुलि छिमिसं कर्पिन्‍त बिल, उलि हे छिमित नं बी।
MAT.7.3	“कर्पिनिगु मिखाय्‌ च्‍वंगु धू खंम्‍हय्‌सिनं थःगु मिखाय्‌ च्‍वंगु सुपः छाय्‌ मखन? 
MAT.7.4	थःगु मिखाय्‌ सुपः दुहां वनाच्‍वंगु मखंम्‍हय्‌सिनं कर्पिनिगु मिखाय्‌ धू दुहां वनाच्‍वंगु खँय्‌ छाय्‌ वास्‍ता याः जुइ माल? 
MAT.7.5	थःगु हे मिखाय्‌ च्‍वंगु सुपः मखंम्‍हय्‌सिनं कर्पिनिगु मिखाय्‌ च्‍वंगु धू लिकयाबी धकाः गथे धाये फइ? हे निपाः ख्‍वाःपाः दुपिं, न्‍हापां थःगु मिखाय्‌ च्‍वंगु सुपः निं लिका। अले तिनि कर्पिनिगु मिखाय्‌ च्‍वंगु धू खंकाः लिकाये फइ।
MAT.7.6	“च्‍वखगु चिज खिचायात बी मते, अथे याःसा वं छिमित हे न्‍याः वइ। फाया न्‍ह्यःने मोती वांछ्वया बी मते, अथे याःसा वं थुकियात न्‍हुत्तु न्‍हुयाबी।
MAT.7.7	“फ्‍वँ, अले छिमित बी, माला स्‍व, अले छिमिसं लुइके फइ, सः ब्‍यु, अले लुखा चाय्‌का बी। 
MAT.7.8	छाय्‌धाःसा फ्‍वंपिन्‍त बी, माला स्‍वःपिन्‍सं लुइकी, अले सः ब्‍यूम्‍हय्‌सित चाय्‌का बी।
MAT.7.9	“अज्‍याःम्‍ह सु बौ दइ? सुनां काय्‌नं मरि फ्‍वनीबलय्‌ ल्‍वहं बी? 
MAT.7.10	अथे हे न्‍या फ्‍वनीबलय्‌ ताहा बी? 
MAT.7.11	मभिंपिं जुयाः नं छिमिसं थः मस्‍तय्‌त भिंगु भिंगु बी सः धाःसा स्‍वर्गय्‌ च्‍वनादीम्‍ह बाःनं जक थःके फ्‍वंम्‍हय्‌सित झन भिंगु बिया मदी ला?
MAT.7.12	“छिमित मेपिन्‍सं छु याःसा यः छिमिसं नं इमित अथे हे या। थ्‍व हे खँ व्‍यवस्‍था व अगमवक्तातय्‌सं स्‍यना थकूगु खः।
MAT.7.13	“चिब्‍यागु ध्‍वाखां दुहां हुँ, छाय्‌धाःसा नरकय्‌ वनिगु ध्‍वाखा तब्‍या, अले लँ तब्‍या जुइ। वने अःपुगुलिं थ्‍व ध्‍वाखां दुहां वनिपिं यक्‍व दइ। 
MAT.7.14	जीवनयागु ध्‍वाखा धाःसा चिब्‍या, अले लँ चिब्‍या। उकिं थनं जुइपिं मनूत यक्‍व दइ मखु।
MAT.7.15	“फताहा अगमवक्तात खनाः होश या, छाय्‌धाःसा थुपिं फैचायागु ख्‍वाःपालं पुया वइ। दुनें धाःसा थुपिं ग्‍यानापुपिं गुँखिचा थें जुइ। 
MAT.7.16	थुमिगु ज्‍या स्‍वयाः छिमिसं थुमित म्‍हसीके फइ। कं झालय्‌ दाख सइ मखु। अथे हे कंमाय्‌ यःमरि सइ मखु। 
MAT.7.17	भिंगु सिमाय्‌ भिंगु हे फल सइ। अथे हे मभिंगु सिमाय्‌ मभिंगु हे फल सइ। 
MAT.7.18	भिंगु सिमाय्‌ मभिंगु फल गुबलें सइ मखु। अथे हे मभिंगु सिमाय्‌ भिंगु फल गुबलें सइ मखु। 
MAT.7.19	अय्‌जूगुलिं भिंगु फल मसःगु सिमायात पालाः छ्वय्‌का छ्वइ।
MAT.7.20	थुकथं इमिगु ज्‍यां हे इपिं भिं ला कि मभिं धकाः सीके फइ।
MAT.7.21	“जितः ‘प्रभु, प्रभु’ जक धया जुइपिं मनूत परमेश्वरयागु राज्‍यय्‌ दुहां वने फइ मखु। स्‍वर्गय्‌ च्‍वनादीम्‍ह जिमि बाःयात लय्‌तायेक ज्‍या यानाजूपिं जक वय्‌कःयागु राज्‍यय्‌ दुहां वने फइ। 
MAT.7.22	न्‍याय याइखुन्‍हु यक्‍वसिनं जितः थथे धाइ – ‘प्रभु, प्रभु, छिगु नामं जिमिसं अगमवाणी कना मवया ला? छिगु हे नामं भूत दुबिना च्‍वंपिं मनूतय्‌त लाय्‌का मवया ला? अले छिगु हे नामं यक्‍व हे अजूचायापुगु ज्‍या मयाना ला?’ 
MAT.7.23	जिं इमित थथे लिसः बी – जिं छिमित म्‍ह हे मस्‍यू। मभिंगु ज्‍याखँ यानाजुइपिं, छिपिं फुक्‍कं जिथासं तापाक्‍क हुँ।
MAT.7.24	“अय्‌जूगुलिं जिगु वचन न्‍यनाः उकथं हे याइम्‍ह मनू ल्‍वहं दुथाय्‌ छेँ दनीम्‍ह बुद्धि दुम्‍ह मनू थें खः। 
MAT.7.25	वं छेँ दय्‌के धुंकाः तसकं वा वयाः बाः वल। हानं तसकं फय्‌ वयाः वयागु छेँय्‌ कल। अय्‌नं ल्‍वहंयागु बल्‍लाःगु जगय्‌ दनातःगुलिं वयागु छेँ मदुन। 
MAT.7.26	अथे हे जिगु वचन न्‍यनाः नं उकथं मयाइम्‍ह मनू फि दुथाय्‌ छेँ दय्‌कीम्‍ह मूर्ख मनू थें खः। 
MAT.7.27	वं छेँ दय्‌के धुंकाः तसकं वा वयाः बाः वल। हानं तसकं फय्‌ वयाः वयागु छेँय्‌ कल। अले वयागु छेँ दुना वन।”
MAT.7.28	अन च्‍वंपिं मनूत फुक्‍कं येशूं धयादीगु थ्‍व खँ न्‍यनाः छक्‍क जुल। 
MAT.7.29	छाय्‌धाःसा वय्‌कलं इमि शास्‍त्रीतय्‌सं थें मखु, बरु अधिकार दुम्‍ह मनुखं थें स्‍यनादिल।
MAT.8.1	येशू पहाडं क्‍वहां झाय्‌वं ग्‍वाः ग्‍वाः मनूत वय्‌कः नाप वन। 
MAT.8.2	अबलय्‌ हे छम्‍ह कोह्रिम्‍ह मनुखं वयाः वय्‌कःयात भागि यानाः थथे धाल – “प्रभु, छिं यय्‌कादीसा जितः शुद्ध यानादी फु।”
MAT.8.3	अले वय्‌कलं वयात थियाः धयादिल – “छि शुद्ध जुइमा।” थुलि धाय्‌वं हे व कोह्रि ल्‍वचं शुद्ध जुल। 
MAT.8.4	अले वय्‌कलं वयात धयादिल – “न्‍यनादिसँ, थ्‍व खँ सुयातं कनादी मते। पुजाहारीतय्‌थाय्‌ वनाः छिं थःगु ल्‍वय्‌ लाःगु क्‍यनादिसँ। अले फुक्‍कसितं सीकेत व्‍यवस्‍थाय्‌ च्‍वया तःथें माःकथं छाय्‌छी यानादिसँ।” 
MAT.8.5	येशू कफर्नहुमय्‌ झाःबलय्‌ छम्‍ह रोमी कप्‍तानं वयाः वय्‌कःयात थथे बिन्‍ति यात – 
MAT.8.6	“प्रभु, जिम्‍ह छम्‍ह च्‍यःयात पक्षवातं कयाः तसकं हे सास्‍ति जुयाच्‍वन।”
MAT.8.7	वय्‌कलं धयादिल – “जि वयाः वयात लाय्‌का बी।”
MAT.8.8	अले वं धाल – “प्रभु, जिगु छेँय्‌ दुहां झायेत छितः मल्‍वः। छिं धया जक दीसां जिम्‍ह च्‍यः लायावनी। 
MAT.8.9	जिगु क्‍वय्‌ सिपाइँत दुसां जिगु च्‍वय्‌ नं तःधंपिं मनूत दु। जिं सिपाइँतय्‌त ‘वा’ धाःसा इपिं वइ। अले ‘हुँ’ धाःसा वनी। अथे हे दासयात ‘थथे या’ धाःसा वं अथे हे याइ।”
MAT.8.10	वय्‌कलं थ्‍व खँ न्‍यनाः अजूचायाः वय्‌कः नाप वःपिं मनूतय्‌त थथे धयादिल – “जिं छिमित धात्‍थें धाये – जिं थपाय्‌सकं विश्वास याइम्‍ह मनू ला इस्राएलय्‌ हे नं मखना। 
MAT.8.11	जिं छिमित धाये – पुर्ब व पच्‍छिमं यक्‍व हे मनूत वयाः अब्राहाम, इसहाक व याकूबपिं नाप स्‍वर्गयागु राज्‍यय्‌ च्‍वनी।
MAT.8.12	राज्‍यय्‌ थ्‍याःपिं मनूतय्‌त धाःसा पिने तसकं खिउँसे च्‍वंथाय्‌ वांछ्वया हइ। अले इपिं अन ख्‍व जक ख्‍वयाः वा न्‍ह्ययाच्‍वनी।”
MAT.8.13	अले वय्‌कलं व कप्‍तानयात धयादिल – “छेँय्‌ झासँ, छिं विश्वास याःथें हे जुइमा।” अबलय्‌ हे वया च्‍यः लन।
MAT.8.14	छन्‍हु येशू पत्रुसयागु छेँय्‌ झाल। उबलय्‌ पत्रुसया ससःमां तसकं ज्‍वर वय्‌काः लासाय्‌ ग्‍वारातुलाच्‍वन। 
MAT.8.15	वय्‌कलं वयागु ल्‍हाः थियादिल। अले वयागु ज्‍वर क्‍वलाना वन। अले वं दनाः वय्‌कःपिन्‍त नकेत्‍वंके याः जुल।
MAT.8.16	बहनी जूबलय्‌ मनूतय्‌सं भूत दुबिना च्‍वंपिं तःम्‍हय्‌सित हे वय्‌कःयाथाय्‌ हल। म्‍हुतुं जक नवानाः येशूं भूत दुबिना च्‍वंपिन्‍त लाय्‌कादिल, अले हानं म्‍हंमफुपिन्‍त नं लाय्‌कादिल। 
MAT.8.17	यशैया अगमवक्तां धया थकूगु खँ पूवंकेत वय्‌कलं थथे यानादीगु खः –
MAT.8.17	“प्रभु थःम्‍हय्‌सिनं हे झीगु ल्‍वय्‌ली
MAT.8.17	फुक्‍कं लिकयाः यंकादिल।”
MAT.8.18	येशूं थःगु जवंखवं यक्‍व मनूतय्‌त खनाः चेलातय्‌त समुद्र पारि वनेगु उजं बियादिल।
MAT.8.19	वय्‌कः झायादीत्‍यंबलय्‌ छम्‍ह शास्‍त्रीं वयाः थथे धाल – “गुरूजु, छि गन गन झाइ जि नं ल्‍यू ल्‍यू वये।”
MAT.8.20	वय्‌कलं लिसः बियादिल – “ध्‍वंतय्‌ च्‍वनेत प्‍वाः दु, झंगःतय्‌ च्‍वनेत स्‍वँ दु, मनूया काय्‌या धाःसा छ्यं दिकेत नं थाय्‌ मदु।”
MAT.8.21	मेम्‍ह छम्‍ह चेलां नं थथे धाल – “प्रभु, जितः जिमि अबुयागु सीम्‍ह निं थुने बियादिसँ।”
MAT.8.22	वय्‌कलं वयात धयादिल – “सीम्‍हयात सीम्‍हय्‌सिनं हे थुनी। छि जि लिसे झासँ।”
MAT.8.23	येशू अनं नांचाय्‌ च्‍वनाः झाल। चेलात नं वय्‌कः नाप हे वन। 
MAT.8.24	उबलय्‌ हे आकाझाकां तसकं ग्‍यानापुक ग्‍वःफय्‌ वल। लःयागु किसिद्वम्‍बलं नांचायात त्‍वपुइत्‍यन। वय्‌कः धाःसा द्यनाच्‍वन। 
MAT.8.25	चेलातय्‌सं वनाः वय्‌कःयात थनाः थथे धाल – “प्रभु, जिमित बचय्‌ यानादिसँ। जिपिं लखय्‌ दुनिन।”
MAT.8.26	अले वय्‌कलं इमित धयादिल – “छिपिं छाय्‌ अपाय्‌सकं ग्‍यानागु? छिमिसं जितः अज्‍जं क्‍वात्तुक विश्वास याये मफुनि ला?” थुलि धयाः वय्‌कलं दनाः ग्‍वःफय्‌यात व लःद्वम्‍बःयात हक्‍कादिल। अले ग्‍वःफय्‌ दित, लःद्वम्‍बः नं दित।
MAT.8.27	थ्‍व खनाः इपिं छक्‍क जुल। अले थथे धाल – “थ्‍व गज्‍याःम्‍ह मनू खः? समुद्र व फसं नापं थ्‍व मनूयागु खँ न्‍यं।” 
MAT.8.28	येशू समुद्र पारिइ गदरिनीतय्‌गु देशय्‌ झायादीबलय्‌ भूत दुबिना च्‍वंपिं निम्‍ह मनूतय्‌सं दिपं पिहां वयाः वय्‌कःयात नापलात। थुपिं तसकं हे ग्‍यानापुसे च्‍वंगुलिं अनं सुं हे मजू।
MAT.8.29	वय्‌कःयात खनेवं हे इपिं थथे धकाः चिल्‍लाय्‌दनाः हाल – “हे परमेश्वरया काय्‌, छि जिमिथाय्‌ छाय्‌ झायागु? मत्‍यवं हे जिमित सजाँय बीत झायागु ला?”
MAT.8.30	अन हे लिक्‍क छबथां फात नं जयातःगु दु। 
MAT.8.31	भूततय्‌सं वय्‌कःयात थथे धकाः बिन्‍ति यात – “छिं जिमित पितिना हे दीगु जूसा थ्‍व फातय्‌के दुबीगु उजं बियादिसँ।”
MAT.8.32	अले वय्‌कलं इमित धयादिल – “हुँ।” अले मनूतय्‌गु म्‍हं पिहां वनाः भूतत अन जयातःपिं फातय्‌के दुबित। अले फात फुक्‍क ब्‍वाँय्‌ वनाः भीरं क्‍वब्‍वात। अले समुद्रय्‌ कुतुं वनाः सित।
MAT.8.33	फा जयाच्‍वंपिन्‍सं शहरय्‌ वनाः अन जूगु खँ फुक्‍कं न्‍यंकल। भूत दुबिना च्‍वंपिन्‍त छु जूगु खः व नं न्‍यंकल। 
MAT.8.34	अले शहरय्‌ च्‍वंपिं मनूत फुक्‍क वय्‌कःयात स्‍वःवल। इमिसं वय्‌कःयात अनं पिहां झासँ धकाः बिन्‍ति यात।
MAT.9.1	येशू अनं नांचाय्‌ च्‍वनाः समुद्र पारि तुं थःगु शहरय्‌ लिहां झाल। 
MAT.9.2	मनूतय्‌सं वय्‌कःया थाय्‌ छम्‍ह पक्षवातं कःम्‍ह मनूयात लासां नापं हल। इमिगु थज्‍याःगु विश्वास खनाः वय्‌कलं धयादिल “बाबु, ग्‍याये मते, छं याःगु पाप क्षमा जुल।”
MAT.9.3	थ्‍व न्‍यनाः अन च्‍वंपिं शास्‍त्रीत थःथवय्‌ थथे खँ ल्‍हात – “थ्‍व मनुखं ला परमेश्वरयात क्‍वह्यंकाच्‍वन।”
MAT.9.4	इमिगु मनय्‌ च्‍वंगु खँ सीकाः वय्‌कलं थथे धयादिल – “छिमिसं छाय्‌ मभिंगु खँ मतिइ तया जुयागु? 
MAT.9.5	‘छंगु पाप क्षमा जुल’ धायेगु अःपु ला कि ‘दनाः न्‍यासि हुँ’ धायेगु अःपु? 
MAT.9.6	संसारय्‌ च्‍वंपिनिगु पाप क्षमा यानाबीत मनूया काय्‌याके अधिकार दु धयागु खँ छिमिसं सीकि।” अले वय्‌कलं व पक्षवातं कःम्‍ह मनूयात थथे धयादिल – “दनाः थःगु लासा ज्‍वनाः छेँय्‌ झासँ।”
MAT.9.7	थुलि धायेवं हे व पक्षवातं कःम्‍ह मनू दनाः थःगु छेँय्‌ वन। 
MAT.9.8	थ्‍व खनाः अन च्‍वंपिं मनूत ग्‍यात। अले मनूतय्‌त परमेश्वरं थज्‍याःगु अधिकार बियादीगुलिं इमिसं परमेश्वरयात तःधंकल।
MAT.9.9	येशू अनं मेथाय्‌ झायाच्‍वनादीबलय्‌ मत्ती धयाम्‍ह छम्‍ह मनूयात कर कायेगु अड्‌डाय्‌ च्‍वनाच्‍वंगु खन। अले वय्‌कलं वयात सःतादिल – “जि नाप झासँ।” अले व दनाः वय्‌कः नाप वन।
MAT.9.10	छन्‍हु वय्‌कः मत्तीयागु छेँय्‌ पाहां जुयाच्‍वंबलय्‌ कर काइपिं मनूत व पापी मनूत नं वयाः वय्‌कः व वय्‌कःया चेलात नाप फ्‍यतुनाः भ्‍वय्‌ नल।
MAT.9.11	थ्‍व खनाः फरिसीतय्‌सं वय्‌कःया चेलातय्‌त धाल – “छु खः ले? छिमि गुरू ला कर काइपिं व पापीत नाप च्‍वनाः नया च्‍वन नि?”
MAT.9.12	इमिसं थथे धाःगु तायाः वय्‌कलं इमित लिसः बियादिल – “छुं मजूपिं मनूतय्‌त डाक्‍टर माली मखु, ल्‍वय्‌ दुपिन्‍त जक माली। 
MAT.9.13	थ्‍व छु धाःगु खः वनाः बांलाक सीकि – ‘जितः बलि बीहःगु मयः, बरु जितः माःगु ला दया माया खः’ छाय्‌धाःसा ‘जि धर्मी’ धकाः धया जुइपिन्‍त मखु, बरु पापीतय्‌त सःतः वयागु खः।”
MAT.9.14	छन्‍हु बप्‍तिस्‍मा बीम्‍ह यूहन्‍नाया चेलातय्‌सं वयाः येशूयाके थथे धकाः न्‍यन – “जिपिं व फरिसीत न्‍ह्याबलें अपसं च्‍वना, छिकपिनि चेलात जक छाय्‌ अपसं मच्‍वंगु?”
MAT.9.15	वय्‌कलं इमित लिसः बियादिल – “जिलाजं जुइम्‍ह नापं दतले जन्‍त वःपिन्‍सं नुगः मछिंकी ला? अय्‌नं छन्‍हु ब्‍याहा याइम्‍ह मनूयात लिगनाः यनीतिनि। अले जक इपिं अपसं च्‍वनी।
MAT.9.16	“पुलांगु वसतय्‌ सुनानं न्‍हूगु कापतं पर्की मखु, छाय्‌धाःसा पुलांगु वसतय्‌ न्‍हूगु कापतं पर्कल कि झन जक बांमलाक तःकू जुइक गुना वनी।
MAT.9.17	“अथे हे सुनानं पुलांगु छेंगूयागु म्‍हिचाय्‌ दाखरस तइ मखु, छाय्‌धाःसा पुलांगु छेंगूयागु म्‍हिचाय्‌ दाखरस तल धाःसा म्‍हिचा हे गुना वनी। अले दाखरस नं वाइ, म्‍हिचा नं स्‍यनी। थथे मयासे बरु दाखरस न्‍हूगु म्‍हिचाय्‌ तल धाःसा नितां बचय्‌ जुइ।”
MAT.9.18	येशूं इमित थथे धयाच्‍वनादीबलय्‌ हे धर्मशास्‍त्र स्‍यनिगु छेँया छम्‍ह थकालिं वयाः वय्‌कःयात भागि यानाः थथे धाल – “जिमि म्‍ह्याय्‌ नकतिनि हे जक सित। छिं झायाः ल्‍हातं जक थियादीसां जिमि म्‍ह्याय्‌ म्‍वाना वइ।”
MAT.9.19	अले वय्‌कः दनाः व नाप झाल। चेलात नं वय्‌कः नाप वन। 
MAT.9.20	वय्‌कःपिं लँय्‌ झायाच्‍वंबलय्‌ झिंनिदंनिसें हि क्‍वहां वइगु ल्‍वचं थिया च्‍वंम्‍ह छम्‍ह मिसां ल्‍यूनें वयाः वय्‌कःयागु गाच्‍वः थिल। 
MAT.9.21	“वय्‌कःयागु गाच्‍वः जक थी फत धाःसा जिगु ल्‍वय्‌ लाया वनी” धकाः वं मतिइ तःगु खः।
MAT.9.22	अले वय्‌कः फहिलादिल। व मिसायात खनाः वय्‌कलं धयादिल – “केहेँ मय्‌जु, ग्‍यानादी मते। छिं विश्वास याःगुलिं छिगु ल्‍वय्‌ लन।” अबलय्‌ हे व मिसायागु ल्‍वय्‌ लन।
MAT.9.23	अनंलि वय्‌कः थकालियागु छेँय्‌ झाल। अन सी बाजं थानाच्‍वंपिं व ख्‍वया च्‍वंपिं मनूत खनाः 
MAT.9.24	वय्‌कलं धयादिल – “छिपिं फुक्‍कं पिने हुँ। मचा मसीनि। द्यना जक च्‍वंगु खः।” वय्‌कलं थथे धयादीगुलिं इमिसं वय्‌कःयात हिस्‍यात। 
MAT.9.25	मनूतय्‌त पिछ्वयादी धुंकाः वय्‌कलं दुहां झायाः मचायात ल्‍हातं ज्‍वनाः थनादिल। अले व मचा दना वल। 
MAT.9.26	थ्‍व खँ दे न्‍यंक बय्‌बय्‌ जुल।
MAT.9.27	येशू अनं झाःबलय्‌ निम्‍ह कांपिं वय्‌कःया ल्‍यू ल्‍यू वनाः थथे धकाः चिल्‍लाय्‌ दनाः हाल – “हे दाऊदया काय्‌, जिमित दया यानादिसँ।”
MAT.9.28	वय्‌कः छेँ थ्‍यने धुंकाः इपिं नं वय्‌कःयाथाय्‌ वल। अले वय्‌कलं इमिके न्‍यनादिल – “जिं छिमित लाय्‌काबी फु धकाः छिमित विश्वास दु ला?”
MAT.9.28	अले इमिसं लिसः बिल – “दु, प्रभु।”
MAT.9.29	अले वय्‌कलं इमिगु मिखा थियाः धयादिल – “छिमिसं विश्वास याःथें छिमिगु मिखा लना वनेमा।” 
MAT.9.30	अले इमिसं मिखां खन। वय्‌कलं इमित थथे धयादिल – “थ्‍व खँ सुयातं कने मते।” 
MAT.9.31	अय्‌नं इमिसं वनाः थ्‍व खँ दे न्‍यंक बय्‌बय्‌ याना बिल।
MAT.9.32	वय्‌कःपिं अनं झाःबलय्‌ लँय्‌ मनूतय्‌सं भूत दुबिना च्‍वंम्‍ह छम्‍ह लातायात वय्‌कःयाथाय्‌ हल। 
MAT.9.33	भूतयात पितिनेवं व मनुखं नवाना हल। अले स्‍वया च्‍वंपिं मनूतय्‌सं छक्‍क जुयाः थथे धाल – “थथे ला जिमिसं इस्राएलय्‌ गुब्‍सं मखनानि।”
MAT.9.34	फरिसीतय्‌सं धाःसा थथे धाल – “थ्‍व मनूयात भूततय्‌ जुजुं हे भूत पितिनेगु शक्ति ब्‍यूगु खः।”
MAT.9.35	थुकथं येशूं शहरय्‌ व गां गामय्‌ चाःहिलाः धर्मशास्‍त्र स्‍यनिगु छेँय्‌ झायाः स्‍यनेकने यायां परमेश्वरयागु राज्‍ययागु भिंगु खँ न्‍यंकादिल। अले तःतामछि ल्‍वय्‌ दुपिं मनूतय्‌त नं लाय्‌कादिल।
MAT.9.36	मनूतय्‌गु हुलयात खनाः वय्‌कःयात माया वन, छाय्‌धाःसा इपिं जवाः मदुपिं फैचात थें हाःनाः मदयाः उखे लाः थुखे लाः मदया च्‍वन।
MAT.9.37	अले वय्‌कलं चेलातय्‌त धयादिल – “बालि लयेगु ला यक्‍व हे दु, बालि लइपिं धाःसा म्‍हो जक दु। 
MAT.9.38	अय्‌जूगुलिं बालि थुवाःयात बालि लइपिं छ्वया हयादिसँ धकाः प्रार्थना या।”
MAT.10.1	छन्‍हु येशूं झिंनिम्‍ह चेलातय्‌त थःथाय्‌ सःताः इमित मभिंगु आत्‍मा पितिनेगु व न्‍ह्यागुं ल्‍वय्‌ लाय्‌के फइगु अधिकार बियादिल। 
MAT.10.2	थुपिं झिंनिम्‍ह प्रेरितत थथे खः –
MAT.10.2	पत्रुस धाःम्‍ह सिमोन,
MAT.10.2	वया किजा अन्‍द्रियास,
MAT.10.2	जब्‍दिया काय्‌ याकूब
MAT.10.2	व वया किजा यूहन्‍ना,
MAT.10.3	फिलिप
MAT.10.3	व बारथोलोमाइ,
MAT.10.3	थोमा,
MAT.10.3	कर काइम्‍ह मत्ती,
MAT.10.3	अल्‍फयसया काय्‌ याकूब
MAT.10.3	व थेदियस,
MAT.10.4	सिमोन कनानी
MAT.10.4	व येशूयात धोखा ब्‍यूम्‍ह यहूदा इस्‍करियोत।
MAT.10.5	थुपिं झिंनिम्‍हय्‌सितं वय्‌कलं थथे धयाः छ्वयादिल – “यहूदीमखुपिन्‍थाय्‌ व सामरीतय्‌गु शहरय्‌ वने मते। 
MAT.10.6	बरु इस्राएलय्‌ च्‍वंपिं जवाः मदुपिं फैचात थें जुया च्‍वंपिन्‍थाय्‌ वनाः 
MAT.10.7	थथे धकाः न्‍यंकि – ‘परमेश्वरयागु राज्‍य न्‍ह्यःने थ्‍यंकः वये धुंकल।’ 
MAT.10.8	उसाँय्‌मदुपिन्‍त लाय्‌कि, सीपिन्‍त म्‍वाकि, कोह्रितय्‌त लाय्‌कि, अले भूत पितिना ब्‍यु। थ्‍व शक्ति छिमित सितिं दुगुलिं छिमिसं नं सितिं हे या।
MAT.10.9	“छिमिसं लुँ, वहः व सिजःयागु धिबा घाना वने मते। 
MAT.10.10	पिहां वनेत म्‍हिचा, लं, लाकां, तुतां ज्‍वने मते, छाय्‌धाःसा ज्‍या याइपिन्‍त माक्‍व ला अथें हे दइ।
MAT.10.11	“गामय्‌ वंसां शहरय्‌ वंसां छिमित दुकाइम्‍ह मनूयात मालाः अनं वने मत्‍यतले वयाथाय्‌ हे च्‍वँ। 
MAT.10.12	वयागु छेँय्‌ दुहां वनेवं हे ‘छिमित शान्‍ति दयेमा’ धकाः धा। 
MAT.10.13	छिमिगु खँ इमिसं थुइका काःसा इमित शान्‍ति दइ, मखुसा छिमिसं ब्‍यूगु शान्‍ति छिमिके तुं लिहां वइ। 
MAT.10.14	गुगुं नं छेँय्‌ अथबाः शहरय्‌ छिमित दुमकाःसा व छिमिगु खँ तकं मन्‍यंसा छिपिं अनं वना छ्व। अनं वनेत छिमिसं थःगु पालिइ थाःगु धू तकं था था यानाः हुँ।
MAT.10.15	जिं छिमित खःगु खँ धाये – न्‍याय यानादीबलय्‌ परमेश्वरं सदोम व गमोरा शहरय्‌ च्‍वंपिन्‍त स्‍वयाः अप्‍वः थ्‍व शहरय्‌ च्‍वंपिन्‍त सास्‍ति यानादी।”
MAT.10.16	“न्‍यँ, गुँखिचातय्‌गु हुलय्‌ जिं छिमित फैचा थें यानाः छ्वयाच्‍वनागु दु। उकिं छिपिं सर्प थें चंख जुइ माः, अले सुकुभतु थें स्‍वजा जुइ माः।
MAT.10.17	मनूतलिसे होश याना जु, छाय्‌धाःसा इमिसं ज्‍वनाः छिमित अदालतय्‌ लः ल्‍हाना बी। अले धर्मशास्‍त्र स्‍यनिगु छेँय्‌ यनाः कोर्रां दाइ। 
MAT.10.18	जितः विश्वास याःगुलिं छिमित हाकिमत व जुजुपिनिगु न्‍ह्यःने थने यंकी। छिमिसं अन हे इमित व यहूदीमखुपिन्‍त जिगु साक्षी ब्‍यु। 
MAT.10.19	अथे थने यंकीबलय्‌ छिमिसं गथे यानाः छु नवायेगु धकाः धन्‍धा काये मते। छिमिसं नवाये माःगु खँ छिमित उबलय्‌ हे बियादी। 
MAT.10.20	छाय्‌धाःसा छिमिसं नवाइगु खँ छिमिगु थःगु हे जुइ मखु, छिमिगुपाखें परमेश्वरयागु आत्‍मां हे नवानादी।
MAT.10.21	“मनूतय्‌सं थः हे दाजुकिजापिन्‍त महियाः स्‍याके बी। बौनं थः हे काय्‌ म्‍ह्याय्‌पिन्‍त, अले काय्‌ म्‍ह्याय्‌पिन्‍सं थः हे मांबौयात महियाः स्‍याके बी। 
MAT.10.22	थथे जिगु नामं यानाः छिमित फुक्‍कसिनं हेला याइ। दकलय्‌ लिपा तकं क्‍वात्तुक विश्वास यानाः सह याना च्‍वंम्‍ह बचय्‌ जुइ।
MAT.10.23	छगू शहरं ख्‍याना छ्वःसां छिपिं मेगु शहरय्‌ हुँ। जिं छिमित धात्‍थें धाये – मनूया काय्‌ मवतले छिमिसं इस्राएल न्‍यंक हे ज्‍या क्‍वचाय्‌के फइ मखु नि।”
MAT.10.24	“गुरू स्‍वयाः चेला तःधं मजू। अथे हे मालिक स्‍वयाः च्‍यः तःधं मजू।
MAT.10.25	चेला थः गुरू थें जुइ दुगुलिं, अले च्‍यः थः मालिक थें जुइ दुगुलिं लुधने माः। छेँ थुवाःयात हे भूतया जुजु बालजिबुल धाल धाःसा वया जहानतय्‌त झन छु जक धाइगु जुइ?”
MAT.10.26	“मनूत खनाः छिपिं ग्‍याये मते। त्‍वपुयातःगु खने दइतिनि। सुचुकातःगु सी दइतिनि।
MAT.10.27	जिं छिमित खिउँथाय्‌ धयागु खँ छिमिसं न्‍हिनय्‌ बय्‌बय्‌ या। अथे हे जिं छिमित न्‍हाय्‌पनय्‌ धयागु खँ छिमिसं कःसिइ च्‍वनाः बय्‌बय्‌ या।
MAT.10.28	“म्‍ह जक स्‍याये फुपिं, आत्‍मा स्‍याये मफुपिंलिसे छिपिं ग्‍याये मते। बरु छिमिगु म्‍ह व आत्‍मा नितांयात नरकय्‌ छ्वयादी फुम्‍हलिसे जक ग्‍याना च्‍वँ। 
MAT.10.29	धिबा छगलं निम्‍ह चखुंचा न्‍याये मफु ला? परमेश्वरयात मयय्‌कं छम्‍ह चखुंचा नं स्‍याये फइ मखु। 
MAT.10.30	छिमिगु छेनय्‌ च्‍वंगु सँ छपु छपु दतले हे परमेश्वरं ल्‍याः खाना तयादीगु दु। 
MAT.10.31	अय्‌जूगुलिं ग्‍याये माःगु मदु। चखुंचा स्‍वयाः ला छिपिं यक्‍व हे मू वं।”
MAT.10.32	“सुनां मनूतय्‌गु न्‍ह्यःने ‘जि ख्रीष्‍टयाम्‍ह मनू खः’ धकाः धाइ, जिं नं स्‍वर्गय्‌ जिमि बाःया न्‍ह्यःने वयात ‘जिम्‍ह मनू खः’ धकाः धाये। 
MAT.10.33	सुनां मेपिनिगु न्‍ह्यःने ‘जि ख्रीष्‍टयाम्‍ह मनू मखु’ धकाः धाइ, वयात जिं नं जिमि बाःया न्‍ह्यःने ‘जिम्‍ह मनू मखु’ धकाः धाये।” 
MAT.10.34	“जि संसारय्‌ शान्‍ति बीत वःम्‍ह धकाः छिमिसं ताय्‌के मते। जि शान्‍ति बीत मखु, बरु ल्‍वाकेत वयाम्‍ह खः।
MAT.10.35	‘जि ला काय्‌यात बौलिसे,
MAT.10.35	म्‍ह्याय्‌यात मांलिसे,
MAT.10.35	भौयात माजुलिसे ल्‍वाकेत वयाम्‍ह खः।
MAT.10.36	मनूतय्‌ शत्रुत थःगु छेँय्‌ च्‍वंपिं हे जुइ।’
MAT.10.37	“जितः स्‍वयाः थः मांबौयात अप्‍वः माया याइम्‍ह मनू जिगु ल्‍यू ल्‍यू वये फइ मखु। अथे हे थः काय्‌ म्‍ह्याय्‌पिन्‍त जितः स्‍वयाः अप्‍वः माया याइम्‍ह मनू नं जिगु ल्‍यू ल्‍यू वये फइ मखु। 
MAT.10.38	थःगु क्रूस कुबियाः जिगु ल्‍यू ल्‍यू मवइम्‍ह मनू जिम्‍ह चेला जुइ फइ मखु।
MAT.10.39	थःगु प्राण बचय्‌ यायेत जक स्‍वइम्‍ह मनू नाश जुया वनी। सुनां जिगु निंतिं थःगु प्राण पाइ व बचय्‌ जुइ।”
MAT.10.40	“छिमित दुकाःम्‍हय्‌सिनं जितः दुकाःगु जुइ। जितः दुकाःम्‍हय्‌सिनं जितः छ्वया हयादीम्‍हय्‌सित दुकाःगु जुइ।
MAT.10.41	अगमवक्तायात अगमवक्ता खः धकाः दुकाःम्‍हय्‌सित अगमवक्तायात बीगु सिरपाः हे दइ। अथे हे परमेश्वरं धाःथें च्‍वनिम्‍हय्‌सित दुकाःम्‍हय्‌सित नं वयात थें हे सिरपाः दइ। 
MAT.10.42	जिं छिमित खःगु खँ धाये – सुनानं जिमि चेला खः धकाः दकलय्‌ चिधंम्‍ह मनूयात तकं छगू गिलास जक लः त्‍वंकूसां वं सिरपाः काये खनी।”
MAT.11.1	झिंनिम्‍ह चेलातय्‌त थुलि धाये धुंकाः येशू अनं गां गामय्‌ स्‍यनेकने यायेत व भिंगु खँ न्‍यंकेत झाल।
MAT.11.2	झ्‍यालखानाय्‌ कुना तःम्‍ह यूहन्‍नां मुक्ति बीम्‍ह ख्रीष्‍टं यानादीगु ज्‍याखँ न्‍यनाः थः चेलातय्‌त वय्‌कःयाथाय्‌ थथे धकाः न्‍यंके छ्वयाहल। 
MAT.11.3	“झायादीमाःम्‍ह छि हे खः ला कि जिमिसं मेम्‍हय्‌सिगु लँ स्‍वयाच्‍वने माः नि?”
MAT.11.4	वय्‌कलं इमित लिसः बियादिल – “छिमिसं छु छु खना अले न्‍यना यूहन्‍नायात वनाः व हे धयाब्‍यु। 
MAT.11.5	कांपिन्‍सं मिखां खन, लंग्रात न्‍यासि वने फत, कोह्रित लाया वन, ख्‍वाँय्‌तय्‌सं ताल, सीपिं मनूत हानं म्‍वाना वल, अले चीमिपिन्‍सं भिंगु खँ न्‍यन।
MAT.11.6	जिगु विश्वासय्‌ सुनां संखा याइ मखु, व धन्‍यम्‍ह खः।”
MAT.11.7	यूहन्‍नाया चेलात लिहां वने धुंकाः वय्‌कलं यूहन्‍नायागु खँय्‌ थथे धयादिल – “मरुभूमिइ वनाः छिमिसं छु स्‍वया? फसं संकाच्‍वंगु तिं कथि स्‍वः वनागु ला? 
MAT.11.8	मखुसा छिपिं छु स्‍वयेत वनागु लय्‌? बाबांलाःगु वसतं पुना तःपिं मनूतय्‌त स्‍वः वनागु ला? बाबांलाःगु वसतं पुना तइपिं ला लाय्‌कुलिइ जक दइ। 
MAT.11.9	धात्‍थें छिपिं छु स्‍वः वनापिं? अगमवक्तायात स्‍वः वनागु ला? खः, जिं धाये – यूहन्‍ना अगमवक्ता स्‍वयाः यक्‍व तःधं। 
MAT.11.10	थ्‍वयागु खँ धर्मशास्‍त्रय्‌ थथे च्‍वयातःगु दु –
MAT.11.10	‘जिं जिम्‍ह दूतयात छंगु न्‍ह्यः हे
MAT.11.10	छ्वया बी।
MAT.11.10	वं हे छंगु निंतिं लँ दय्‌का बी।’”
MAT.11.11	“जिं छिमित खःगु खँ धाये – बप्‍तिस्‍मा बीम्‍ह यूहन्‍ना स्‍वयाः तःधंम्‍ह मनू मेम्‍ह मदु। अथेसां स्‍वर्गयागु राज्‍यय्‌ दक्‍वसिबय्‌ चिधंम्‍ह मनू नं व स्‍वयाः तःधं जुइ। 
MAT.11.12	बप्‍तिस्‍मा बीम्‍ह यूहन्‍नां भिंगु खँ न्‍यंकूसांनिसें स्‍वर्गयागु राज्‍यय्‌ दुहां वनेत मनूतय्‌सं धित्तुधिनाः जुल। थुकथं इमि दथुइ धेंधेंबल्‍लाः जुल।
MAT.11.13	थ्‍व हे यूहन्‍नाया न्‍ह्यः वःपिं फुक्‍क अगमवक्तातय्‌सं व व्‍यवस्‍थां नं स्‍वर्गयागु राज्‍ययागु खँ धया वंगु खः। 
MAT.11.14	छिमिसं थ्‍व खँ विश्वास याना काःसा वइतिनि धाःम्‍ह एलिया यूहन्‍ना हे खः।
MAT.11.15	सुयाके न्‍हाय्‌पं दु वं न्‍यना का।”
MAT.11.16	“थौंकन्‍हय्‌यापिं मनूतय्‌त छु नाप दाँजय्‌ यायेगु? थुपिं ला बजारय्‌ च्‍वनाः पासापिन्‍त सःताः थथे खँ ल्‍हाइपिं मस्‍त थें च्‍वं –
MAT.11.17	‘जिमिसं बाँसुरी पुयाः
MAT.11.17	नं छिपिं प्‍याखं मल्‍हू,
MAT.11.17	जिमिसं सीबाजं थानाः
MAT.11.17	नं छिपिं मख्‍वः।’
MAT.11.18	नयाः त्‍वनाः सनामजुइम्‍ह यूहन्‍ना वल। इमिसं वयात – ‘भूत दुब्‍यूम्‍ह मनू’ धकाः धाल। 
MAT.11.19	मनूया काय्‌नं नये त्‍वने याना जुल। इमिसं वयात – ‘नगुलु, अय्‌लाःगुलु व कर काइपिनि व पापीतय्‌ पासा’ धकाः धया जुल। इमिगु बुद्धि ला इमिगु ज्‍यां हे क्‍यं।”
MAT.11.20	येशूं अप्‍वः यानाः अजूचायापुगु ज्‍या यानादीगु शहरय्‌ च्‍वंपिं मनूतय्‌सं पश्‍चाताप मयाःगुलिं इमित ब्‍वः बियादिल। 
MAT.11.21	“हे खोराजीन व बेथसेदाय्‌ च्‍वंपिं मनूत, छिमित धिक्‍कार दु, छाय्‌धाःसा छिमिथाय्‌ याःगु अजूचायापुगु ज्‍याखँ टुरोस व सीदोनय्‌ याःगु जूसा अन च्‍वंपिन्‍सं उबलय्‌ हे भांग्रां हिनाः नौनं बुयाः पश्‍चाताप याये धुंकल जुइ।
MAT.11.22	जिं छिमित धाये – परमेश्वरं न्‍याय यानादीबलय्‌ टुरोस व सीदोनय्‌ च्‍वंपिन्‍त स्‍वयाः अप्‍वः छिमित सास्‍ति यानादी।
MAT.11.23	“हे कफर्नहुमय्‌ च्‍वंपिं मनूत, छिमित छु स्‍वर्गय्‌ थत यनी धयाच्‍वनागु ला? छिमित ला नरकय्‌ क्‍वफाइ। छिमिथाय्‌ याःगु अजूचायापुगु ज्‍याखँ सदोमय्‌ याःगु जूसा आः तक नं सदोम दया च्‍वनिगु जुइ।
MAT.11.24	जिं छिमित धाये – परमेश्वरं न्‍याय यानादीबलय्‌ सदोमय्‌ च्‍वंपिन्‍त स्‍वयाः छिमित अप्‍वः सास्‍ति यानादी।”
MAT.11.25	अबलय्‌ येशूं धयादिल – “हे परमेश्वर बाः, स्‍वर्ग व पृथ्‍वीया प्रभु, जिं छितः सुभाय्‌ बी, छाय्‌धाःसा छिं थ्‍व खँ सःस्‍यू व थू धाइपिन्‍त न्‍यंका मदिसे छुं मस्‍यूपिं मस्‍तय्‌त न्‍यंकादिल। 
MAT.11.26	बाः छितः थ्‍व हे भिं ताल।”
MAT.11.27	“बाःनं हे फुक्‍क जिगु ल्‍हातय्‌ तयादीगु खः। काय्‌यात सुनानं म्‍हमस्‍यू, बाःनं जक काय्‌यात म्‍हस्‍यू। अले बाःयात नं सुनानं म्‍हमस्‍यू, काय्‌नं जक स्‍यू। काय्‌नं म्‍हसीका ब्‍यूपिन्‍सं जक बाःयात म्‍हसी।”
MAT.11.28	“कु कुबियाः त्‍यानु चाःपिं फुक्‍कं जिथाय्‌ झासु लंकः वा, जिं छिमित आराम बी। 
MAT.11.29	जिगु जुवा छिमिसं कुब्‍यु, अले जिके स्‍यना का, छाय्‌धाःसा जि स्‍वजाम्‍ह व क्‍वमिलुम्‍ह खः। अले छिमिसं दुनुगलंनिसें आराम काये खनी।
MAT.11.30	जिगु जुवा कुबी अःपु, अले जिगु कु याउँसे च्‍वं।”
MAT.12.1	येशू विश्रामबार
MAT.12.2	इमिसं अथे याःगु खनाः फरिसीतय्‌सं वय्‌कःयात धाल – “स्‍व, छिमि चेलातय्‌सं विश्रामबार खुन्‍हु छु याये मज्‍यू धाःगु खः व हे यानाच्‍वन।”
MAT.12.3	अले वय्‌कलं लिसः बियादिल – “दाऊदं थः व थः नाप वःपिनि नये पित्‍याःबलय्‌ छु यात धयागु खँ छिमिसं ब्‍वनागु मदु ला? 
MAT.12.4	गुकथं वं परमेश्वरया छेँय्‌ दुहां वनाः अन छायातःगु मरि नल? अले थः नाप वःपिन्‍त नं नकल। परमेश्वरयात छायातःगु मरि ला पुजाहारीतय्‌सं सिबय्‌ मेपिन्‍सं नये हे मज्‍यू।
MAT.12.5	विश्रामबार पतिकं पुजाहारीतय्‌सं विश्रामबारयागु नियम मानय्‌ मयाः। अय्‌नं इपिं दोषी ठहरय्‌ मजू धकाः व्‍यवस्‍थाय्‌ च्‍वयातःगु खँ छिमिसं ब्‍वनागु मदु ला?
MAT.12.6	अय्‌नं जिं छिमित धाये – देगः स्‍वयाः तःधंम्‍ह छम्‍ह थन दु। 
MAT.12.7	‘बलि बी हःगु जितः मयः, जितः ला दया माया जक यः’ धकाः धर्मशास्‍त्रय्‌ च्‍वयातःगु खँ बांलाक थुइके फुगु जूसा छिमिसं छुं मयाःपिन्‍त दोषी धकाः पाः याइ मखुगु।
MAT.12.8	मनूया काय्‌ विश्रामबारया नं प्रभु खः।”
MAT.12.9	अले येशू अनं धर्मशास्‍त्र स्‍यनिगु छेँय्‌ झाल। 
MAT.12.10	अन ल्‍हाः गंम्‍ह छम्‍ह मनू दु। वय्‌कःयात दोष बीत अन च्‍वंपिन्‍सं थथे धकाः न्‍यन – “विश्रामबार खुन्‍हु सुयातं लाय्‌का बीगु ज्‍या याये ज्‍यू ला?”
MAT.12.11	वय्‌कलं लिसः बियादिल – “छिमि सुयां फैचा विश्रामबार खुन्‍हु गालय्‌ कुतुं वन धाःसा छिमिसं वयात थकायेत मस्‍वइ ला?
MAT.12.12	फैचा स्‍वयाः ला मनू गुलि यक्‍व मू वं। उकिं विश्रामबार खुन्‍हु नं भिंगु ज्‍या याये ज्‍यू।”
MAT.12.13	अले वय्‌कलं ल्‍हाः गंम्‍ह मनूयात धयादिल – “ल्‍हाः तप्‍यंकि।” वं ल्‍हाः तप्‍यंकल। अले गंगु ल्‍हाः लनाः मेगु ल्‍हाः थें च्‍वन। 
MAT.12.14	फरिसीतय्‌सं अनं वनाः वय्‌कःयात स्‍यायेगु ग्‍वसाः ग्‍वल।
MAT.12.15	थ्‍व खँ सियाः येशू अनं झाल। यक्‍व हे मनूत वय्‌कःया ल्‍यू ल्‍यू वन। वय्‌कलं म्‍हंमफुपिं दक्‍वसित लाय्‌कादिल। 
MAT.12.16	अले वय्‌कलं थ्‍व खँय्‌ सुयातं छुं धाये मते धकाः ख्‍याच्‍वः बियादिल। 
MAT.12.17	वय्‌कलं थथे यानादीगु यशैया अगमवक्तां धया थकूगु थ्‍व खँ पूवंकेत खः – 
MAT.12.18	परमेश्वरं धयादिल –
MAT.12.18	“स्‍व, थ्‍व जिं ल्‍ययाम्‍ह
MAT.12.18	जि यःम्‍ह च्‍यः खः।
MAT.12.18	थ्‍व खनाः जि तसकं लय्‌ताः।
MAT.12.18	थ्‍वयागु नुगलय्‌ जिगु आत्‍मा तयाबी,
MAT.12.18	अले थ्‍वं हे जात जातियापिन्‍त
MAT.12.18	न्‍याययागु खँ न्‍यंकी।
MAT.12.19	थ्‍व गुबलें सुं नाप ल्‍वाना जुइ मखु,
MAT.12.19	तसकं हाला जुइ मखु।
MAT.12.19	सुनानं थ्‍वयात लँय्‌ लँय्‌
MAT.12.19	हाला जूगु खनी मखु।
MAT.12.20	त्‍वधुलेत्‍यंगु तिंकथि छपु नं
MAT.12.20	थ्‍वं त्‍वथुली मखु।
MAT.12.20	सीत्‍यंगु मतयात तकं
MAT.12.20	थ्‍वं स्‍याइ मखु।
MAT.12.20	न्‍याययागु विजय्‌ मजुतले
MAT.12.20	थ्‍वं छुं हे याइ मखु।
MAT.12.21	अले जात जातियापिन्‍सं
MAT.12.21	थ्‍वयागु हे नामय्‌ आशा यानाच्‍वनी।”
MAT.12.22	मनूतय्‌सं येशूयाथाय्‌ छम्‍ह कांम्‍ह लाताम्‍ह व भूत दुब्‍यूम्‍ह मनूयात हल। वय्‌कलं वयात लाय्‌कादिल। अले वं मिखां खन, नवाये नं फत। 
MAT.12.23	स्‍वया च्‍वंपिन्‍सं छक्‍क जुयाः धाल – “दाऊदया काय्‌ थ्‍व हे मखु ला?”
MAT.12.24	थ्‍व न्‍यनाः फरिसीतय्‌सं थथे धाल – “भूततय्‌ जुजु बालजिबुलं शक्ति बिया तःगुलिं थ्‍वं भूतयात पितिना छ्वये फुगु खः।”
MAT.12.25	इमिगु मतिइ च्‍वंगु खँ थुइकाः वय्‌कलं इमित धयादिल – “गुगुं नं राज्‍य निकू दलाः थःथवय्‌ ल्‍वाना जुल धाःसा थः हे नाश जुइ। अथे हे गुगुं नं शहर व छेँ नं थःथवय्‌ बायाः ल्‍वाना जुल धाःसा ताःतुइ मखु। 
MAT.12.26	अथे हे शैतानतय्‌ दथुइ नं थःथवय्‌ ल्‍वापु जुल धाःसा इमिगु राज्‍य गथे यानाः ताःतुइ फइ? 
MAT.12.27	बालजिबुलं शक्ति बियातःगुलिं जिं भूतयात पितिना छ्वये फुगु खः धकाः छिमिसं धाल। थथे हे खः धयागु जूसा छिमि मनूतय्‌सं जक सुयागु शक्तिं भूत पितिना छ्‍वइगु लय्‌? इमिसं छिमित हे दोषी ठहरय्‌ याइ। 
MAT.12.28	अथे मखु, जितः परमेश्वरयागु आत्‍मां भूतयात पितिना छ्वयेगु शक्ति ब्‍यूगु खः धयागु जूसा परमेश्वरयागु राज्‍य छिमिथाय्‌ वये धुंकल धकाः सीकि। 
MAT.12.29	बल्‍लाःम्‍ह मनूयागु छेँय्‌ खुइत न्‍हापां व मनूयात निं ची माः। वयात ची धुंकाः तिनि वयागु छेँय्‌ खुयाः यने फइ।”
MAT.12.30	“जिगु पँ मलीपिं फुक्‍क जिमि शत्रु खः। जितः मुंकेत ग्‍वाहालि मयाइम्‍हय्‌सिनं जिं मुना तयागु नं ह्वला बी।
MAT.12.31	“मनूतय्‌सं न्‍ह्यागु हे मखुगु खँ ल्‍हाःसां न्‍ह्यागु हे पाप याःसां इमित क्षमा बी, पवित्र आत्‍मायात मभिंकाः खँ ल्‍हाइपिन्‍त धाःसा क्षमा बी मखु। 
MAT.12.32	मनूया काय्‌यात मभिंकाः खँ ल्‍हाःम्‍हय्‌सित क्षमा यानाबी, पवित्र आत्‍मायात मभिंकाः खँ ल्‍हाःम्‍हय्‌सित धाःसा आः नं, लिपा नं, गुबलें हे क्षमा बी मखु।”
MAT.12.33	“भिंगु सिमाय्‌ जक भिंगु फल सइ। मभिंगु सिमाय्‌ मभिंगु हे फल सइ। थुकथं सिमाय्‌ सःगु फल स्‍वयाः सिमा भिं मभिं सीके फइ।
MAT.12.34	ए सर्पया मस्‍त, छिपिं थेंज्‍याःपिं मभिंपिं मनूतय्‌सं गथे यानाः भिंगु खँ ल्‍हाये फइ? छाय्‌धाःसा नुगलय्‌ च्‍वंगु खँ हे म्‍हुतुं नवाइ।
MAT.12.35	भिंम्‍ह मनूया मतिइ भिंगु हे दइगुलिं वं भिंगु भिंगु हे याइ। अथे हे मभिंम्‍ह मनूया मतिइ मभिंगु हे दइगुलिं वं मभिंगु मभिंगु जक याइ।”
MAT.12.36	“जिं छिमित धाये – छिमिसं ल्‍हाना जूगु म्‍वाः मदुगु छता छता खँया ल्‍याःचाः परमेश्वरं न्‍याय यानादीबलय्‌ कयादी। 
MAT.12.37	छिमिसं नवाना जूगु खं हे छिपिं न्‍यायया न्‍हिइ दोषी वा निर्दोष ठहरय्‌ जुइ।”
MAT.12.38	अले गुम्‍हं गुम्‍हं शास्‍त्रीत व फरिसीतय्‌सं जानाः येशूयात धाल – “अय्‌सा गुरूजु, जिमित अजूचायापुगु चिं छकः यानाः क्‍यनादिसँ रे।”
MAT.12.39	वय्‌कलं धयादिल – “थौंकन्‍हय्‌यापिं मनूत गुलि जक मभिना वःगु, अले परमेश्वरयात विश्वास यायेगु त्‍वःताहःगु। थुमिसं अजूचायापुगु चिं स्‍वयेत धयाच्‍वन। अहं, छिमित अगमवक्ता योनां क्‍यना वंगु चिं सिबय्‌ मेगु छुं हे चिं क्‍यनी मखु।
MAT.12.40	गथे योना न्‍यायागु प्‍वाथय्‌ स्‍वन्‍हु स्‍वचा तक च्‍वन, अथे हे मनूया काय्‌ नं पातालय्‌ स्‍वन्‍हु स्‍वचा तक च्‍वनी।
MAT.12.41	“निनवय्‌ च्‍वंपिन्‍सं नं न्‍याय याइबलय्‌ आःयापिं मनूतय्‌त सजाँय बी हे माः धकाः नवाइ, छाय्‌धाःसा इमिसं ला योनां जक न्‍यंकूबलय्‌ हे पश्‍चाताप यात। स्‍व, थन ला योना स्‍वयाः नं तःधंम्‍ह छम्‍ह दु। 
MAT.12.42	न्‍याय याइबलय्‌ दच्‍छिनय्‌ च्‍वंम्‍ह रानीं नं आःयापिं मनूतय्‌त सजाँय बी माः धकाः नवाइ, छाय्‌धाःसा व तापाकंनिसें सोलोमनयागु ज्ञानयागु खँ न्‍यनेत वल। स्‍व, थन ला सोलोमन स्‍वयाः नं तःधंम्‍ह छम्‍ह दु।”
MAT.12.43	“मनूयागु म्‍हं पिहां वनाः भूत आत्‍मां बाय्‌ च्‍वनेत मरुभूमिइ माः जुइ। अय्‌नं वं बाय्‌ लुइके फइ मखु। 
MAT.12.44	अले वं धाइ ‘जि न्‍हापा च्‍वनाच्‍वनागु छेँ हे लिहां वने।’ अले वं लिहां वइबलय्‌ न्‍हापायागु छेँ यचुकाः झः झः धाय्‌कातःगु व खालीगु लुइकी। 
MAT.12.45	अले वं वनाः थः स्‍वयाः मभिंपिं न्‍हय्‌म्‍ह भूततय्‌त सःताहइ। इपिं वयाः अन बाय्‌ च्‍वनी। अले व मनू न्‍हापा स्‍वयाः गति मलाना वनी। आःयापिं मभिंपिं मनूतय्‌गु गति नं थथे हे जुइ।”
MAT.12.46	येशूं थथे धया च्‍वनादीबलय्‌ हे वय्‌कःया मां व किजापिं वय्‌कः नाप खँ ल्‍हायेत पिने प्‍यू वयाच्‍वन। 
MAT.12.47	छम्‍हय्‌सिनं वनाः वय्‌कःयात धाल – “छिकपिनि मां व किजापिं छि नाप खँ ल्‍हायेत पिने प्‍यू वयाच्‍वंगु दु।”
MAT.12.48	अले वय्‌कलं वयात धयादिल – “जिमि मां सु खः? जिमि किजापिं सु खः?” 
MAT.12.49	अले चेलातय्‌त पतिचां क्‍यनाः धयादिल – “मां धाःसां किजापिं धाःसां थुपिं हे खः। 
MAT.12.50	छाय्‌धाःसा सुनां स्‍वर्गय्‌ च्‍वनादीम्‍ह जिमि बाःनं धाःथें याना जुइ व हे जिमि किजा, जिमि केहेँ व जिमि मां खः।”
MAT.13.1	उखुन्‍हु हे येशू छेँनं पिहां झायाः समुद्र सिथय्‌ वनाः फ्‍यतुनादिल। 
MAT.13.2	वय्‌कःया जवं खवं यक्‍व हे मनूत मुंवःगुलिं वय्‌कः नांचाय्‌ च्‍वनादिल। मनूत जक समुद्रया सिथय्‌ दनाच्‍वन।
MAT.13.3	वय्‌कलं इमित उखान कनाः यक्‍व हे खँ स्‍यनादिल।
MAT.13.3	“छम्‍ह मनू बुँइ पुसा ह्वः वन। 
MAT.13.4	वं पुसा ह्वःबलय्‌ गुलिं गुलिं पुसा लँय्‌ नं लात, अले झंगःतय्‌सं वयाः नयाबिल। 
MAT.13.5	अले गुलिं पुसा ल्‍वहंलिं दुथाय्‌ लात। भचा भचा जक चा दुगुलिं अन लाःगु पुसा याकनं बुया वल। 
MAT.13.6	निभाः त्‍वःबलय्‌ अन बुया वःगु मा सुकूचिना वन, अले बल्‍लाक हा काये मफुगुलिं गना वन। 
MAT.13.7	अले हानं गुलिं पुसा कंमा दु थाय्‌ लात। कंमा तःमा जुया वःबलय्‌ अन लाःगु पुसा थहां वये मफुत। 
MAT.13.8	गुलिं पुसा भिंगु चा दुथाय्‌ लात, अले यक्‍व अन्‍न सल। गनं सछि, गनं खुइदुगं, गनं स्‍विदुगं अन्‍न सल। 
MAT.13.9	सुयाके न्‍हाय्‌पं दु वं न्‍यनाः का।”
MAT.13.10	अले चेलातय्‌सं वयाः वय्‌कःयाके न्‍यन – “छिं इपिंलिसे छाय्‌ उखान छुनाः खँ ल्‍हाना दियागु?”
MAT.13.11	वय्‌कलं धयादिल – “स्‍वर्गयागु राज्‍ययागु गुप्‍ति खँ छिमित जक सीके ब्‍यूगु दु। इमित सीके मब्‍यू। 
MAT.13.12	दुम्‍हय्‌सित अज्‍जं तना बी, अले वयाके झन यक्‍व दइ। मदुम्‍हय्‌सिके दुगु नं लाका काइ।
MAT.13.13	अय्‌जूगुलिं जिं इपिं लिसे उखान छुनाः खँ ल्‍हानागु खः –
MAT.13.13	‘स्‍वयाः नं इमिसं खनी मखु,
MAT.13.13	न्‍यंसां इमिसं ताइ मखु,
MAT.13.13	अले थुइ नं मखु।’
MAT.13.14	थुकथं यशैया अगमवक्तां धया वंगु खँ थुमिके पूवन –
MAT.13.14	‘छिमिसं न्‍यनेत ला न्‍यनी,
MAT.13.14	अय्‌नं गुब्‍सं थुइके फइ मखु।
MAT.13.14	छिमिसं स्‍वयेत ला स्‍वइ,
MAT.13.14	अय्‌नं गुब्‍सं खंके फइ मखु।
MAT.13.15	छाय्‌धाःसा छिमिगु नुगः क्‍वय्‌ धुंकल,
MAT.13.15	न्‍हाय्‌पं ख्‍वातुइ धुंकल,
MAT.13.15	अले छिमिसं मिखा तिस्‍सी धुंकल।
MAT.13.15	मखुसा ला छिमिगु न्‍हाय्‌पनं ताये माःगु खः,
MAT.13.15	मिखां खने माःगु खः,
MAT.13.15	नुगलं ध्‍वाथुइका काये माःगु खः।
MAT.13.15	छिपिं पापं लिचिलाः जिथाय्‌ लिफः स्‍वया वये माःगु खः,
MAT.13.15	अले जिं छिमित लाय्‌का बीगु खः।’
MAT.13.16	“छिपिं धाःसा धन्‍यपिं खः, छाय्‌धाःसा छिमिगु मिखां खं, न्‍हाय्‌पनं ता। 
MAT.13.17	जिं छिमित धात्‍थें धाये – तःम्‍ह हे अगमवक्तातय्‌सं व धर्मी मनूतय्‌सं छिमिसं खंगु खँ तसकं स्‍वये मास्‍ति वय्‌कूगु खः, अय्‌नं इमिसं स्‍वये मखन। अथे हे छिमिसं न्‍यंगु खँ इमिसं तसकं न्‍यने मास्‍ति वय्‌कूगु खः, अय्‌नं इमिसं न्‍यने मखन।
MAT.13.18	“पुसा ह्वलिम्‍हय्‌सिगु उखानयागु अर्थ न्‍यँ। 
MAT.13.19	गुलिखय्‌ मनूतय्‌सं परमेश्वरयागु राज्‍ययागु खँ न्‍यनाः नं थुइके फइ मखु। थुपिं लँय्‌ लाःगु पुसा थें खः। इमिगु नुगलय्‌ ह्वलातःगु परमेश्वरयागु वचन शैतानं वयाः लिकया यंकी। 
MAT.13.20	ल्‍वहंलिं दुथाय्‌ लाःगु पुसा परमेश्वरयागु वचन न्‍यनेवं लय्‌लय्‌ तायाः विश्वास याना काइपिं खः। 
MAT.13.21	परमेश्वरयागु वचनं थुमिगु नुगलय्‌ दुने थ्‍यंक हा काये फइ मखु। अले ताःई तक च्‍वने फइ मखु। दुःखकष्‍ट वयेवं थुमिसं विश्वास यायेगु त्‍वःता छ्वइ। 
MAT.13.22	परमेश्वरयागु वचन न्‍यनाः नं धन सम्‍पत्तियागु माया कया जुइपिं व संसारयागु खँय्‌ च्‍यूताः तया जुइपिं मनूत कंमा दु थाय्‌ लाःगु पुसा थें खः। थुमिसं परमेश्वरयागु वचनयात गुम्‍से याना बी। अले थुकिं अन्‍न सय्‌की मखु। 
MAT.13.23	परमेश्वरयागु वचन न्‍यनाः थुइका काइपिं मनूत भिंगु चाय् लाःगु पुसा थें खः। थुमिसं यक्‍व अन्‍न सय्‌की। गुलिसिनं सछि, गुलिसिनं खुइदुगं, गुलिसिनं स्‍विदुगं अन्‍न सय्‌की।”
MAT.13.24	येशूं मेगु उखान छुनाः इमित धयादिल – “स्‍वर्गयागु राज्‍य थथे च्‍वं – छम्‍ह मनुखं थःगु बुँइ भिंगु पुसा ह्वल। 
MAT.13.25	छन्‍हु चान्‍हय्‌ फुक्‍कं द्यनाच्‍वंबलय्‌ शत्रु वयाः छ्व ह्वलातःगु बुँइ नामायागु पुसा ह्वला थकल। 
MAT.13.26	अले मा थहां वयाः अन्‍न सःबलय्‌ नामा नं खने दया वल।
MAT.13.27	“अले च्‍यःतय्‌सं वयाः बुँ थुवाःयात धाल – ‘मालिक, छिं बुँइ भिंगु पुसा जक ह्वला दियागु मखु ला? नामा गनं बुया वल?’
MAT.13.28	“बुँ थुवालं धाल – ‘सुं शत्रुं थथे याना थकल जुइ।’ इमिसं हानं धाल – ‘जिमिसं वनाः नामा पुया छ्वये ला?’
MAT.13.29	“अले वं धाल – ‘आः थथें पुइ म्‍वाःनि। मखुसा छिमिसं नामा नाप छ्व नं पुया छ्वइ। 
MAT.13.30	छ्व लये मत्‍यंतले निमां थकाय्‌ नि ब्‍यु। लय्‌बलय्‌ जिं ज्‍यामितय्‌त न्‍हापां नामा निं पुयाः छ्वय्‌केत मुंकि, अले छ्व जक जिगु धुकुतिइ मुंके हजि धकाः धाये।’”
MAT.13.31	अले हानं येशूं मेगु उखान छुनादिल। “स्‍वर्गयागु राज्‍य थथे च्‍वं – छम्‍ह मनुखं तुग्‍वःया पुसा थःगु बुँइ ह्वल। 
MAT.13.32	दक्‍वसिबय्‌ चिग्‍वःगु पुसा जूसां थहां वये धुंकाः थ्‍व अन दुगु मेमेगु स्‍वयाः तःमा जुयाः सिमा जुल। अले झंगःतय्‌सं वयाः थुकियागु कचामचाय्‌ थःगु स्‍वँ दय्‌की।”
MAT.13.33	वय्‌कलं इमित हानं मेगु उखान छुनादिल – “स्‍वर्गयागु राज्‍य थथे च्‍वं – छम्‍ह मिसां सोडा कयाः स्‍वफा छ्वचुंलय्‌ ल्‍वाकछ्यानाः फुक्‍क थासय्‌ मन्‍यंतले न्‍हायाच्‍वन। अले छ्वचुं फुक्‍कं फ्‍वंगाना वल।”
MAT.13.34	वय्‌कलं मनूतय्‌त न्‍ह्यागु खं थथे उखान छुनाः कनादिल। उखान मछुइकं वय्‌कलं छुं नं स्‍यनामदी। 
MAT.13.35	थुकथं अगमवक्तां थथे धकाः धया थकूगु खँ पूवन –
MAT.13.35	“जिं मनूतय्‌त उखान छुनाः
MAT.13.35	जक खँ कने।
MAT.13.35	संसारयागु सृष्‍टि जूसांनिसें
MAT.13.35	सुचुकातःगु खँ उला बी।”
MAT.13.36	अले येशू मनूतय्‌त त्‍वःताः छेँय्‌ दुहां झाल। चेलातय्‌सं वयाः वय्‌कःयात थथे धाल – “बुँइ ह्वःगु नामायागु उखानयागु अर्थ कनादिसँ।”
MAT.13.37	वय्‌कलं इमित धयादिल – “भिंगु पुसा ह्वःम्‍ह मनूया काय्‌ खः। 
MAT.13.38	बुँ थ्‍व संसार खः। भिंगु पुसा परमेश्वरया राज्‍ययापिं मनूत खः। अले नामायागु पुसा शैतानया मनूत खः। 
MAT.13.39	नामायागु पुसा ह्वः वःम्‍ह शत्रु शैतान खः। छ्व लयेगु ई परमेश्वरं न्‍याय याइगु ई खः। छ्व लइपिं ज्‍यामित स्‍वर्गदूतत खः।
MAT.13.40	“गथे नामायात मुंकाः छ्वय्‌की न्‍याय याइबलय्‌ नं अथे हे याइ। 
MAT.13.41	अबलय्‌ मनूया काय्‌नं थः दूततय्‌त छ्वया हइ। अले इमिसं वय्‌कःयागु राज्‍यय्‌ च्‍वंपिं पाप याःपिं व याकूपिं फुक्‍कसितं मुंकी। 
MAT.13.42	अले इमित मि गालय्‌ कुर्की। अन इपिं ख्‍व जक ख्‍वयाः वा न्‍ह्ययाच्‍वनी। 
MAT.13.43	परमेश्वरं यःथें याना जूपिं जक थः परमेश्वर बाःया राज्‍यय्‌ सूर्य थें थिनाच्‍वनी। सुयाके न्‍हाय्‌पं दु वं न्‍यनाः का।”
MAT.13.44	“स्‍वर्गयागु राज्‍य थथे च्‍वं – छम्‍ह मनुखं बुँइ थुनातःगु धन लुइकल। वं उकियात हाकनं त्‍वपुल। अले व तसकं लय्‌तायाः वनाः थःगु फुक्‍क सर्बय्‌ मियाः व बुँ न्‍यात।”
MAT.13.45	“हाकनं स्‍वर्गयागु राज्‍य थथे च्‍वं – न्‍ह्याबलें भिंगु मोती जक माला जुइम्‍ह छम्‍ह बंजाः दु। 
MAT.13.46	वं तसकं मूवंगु मोती लुइवं थःके दुगु फुक्‍क सर्बय्‌ मियाः व मोती न्‍यात।”
MAT.13.47	“स्‍वर्गयागु राज्‍य थथे च्‍वं – न्‍यालाइपिं मनूतय्‌सं समुद्रय् न्‍या लायेत जाः ह्वात। अले थुकी थी थी कथंयापिं न्‍या लात। 
MAT.13.48	जाः जायेवं इमिसं जाःयात समुद्र सिथय्‌ साला काल। अले फ्‍यतुनाः इमिसं भिंपिं न्‍या जुक्‍व थःपिनिगु थलय्‌ तल। अले मभिंपिं न्‍या जुक्‍व वांछ्वल। 
MAT.13.49	परमेश्वरं न्‍याय यानादीबलय्‌ नं थथे हे जुइ। स्‍वर्गदूततय्‌सं वयाः मभिंपिं मनूतय्‌त भिंपिं मनूत पाखें ब्‍यागल तइ। 
MAT.13.50	अले मभिंपिं मनूतय्‌त मि गालय्‌ कुर्की। इपिं अन ख्‍व जक ख्‍वयाः वा न्‍ह्ययाच्‍वनी।”
MAT.13.51	वय्‌कलं न्‍यनादिल – “थ्‍व खँ छिमिसं थुल ला?”
MAT.13.51	अले इमिसं “थुल” धकाः धाल।
MAT.13.52	वय्‌कलं हानं धयादिल – “व्‍यवस्‍था स्‍यनिपिं व थुइकीपिं शास्‍त्रीत स्‍वर्गयागु राज्‍यय्‌ चेला जू वल धाःसा इपिं छेँ थुवाः थें जुइ। छेँ थुवालं थःगु धुकुतिं न्‍हूगु व पुलांगु न्‍ह्यागुं लिकाये फइ।”
MAT.13.53	थथे उखान कनादी धुंकाः येशू अनं झाल। 
MAT.13.54	वय्‌कः थःगु हे शहरय्‌ झाल। अन च्‍वंगु धर्मशास्‍त्र स्‍यनिगु छेँय्‌ झायाः वय्‌कलं मनूतय्‌त स्‍यनेकने यानादिल। वय्‌कःयागु खँ न्‍यनाः मनूतय्‌सं छक्‍क जुयाः थथे धाल – “थ्‍वयाके थज्‍याःगु बुद्धि व अजूचायापुगु ज्‍या यायेगु शक्ति गनं वल? 
MAT.13.55	थ्‍व सिँकःमिया काय्‌ मखु ला? मरियम थ्‍वया मां मखु ला? याकूब, योसेफ, सिमोन व यहूदापिं थ्‍वया किजापिं मखु ला? 
MAT.13.56	थ्‍वया केहेँपिं ला थन हे दु नि? थ्‍वं थ्‍व फुक्‍कं गनं सय्‌काः वल?” 
MAT.13.57	थुकथं इमिसं वय्‌कःयात विश्वास मयात।
MAT.13.57	अले वय्‌कलं धयादिल – “अगमवक्तायात थःगु हे शहरय्‌ व थःगु हे छेँय्‌ मानय्‌ याइ मखु, बरु मेथाय्‌ न्‍ह्याथासं मानय्‌ याइ।”
MAT.13.58	इमिसं विश्वास मयाःगुलिं वय्‌कलं अन यक्‍व अजूचायापुगु चिं क्‍यना मदी।
MAT.14.1	थुबलय्‌ हे गालीलया जुजु हेरोदं येशूयागु खँ न्‍यनाः 
MAT.14.2	थः भारदारतय्‌त धाल – “थ्‍व मनू ला बप्‍तिस्‍मा बीम्‍ह यूहन्‍ना हे जुइ माः। व सिनाः हानं म्‍वाना वःगु जुइ माः, उकिं ला वं ततःधंगु अजूचायापुगु ज्‍या याये फत।”
MAT.14.3	न्‍हापा हेरोदं थः किजा फिलिपया कलाः हेरोदियासं यानाः बप्‍तिस्‍मा बीम्‍ह यूहन्‍नायात ज्‍वनाः झ्‍यालखानाय्‌ कुंगु खः।
MAT.14.4	छाय्‌धाःसा यूहन्‍नां वयात “थः किजाभौयात कलाः तये मत्‍यः” धकाः धाःगु खः।
MAT.14.5	वं यूहन्‍नायात स्‍यायेगु नं मतिइ तःगु खः। अय्‌नं मनूत खनाः ग्‍यानाः वं अथे याये मफुत, छाय्‌धाःसा इमिसं यूहन्‍नायात अगमवक्ता धकाः मानय्‌ यानातःगु खः।
MAT.14.6	हेरोदयागु बुदिंया लसताय्‌ हेरोदियासया म्‍ह्याय्‌नं सकसिया न्‍ह्यःने तसकं बांलाक प्‍याखं ल्‍हुयाक्‍यंगुलिं हेरोद तसकं लय्‌ ताल। 
MAT.14.7	अले वं न्‍ह्यागु फ्‍वंसां बी धकाः पाफल। 
MAT.14.8	व मचां थः मांम्‍हय्‌सिनं स्‍यनातःथें धाल – “जितः आः हे बप्‍तिस्‍मा बीम्‍ह यूहन्‍नायागु छ्यं भुइ तयाः बियादिसँ।” 
MAT.14.9	थ्‍व न्‍यनाः वं तसकं नुगः मछिंकल, अय्‌नं न्‍ह्यागु फ्‍वंसां बी धकाः फुक्‍कसिगु न्‍ह्यःने पाफये धुंकूगुलिं यूहन्‍नायागु छ्यं ध्‍यना हजि धकाः उजं बिल। 
MAT.14.10	अले वं सिपाइँत छ्वयाः झ्‍यालखानाय्‌ यूहन्‍नायागु छ्यं धेंके बिल। 
MAT.14.11	अले छ्यं भुइ तयाः व मचायात बी हल। मचां व थः मांयात बी यंकल। 
MAT.14.12	अले यूहन्‍नाया चेलातय्‌सं वयाः वयागु सीम्‍ह यंकाः थुना बिल। अले इमिसं वनाः थ्‍व खँ येशूयात न्‍यंकल।
MAT.14.13	थ्‍व न्‍यनाः येशू नांचाय्‌ च्‍वनाः सुं मदुगु थासय्‌ झाल। वय्‌कः झाल धयागु खँ न्‍यनाः मनूत शहरं निसें वय्‌कःया ल्‍यू ल्‍यू न्‍यासि वन। 
MAT.14.14	नांचां क्‍वहां झाःबलय्‌ ग्‍वाः ग्‍वाः मनूतय्‌त खनाः वय्‌कःयात तसकं माया वन, अले उसाँय्‌ मदुपिन्‍त लाय्‌कादिल।
MAT.14.15	खिउँ खिउँ धाःबलय्‌ चेलातय्‌सं वयाः वय्‌कःयात धाल – “खिउँया वये धुंकल, थन छुं हे मदु। थुमित गामय्‌ छ्वयादिसँ। अले अन न्‍यानाः नइ।”
MAT.14.16	वय्‌कलं इमित धयादिल – “इमित छ्वये म्‍वाः, इमित छिमिसं हे नकि।”
MAT.14.17	इमिसं धाल – “जिमिके ला न्‍यापा मरि व निम्‍ह न्‍या जक दु।”
MAT.14.18	वय्‌कलं धयादिल – “छिमिके दुगु मरि व न्‍या जिथाय्‌ हिँ।” 
MAT.14.19	वय्‌कलं फुक्‍कसित ख्‍यलय्‌ फ्‍यतुकादिल। न्‍यापा मरि व निम्‍ह न्‍या कयाः स्‍वर्गय्‌ थस्‍वयाः परमेश्वरयात सुभाय्‌ बियादिल। अले मरि कुचा थलाः वय्‌कलं चेलातय्‌त बियादिल। इमिसं मनूतय्‌त इना बिल। 
MAT.14.20	अले इमिसं यतले नल। इनाः ल्‍यं दुगु झिंनिगः दाला जाय्‌क दु। 
MAT.14.21	मस्‍त व मिसात ल्‍याः मतसे अन मिजंत जक हे न्‍याद्वः ति दु।
MAT.14.22	येशूं चेलातय्‌त थः स्‍वयाः न्‍हापा हे नांचाय्‌ च्‍वनाः समुद्र पारि वनेगु उजं बियादिल। अनं लिपा मनूतय्‌त छेँय्‌ छ्वयादिल। 
MAT.14.23	मनूतय्‌त छेँय्‌ छ्वयादी धुंकाः वय्‌कः याकःचा पहाडय्‌ प्रार्थना यायेत थहां झाल। बहनी तकं वय्‌कः याकःचा हे च्‍वनादिल।
MAT.14.24	थुबलय्‌ तक नांचा समुद्र सिथं यक्‍व हे तापाक्‍क थ्‍यने धुंकल। फय्‌ अःखतं वयाच्‍वंगुलिं लःद्वम्‍बलं यानाः नांचा फातापुली थें च्‍वनाच्‍वन। 
MAT.14.25	सुथ न्‍हापां हे वय्‌कः समुद्रय्‌ न्‍यासि झायाः इमिथाय्‌ थ्‍यंकः झाल। 
MAT.14.26	वय्‌कःयात थथे समुद्रय्‌ न्‍यासि झायाच्‍वंगु खनाः चेलात ग्‍यानाः “भूत भूत” धकाः चिल्‍लाय्‌ दनाः हाल।
MAT.14.27	वय्‌कलं इमित धयादिल – “साहस या, जि हे खः, ग्‍याये मते।”
MAT.14.28	अले पत्रुसं वय्‌कःयात धाल – “प्रभु, धात्‍थें छि हे खः धयागु जूसा जितः नं समुद्रय्‌ न्‍यासि वयेगु उजं बियादिसँ।”
MAT.14.29	वय्‌कलं वयात “वा” धकाः धयादिल। पत्रुस नांचां कुहां वनाः वय्‌कःया थाय्‌ वनेत लखं लखं न्‍यासि वन। 
MAT.14.30	फय्‌ वःगु खनाः व ग्‍यात, दुनी थें च्‍वंबलय्‌ व चिल्‍लाय्‌ दनाः हाल – “प्रभु, जितः बचय्‌ यानादिसँ।”
MAT.14.31	अले वय्‌कलं वयात ज्‍वनाः धयादिल – “ग्‍व, छंगु विश्वास, छाय्‌ संका यानागु?”
MAT.14.32	वय्‌कःपिं निम्‍हं नांचाय्‌ च्‍वने धुंकाः फय्‌ नं दित। 
MAT.14.33	नांचाय्‌ च्‍वंपिं चेलातय्‌सं वय्‌कःया तुतिइ भ्‍वपुलाः धाल – “छि धात्‍थें परमेश्वरया काय्‌ खः।”
MAT.14.34	पारिइ थ्‍यंकाः इमिसं गनेसरेत धाःगु थासय्‌ नांचा दिकल। 
MAT.14.35	अन च्‍वंपिं मनूतय्‌सं वय्‌कःयात म्‍हसीकाः जवं खवं च्‍वंगु गामय्‌ थ्‍व खँ धाय्‌के छ्वत। अले मनूतय्‌सं वय्‌कःयाथाय्‌ उसाँय्‌ मदुपिन्‍त हल। 
MAT.14.36	इमिसं वय्‌कःयागु लंयागु च्‍वः जक थीत बिन्‍ति यात। थुकथं लं थ्‍यूपिं फुक्‍कं लायावन।
MAT.15.1	छन्‍हु यरूशलेमं सुं फरिसी व शास्‍त्रीतय्‌सं वयाः येशूयात न्‍ह्यसः यात – 
MAT.15.2	“छिकपिनि चेलातय्‌सं तापाःबाज्‍यापिनिगु थितिकुति छाय्‌ मानय्‌ मयाःगु? हानं ल्‍हाः मस्‍युसे नं नइगु?”
MAT.15.3	वय्‌कलं इमित लिसः बियादिल – “छिमिसं जक छाय्‌ परमेश्वरयागु खँ मन्‍यंसे थःगु हे थितिकुति मानय्‌ याना जुया? 
MAT.15.4	परमेश्वरं धयादीगु दु – ‘थः मांबौयात हनाबना ति। मांबौयात म्‍हुतु वाइपिन्‍त स्‍याना छ्व।’
MAT.15.5	छिमिसं धाःसा थथे धया जुल – ‘सुनां थः मांबौयात बीमाःगु खँ परमेश्वरयात छाये धुन धकाः धाइ, 
MAT.15.6	वं थः मांबौयात हनाबना तये म्‍वाः।’ थुकथं छिमिसं थःपिनिगु थितिकुतिं यानाः परमेश्वरयागु वचनयात ज्‍यालगय्‌ मजूगु याना ब्‍यूगु दु। 
MAT.15.7	ए निपाः ख्‍वाःपाः दुपिं, यशैयां छिमिगु खँय्‌ थुकथं पाय्‌छि जुइक हे धया थकल –
MAT.15.8	‘थुमिसं म्‍हुतुं ला
MAT.15.8	जितः तसकं हनाबना तइ।
MAT.15.8	नुगलं धाःसा
MAT.15.8	थुपिं तसकं तापाना च्‍वनी।
MAT.15.9	थुमिसं थःपिन्‍सं दय्‌कूगु थितिकुतियात
MAT.15.9	परमेश्वरयागु आज्ञा खः धकाः
MAT.15.9	मनूतय्‌त स्‍यना जुइ।
MAT.15.9	उकिं थुमिसं जिगु सेवा याःसां
MAT.15.9	छप्‍तिं ज्‍यालगय्‌ मजू।’”
MAT.15.10	येशूं मनूतय्‌त सःताः धयादिल – “न्‍यँ अले थुइकि। 
MAT.15.11	म्‍हुतुं दुहां वनिगुलिं मनूतय्‌त अशुद्ध याइ मखु, बरु म्‍हुतुं पिहां वइगुलिं इमित अशुद्ध याइ।”
MAT.15.12	अले चेलातय्‌सं वयाः वय्‌कःयात धाल – “थ्‍व खँ न्‍यनाः फरिसीत छि नाप तंम्‍वय्‌कल धकाः छिं सिल ला?”
MAT.15.13	वय्‌कलं धयादिल – “स्‍वर्गय्‌ च्‍वनादीम्‍ह जिमि बाःनं पिना मदीगु फुक्‍क मायात लिना छ्वयादी। 
MAT.15.14	इमित त्‍वःता छ्‍व। इपिं कांपिं लँजवाः खः। कांम्‍ह मनुखं कांम्‍ह मनूयात ल्‍हाः ज्‍वनाः यंकूसा इपिं निम्‍हं गालय्‌ लाइ।”
MAT.15.15	अले पत्रुसं धाल – “जिमित थ्‍व खँ थुइका बियादिसँ।”
MAT.15.16	वय्‌कलं धयादिल – “छिमिसं आः तकं थुइके मफुनि ला? 
MAT.15.17	छिमिसं नं थुइके मफु ला? मनूतय्‌सं म्‍हुतुं नःगु प्‍वाथय्‌ वनी, अले हानं पिहां तुं वइ। 
MAT.15.18	मनूतय्‌गु म्‍हुतुं पिहां वःगु खँ धाःसा इमिगु नुगलंनिसें हे पिहां वइ। अले थुकिं यानाः हे इपिं अशुद्ध जुइ। 
MAT.15.19	छाय्‌धाःसा मनूतय्‌गु नुगलं हे थज्‍याःगु मभिंगु बिचाः पिहां वइ – स्‍यायेगु, व्‍यभिचार यायेगु, खुइगु, मखुगु साक्षी बीगु, मेपिन्‍त मभिंकाः खँ ल्‍हायेगु। 
MAT.15.20	मनूतय्‌त अशुद्ध याइगु थुकिं हे खः। ल्‍हाः मस्‍युसे नयेवं मनूत अशुद्ध जुइ मखु।”
MAT.15.21	येशू अनं टुरोस व सीदोनया थाय्‌ थासय्‌ झाल। 
MAT.15.22	अन छम्‍ह कनानी मिसां वयाः वय्‌कःयात थथे धाल – “प्रभु, दाऊदया काय्‌, जितः दया यानादिसँ। जिमि म्‍ह्याय्‌यात भूत दुबिनाः तसकं सास्‍ति जुयाच्‍वन।”
MAT.15.23	अय्‌नं वय्‌कलं व मिसायात छसः हे नवाना मदी। अले चेलातय्‌सं वय्‌कःयात बिन्‍ति यात – “थ्‍व मिसा ल्‍यू ल्‍यू वयाः हाला च्‍वन, वयात ‘हुँ’ धकाः धयादिसँ।”
MAT.15.24	वय्‌कलं धयादिल – “जितः ला झी इस्राएलयापिं तंपिं फैचात मालेत जक छ्वया हयादीगु खः।”
MAT.15.25	थ्‍व न्‍यनाः व मिसा वय्‌कःयागु तुतिइ भ्‍वपुल। अले धाल – “प्रभु, जितः ग्‍वाहालि यानादिसँ।”
MAT.15.26	वय्‌कलं धयादिल – “न्‍हापां मस्‍तय्‌त निं गाक्‍क नके ब्‍यु, छाय्‌धाःसा मस्‍तय्‌सं नयाच्‍वंगु लाकाः खिचायात वांछ्वया बी मज्‍यू।”
MAT.15.27	वं धाल – “खः प्रभु, अथेसां खिचां नं ला थः मालिकं नःबलय्‌ वाःगु नये खनी नि।”
MAT.15.28	अले वय्‌कलं वयात धयादिल – “केहेँ मय्‌जु, छिगु विश्वास तसकं तःधं, छिं मनं तुं थें जुइमा।” उबलय्‌ हे वया म्‍ह्याय्‌ लन।
MAT.15.29	येशू अनं गालील समुद्र सिथं सिथं झायाः पहाडय्‌ च्‍वय्‌ झायाः च्‍वनादिल। 
MAT.15.30	अले मनूतय्‌सं वय्‌कःयाथाय्‌ लंग्रा, कां, लाता, ल्‍हाःतुति संके मफुपिं व अथे हे मेमेगु ल्‍वचं कःपिन्‍त हल। वय्‌कलं इमित लाय्‌कादिल। 
MAT.15.31	थथे लातातय्‌सं नवाःगु, ल्‍हाःतुति मसंपिं लाःगु, लंग्रात न्‍यासि वंगु, कांतय्‌सं मिखां खंगु खनाः मनूत छक्‍क जुल। अले इमिसं इस्राएलीतय्‌ परमेश्वरयात तःधंकल।
MAT.15.32	येशूं थः चेलातय्‌त सःताः धयादिल – “थ्‍व मनूत खनाः जितः तसकं माया वन। थुपिं जि नाप च्‍वनाच्‍वंगु स्‍वन्‍हु दये धुंकल। नयेगु नं छुं हे मदु। जि इमित मनकुसे लिछ्वय्‌ मास्‍ति मवः, छाय्‌धाःसा भाःपी मफयाः थुपिं लँय्‌ हे मूर्छा जुइ।”
MAT.15.33	चेलातय्‌सं धाल – “थुलिमछिसित नकेत झीसं थज्‍याःगु सुं मदुगु थासय्‌ गन कयाः हयेगु?”
MAT.15.34	अले वय्‌कलं न्‍यनादिल – “छिमिके ग्‍वःपा मरि दु?”
MAT.15.34	इमिसं धाल – “न्‍हय्‌पा मरि व चिचिधिपिं न्‍या भचा दु।”
MAT.15.35	अले वय्‌कलं फुक्‍कसितं बँय्‌ फ्‍यतुकादिल। 
MAT.15.36	अनंलि वय्‌कलं न्‍हय्‌पा मरि व न्‍या ल्‍हातय्‌ कयाः परमेश्वरयात सुभाय्‌ बियादिल। अले मरि कुचा थलाः चेलातय्‌त बियादिल। इमिसं मनूतय्‌त इना बिल।
MAT.15.37	अले इमिसं यतले नल। इनाः ल्यंदुगु न्‍हय्‌गः खःमू मुंकल। 
MAT.15.38	मस्‍त व मिसात ल्‍याः मतसे अन नःपिं मिजंत जक प्‍यद्वःति दु। 
MAT.15.39	अले अन दुपिं ग्‍वाः ग्‍वाः मनूतय्‌त बिदा बियाः वय्‌कः नांचाय्‌ च्‍वनाः मगादानया इलाकाय्‌ झाल।
MAT.16.1	छन्‍हु सुं फरिसीत व शास्‍त्रीत येशूयात जाँचय्‌ यायेत वल। अले इमिसं वय्‌कःयात परमेश्वरं छ्वया हयादीगु खःसा छगू अजूचायापुगु चिं यानाः क्‍यनादिसँ धकाः धाल।
MAT.16.2	वय्‌कलं लिसः बियादिल – “निभाः बीबलय्‌ आकाश ह्याउँसे च्‍वन कि छिमिसं ‘कन्‍हय्‌ न्‍हि बांलाइ’ धकाः धाइ। 
MAT.16.3	अथे हे सुथय्‌ आकाश खिउँसे च्‍वन कि छिमिसं ‘ग्‍वःफय्‌ वइ’ धकाः धाइ। छिमिसं आकाशयात स्‍वयाः न्‍हि बांलाइ, बांमलाइ धकाः धाये फु धाःसा थ्‍व ईयागु चिं जक थुइका काये मफु ला? 
MAT.16.4	थौंकन्‍हय्‌यापिं मनूत गुलि जक मभिना वःगु, अले परमेश्वरयात विश्वास यायेगु त्‍वःता हःगु। थज्‍याःपिन्‍सं अजूचायापुगु चिं स्‍वयेत धयाच्‍वन। अहं, छिमित अगमवक्ता योनां क्‍यनावंगु चिं सिबय्‌ मेगु छुं हे चिं क्‍यनी मखु।” अले वय्‌कः अनं झाल।
MAT.16.5	समुद्र पारिइ थ्‍यंकाः चेलातय्‌सं मरि हये ल्‍वःमंकल। 
MAT.16.6	येशूं इमित धयादिल – “बांलाक होश या, फरिसीत व सदुकीतय्‌गु सोडा पाखें बचय्‌ जुया च्‍वँ।”
MAT.16.7	अले इमिसं थःथवय्‌ थथे खँ ल्‍हात – “झीसं मरि हये ल्‍वःमंगुलिं वय्‌कलं थथे धयादीगु जुइ।” 
MAT.16.8	थ्‍व सियाः वय्‌कलं इमित धयादिल – “छिपिं छाय्‌ मरि हये ल्‍वःमन धकाः हालाच्‍वनागु? छिमिगु विश्वास गन वन? 
MAT.16.9	छिमिसं अज्‍ज नं मथूनि ला? न्‍याद्वः मनूतय्‌त न्‍यापा मरि इनाः नकागु ल्‍वःमन ला? अले छिमिसं कुचा काचा जक ग्‍वःगः दालाय्‌ मुंका?
MAT.16.10	अले प्‍यद्वः मनूतय्‌त न्‍हय्‌पा मरि इनाः नकागु नं ल्‍वःमन ला? उबलय्‌ छिमिसं ग्‍वःगः खःमुलि मुंका?
MAT.16.11	जिं मरियागु खँ धयाच्‍वनागु मखु, बरु फरिसी व सदुकीतय्‌गु सोडा पाखें बचय्‌ जुया च्‍वँ धकाः धयागु खः। छिमिसं गथे मथूगु?”
MAT.16.12	अले तिनि इमिसं वय्‌कलं सोडा पाखें बचय्‌ जुया च्‍वँ धयादीगु मखु, बरु फरिसीत व सदुकीतय्‌सं स्‍यनेकने याइगु खं बचय्‌ जुया च्‍वँ धयादीगु खः धकाः थुइकल।
MAT.16.13	येशूं कैसरिया फिलिप्‍पी शहरया लिक्‍क थ्‍यंबलय्‌ चेलातय्‌त थथे धकाः न्‍यनादिल – “मनूया काय्‌यात मनूतय्‌सं सु धकाः धया जुल?”
MAT.16.14	इमिसं लिसः बिल – “गुलिसिनं बप्‍तिस्‍मा बीम्‍ह यूहन्‍ना, गुलिसिनं एलिया, गुलिसिनं ला यर्मिया, अले गुलिसिनं मेम्‍ह हे अगमवक्ता जुइ धकाः धाइगु।”
MAT.16.15	अले वय्‌कलं इमिके न्‍यनादिल – “छिमिसं जितः सु धकाः धयाच्‍वना लय्‌?”
MAT.16.16	सिमोन पत्रुसं लिसः बिल – “छि म्‍वाःम्‍ह परमेश्वरया काय्‌, मुक्ति बीम्‍ह ख्रीष्‍ट खः।”
MAT.16.17	वय्‌कलं वयात धयादिल – “योनाया काय्‌ सिमोन, छ धन्‍य खः, छाय्‌धाःसा छं थ्‍व खँ मनूतय्‌ पाखें सय्‌काः धाःगु मखु, बरु स्‍वर्गय्‌ च्‍वनादीम्‍ह जिमि बाःनं हे छन्‍त थ्‍व खँ धाय्‌कादीगु खः। 
MAT.16.18	अथेजूगुलिं जिं छन्‍त धाये – छ धात्‍थें हे पत्रुस – ल्‍वहं – खः। जिं थ्‍व हे ल्‍वहँतय्‌ थःगु मण्‍डली
MAT.16.19	जिं छन्‍त स्‍वर्गया राज्‍ययागु ताःचा बी। छं पृथ्‍वीइ पना तःगुयात स्‍वर्गय्‌ नं पना तइ, अले छं पृथ्‍वीइ त्‍वःता तःगुयात स्‍वर्गय्‌ नं त्‍वःता तइ।”
MAT.16.20	थुलि धयादी धुंकाः वय्‌कलं चेलातय्‌त वय्‌कः हे मुक्ति बीम्‍ह ख्रीष्‍ट खः धयागु खँ सुयातं कने मते धकाः उजं बियादिल।
MAT.16.21	उबलय्‌ निसें येशूं चेलातय्‌त ध्‍वाथुइक धयादीगु यानादिल – “यरूशलेमय्‌ वनाः जिं थकालिपिं, तःधंपिं पुजाहारीत व शास्‍त्रीतय्‌गु ल्‍हातं दुःखकष्‍ट फये मानि। लिपा इमिसं जितः स्‍याना छ्वइ। अले स्‍वन्‍हु लिपा जि हानं म्‍वाना वये।”
MAT.16.22	थ्‍व न्‍यनाः पत्रुसं वय्‌कःयात छखे यंकाः ब्‍वः बियाः थथे धाल – “परमेश्वरं थथे याकादी मखु, प्रभु। थथे ला छितः गुबलें हे जुइ मखु।”
MAT.16.23	वय्‌कलं लिफः स्‍वयाः पत्रुसयात धयादिल – “शैतान, छ जिथाय्‌ च्‍वने मते। छं ला जिगु ज्‍या हे पनेत स्‍वयाच्‍वन। छं ला परमेश्वरयागु मखु, बरु मनूतय्‌गु खँय्‌ जक ध्‍यान बियाच्‍वन।”
MAT.16.24	अले वय्‌कलं चेलातय्‌त धयादिल – “जि नाप वयेगु जूसा छिपिं सुनानं थःगु खँय्‌ छुं हे च्‍यूताः तये मते। अले थःगु क्रूस थःम्‍हं हे कुबियाः सीत तकं लिमच्‍युसे जिगु ल्‍यू ल्‍यू वा।
MAT.16.25	थःगु प्राण बचय्‌ यायेत जक स्‍वइम्‍ह मनू नाश जुया वनी। सुनां जिगु निंतिं थःगु प्राण पाइ व बचय्‌ जुइ।
MAT.16.26	सारा संसार हे ल्‍हातय्‌ दयाः नं व मनू सिनावन धाःसा वयात छु दइ? वं हानं थःगु प्राण छुकिं लिफ्‍याना काइ? 
MAT.16.27	आः याकनं हे परमेश्वरं मनूया काय्‌यात झः झः धाय्‌क स्‍वर्गदूतत नाप छ्वया हयादी। अले वय्‌कलं छम्‍ह छम्‍ह मनूयात इमिगु ज्‍या स्‍वयाः सिरपाः बियादी।
MAT.16.28	जिं छिमित खःगु खँ धाये – थन दना च्‍वंपिं मध्‍ये गुम्‍हं गुम्‍हं मनूत मनूया काय्‌ जुजु जुयाः थःगु राज्‍यय्‌ वःगु मखंतले ला सी तकं मखुनि।”
MAT.17.1	खुन्‍हु लिपा येशू पत्रुस, याकूब व याकूबया किजा यूहन्‍नायात ब्‍वनाः तज्‍जाःगु पर्वतय्‌ झाल। 
MAT.17.2	इमिसं स्‍वस्‍वं हे वय्‌कःयागु रूप हिला वन। वय्‌कःयागु ख्‍वाः निभाः थें थिना वल, अले वसः नं जः थें त्‍वइसे च्‍वना वल। 
MAT.17.3	इमिसं मोशा व एलिया वयाः वय्‌कः नाप खँ ल्‍हानाच्‍वंगु खन।
MAT.17.4	अले पत्रुसं वय्‌कःयात धाल – “प्रभु, झीपिं थन हे च्‍वने दत धाःसा गुलि बांलाइ। छिं धयादीसा जिं छिगु निंतिं, मोशायागु निंतिं व एलियायागु निंतिं स्‍वंगू बल्‍चा दय्‌का बी।”
MAT.17.5	पत्रुसं थथे धया च्‍वंबलय्‌ तसकं थीगु सुपाँय्‌ वयाः इमित त्‍वपुल। अले सुपाँय्‌ दुनें थथे धया हःगु सः ताये दत – “थ्‍व जि यःम्‍ह काय्‌ खः। थ्‍व लिसे जि तसकं लय्‌तायागु दु। थ्‍वं धाःगु खँ न्‍यँ।”
MAT.17.6	थ्‍व सः न्‍यनाः चेलात तसकं ग्‍यानाः बँय्‌ भ्‍वसू वन।
MAT.17.7	अले वय्‌कलं वयाः इमित थियाः धयादिल – “दँ, ग्‍याये मते।” 
MAT.17.8	अले इमिसं थस्‍वत, अन वय्‌कः सिबय्‌ मेपिं सुं हे मदु।
MAT.17.9	पर्वतं क्‍वहां झाया च्‍वंबलय्‌ वय्‌कलं इमित धयादिल – “मनूया काय्‌ सिनाः म्‍वाना मवतले छिमिसं थ्‍व खँ सुयातं कने मते।”
MAT.17.10	चेलातय्‌सं वय्‌कःयाके न्‍यन – “शास्‍त्रीतय्‌सं न्‍हापालाक एलिया हे वये माः धकाः छाय्‌ धयाच्‍वंगु?”
MAT.17.11	वय्‌कलं धयादिल – “खः, एलिया निं न्‍हापालाक वयाः फुक्‍कं मिलय्‌ याइ। 
MAT.17.12	जिं छिमित धाये – एलिया ला वये धुंकल। इमिसं वयात म्‍हमसील। इमिसं वयात यःयःथें यात। मनूया काय्‌यात नं इमिसं अथे हे यानाः दुःख कष्‍ट बी।”
MAT.17.13	अले तिनि इमिसं वय्‌कलं बप्‍तिस्‍मा बीम्‍ह यूहन्‍नायागु खँ धयादीगु खः धकाः थुइकल।
MAT.17.14	वय्‌कःपिं मनूत दुथाय्‌ झाःबलय्‌ छम्‍ह मनू वयाः वय्‌कःया तुतिइ भ्‍वपुलाः थथे धाल – 
MAT.17.15	“प्रभु, जिमि काय्‌यात दया यानादिसँ। वयात तिल्‍वय्‌ वयाः तसकं सास्‍ति जुयाच्‍वन। झाः झाः पतिं व लखय्‌ लाःसां मिइ लाःसां ग्‍वारातू वनिगु। 
MAT.17.16	उकिं जिं वयात छिकपिनि चेलातय्‌थाय्‌ हया। इमिसं वयात लाय्‌का बी मफु।”
MAT.17.17	वय्‌कलं धयादिल – “छिमिसं गथे जक विश्वास याये मफुगु? जि छिपिं नाप ग्‍वःन्‍हु हे च्‍वनीतिनि धकाः? जिं छिमित गुलि जक सह याना च्‍वनेगु? मचायात थन हजि।” 
MAT.17.18	अले वय्‌कलं भूतआत्‍मायात हक्‍काः पितिना छ्वयादिल। अबलय्‌ हे व मचा लन।
MAT.17.19	लिपा चेलातय्‌सं सुं मदुबलय्‌ वयाः वय्‌कःयाके थथे धकाः न्‍यन – “जिमिसं भूत आत्‍मायात छाय्‌ पितिना छ्वये मफुगु?”
MAT.17.20	वय्‌कलं धयादिल – “छिमिसं क्‍वात्तुक विश्वास याये मफुगुलिं अथे याये मफुगु खः। जिं धात्‍थें धाये – छिमिके तू छगः ग्‍वःछि जक विश्वास दःसां छिमिसं थ्‍व पहाडयात ‘थनं चिला हुँ’ धाःसा चिला वनी। छिमिसं याये मफुगु छुं नं दइ मखु।
MAT.17.21	थज्‍याःगु ज्‍या अपसं मच्‍वंकं व प्रार्थना मयाय्‌कं याये फइ मखु।”
MAT.17.22	गालीलय्‌ च्‍वनादीबलय्‌ वय्‌कलं चेलातय्‌त धयादिल – “मनूया काय्‌यात ज्‍वनाः मनूतय्‌गु ल्‍हातय्‌ लः ल्‍हाइगु ई वइन। 
MAT.17.23	इमिसं वयात स्‍याइ, अले स्‍वन्‍हु दय्‌काः हानं म्‍वाना वइ।” थ्‍व न्‍यनाः इमिसं तसकं नुगः मछिंकल।
MAT.17.24	येशू व वय्‌कःया चेलात कफर्नहुमय्‌ झाःबलय्‌ देगःयागु कर काइम्‍ह मनुखं वयाः पत्रुसयात थथे धाल – “छिमि गुरूं देगःयागु कर पुलादी ला कि दी मखु?”
MAT.17.25	पत्रुसं लिसः बिल – “पुलादी।”
MAT.17.25	पत्रुस छेँय्‌ दुहां वयेवं वय्‌कलं वयात धयादिल – “सिमोन, छंगु छु बिचाः दु? थ्‍व पृथ्‍वीइ जुजुपिन्‍सं सुयाके कर व भंसाः काइ? थः काय्‌पिन्‍के काइ ला कि मेपिन्‍के काइ?”
MAT.17.26	“मेपिन्‍के” धकाः पत्रुसं लिसः बिल।
MAT.17.26	अले वय्‌कलं धयादिल – “अय्‌सा काय्‌पिन्‍सं म्‍वाः का मखु ला? 
MAT.17.27	अय्‌जूसां झीसं थुमित तं पिकाय्‌के मज्‍यू, उकिं समुद्रय्‌ वनाः बल्‍छि ति। दकलय्‌ न्‍हापां क्‍यंम्‍ह न्‍यायात सालाः का। वयागु म्‍हुतुइ छंगु व जिगु देगःयागु कर पुलेत गाक्‍क धिबा दइ। अले उकिं हे कर पुला ब्‍यु।”
MAT.18.1	अबलय्‌ हे चेलातय्‌सं वयाः येशूयाके न्‍यन – “स्‍वर्गयागु राज्‍यय्‌ दकलय्‌ तःधंम्‍ह सु खः?”
MAT.18.2	वय्‌कलं छम्‍ह मचायात सःताः इमिगु दथुइ थनाः 
MAT.18.3	धयादिल – “जिं छिमित धात्‍थें धाये – छिमिसं थःगु बिचाः व बानि त्‍वःताः मस्‍त थें मजुल धाःसा छिमित स्‍वर्गयागु राज्‍यय्‌ दुकाइ मखु।
MAT.18.4	उकिं थ्‍व मचा थें क्‍वमिलु जुइम्‍ह मनू हे स्‍वर्गयागु राज्‍यय्‌ दकलय्‌ तःधंम्‍ह जुइ।
MAT.18.5	“सुनां जिगु नामय्‌ थज्‍याःम्‍ह मचायात दुकाइ, वं जितः हे दुकाःगु ति ग्‍यनी।”
MAT.18.6	“सुनानं जितः विश्वास याइम्‍ह चिधंम्‍ह छम्‍ह मनूयागु विश्वास स्‍यंकेत स्‍वल धाःसा वयात गःपतय्‌ ल्‍वहंघः घाकाः समुद्रय्‌ क्‍वफायेगु हे बांलाइ।
MAT.18.7	“थ्‍व गुलि दुःखयागु खँ खः – संसारय्‌ मनूतय्‌त स्‍यंकीगु खँ नं दु। थज्‍याःगु खँ दया हे च्‍वनी। अथेसां थथे स्‍यंकेत स्‍वइम्‍ह मनूयात धिक्‍कार दु।”
MAT.18.8	“ल्‍हाः अथबाः तुतिं छन्‍त पापय्‌ लाकी धाःसा उकियात पाला छ्व। ल्‍हाः तुति निपां दय्‌काः गुबलें मसीगु मिइ लायेगु स्‍वयाः ला ल्‍हाः तुति मदय्‌क म्‍वाना च्‍वनेगु हे भिं।
MAT.18.9	अथे हे मिखां छन्‍त पापय्‌ लाकी धाःसा उकियात लिकयाः वांछ्वया ब्‍यु। मिखा निगलं दय्‌काः नरकयागु मिइ वांछ्वय्‌का च्‍वनेगु स्‍वयाः ला कां जुयाः म्‍वाना च्‍वनेगु हे भिं।”
MAT.18.10	“उकिं जिमि मस्‍त सुं छम्‍हय्‌सित नं क्‍वह्यंके मते, छाय्‌धाःसा जिं छिमित धयाच्‍वना – मस्‍तय्‌त सुसाःकुसाः याइपिं स्‍वर्गदूतत स्‍वर्गय्‌ च्‍वनादीम्‍ह जिमि बाःयागु न्‍ह्यःने हे दु। 
MAT.18.11	अथेजूगुलिं हे मनूया काय्‌ तना च्‍वंपिन्‍त बचय्‌ यायेत वःगु खः।
MAT.18.12	“छम्‍ह मनूया सछि फैचा दु। छम्‍ह जक फैचा तंसां वं गुइगुम्‍ह फैचात त्‍वःताः तंम्‍ह फैचायात माः मवनी ला? 
MAT.18.13	जिं छिमित खःगु खँ धाये – तंम्‍ह फैचा लुइवं मतंपिं गुइगुम्‍ह फैचा स्‍वयाः नं तंम्‍ह फैचा खनाः व तसकं लय्‌ ताइ। 
MAT.18.14	अथे हे स्‍वर्गय्‌ च्‍वनादीम्‍ह छिमि बाःयात नं थ्‍व मस्‍त सुं छम्‍ह हे नं तनिगु मयः।
MAT.18.15	“छिमि दाजुकिजा सुनानं छन्‍त मभिंका जुल धाःसा याकःचा हे वनाः वयागु द्वंबिद्वं क्‍यना ब्‍यु। वं छंगु खँ न्‍यन धाःसा छिपिं हानं मिलय्‌ जुइ फइ।
MAT.18.16	वं छंगु खँ मन्‍यन धाःसा मेपिं छम्‍ह निम्‍हय्‌सित नं ब्‍वनाः हुँ। व्‍यवस्‍थाय्‌ च्‍वया तःथें निम्‍ह स्‍वम्‍हय्‌सिनं साक्षी बिल धाःसा छं वयात ब्‍यूगु द्वपं ठीक ठहरय्‌ जुइ।
MAT.18.17	इमिसं धाःगु खँ नं वं मन्‍यन धाःसा मण्‍डलीइ वनाः फुक्‍क खँ न्‍यंका ब्‍यु। मण्‍डलीयागु खँ नं मन्‍यन धाःसा छिमिसं वयात यहूदीमखुम्‍ह व कर काइम्‍ह मनू थें ताय्‌कि।
MAT.18.18	“जिं छिमित खःगु खँ धाये – छिमिसं पृथ्‍वीइ पना तःगुयात स्‍वर्गय्‌ नं पना तइ। अले छिमिसं पृथ्‍वीइ त्‍वःता तःगुयात स्‍वर्गय्‌ नं त्‍वःता तइ।
MAT.18.19	“जिं छिमित हानं धाये – थ्‍व पृथ्‍वीइ छिपिं सुं निम्‍हय्‌सिनं छगू हे मनं छुं फ्‍वन धाःसा स्‍वर्गय्‌ च्‍वनादीम्‍ह जिम्‍ह बाःनं व छिमित बियादी। 
MAT.18.20	गन जिगु नामय्‌ निम्‍ह स्‍वम्‍ह मनू मुनी, अन जि इपिं नाप दइ।”
MAT.18.21	छन्‍हु पत्रुसं येशूयाके थथे धकाः न्‍यन – “प्रभु, दाजुकिजां पाप याःगु ग्‍वःकः तक क्षमा बीगु? न्‍हय्‌कः तक ला?”
MAT.18.22	वय्‌कलं लिसः बियादिल – “न्‍हय्‌कः तक जक मखु। थ्‍व स्‍वयाः न्‍हयेदुगं अप्‍वः न्‍हय्‌कः तक बी माः।
MAT.18.23	“स्‍वर्गयागु राज्‍य थथे च्‍वं – छकः छम्‍ह जुजुं थः च्‍यःतय्‌के इमिगु ल्‍याःचाः कायेगु क्‍वःछित। 
MAT.18.24	वं अथे ल्‍याःचाः काय्‌ त्‍यंबलय्‌ वयाथाय्‌ झिद्वः दां त्‍याये कया तःम्‍ह छम्‍ह च्‍यःयात हल। 
MAT.18.25	व च्‍यःयाके त्‍यासा पुलेत धिबा मदुगुलिं जुजुं वयात थः कलाः, काय्‌ म्‍ह्याय्‌पिं, दुगु सर्बय्‌ व थःत तकं मियाःसां त्‍यासा पुले हजि धकाः उजं बिल।
MAT.18.26	“अले व च्‍यलं जुजुयागु तुति ज्‍वनाः धाल – ‘महाराज, जितः छन्‍हु निन्‍हु दया यानादिसँ। जिं फुक्‍कं धिबा पुला बी।’ 
MAT.18.27	जुजुयात व मनू खनाः दया वनाः वं वयागु त्‍यासा फुक्‍कं माफ याना बिल।”
MAT.18.28	“अनं वनाः वं थः नाप हे ज्‍या याइम्‍ह छम्ह च्यःयात नाप लात। व च्यलं वयाके सःबस त्‍याये कयातःगु जुयाच्‍वन। वं वयात खनेवं गःतां ज्‍वनाः – ‘का, आः थथें हे जिगु धिबा पु’ धकाः धाल।
MAT.18.29	“वया पासाम्‍हय्‌सिनं वयागु तुति ज्‍वनाः धाल – ‘छन्‍हु निन्‍हु पिया ब्‍यु। जिं छंगु धिबा फुक्‍कं पुला बी।’ 
MAT.18.30	व मानय्‌ मजू। अले धिबा मपुतले वयात झ्‍यालखानाय्‌ तया बिल।
MAT.18.31	“थ्‍व खनाः व नापं ज्या याइपिं च्यःतय्‌सं तसकं नुगलय्‌ स्‍याकल। अले इमिसं वयाः जुजुयात फुक्‍क खँ न्‍यंकल। 
MAT.18.32	जुजुं वयात सःताः धाल – ‘ए दुष्‍ट मनू, छं बिन्‍ति याःगुलिं जिं छंगु त्‍यासा फुक्‍कं माफ याना बिया। 
MAT.18.33	जिं छन्‍त दया याना थें छं नं थः नापं ज्या याइम्‍ह च्यःयात दया याये म्‍वाः ला?’ 
MAT.18.34	जुजुं तसकं तंम्‍वयाः फुक्‍क धिबा मपुतले वयात झ्‍यालखानाय्‌ कुना तयेगु उजं बिल।”
MAT.18.35	“छिमिसं नं थः दाजुकिजापिन्‍त दुनुगलंनिसें क्षमा याना मबिल धाःसा स्‍वर्गय्‌ च्‍वनादीम्‍ह जिमि बाःनं नं छिमित अथे हे यानादी।”
MAT.19.1	थुलि धयादीधुंकाः वय्‌कः गालीलं यर्दन खुसि पारिइ यहूदियाय्‌ झाल। 
MAT.19.2	अन नं ग्वाः ग्‍वाः मनूत वय्‌कःया ल्‍यू ल्‍यू वल। अले वय्‌कलं म्‍हंमफुपिन्‍त लाय्‌कादिल।
MAT.19.3	गुम्‍हं गुम्‍हं फरिसीतय्‌सं वयाः वय्‌कःयात जाँचय्‌ यायेत थथे धकाः न्‍यन – “मनूतय्‌सं छुं जुयाः थः कलाःयात त्‍वःते माल धाःसा त्‍वःते ज्‍यू ला कि मज्‍यू?”
MAT.19.4	वय्‌कलं लिसः बियादिल – “छिमिसं धर्मशास्‍त्रय्‌ थथे च्‍वयातःगु ब्‍वनागु मदु ला? ‘सृष्‍टि यानादीबलय्‌ हे परमेश्वरं इमित मिजं मिसा यानाः दय्‌कादीगु खः’
MAT.19.5	अय्‌जूगुलिं मनूत थः मांबौयात त्‍वःताः कलाः नाप च्‍वं वनी। अले इपिं निम्‍हं छम्‍ह हे जुइ।
MAT.19.6	उकिं आः इपिं निम्‍ह मखु, छम्‍ह हे जुइ धुंकल। परमेश्वरं ह्वनादीपिन्‍त मनूतय्‌सं फाये मज्‍यू।”
MAT.19.7	फरिसीतय्‌सं हानं न्‍यन – “अय्‌जूसा मोशां पारपाचुके यायेत भ्‍वं च्‍वयाः जक याये माः धकाः छाय्‌ धया थकूगु लय्‌?”
MAT.19.8	वय्‌कलं लिसः बियादिल – “छिमिगु नुगः छाःगुलिं हे मोशां अथे पारपाचुकूसां ज्‍यू धकाः धया थकूगु खः। सृष्‍टि याःबलय्‌ निसें हे थथे जूगु मखु। 
MAT.19.9	जिं छिमित धाये – सुनानं छुं खँ मदय्‌क थः कलाःयात त्‍वःताः मेम्‍ह कलाः हःसा वं व्‍यभिचार याःगु जुइ। अथे हे त्‍वःता तःम्‍ह मिसायात हःम्‍ह मिजंनं नं व्‍यभिचार याःगु जुइ।”
MAT.19.10	अले चेलातय्‌सं वय्‌कःयात धाल – “निम्‍हतिपूयागु स्‍वापु थज्‍याःगु हे खः धयागु जूसा ब्‍याहा मयायेगु हे बांलाः।”
MAT.19.11	वय्‌कलं इमित धयादिल – “फुक्‍कसिनं थथे याये फइ मखु, परमेश्वरं हे यानादिल धाःसा जक याये फइ। 
MAT.19.12	मनूतय्‌सं ब्‍याहा मयाइगु तःतामछि कारण दु। गुम्‍हं ला बूसांनिसें हे नपुंसक जुइ, गुम्‍हय्‌सित ला मनूतय्‌सं हे अथे याना बी। अले गुम्‍हं ला स्‍वर्गयागु राज्‍ययागु निंतिं ब्‍याहा मयाइपिं नं दु। थूम्‍हय्‌सिनं थ्‍व खँ न्‍यना का।”
MAT.19.13	येशूं आशिष बियादी धकाः मनूतय्‌सं थः मस्‍तय्‌त वय्‌कःयाथाय्‌ ब्‍वना हल। चेलातय्‌सं धाःसा इमित हक्‍काः छ्वल।
MAT.19.14	वय्‌कलं धयादिल – “मस्‍तय्‌त पने मते। इमित जिथाय्‌ छ्वया हजि, छाय्‌धाःसा स्‍वर्गयागु राज्‍य थज्‍याःपिनिगु हे खः।” 
MAT.19.15	अले मस्‍तय्‌त आशिष बियाः वय्‌कः अनं झाल।
MAT.19.16	छन्‍हु छम्‍ह मनुखं येशूयाथाय्‌ वयाः धाल – “गुरूजु, भिंगु छु ज्‍या याःसा जितः अनन्‍त जीवन दइ?”
MAT.19.17	वय्‌कलं लिसः बियादिल – “छिं जिके छाय्‌ भिंगु खँ न्‍यं वयाच्‍वना? भिंम्‍ह ला परमेश्वर जक हे दु। अनन्‍त जीवन दय्‌केत छिं आज्ञा मानय्‌ याये माः।”
MAT.19.18	“जिं छु आज्ञा मानय्‌ याये माल?” धकाः वं न्‍यन।
MAT.19.18	अले वय्‌कलं लिसः बियादिल – “मनू स्‍याये मते, व्‍यभिचार याये मते, खुइ मते, मखुगु साक्षी बी मते,
MAT.19.19	थः मांबौयात हनाबना ति, थः जःलाखःलायात थःत थें माया या।”
MAT.19.20	अले वं धाल – “थ्‍व फुक्‍कं ला जिं मानय्‌ यानाच्‍वनागु हे दु। जिं आः हानं मेगु छु याये मानि?”
MAT.19.21	अले वय्‌कलं धयादिल – “सिद्ध जुइगु खःसा थःके दुगु फुक्‍कं मियाः नयेमखंपिन्‍त इना बियादिसँ। अले छितः स्‍वर्गय्‌ धनसम्‍पत्ति दइ। थुलि याये धुंकाः जि नाप झासँ।”
MAT.19.22	थ्‍व खँ न्‍यनाः व ल्‍याय्‌म्‍ह मनू ख्‍वाः खिउँसे च्‍वंकाः वन, छाय्‌धाःसा व तसकं तःमिम्‍ह खः।
MAT.19.23	लिपा वय्‌कलं चेलातय्‌त धयादिल – “जिं छिमित खःगु खँ धाये – तःमिपिं मनूत स्‍वर्गयागु राज्‍यय्‌ दुहां वनेत तसकं थाकुइ। 
MAT.19.24	जिं छिमित हानं धाये – मुलुयागु कँय्‌ प्‍वालय्‌ उँट दुहां वने अःपुया च्‍वनी तर तःमिपिं मनूत परमेश्वरयागु राज्‍यय्‌ दुहां वनेत थाकुया च्‍वनी।”
MAT.19.25	थ्‍व खँ न्‍यनाः चेलातय्‌सं अजूचायाः न्‍यन – “अय्‌सा सुनां जक उद्धार काये फइ?”
MAT.19.26	इमिगु ख्‍वालय्‌ स्‍वयाः वय्‌कलं धयादिल – “मनूतय्‌ पाखें थथे जुइ फइ मखु, अय्‌नं परमेश्वरं याये मफुगु छुं नं मदु।”
MAT.19.27	अले पत्रुसं धाल – “स्‍वयादिसँ, जिमिसं दुगु फुक्‍क त्‍वःताः छिगु ल्‍यू ल्‍यू वयाच्‍वना। जिमित छु दइ लय्‌?”
MAT.19.28	वय्‌कलं धयादिल – “जिं छिमित खःगु खँ धाये – मनूया काय्‌ वयाः झः झः धाय्‌क जुजु जुइबलय्‌ जि नापं जुया च्‍वंपिं छिपिं नं झिंनिगू सिंहासनय्‌ च्‍वने दइ। अले इस्राएलीया झिंनिगू कुलयागु न्‍याय याइ।
MAT.19.29	जिगु निंतिं छेँबुँ, दाजुकिजा, तताकेहेँ, मांबौ, काय्‌ म्‍ह्याय्‌ त्‍वःतावःपिन्‍त व स्‍वयाः अप्‍वः दइ। अले अनन्‍त जीवन नं दइ। 
MAT.19.30	तर न्‍हापा लाःपिं अप्‍वः यानाः लिपा लाइ, अले लिपा लाःपिं न्‍हापा लाइ।”
MAT.20.1	“स्‍वर्गयागु राज्‍य थथे च्‍वं – छन्‍हु छम्‍ह मनू सुथ न्‍हापां थःगु दाखक्‍यबय्‌ ज्‍या याकेत ज्‍यामि माःवन। 
MAT.20.2	छगू दिनार ज्‍याला बी धकाः वं ज्‍यामितय्‌त ज्‍या याके छ्वल।
MAT.20.3	“नौ बजे ति व हानं बजारय्‌ वंबलय्‌ वं ज्‍या मलुयाः अथें दना च्‍वंपिं मनूतय्‌त खन। 
MAT.20.4	अले वं इमित धाल – ‘छिपिं नं जिगु दाखक्‍यबय्‌ ज्‍या याः हुँ। जिं छिमित गाक्‍क ज्‍याला बी।’ 
MAT.20.5	अले इपिं ज्‍या याः वन।
MAT.20.5	“अथे हे बाह्र बजे, तीन बजे ति नं व क्‍यब थुवालं मेपिं मनूतय्‌त ज्‍या याकेत हल। 
MAT.20.6	हानं पाँच बजे पाखे बजारय्‌ वंबलय्‌ ज्‍या मलुयाः अथें दना च्‍वंपिं मनूतय्‌त खन। अले वं इमित धाल – ‘छिपिं थथे न्‍हिच्‍छि ज्‍या मदय्‌क थन छाय्‌ दना च्‍वनागु?’
MAT.20.7	“इमिसं लिसः बिल – ‘जिमित सुनानं ज्‍या मब्‍यू।’
MAT.20.7	“‘अय्‌सा, छिपिं नं जिगु दाखक्‍यबय्‌ ज्‍या याः हुँ’ धकाः वं इमित धाल।
MAT.20.8	“बहनी जुइकाः दाखक्‍यबया थुवालं ज्‍यामि नायःयात धाल – ‘ज्‍यामितय्‌त सःताः दकलय्‌ लिपा वःपिं निसें छसिकथं ज्‍याला ब्‍यु।’
MAT.20.9	पाँच बजे ज्‍या वःपिं ज्‍यामित फुक्‍कसितं छगू छगू दिनार ज्‍याला बिया छ्वल। 
MAT.20.10	दकलय्‌ न्‍हापालाक ज्‍या याः वःपिन्‍सं इमित अप्‍वः ज्‍याला बी धकाः मतिइ तःगु खः। अय्‌नं इमित नं उलि हे तुं ज्‍याला बिल। 
MAT.20.11	ज्‍याला कयाः इपिं क्‍यबया थुवाःयाथाय्‌ वनाः हाः वन। 
MAT.20.12	‘घौछि जक ज्‍या याःपिं, थुमित नं, अले न्‍हिच्‍छि निभालय्‌ क्‍वय्‌क ज्‍या यानापिं, जिमित नं उलि हे ज्‍याला बियादिल’ धकाः इमिसं दाखक्‍यबया थुवाःयात धाल।
MAT.20.13	“अले वं इमित धाल – ‘जिं छिमित अन्‍याय यानागु मदु। न्‍हिच्‍छियागु ज्‍याला दःसा गाः धकाः छिमिसं हे ज्‍या याः वयागु मखु ला? 
MAT.20.14	छिपिं थःगु ज्‍याला कयाः हुँ। लिपा ज्‍या याः वःपिन्‍त नं जि उलि हे बी मास्‍ति वल। 
MAT.20.15	जिं थःगु धिबा थः यःम्‍हय्‌सित बी मदु ला? जिं बिल धकाः छिमि तं पिहां वः ला कि?’”
MAT.20.16	अले येशूं धयादिल – “थुकथं न्‍हापा लाःपिं लिपा लाइ, लिपा लाःपिं न्‍हापा लाइ।” 
MAT.20.17	यरूशलेमपाखे झायाच्‍वंबलय्‌ येशूं झिंनिम्‍ह चेलातय्‌त छखे ब्‍वना यंकाः धयादिल। 
MAT.20.18	“न्‍यँ, झीपिं यरूशलेमय्‌ वनाच्‍वनागु दु। अन मनूया काय्‌यात ज्‍वनाः तःधंपिं पुजाहारीत व शास्‍त्रीतय्‌गु ल्‍हातय्‌ लः ल्‍हाना बी। इमिसं वयात स्‍याये हे माः धकाः धाइ। 
MAT.20.19	अले वयात यहूदीमखुपिनिगु ल्‍हातय्‌ लः ल्‍हाना बी। इमिसं वयात गिजय्‌ याइ, कोर्रां दाइ, अले क्रूसय्‌ यख्‍खायाः स्‍याइ। स्‍वन्‍हु दय्‌काः व हानं म्‍वाना वइ।”
MAT.20.20	अबलय्‌ हे जब्‍दिया कलाः थः निम्‍ह काय्‌पिन्‍त ब्‍वनाः येशूयाथाय्‌ वयाः वय्‌कःयागु पालिइ भ्‍वपुयाः छुं खँ फ्‍वन। 
MAT.20.21	वय्‌कलं न्‍यनादिल – “छितः छु माल?”
MAT.20.21	व मिसां धाल – “छि जुजु जुयादीबलय्‌ जिमि थ्‍व निम्‍ह काय्‌पिं छिगु जवं खवं च्‍वने दयेमा।”
MAT.20.22	वय्‌कलं वया काय्‌पिन्‍त धयादिल – “छिमिसं छु फ्‍वनाच्‍वना धयागु थःपिन्‍सं हे मस्‍यू। छु जिं त्‍वनेत्‍यनागु दुःखयागु ख्‍वलां छिमिसं त्‍वने फु ला?”
MAT.20.22	इमिसं “फु” धकाः लिसः बिल।
MAT.20.23	वय्‌कलं धयादिल – “त्‍वनेत ला छिमिसं नं जिं थें त्‍वनी। अय्‌नं जिके सुयात नं जिगु जवं खवं तयेगु हक मदु। सुयात सुयात तयेगु धकाः ला जिमि बाःनं क्‍वःछिना तयादी धुंकल।”
MAT.20.24	थ्‍व खँ न्‍यनाः मेपिं झिम्‍ह चेलात इपिं निम्‍ह दाजुकिजा लिसे तंम्‍वल। 
MAT.20.25	अले वय्‌कलं इमित थः थाय्‌ सःताः धयादिल – “छिमिसं सि हे स्‍यू नि – थ्‍व संसारय्‌ शासन याइपिन्‍सं मनूतय्‌त ल्‍हातय्‌ काइ। अले इमि नायःतय्‌सं इमित थः यःथें याना तइ। 
MAT.20.26	छिमिगु दथुइ धाःसा थथे जुइ मखु। सुनां तःधं जुइ मास्‍ति वय्‌की व छिपिं सकसियां च्‍यः जुइ माः।
MAT.20.27	अथे हे सुयां न्‍हापालाके मास्‍ति वःसा व ला छिमि फुक्‍कसियां दास जुइ माः। 
MAT.20.28	मनूया काय्‌ नं सेवा याकेत मखु, बरु सेवा यायेत व यक्‍वसित मुक्ति बीत व सीत वःगु खः।”
MAT.20.29	वय्‌कःपिं यरीहों झाःबलय्‌ यक्‍व हे मनूत वय्‌कःया ल्‍यू ल्‍यू वन। 
MAT.20.30	लँय्‌ च्‍वना च्‍वंपिं निम्‍ह कांतय्‌सं येशू झायाच्‍वंगु दु धकाः न्‍यनाः थथे धकाः हाला हल – “दाऊदया काय्‌ प्रभु, जिमित दया यानादिसँ।”
MAT.20.31	मनूतय्‌सं इमित हाले मते धकाः ब्‍वः बिल।
MAT.20.31	अय्‌नं इपिं झन जक तसकं हाला हल – “दाऊदया काय्‌ प्रभु, जिमित दया यानादिसँ।”
MAT.20.32	वय्‌कलं दिनाः इमित सःताः न्‍यनादिल – “जिं छिमित छु याये माल?”
MAT.20.33	अले इमिसं धाल – “प्रभु, जिमिगु मिखा चाय्‌कादिसँ।” 
MAT.20.34	माया वनाः वय्‌कलं इमिगु मिखा थियादिल। थीकथं हे इमिसं मिखां खन। अले इपिं वय्‌कः नाप वन।
MAT.21.1	वय्‌कःपिं यरूशलेमया सत्तिक लाःगु जैतून डाँडायागु बेथफागे धाःगु थासय्‌ थ्‍यंकः झाःबलय्‌ येशूं निम्‍ह चेलायात थथे धयाः छ्वयादिल – 
MAT.21.2	“छिपिं न्‍ह्यःनेसं च्‍वंगु गामय्‌ हुँ। अन छम्‍ह गधायात वया मचा नापं चिनातःगु दइ। इमित फ्‍यनाः थन हजि। 
MAT.21.3	छिमित सुनानं छुं धाल धाःसा छिमिसं – ‘प्रभुयात मालाच्‍वन’ धकाः धा। अले इमिसं बिया हइ।”
MAT.21.4	अगमवक्तां धया थकूगु थ्‍व खँ पूवनेत थथे जूगु खः –
MAT.21.5	“सियोनया मनूतय्‌त धा –
MAT.21.5	‘स्‍व, छिमि जुजु छिमि थाय्‌
MAT.21.5	झायाच्‍वंगु दु।
MAT.21.5	वय्‌कः भिंम्‍ह खः,
MAT.21.5	वय्‌कः कु कुबिम्‍ह गधा,
MAT.21.5	व नं मचाम्‍ह गधा गयाः
MAT.21.5	छिमि थाय्‌ झायाच्‍वंगु दु।’”
MAT.21.6	चेलातय्‌सं वनाः वय्‌कलं धयादी थें तुं यात। 
MAT.21.7	इमिसं गधा व गधाया मचायात हल, अले थःथःगु गा गधाया म्‍हय्‌ लाया बिल। अले वय्‌कः गधाया म्‍हय्‌ च्‍वनादिल।
MAT.21.8	यक्‍व मनूतय्‌सं थः थःगु गा हयाः लँय्‌ लाया बिल। गुलिसिनं सिमायागु हः हयाः लाया बिल। 
MAT.21.9	वय्‌कःया ल्‍यू ल्‍यू व न्‍ह्यः न्‍ह्यः वया च्‍वंपिं मनूत थथे धकाः हाल –
MAT.21.9	“होसन्‍ना, दाऊदया काय्‌,
MAT.21.9	प्रभुया नामं झाःम्‍ह धन्‍यम्‍ह खः।
MAT.21.9	स्‍वर्गय्‌ च्‍वनादीम्‍ह परमेश्वरयात होसन्‍ना।” 
MAT.21.10	वय्‌कः यरूशलेम थ्‍यंबलय्‌ अन तसकं हे बय्‌बय्‌ जुल। मनूतय्‌सं – “थ्‍व मनू सु खः?” धया जुल।
MAT.21.11	अले वय्‌कःया ल्‍यू ल्‍यू वःपिं मनूतय्‌सं थथे धाल – “थ्‍व गालीलयागु नासरतं झाःम्‍ह अगमवक्ता येशू खः।”
MAT.21.12	येशूं देगलय्‌ झायाः अन च्‍वनाः न्‍यायेगु व मीगु ज्‍या यानाच्‍वंपिं फुक्‍कसितं ख्‍याना छ्वयादिल। धिबा ग्‍यलिपिं सराफितय्‌गु टेबिल ग्‍वारा तुइका बिल, सुकुभतु मीपिनिगु मेच फाता पुइकाबिल। 
MAT.21.13	अले इमित धयादिल – “धर्मशास्‍त्रय्‌ थथे च्‍वयातःगु दु – ‘जिगु छेँ प्रार्थना यायेगु छेँ खः।’ छिमिसं ला थुकियात खुँ दाखुँतय्‌गु छेँ धकाः यानाच्‍वन।”
MAT.21.14	कांपिं व लंग्रापिं देगलय्‌ वय्‌कःयाथाय्‌ वल। वय्‌कलं इमित लाय्‌कादिल। 
MAT.21.15	थथे अजूचायापुगु ज्‍या खनाः व मस्‍तय्‌सं देगलय्‌ च्‍वनाः ततःसलं “होसन्‍ना, दाऊदया काय्‌” धकाः हाल।
MAT.21.15	थ्‍व न्‍यनाः तःधंपिं पुजाहारीत व शास्‍त्रीत तमं मि जुल। 
MAT.21.16	इमिसं वय्‌कःयात धाल – “थ्‍व मस्‍तय्‌सं छु धयाच्‍वन, छिं मताः ला?”
MAT.21.16	वय्‌कलं धयादिल – “जिं न्‍यनाच्‍वनागु दु। छु छिमिसं धर्मशास्‍त्रय्‌ च्‍वयातःगु थ्‍व खँ ब्‍वनागु मदु ला? ‘मस्‍त व ह्याउँमस्‍तय्‌गु म्‍हुतुं थःत तःधंकादिल।’”
MAT.21.17	अले वय्‌कः इमित त्‍वःताः बेथानिया धाःगु गामय्‌ झायाः अन हे चाहिलादिल।
MAT.21.18	कन्‍हय्‌ खुन्‍हु सुथ न्‍हापां शहरय्‌ लिहां झाया च्‍वंबलय्‌ वय्‌कःयात नयेपित्‍यात। 
MAT.21.19	लँ सिथय्‌सं यःमरिमायात खनाः वय्‌कः सिमा लिक्‍क झाल। हः सिबय्‌ मेगु छुं हे मदुगुलिं वय्‌कलं व सिमायात थथे धयादिल – “आवंलि छंके गुबलें हे फल धयागु मसयेमा।” अबलय्‌ हे व सिमा गना वन।
MAT.21.20	थ्‍व खनाः चेलातय्‌सं अजूचायाः न्‍यन – “धायेवं हे थ्‍व सिमा गथे गना वंगु?”
MAT.21.21	वय्‌कलं धयादिल – “जिं छिमित खःगु खँ धाये – छिमिसं नं छुं हे संका मयासे विश्वास यात धाःसा जिं यःमरिमायात याना थें जक मखु, छिमिसं थ्‍व पहाडयात – ‘ल्‍यहेँ दनाः समुद्रय्‌ कुतुं हुँ’ धकाः धाल धासां अथे हे जुइ।
MAT.21.22	अले विश्वास यानाः प्रार्थनाय्‌ न्‍ह्यागु फ्‍वंसां छिमित दइ।”
MAT.21.23	येशूं देगलय्‌ झायाः स्‍यनेकने यानाच्‍वनादीबलय्‌ तःधंपिं पुजाहारीत व थकालिपिन्‍सं वयाः वय्‌कःयात थथे धकाः न्‍यन – “छिं थथे यानादीत गनं अधिकार कयादिया? अले छितः थ्‍व अधिकार सुनां बिल?”
MAT.21.24	वय्‌कलं लिसः बियादिल – “जिं नं छिकपिन्‍के छगू खँ न्‍यने, छिकपिन्‍सं लिसः बिल धाःसा जितः सुनां थ्‍व अधिकार बिया हःगु खः धकाः छिकपिन्‍त धाये – 
MAT.21.25	बप्‍तिस्‍मा बीगु अधिकार यूहन्‍नां सुयापाखें काल? स्‍वर्गपाखें ला कि मनूतय्‌पाखें?”
MAT.21.25	थ्‍व न्‍यनाः इमि थःथवय्‌ थथे खँ जुल – “‘स्‍वर्गपाखें काःगु’ धाल कि वं झीत ‘अय्‌सा, छिमिसं वयात छाय्‌ विश्वास मयानागु लय्‌?’ धकाः धाइ। 
MAT.21.26	‘मनूतय्‌पाखें काःगु’ धाल कि मनूतय्‌सं झीत स्‍याइ, छाय्‌धाःसा फुक्‍कसिनं यूहन्‍नायात अगमवक्ता धकाः मानय्‌ यानातःगु दु।” 
MAT.21.27	उकिं इमिसं वय्‌कःयात थथे लिसः बिल – “जिमिसं मस्‍यू।”
MAT.21.27	वय्‌कलं धयादिल – “अय्‌सा जिं नं छिकपिन्‍त थ्‍व ज्‍या यायेत जितः सुनां अधिकार बिया हःगु खः धकाः धाये मखु।”
MAT.21.28	“थ्‍व उखानय्‌ छिकपिनिगु छु बिचाः दु? छम्‍ह मनूया निम्‍ह काय्‌ दु। वं तःधिकःम्‍ह काय्‌यात वनाः थथे धाल – ‘बाबु, थौं छं दाखक्‍यबय्‌ वनाः ज्‍या या।’ 
MAT.21.29	वं बौम्‍हय्‌सित ‘जि वने मखु’ धकाः लिसः बिल। लिपा हानं पस्‍ताय्‌ चायाः ज्‍या याः वन। 
MAT.21.30	चिधिंकःम्‍ह काय्‌यात वनाः नं बौम्‍हं अथे हे धाल। वं लिसः बिल – ‘दय्‌, जि वने,’ अय्‌नं वनेत धाःसा मवं।
MAT.21.31	“थुपिं निम्‍ह काय्‌पिं मध्‍ये सुनां बौम्‍हय्‌सिगु खँ न्‍यन?”
MAT.21.31	इमिसं लिसः बिल – “तःधिकःम्‍ह काय्‌म्‍हं।”
MAT.21.31	अले वय्‌कलं धयादिल – “जिं छिकपिन्‍त खःगु खँ धाये – कर काइपिं व वेश्‍यात छिकपिं स्‍वयाः न्‍हापालाक परमेश्वरयागु राज्‍यय्‌ दुहां वनी। 
MAT.21.32	भिंगु व धात्‍थेंगु लँपु क्‍यनेत बप्‍तिस्‍मा बीम्‍ह यूहन्‍ना छिकपिन्‍थाय्‌ वल, अय्‌नं छिकपिन्‍सं वयागु खँ न्‍यनामदी। बरु कर काइपिं मनूतय्‌सं व वेश्‍यातय्‌सं वयागु खँय्‌ विश्वास यात। इमिसं याःगु फुक्‍कं खंक खंक नं छिकपिन्‍सं थःगु मन महिकू अले वयात विश्वास यानामदी।”
MAT.21.33	येशूं इमित धयादिल – “मेगु छगू उखान नं न्‍यनादिसँ – छम्‍ह तःसिं दु। वं थःगु क्‍यबय्‌ दाख पित। अले प्‍यखें वालं चिना बिल। वं अन दाख तिसीगु साः नं तया बिल। अले क्‍यबय्‌ स्‍वयेत छगू बल्‍चा नं दय्‌का थकल। क्‍यब म्हय्‌तय्‌त त्वःताः व मेगु देशय्‌ वन।
MAT.21.34	दाख खायेगु इलय्‌ वं थःगु भागय्‌ वःगु दाख कायेत च्‍यःतय्‌त म्‍हय्‌याथाय्‌ छ्वल। 
MAT.21.35	म्‍हय्‌नं वया च्‍यःतय्‌त ज्‍वनाः छम्‍हय्‌सित दाल, छम्‍हय्‌सित स्‍याना हे बिल, अले छम्‍हय्‌सित ल्‍वहँतं कय्‌कल। 
MAT.21.36	तःसिनं हानं न्‍हापा स्‍वयाः यक्‍व च्यःतय्‌त म्‍हय्‌याथाय्‌ छ्वया हल। म्‍हय्‌नं इमित नं अथे हे याना छ्वल।
MAT.21.37	“वं लिपा थः हे काय्‌यात म्‍हय्‌याथाय्‌ छ्वया हल। ‘जिम्‍ह काय्‌यात ला हनाबना तइ’ धकाः वं मतिइ तःगु खः।
MAT.21.38	“तःसिंया काय्‌ हे वःगु खनाः म्‍हय्‌तय्‌सं थःथवय्‌ धाल, ‘थ्‍व ला तःसिंया काय्‌ खः, थ्‍वयात स्‍यानाः फुक्‍क धनसम्‍पत्ति झीगु यायेनु।’ 
MAT.21.39	अले काय्‌म्‍हय्‌सित ज्‍वनाः दाखक्‍यबं पिने यंकाः स्‍याना बिल।”
MAT.21.40	अले वय्‌कलं इमिके न्‍यनादिल – “आः तःसिं नं वयाः व म्‍हय्‌तय्‌त छु याइ?”
MAT.21.41	इमिसं लिसः बिल – “वं वयाः मभिंपिं म्‍हय्‌तय्‌त स्‍याना छ्वइ। अले इलय्‌ इलय्‌ तःसिं पुले हइपिं म्‍हय्‌तय्‌त क्‍यब ज्‍याके बी।”
MAT.21.42	वय्‌कलं हानं धयादिल – “धर्मशास्‍त्रय्‌ च्‍वयातःगु छिकपिन्‍सं ब्‍वनादियागु मदु ला? –
MAT.21.42	‘दकःमितय्‌सं ज्‍यालगय्‌ मजूगु धकाः
MAT.21.42	धाःगु ल्‍वहं हे मू ल्‍वहं जुल।
MAT.21.42	परमेश्वरं हे थथे यानादीगु खः।
MAT.21.42	झीसं स्‍वयेबलय्‌ थ्‍व तसकं अजूचायापु।’”
MAT.21.43	“उकिं जिं छिकपिन्‍त धाये – परमेश्वरयागु राज्‍य छिकपिनिगु ल्‍हातं लिफ्‍यानाः परमेश्वरयागु ज्‍या बांलाक याइपिं मनूतय्‌त बियादी। 
MAT.21.44	व ल्‍वहँतय्‌ दःपिं कुचा कुचा दली। अले व ल्‍वहं कुतुं वयाः सुयात लाइ, व धू जुइ।”
MAT.21.45	वय्‌कलं कनादीगु थ्‍व उखान न्‍यनाः तःधंपिं पुजाहारीत व फरिसीतय्‌सं इमित हे ध्‍याकाः धयादीगु खः धकाः थुइका काल। 
MAT.21.46	उकिं इमिसं वय्‌कःयात ज्‍वनेत स्‍वल। अय्‌नं मनूत खनाः ग्‍यानाः इमिसं ज्‍वने मछाः, छाय्‌धाःसा मनूतय्‌सं वय्‌कःयात अगमवक्ता खः धकाः मानय्‌ यानातःगु दु।
MAT.22.1	येशूं हानं मनूतय्‌त उखान छुनाः थथे धयादिल। 
MAT.22.2	“स्‍वर्गयागु राज्‍य थथे च्‍वं – छकः छम्‍ह जुजुं थः काय्‌यागु ब्‍याहाया भ्‍वय्‌ सःतल। 
MAT.22.3	जुजुं थः दासतय्‌त पाहां ब्‍वना तःपिं मनूतय्‌त सःतके छ्वल। इमिसं धाःसा वये मास्‍ति मवय्‌कू।
MAT.22.4	“उकिं वं हानं मेपिं दासतय्‌त थथे धया छ्वल – ‘पाहांतय्‌त वनाः थथे धया ब्‍यु। नयेगु ई जुल। नसा ज्‍वलं फुक्‍कं बुइ धुंकल। भ्‍वय्‌ झाःसां जिल।’ 
MAT.22.5	अय्‌नं पाहां ब्‍वना तःपिन्‍सं वास्‍ता हे मयासे थःथःगु ज्‍याय्‌ वन। गुम्‍हं थःगु बुँइ वन, गुम्‍हं थःगु पसलय्‌ वन। 
MAT.22.6	गुलिसिनं ला जुजुया दासतय्‌त ज्‍वनाः दायाः स्‍याना हे बिल।
MAT.22.7	“जुजुं तमं मि जुयाः सिपाइँतय्‌त छ्वयाः व ज्‍यानमारातय्‌त स्‍याकल। अले इमिगु शहर नं छ्वय्‌का बिल। 
MAT.22.8	जुजुं थः दासतय्‌त सःताः थथे धाल – ‘भ्‍वय्‌ ज्‍वलं ला ज्‍वरय्‌ जुयाच्‍वंगु दु। जिं सःता तइपिं पाहांत धाःसा थ्‍व भ्‍वय्‌ नयेत मल्‍वःपिं जुयाच्‍वन खनि। 
MAT.22.9	उकिं छिमिसं आः मूलँय्‌ व दुवातय्‌ वनाः ध्‍वदुक्‍वसित भ्‍वय्‌ ब्‍वना हजि।’ 
MAT.22.10	अले इमिसं मूलँय्‌ व दुवातय्‌ वनाः ध्‍वदुक्‍व तःधंपिं, चिधंपिं, भिंपिं, मभिंपिं फुक्‍कसित ब्‍वना हल। थुकथं भ्‍वय्‌ छेँ पाहांतय्‌सं जाल।”
MAT.22.11	“अले जुजु भ्‍वय्‌ वःपिन्‍त स्‍वः वल। जुजुं बांलाःगु वसतं पुना मतःम्‍ह छम्‍ह मनूयात खन। 
MAT.22.12	जुजुं वयात न्‍यन – ‘छ थथे बांलाःगु वसतं मपुंकं थन गथे यानाः दुहां वया?’ व मनुखं छुं हे धाये मफुत। 
MAT.22.13	अले जुजुं थः च्‍यःतय्‌त थथे धकाः धाल – ‘थ्‍व मनूयात ल्‍हाः तुति चिनाः पिने खिउँथाय्‌ वांछ्वया ब्‍यु। अन हे ख्‍व जक ख्‍वयाः वा न्‍ह्ययाच्‍वनी।’”
MAT.22.14	अले येशूं धयादिल – “सःता तःपिं यक्‍व दइ, अय्‌नं ल्‍यइपिं म्‍हो हे जक दइ।”
MAT.22.15	फरिसीतय्‌सं वनाः येशूयात वय्‌कःया खँय्‌ हे ज्‍वनेगु ग्‍वसाः ग्‍वल। 
MAT.22.16	इमिसं थः चेलातय्‌त हेरोदया मनूत नाप वय्‌कःया थाय्‌ छ्वल। इमिसं वनाः वय्‌कःयात थथे धाल – “गुरू, छि धात्‍थें भिंम्‍ह मनू खः। छिं मनूतय्‌त परमेश्वरयागु भिंगु लँपु जक क्‍यनादी। मनूतय्‌सं धाइ ल्‍हाइगु खँय्‌ छिं च्‍यूताः तया मदी, छाय्‌धाःसा छिं ख्‍वाः स्‍वयाः खँ ल्‍हाना मदी। 
MAT.22.17	छता खँ धयादिसँ, कैसरयात झीसं कर पुले ज्‍यू ला कि मज्‍यू?”
MAT.22.18	वय्‌कलं इमिगु मभिंगु बिचाः थुइकाः धयादिल – “ए निपाः ख्‍वाःपाः दुपिं, छिमिसं जितः थुकथं छाय्‌ ज्‍वंकेत स्‍वयागु? 
MAT.22.19	छिमिसं कर पुलेत तया तयागु धिबा जितः क्‍यँ सा।” इमिसं धिबा हयाः वय्‌कःयात क्‍यन। 
MAT.22.20	वय्‌कलं इमिके न्‍यनादिल – “थुकी सुयागु ख्‍वाः व नां कियातःगु दु?”
MAT.22.21	इमिसं “कैसरयागु” धकाः लिसः बिल।
MAT.22.21	अले वय्‌कलं धयादिल – “अय्‌सा कैसरयागु कैसरयात हे ब्‍यु, परमेश्वरयागु परमेश्वरयात हे ब्‍यु।”
MAT.22.22	थ्‍व न्‍यनाः इपिं छक्‍क जुल। अले वय्‌कःयात त्‍वःताः थःथःगु लँय्‌ वन।
MAT.22.23	उखुन्‍हु हे सिनाः म्‍वाना वइगु खँय्‌ विश्वास मयाइपिं सदुकीतय्‌सं वयाः येशूयाके थथे धकाः न्‍यन –
MAT.22.24	“गुरूजु, सुं मनू मस्‍त मदय्‌कं सिना वन धाःसा वया हे किजां थः तताःजुयात कलाः तयाः दाजुम्‍हय्‌सिगु निंतिं मस्‍त दय्‌के माः धकाः मोशां च्‍वया थकूगु दु।
MAT.22.25	धाय्‌, न्‍हय्‌म्‍ह दाजुकिजापिं दु। तःधिकःम्‍ह दाजुम्‍ह ब्‍याहा यानाः मस्‍त मदय्‌क सिना वन। अले दातिम्‍ह किजां तताःजुम्‍हय्‌सित कलाः तल। 
MAT.22.26	दातिम्‍ह नं मस्‍त मदय्‌क हे सिना वन। थुकथं हे वयां क्‍वय्‌यापिं नं न्‍हय्‌म्‍हं सिना वन। 
MAT.22.27	लिपा व मिसा नं सित। 
MAT.22.28	आः धयादिसँ, सीपिं म्‍वाना वइबलय्‌ व मिसा सुया कलाः जुइ? छाय्‌धाःसा इपिं न्‍हय्‌म्‍हय्‌सिनं वयात कलाः तःगु दु।”
MAT.22.29	वय्‌कलं इमित धयादिल – “छिकपिन्‍सं द्वंका च्‍वन, छाय्‌धाःसा छिकपिन्‍सं धर्मशास्‍त्रयागु खँ व परमेश्वरयागु शक्ति हे थुइकामदीनि। 
MAT.22.30	सीपिं मनूत म्‍वाना वइबलय्‌ इपिं स्‍वर्गदूतत थें जुइ। सुयागुं ब्‍याहा नं जुइ मखु, सुयातं बिया नं छ्वइ मखु।
MAT.22.31	“सीपिं म्‍वाना वइगु खँय्‌ परमेश्वरं धयादीगु खँ छिकपिन्‍सं ब्‍वनादियागु मदु ला? 
MAT.22.32	‘जि अब्राहामया, इसहाकया व याकूबया परमेश्वर खः।’ थुकियागु अर्थ वय्‌कः सीपिनि परमेश्वर मखु, बरु म्‍वाःपिनि परमेश्वर खः।”
MAT.22.33	वय्‌कःयागु खँ न्‍यनाः फुक्‍कं छक्‍क जुल।
MAT.22.34	येशूं सदुकीतय्‌त नवाये मफय्‌क लिसः बियादीगु खँ न्‍यनाः फरिसीत वय्‌कःयाथाय्‌ वल। 
MAT.22.35	इमिगु पुचलय्‌ च्‍वंम्‍ह छम्‍ह शास्‍त्रीं वय्‌कःयात ज्‍वनेत थथे धकाः न्‍यन –
MAT.22.36	“गुरूजु, व्‍यवस्‍थाय्‌ दकलय्‌ तःधंगु आज्ञा छु खः?”
MAT.22.37	वय्‌कलं लिसः बियादिल – “परमप्रभु झी परमेश्वरयात दुनुगलंनिसें माया या, थःगु प्राण बियाः तकं माया या, अले थःगु मनंनिसें माया या।
MAT.22.38	दकलय्‌ तःधंगु व न्‍हापांगु आज्ञा थ्‍व हे खः। 
MAT.22.39	निगूगु तःधंगु आज्ञा थ्‍व खः – थः जःलाखःलायात थःत थें माया या।
MAT.22.40	व्‍यवस्‍था व अगमवक्तातय्‌सं स्‍यना थकूगु फुक्‍क खँ थ्‍व हे निगू आज्ञाया दुने लाः।”
MAT.22.41	फरिसीत छथाय्‌ मुना च्‍वंबलय्‌ येशूं इमित थथे धकाः न्‍यनादिल – 
MAT.22.42	“छिकपिन्‍सं स्‍वयेबलय्‌ – मुक्ति बीम्‍ह ख्रीष्‍ट सु खः धयाच्‍वनादिया? व सुया काय्‌ खः?”
MAT.22.42	“दाऊदया काय्‌” धकाः इमिसं लिसः बिल।
MAT.22.43	वय्‌कलं धयादिल – “अय्‌सा परमेश्वरयागु आत्‍मां दाऊदयात वय्‌कःयात ‘प्रभु’ धकाः छाय्‌ धाय्‌कूगु लय्‌? दाऊदं थथे धाःगु दु –
MAT.22.44	‘परमप्रभुं जिमि प्रभुयात धयादिल,
MAT.22.44	“छं शत्रुतय्‌त छंगु पालि तःले मततले
MAT.22.44	छ जिगु जवय्‌ च्‍वँ।”’
MAT.22.45	दाऊदं हे अथे वय्‌कःयात ‘प्रभु’ धकाः धाल धाःसा वय्‌कः गथे यानाः दाऊदया काय्‌ जुइ फइ?”
MAT.22.46	थ्‍व खँयागु लिसः सुनानं बी मफुत। उखुन्‍हुनिसें वय्‌कःयाके सुनानं हे छुं हे न्‍यनेगु आँट याये मछाल।
MAT.23.1	येशूं अन च्‍वंपिं ग्‍वाः ग्‍वाः मनूतय्‌त व चेलातय्‌त धयादिल – 
MAT.23.2	“शास्‍त्रीत व फरिसीत मोशायागु व्‍यवस्‍था थुइका बीपिं मनूत खः। 
MAT.23.3	उकिं छिमिसं इमिसं धाःथें या। अथेसां इमिसं याःयाः थें धाःसा याये मते, छाय्‌धाःसा इमिसं थःम्‍हं धाःथें याना मजू। 
MAT.23.4	इमिसं मेपिन्‍त धाःसा झ्‍यातुगु झ्‍यातुगु कु कुबिकी, थःपिन्‍सं धाःसा थी तक नं मखु।
MAT.23.5	“इमिसं न्‍ह्यागु ज्‍यां मनूतय्‌त क्‍यनेत जक याइ। इमिसं व्‍यवस्‍थायागु खँपुयात चिनाः गुलि फत तःधं यानाः थःगु लप्‍पाय्‌ व कपालय्‌ चिना जुइ। अले थःगु वसतय्‌ ताःहाकय्‌क फुर्का तया जुइ।
MAT.23.6	भ्‍वजय्‌ नं इपिं च्‍वय्‌ च्‍वना जुइ। अले धर्मशास्‍त्र स्‍यनिगु छेँय्‌ इपिं न्‍ह्यःने च्‍वनेगु स्‍वइ। 
MAT.23.7	बजारय्‌ वनीबलय्‌ मेपिन्‍सं ज्‍वजलपा याका जुइत स्‍वइ, अले इमि मनूतय्‌सं थःत ‘गुरू’ धाय्‌का जुइ मास्‍ति वः। 
MAT.23.8	“छिपिं धाःसा थःत ‘गुरू’ धाय्‌का जुइ मते, छाय्‌धाःसा छिपिं फुक्‍कं दाजुकिजापिं खः, छिमि छम्‍ह हे जक गुरू दु। 
MAT.23.9	अथे हे छिपिं सुनानं थ्‍व पृथ्‍वीइ सुयातं ‘बाः’ धाये मते, छाय्‌धाःसा छिमि छम्‍ह हे जक बाः स्‍वर्गय्‌ दी। 
MAT.23.10	अथे हे छिपिं सुनानं थःत नायः धायेका जुइ मते, छाय्‌धाःसा छिमि छम्‍ह हे जक नायः ख्रीष्‍ट दु। 
MAT.23.11	छिमिगु पुचलय्‌ दक्‍वसिबय्‌ तःधंम्‍ह सु खः, व छिमि फुक्‍कसियां च्‍यः जुइ माः।
MAT.23.12	सुनां थःत थःम्‍हं तःधंकी व चिधंनी। अले सुनां थःत थःम्‍हं चिधं ताय्‌की व तःधंनी।”
MAT.23.13	“शास्‍त्रीत व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिमिसं मनूतय्‌त दुहां वने हे मफय्‌क स्‍वर्गया राज्‍ययागु लुखा तिना ब्‍यूगु दु। छिपिं न थःपिं हे दुहां वनी, न दुहां वनिपिन्‍त हे दु छ्वइ। 
MAT.23.14	शास्‍त्रीत व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिमिसं भाःत मदुपिं मिसातय्‌गु छेँ लुतय्‌ यानाच्‍वंगु दु। अय्‌नं छिमिसं मनूतय्‌त क्‍यनेत ताःहाकय्‌क प्रार्थना याना जुइ। उकिं छिमित मेपिन्‍त स्‍वयाः अप्‍वः सजाँय बी।
MAT.23.15	“शास्‍त्रीत व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिपिं छम्‍ह मनूयात यहूदी यायेत समुद्रं समुद्रं जुयाः दे दे चाःहिला जुइ। अले सुं मनू यहूदी जुल धाःसा छिमिसं वयात थः स्‍वयाः निदुगं अप्‍वः नरकय्‌ लाकी।
MAT.23.16	“ए कांपिं न्‍ह्यलुवाःत, छिमित धिक्‍कार दु। छिमिसं देगः थियाः पाफयां छुं जुइ मखु, देगःयागु लुँ थियाः पाफसा जक खँ क्‍वःजी धकाः स्‍यना जुल। 
MAT.23.17	ए मूर्ख व कांत, लुँ तःधं ला कि लुँयात च्‍वख याइगु देगः तःधं? 
MAT.23.18	हानं छिमिसं बलि बीगु थाय्‌ थियाः पाफयां छुं जुइ मखु, अन छायातःगु थियाः पाफसा जक खँ क्‍वःजी धकाः स्‍यना जुल। 
MAT.23.19	ए कांपिं मनूत, छाये हःगु तःधं ला कि छाये हःगु च्‍वख याइगु बलि बीगु थाय्‌ तःधं? 
MAT.23.20	बलि बीगु थाय्‌ थियाः पाफम्‍हय्‌सिनं अन दुगु नापं फुक्‍क थियाः पाफःगु जुइ। 
MAT.23.21	अथे हे देगः थियाः पाफम्‍हय्‌सिनं देगलय्‌ च्‍वंम्‍ह परमेश्वरयात थियाः पाफःगु जुइ। 
MAT.23.22	स्‍वर्गयागु नामय्‌ पाफम्‍हय्‌सिनं स्‍वर्गयागु सिंहासन व थुकी च्‍वनादीम्‍ह परमेश्वरयागु नामय्‌ पाफःगु जुइ।
MAT.23.23	“शास्‍त्री व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिमिसं नवःघाँय्‌, सोबुसः व जीया झिब्‍वय्‌ छब्‍व परमेश्वरयात छाये हइ। अथेसां छिमिसं न्‍याय, दया व विश्वास थें ज्‍याःगु व्‍यवस्‍थाया मू खँय्‌ च्‍यूताः मतः। छिमिसं थ्‍व नं मत्‍वःते माःगु खः।
MAT.23.24	ए कांपिं न्‍ह्यलुवाःत, छिमिसं झाःपत्तियात लिकयाः वांछ्वइ। उँटयात धाःसा नुना हे छ्वइ।
MAT.23.25	“शास्‍त्री व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिमिसं थःपिन्‍त पिनें पिनें जक भु व ख्‍वला सिले थें यचुका जुइ। दुने धाःसा छिमिसं लाक्‍व पाक्‍व यायेगु, कर्पिन्‍त लुतय्‌ यायेगु याना जुइ। 
MAT.23.26	ए कांपिं फरिसीत, न्‍हापां भु व ख्‍वलाया दुने निं बांलाक स्‍यू। अले तिनि पिने नं यचुकी।
MAT.23.27	“शास्‍त्री व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिपिं पिने ला सख्‍वाः पानातःगु चिहान थें बांलाः। दुने धाःसा छिपिं ध्‍व‍गीगु कँलाय्‌ व नवःगुलिं जक जाः।
MAT.23.28	अथे हे पिने छिपिं धर्मी जुया जुइ, दुने धाःसा छिमिसं मभिंगु ज्‍याखँ व अत्‍याचार यानाच्‍वंगु दु।”
MAT.23.29	“शास्‍त्री व फरिसीत, छिमित धिक्‍कार दु। छिपिं निपाः ख्‍वाःपाः दुपिं खः, छाय्‌धाःसा छिमिसं अगमवक्तातय्‌गु चिहान बाबांलाक दय्‌की। अले धर्मी मनूतय्‌गु चिहानयात समाः याना तइ। 
MAT.23.30	अले धया जुइ – ‘जिमि तापाःबाज्‍यापिनिगु पालय्‌ जिपिं दुगु जूसा इमिसं थें जिमिसं अगमवक्तातय्‌त स्‍याये मखुगु।’
MAT.23.31	“छिमिसं थुकथं ‘जिपिं अगमवक्तातय्‌त स्‍याःपिनि सन्‍तान खः’ धकाः थःपिन्‍सं हे साक्षी बिल। 
MAT.23.32	आः छिमिसं हे छिमि तापाःबाज्‍यापिन्‍सं छुनाः त्‍वःता तःगु पापयागु ज्‍या पूवंकि। 
MAT.23.33	ए सर्पत, ए गौमनया सन्‍तान, छिपिं गुकथं नरकयागु मिं बचय्‌ जुइ फइ?
MAT.23.34	“उकिं जिं अगमवक्तात, बुद्धिमानत व शास्‍त्रीतय्‌त छिमिथाय्‌ छ्वया हये। थुपिं गुलिसितं ला छिमिसं स्‍याइ, गुलिसितं क्रूसय्‌ यख्‍खाइ, गुलिसितं धर्मशास्‍त्र स्‍यनिगु छेँय्‌ यनाः कोर्रां दाइ, गुलिसितं थाय्‌ थासय्‌ वनाः हे दुःखकष्‍ट बी। 
MAT.23.35	छिमिसं पृथ्‍वीइ दोष मदय्‌कं स्‍याःपिं फुक्‍कसिगु हियागु दोष छिमित लाइ। धर्मीम्‍ह हाबिलंनिसें बेरेक्‍याहया काय् जकरिया तक, गुम्‍हय्‌सित छिमिसं देगः व होमबलिया वेदीया दथुइ स्‍याःगु खः।
MAT.23.36	जिं छिमित खःगु खँ धाये – थ्‍व फुक्‍क सजाँय आःयापिं मनूतय्‌सं हे फये माली।”
MAT.23.37	“हे यरूशलेमय्‌ च्‍वंपिं मनूत, छिमिसं अगमवक्तातय्‌त स्‍याना छ्वल, अले परमेश्वरं छ्वया हयादीपिं दूततय्‌त ल्‍वहँतं कय्‌का छ्वल। जिं छिमित माखां थः खाचातय्‌त त्‍वपुया तःथें गुलि बचय्‌ यायेत स्‍वये धुन। अय्‌नं छिपिं मानय्‌ मजू। 
MAT.23.38	आवंनिसें छिमिगु छेँ छिमित हे त्‍वःता थके।
MAT.23.39	जिं छिमित धाये – आवंलि छिमिसं प्रभुया नामं झाःम्‍हय्‌सित तःमधंकुतले जितः खनी मखु।”
MAT.24.1	येशू देगलं पिहां वयाः अनं झायेत्यंबलय्‌ चेलातय्‌सं वय्‌कःया सत्तिक वयाः अन च्‍वंगु देगःत क्‍यन। 
MAT.24.2	अले वय्‌कलं धयादिल – “बांलाक स्‍वया च्‍वँ। जिं छिमित खःगु खँ धाये – थ्‍व फुक्‍क दुना वनाः ल्‍वहं छगः नं दइ मखुत।”
MAT.24.3	येशू जैतून डाँडाय्‌ फ्‍यतुना च्‍वनादीबलय्‌ चेलातय्‌सं सुतुक्‍क वयाः धाल – “छिं धयादी थें गुबलय्‌ जुइ? अले छि झायादीगु व संसार नाश जुया वनिगु खँ जिमिसं गथे याना सीकेगु?”
MAT.24.4	वय्‌कलं धयादिल – “होश याना च्‍वँ, सुनानं छिमिगु मिखाय्‌ धुलं छ्वाके मफयेमा। 
MAT.24.5	छाय्‌धाःसा यक्‍व हे मनूतय्‌सं वयाः – ‘जि मुक्ति बीम्‍ह ख्रीष्‍ट खः’ धकाः छिमिगु मिखाय्‌ धुलं छ्वाकेत स्‍वइ। 
MAT.24.6	छिमिसं जवं खवं तसकं ल्‍वापु जूगु व ल्‍वापुया सः ताइ। अय्‌सां छिपिं ग्‍याये मते, छाय्‌धाःसा थथे ला जुइ हे माः। अय्‌नं थथे जुइवं तुं संसार नाश जुया वनी मखु। 
MAT.24.7	देश देशयापिनि दथुइ ल्‍वापु जुइ। राज्‍य राज्‍यया दथुइ ल्‍वापु जुइ। थाय्‌ थासय्‌ अनिकाल जुइ, अले भ्‍वखाय्‌ ब्‍वइ। 
MAT.24.8	थ्‍व ला दुःखकष्‍टयागु छुमां जक खः।”
MAT.24.9	“उबलय्‌ मनूतय्‌सं छिमित ज्‍वनाः सजाँय बीकी, अले छिमित स्‍याना छ्वइ। थथे जिगु नामं यानाः छिमित सकसिनं हेला याइ।
MAT.24.10	उबलय्‌ तःम्‍हय्‌सिनं हे जितः विश्वास यायेगु त्‍वःता छ्वइ। छम्‍हं मेम्‍हय्‌सित धोखा बी, थःथवय्‌ हेला याना जुइ। 
MAT.24.11	अले फताहा अगमवक्तात यक्‍वसिनं वयाः तःम्‍हय्‌सित हे झंगःलाना थकी। 
MAT.24.12	प्‍यखें मभिंगु मभिंगु ज्‍याखँ जक अप्‍वः जुया वइ, अले मनूतय्‌सं माया यायेगु नं त्‍वःता छ्वइ। 
MAT.24.13	लिपा तक क्‍वात्तुक विश्वास यानाः सह याना च्‍वंम्‍ह धाःसा बचय्‌ जुइ।
MAT.24.14	परमेश्वरयागु राज्‍ययागु भिंगु खँ संसारय्‌ न्‍यंकभनं न्‍यंके धुंकाः थ्‍व संसार नाश जुया वनी।”
MAT.24.15	“अगमवक्ता दानिएलं पवित्रगु थासय्‌ घच्‍चायापुगु व ग्‍यानापुगु ज्‍या जुइ धया थकूगु खँ छिमिसं स्‍वये दइ। थ्‍व खँ ब्‍वंम्‍हय्‌सिनं थुइमा।
MAT.24.16	उबलय्‌ यहूदियाय्‌ च्‍वना च्‍वंपिं पहाडय्‌ बिस्‍युं वने माली। 
MAT.24.17	कःसिइ च्‍वना च्‍वंपिन्‍सं थःगु मालसामान कायेत तकं क्‍वहां वने लाइ मखु। 
MAT.24.18	बुँइ ज्‍या याना च्‍वंपिन्‍सं थःगु वसः कायेत तकं छेँ वने लाइ मखु।
MAT.24.19	प्‍वाथय्‌ दुपिं व दुरु त्‍वंम्‍ह मचा दुपिं मिसातय्‌त तसकं सास्‍ति जुइ। 
MAT.24.20	चिकुलाबलय्‌ व विश्रामबार खुन्‍हु थथे मजुइमा धकाः परमेश्वरयात प्रार्थना याना च्‍वँ। 
MAT.24.21	उबलय्‌ तसकं सास्‍ति जुइ। सृष्‍टि जूबलय्‌ निसें आः तकं थपाय्‌सकं सास्‍ति जूगु मदुनि। अले लिपा नं गुब्‍सं जुइ मखु।
MAT.24.22	परमेश्वरं व ईयात चिहाकय्‌का मदीसा सुं हे बचय्‌ जुइ मखु। वय्‌कलं थःम्‍हं ल्‍ययातःपिं मनूतय्‌गु निंतिं व ईयात चिहाकय्‌कादी।”
MAT.24.23	“उबलय्‌ सुनानं ‘मुक्ति बीम्‍ह ख्रीष्‍ट थन दु, अन दु’ धकाः धाल धायेवं छिमिसं पत्‍याः याये मते। 
MAT.24.24	छाय्‌धाःसा उबलय्‌ फताहा ख्रीष्‍टत व फताहा अगमवक्तात खने दय्‌कः वइ। इमिसं फतिं फतले परमेश्वरं ल्‍यया तःपिं मनूतय्‌त झंगःलायेत ततःधंगु चिं व अजूचायापुगु ज्‍या याना क्‍यनी। 
MAT.24.25	स्‍व, थथे जुइतिनि धकाः जिं छिमित न्‍हापां हे धया बियागु दु।”
MAT.24.26	“मनूतय्‌सं छिमित ‘मुक्ति बीम्‍ह ख्रीष्‍ट मरुभूमिइ झायाच्‍वंगु दु’ धकाः धाः वःसां छिपिं अन वने मते। इमिसं ‘वय्‌कः ला क्‍वथाय्‌ दुने दु’ धकाः धाःसां छिमिसं पत्‍याः याये मते। 
MAT.24.27	छाय्‌धाःसा पुर्बय्‌ हावलासा त्‍वइबलय्‌ पच्‍छिमय्‌ थ्‍यंक खने दइ थें मनूया काय्‌ वइबलय्‌ नं फुक्‍कसिनं खनी।
MAT.24.28	गन सीम्‍ह दु अन गिद्ध नं मुं वइ।”
MAT.24.29	“थथे दुःखकष्‍ट जुइ धुनेवं
MAT.24.29	‘सूर्य खिउँया वनी,
MAT.24.29	तिमिला बुलुया वनी,
MAT.24.29	अले आकाशय्‌ च्‍वंगु नगुत
MAT.24.29	कुतुं वनी,
MAT.24.29	थथे आकाशय्‌ च्‍वंगु
MAT.24.29	शक्ति खाइ।’
MAT.24.30	थुलि जुइ धुंकाः आकाशय्‌ मनूया काय्‌ वइगु चिं खने दइ। अले मनूया काय्‌यात तःधंगु शक्ति ज्‍वनाः झः झः धाय्‌क सुपाँचय्‌ वयाच्‍वंगु खनी। थ्‍व खनाः संसारय्‌ च्‍वंपिं फुक्‍क मनूत ह्वाँय्‌ ह्वाँय्‌ ख्‍वइ।
MAT.24.31	अले तुरहीया सः लिसें मनूया काय्‌नं स्‍वर्गदूततय्‌त पृथ्‍वीया प्‍यखें छ्वइ। इमिसं परमेश्वरं ल्‍यया तःपिन्‍त मुंका हइ।
MAT.24.32	“यःमरिमा पाखें छिमिसं छता खँ सीकि। थुकी चुलि जाया वल कि वर्षा वल धकाः छिमिसं सीका काइ। 
MAT.24.33	थुकथं जिं धया थें जुया वल कि छिमिसं मनूया काय्‌ वइन धकाः सीकि। 
MAT.24.34	जिं छिमित खःगु खँ धाये – आःयापिं मनूत सिना वने न्‍ह्यः हे जिं धया थें जुइ। 
MAT.24.35	आकाश व पृथ्‍वी मदया वनी, अय्‌नं जिगु वचन मदया वनी मखु।
MAT.24.36	“थथे गुबलय्‌, अले गुखुन्‍हु जुइ धकाः सुनानं मस्‍यू। स्‍वर्गय्‌ च्‍वंपिं स्‍वर्गदूततय्‌सं व परमेश्वरया काय्‌नं नं थ्‍व खँ मस्‍यू। परमेश्वर बाःनं जक स्‍यू।
MAT.24.37	“नोआयागु पालय्‌ गथे जूगु खः मनूया काय्‌ वइबलय्‌ नं अथे हे जुइ।
MAT.24.38	लखं जाये न्‍ह्यः तकं मनूतय्‌सं नयेत्‍वने याना च्‍वन, ब्‍याहा यायेगु व बिया छ्वयेगु यानाच्‍वन। नोआ लःजहाजय्‌ मच्‍वंतले इमिसं थथे यानाच्‍वन। 
MAT.24.39	लखं चुइके मयंतले ला इमिसं छुं हे बिचाः मयाः। मनूया काय्‌ वइबलय्‌ नं अथे हे जुइ।
MAT.24.40	“बुँइ ज्‍या याना च्‍वंपिं निम्‍ह मनूत मध्‍य छम्‍हय्‌सित यंकी, मेम्‍हय्‌सित त्‍वःता थकी। 
MAT.24.41	घः क्‍यला च्‍वंपिं निम्‍ह मिसात मध्‍य छम्‍हय्‌सित यंकी, मेम्‍हय्‌सित त्‍वःता थकी।
MAT.24.42	“उकिं होश याना च्‍वँ, छाय्‌धाःसा छिमिसं छिमि प्रभु गुबलय्‌ वइ धकाः मस्‍यू। 
MAT.24.43	छिमिसं सि हे स्‍यू – थःगु छेँय्‌ खुँ वइगु खँ सिल कि छेँ थुवाः चच्‍छिं मद्यंसे पियाच्‍वनी। अले खुं खुया यने फइ मखु। 
MAT.24.44	उकिं छिमिसं नं होश याना च्‍वँ, छाय्‌धाःसा छिमिसं मतिइ हे मतःबलय्‌ मनूया काय्‌ वइ।
MAT.24.45	“भिंम्‍ह व विश्वास याये बहःम्‍ह च्‍यः सु जुइ? सुयात वया मालिकं मेपिं च्‍यःतय्‌त ठीक ठीक इलय्‌ नके त्‍वंकेगु ज्‍या बियाः इमि नायः याना तइ, व हे जुइ। 
MAT.24.46	वं अथे ज्‍या यानाच्‍वंगु खनाः मालिकं वयात गुलि स्‍याबास बी। 
MAT.24.47	जिं छिमित खःगु खँ धाये – वया मालिकं वयात थःगु सर्बय्‌ तकं लः ल्‍हाना तइ। 
MAT.24.48	मभिंम्‍ह जुल धाःसा वं – ‘जिमि मालिक तःन्‍हु लिपातिनि वइ’ धकाः मतिइ तयाः 
MAT.24.49	अय्‌लाःगुलुत नाप नयेत्‍वने यानाः मेपिं च्‍यःतय्‌त दाया जुइ। 
MAT.24.50	छन्‍हु वं मतिइ हे मखंबलय्‌ वया मालिकं आकाझाकां थ्‍यंकः वयाः 
MAT.24.51	वयात स्‍यानाः निपाः ख्‍वाःपाः दुपिं च्‍वनी थाय्‌ वांछ्वइ। अन हे इपिं ख्‍व जक ख्‍वयाः वा न्‍ह्ययाः च्‍वनेमाली।
MAT.25.1	“स्‍वर्गयागु राज्‍य थथे च्‍वं। झिम्‍ह ल्‍यासेत जिलाजं नापलायेत थःथःगु मत ज्‍वनावन।
MAT.25.2	थुपिं झिम्‍हय्‌ न्‍याम्‍ह ज्ञां दुपिं व न्‍याम्‍ह ज्ञां मदुपिं लानाच्‍वन। 
MAT.25.3	ज्ञां मदुपिं न्‍याम्‍हय्‌सिनं मत ला च्‍याका यंकल, चिकं धाःसा ज्‍वना मवं। 
MAT.25.4	ज्ञां दुपिं न्‍याम्‍हय्‌सिनं मत च्‍याकाः यंकल, अले थःथःगु थलय्‌ चिकं नं ज्‍वनावन। 
MAT.25.5	जिलाजं वये लिबाकूगुलिं इमि न्‍ह्यः वल।
MAT.25.6	“बाचा जाःबलय्‌ इमिसं ‘जिलाजं थ्‍यंकः वल, नापालाः वा’ धकाः धया हःगु सः ताल।
MAT.25.7	“इपिं झिम्‍हय्‌सिनं दनाः थः थःगु मत मिलय्‌ यात। 
MAT.25.8	ज्ञां मदुपिन्‍सं ज्ञां दुपिन्‍त धाल ‘जिमित चिकं भतिचा ब्‍यु लय्‌, जिमिगु मत सीन।’
MAT.25.9	“ज्ञां दुपिन्‍सं धाल – ‘जिमित हे मगाः, बरु पसलय्‌ वनाः न्‍याना हजि लय्‌।’
MAT.25.10	“इपिं चिकं न्‍याः वना च्‍वंबलय्‌ हे जिलाजं थ्‍यंकः वल। मत च्‍याका च्‍वंपिं न्‍याम्‍ह ल्‍यासेतय्‌त जिलाजं नाप ब्‍याहा भ्‍वजय्‌ दुत यंकल। अले लुखा तिना बिल। 
MAT.25.11	भचा जाय्‌काः ज्ञां मदुपिन्‍सं थ्‍यंकः वयाः थथे हाल – ‘प्रभु, प्रभु, जिमित नं दुकयादिसँ।’
MAT.25.12	“जिलाजंनं धाःसा ‘जिं छिमित म्‍हमस्‍यू’ धकाः लिसः बिल।
MAT.25.13	“उकिं छिपिं नं होश याना च्‍वँ, छाय्‌धाःसा मनूया काय्‌ गुबलय्‌, गुखुन्‍हु वइ धकाः छिमिसं मस्‍यू।
MAT.25.14	“स्‍वर्गयागु राज्‍य थथे च्‍वं। छम्‍ह परदेशय्‌ वनेत्‍यंम्‍ह मनुखं थः च्‍यःतय्‌त सःताः थःगु फुक्‍क सम्‍पत्ति इमित त्‍वःताथकल। 
MAT.25.15	वं इमिसं फक्‍व छम्‍हय्‌सित न्‍यागू लाख, छम्‍हय्‌सित निगू लाख व छम्‍हय्‌सित छगू लाख जिम्‍मा बियाः परदेशय्‌ वन।
MAT.25.16	“न्‍यागू लाख दां काःम्‍ह च्‍यलं व धिबां ब्‍यापार यानाः मेगु न्‍यागू लाख मुंकल। 
MAT.25.17	अथे हे निगू लाख काःम्‍ह च्‍यलं नं व दामं ब्‍यापार यानाः मेगु निगू लाख दां मुंकल। 
MAT.25.18	छगू लाख दां काःम्‍ह च्‍यलं धाःसा व दां गालय्‌ स्‍वथना तल।
MAT.25.19	“तःदँ लिपा इमि मालिक लिहां वल। अले इमिके थःगु ल्‍याःचाः फ्‍वन। 
MAT.25.20	न्‍यागू लाख कया तःम्‍ह च्‍यलं मेगु न्‍यागू लाख दां तनाः थथे धाल – ‘छिं बिया थकूगु न्‍यागू लाख दामं जिं मेगु न्‍यागू लाख दां मुंकागु दु।’
MAT.25.21	“मालिकं वयात धाल – ‘स्‍याबास, छ भिंम्‍ह विश्वास याये बहःम्‍ह खः। चिधंगु खँय्‌ हे छ विश्वास याये बहःम्‍ह जुल। उकिं जिं आः छन्‍त अज्‍जं यक्‍व खँय्‌ जिम्‍मा बिया थके। छ नं जि नापं लय्‌ताया च्‍वँ।’
MAT.25.22	“अले निगू लाख दां काःम्‍ह च्‍यलं वयाः थथे धाल – ‘छिं बिया थकूगु निगू लाख दामं जिं मेगु निगू लाख दां मुंकागु दु।’
MAT.25.23	“मालिकं वयात धाल – ‘स्‍याबास, छ भिंम्‍ह व विश्वास याये बहःम्‍ह खः। चिधंगु खँय्‌ हे छ विश्वास याये बहःम्‍ह जुल। उकिं जिं आः छन्‍त अज्‍जं यक्‍व खँय्‌ जिम्‍मा बिया थके। छ नं जि नाप लय्‌ताया च्‍वँ।’
MAT.25.24	“अले छगू लाख दां काःम्‍ह च्‍यलं वयाः थथे धाल – ‘छि तसकं हारांम्‍ह व थःम्‍हं पि हे मप्‍यूगु नं लइम्‍ह, अले ह्वला हे मतःगु नं काइम्‍ह जूगुलिं ग्‍यानाः 
MAT.25.25	छिं बियादीगु धिबा गालय्‌ स्‍वथना तया। छिगु धिबा कयादिसँ।’
MAT.25.26	“मालिकं वयात धाल – ‘छ ला छप्‍ति हे ज्‍यालगय्‌ मजूम्‍ह व अल्‍छीम्‍ह मनू जुयाच्‍वन। जि पिया मतःथाय्‌ च्‍वंगु नं लइम्‍ह, अले ह्वला मतःथाय्‌ च्‍वंगु नं काइम्‍ह धकाः सीक सीकं 
MAT.25.27	छं जिगु धिबा ब्‍याज वइकथं सराफितय्‌थाय्‌ तया तये म्‍वाः ला? अले जिं ब्‍याजं नापं थःगु धिबा काये दइगु मखु ला?’
MAT.25.28	“थ्‍वयाके च्‍वंगु दां कयाः झिगू लाख दां दुम्‍हय्‌सित ब्‍यु। 
MAT.25.29	दुम्‍हय्‌सित अज्‍जं तना बी, अले वयाके झन यक्‍व दइ। मदुम्‍हय्‌सिके दुगु नं लाका काइ।
MAT.25.30	थ्‍व ज्‍यालगय्‌ मजूम्‍ह च्‍यःयात धाःसा पिने खिउँथाय्‌ वांछ्वये यंकि। अन हे थ्‍व ख्‍व जक ख्‍वयाः वा न्‍ह्ययाच्‍वनी।”
MAT.25.31	“मनूया काय्‌ स्‍वर्गदूतत नाप जुजु जुयाः वइ अले थःगु सिंहासनय्‌ च्‍वनी।
MAT.25.32	वया न्‍ह्यःने फुक्‍क जातजातियापिं मनूत दं वइ। जवालं फै व च्‍वले ल्‍यये थें वं नं मनूतय्‌त ल्‍यइ। 
MAT.25.33	वं फैचातय्‌त जव ल्‍हाः पाखे व च्‍वलेचातय्‌त खव ल्‍हाः पाखे तइ।
MAT.25.34	“अले जुजुं थःगु जवय्‌ च्‍वंपिन्‍त थथे धाइ – ‘जिमि बाःनं आशिष बिया तःपिं मनूत छिपिं हे खः। वा, संसार सृष्‍टि मजूनिबलय्‌निसें छिमित बी धकाः तयातःगु राज्‍यय्‌ आः छिमिसं हे अधिकार या। 
MAT.25.35	छाय्‌धाःसा जि नयेमखंबलय्‌ छिमिसं जितः नकल, प्‍याःचाःबलय्‌ त्‍वंकल, अले जि वयाबलय्‌ छिमिसं जितः म्‍हमसीकं थःथाय्‌ दुकाल। 
MAT.25.36	पुनेगु मदुबलय्‌ छिमिसं जितः वसः बिल, उसाँय्‌ मदुबलय्‌ सुसाःकुसाः यात, झ्‍यालखानाय्‌ लाःबलय्‌ स्‍वः वल।’
MAT.25.37	“परमेश्वरं धयादी थें याना च्‍वंपिन्‍सं थथे लिसः बी – ‘प्रभु, छिं गुबलय्‌ नयेमखंगु दु धकाः जिमिसं नकागु दु? अले गुबलय्‌ प्‍याःचाःगु दु धकाः जिमिसं त्‍वंकाःगु दु? 
MAT.25.38	छि गुबलय्‌ जिमिथाय्‌ झाःगु दु धकाः जिमिसं म्‍हमसीकं दुकया? अले छिं गुबलय्‌ पुने मखंगु दु धकाः जिमिसं वसः बिया? 
MAT.25.39	छि गुबलय्‌ उसाँय्‌ मन्‍त धकाः जिमिसं सुसाःकुसाः याना, अले छि गुबलय्‌ झ्‍यालखानाय्‌ लात धकाः जिमिसं स्‍वः वया?’
MAT.25.40	“अले जुजुं इमित थथे लिसः बी – ‘जिं छिमित खःगु खँ धाये – दक्‍वसिबय्‌ क्‍वह्यंम्‍हय्‌सित छिमिसं छु याइ, व जितः हे याःगु जुइ।’
MAT.25.41	“अले वं थःगु खव ल्‍हाः पाखे च्‍वंपिन्‍त थथे धाइ – ‘सराः बिया तःपिं, छिपिं जिथाय्‌ वये मते। शैतान व वया दूततय्‌त धकाः च्‍याकातःगु गुबलें मसीगु मिइ क्‍वब्‍वाः हुँ। 
MAT.25.42	जि नयेमखंबलय्‌ छिमिसं जितः मनकू, प्‍याःचाःबलय्‌ छिमिसं जितः लः मत्‍वंकू, 
MAT.25.43	जि वयाबलय्‌ छिमिसं जितः दुमकाः, पुनेगु मदुबलय्‌ वसः मब्‍यू, उसाँय्‌ मदुबलय्‌ व झ्‍यालखानाय्‌ लाःबलय्‌ स्‍वः मवः।’
MAT.25.44	“इमिसं नं थथे धकाः लिसः बी – ‘प्रभु, जिमिसं गुबलय्‌ छितः नयेमखंगु, प्‍याःचाःगु, जिमिथाय्‌ झाःगु, पुने मखंगु, उसाँय्‌ मदुगु व झ्‍यालखानाय्‌ लाःगु खना धकाः? अले जिमिसं छिगु सुसाःकुसाः याये माःगु हे गुबलय्‌ दु धकाः?’
MAT.25.45	“अले जुजुं इमित थथे धाइ – ‘जिं छिमित खःगु खँ धाये – दक्‍वसिबय्‌ क्‍वह्यंम्‍हय्‌सित छिमिसं छुं मयाःगु हे जितः मयाःगु खः।’
MAT.25.46	“थुमित सदां सास्‍ति बिया तइ। अले परमेश्वरं धयादीथें यानाच्‍वंपिन्‍त जक अनन्‍त जीवन दइ।”
MAT.26.1	थथे स्‍यनेकने यानादी धुंकाः येशूं चेलातय्‌त धयादिल – 
MAT.26.2	“निन्‍हु लिपा छुत्‍कारायागु नखः वइ धकाः ला छिमिसं सि हे स्‍यू। उबलय्‌ मनूया काय्‌यात ज्‍वनाः क्रूसय्‌ यख्‍खायाः स्‍यायेत लःल्‍हानाबी।”
MAT.26.3	उबलय्‌ हे तःधंपिं पुजाहारीत व थकालिपिं कैयाफा धाःम्‍ह दकलय्‌ तःधंम्‍ह पुजाहारीया छेँय्‌ मुन। 
MAT.26.4	अले इमिसं वय्‌कःयात गथे यानाः ज्‍वनाः स्‍यायेगु धकाः ग्‍वसाः ग्‍वल। 
MAT.26.5	“नखःबलय्‌ ज्‍वने धाःसा तसकं हल्‍लाखल्‍ला जुइ” धकाः इमिसं धाल।
MAT.26.6	येशू बेथानियाय्‌ सिमोन कोह्रियागु छेँय्‌ दीबलय्‌ 
MAT.26.7	छम्‍ह मिसा दुरूल्‍वहं थलय्‌ तसकं थिकेगु व नस्‍वाःगु चिकं ज्‍वनाः वल। अले नयेत्‍यंबलय्‌ व मिसां वय्‌कःयागु छेनय्‌ फुक्‍कं लुना बिल।
MAT.26.8	थ्‍व खनाः चेलातय्‌सं तं पिकयाः वयात धाल – “थुलि मछि चिकं छाय्‌ सितिं छ्वयागु? 
MAT.26.9	थ्‍व चिकं म्‍यूगु जूसा उकिं वःगु धिबा नयेमखंपिन्‍त इना ब्‍यूगु जूसा ज्‍यूगु नि।”
MAT.26.10	इमिसं थथे धाःगु न्‍यनाः वय्‌कलं धयादिल – “छिमिसं थ्‍व मिसायात छाय्‌ दुःख बियाच्‍वनागु? वं जितः बांलाःगु हे यात। 
MAT.26.11	नयेमखंपिं ला छिपिं नाप न्‍ह्याबलें दयाच्‍वनी। जि न्‍ह्याबलें दइ मखु।
MAT.26.12	थथे चिकनं लुनाः वं जिगु म्‍हयात थुनेत ठीक याःगु खः। 
MAT.26.13	जिं छिमित खःगु खँ धाये – गन गन भिंगु खँ न्‍यंकी, अन अन थ्‍व मिसां याःगु थ्‍व खँ नं लुमंकेत न्‍यंकी।”
MAT.26.14	झिंनिम्‍ह चेलात मध्‍ये यहूदा इस्‍करियोत धाःम्‍ह चेलां तःधंपिं पुजाहारीतय्‌ थाय्‌ वनाः 
MAT.26.15	थथे धाल – “येशूयात ज्‍वंका बिल धाःसा जितः छु बी?” अले इमिसं वयात स्‍विगः वहःयागु म्‍वहः बिल।
MAT.26.16	उबलय्‌ निसें वं येशूयात ज्‍वंका छ्वयेत सनाच्‍वन।
MAT.26.17	सोडा मतःगु मरि नयेगु नखःयागु न्‍हापांखुन्‍हु चेलातय्‌सं वयाः वय्‌कःयाके – “गन वनाः नखःयात ज्‍वरय्‌ याः वने?” धकाः न्‍यन।
MAT.26.18	वय्‌कलं धयादिल – “शहरय्‌ सुं छम्‍ह मनूयागु छेँय्‌ वनाः थथे धा – ‘जिमि गुरूं वय्‌कःयागु ई त्‍यल हं। चेलात नापं वय्‌कलं छिगु छेँय्‌ वयाः नखः हनेगु हं।’” 
MAT.26.19	चेलातय्‌सं वनाः वय्‌कलं धयादी थें यात। अले अन हे भ्‍वय्‌ ज्‍वरय्‌ यात।
MAT.26.20	बहनी वय्‌कः झिंनिम्‍ह चेलात नाप नयेत फ्‍यतुनादिल। 
MAT.26.21	नया च्‍वंबलय्‌ वय्‌कलं धयादिल – “जिं छिमित खःगु खँ धाये – छिपिं मध्‍ये हे छम्‍हय्‌सिनं जितः धोखा बी।”
MAT.26.22	थ्‍व न्‍यनाः इमिसं तसकं नुगः मछिंकल। अले छम्‍ह छम्‍हय्‌सिनं थथे धाल – “छिं जितः हे धयादियागु ला मखु ला प्रभु?”
MAT.26.23	वय्‌कलं धयादिल – “जि नाप ख्‍वलाय्‌ मरि थुनीम्‍हय्‌सिनं जितः धोखा बी।
MAT.26.24	धर्मशास्‍त्रय्‌ च्‍वया तःथें मनूया काय्‌ ला सिना वने हे माः। अय्‌नं वयात ज्‍वंका छ्वइम्‍ह मनूयात तसकं तसकं हे धिक्‍कार दु। व बु हे मबूगु जूसा तसकं बांलाइगु खः।”
MAT.26.25	वय्‌कःयात ज्‍वंकीम्‍ह यहूदां नं न्‍यन – “छिं जितः हे धयादियागु ला मखु ला, प्रभु?”
MAT.26.25	अले वय्‌कलं धयादिल – “खः, छं थःम्‍हं हे धाल।”
MAT.26.26	नया च्‍वंबलय्‌ येशूं मरि कयाः परमेश्वरयात सुभाय्‌ बियाः कुचा कुचा थलादिल। अले चेलातय्‌त इनाः थथे धयादिल – “थ्‍व मरि कयाः न। थ्‍व जिगु म्‍ह खः।”
MAT.26.27	अथे हे ख्‍वला नं कयाः परमेश्वरयात सुभाय्‌ बियाः वय्‌कलं थथे धयाः ख्‍वला बियादिल – 
MAT.26.28	“थ्‍व न्‍हूगु बाचायागु जिगु हि खः। थ्‍व हे हिं यक्‍वसिगु पाप क्षमा जुइ।
MAT.26.29	जिं छिमित धाये – जिमि बाःयागु राज्‍यय्‌ न्‍हूपिं जूपिं छिपिं नाप दाखमद्य मत्‍वंतले जिं आवंनिसें थ्‍व दाखमद्य त्‍वने मखुत।”
MAT.26.30	अले छपु भजन हाले धुंकाः वय्‌कःपिं जैतून डाँडाय्‌ झाल।
MAT.26.31	अले येशूं इमित धयादिल – “थौं चान्‍हय्‌ छिपिं फुक्‍कं जितः त्‍वःताः बिस्‍युं वनी। धर्मशास्‍त्रय्‌ नं थथे च्‍वयातःगु दु –
MAT.26.31	‘जिं फैजवाःयात स्‍यानाबी,
MAT.26.31	अले फैचात
MAT.26.31	उखेलाः थुखेलाः जुइ।’
MAT.26.32	अय्‌नं जि हानं म्‍वाना वयाः छिपिं स्‍वयाः न्‍हापा हे गालीलय्‌ थ्‍यंकः वने।”
MAT.26.33	पत्रुसं वय्‌कःयात धाल – “फुक्‍कसिनं त्‍वःता वंसां जिं ला छितः गुब्‍सं हे त्‍वःते मखु।”
MAT.26.34	वय्‌कलं धयादिल – “जिं छन्‍त खःगु खँ धाये – थौं चान्‍हय्‌ खा हाले न्‍ह्यः छं जितः स्‍वकः तक म्‍हमस्‍यू धकाः धाइ।”
MAT.26.35	अय्‌नं “छि नाप सी हे माःसां जिं छितः म्‍हमस्‍यू धकाः धाये मखु” धकाः पत्रुसं धाल। फुक्‍क चेलातय्‌सं नं अथे हे धाल।
MAT.26.36	वय्‌कः चेलात नाप गेतसमनी धाःथाय्‌ झाल। वय्‌कलं इमित धयादिल – “छिपिं थन हे च्‍वनाच्‍वँ। जि उखे वनाः प्रार्थना याये।” 
MAT.26.37	वय्‌कलं पत्रुस व जब्‍दिया निम्‍ह काय्‌पिन्‍त धाःसा नापं ब्‍वना यंकादिल। उबलय्‌ वय्‌कलं तसकं हे नुगः मछिंकाः दिक्‍क जुयादिल। 
MAT.26.38	वय्‌कलं इमित धयादिल – “नुगः मछिनाः जिगु छाती हे तज्‍याइ थें च्‍वनाच्‍वन। छिपिं मद्यंसे थन हे च्‍वनाच्‍वँ।”
MAT.26.39	अले भचा उखे झायाः बँय्‌ क्‍वपुसां पुयाः थथे धकाः प्रार्थना यानादिल – “बाः, ज्‍यूसा थ्‍व दुःखयागु ख्‍वला जिथासं चीकादिसँ। अय्‌नं जितः यःथें यानादी मते, छितः यःथें हे यानादिसँ।”
MAT.26.40	अले वय्‌कः स्‍वम्‍ह चेलात च्‍वना च्‍वंथाय्‌ झाल। इपिं न्‍ह्यलं ब्‍वानाच्‍वंगु खनाः वय्‌कलं पत्रुसयात धयादिल – “छिपिं जि नाप घौछि हे नं मद्यंसे च्‍वने मफु ला? 
MAT.26.41	मद्यंसे प्रार्थना याना च्‍वँ, मखुसा छिपिं जाँचय्‌ लाइ। आत्‍मा ला न्‍ह्यचिलाच्‍वंगु दु, म्‍ह जक बमलाः।”
MAT.26.42	अनं वनाः वय्‌कलं हानं प्रार्थना यानादिल – “बाः, जिं थ्‍व दुःखयागु ख्‍वलां मत्‍वंसे मगाः धयागु जूसा, छितः यःथें हे जुइमा।” 
MAT.26.43	वय्‌कः झाःबलय्‌ इपिं हानं न्‍ह्यलं तुं ब्‍वानाच्‍वन। इमिसं न्‍ह्यः पी हे मफयाच्‍वन।
MAT.26.44	वय्‌कः हानं इमित त्‍वःताः झाल। अले अथे हे धयाः प्रार्थना यानादिल। थ्‍व नापं वय्‌कलं स्‍वकः प्रार्थना यानादी धुंकल। 
MAT.26.45	अले वय्‌कलं इमिथाय्‌ झायाः धयादिल – “छिपिं आः तक द्यना च्‍वनातिनि ला? मनूया काय्‌यात पापीतय्‌सं ज्‍वनीगु ई वये धुंकल। 
MAT.26.46	दँ, वने नु। स्‍व, जितः ज्‍वंकीम्‍ह मनू नं न्‍ह्यःने थ्‍यने धुंकल।”
MAT.26.47	वय्‌कलं थथे धयाच्‍वना दीबलय्‌ हे झिंनिम्‍ह मध्‍ये छम्‍ह चेला यहूदा अन थ्‍यंकः वल। व नाप तःधंपिं पुजाहारीत व थकालिपिन्‍सं छ्वया हःपिं नं वःगु दु। इमिसं तरवार व कथि ज्‍वनातःगु दु। 
MAT.26.48	“जिं वनाः चुप्‍पा नइम्‍ह मनू व हे खः, छिमिसं वयात ज्‍वँ” धकाः धोखा बीम्‍हय्‌सिनं इमित खँ स्‍यना हःगु दु। 
MAT.26.49	उकिं वं वयेवं हे येशूयाथाय्‌ वनाः “गुरू, ज्‍वजलपा” धयाः वय्‌कःयात चुप्‍पा नल।
MAT.26.50	वय्‌कलं वयात धयादिल – “पासा, छु यायेत वयागु खः याकनं याना छ्व।”
MAT.26.50	अले इमिसं वय्‌कःयात ज्‍वन। 
MAT.26.51	अबलय्‌ हे वय्‌कःया छम्‍ह चेलां थःगु तरवार पिकयाः दकलय्‌ तःधंम्‍ह पुजाहारीया छम्‍ह दासयागु न्‍हाय्‌पं हे ध्‍यना बिल।
MAT.26.52	वय्‌कलं वयात धयादिल – “तरवार दापय्‌ स्‍वथँ। तरवार ज्‍वना जुइम्‍ह तरवारं हे सी। 
MAT.26.53	जिं ग्‍वाहालि फ्‍वन धाःसा जिमि बाःनं झिंनिगू पल्‍टन स्‍वयाः अप्‍वः स्‍वर्गदूतत छ्वया हया मदी ला? छिमिसं छु ताय्‌का? 
MAT.26.54	थथे यात धाःसा धर्मशास्‍त्रय्‌ च्‍वयातःगु खँ गथे जुयाः पूवनी?”
MAT.26.55	अले वय्‌कलं ज्‍वंवःपिं मनूतय्‌त धयादिल – “जि छम्‍हय्‌सित ज्‍वनेत थथे तरवार व कथि ज्‍वना वये माःगु छाय्‌? छु जि दाखुँ खः ला? जिं देगलय्‌ च्‍वनाः न्‍हियान्‍हिथं स्‍यनेकने याना जुयाबलय्‌ छिमिसं जितः छाय्‌ मज्‍वनागु?
MAT.26.56	अगमवक्तातय्‌सं धर्मशास्‍त्रय्‌ च्‍वया थकूगु पूवनेमा धकाः हे थथे जूगु खः।” अले चेलात फुक्‍कं वय्‌कःयात त्‍वःताः उखेलाः थुखेलाः मदय्‌क बिस्‍युं वन।
MAT.26.57	इमिसं येशूयात दकलय्‌ तःधंम्‍ह पुजाहारीत कैयाफायाथाय्‌ यंकल। शास्‍त्रीत व थकालिपिं नं अन मुनाच्‍वंगु दु। 
MAT.26.58	पत्रुस नं तातापाकं हे ल्‍यू ल्‍यू वनाः दकलय्‌ तःधंम्‍ह पुजाहारीया चुकय्‌ थ्‍यंक हे वन। अले वय्‌कःयात छु छु याइ धकाः स्‍वयेत व पालेत नाप च्‍वंवन।
MAT.26.59	तःधंपिं पुजाहारीतय्‌सं व अन वया च्‍वंपिं फुक्‍कसिनं जानाः वय्‌कःयात स्‍यायेत मखुगु मखुगु द्वपं बीत स्‍वल। 
MAT.26.60	तःम्‍हय्‌सिनं हे वयाः वय्‌कःयात मखुगु मखुगु द्वपं बिल। अय्‌नं इमिसं छुं हे दसि क्‍यने मफुत। दकलय्‌ लिपा निम्‍ह मनुखं वयाः 
MAT.26.61	धाल – “थ्‍व मनुखं ‘परमेश्वरयागु देगः थुनाः स्‍वन्‍हुं हे दने फु’ धकाः धाल।”
MAT.26.62	अले दकलय्‌ तःधंम्‍ह पुजाहारीं दनाः धाल – “थुमिसं धाःगु खँय्‌ छं छुं धाये माःगु दु ला?” 
MAT.26.63	वय्‌कलं छुं हे धयामदी। अले दकलय्‌ तःधंम्‍ह पुजाहारीं हानं धाल – “म्‍वाःम्‍ह परमेश्वरयागु नामं जिं छन्‍त धयाच्‍वना – छ परमेश्वरया काय्‌, मुक्ति बीम्‍ह ख्रीष्‍ट खः ला?”
MAT.26.64	वय्‌कलं लिसः बियादिल – “छिं थःम्‍हं हे धयादिल। अय्‌नं जिं छिकपिन्‍त धाये – आवंनिसें छिकपिन्‍सं मनूया काय्‌यात परमेश्वरया जव ल्‍हाः पाखे च्‍वनाच्‍वंगु व सुपाँचय्‌ वयाच्‍वंगु खनी।”
MAT.26.65	थ्‍व न्‍यनाः दकलय्‌ तःधंम्‍ह पुजाहारीं थःम्‍हं फिनातःगु लं खुनाः थथे धाल – “थ्‍वं परमेश्वरयात क्‍वह्यंकाः खँ ल्‍हात। थ्‍वयां अप्‍वः मेगु दसि हे छु माल? थ्‍वं परमेश्वरयात क्‍वह्यंकूगु छिमिसं ता हे ताल। 
MAT.26.66	छिमिगु छु बिचाः दु?” इमिसं धाल –
MAT.26.66	“थ्‍व दोषी हे खः, थ्‍वयात स्‍याये हे माः।”
MAT.26.67	इमिसं वय्‌कःयागु ख्‍वालय्‌ थुकलं बिल, दाल। अले गुलिसिनं ला न्‍यतालय्‌ दायाः
MAT.26.68	थथे धाल – “हे मुक्ति बीम्‍ह ख्रीष्‍ट, छ अगमवक्ता खःसा छन्‍त सुनां दाल, धा।”
MAT.26.69	अबलय्‌ तकं पत्रुस चुकय्‌ हे च्‍वनाच्‍वन। छम्‍ह भ्‍वातिं नं वयाः वयात धाल – “छ नं गालीलय्‌ च्‍वंम्‍ह येशू नापं जुया च्‍वंम्‍ह मखु ला?”
MAT.26.70	वं सकसिगुं न्‍ह्यःने “मखु” धकाः थथे धाल – “छं धाःगु खँ जिं मस्‍यू।”
MAT.26.71	व अनं लुखापाखे वंबलय्‌ वयात मेम्‍ह भ्‍वातिं नं खनाः थथे धाल – “थ्‍व मनू ला नासरतय्‌ च्‍वंम्‍ह येशू नाप जुया च्‍वंम्‍ह खः नि।”
MAT.26.72	वं हानं पाफयाः “मखु” धकाः थथे धाल – “जिं वयात म्‍ह हे मस्‍यू।”
MAT.26.73	भचा जाय्‌काः अन च्‍वंपिन्‍सं वयाः वयात थथे धाल – “छ नं व नाप जुया च्‍वंम्‍ह खः नि। छंगु नवाइगु पहलं हे सी दु।”
MAT.26.74	अले वं पाफयाः धाल – “जिं मखुगु खँ ल्‍हानागु खःसा परमेश्वरं जितः सजाँय बियादीमा। जिं वयात म्‍ह हे मस्‍यू।” अबलय्‌ हे खा हाला हल।
MAT.26.75	अले वं येशूं धयादीगु खँ लुमंकल – “खा हाले न्‍ह्यः छं जितः स्‍वकः तक म्‍हमस्‍यू धकाः धाइ।” अले व पिने वनाः ह्वाँय्‌ ह्वाँय्‌ ख्‍वल।
MAT.27.1	सुथ न्‍हापां हे तःधंपिं पुजाहारीतय्‌सं व थकालिपिन्‍सं मुनाः येशूयात स्‍यायेगु ग्‍वसाः ग्‍वल। 
MAT.27.2	अले इमिसं वय्‌कःयात चिनायंकाः रोमी बडा-हाकिम पिलातसयात लः ल्‍हाना बिल।
MAT.27.3	वय्‌कःयात स्‍याइगु खँ सियाः ज्‍वंकूम्‍ह यहूदां पस्‍ताय्‌ चायाः तःधंपिं पुजाहारीत व थकालिपिन्‍थाय्‌ वनाः स्‍विगः वहःयागु म्‍वहः लित बिल। 
MAT.27.4	अले धाल – “दोष मदुम्‍ह मनूयात स्‍याकेत ज्‍वंकाः जिं पाप याये लात।” अय्‌नं इमिसं वयात थथे धाल –
MAT.27.4	“जिमित छु धया लय्‌? छं हे सीकि।”
MAT.27.5	वं वहःयागु म्‍वहः देगलय्‌ वांछ्वया थकल। अले वनाः यग्‍गानाः सित।
MAT.27.6	तःधंपिं पुजाहारीतय्‌सं यहूदां वांछ्वया थकूगु धिबा कयाः धाल – “थ्‍व हियागु मू खः, उकिं देगःयागु धुकुतिइ तये मज्‍यू।” 
MAT.27.7	इमिसं थथे सल्‍लाह साहुति यानाः व दामं पिनें वःपिं सित कि थुनेत धकाः कुमाःयागु जग्‍गा न्‍यात। 
MAT.27.8	उकिं थ्‍व जग्‍गायात आः तक नं “हियागु जग्‍गा” धकाः धया वयाच्‍वंगु दु।
MAT.27.9	थुकथं यर्मिया अगमवक्तां धया थकूगु खँ पूवन –
MAT.27.9	“वय्‌कःयात न्‍यायेत इस्राएलीतय्‌सं
MAT.27.9	स्‍विगः वहःयागु म्‍वहः बिल।
MAT.27.10	व स्‍विगः वहःयागु म्‍वहलं
MAT.27.10	इमिसं छम्‍ह कुमाःयागु जग्‍गा न्‍यात।
MAT.27.10	थ्‍व खँ जितः प्रभुं धयादीगु खः।”
MAT.27.11	येशूयात बडा-हाकिमया न्‍ह्यःने थने हल। वं वय्‌कःयाके थथे धकाः न्‍यन – “छ यहूदीतय्‌ जुजु खः ला?”
MAT.27.11	वय्‌कलं धयादिल – “छिं थःम्‍हं हे धयादिल।”
MAT.27.12	तःधंपिं पुजाहारीतय्‌सं व थकालिपिन्‍सं न्‍ह्याक्‍व हे द्वपं ब्‍यूसां वय्‌कलं छुं हे धयामदी। 
MAT.27.13	अय्‌जूगुलिं पिलातसं वय्‌कःयात थथे धाल – “इमिसं छन्‍त थुलिमछि द्वपं बी धुंकल छं मताः ला?” 
MAT.27.14	वय्‌कलं छुं हे धयामदी। थ्‍व खनाः तःधंम्‍ह हाकिम तसकं छक्‍क जुल।
MAT.27.15	छुत्‍काराया नखःबलय्‌ यहूदीतय्‌सं फ्‍वंम्‍ह छम्‍ह कैदीयात त्‍वःतेगु चलन पिलातसं यानातःगु दु। 
MAT.27.16	अबलय्‌ बारब्‍बा धाःम्‍ह छम्‍ह कुख्‍यात कैदी दु। 
MAT.27.17	अय्‌जूगुलिं पिलातसं मनूतय्‌के न्‍यन – “का धा, सुयात त्‍वःतेगु? बारब्‍बायात त्‍वःतेगु ला कि येशू ख्रीष्‍टयात त्‍वःतेगु?” 
MAT.27.18	इमिसं वय्‌कःयात स्‍वये मफयाः ज्‍वंकूगु खः धकाः वं बांलाक स्‍यू।
MAT.27.19	थथे इन्‍साफ याना च्‍वंबलय्‌ हे पिलातसया कलातं वयात थथे धाय्‌के छ्वया हल – “व धर्मी मनूयात छुं हे यानादी मते, छाय्‌धाःसा व मनूयागु खँय्‌ जिं थौं म्‍हगसय्‌ तसकं सास्‍ति फये माल।”
MAT.27.20	तःधंपिं पुजाहारीत व थकालिपिन्‍सं मनूतय्‌त ग्‍वाकाः बारब्‍बायात त्‍वःताः येशूयात स्‍याये माः धकाः धाय्‌कल। 
MAT.27.21	बडा-हाकिमं इमित हानं धाल – “का धा, सुयात त्‍वःतेगु?”
MAT.27.21	अले मनूतय्‌सं “बारब्‍बायात त्‍वःता ब्‍यु” धकाः धाल।
MAT.27.22	“अय्‌सा ख्रीष्‍ट धाःम्‍ह येशूयात छु यायेगु लय्‌?” धकाः पिलातसं इमिके न्‍यन।
MAT.27.22	“वयात क्रूसय्‌ यख्‍खानाः स्‍याना छ्व” धकाः फुक्‍क मनूत छकलं हाला हल।
MAT.27.23	वं हानं धाल – “वं अपाय्‌सकं स्‍याये हे माय्‌क छु याःगु दु?”
MAT.27.23	अले इमिसं झन ततःसलं – “वयात क्रूसय्‌ यख्‍खानाः स्‍याये हे माः” धकाः हाला हल।
MAT.27.24	मनूत थथे हाला हःगुलिं पिलातसं छुं हे याये फइ थें मच्‍वनाः सकसिगुं न्‍ह्यःने ल्‍हाः सिलाः थथे धाल – “थ्‍व मनूयात स्‍याःगु दोष छिमित हे लाइ, जितः लाइ मखु।”
MAT.27.25	अले मनूतय्‌सं थथे धया हल – “ज्‍यू, वयात स्‍याःगु पाप जिमित व जिमि सन्‍तानयात हे लायेमा।”
MAT.27.26	अले पिलातसं बारब्‍बायात त्‍वःता छ्वल। येशूयात धाःसा कोर्रां दाय्‌काः क्रूसय्‌ यख्‍खाना स्‍याके छ्वल।
MAT.27.27	अले पिलातसया सिपाइँतय्‌सं येशूयात दरबारया चुकय्‌ यंकल। सिपाइँत फुक्‍कं अन मुं वल। 
MAT.27.28	इमिसं वय्‌कःयागु वसः त्‍वकाः ह्याउँगु वसः पुंकल। 
MAT.27.29	कंयागु श्रीपेच दय्‌काः वय्‌कःयात पुइकाबिल। वय्‌कःयागु जव ल्‍हातय्‌ तिं कथि छपु नं ज्‍वंकल। अले वय्‌कःया न्‍ह्यःने पुलिं चुयाः थथे धयाः हाय्‌कल – “यहूदीतय्‌ जुजुया जय जुइमा।” 
MAT.27.30	अनंलि इमिसं वय्‌कःयागु ख्‍वालय्‌ थुकलं बिल। हानं वय्‌कःयाके च्‍वंगु कथि कयाः छेनय्‌ दाया बिल। 
MAT.27.31	थुकथं इमिसं वय्‌कःयात गिजय्‌ याये फक्‍व याये धुंकाः ह्याउँगु वसः त्‍वकाः न्‍हापायागु तुं वसतं पुंका बिल। अले वय्‌कःयात क्रूसय्‌ यख्‍खायेत यंकल।
MAT.27.32	येशूयात स्‍यायेत यंका च्‍वंबलय्‌ कुरेनी च्‍वंम्‍ह सिमोन धाःम्‍ह छम्‍ह मनूयात नाप लात। अले इमिसं वयात कर कर यानाः येशूयागु क्रूस कुबीकल। 
MAT.27.33	इपिं गलगथा धाःगु थासय्‌ थ्‍यन। गलगथायागु अर्थ खोपडी खः। 
MAT.27.34	अन थ्‍यंकाः इमिसं वय्‌कःयात स्‍याःमचाइगु वासः ल्‍वाकछ्यानाः दाखमद्य त्‍वंकल। वय्‌कलं उकियागु सवाः जक कयाः त्‍वना मदी।
MAT.27.35	अनंलि इमिसं वय्‌कःयात क्रूसय्‌ यख्‍खाया बिल। अले चिट्ठा तयाः वय्‌कःयागु वसः इना काल।
MAT.27.36	इपिं अनसं पियाच्‍वन। 
MAT.27.37	इमिसं “थ्‍व यहूदीतय्‌ जुजु येशू खः” धकाः वय्‌कःयात दोष बियातःगु पौ वय्‌कःयागु छ्यं फुसय्‌ ताना बिल। 
MAT.27.38	उबलय्‌ हे इमिसं वय्‌कःयागु जवं खवं निम्‍ह दाखुँतय्‌त नं यख्‍खाया बिल।
MAT.27.39	व लँ जुइपिं फुक्‍कसिनं छ्यं क्‍वात्तु क्‍वानाः वय्‌कःयात गिजय्‌ यानाः थथे धाल –
MAT.27.40	“देगः थुनाः स्‍वन्‍हुं हे दने फु धाःम्‍ह छ हे मखु ला? परमेश्वरया काय्‌ खः धयागु जूसा क्रूसं क्‍वहां वयाः थःम्‍हं थःत बचय्‌ या।”
MAT.27.41	अथे हे तःधंपिं पुजाहारीत, शास्‍त्रीत व थकालिपिन्‍सं नं वय्‌कःयात थथे धकाः हाय्‌कल – 
MAT.27.42	“थ्‍वं मेपिन्‍त ला बचय्‌ यात, थःत धाःसा बचय्‌ याये मफुत। इस्राएलीतय्‌ जुजु खः धयागु जूसा क्रूसं क्‍वहां वयाक्‍यँ। अले जिमिसं विश्वास याये। 
MAT.27.43	थ्‍वं परमेश्वरयात विश्वास यानाः – ‘जि परमेश्वरया काय्‌ खः’ धया जुल। थ्‍व खनाः परमेश्वर धात्‍थें हे लय्‌ताः धयागु जूसा वय्‌कलं हे थ्‍वयात बचय्‌ यानादी।”
MAT.27.44	वय्‌कःया जवं खवं यख्‍खाया तःपिं दाखुँतय्‌सं नापं वय्‌कःयात हाय्‌कल।
MAT.27.45	अबलय्‌ न्‍हिनय्‌ बाह्र बजे निसें तीन बजे तक सारा देश हे खिउँसे च्‍वनावन। 
MAT.27.46	तीन बजे पाखे येशू थथे धकाः तसकं हाला हल – “इलोई-इलोई लामा सबखथनी।” थुकियागु अर्थ खः – “जिमि परमेश्वर, जिमि परमेश्वर, छिं जितः छाय्‌ त्‍वःतादिया?”
MAT.27.47	अन दना च्‍वंपिं गुम्‍ह गुम्‍हय्‌सिनं थ्‍व न्‍यनाः थथे धाल – “वं ला एलियायात सःता च्‍वन।” 
MAT.27.48	छम्‍हय्‌सिनं स्‍पन्‍ज चिना तःगु कथि कयाः ब्‍वाँय्‌ वनाः पाउँतिइ थुनाः हल, अले वय्‌कःयागु म्‍हुतुइ ल्‍वसुका बिल।
MAT.27.49	गुलिसिनं धाल – “भचा आसे, एलियां हे वयाः बचय्‌ याइ ला?”
MAT.27.50	वय्‌कः छकः हानं तसकं हालादिल, अले प्राण त्‍वःतादिल।
MAT.27.51	अबलय्‌ हे देगलय्‌ च्‍वंगु पर्दा च्‍वंनिसें क्‍वथ्‍यंक निकू दलाः गुना वन। अले हानं भ्‍वखाय्‌ ब्‍वल। पहाड चिरि बाया वन।
MAT.27.52	चिहान चाला वल। अले सीधुंकूपिं यक्‍व हे विश्वासीत हानं म्‍वानावल। 
MAT.27.53	येशू सिनाः म्‍वाना वये धुंकाः इपिं थःपिन्‍त थुनातःगु थासं दनाः पवित्रगु शहरय्‌ वन। अले यक्‍व हे मनूतय्‌थाय्‌ खने दय्‌कः वन।
MAT.27.54	थथे भ्‍वखाय्‌ ब्‍वःगु व अन जूगु फुक्‍कं खनाः येशूयात पिवाः च्‍वंपिं कप्‍तान व सिपाइँत फुक्‍कं ग्‍यात। अले थथे धाल – “धात्‍थें हे व ला परमेश्वरया काय्‌ खः।”
MAT.27.55	गालीलंनिसें येशूयात ग्‍वाहालि यानाः वय्‌कः नाप वःपिं मिसातय्‌सं नं तापाक्‍क च्‍वनाः थ्‍व फुक्‍क स्‍वयाच्‍वन। 
MAT.27.56	थुपिं मध्‍ये मरियम मग्‍दलिनी, याकूब व योसेफया मां मरियम, अले जब्‍दिया काय्‌पिनि मां खः।
MAT.27.57	सन्‍ध्‍याकाः इलय्‌ अरिमाथिया धाःगु थासय्‌ च्‍वंम्‍ह योसेफ धाःम्‍ह छम्‍ह तःमिम्‍ह मनू अन वल। व नं येशूया चेला खः। 
MAT.27.58	पिलातसयाथाय्‌ वनाः वं येशूयागु सीम्‍ह फ्‍वन। पिलातसं वयात सीम्‍ह बिया छ्वयेगु उजं बिल। 
MAT.27.59	अले योसेफं सीम्‍हयात भिंगु सुतिकापतं हिनाः 
MAT.27.60	थःगु निंतिं धकाः म्‍हुया तःगु चिहानय्‌ यनाः अन तया बिल। थुलि याये धुंकाः वं छगः तग्‍वःगु ल्‍वहं ग्‍वारा तुइकाः चिहानयागु प्‍वाः तिनाः अनं वन। 
MAT.27.61	चिहानया न्‍ह्यःनेसं च्‍वनाः मरियम मग्‍दलिनी व मेम्‍ह मरियमं थ्‍व फुक्‍क स्‍वयाच्‍वन।
MAT.27.62	कन्‍हय्‌ खुन्‍हु, विश्रामबार खुन्‍हु तःधंपिं पुजाहारीत व फरिसीत जानाः पिलातसयाथाय्‌ वनाः 
MAT.27.63	थथे धाल – “हजुर, व ध्‍वंलाइम्‍हं म्‍वाना च्‍वंबलय्‌ – ‘सिनाः स्‍वन्‍हु दय्‌काः हानं म्‍वाना वये’ धकाः धाःगु जिमि अज्‍ज लुमंनि।
MAT.27.64	अय्‌जूगुलिं स्‍वन्‍हु तक वयात थुनातःगु थासय्‌ पिवाः तये माल। थथे यात धाःसा वया चेलातय्‌सं वनाः वयागु सीम्‍ह खुया यंके फइ मखु। अले सीम्‍ह येशू हानं म्‍वाना वल धकाः इमिसं बय्‌बय्‌ याये फइ मखु। वं न्‍हापा याना वंगु स्‍वयाः थुमिसं लिपा याइगु ज्‍या झन ग्‍यानापुइ।”
MAT.27.65	अले पिलातसं धाल – “ज्‍यू, छिमिसं स्‍वयाः बल्‍लाक पाः ति।” 
MAT.27.66	इमिसं वनाः प्‍वाः तिनातःगु ल्‍वहँतय्‌ छाप तयाबिल। अले सिपाइँतय्‌त नं पिवाः तया थकल।
MAT.28.1	विश्रामबारया कन्‍हय्‌ खुन्‍हु सुथ न्‍हापां मरियम मग्‍दलिनी व मेम्‍ह मरियम चिहानय्‌ स्‍वः वन।
MAT.28.2	अबलय्‌ आकाझाकां तसकं भ्‍वखाय्‌ ब्‍वल। अले परमेश्वरया छम्‍ह दूत स्‍वर्गं वयाः प्‍वाः तिनातःगु ल्‍वहं चीकाः उकी द्यःने च्‍वन। 
MAT.28.3	वयागु ख्‍वाः हावलासा च्‍याःगु थें थी, वसः नं च्‍वापु थें त्‍वइसे च्‍वं। 
MAT.28.4	थ्‍व खनाः पिवाः च्‍वना च्‍वंपिं सिपाइँत ग्‍यानाः सी थें च्‍वन।
MAT.28.5	व स्‍वर्गदूतं स्‍वः वःपिं मिसातय्‌त थथे धाल – “छिपिं ग्‍याये मते। छिपिं क्रूसय्‌ यख्‍खायाः स्‍याःम्‍ह येशूयात स्‍वः वःपिं धकाः जिं स्‍यू। 
MAT.28.6	येशू थन मदी। वय्‌कलं धयादीथें वय्‌कः सीम्‍हं म्‍वाना वये धुंकल। प्रभुयात तयातःगु थाय्‌ स्‍वः वा। 
MAT.28.7	याकनं वनाः वय्‌कःया चेलातय्‌त थथे धया ब्‍यु – ‘वय्‌कः म्‍वाना वये धुंकल। वय्‌कः छिपिं स्‍वयाः न्‍हापां गालीलय्‌ थ्‍यंकादी। अन छिमिसं वय्‌कःयात खनी।’ जिं धयागु थ्‍व खँ ल्‍वःमंके मते।”
MAT.28.8	इपिं ग्‍या नं ग्‍यात, अले लय्‌ नं ताल। अले इपिं अनं हथाय्‌ पथासं चेलातय्‌त थ्‍व खँ कनेत ब्‍वाँय्‌ वन।
MAT.28.9	येशूं इमित नाप लानाः “छिमित शान्‍ति दयेमा” धकाः धयादिल। इमिसं न्‍ह्यःने वनाः वय्‌कःयागु तुति ज्‍वनाः भ्‍वपुल। 
MAT.28.10	“ग्‍याये मते, छिमिसं वनाः जिमि किजापिन्‍त ‘गालीलय्‌ हुँ’ धकाः धया ब्‍यु। अले अन हे इमिसं जितः खनी” धकाः वय्‌कलं इमित धयादिल।
MAT.28.11	इपिं वने धुंकाः पिवाः च्‍वंपिं गुम्‍हं गुम्‍हं सिपाइँतय्‌सं शहरय्‌ वनाः अन जूगु खँ फुक्‍क तःधंपिं पुजाहारीतय्‌त कना बिल। 
MAT.28.12	तःधंपिं पुजाहारीतय्‌सं थकालिपिं लिसे सल्‍लाह साहुति यानाः व सिपाइँतय्‌त धिबा नकाः थथे धकाः खँ स्‍यन – 
MAT.28.13	“छिमिसं ‘जिपिं द्यना च्‍वनाबलय्‌ येशूया चेलातय्‌सं वयाः वयागु सीम्‍ह खुया यंकल’ धकाः धा। 
MAT.28.14	छुं जुयाः पिलातसं थ्‍व खँ सिल धाःसां जिमिसं वयात ह्यय्‌के। छिमित छुं नं जुइ मखु, छिपिं ग्‍याये मते।” 
MAT.28.15	पिवाः च्‍वंपिं सिपाइँतय्‌सं धिबा कयाः इमिसं स्‍यंथें यात। आः तकं यहूदीतय्‌सं थ्‍व हे खँ धया वयाच्‍वंगु दु।
MAT.28.16	झिंछम्‍ह चेलात येशूं धयादीगु गालीलयागु पहाडय्‌ वन।
MAT.28.17	इमिसं वय्‌कःयात खनेवं वय्‌कःयागु तुतिइ भ्‍वपुल। छम्‍ह निम्‍हय्‌सिनं धाःसा वय्‌कः हे खः ला मखु ला धकाः संका यात।
MAT.28.18	वय्‌कलं इमिगु न्‍ह्यःने वयाः थथे धयादिल – “संसार व स्‍वर्गयागु फुक्‍क अधिकार जितः बियातःगु दु। 
MAT.28.19	अय्‌जूगुलिं छिपिं वनाः फुक्‍क जातियापिं मनूतय्‌त चेला दय्‌कि। अले इमित परमेश्वर बाःयागु नामं, काय्‌यागु नामं व पवित्र आत्‍मायागु नामं बप्‍तिस्‍मा ब्‍यु।
MAT.28.20	अले जिं स्‍यनाथें छिमिसं इमित स्‍यनेकने यानाः फुक्‍कं खँ मानय्‌ याकि। न्‍यँ, संसार फुना मवंतले जि छिपिं नाप हे दइ।”
MRK.1.1	परमेश्वरया काय्‌ येशू ख्रीष्‍टयागु भिंगु खँ थुकथं सुरु जुइ। 
MRK.1.2	यशैया अगमवक्तां थथे च्‍वया तःगु दु –
MRK.1.2	“परमेश्वरं धयादिल –
MRK.1.2	‘स्‍व, जिं जिम्‍ह दूतयात
MRK.1.2	छंगु न्‍ह्यः न्ह्यः छ्वयाबी।
MRK.1.2	वं हे छंगु निंतिं लँ दय्‌काबी।’
MRK.1.3	मरुभूमिइ छम्‍ह मनू
MRK.1.3	थथे धकाः हालावइ –
MRK.1.3	‘प्रभुयात लँ ब्‍यु,
MRK.1.3	वय्‌कःयात लँ छिंकाब्‍यु।’”
MRK.1.4	अले बप्‍तिस्‍मा बीम्‍ह यूहन्‍ना मरुभूमिइ खनेदय्‌कः वल। वं पापयागु पश्‍चाताप यानाः परमेश्वरपाखें क्षमा कायेत बप्‍तिस्‍मा का धकाः न्‍यंकाः जुल। 
MRK.1.5	यहूदियायागु फुक्‍क गां व यरूशलेमयापिं सकल मनूत यूहन्‍नायाथाय्‌ वल। अले यूहन्‍नां थःगु पाप मानय्‌ याःपिं फुक्‍कसित यर्दन खुसिइ बप्‍तिस्‍मा बिल। 
MRK.1.6	यूहन्‍ना उँटया सँयागु लं फिनाजुइम्‍ह व जँय्‌ छेंगूयागु जनी चिनाजुइम्‍ह खः। वं क्‍वःबुइँचा व गुँ कस्‍ति जक नइगु खः।
MRK.1.7	वं इमित थथे धयाजुल – “जिगु लिपा जि स्‍वयाः तःधंम्‍ह झायाच्‍वंगु दु। जि ला क्‍वछुनाः वय्‌कःयागु लाकां पुतु फ्‍यनेत तकं मल्‍वः। 
MRK.1.8	जिं ला छिमित लखं बप्‍तिस्‍मा बियाच्‍वना। वय्‌कलं छिमित पवित्र आत्‍मां बप्‍तिस्‍मा बियादी।”
MRK.1.9	अबलय्‌ येशू गालीलयागु नासरतं झाल, अले यूहन्‍नां वय्‌कःयात यर्दन खुसिइ बप्‍तिस्‍मा बिल। 
MRK.1.10	लखं थहां झाःबलय्‌ वय्‌कलं स्‍वर्ग चालावंगु व पवित्र आत्‍मा सुकुभतु जुयाः थःपाखे कुहां वयाच्‍वंगु खन। 
MRK.1.11	अले स्‍वर्गं थथे धकाः धया हःगु सः ताल – “छ जि यःम्‍ह काय्‌ खः। छ खनाः जि तसकं लय्‌ताः।”
MRK.1.12	परमेश्वरयागु आत्‍मां वय्‌कःयात उबलय्‌ हे मरुभूमिइ छ्वयादिल। 
MRK.1.13	अन शैतानं पीन्‍हु तक वय्‌कःयागु मन स्‍वल। वय्‌कः गुँपशुत नापं च्‍वनादिल, स्‍वर्गदूततय्‌सं धाःसा वय्‌कःयागु सेवा याना हे च्‍वन।
MRK.1.14	यूहन्‍नायात ज्‍वने धुंकाः येशूं भिंगु खँ न्‍यंकु न्‍यंकुं गालीलय्‌ झायाः थथे धयादिल – 
MRK.1.15	“ई जुइ धुंकल, परमेश्वरयागु राज्‍य न्‍ह्यःने थ्‍यने धुंकल। पापं लिच्‍यु। भिंगु खँय्‌ विश्वास या।”
MRK.1.16	गालील समुद्र सिथय्‌ चाःहिला च्‍वंबलय्‌ वय्‌कलं न्‍या लाइपिं निम्‍ह मनू सिमोन व वया दाजु अन्‍द्रियासयात जाः ह्वानाच्‍वंगु खन। 
MRK.1.17	अले इमित धयादिल – “जि नाप वा, जिं छिमित मनू लाइपिं यानाबी।” 
MRK.1.18	थ्‍व न्‍यनेवं इपिं थःथःगु जाः त्‍वःताः वय्‌कः नाप वन।
MRK.1.19	अनं भचा उखे वय्‌कलं जब्‍दिया निम्‍ह काय्‌ याकूब व वया किजा यूहन्‍नायात नांचाय्‌ च्‍वनाः पुलांगु जाः ल्ह्वनाच्‍वंगु खन। 
MRK.1.20	वय्‌कलं इमित नं सःतादिल। न्‍यनेवं इपिं थः अबु जब्‍दीयात ज्‍यामित नापं नांचाय्‌ त्‍वःताः वय्‌कः नाप वन।
MRK.1.21	अले वय्‌कःपिं कफर्नहुमय्‌ झाल। अन वय्‌कलं विश्रामबार खुन्‍हु धर्मशास्‍त्र स्‍यनिगु छेँय्‌ झायाः स्‍यनेकने यानादिल। 
MRK.1.22	वय्‌कःयागु खँ न्‍यनाः फुक्‍क मनूत छक्‍क जुल। छाय्‌धाःसा वय्‌कलं शास्‍त्रीतय्‌सं थें मखु, बरु अधिकार दुम्‍ह मनुखं थें स्‍यनादिल।
MRK.1.23	अबलय्‌ अन भूत दुब्‍यूम्‍ह छम्‍ह मनू वयाः थथे धकाः हाल – 
MRK.1.24	“हे नासरतयाम्‍ह येशू, छि जिमिथाय्‌ झाये माःगु हे छाय्‌? छि जिमित नाश यायेत झायागु ला? जिं छितः म्‍हस्‍यू, छि परमेश्वरया पवित्रम्‍ह मनू खः।”
MRK.1.25	वय्‌कलं वयात थथे धकाः ब्‍वः बियादिल – “सुम्‍क च्‍वँ। वयागु म्‍हं पिहां वा।” 
MRK.1.26	भूतं व मनूयात फ्यारा फ्यारा खाकल। अले तसकं हालाः वया म्‍हं पिहां वल।
MRK.1.27	थ्‍व खनाः फुक्‍क मनूत अजूचाल। अले थःथवय्‌ थथे खँ ल्‍हात – “थ्‍व छु जूगु? थ्‍व ला अधिकारं जाःगु न्‍हूगु खँ खः। वय्‌कःयागु खँ ला भूतं नं न्‍यं।” 
MRK.1.28	थुकिं यानाः वय्‌कःयागु नां गालीलयागु फुक्‍क थासय्‌ बय्‌बय्‌ जुल।
MRK.1.29	धर्मशास्‍त्र स्‍यनिगु छेँनं पिहां झायाः वय्‌कः याकूब व यूहन्‍ना नाप सिमोन व अन्‍द्रियासयागु छेँय्‌ झाल। 
MRK.1.30	सिमोनया ससःमां ज्‍वरं म्‍हं मफय्‌का च्‍वन। इमिसं थ्‍व खँ वय्‌कःयात धाल। 
MRK.1.31	वय्‌कलं अन झायाः वयात ल्‍हाः ज्‍वनाः थन, अले वयागु ज्‍वर क्‍वलाना वन। अले वं दना वनाः वय्‌कःपिन्‍त नके त्‍वंके याः जुल।
MRK.1.32	बहनी निभाः बी धुंकाः अन च्‍वंपिन्‍सं उसाँय्‌ मदुपिन्‍त व भूत दुब्‍यूपिन्‍त वय्‌कःयाथाय्‌ हल। 
MRK.1.33	शहरय्‌ च्‍वंपिं दक्‍व मनूत लुखाय्‌ मुं वल। 
MRK.1.34	वय्‌कलं तसकं म्‍हं मफय्‌का च्‍वंपिन्‍त व तःतामछि ल्‍वय्‌ दुपिन्‍त लाय्‌कादिल। वय्‌कलं यक्‍व भूततय्‌त पितिनादिल। भूततय्‌सं वय्‌कःयात म्‍हस्‍यूगुलिं वय्‌कलं इमित नवाके मब्‍यू।
MRK.1.35	येशू सुथ न्‍हापां खिउँसे च्‍वंबलय्‌ हे दनाः सुं मदुगु थासय्‌ झायाः प्रार्थना यानादिल। 
MRK.1.36	सिमोन व व नापं दुपिन्‍सं वय्‌कःयात माः जुल। 
MRK.1.37	अले वय्‌कःयात लुइकाः थथे धाल – “फुक्‍कसिनं छितः मालाच्‍वंगु दु।” 
MRK.1.38	वय्‌कलं इमित धयादिल – “लिक्‍क लिक्‍क लाःगु मेमेगु गामय्‌ नं वनेनु, जिं अन नं स्‍यनेकने याये माः, छाय्‌धाःसा जि थ्‍व हे ज्‍या यायेत वयाम्‍ह खः।” 
MRK.1.39	अले गालीलया फुक्‍क धर्मशास्‍त्र स्‍यनिगु छेँय्‌ न्‍यंकु न्‍यंकुं व भूत दुब्‍यूपिन्‍त लाय्‌केगु ज्‍या यायां चाःहिलादिल।
MRK.1.40	छम्‍ह कोह्रिम्‍ह मनुखं येशूयाथाय्‌ वयाः पुलिं चुयाः थथे बिन्‍ति यात – “प्रभु, छिं यय्‌कादीसा जितः शुद्ध यानादी फु।”
MRK.1.41	येशूं माया यानाः थःगु ल्‍हातं वयात थियाः धयादिल – “ज्‍यू, छि शुद्ध जुइमा।” 
MRK.1.42	थुलि धाय्‌वं हे व कोह्रिम्‍ह मनूया ल्‍वय्‌ लायावन अले व शुद्ध जुल। 
MRK.1.43	वय्‌कलं ख्‍याच्‍वः बियाः धयादिल – 
MRK.1.44	“स्‍वयादिसँ, थ्‍व खँ सुयातं कनादी मते। पुजाहारीयाथाय्‌ वनाः छिं थःगु ल्‍वय्‌ लाःगु क्‍यनादिसँ। अले फुक्‍कसित क्‍यनेत मोशां धाःथें शुद्ध जुइत माःगु ज्‍वलं छायादिसँ।”
MRK.1.45	व मनुखं धाःसा वनाः फुक्‍क थासय्‌ थ्‍व खँ बय्‌बय्‌ यानाबिल। थुकिं यानाः येशूयात शहरय्‌ वयेत थाकुल अले वय्‌कः सुं मदुथाय्‌ जक झाल। मनूत धाःसा वय्‌कःयाथाय्‌ वयाच्‍वन।
MRK.2.1	छुं न्‍हि लिपा वय्‌कः कफर्नहुमय्‌ लिहां झाल। वय्‌कः छेँय्‌ झाल धयागु न्‍यनाः 
MRK.2.2	यक्‍व हे मनूत वय्‌कःयाथाय्‌ वल। थुकिं यानाः अन च्‍वनेत तकं थाय्‌ मन्‍त। अन येशूं परमेश्वरयागु वचन न्‍यंकादिल। 
MRK.2.3	उबलय्‌ अन पक्षवातं कःम्‍ह छम्‍ह मनूयात प्‍यम्ह मनूतय्‌सं कुबिया हल। 
MRK.2.4	अन ग्‍वाः ग्वाः मनूत दुगुलिं इपिं येशूयाथाय्‌ वने मफुत। अले इमिसं येशू च्‍वना च्‍वंगु थाय्‌या च्‍वसं च्‍वंगु पौ प्‍वलाः पक्षवातं कःम्‍ह मनूयात लासा नापं क्‍वय्‌ क्‍वछ्वत। 
MRK.2.5	इमिगु थज्‍याःगु विश्वास खनाः वय्‌कलं ल्‍वगियात धयादिल – “छिं याःगु पाप क्षमा जुल।”
MRK.2.6	उबलय्‌ अन शास्‍त्रीत नं दुगु जुयाच्‍वन। इमिसं मनंमनं थथे धाल – 
MRK.2.7	“छु धया च्‍वंगु थ्‍व मनुखं? थ्‍वं ला परमेश्वरयात हे क्‍वह्यंकाच्‍वन। परमेश्वरं बाहेक मेपिं सुनानं पाप क्षमा याये फु?”
MRK.2.8	इमिगु मनय्‌ च्‍वंगु खँ थुइकाः वय्‌कलं इमित धयादिल – “छिमिसं छाय्‌ मभिंगु मतिइ तयाजुयागु? 
MRK.2.9	थ्‍व मनूयात ‘छंगु पाप क्षमा जुल’ धायेगु अःपु ला कि ‘लासा ज्‍वनाः दना हुँ’ धायेगु अःपु? 
MRK.2.10	संसारय्‌ च्‍वंपिनिगु पाप क्षमा यानाबीत मनूया काय्‌याके अधिकार दु धयागु खँ छिमिसं सीकि।” थुलि धयाः वय्‌कलं पक्षवातं कःम्‍हय्‌सित थथे धयादिल – 
MRK.2.11	“जिं छितः धाये – दनाः थःगु लासा ज्‍वनाः छेँ झासँ।”
MRK.2.12	थुलि धायेवं हे व मनू जुरुक्‍क दनाः थःगु लासा ज्‍वनाः फुक्‍कसिगु न्‍ह्यःनें पिहां वन। अन च्‍वंपिं फुक्‍कं छक्‍क जुल। अले थथे धकाः परमेश्वरयात तःधंकल – “जिमिसं ला थथे जूगु गुबलें हे मखंनि।”
MRK.2.13	वय्‌कः हानं गालील समुद्र सिथय्‌ झायादिल। थन नं मनूत ग्‍वाः ग्‍वाः मुं वःगुलिं वय्‌कलं इमित स्‍यनादिल। 
MRK.2.14	लँय्‌ वया च्‍वंबलय्‌ वय्‌कलं लेवी धाःम्‍ह अल्‍फयसया काय्‌यात कर कायेगु अड्‌डाय्‌ च्‍वनाच्‍वंगु खनाः धयादिल – “जि नाप झासँ।” अले व दनाः वय्‌कः नाप वन।
MRK.2.15	वय्‌कः लेवीया छेँय्‌ भ्‍वय्‌ नयेत फेतुनादीबलय्‌ कर काइपिं व पापीत नं वय्‌कः व वय्‌कःया चेलात नाप नयेत फ्यतुत। 
MRK.2.16	वय्‌कः पापीत व कर काइपिं मनूत नाप च्‍वनाः नयाच्‍वंगु खनाः फरिसी व शास्‍त्रीतय्‌सं वय्‌कःया चेलातय्‌के न्‍यन – “थज्‍याःपिं मनूतलिसे च्‍वनाः छाय्‌ नयाच्‍वंगु व?”
MRK.2.17	थ्‍व न्‍यनाः वय्‌कलं इमित धयादिल – “छुं मजूपिं मनूतय्‌त डाक्‍टर माली मखु, ल्‍वय्‌ दुपिन्‍त जक माली। जि धर्मीतय्‌त मखु बरु पापीतय्‌त सःतः वयागु खः।”
MRK.2.18	यूहन्‍नाया चेलात व फरिसीत अपसं च्‍वंगुलिं सुं मनूत वयाः वय्‌कःयाके न्‍यन – “बप्‍तिस्‍मा बीम्‍ह यूहन्‍नाया चेलात अपसं च्‍वं, फरिसीत अपसं च्‍वं, छिकपिनि चेलात जक छाय्‌ मच्‍वंगु?”
MRK.2.19	वय्‌कलं इमित धयादिल – “ब्याहा याइम्‍ह मिजं नापं च्‍वनाच्‍वंतले जन्‍ति वःपिं मनूत द्यां लानाच्‍वनी ला? ब्‍याहा याइम्‍ह मिजं इपिं नापं दतले इपिं अपसं च्‍वनी मखु। 
MRK.2.20	अथेसां छन्‍हु ब्याहा याइम्‍ह मिजंयात यंकितिनि। अले जक इपिं अपसं च्‍वनी।”
MRK.2.21	“पुलांगु वसतय्‌ सुनानं न्‍हूगु कापतं पर्की मखु, छाय्‌धाःसा न्‍हूगु कापतं पुलांगु कापःयात साला काइ, अले झन तःकू जुइक गुनावनी।
MRK.2.22	“अथे हे सुनानं पुलांगु छेंगूयागु म्‍हिचाय्‌ दाखमद्य तइ मखु, छाय्‌धाःसा पुलांगु छेंगूयागु म्‍हिचाय्‌ दाखमद्य तल धाःसा म्‍हिचा हे गुनावनी, अले दाखमद्य वाइ, म्‍हिचा नं स्‍यनी। थथे मयासे दाखमद्य न्‍हूगु म्‍हिचाय्‌ तल धाःसा नितां बचय्‌ जुइ।”
MRK.2.23	छन्‍हु विश्रामबार खुन्‍हु वय्‌कः चेलात नाप छ्वबया लँ जुयाः झाया च्‍वंबलय्‌ वय्‌कःया चेलातय्‌सं छ्वमा स्‍वहाय्‌काः नयेत स्‍वल।
MRK.2.24	थ्‍व खनाः फरिसीतय्‌सं वय्‌कःयात धाल – “स्‍व, छिमि चेलातय्‌सं विश्रामबार खुन्‍हु छु याये मज्‍यू धाःगु खः व हे यानाच्‍वन।”
MRK.2.25	वय्‌कलं लिसः बियादिल – “दाऊदं थः व थः नाप वःपिं मनूतय्‌ नये पित्‍याःबलय्‌ माःकथं छु यात धयागु खँ छिमिसं ब्‍वनागु मदु ला? 
MRK.2.26	गुकथं दकलय्‌ तःधंम्‍ह पुजाहारी अबियाथारया पालय्‌ परमेश्वरया छेँय्‌ दुहां वनाः अन छाया तःगु मरि नल, अले थः नाप वःपिन्‍त नं नकल। परमेश्वरयात छायातःगु मरि ला पुजाहारीतय्‌सं बाहेक मेपिन्‍सं नये हे मज्‍यू।”
MRK.2.27	वय्‌कलं इमित हानं धयादिल – “विश्रामबार मनूतय्‌गु निंतिं दय्‌कातःगु खः, मनूत विश्रामबारया निंतिं दय्‌कातःगु मखु। 
MRK.2.28	थथेजूगुलिं मनूया काय्‌ विश्रामबारया नं प्रभु खः।”
MRK.3.1	येशू हानं धर्मशास्‍त्र स्‍यनिगु छेँय्‌ झाल। अन छम्‍ह ल्‍हाः गंम्‍ह मनू दुगु जुयाच्‍वन। 
MRK.3.2	विश्रामबार खुन्‍हु जूगुलिं वय्‌कःया विरोधीतय्‌सं थ्‍वखुन्‍हु ल्‍हाः गंम्‍ह मनूयात लाय्‌की ला कि धकाः चिवा कयाच्‍वन।
MRK.3.3	वय्‌कलं ल्‍हाः गंम्‍ह मनूयात धयादिल – “न्‍ह्यःने झासँ।” 
MRK.3.4	अले इमिके विश्रामबार खुन्‍हु भिं यायेगु ज्‍यू ला कि मभिं यायेगु ज्‍यू, स्‍यायेगु भिं ला कि म्‍वाकेगु भिं धकाः न्‍यनादिल। इमिसं छुं हे मधासे सुम्‍क च्‍वनाच्‍वन।
MRK.3.5	इमिगु नुगः छाःगु खनाः नुगः मछिंकाः तमं इमिथाय्‌ मिखा ब्‍वयाः व मनूयात धयादिल – “ल्‍हाः तप्‍यंकादिसँ।” अले वं ल्‍हाः तप्‍यंकल। थथे गंगु ल्‍हाः लाल। 
MRK.3.6	फरिसीतय्‌सं अनं वनाः हेरोदया मनूत नाप वय्‌कःयात स्‍यायेगु ग्‍वसाः ग्‍वल।
MRK.3.7	अनं येशू थः चेलात नाप समुद्र सिथय्‌ झायादिल। गालीलं व यहूदियां ग्‍वाः ग्‍वाः मनूत वय्‌कःया ल्‍यू ल्‍यू वःगु दु। 
MRK.3.8	वय्‌कलं अजूचायापुगु ज्‍या यानादिल धयागु न्‍यनाः यरूशलेम, इदुमिया, यर्दन पारिइ, टुरोस व सीदोनया उखेथुखे च्‍वंपिं यक्‍व हे मनूत वय्‌कःयाथाय्‌ वल।
MRK.3.9	वय्‌कलं थः चेलातय्‌त धयादिल – “जितः चिचा धंगु नांचा छगू हति, मखुसा ला मनूतय्‌गु हुलं जितः काकातइ।” 
MRK.3.10	यक्‍वसिगु ल्‍वय्‌ लाय्‌काब्‍यूगुलिं वय्‌कःयात थीत यक्‍व हे उसाँय्‌मदुपिं मनूत घ्‍वात्तुमतुघ्‍वानाः वयेत सनाच्‍वन।
MRK.3.11	भूत आत्‍मां वय्‌कःयात खनेवं वय्‌कःया न्‍ह्यःने क्‍वपुसां पुयाः थथे धकाः हाल – “छि परमेश्वरया काय्‌ खः।” 
MRK.3.12	अले वय्‌कलं थ्‍व खँय्‌ सुयातं छुं धाये मते धकाः इमित उजं बियादिल।
MRK.3.13	पहाडय्‌ थहां झायाः वय्‌कलं थःत माःपिं मनूतय्‌त सःतादिल। इपिं अन वन। 
MRK.3.14	वय्‌कलं झिंनिम्‍हय्‌सित थः नाप तयेत व भिंगु खँ न्‍यंके छ्वयेत ल्‍ययादिल। 
MRK.3.15	इमित भूत आत्‍मायात पितिनाछ्वयेगु अधिकार नं बियादिल। 
MRK.3.16	झिंनिम्‍ह थुपिं हे खः –
MRK.3.16	सिमोन, गुम्‍हय्‌सिगु नां वय्‌कलं पत्रुस तयादिल,
MRK.3.17	जब्‍दिया काय्‌ याकूब व याकूबया किजा यूहन्‍ना, गुम्‍हय्‌सित वय्‌कलं बोअनर्गेस धकाः नां तयादिल। (बोअनर्गेसया अर्थ तंगुलु खः)
MRK.3.18	अन्‍द्रियास,
MRK.3.18	फिलिप,
MRK.3.18	बारथोलोमाइ,
MRK.3.18	मत्ती,
MRK.3.18	थोमा,
MRK.3.18	अल्‍फयसया काय्‌ याकूब,
MRK.3.18	थेदियस,
MRK.3.18	सिमोन कनानी,
MRK.3.19	व येशूयात धोखा ब्‍यूम्‍ह यहूदा इस्‍करियोत।
MRK.3.20	अले येशू वय्‌कःया चेलात नाप छेँय्‌ झाल। अन नं यक्‍व मनूत मुंवःगुलिं वय्‌कःपिनि नये तक नं लिमलात। 
MRK.3.21	वय्‌कःया थःलाःपिन्‍सं वय्‌कः वें जुल धकाः वय्‌कःयात ब्‍वना यंकेत का वल।
MRK.3.22	यरूशलेमं वःपिं शास्‍त्रीतय्‌सं थथे धाल – “भूततय्‌ जुजु बालजिबुलं शक्ति बिया तःगुलिं थ्‍वं भूतयात पितिनाछ्वये फुगु खः।”
MRK.3.23	थथे धाःगुलिं वय्‌कलं मनूतय्‌त सःता उखान छुनाः इमित थथे धयादिल – “शैतानं शैतानयात गथे पितिने फइ? 
MRK.3.24	गुगुं नं देशय्‌ थःथवय्‌ हे ल्‍वापु जुल धाःसा व देश स्‍यना वनी। 
MRK.3.25	गुगुं नं छेँय्‌ थःथवय्‌ ल्‍वापु जुल धाःसा व छेँ स्‍यना वनी। 
MRK.3.26	अथे हे शैतानं शैतानयात स्‍यंकेत स्‍वल धाःसा थुपिं निम्‍हं नाश जुया वनी। 
MRK.3.27	सुनानं छम्‍ह तसकं हे बल्‍लाःम्‍ह मनूया छेँय्‌ खुया यंकेत न्‍हापां व मनूयात निं ची माः, अले तिनि खुया यंके फइ।
MRK.3.28	“जिं छिमित धात्‍थें धाये – मनूतय्‌सं न्‍ह्याथेंज्‍याःगु तःधंगु पाप याःसां क्षमा जुइ, 
MRK.3.29	पवित्र आत्‍मायात मभिंकाः खँ ल्‍हाइपिन्‍त धाःसा गुबलें हे क्षमा दइ मखु। थज्‍याःपिं मनूत सदां दोषी ठहरय्‌ जुइ।”
MRK.3.30	वय्‌कःयाके भूत दुबिना च्‍वंगु दु धकाः शास्‍त्रीतय्‌सं धाःगुलिं थथे धयादीगु खः।
MRK.3.31	उबलय्‌ हे येशूया मां व किजापिं वय्‌कःयाथाय्‌ वल। इमिसं पिने हे च्‍वनाः वय्‌कःयात सःतके छ्वयाहल। 
MRK.3.32	वय्‌कःया जःखः च्‍वना च्‍वंपिन्‍सं धाल – “स्‍वया दिसँ, छिकपिनि मां व किजापिं छितः नाप लायेत वयाच्‍वन।”
MRK.3.33	वय्‌कलं इमिके न्‍यनादिल – “जिमि मां व जिमि किजापिं सु खः?” 
MRK.3.34	अले अन छचाखेलं फ्‍यतुना च्‍वंपिन्‍त स्‍वयाः धयादिल – “मां धाःसां, किजापिं धाःसां थुपिं हे खः, 
MRK.3.35	छाय्‌धाःसा सुनां परमेश्वरं धाःथें याना जुइ, व हे जिमि किजा, जिमि केहेँ, व जिमि मां खः।”
MRK.4.1	येशूं समुद्र सिथय्‌ च्‍वनाः मनूतय्‌त स्‍यनेकने यानादिल। मनूत ग्‍वाः ग्‍वाः वःगुलिं वय्‌कः नांचाय्‌ थहां झाल, मनूत जक समुद्र सिथय्‌ तुं च्‍वनाच्‍वन।
MRK.4.2	वय्‌कलं इमित उखान कँकं यक्‍व खँ स्‍यनादिल –
MRK.4.3	“न्‍यँ, छम्‍ह मनू बुँइ पुसा ह्वः वन। 
MRK.4.4	वं पुसा ह्वःबलय्‌ गुलिं गुलिं पुसा लँय्‌ नं लात, अले झंगःतय्‌सं वयाः नयाबिल। 
MRK.4.5	अले गुलिं पुसा ल्‍वहंलिं दुथाय्‌ लात। भचा भचा जक चा दुगुलिं अन लाःगु पुसा याकनं बुया वल। 
MRK.4.6	निभाः त्‍वःबलय्‌ अन बुया वःगु मा सुकू चिना वन, अले बल्‍लाक हा काय्‌ मफुगुलिं गना वन। 
MRK.4.7	अले हानं गुलिं पुसा कंमा दु थाय्‌ लात। कंमा तःमा जुया वःबलय्‌ अन लाःगु पुसा थहां वय्‌ मफुत, अन्‍न मसल। 
MRK.4.8	अले गुलिं पुसा भिंगु चा दुथाय्‌ लात। थ्‍व चाय्‌ पुसा बुया वयाः तःमा जुल। अले यक्‍व अन्‍न सल। गनं स्‍वि दुगं, गनं खुइ दुगं, गनं सछि दुगं अन्‍न सल।” 
MRK.4.9	वय्‌कलं धयादिल – “सुयाके न्‍हाय्‌पं दु, वं न्‍यना का।”
MRK.4.10	येशू याकःचा जूबलय्‌ झिंनिम्‍ह चेलात व मेपिं मनूतय्‌सं वय्‌कःयाके थ्‍व उखानयागु अर्थ छु खः धकाः न्‍यन।
MRK.4.11	वय्‌कलं इमित धयादिल – “परमेश्वरया राज्‍ययागु गुप्‍ति खँ छिमित कने धुनागु दु, मेपिन्‍त धाःसा उखान छुनाः धाये माः।
MRK.4.12	‘अय्‌जूगुलिं इमिसं स्‍वयेत ला स्‍वइ,
MRK.4.12	अय्‌नं गुब्‍सं खंके फइ मखु।
MRK.4.12	इमिसं न्‍यनेत न्‍यनी,
MRK.4.12	अय्‌नं गुब्‍सं थुइके फइ मखु।
MRK.4.12	इमिसं थूगु जूसा ला
MRK.4.12	इपिं पापं लिचिले माःगु खः,
MRK.4.12	अले इमिगु पाप नं क्षमा जुइ माःगु खः।’”
MRK.4.13	वय्‌कलं इमित धयादिल – “छु छिमिसं नं थ्‍व उखान मथू ला? अय्‌जूसा मेगु उखान गथे थुइके फइ? 
MRK.4.14	पुसा ह्वल धाःगु परमेश्वरयागु वचन ह्वल धाःगु खः। 
MRK.4.15	गुलिं मनूत लँय्‌ लाःगु पुसा थें खः। इमिसं परमेश्वरयागु वचन न्‍यनेवं शैतान वयाः लाका यंकी। 
MRK.4.16	गुलिं मनूत ल्‍वहं दुथाय्‌ लाःगु पुसा थें खः। इमिसं परमेश्वरयागु वचन लय्‌लय्‌ तातां न्‍यना काइ। 
MRK.4.17	अथेसां वचनं इमिगु नुगलय्‌ थ्‍यंक हा काय्‌ मफइगुलिं दुःखकष्‍ट व ख्‍याच्‍वः वय्‌वं इपिं लिचिला वनी। 
MRK.4.18	गुलिं मनूत कंमा दुथाय्‌ लाःगु पुसा थें खः। इमिसं वचन न्‍यनी। 
MRK.4.19	अथेसां थ्‍व संसारयागु धन्‍दा, धनसम्‍पत्तियागु माया व अथे हे मेमेगु लोभं यानाः परमेश्वरयागु वचन त्‍वःफिना वनी, अले छु नं सय्‌के फइ मखु। 
MRK.4.20	गुलिं मनूत भिंगु चाय्‌ लाःगु पुसा थें खः। इमिसं वचन नं न्‍यनी, अले मानय्‌ नं याइ। इमिसं स्‍वि दुगं, खुइ दुगं, व सछि दुगं अप्‍वः अन्‍न सय्‌की।”
MRK.4.21	येशूं इमित धयादिल – “सुनानं मत त्‍वपुया तइ ला? अथबाः खाता तःले तइ ला? मत ला तज्‍जाः यानाः त्‍वाःदेवाय्‌ च्‍याकी।
MRK.4.22	छुं नं खँ सुचुकां सुचुका जुइ मखु, त्‍वपुया तःगु छन्‍हु उलाः मवनी मखु।
MRK.4.23	सुयाके न्‍हाय्‌पं दु, वं न्‍यना का।”
MRK.4.24	वय्‌कलं इमित थथे नं धयादिल – “छिमिसं न्‍यनागु खँय्‌ मन ति। गुलि छिमिसं कर्पिन्‍त बिल, उलि हे छिमित नं बी। अज्‍ज ला अप्‍वः हे बी,
MRK.4.25	छाय्‌धाःसा दुम्‍हय्‌सित अज्‍जं तना बी। मदुम्‍हय्‌सिके दुगु नं लाका काइ।”
MRK.4.26	वय्‌कलं हानं धयादिल – “परमेश्वरयागु राज्‍य थथे च्‍वं। छम्‍ह मनुखं थःगु बुँइ पुसा ह्वल। 
MRK.4.27	व चा न्‍हि द्यंसां दंसां पुसाय्‌ चुलि ह्वयाः थहां वयाच्‍वने धुंकी। थ्‍व गुकथं जुल वं सी मखु। 
MRK.4.28	बुँ थःम्‍हं हे अन्‍न सय्‌की। न्‍हापां चुलि ह्वइ, अले मा थहां वइ, अले तिनि अन्‍न सइ। 
MRK.4.29	थुकथं अन्‍न सये धुंकाः ईंचां लइ, छाय्‌धाःसा लयेगु ई जुइ धुंकी।”
MRK.4.30	वय्‌कलं हानं धयादिल – “परमेश्वरयागु राज्‍य गथे च्‍वं धायेगु? थ्‍वयात ध्‍वाथुइकेत छु उखान छुइमाली? 
MRK.4.31	परमेश्वरयागु राज्‍य ला दक्‍वसिबय्‌ चिग्‍वःगु पुसा थें खः। 
MRK.4.32	छम्‍ह मनुखं तू पुसा बुँइ ह्वली। दक्‍वसिबय्‌ चिग्‍वःगु पुसा जूसां थहां वइबलय्‌ थ्‍व दक्‍वसिबय्‌ तःमा जुइ। थुकी कचामचा नं यक्‍व दइ, अले झंगःतय्‌सं वयाः थुकी थःगु स्‍वँ दय्‌की।”
MRK.4.33	थुकथं वय्‌कलं इमिसं थुइके फक्‍व उखान छुनाः वचन न्‍यंकादिल। 
MRK.4.34	वय्‌कलं इमित उखान मछुसे छुं नं स्‍यनामदी। थः चेलात जक दुबलय्‌ धाःसा वय्‌कलं उखानयागु अर्थ नं कनादिल।
MRK.4.35	सन्‍ध्‍याकाः ई जुइ धुंकाः येशूं इमित धयादिल – “वा, झी समुद्र पारिइ वने नु।” 
MRK.4.36	मनूतय्‌गु हुलयात त्‍वःताः चेलात येशू च्‍वनाच्‍वंगु नांचाय्‌ वनाः च्‍वन। अले इमिसं वय्‌कःयात ब्‍वना यंकल। इपिं नाप मेमेगु नांचा नं दु। 
MRK.4.37	आकाझाकां समुद्रय्‌ तसकं ग्‍वःफय्‌ वल। लः ग्वारां यानाः नांचा धेधे चुल। नांचाय्‌ लः नं जायावल।
MRK.4.38	वय्‌कः धाःसा नांचाया ल्‍युने पाखे झायाः फुंग छगलय्‌ छ्यं दिकाः द्यनाच्‍वन। चेलातय्‌सं वय्‌कःयात थनाः थथे धाल – “गुरू, झीपिं लखय्‌ दुनाः सीन, छितः वास्‍ता मदु ला?”
MRK.4.39	अले वय्‌कलं दनाः फय्‌यात ब्‍वःबियाः समुद्रयात धयादिल – “सुम्‍क च्‍वँ।” धाय्‌वं हे ग्‍वःफय्‌ दित, अले फुक्‍कभनं शान्‍त जुल। 
MRK.4.40	वय्‌कलं धयादिल – “छिपिं छाय्‌ थथे ग्‍यानागु? छिमिसं अज्‍ज नं विश्वास मयानानि ला?”
MRK.4.41	इपिं तसकं ग्‍यानाः थःथवय्‌ थथे खँ ल्‍हात – “वय्‌कः सु खः? फय्‌ व लखं नं वय्‌कलं धाःगु खँ न्‍यं।”
MRK.5.1	वय्‌कःपिं समुद्र पारिइ गेरासेनसया जिल्‍लाय्‌ थ्‍यंकः झाल। 
MRK.5.2	वय्‌कः नांचां क्‍वहां झाय्‌वं भूत दुब्‍यूम्‍ह छम्‍ह मनू दिपं पिने वयाः वय्‌कःयात नाप लात। 
MRK.5.3	व दिपय्‌सं च्‍वनिम्‍ह खः। वयात सुनानं सिखलं तक नं ची मकु, 
MRK.5.4	छाय्‌धाःसा वयात तःकः न्‍यवः व सिखलं ची धुंकूगु खः। अय्‌नं वं सिखः नं चफुनाः न्‍यवः नं फ्‍यनाः बिस्‍युं वनिगु। वयात सुनानं कजय्‌ याये मफु। 
MRK.5.5	व चान्‍हिं पहाड व दिपय्‌ चाःहिलाः थःम्‍हं थःत कय्‌पुयाः ल्‍वहँतं घाःपा यानाः चिल्‍लाय्‌ दनाः हाला जुइ।
MRK.5.6	येशूयात तापाकं निसें हे खनेवं ब्‍वाँय्‌ ब्‍वाँय्‌ वनाः वं वय्‌कःया तुतिइ भ्‍वपुलाः 
MRK.5.7	ततःसलं थथे धाल – “हे दक्‍वसिबय्‌ तःधंम्‍ह परमेश्वरया काय्‌, छि जिमिथाय्‌ छाय्‌ झायागु? जितः दुःख बी मते।” 
MRK.5.8	“अय्‌ भूतआत्‍मा, थ्‍व मनूया म्‍हं पिहां वाः” धकाः वय्‌कलं धयादीगुलिं व थथे हाला हःगु खः।
MRK.5.9	अले वय्‌कलं वयाके “छंगु नां छु?” धकाः न्‍यनादिल।
MRK.5.9	वं वय्‌कःयात लिसः बियाः धाल – “जिगु नां फौज खः, छाय्‌धाःसा जिपिं यक्‍व दु।” 
MRK.5.10	भूतआत्‍मां वय्‌कःयाके थथे धकाः बिन्‍ति यात – “जिमित थ्‍व देशं पितिना छ्वयादी मते।”
MRK.5.11	अन हे पाखाय्‌ छगू बथां फा जया तःगु दु। 
MRK.5.12	इमिसं वय्‌कःयात थथे धकाः बिन्‍ति यात – “जिमित फाया थाय्‌ छ्वयादिसँ, अले जिपिं वनाः इमिके दुबी।”
MRK.5.13	वय्‌कलं इमित “ज्‍यू” धकाः धाय्‌वं इपिं मनूयागु म्‍हं पिहां वनाः अन जया तःपिं फातय्‌के दुबित। अले निद्वःति फा ब्‍वाँय्‌ वनाः भीरं क्‍वब्‍वात। अले समुद्रय्‌ कुतुं वनाः सित।
MRK.5.14	फाजवाःत अनं बिस्‍युं वनाः शहर व गामय्‌ न्‍यंकभनं थ्‍व खँ बय्‌बय्‌ यानाबिल। थ्‍व न्‍यनाः छु जूगु खः धकाः स्‍वयेत गांयापिं मनूत अन वल। 
MRK.5.15	अले इपिं येशूयाथाय्‌ थ्‍यंबलय्‌ ला भूत दुब्‍यूम्‍ह मनूयात लायाः नं लं फिनाः वय्‌कः नाप फ्‍यतुनाच्‍वंगु खनाः इपिं ग्‍यात। 
MRK.5.16	थ्‍व खंपिन्‍सं स्‍ववःपिन्‍त भूत दुब्‍यूम्‍ह मनू व फायात छु छु जुल धयागु फुक्‍कं कनाबिल। 
MRK.5.17	अय्‌जूगुलिं इमिसं येशूयात इमिगु जिल्‍लां पिहां हुँ धकाः बिन्‍ति यात।
MRK.5.18	वय्‌कः नांचाय्‌ च्‍वने त्‍यंबलय्‌ व मनुखं वय्‌कः नाप वये धकाः बिन्‍ति यात। 
MRK.5.19	वय्‌कलं वये मते धकाः धयादिल। “परमेश्वरं छितः गुलि तःधंगु ज्‍या यानादिल, अले हानं गथे छितः माया क्‍यनादिल धकाः छेँय्‌ झायाः थः मनूतय्‌त कनादिसँ।” 
MRK.5.20	व मनू अनं वनाः येशूं वयात गुलि तःधंगु ज्‍या यानादिल धकाः डेकापोलिस धाःगु झिगू शहरय्‌ बय्‌बय्‌ यात। थ्‍व न्‍यनाः फुक्‍क मनूत अजू चाल।
MRK.5.21	येशू हानं नांचाय्‌ च्‍वनाः समुद्र पारिइ झाल। वय्‌कः समुद्र सिथय्‌ च्‍वना च्‍वंबलय्‌ ग्‍वाः ग्‍वाः मनूत वय्‌कःयाथाय्‌ मुं वल। 
MRK.5.22	अबलय्‌ धर्मशास्‍त्र स्‍यनिगु छेँयाम्‍ह थकालि याइरस नांयाम्‍ह छम्‍ह मनुखं वय्‌कःयाथाय्‌ वयाः भागि यानाः 
MRK.5.23	थथे बिन्‍ति यात – “जिमि चिधिकःम्‍ह म्‍ह्याय्‌ सीथें च्‍वनाच्‍वन। छकः झायाः छिं वयात थिया द्यूसा व लनी, अले म्‍वाइ।”
MRK.5.24	वय्‌कः व नाप झायादिल। यक्‍व हे मनूत घ्‍वात्तुघ्‍वानाः वय्‌कःया ल्‍यू ल्‍यू वन। 
MRK.5.25	थ्‍व हुलय्‌ झिंनिदं निसें हि क्‍वहां वइगु ल्‍वचं थिया च्‍वंम्‍ह छम्‍ह मिसा नं दु। 
MRK.5.26	वं यक्‍व हे डाक्‍टरतय्‌त वासः याके धुंकल। अय्‌नं वयागु ल्‍वय्‌ मलाः। दुगु फुक्‍कं वं वासः यायेत फुके धुंकल, अय्‌नं लनेगु सट्टा वयागु ल्‍वय्‌ झन झन स्‍यना वनाच्‍वन। 
MRK.5.27	येशूयागु खँ न्‍यना तःगुलिं वं हुलया दथुं दथुं वयाः ल्‍यूनें येशूयागु वसः थिल। 
MRK.5.28	वं थथे मतिइ तःगु खः – “जिं वय्‌कःयागु वसः जक थी फुसां जिगु ल्‍वय्‌ लाया वनी।” 
MRK.5.29	थीवं हे हि क्‍वहां वयाच्‍वंगु दित, अले वं थः लंगु सीका काल।
MRK.5.30	उघ्रिमय्‌ वय्‌कलं थःगु शक्ति पिहां वंगु सीकाः हुलय्‌ लिफः स्‍वयाः – “सुनां जिगु वसः थिल?” धकाः धयादिल।
MRK.5.31	चेलातय्‌सं वय्‌कःयात लिसः बिल – “छिं थुलि मछि हुलं घ्‍वात्तुघ्‍वाना च्‍वंगु ला खँ हे खं। छाय्‌ ‘जितः सुनां थिल’ धकाः न्‍यनादिया?”
MRK.5.32	अय्‌नं वय्‌कलं थःत सुनां थ्‍यूगु खः धकाः सीकेत छचाखेलं स्‍वयादिल। 
MRK.5.33	हि क्‍वहां वइगु ल्‍वय्‌ दुम्‍ह मिसां थःगु ल्‍वय्‌ लाःगु सियाः ग्‍या ग्‍यां, थरथर खा खां वय्‌कःया न्‍ह्यःने भ्‍वसुलाः थःत जूगु फुक्‍क खँ कना बिल। 
MRK.5.34	अले वय्‌कलं धयादिल – “केहेँ मय्‌जु, छिं विश्वास याःगुलिं छिगु ल्‍वय्‌ लन। आः मनय्‌ शान्‍ति कयाः झासँ, छिगु ल्‍वचं छितः थी हे मथीमा।”
MRK.5.35	वय्‌कः थथे खँ ल्‍हाना च्‍वंबलय्‌ थकालिया छेँया मनूत वयाः वयात थथे धाल – “छिकपिनि म्‍ह्याय्‌ सी धुंकल। गुरूयात छाय्‌ दुःख बिया च्‍वनादिया?”
MRK.5.36	इमिसं धाःगु खँ मताः थें यानाः वय्‌कलं वयात धयादिल – “ग्‍यानादीमते, विश्वास जक यानादिसँ।”
MRK.5.37	वय्‌कलं पत्रुस, याकूब व याकूबया किजा यूहन्‍ना बाहेक मेपिं सुयातं ब्‍वना यंका मदी। 
MRK.5.38	वय्‌कःपिं व थकालियागु छेँय्‌ थ्‍यंबलय्‌ अन यक्‍व मनूत ह्वाँय्‌ ह्वाँय्‌ ख्‍वयाच्‍वंगु खन। 
MRK.5.39	वय्‌कलं दुहां झायाः इमित धयादिल – “छाय्‌ ख्‍वया च्‍वनागु? मचा मसीनि, द्यना जक च्‍वंगु खः।”
MRK.5.40	थ्‍व खँ न्‍यनाः इमिसं वय्‌कःयात गिजय्‌ यात। वय्‌कलं इपिं फुक्‍कसित पितिना छ्वयाः मचाया मांबौ व वय्‌कःया स्‍वम्‍ह चेलातय्‌त सीम्‍ह मचा तया तःथाय्‌ ब्‍वना यंकादिल। 
MRK.5.41	वय्‌कलं सीम्‍ह मचायागु ल्‍हाः ज्‍वनाः धयादिल – “तालिथा कूमि!” थुकिया अर्थ खः – “नानी, दना वा!” 
MRK.5.42	धाय्‌वं हे व जुरुक्‍क दनाः उखेथुखे जुल। व झिंनिदँ तिनि दुम्‍ह खः। थ्‍व खनेवं इपिं तसकं अजू चाल। 
MRK.5.43	वय्‌कलं इमित थ्‍व खँ सुयातं कने मते धकाः उजं बियादिल। मचायात छुं नयेगु नकि धकाः नं धयादिल।
MRK.6.1	अनं येशू थःगु हे गामय्‌ झाल। चेलात नं वय्‌कः नाप दु। 
MRK.6.2	छन्‍हु विश्रामबारखुन्‍हु धर्मशास्‍त्र स्‍यनिगु छेँय्‌ झायाः स्‍यनेकने यानादिल। वय्‌कःयागु खँ न्‍यनाः मनूतय्‌सं अजूचायाः थथे धाल – “थ्‍वयाके थज्‍याःगु बुद्धि व अजूचायापुगु ज्‍यायागु शक्ति गनं वल? 
MRK.6.3	थ्‍व सिँकःमि, मखु ला? थ्‍वया मां मरियम, थ्‍वया किजापिं याकूब, योसेफ, यहूदा व सिमोन, मखु ला? थ्‍वया केहेँपिं नं थन हे दु, मखु ला?” अथे जुया इमिसं वय्‌कःयात पत्‍याः मयात।
MRK.6.4	अले वय्‌कलं धयादिल – “अगमवक्तायात थःगु हे गामय्‌ व थःगु हे छेँय्‌ मानय्‌ याइ मखु, बरु मेथाय्‌ न्‍ह्याथासं मानय्‌ याइ।”
MRK.6.5	अन सुं उसाँय्‌ मदुपिन्‍त जक थःगु ल्‍हातं थियाः लाय्‌का बीगु सिबय्‌ मेमेगु ततःधंगु ज्‍या वय्‌कलं यानामदी। 
MRK.6.6	इमिसं वय्‌कःयात विश्वास याये मफुगुलिं थुपिं खनाः वय्‌कः छक्‍क जुल। थथे जूगुलिं वय्‌कलं गामय्‌ गामय्‌ झायाः स्‍यनेकने यानादिल।
MRK.6.7	वय्‌कलं झिंनिम्‍ह चेलातय्‌त छथाय्‌ मुंकाः भूत आत्‍मातय्‌त पितिना छ्वयेगु अधिकार बियाः निम्‍ह निम्‍ह यानाः छ्वयादिल। 
MRK.6.8	वय्‌कलं कथि छपुं अप्‍वः छुं नं ज्‍वना वने मते धकाः धयादिल। लँय्‌ वनेत मरि, म्‍हिचा, अले जनिखय्‌ धिबा नं प्‍वःचिनाः यंके मते धकाः धयादिल। 
MRK.6.9	बरु लाकां न्‍ह्यानाः हुँ। वसः नं छजु जक फिनाः हुँ।
MRK.6.10	वय्‌कलं इमित थथे नं धयादिल – “छिपिं गुगु छेँय्‌ च्‍वनागु खः, व गां त्‍वता मवंतले व हे छेँय्‌ च्‍वँ। 
MRK.6.11	सुनानं छिमित दुमकाःसा, भिंगु खँ मन्‍यंसा छिमिसं इमित लज्‍या चाय्‌केत साक्षीया लागि लाकां थाथा यानाः व थाय्‌ त्‍वःता हुँ।”
MRK.6.12	थुकथं इमिसं पिहां वनाः मनूतय्‌सं पश्‍चाताप याये माः धकाः न्‍यंका जुल। 
MRK.6.13	इमिसं यक्‍व भूतआत्‍मातय्‌त पितिनाछ्वल, यक्‍व उसाँय्‌ मदुपिन्‍त चिकनं बुइकाः लाय्‌काबिल।
MRK.6.14	येशूयागु खँ प्‍यखें बय्‌बय्‌ जुयावंगुलिं हेरोद जुजुयागु न्‍हाय्‌पनय्‌ नं थ्‍व खँ थ्‍यन। गुम्‍ह गुम्‍हय्‌सिनं ला थथे नं धया जुल – “बप्‍तिस्‍मा बीम्‍ह यूहन्‍ना हे सिनाः म्‍वाना वःगु खः। उकिं हे ला थ्‍वं थज्‍याःगु ततःधंगु ज्‍या याये फत।” 
MRK.6.15	गुलिसिनं थथे धाल – “थ्‍व ला एलिया खः।” हानं गुलिसिनं थथे नं धाल – “थ्‍व ला न्‍हापायाम्‍ह हे छम्‍ह अगमवक्ता खः।”
MRK.6.16	थ्‍व न्‍यनाः हेरोदं धाल – “थ्‍व जिं छ्यं ध्‍यंकाः स्‍यानाम्‍ह यूहन्‍ना हे म्‍वाना वःगु खः।”
MRK.6.17	न्‍हापा हेरोदं थः किजा फिलिपया कलाः हेरोदियासं यानाः बप्‍तिस्‍मा बीम्‍ह यूहन्‍नायात ज्‍वंकाः झ्‍यालखानाय्‌ कुंगु खः। हेरोदं थः किजा फिलिपया कलाः हेरोदियासयात कलाः तःगुलिं 
MRK.6.18	यूहन्‍नां वयात थथे धकाः धाःगु खः – “थः किजाया कलाःयात थथे हये मत्‍यः।”
MRK.6.19	अय्‌जूगुलिं हेरोदियासयात यूहन्‍ना खनाः तं पिहां वःगु खः। वं यूहन्‍नायात स्‍यायेत नं स्‍वल। अय्‌नं स्‍याये धाःसा मफु। 
MRK.6.20	छाय्‌धाःसा यूहन्‍ना धर्मीम्‍ह व पवित्रम्‍ह मनू खः धकाः स्‍यूगुलिं ग्यानाः वं यूहन्‍नायात मस्‍यासे तया तःगु खः। यूहन्‍नाया खँ न्‍यनेबलय्‌ वया नुगः ल्‍वाकः बाकः जूसां वयागु खँ न्‍यने यः।
MRK.6.21	छन्‍हु हेरोदं यूहन्‍नायात स्‍यायेगु मौका काल। वयागु जन्‍मदिं खुन्‍हु छगू तःधंगु भ्‍वय्‌ सःतल। भ्‍वजय्‌ गालीलया हाकिमत, तःधंपिं कप्‍तानत व मेमेपिं ततःधंपिं मनूतय्‌त सःतल। 
MRK.6.22	भ्‍वजय्‌ हेरोदियासया म्‍ह्याय्‌ वयाः प्‍याखं हुल। वयागु प्‍याखं स्‍वयाः हेरोद व भ्‍वय्‌ वःपिं सकलें लय्‌ताल। अले जुजुं वयात धाल – “छन्‍त छु यः फ्वं? छं धाःगु बी।” 
MRK.6.23	जुजुं पाफयाः धाल – “छं न्‍ह्यागु हे फ्‍वंसां जिं बी, जिगु राज्‍य बच्‍छि हे जूसां बी।”
MRK.6.24	अले वं पिने वनाः मांम्‍हय्‌सिके “जिं छु फ्‍वने” धकाः न्‍यन।
MRK.6.24	वया मांनं धाल – “बप्‍तिस्‍मा बीम्‍ह यूहन्‍नायागु छ्यं फ्‍वँ।”
MRK.6.25	उघ्रिमय्‌ हे दुने जुजुयाथाय्‌ वनाः वं “बप्‍तिस्‍मा बीम्‍ह यूहन्‍नायागु छ्यं भुइ तयाः बियादिसँ” धकाः फ्‍वन।
MRK.6.26	थ्‍व न्‍यनाः जुजुं तसकं हे नुगः मछिंकल, अय्‌नं अन च्‍वंपिं मनूतय्‌गु न्‍ह्यःने वं बी धकाः पाफय्‌ धुंकूगुलिं मबिसे मगात। 
MRK.6.27	उघ्रिमय्‌ हे जुजुं छम्‍ह सिपाइँयात यूहन्‍नायागु छ्यं धेना हजि धकाः उजं बिल। झ्‍यालखानाय्‌ हे वनाः वं यूहन्‍नायागु छ्यं धेनाः 
MRK.6.28	भुइ तयाः व मचायात बी हल। अले वं व थः मांयात बी यंकल। 
MRK.6.29	थ्‍व खँ न्‍यनाः यूहन्‍नाया चेलातय्‌सं वयाः वयागु सीम्‍ह यंकाः थुना बिल।
MRK.6.30	उखे प्रेरितत लिहां वयाः इमिसं याना वःगु ज्‍या व इमिसं स्‍यना वःगु खँ फुक्‍कं वय्‌कःयात कन। 
MRK.6.31	यक्‍व मनूत वये वनेगु याना च्‍वंगुलिं वय्‌कःपिन्‍त नयेत तकं लिमलात। अथेजूगुलिं वय्‌कलं धयादिल – “छिपिं सुं मदुगु थासय्‌ वा, अले अन हे भचा झासु लंकि।”
MRK.6.32	अले इपिं अनं नांचाय्‌ च्‍वनाः सुं मदुगु थासय्‌ वन। 
MRK.6.33	थथे वनाच्‍वंगु खंकाः मनूतय्‌सं वय्‌कःपिन्‍त म्‍हसीकल। अले इपिं गां गामं ब्‍वाँय्‌ ब्‍वाँय्‌ वनाः वय्‌कःपिं स्‍वयाः न्‍हापा हे थ्‍यंकाच्‍वन। 
MRK.6.34	वय्‌कः नांचां कुहां झाःबलय्‌ यक्‍व मनूत मुनाच्‍वंगु खनाः वय्‌कःयात तसकं माया वन, छाय्‌धाःसा इपिं जवाः मदुपिं फैचात थें च्‍वं। अले वय्‌कलं इमित तःता खँय्‌ स्‍यनेकने यानादिल।
MRK.6.35	न्‍हि यक्‍व बी धुंकूगुलिं चेलात वयाः थथे धाल – “थन ला छुं हे मदु, हानं तसकं लिबाय्‌ धुंकल। 
MRK.6.36	इमित छ्वयादिसँ, अले इमिसं लिक्‍क लिक्‍क लाःगु गामय्‌ वनाः नयेगु न्‍यानाः नइ।”
MRK.6.37	वय्‌कलं धयादिल – “छिमिसं हे इमित नकि।”
MRK.6.37	अले इमिसं धाल – “निसः दिनारया जक मरि न्‍यानाः इमित नकेगु ला।”
MRK.6.38	वय्‌कलं इमिके न्‍यनादिल – “छिमिके ग्‍वःपा मरि दु? स्‍व सा।”
MRK.6.38	इमिसं स्‍वयाः “न्‍यापा मरि व निम्‍ह न्‍या दु” धकाः धाल।
MRK.6.39	अले वय्‌कलं मनूतय्‌त ख्‍यलय्‌ झ्‍वःलाक फ्‍यतुकि धकाः धयादिल। 
MRK.6.40	अले इपिं न्‍ययम्‍ह न्‍ययम्‍ह (५०) व सछिम्‍ह सछिम्‍हया ल्‍याखं झ्‍वः छुनाः फ्‍यतुत।
MRK.6.41	अनंलि वय्‌कलं न्‍यापा मरि व निम्‍ह न्‍या कयाः स्‍वर्गपाखे स्‍वयाः परमेश्वरयात सुभाय्‌ बियादी धुंकाः मरि कुचा थलाः चेलातय्‌त इंके बिल। अथे हे निम्‍ह न्‍या नं इना बियादिल। 
MRK.6.42	इमिसं यतले नल। 
MRK.6.43	अले इना ल्‍यं दुगु मरि व न्‍या हे झिंनिगः दाला जायेक दु। 
MRK.6.44	मस्‍त व मिसात ल्‍याः मतसे अन मरि नःपिं मिजंत जक हे न्‍याद्वः दु।
MRK.6.45	अले उघ्रिमय्‌ हे येशूं चेलातय्‌त नांचाय्‌ तयाः पारिइ बेथेसदाय्‌ छ्वयादिल। अनं लिपा वय्‌कलं मनूतय्‌त बिदा बियाः छ्वयादिल। 
MRK.6.46	थथे मनूतय्‌त छेँय्‌ छ्वयादी धुंकाः वय्‌कः पहाडय्‌ प्रार्थना यायेत थहां झाल।
MRK.6.47	बहनी जूबलय्‌ नांचा समुद्र दथुइ थ्‍यनाच्‍वन। थुबलय्‌ वय्‌कः समुद्र सिथय्‌ याकःचा च्‍वनाच्‍वन। 
MRK.6.48	फय्‌ अःखतं वयाच्‍वंगुलिं चेलातय्‌सं नांचा न्‍ह्याके मफया च्‍वन। थ्‍व खनाः सुथ न्‍हापां खिउँ खिउँ धाःबलय्‌ हे वय्‌कः समुद्रय्‌ न्‍यासि वनाः इमिथाय्‌ थ्‍यंकः झाल। वय्‌कः इमिगु न्‍ह्यःने झायेत्‍यन। 
MRK.6.49	वय्‌कःयात थथे समुद्रय्‌ न्‍यासि झायाच्‍वंगु खनाः इपिं “भूत भूत” धकाः चिल्‍लाय्‌दनाः हाल, 
MRK.6.50	छाय्‌धाःसा थ्‍व खनाः इपिं सकलें ग्‍यात।
MRK.6.50	अले वय्‌कलं इमित धयादिल – “साहस या, जि हे खः, ग्‍याये म्‍वाः।” 
MRK.6.51	वय्‌कः इपिं नापं तुं नांचाय्‌ च्‍वनादिल। उघ्रिमय्‌ हे फय्‌ दित। थ्‍व खनाः इपिं फुक्‍कं छक्‍क जुल। 
MRK.6.52	इमिसं आः तक नं मरियागु खँ थुइके मफुनि, छाय्‌धाःसा इमिगु नुगः अज्‍जं छाःनि।
MRK.6.53	पारिइ थ्‍यंकाः इमिसं गनेसरेत धाःगु थासय्‌ नांचा दिकल। 
MRK.6.54	वय्‌कःपिं क्‍वहां झाय्‌वं फुक्‍क मनूतय्‌सं वय्‌कःयात म्‍हसीकल। 
MRK.6.55	उकिं इमिसं उखेंथुखें ब्‍वाँय्‌ जुयाः वय्‌कः गन गन झाल धाल अन अन हे उसाँय्‌ मदुपिन्‍त ब्‍वना हल। 
MRK.6.56	थुकथं वय्‌कः गन गन झाल, अन अन हे – गामय्‌, शहरय्‌ व बजारय्‌ उसाँय्‌ मदुपिन्‍त लँय्‌ लँय्‌ हे हयातइगु। अले इमिसं वय्‌कःयागु लंया च्‍वः जक थीत बिन्‍ति याइगु। थुकथं लं थ्‍यूपिं फुक्‍कं लाया वन।
MRK.7.1	येशूयाथाय्‌ यरूशलेमं वःपिं शास्‍त्रीत व फरिसीत वयाच्‍वंगु दु। 
MRK.7.2	थुमिसं चेलातय्‌सं ल्‍हाः मस्‍युसे हे नःगु खन। 
MRK.7.3	फरिसीत व फुक्‍क यहूदीतय्‌सं पुलांगु थितिकुति मानय्‌ याइगुलिं इमिसं ल्‍हाः मस्‍युसे गुबलें मनः। 
MRK.7.4	इमिसं बजारय्‌ वनाः लिहां वयाः म्‍हय्‌ लः हा हा यानाः थःत च्‍वख मयातले नइ मखु। थुलि जक मखु, इमिसं मानय्‌ याना च्‍वंगु यक्‍व हे दु – ख्‍वलाखिला, जासिकेँसि, अले कँय्‌यागु थलबलय्‌ नं लः हा हा याये माः।
MRK.7.5	फरिसीत व शास्‍त्रीतय्‌सं वय्‌कःयाके न्‍यन – “छिमि चेलातय्‌सं छाय्‌ तापाःबाज्‍यापिनिगु थितिकुति मानय्‌ याना मच्‍वंगु, अले हानं ल्‍हाः मस्‍युसे नल?”
MRK.7.6	वय्‌कलं धयादिल – “छिपिं निपाः ख्‍वाःपाः दुपिं खः धकाः यशैया अगमवक्तां च्‍वया तःगु धात्‍थें हे खः खनि –
MRK.7.6	‘थुमिसं म्‍हुतुं ला
MRK.7.6	जितः तसकं हनाबना तइ।
MRK.7.6	नुगलं धाःसा
MRK.7.6	थुपिं तसकं तापाना च्‍वनी।
MRK.7.7	थुमिसं थःपिन्‍सं दय्‌कूगु थितिकुतियात
MRK.7.7	परमेश्वरयागु आज्ञा खः धकाः
MRK.7.7	मनूतय्‌त स्‍यना जुइ।
MRK.7.7	उकिं थुमिसं जिगु सेवा याःसां
MRK.7.7	छप्‍तिं ज्‍यालगय्‌ मजू।’
MRK.7.8	छिमिसं परमेश्वरयागु आज्ञायात मानय्‌ मयासे मनूतय्‌गु थितिकुतियात मानय्‌ यानाच्‍वन।”
MRK.7.9	वय्‌कलं हानं धयादिल – “छिमिसं गुलि अःपुक परमेश्वरयागु आज्ञायात छखे चीकाः मनूतय्‌गु थितिकुति मानय्‌ याये सः। 
MRK.7.10	मोशां थथे च्‍वया तःगु दु – ‘थः मांबौयात हनाबना ति। मांबौयात म्‍हुतु वाइपिन्‍त स्‍याना छ्व।’
MRK.7.11	छिमिसं धाःसा थथे धकाः स्‍यना जुल – ‘सुनानं थः मांबौयात बीमाःगु खँ परमेश्वरयात छाये धुन धकाः धाइ (थुकियात कुर्बान धाइ) 
MRK.7.12	वं थः मांबौयात हनाबना तये म्‍वाः, अले बी माःगु ग्‍वाहालि नं बीकी मखु।’ 
MRK.7.13	थुकथं छिमिगु थितिकुतिं परमेश्वरयागु आज्ञायात ज्‍यालगय्‌ मजुइका छ्वइ। थज्‍याःगु ला छिमिसं यक्‍व हे यानाच्‍वंगु दु।”
MRK.7.14	हानं येशूं मनूतय्‌गु हुलयात थःथाय्‌ सःताः धयादिल – “छिपिं फुक्‍कसिनं जिगु खँ न्‍यँ, अले थुइकि। 
MRK.7.15	नये त्‍वनेगु छुकिं नं मनूया म्‍हय्‌ दुने वनाः वयात अशुद्ध याइ मखु, बरु मनूयागु नुगलं पिहां वइगुलिं हे मनूयात अशुद्ध याइ। 
MRK.7.16	सुयाके न्‍हाय्‌पं दु वं न्‍यना का।”
MRK.7.17	मनूतय्‌त त्‍वःताः वय्‌कः छेँय्‌ दुने झायादीबलय्‌ वय्‌कःया चेलातय्‌सं थ्‍व उखानयागु अर्थ छु खः धकाः न्‍यन। 
MRK.7.18	अले वय्‌कलं धयादिल – “छिमिसं नं थुइके मफु ला? छिमिसं गथे थुइके मफुगु? म्‍हुतुं मनूया म्‍हय्‌ दुहां वंगु खं वयात अशुद्ध याये फइ मखु। 
MRK.7.19	छाय्‌धाःसा थ्‍व फुक्‍क नुगलय्‌ दुने मखु, बरु प्‍वाथय्‌ वनिगु खः, अले हानं पिहां तुं वइ।” (थथे वय्‌कलं नयेगु फुक्‍क च्‍वख जू धकाः धयादीगु खः)
MRK.7.20	अले हानं वय्‌कलं धयादिल – “मनूयागु दुनें पिहां वइगु खं जक वयात अशुद्ध याइ, 
MRK.7.21	छाय्‌धाःसा मनूयागु दुनुगलं निसें थथे मभिंगु बिचाः पिहां वइ – व्‍यभिचार यायेगु, खुइगु, स्‍यायेगु, 
MRK.7.22	लोभी जुइगु, मभिंगु ज्‍या यायेगु, थगय्‌ यायेगु, लाः लाः थें सना जुइगु, नुगः मुइकेगु, मेपिन्‍त मभिंकाः खँ ल्‍हायेगु, घमण्‍डी जुइगु, मूर्ख ज्‍या यायेगु। 
MRK.7.23	थ्‍व फुक्‍क मभिंगु ज्‍या मनूयागु दुनेंनिसें पिहां वइ, अले वयात अशुद्ध याइ।”
MRK.7.24	वय्‌कः अनं टुरोस व सीदोन जिल्‍लाय्‌ झाल। सुनानं मसीमा धकाः वय्‌कः छखा छेँय्‌ दुहां झाल। अय्‌नं मनूतय्‌सं सीका काल। 
MRK.7.25	भूतआत्‍मा दुबिना च्‍वंम्‍ह छम्‍ह मिसा मचाया मांनं येशू छेँय्‌ दी धयागु सीकाः काचाकाचां वयाः वय्‌कःया तुतिइ भ्‍वपुल। 
MRK.7.26	व सिरियाया फोनिकेय्‌ च्‍वंम्‍ह छम्‍ह ग्रीक खः। वं वया म्‍ह्याय्‌याके दुबिना च्‍वंम्‍ह भूतआत्‍मायात पिछ्वयादिसँ धकाः वय्‌कःयात बिन्‍ति यात।
MRK.7.27	वय्‌कलं धयादिल – “न्‍हापां मस्‍तय्‌तनिं गाक्‍क नके ब्‍यु, छाय्‌धाःसा मस्‍तय्‌सं नया च्‍वंगु लाकाः खिचायात वांछ्वया बी मज्‍यू।”
MRK.7.28	वं धाल – “खः प्रभु, खिचातय्‌सं नं ला मस्‍तय्‌सं वाकूगु नये खं निं।”
MRK.7.29	अले वय्‌कलं धयादिल – “छिं थथे धयादीगुलिं छिकपिनि म्‍ह्याय्‌या म्‍हं भूतआत्‍मा पिहां वने धुंकल, आः छि झासां जिल।” 
MRK.7.30	छेँ थ्‍यंबलय्‌ वं भूतआत्‍मा मचाया म्‍हं पिहां वने धुंकूगुलिं मचा लासाय्‌ द्यनाच्‍वंगु खन।
MRK.7.31	येशू टुरोस जिल्‍लां सीदोन जुयाः डेकापोलिस पाखें गालील समुद्र थ्‍यंक झाल। 
MRK.7.32	अन मनूतय्‌सं वय्‌कःयाथाय्‌ छम्‍ह ख्‍वाँय्‌ व खाखःम्‍हय्‌सित हल, अले इमिसं वयात ल्‍हातं थियादिसँ धकाः बिन्‍ति यात।
MRK.7.33	वय्‌कलं वयात मनूतय्‌थासं छखेलिक यंकाः वयागु न्‍हाय्‌पनय्‌ ल्‍हाः तयादिल। अले ई फानाः वयागु मे थियाः 
MRK.7.34	स्‍वर्गय्‌ थस्‍वयाः झसुकाः तयाः वयात धयादिल – “इफ्‍फात!” थुकियागु अर्थ खः – “चाले मा!” 
MRK.7.35	अले वयागु न्‍हाय्‌पं चाल, मे सन, थथे वं त्‍याजिक नवाये फत।
MRK.7.36	अले इमित सुयातं धाये मते धकाः उजं बियादिल। गुलि गुलि वय्‌कलं इमित धाये मते धकाः धयादी, उलि उलि हे इमिसं बय्‌बय्‌ याः जुइ। 
MRK.7.37	थ्‍व खनाः मनूतय्‌सं अजू चायाः थथे धाल – “वय्‌कलं यानादीगु ला फुक्‍कं भिं जू, ख्‍वाँय्‌यात ताय्‌कादिल, अले खाखःयात नवाये फय्‌कादिल।”
MRK.8.1	उबलय्‌ हानं ग्‍वाः ग्‍वाः मनूत मुनाच्‍वन। थुमिके नयेगु छुं हे मदुगुलिं येशूं थः चेलातय्‌त सःताः धयादिल – 
MRK.8.2	“थ्‍व मनूत खनाः जितः माया वं। थुपिं जि नाप च्‍वनाच्‍वंगु स्‍वन्‍हु दय्‌ धुंकल। नयेगु नं छुं हे मदु। 
MRK.8.3	जिं थुमित अथें खालि प्‍वाथं छेँ हुँ धाल धाःसा ला थुपिं लँय्‌ हे मुर्छ्या जुइ, छाय्‌धाःसा गुलि मनूत ला तापाकंनिसें वःपिं दु।”
MRK.8.4	चेलातय्‌सं धाल – “थथे सुं मदुथाय्‌ थुलिमछि मनूतय्‌त सुनां गथे यानाः नके फइ?”
MRK.8.5	अले वय्‌कलं न्‍यनादिल – “छिमिके ग्‍वःपा मरि दु?”
MRK.8.5	इमिसं धाल – “न्‍हय्‌पा।”
MRK.8.6	वय्‌कलं इमित फ्‍यतुकादिल। अले मरि कयाः परमेश्वरयात सुभाय्‌ बियाः कुचा थलाः चेलातय्‌त मनूतय्‌त इना ब्‍यु धकाः बियादिल। अले इमिसं यंकाः इना बिल। 
MRK.8.7	इमिके चिचीधिकःपिं न्‍या नं भचा दुगुलिं वय्‌कलं व नं कयाः परमेश्वरयात सुभाय्‌ बियाः चेलातय्‌त इंके बियादिल।
MRK.8.8	इमिसं यतले नल। अले इनाः ल्‍यंदुगु मरि हे न्‍हय्‌गः खमु जायेक दु। 
MRK.8.9	अन प्‍यद्वः ति मनूत दु। अले वय्‌कलं इमित बिदा बियाः छ्वत। 
MRK.8.10	वय्‌कः अनं थः चेलात नाप नांचाय्‌ च्‍वनाः दलमनुथा जिल्‍लाय्‌ झाल।
MRK.8.11	फरिसीत वयाः वय्‌कः नाप खँ ल्‍हाः वल। इमिसं वय्‌कःयात जाँचय्‌ यायेत स्‍वर्गं छगू चिं हजि धकाः फ्‍वन।
MRK.8.12	वय्‌कलं झसुकाः तयाः धयादिल – “छाय्‌ थौं कन्‍हय्‌यापिं मनूतय्‌सं चिं माला जुइगु? जिं छिमित धात्‍थें धाये – थज्‍याःपिं मनूतय्‌त छुं हे चिं क्‍यनी मखु।”
MRK.8.13	इमित अन हे त्‍वःताः वय्‌कः नांचाय्‌ च्‍वनाः पारिइ झाल।
MRK.8.14	उबलय्‌ इमिसं मरि यंके ल्‍वःमन। इमिके नांचाय्‌ छपा हे जक मरि दु। 
MRK.8.15	वय्‌कलं इमित ख्‍याच्‍वः बियाः धयादिल – “बांलाक होश या, हेरोद व फरिसीतय्‌गु सोडापाखें बचय्‌ जुया च्‍वँ।”
MRK.8.16	“झीके मरि मदुगुलिं वय्‌कलं थथे धयादीगु खः?” धकाः चेलात थःथवय्‌ खँ ल्‍हात। 
MRK.8.17	थ्‍व खँ सीकाः वय्‌कलं इमित धयादिल – “छिपिं छाय्‌ मरि मदु धकाः हालाच्‍वनागु? छिमिसं आः तक नं थुइके मफुनि ला? छिमिगु नुगः अज्‍ज नं छाःनि ला? 
MRK.8.18	मिखा दयाः नं छिमिसं मखं ला? न्‍हाय्‌पं दयाः नं छिमिसं मताः ला? थुलि याकनं हे ल्‍वःमने धुंकल ला?
MRK.8.19	न्‍याद्वः मनूतय्‌त नकेत जिं न्‍यापा मरि छिमित इना बीत बियाबलय्‌, ग्‍वःगः दाला ल्‍यं दत?”
MRK.8.19	इमिसं धाल – “झिंनिगः दाला।”
MRK.8.20	“प्‍यद्वः मनूतय्‌त नकेत जिं न्‍हय्‌पा मरि छिमित इना बीत बियाबलय्‌ ग्‍वःगः खमु ल्‍यं दत?”
MRK.8.20	इमिसं धाल – “न्‍हय्‌गः खमु।”
MRK.8.21	अले वय्‌कलं धयादिल – “आः नं मथूनि ला?”
MRK.8.22	अनं वय्‌कःपिं बेथसेदाय्‌ थ्‍यंकः झाल। मनूतय्‌सं छम्‍ह कांम्‍ह मनूयात हयाः वयात थियादिसँ धकाः वय्‌कःयात बिन्‍ति यात। 
MRK.8.23	वय्‌कलं कांम्‍हय्‌सित ल्‍हाः ज्‍वनाः गामं पिने यंकादिल। अले वयागु मिखाय्‌ ई तयाः ल्‍हातं थियाः धयादिल – “छिं छुं खं ला?”
MRK.8.24	कांम्‍हं च्‍वय्‌ थस्‍वयाः धाल – “जिं मनू ला खना अथेसां इपिं सिमा थें न्‍यासि वनाच्‍वंगु खना।”
MRK.8.25	वय्‌कलं हानं वयागु मिखाय्‌ ल्‍हाः तयादिल। अले ला वं बांलाक हे स्‍वये फत, फुक्‍कं यचुक खने दत। 
MRK.8.26	वय्‌कलं धयादिल – “सरासर छेँ झासँ, गामय्‌ दुहां झाये मते।”
MRK.8.27	अनं येशू चेलात नापं कैसरिया फिलिप्‍पी धाःगु जिल्‍लाय्‌ झाल। लँय्‌ वय्‌कलं चेलातय्‌त थथे धकाः न्‍यनादिल – “मनूतय्‌सं जितः सु धकाः धया जुल?”
MRK.8.28	इमिसं धाल – “गुलिसिनं बप्‍तिस्‍मा बीम्‍ह यूहन्‍ना धाइगु,” गुलिसिनं “एलिया धाइगु, अले गुलिसिनं मेम्‍ह हे अगमवक्ता जुइ धकाः धाइगु।”
MRK.8.29	अले वय्‌कलं न्‍यनादिल – “छिमिसं जितः सु धकाः धयाच्‍वना लय्‌?”
MRK.8.29	पत्रुसं लिसः बिल – “छि मुक्ति बीम्‍ह ख्रीष्‍ट खः।”
MRK.8.30	अले वय्‌कलं थ्‍व खँ सुयातं कने मते धकाः आज्ञा बियादिल।
MRK.8.31	अबलय्‌ निसें येशूं चेलातय्‌त ध्‍वाथुइक धयादिल – “मनूया काय्‌नं यक्‍व हे दुःख सीमानि। थकालिपिं, तःधंपिं पुजाहारीत व शास्‍त्रीतय्‌सं वयात मानय्‌ याइ मखु, बरु इमिसं वयात स्‍याइ। स्‍वन्‍हु लिपा व हानं म्‍वाना वइ।” 
MRK.8.32	वय्‌कलं थ्‍व ध्‍वाथुइक धयादिल। अले पत्रुसं वय्‌कःयात छखे यंकाः थथे धयादी मते धकाः ब्‍वःबिल।
MRK.8.33	वय्‌कलं फनक्‍क फहिलाः चेलातय्‌त स्‍वयाः पत्रुसयात थथे धकाः हक्‍कादिल – “शैतान, छ जिगु न्‍ह्यःने च्‍वने मते, छाय्‌धाःसा छं ला परमेश्वरयागु खँय् मखु, बरु मनूतय्‌गु खँय्‌ जक ध्यान तयाच्‍वन।”
MRK.8.34	अले वय्‌कलं थः चेलातय्‌त व अन च्‍वंपिं मनूतय्‌त नापं सःताः थथे धयादिल – “जि नाप वयेगु जूसा छिपिं सुनानं थःगु खँय्‌ छुं हे च्‍यूताः तय्‌ मते। अले थःगु क्रूस थःम्‍हं हे कुबियाः सीत तकं लिमच्‍युसे जिगु ल्‍यू ल्‍यू वा।
MRK.8.35	थःगु प्राण बचय्‌ यायेत जक स्‍वइम्‍ह मनू नाश जुया वनी। सुनां जिगु निंतिं व भिंगु खँयागु निंतिं थःगु प्राण पाइ व बचय्‌ जुइ।
MRK.8.36	सारा संसार हे ल्‍हातय्‌ दयाः नं व मनू सिना वन धाःसा वयात छु दइ? 
MRK.8.37	वं हानं थःगु प्राण छुकिं लिफ्‍याना काइ? 
MRK.8.38	थ्‍व पापी व मभिंगु संसारय्‌ सुनां जि व जिगु खँ न्‍यनाः ख्‍वाः फस्‍वय्‌की मनूया काय्‌ नं स्‍वर्गदूतत नाप झः झः धाय्‌क परमेश्वर बाःनं छ्वया हइबलय्‌ व खनाः लज्‍या चाइ।”
MRK.9.1	वय्‌कलं हानं धयादिल – “थुलि जक मखु, जिं छिमित मेगु नं धाये – थन दना च्‍वंपिं मध्‍ये गुम्‍हं गुम्‍हं मनूत परमेश्वरयागु राज्‍य झः झः धाय्‌क वःगु मखंतले सी मखु।”
MRK.9.2	खुन्‍हु लिपा येशू पत्रुस, याकूब व यूहन्‍नायात ब्‍वनाः पहाडय्‌ झाल। अन मेपिं सुं हे मदु। इमिसं स्‍व स्‍वं हे वय्‌कःयागु रूप हिला वन। 
MRK.9.3	वसः यचुसे त्‍वइसे च्‍वनाः थिनाच्‍वन, थथे ला थ्‍व संसारय्‌ च्‍वंपिं सुनानं यचुके फइ मखु। 
MRK.9.4	अन एलिया व मोशा खने दया वल। इपिं येशू नाप खँ ल्‍हानाच्‍वन।
MRK.9.5	थ्‍व खनाः पत्रुसं वय्‌कःयात धाल – “गुरूजु, झीपिं थन हे च्‍वने दत धाःसा गुलि बांलाइ। जिमिसं स्‍वंगू बल्‍चा दय्‌के ला। छगू छितः, छगू मोशायात व मेगु छगू एलियायात।” 
MRK.9.6	इपिं तसकं हे ग्‍याःगुलिं पत्रुसं छु धायेत्‍यंगु खः वं धाये मसल।
MRK.9.7	अले सुपाँय्‌ वयाः इमित त्‍वपुल। सुपाँय्‌ दुनें थथे धया हःगु सः ताये दत – “थ्‍व जि यःम्‍ह काय्‌ खः। थ्‍वं धाःगु खँ न्‍यँ।”
MRK.9.8	इमिसं छचाखेलं स्‍वत, सुं हे मखन, अन ला इपिं व येशू जक दु।
MRK.9.9	पहाडं क्‍वहां झाया च्‍वंबलय्‌ वय्‌कलं इमित थथे उजं बियादिल – “मनूया काय्‌ सिनाः म्‍वाना मवतलय्‌ थ्‍व खँ सुयातं धाये मते।” 
MRK.9.10	थथे धयादीगुलिं इमिसं सुयातं मसीकुसे मनय्‌ जक तया तल। अय्‌सां इमिसं सिनाः म्‍वायेगु धाःगु छु जुइ धकाः थःथवय्‌ खँ ल्‍हानाच्‍वन।
MRK.9.11	अले वय्‌कःयाके न्‍यन – “शास्‍त्रीतय्‌सं न्‍हापालाक एलिया हे वये माः धकाः छाय्‌ धयाच्‍वंगु?”
MRK.9.12	वय्‌कलं धयादिल – “खः, एलिया निं न्‍हापालाक वयाः फुक्‍कं मिलय्‌ याइ। मनूया काय्‌नं यक्‍व दुःखकष्‍ट सियाः हेला याका च्‍वने माली धकाः छाय्‌ धर्मशास्‍त्रय्‌ च्‍वया तःगु? 
MRK.9.13	जिं छिमित धात्‍थें धाये – एलिया ला वये धुंकल। धर्मशास्‍त्रय्‌ च्‍वया तःथें तुं इमिसं वयात यःथें यानाः दुःखकष्‍ट बिया छ्वत।”
MRK.9.14	वय्‌कःपिं मेपिं चेलातय्‌थाय्‌ लिहां झाःबलय्‌ अन यक्‍व मनूत मुनाच्‍वंगु व शास्‍त्रीत वय्‌कःया चेलात लिसे हालाच्‍वंगु खन। 
MRK.9.15	वय्‌कःपिं झाःगु खनाः फुक्‍क मनूत छक्‍क जुयाः ब्‍वाँय्‌ वनाः लसकुस यात।
MRK.9.16	अले वय्‌कलं न्‍यनादिल – “छिपिं इपिं नाप छु खँय्‌ हालाच्‍वनागु?”
MRK.9.17	छम्‍हय्‌सिनं वय्‌कःयात लिसः बिल – “गुरूजु, जिं जिमि काय्‌यात लाताम्‍ह भूत दुबिना च्‍वंगुलिं छिथाय्‌ हया। 
MRK.9.18	भूत दुबित धायेवं व बँय्‌ जूवनी, अले ई भ्‍वाललल भ्‍वाललल ह्वल्‍याः वाकुधी न्‍ह्ययाः तिल्‍ल प्‍यना वनी। छिकपिनि चेलातय्‌त भूत पिछ्वया ब्‍यु धकाः धयां इमिसं पिछ्वये मफुत।”
MRK.9.19	अले वय्‌कलं धयादिल – “छिमिसं गथे जक विश्वास याये मफुगु? जि छिपिं नाप गुलि हे च्‍वनीतिनि धकाः? जिं छिमिगु निंतिं गुलि जक दुःख सह यानाच्‍वनेगु? मचायात थन हजि।”
MRK.9.20	अले मचायात वय्‌कःया थाय्‌ हल। भूतआत्‍मां येशूयात खनेवं मचायात कसाः यानाः बँय्‌ छ्वावात। अले मचां ग्‍वारा ग्‍वारा तुलाः म्‍हुतुइ ई भ्‍वाललल भ्‍वाललल वय्‌कल।
MRK.9.21	थ्‍व खनाः वय्‌कलं न्‍यनादिल – “थथे जूगु गुलि दत?”
MRK.9.21	बौम्‍हय्‌सिनं धाल – “मचांनिसें। 
MRK.9.22	थ्‍व भूतआत्‍मां वयात स्‍यायेत आप्‍वः हे मिइ व लखय्‌ वांछ्वया बी धुंकल। छिं छुं यानादी फुसा, दया यानाः ग्‍वाहालि यानादिसँ रे।”
MRK.9.23	अले वय्‌कलं धयादिल – “जिं याये फु धकाः छं विश्वास याःसा मजी माःगु छु दु धकाः? विश्वास याःपिन्‍त ला फुक्‍कं जुइ।”
MRK.9.24	उघ्रिमय्‌ वं धाल – “जिं विश्वास याना, अय्‌नं विश्वासय्‌ बमलाःनिगुलिं जितः ग्‍वाहालि यानादिसँ।”
MRK.9.25	ग्‍वाः ग्‍वाः मनूत वयाच्‍वंगु खनाः वय्‌कलं भूतआत्‍मायात हक्‍काः धयादिल – “हे लाताम्‍ह व ख्‍वाँय्‌म्‍ह भूतआत्‍मा, जिं छन्‍त धयाच्‍वना – वया थासं पिहां वा, अले हानं गुबलें हे वयाके दुबी मते।”
MRK.9.26	भूतआत्‍मा चिल्‍लाय्‌ दना हालाः मचायात इसाःथिसाः यानाः पिहां वल। अले व मचा सीम्‍ह थें च्‍वनावन। फुक्‍कसिनं ला मचा सित हे धकाः धाल। 
MRK.9.27	तर वय्‌कलं ल्‍हाः ज्‍वनाः थनादिल, अले व दना वल।
MRK.9.28	छेँय्‌ दुने झाये धुंकाः चेलातय्‌सं सुतुक्‍क वय्‌कःयाके थथे धकाः न्‍यन – “जिमिसं भूतयात छाय्‌ पिछ्वये मफुगु?”
MRK.9.29	वय्‌कलं धयादिल – “थज्‍याःम्‍ह भूतयात ला प्रार्थना मयाय्‌कं पिछ्वये फइ मखु।”
MRK.9.30	अनं वय्‌कःपिं गालील जुयाः झाल। वय्‌कःपिं गन वनाच्‍वंगु धकाः सुनां मसीमा धयागु वय्‌कःया इच्‍छा खः। 
MRK.9.31	छाय्‌धाःसा लँय्‌ वँवं वय्‌कलं चेलातय्‌त थथे धकाः स्‍यनादिल – “मनूया काय्‌यात ज्‍वनाः मनूतय्‌गु हे ल्‍हातय्‌ लः लाइगु ई वइन। इमिसं वयात स्‍याइ, अले स्‍वन्‍हु दय्‌काः हानं म्‍वाना वइ।” 
MRK.9.32	इमिसं धाःसा वय्‌कलं धयादीगु खँ बांलाक मथू, अय्‌सां न्‍यनेत ग्‍यात।
MRK.9.33	वय्‌कःपिं कफर्नहुमय्‌ थ्‍यंकाः छेँय्‌ झाये धुंकाः वय्‌कलं इमिके लँय्‌ छु खँ ल्‍हानाच्‍वनागु धकाः न्‍यनादिल। 
MRK.9.34	इपिं सुम्‍क च्‍वन, छाय्‌धाःसा लँय्‌ इपिं मध्‍ये सु तःधं धकाः हाला वयाच्‍वंगु खः।
MRK.9.35	अले वय्‌कलं फ्‍यतुनाः झिंनिम्‍हय्‌सितं सःताः थथे धयादिल – “दकलय्‌ न्‍हापा जुइत स्‍वइम्‍हय्‌सियां दकलय्‌ लिपा च्‍वने माः, अले फुक्‍कसियां च्‍यः जुइ माः।”
MRK.9.36	थुलि धयाः वय्‌कलं छम्‍ह मचायात हयाः इमि दथुइ तयादिल। अले वयात मुलय्‌ तयाः इमित धयादिल – 
MRK.9.37	“सुनां जिगु नामय्‌ थज्‍याःम्‍ह मचायात नालाकाइ, वं जितः हे नालाकाःगुति ग्‍यनी। सुनां जितः नालाकाइ वं जितः नालाकाःगु मखु, जितः छ्वया हःम्‍हय्‌सित नालाकाःगु खः।”
MRK.9.38	छन्‍हु यूहन्‍नां येशूयात धाल – “गुरूजु, जिमिसं छिगु नामं भूत ख्‍याना च्‍वंम्‍ह छम्‍ह मनूयात खना। जिमिसं वयात अथे याये मते धकाः धया, छाय्‌धाःसा व झीपिं लिसे जुयाच्‍वंम्‍ह मखु।”
MRK.9.39	वय्‌कलं धयादिल – “वयात पने मते, छाय्‌धाःसा जिगु नामं ततःधंगु ज्‍या याना च्‍वंपिं सुनानं जितः मभिंके छालि मखु। 
MRK.9.40	सु झी शत्रु मखु, व झीम्‍ह हे मनू खः।
MRK.9.41	जिं छिमित धात्‍थें धाये – सुनानं ख्रीष्‍टया मनूत धकाः छिमित लः जक त्‍वंकूसां वयात इनाम दइ।”
MRK.9.42	“सुनानं जितः विश्वास याना च्‍वंम्‍ह छम्‍ह चिधंम्‍ह मनूयागु जक नं विश्वास स्‍यंकेत स्‍वल धाःसा वयात गःपतय्‌ ल्‍वहंघः घाकाः समुद्रय्‌ वांछ्वयेगु हे बांलाइ। 
MRK.9.43	छंगु ल्‍हातं छन्‍त पापय्‌ लाकी धाःसा उकियात पाला छ्व। निपा ल्‍हाः दय्‌काः नरकयागु गुबलें मसीगु मिइ लाय्‌गु स्‍वयाः ला ल्‍हाः मदय्‌क म्‍वाना च्‍वनेगु हे भिं।
MRK.9.44	अन छ्वया च्‍वंगु मि गुबलें सी मखु, अले हानं की नं गुबलें हे सी मखु। 
MRK.9.45	छंगु तुतिं छन्‍त पापय्‌ लाकी धाःसा उकियात पाला छ्व। तुति निपा दय्‌काः नरकयागु गुबलें मसीगु मिइ लायेगु स्‍वयाः ला तुति मदय्‌क म्‍वाना च्‍वनेगु हे भिं। 
MRK.9.46	अन छ्वया च्‍वंगु मि गुबलें सी मखु, अले हानं की नं गुबलें हे सी मखु। 
MRK.9.47	अथे हे छंगु मिखां छन्‍त पापय्‌ लाकी धाःसा उकियात लिकयाः वांछ्वया ब्‍यु। मिखा निगलं मदयेका नरकयागु मिइ वांछ्वय्‌का च्‍वनेगु स्‍वयाः ला छंगु लागि कां जुयाः परमेश्वरयागु राज्‍यलय्‌ दुहां वनेगु हे भिं।
MRK.9.48	अन छ्वया च्‍वंगु मि गुबलें सी मखु, अले हानं की नं गुबलें सी मखु।
MRK.9.49	“छम्‍ह छम्‍हय्‌सित मिं हे चि सवाः वय्‌की। 
MRK.9.50	चि भिं जू, अथेसां चिं चियागु सवाः तंकूसा गय्‌ यानाः चि सवाः वय्‌केगु? छिपिं चि सवाः वःपिं जुया च्‍वँ, अले फुक्‍क नाप मिलय्‌ जुया च्‍वँ।”
MRK.10.1	गालील त्‍वःताः येशू यहूदिया जिल्‍लाय्‌ झायाः अनं यर्दन खुसिया पारिइ झाल। अन नं वय्‌कःयाथाय्‌ ग्‍वाः ग्वाः मनूत मुं वःगुलिं न्‍ह्याबलें थें वय्‌कलं इमित स्‍यनेकने यानादिल।
MRK.10.2	अन नं फरिसीत वयाः वय्‌कःयागु मन स्‍वयेत थथे धकाः न्‍यन – “मनूतय्‌सं थः कलाःयात त्‍वःते ज्‍यू ला कि मज्‍यू?”
MRK.10.3	वय्‌कलं धयादिल – “मोशां छिमित छु या धकाः धया थकल?”
MRK.10.4	इमिसं धाल – “मोशां ला भ्‍वं च्‍वयाः पारपाचुकूसां ज्‍यू धकाः धाःगु दु।”
MRK.10.5	अले वय्‌कलं लिसः बियादिल – “छिमिगु नुगः छाःगुलिं हे मोशां अथे पारपाचुकूसां ज्‍यू धकाः धया थकूगु खः। 
MRK.10.6	दकलय्‌ न्‍हापा सृष्‍टि यानादीबलय्‌ हे परमेश्वरं इमित मिजं व मिसा यानाः दय्‌कादीगु खः।
MRK.10.7	अय्‌जूगुलिं मनूत थः मांबौयात त्‍वःताः कलाः नाप च्‍वं वनी। 
MRK.10.8	अले इपिं निम्‍हं छम्‍ह हे जुइ। उकिं आः इपिं निम्‍ह मखु, छम्‍ह हे जुइ धुंकल।
MRK.10.9	परमेश्वरं ह्वनादीपिन्‍त मनूतय्‌सं फाये मज्‍यू।”
MRK.10.10	छेँय्‌ लिहां वःबलय्‌ चेलातय्‌सं वय्‌कःयाके थ्‍व हे खँ न्‍यन। 
MRK.10.11	अले वय्‌कलं धयादिल – “सुनानं थः कलाःयात त्‍वःताः मेम्‍ह लिसे ब्‍याहा यात धाःसा वं व्‍यभिचार याःगु जुइ। 
MRK.10.12	अथे हे मिसां नं थः भाःतयात त्‍वःताः मेम्‍ह लिसे ब्‍याहा यात धाःसा वं व्‍यभिचार याःगु जुइ।”
MRK.10.13	लिपा मनूतय्‌सं मस्‍तय्‌त येशूं आशिष बियादीमा धकाः वय्‌कःयाथाय्‌ हल। चेलातय्‌सं इमित हक्‍काः छ्वल।
MRK.10.14	अले येशूं तंम्‍वयाः इमित धयादिल – “मस्‍तय्‌त पने मते। इमित जिथाय्‌ छ्वया हजि, छाय्‌धाःसा परमेश्वरयागु राज्‍य थज्‍याःपिनिगु हे खः। 
MRK.10.15	जिं छिमित धात्‍थें धाये – मस्‍तय्‌गु नुगः थें दय्‌का मवःपिन्‍त परमेश्वरयागु राज्‍यय्‌ दुकाइ मखु।”
MRK.10.16	अले वय्‌कलं मस्‍तय्‌त घय्‌पुयाः छेनय्‌ ल्‍हाः तयाः आशिष बियादिल।
MRK.10.17	अनं येशू लँय्‌ झाया च्‍वंबलय्‌ छम्‍ह मनुखं ब्‍वाँय्‌ ब्‍वाँय्‌ वयाः वय्‌कःया न्‍ह्यःने पुलिं चुयाः थथे धकाः न्‍यन – “भिंम्‍ह गुरूजु, छु ज्‍या याःसा जितः अनन्‍त जीवन दइ?”
MRK.10.18	वय्‌कलं लिसः बियादिल – “जितः छाय्‌ भिंम्‍ह धकाः धयागु? भिंम्‍ह ला परमेश्वर छम्‍ह हे जक दु। 
MRK.10.19	व्‍यवस्‍थाय्‌ थथे च्‍वया तःगु सि हे स्‍यू, मखु ला? – स्‍याये मते, व्‍यभिचार याये मते, खुइ मते, मखुगु साक्षी बी मते, कर्पिन्‍त थगय्‌ याये मते, थः मांबौयात हनाबना ति।”
MRK.10.20	वं लिसः बिल – “गुरूजु, थ्‍व फुक्‍कं मचाबलय्‌निसें हे मानय्‌ यानाच्‍वनागु दु।”
MRK.10.21	थ्‍व न्‍यनाः वय्‌कःयात व खनाः माया वन, अले थथे धयादिल – “अझ नं छिं छता याये मानि, थःके दुगु फुक्‍कं मियाः नयेमखंपिन्‍त इना बियादिसँ। अले छितः स्‍वर्गय्‌ धनसम्‍पत्ति दइ। थुलि याये धुंकाः जि नाप झासँ।”
MRK.10.22	थ्‍व खँ न्‍यनाः व मनू ख्‍वाः खिउँसे च्‍वंकाः दुःख तायाः सुम्‍क वन, छाय्‌धाःसा व तसकं हे तःमिम्‍ह खः।
MRK.10.23	अले छचाखेलं स्‍वयाः वय्‌कलं चेलातय्‌त धयादिल – “तःमिपिं मनूतय्‌त परमेश्वरयागु राज्‍यय्‌ दुहां वनेत गुलि थाकु।” 
MRK.10.24	थ्‍व खँ न्‍यनाः चेलात छक्‍क जुल। वय्‌कलं हानं धयादिल – “परमेश्वरयागु राज्‍यय्‌ दुहां वनेत गुलि थाकु। 
MRK.10.25	मुलुयागु कँय्‌ प्‍वालय्‌ उँट दुहां वनेत अःपुया च्‍वनी, तर तःमिपिं परमेश्वरयागु राज्‍यय्‌ दुहां वनेत थाकुया च्‍वनी।”
MRK.10.26	थ्‍व खँ न्‍यनाः इपिं तसकं हे अजू चाल, अले थःथवय्‌ थथे धकाः खँ ल्‍हात – “अय्‌सा सुनां जक उद्धार काये फइ?”
MRK.10.27	वय्‌कलं इमित स्‍वयाः धयादिल – “मनूतय्‌पाखें थथे जुइ फइ मखु, अय्‌नं परमेश्वरं याये मफुगु छुं नं मदु।”
MRK.10.28	पत्रुसं वय्‌कःयात थथे धाल – “स्‍वया दिसँ, जिमिसं दुगु फुक्‍क त्‍वःताः छिगु ल्‍यू ल्‍यू वयाच्‍वना।”
MRK.10.29	वय्‌कलं धयादिल – “जिं छिमित धात्‍थें धाये – जिगु निंतिं व भिंगु खँयागु निंतिं छेँबुँ, दाजुकिजा, तताकेहेँ, मांबौ व काय्‌म्‍ह्याय्‌ त्‍वःता वःपिन्‍त 
MRK.10.30	व दुःख स्‍यूपिन्‍त आः हे सछि दुगं अप्‍वः छेँबुँ, दाजुकिजा, तताकेहेँ, मांबौ व काय्‌म्‍ह्याय्‌ सकलें दइ। अले हानं अनन्‍त जीवन नं दइ। 
MRK.10.31	न्‍हापा लाःपिं लिपा लाइ, अले लिपा लाःपिं न्‍हापा लाइ।”
MRK.10.32	वय्‌कःपिं अनं यरूशलेमपाखे झाल। येशू इमिगु न्‍ह्यः न्‍ह्यः झायाच्‍वन। चेलात व वय्‌कःया ल्‍यू ल्‍यू वःपिं मनूत छक्‍क जुयाः ग्‍याग्‍यां वनाच्‍वन। येशूं हानं छकः झिंनिम्‍ह चेलातय्‌त सःताः थःत जुइतिनिगु खँ थथे धकाः कनादिल – 
MRK.10.33	“न्‍यँ, झीपिं यरूशलेमय्‌ वनाच्‍वनागु दु। अन मनूया काय्‌यात ज्‍वनाः तःधंपिं पुजाहारीत व शास्‍त्रीतय्‌गु ल्‍हातिइ लः ल्‍हाना बी। इमिसं वयात स्‍याये हे माः धकाः धाइ। अले वयात यहूदीमखुपिनिगु ल्‍हातय्‌ लः ल्‍हाना बी। 
MRK.10.34	इमिसं वयात यंकाः गिजय्‌ याइ, थुकलं बी, कोर्रां दाइ, अले स्‍याना छ्वइ। अय्‌सां स्‍वन्‍हु दय्‌काः व म्‍वाना वइ।”
MRK.10.35	जब्‍दिया काय्‌पिं याकूब व यूहन्‍नां वयाः थथे धाल – “गुरूजु, जिमिसं न्‍ह्यागु फ्‍वंसां छिं जिमित बियादी धकाः जिमिसं मनं तुनागु दु।”
MRK.10.36	वय्‌कलं न्‍यनादिल – “धा, जिं छिमित छु याये माल?”
MRK.10.37	इमिसं धाल – “छि जुजु जुयादीबलय्‌ जिमित छिगु जवय्‌ व खवय्‌ तयादिसँ।”
MRK.10.38	थ्‍व न्‍यनाः वय्‌कलं धयादिल – “छिमिसं छु फ्‍वनाच्‍वना धयागु थःपिन्‍सं हे मस्‍यू। छु जिं त्‍वनेत्‍यनागु दुःखयागु ख्‍वलां छिमिसं त्‍वने फु ला? जिं काये माःगु दुःखयागु बप्‍तिस्‍मा छिमिसं काये फु ला?”
MRK.10.39	इमिसं “फु” धकाः लिसः बिल।
MRK.10.39	अले वय्‌कलं इमित धयादिल – “त्‍वनेत ला छिमिसं नं जिं थें त्‍वनी, अले बप्‍तिस्‍मा कायेत ला छिमिसं नं जिं थें काइ। 
MRK.10.40	अय्‌नं जिके सुयात नं जिगु जवं खवं तयेगु हक मदु। सुयात सुयात तयेगु धकाः ला क्‍वःछिना तयादी धुंकल।”
MRK.10.41	याकूब व यूहन्‍नायागु थ्‍व खँ न्‍यनाः मेपिं झिम्‍ह चेलात तंम्‍वल। 
MRK.10.42	अथेजूगुलिं वय्‌कलं इमित थःथाय्‌ सःताः धयादिल – “छिमिसं सि हे स्‍यू नि, थ्‍व संसारय्‌ शासन याइपिन्‍सं मनूतय्‌त ल्‍हातय्‌ काइ। अले इमि नायःतय्‌सं इमित थः यःथें याना तइ। 
MRK.10.43	छिमिगु दथुइ धाःसा थथे जुइ मखु। सुनां तःधं जुइ मास्‍ति वय्‌की व छिपिं सकसियां च्‍यः जुइ माः।
MRK.10.44	सुयां न्‍हापालाके मास्‍ति वःसा व ला झन दास हे जुइ माः।
MRK.10.45	मनूया काय्‌ नं सेवा याकेत मखु, बरु सेवा यायेत व यक्‍वसित मुक्ति बीत व सीत वःगु खः।”
MRK.10.46	अले वय्‌कःपिं यरीहो थ्‍यंकः झाल। येशू अनं चेलात व यक्‍व मनूत नाप झायेत्‍यंबलय्‌ लँय्‌ छथाय्‌ तिमैया काय्‌ बारतिमै धाःम्‍ह छम्‍ह कांम्‍ह फ्‍वगिं च्‍वनाच्‍वन। 
MRK.10.47	वं नासरतयाम्‍ह येशू झायाच्‍वन धयागु न्‍यनाः ततःसलं थथे हाला हल – “दाऊदया काय्‌ येशू, जितः दया यानादिसँ।”
MRK.10.48	मनूतय्‌सं वयात हाले मते धकाः ब्‍वः बिल।
MRK.10.48	अय्‌नं व झन जक तसकं हाला हल – “दाऊदया काय्‌ येशू, जितः दया यानादिसँ।”
MRK.10.49	थ्‍व न्‍यनाः वय्‌कलं दिनाः धयादिल – “वयात सःती।”
MRK.10.49	इमिसं व कांयात थथे धकाः सःतल – “साहस या, दँ, वय्‌कलं छन्‍त सःतादिल।” 
MRK.10.50	गागि हे त्‍वःताः तिंन्‍हुयाः व छक्‍कलं येशूयाथाय्‌ वल।
MRK.10.51	अले वय्‌कलं वयात धयादिल – “जिं छितः छु याये माल?”
MRK.10.51	कांनं धाल – “गुरूजु, जितः मिखां खंका बियादिसँ।”
MRK.10.52	वय्‌कलं धयादिल – “झासँ, छिगु विश्वासं छिं मिखां खनी।” उघ्रिमय्‌ हे वं मिखां खन, अले व वय्‌कःया ल्‍यू ल्‍यू वन।
MRK.11.1	वय्‌कःपिं यरूशलेमया सत्तिक लाःगु जैतून डाँडायागु बेतफागे व बेथानिया धाःगु गामय्‌ थ्‍यंकः झाःबलय्‌ येशूं निम्‍ह चेलातय्‌त थथे धकाः
MRK.11.2	खँ स्‍यनाः छ्वयादिल – “छिपिं न्‍ह्यःनेसं च्‍वंगु गामय्‌ हुँ। अन दुहां वनेवं हे सुनानं मगःनिम्‍ह छम्‍ह गधाया मचायात चिना तःगु खनी। वयात फ्‍यनाः थन हजि। 
MRK.11.3	छिमित सुनानं छुं धाल धाःसा, छिमिसं – ‘प्रभुयात मालाच्‍वन’ धकाः धा। अले वं बिया हइ।”
MRK.11.4	इपिं वनाः छम्‍ह गधाया मचायात लँय्‌ लाःगु लुखाय्‌ पिने चिना तःगु खनाः इमिसं वयात फ्‍यन। 
MRK.11.5	अन दना च्‍वंपिन्‍सं इमित थथे धाल – “गधायात फ्‍यनाः छु यानाच्‍वनागु हं?” 
MRK.11.6	वय्‌कलं स्‍यना हःथें इमिसं लिसः बिल। अले इमित गधा बिया हल। 
MRK.11.7	इमिसं व गधाया मचायात वय्‌कःया थाय्‌ हयाः थःपिनिगु गा वयागु म्‍हय्‌ लाया बिल। अले वय्‌कः गधाया म्‍हय्‌ च्‍वनादिल।
MRK.11.8	यक्‍वसिनं थः थःगु गा हयाः लँय्‌ लाया बिल, अले गुलिसिनं ख्‍यलय्‌ च्‍वंगु स्‍याउला हः हयाः लँय्‌ लाय्‌ हल। 
MRK.11.9	वय्‌कःया न्‍ह्यः न्‍ह्यः वंपिं व ल्‍यू ल्‍यू वःपिं थथे हाल –
MRK.11.9	“होसन्‍ना,
MRK.11.9	प्रभुया नामं झाःम्‍ह धन्‍यम्‍ह खः।
MRK.11.10	झी तापाःबाज्‍या दाऊदयागु
MRK.11.10	वयाच्‍वंगु राज्‍यया
MRK.11.10	जय जय जुइमा।
MRK.11.10	स्‍वर्गय्‌ च्‍वनादीम्‍ह परमेश्वरयात
MRK.11.10	होसन्‍ना।”
MRK.11.11	थुकथं वय्‌कः यरूशलेमय्‌ थ्‍यंकाः अन च्‍वंगु देगःया चुकय्‌ झाल। छचाखेलं फुक्‍कं स्‍वये धुंकाः लिबाय्‌ धुंकूगुलिं वय्‌कः झिंनिम्‍ह चेलात नाप बेथानियाय्‌ लिहां झाल।
MRK.11.12	कन्‍हय्‌खुन्‍हु वय्‌कःपिं बेथानियां झाया च्‍वंबलय्‌ येशूं नयेपित्‍याकल। 
MRK.11.13	तापाकं हे वय्‌कलं छमा वाँउसे च्‍वंगु यःमरिमा खनाः उकी छुं सयाच्‍वंगु दइ ला धकाः स्‍वः झाल। अन थ्‍यंकाः छुं हे सया मच्‍वंगु व हः जक खन। थुबलय्‌ यःमरि सइगु ई मजूनि। 
MRK.11.14	अले वय्‌कलं थ्‍व सिमायात थथे धयादिल – “आवंलि छंगु फल सुनानं नये मखनेमा।” थथे धयादीगु चेलातय्‌सं नं ताल।
MRK.11.15	वय्‌कःपिं हानं यरूशलेमय्‌ थ्‍यंकः झाल। येशूं देगलय्‌ झायाः अन च्‍वनाः मीगु व न्‍यायेगु ज्‍या यानाच्‍वंपिं फुक्‍कसितं ख्‍याना छ्वयादिल। धिबा हिलीपिं सराफितय्‌गु टेबिल ग्‍वारा तुइकाबिल, सुकुभतु मीपिनिगु ताथ फाता पुइका बिल। 
MRK.11.16	हानं देगःया चुकं जुकाः सुयातं नं छुं यंकेगु हयेगु याके बिया मदिल। 
MRK.11.17	वय्‌कलं इमित थथे धयाः स्‍यनादिल – “थ्‍व खँ च्‍वया तःगु, मस्‍यू ला? ‘जिगु छेँ फुक्‍क मनूतय्‌ प्रार्थना याइगु छेँ खः।’ छिमिसं ला थुकियात खुँ व दाखुँतय्‌गु छेँ धकाः यानाच्‍वन।”
MRK.11.18	तःधंपिं पुजाहारीत व शास्‍त्रीतय्‌सं थ्‍व खँ न्‍यनाः वय्‌कःयात स्‍यायेगु ग्‍वसाः ग्‍वल। तर मनूत खनाः ग्‍यानाः इमिसं याये मफुत, छाय्‌धाःसा मनूतय्‌सं वय्‌कःयागु खँ तसकं यय्‌कू।
MRK.11.19	बहनी जूगुलिं वय्‌कःपिं शहरं पिने बेथानियाय्‌ लिहां झाल।
MRK.11.20	कन्‍हय्‌खुन्‍हु सुथय्‌ वय्‌कःपिं हानं यरूशलेमपाखें वना च्‍वंबलय्‌ लँय्‌ यःमरिमा गना च्‍वंगु खन। 
MRK.11.21	अले पत्रुसयात लुमंसे वयाः थथे धाल – “गुरूजु, स्‍वयादिसँ, छिं सराः बियादीगु सिमा ला गना वने धुंकल।”
MRK.11.22	अले वय्‌कलं लिसः बियादिल – “परमेश्वरयात विश्वास या। 
MRK.11.23	जिं छिमित धात्‍थें धाये – छिमिसं नं छुं हे संका मयासे थःम्‍हं मतिइ तःगु खँ पूवनी धकाः विश्वास यानाः थ्‍व पहाडयात ‘ल्‍यहेँ दनाः समुद्रय्‌ कुतुं हुँ’ धकाः धाल धाःसा अथे हे जुइ।
MRK.11.24	अय्‌जूगुलिं जिं छिमित धाये – प्रार्थना यानाः छिमिसं छु फ्‍वंगु खः व जितः दये धुंकल धकाः विश्वास यात धाःसा छिमित व द हे दइ। 
MRK.11.25	सुनानं छिमित छुं याःगु दुसा प्रार्थना यायेबलय्‌ छिमिसं इमित न्‍ह्याबलें क्षमा या, अले स्‍वर्गय्‌ च्‍वनादीम्‍ह छिमि परमेश्वर बाःनं नं छिमित अथे हे क्षमा याइ। 
MRK.11.26	छिमिसं वयात क्षमा मबिल धाःसा छिमि स्‍वर्गय्‌ च्‍वनादीम्‍ह बाःनं नं छिमिसं याःगु पाप क्षमा यानादी मखु।”
MRK.11.27	वय्‌कःपिं हाकनं यरूशलेमय्‌ थ्‍यंकः झाल। येशू देगःया चुकय्‌ चाःहिला च्‍वनादीबलय्‌ तःधंपिं पुजाहारीत, शास्‍त्रीत, व थकालिपिन्‍सं वयाः वय्‌कःयात 
MRK.11.28	थथे धाल – “छिं थथे याना दीत गनं अधिकार कयादिया? अले छितः थ्‍व अधिकार सुनां बिल?”
MRK.11.29	वय्‌कलं इमित धयादिल – “जिं नं छिमिके छगू खँ न्‍यने, छिमिसं लिसः बिल धाःसा जितः सुनां थ्‍व अधिकार बिया हःगु खः धकाः धाये। 
MRK.11.30	बप्‍तिस्‍मा बीगु अधिकार यूहन्‍नां सुयापाखें काल? स्‍वर्गपाखें ला कि मनूतय्‌पाखें?”
MRK.11.31	थ्‍व न्‍यनाः इमि थःथवय्‌ थथे खँ जुल – “स्‍वर्गपाखें काःगु धाल कि झन झीत वं ‘अय्‌सा, छिमिसं वयात छाय्‌ विश्वास मयानागु लय्‌?’ धकाः धाइ। 
MRK.11.32	मनूतय्‌पाखें काःगु धाल कि मनूतय्‌सं झीत स्‍याइ, छाय्‌धाःसा फुक्‍कसिनं यूहन्‍नायात अगमवक्ता धकाः मानय्‌ याना तःगु दु।” 
MRK.11.33	थथे जूगुलिं इमिसं वय्‌कःयात लिसः बिल – “जिमिसं मस्‍यू।”
MRK.11.33	अले वय्‌कलं धयादिल – “अय्‌सा, जिं नं छिमित थ्‍व ज्‍या यायेत जितः सुनां अधिकार बिया हःगु खः धकाः धाये मखु।”
MRK.12.1	थुलि धयादी धुंकाः वय्‌कलं इमित छपु उखान छुनादिल। “छम्‍ह तःसिं दु। वं थःगु क्‍यबय्‌ दाख पित। अले प्‍यखें वालं चिना बिल। वं अन दाख तिस्‍सिगु साः नं तया बिल। अले क्‍यब स्‍वयेत छखा बल्‍चा नं दय्‌का थकल। क्‍यबय्‌ ज्‍याकाः व मेगु देशय्‌ वन।
MRK.12.2	बालि कायेगु ई जुइकाः दाख क्‍यबया थुवालं थः च्‍यःयात म्‍हय्‌तय्‌थाय्‌ बालि काय्‌के छ्वल। 
MRK.12.3	इमिसं व च्‍यःयात ज्‍वनाः दाल, अले छुं हे बिया मछ्वसें खालि ल्‍हातं तुं लित छ्वयाबिल। 
MRK.12.4	दाख क्‍यबया थुवालं हानं मेम्‍ह च्‍यःयात छ्वया हल। वयात नं इमिसं दायाः छेनय्‌ घाःपाः यानाः बेइज्‍जत यानाः छ्वयाबिल। 
MRK.12.5	वं हानं मेम्‍ह च्‍यः छ्वया हल, थ्‍वयात ला इमिसं स्‍याना हे बिल। थुकथं इमिसं गुलिसितं दायाछ्वत, गुलिसितं ला स्‍या हे स्‍यात। 
MRK.12.6	दाख क्‍यबया थुवाःया थः हे यःम्‍ह काय्‌ छम्‍ह जक बाकि दनि। दकलय्‌ लिपा थः काय्‌यात हे वं थथे मतिइ तयाः म्‍हय्‌तय्‌ थाय्‌ छ्वल – ‘जि काय्‌यात ला इमिसं हनाबना हे तइ।’
MRK.12.7	“म्‍हय्‌तय्‌सं ला झन जक हे थथे ग्‍वसाः ग्‍वल – ‘थ्‍व ला तःसिंया हे काय्‌ खः, थ्‍वयात स्‍यानाः फुक्‍क धनसम्‍पत्ति थःगु याना काये।’ 
MRK.12.8	इमिसं काय्‌म्‍हय्‌सित ज्‍वनाः स्‍यात, अले बुं पिने वांछ्वया बिल।”
MRK.12.9	येशूं इमिके न्‍यनादिल – “दाख क्‍यबया थुवालं थुमित आः छु याइगु जुइ? वं वयाः फुक्‍कसितं स्‍यानाः क्‍यब मेपिन्‍त हे ज्‍याके बी। 
MRK.12.10	थथे च्‍वया तःगु खँ छिमिसं मब्‍वना ला? –
MRK.12.10	‘दकःमितय्‌सं ज्‍यालगय्‌ मजूगु
MRK.12.10	धकाः धाःगु ल्‍वहं हे
MRK.12.10	मू ल्‍वहं जू वल।
MRK.12.11	परमेश्वरं हे थथे यानादीगु खः।
MRK.12.11	झीसं स्‍वयेबलय्‌
MRK.12.11	थ्‍व तसकं अजूचायापु!’”
MRK.12.12	वय्‌कलं कनादीगु थ्‍व उखान न्‍यनाः इमिसं थःपिन्‍त हे ध्‍याकाः धयादीगु खः धकाः थुइका काल। अले इमिसं वय्‌कःयात ज्‍वनेत स्‍वल। अय्‌नं इमिसं मनूत खनाः ग्‍यानाः ज्‍वने मछाल, अले इपिं सुम्‍क वना छ्वत।
MRK.12.13	अले इमिसं येशूयात खँय्‌ काकाः ज्‍वनेगु ग्‍वसाः ग्‍वयाः सुं फरिसीत व हेरोदया मनूत छ्वयाहल। 
MRK.12.14	इमिसं वयाः वय्‌कःयात थथे धाल – “गुरूजु, छि धात्‍थें भिंम्‍ह मनू खः। छिं मनूतय्‌त परमेश्वरयागु भिंगु लँपु जक क्‍यनादी। मनूतय्‌सं धाइ ल्‍हाइगु खँय्‌ छिं च्‍यूताः तयामदी, छाय्‌धाःसा छिं ख्‍वाः स्‍वयाः खँ ल्‍हानामदी। छता खँ धयादिसँ, कैसरयात झीसं कर पुले ज्‍यू ला कि मज्‍यू? कर पुले ला कि मपुले?”
MRK.12.15	वय्‌कलं इमिगु मभिंगु बिचाः थुइकाः धयादिल – “जितः छाय्‌ काय्‌केत स्‍वयागु? धिबा छगः हयाः जितः क्‍यँ।” 
MRK.12.16	इमिसं छगः धिबा हयाः वय्‌कःयात क्‍यन। वय्‌कलं न्‍यनादिल – “थुकी सुयागु ख्‍वाः व नां किया तःगु दु?”
MRK.12.16	इमिसं “कैसरयागु” धकाः लिसः बिल।
MRK.12.17	वय्‌कलं धयादिल – “अय्‌सा, सिजरयागु कैसरयात हे ब्‍यु, परमेश्वरयागु परमेश्वरयात हे ब्‍यु।”
MRK.12.17	वय्‌कःयागु खँ न्‍यनाः इमि व धाये थ्‍व धाये मन्‍त।
MRK.12.18	उखुन्‍हु हे सिनाः म्‍वाना वइगु खँय्‌ विश्वास मयाइपिं सदुकीतय्‌सं वयाः येशूयाके थथे धकाः न्‍यन –
MRK.12.19	“गुरूजु, सुं मनू मस्‍त मदय्‌कं सिना वन धाःसा वया हे किजां थः तताःजुयात कलाः तयाः दाजुम्‍हय्‌सिगु निंतिं मस्‍त दय्‌के माः धकाः मोशां च्‍वया थकूगु दु।
MRK.12.20	न्‍हय्‌म्‍ह दाजुकिजापिं दु। तःधिकम्‍ह दाजुम्‍ह ब्‍याहा यानाः मस्‍त मदय्‌कं हे सिना वन। 
MRK.12.21	अले दातिम्‍ह किजां तताःजुम्‍हय्‌सित कलाः तल। दातिम्‍ह नं मस्‍त मदय्‌कं हे सिना वन। थथे हे साहिलाम्‍हय्‌सिनं नं यात। 
MRK.12.22	थुकथं हे वयां क्‍वय्‌यापिं नं फुक्‍कं मस्‍त मदय्‌कं सिना वन। दकलय्‌ लिपा व मिसा नं सित। 
MRK.12.23	आः धयादिसँ, सीपिं म्‍वाना वइबलय्‌ व मिसा सुया कलाः जुइ, छाय्‌धाःसा इपिं न्‍हय्‌म्‍हय्‌सिनं नं वयात कलाः तःगु दु।”
MRK.12.24	थ्‍व न्‍यनाः वय्‌कलं धयादिल – “छिमिसं तसकं द्वंकाच्‍वन, छाय्‌धाःसा छिमिसं धर्मशास्‍त्रयागु खँ व परमेश्वरयागु शक्ति हे मथूनि। 
MRK.12.25	सीपिं हानं म्‍वाना वइबलय्‌ इपिं स्‍वर्गदूतत थें जुइ। उबलय्‌ सुयागुं ब्‍याहा नं जुइ मखु, सुयातं बिया नं छ्वइ मखु।
MRK.12.26	“सीपिं म्‍वाना वइ धयागु खँ छु छिमिसं परमेश्वरं मोशायात च्‍यानाच्‍वंगु झालं थथे धयादीगु मब्‍वना ला? – ‘जि अब्राहामया, इसहाकया व याकूबया परमेश्वर खः।’
MRK.12.27	थुकियागु अर्थ वय्‌कः सीपिनि परमेश्वर मखु, बरु म्‍वाःपिनि परमेश्वर खः। छिमिसं तसकं द्वंकाच्‍वन।”
MRK.12.28	छम्‍ह शास्‍त्रीं वय्‌कःपिं अथे हालाच्‍वंगु न्‍यनाच्‍वंगु जुयाच्‍वन। वय्‌कलं इमित पाय्‌छि पाय्‌छि जुइक लिसः बियादीगु न्‍यनाः वं नं वय्‌कःयात थथे धकाः न्‍यन – “व्‍यवस्‍थाय्‌ दकलय्‌ तःधंगु आज्ञा छु खः?”
MRK.12.29	वय्‌कलं लिसः बियादिल – “दकलय्‌ तःधंगु खँ थ्‍व खः – ‘हे इस्राएलीत न्‍यँ! परमप्रभु झी परमेश्वर छम्‍ह हे जक दु। 
MRK.12.30	छिमिसं परमप्रभु झी परमेश्वरयात दुनुगलंनिसें माया या, थःगु प्राण बिया तकं माया या, थःगु मनंनिसें माया या, अले थःगु बलं फतले माया या।’
MRK.12.31	निगूगु तःधंगु आज्ञा थ्‍व खः – ‘थः जःलाखःलायात थःत थें माया या।’ थ्‍व थेंज्‍याःगु तःधंगु आज्ञा छुं हे मदु।” 
MRK.12.32	अले व शास्‍त्रीं वय्‌कःयात धाल – “गुरूजु, छिं धयादीगु खँ ला धात्‍थें हे खः। परमेश्वर छम्‍ह हे जक दु। अले वय्‌कः बाहेक मेम्‍ह मदु धकाः ला छिं खःगु हे खँ धयादिल।
MRK.12.33	अथेजूगुलिं परमेश्वरयात दुनुगलं निसें वाःचाय्‌काः माया यायेगु, अले बलं फतलय्‌ माया यायेगु, अले हानं जःलाखःलायात थःत थें माया यायेगु ला बलि बीगु व होम यायेगु स्‍वयाः तसकं भिं।”
MRK.12.34	वयागु थज्‍याःगु बुद्धिं जाःगु लिसः न्‍यनाः वय्‌कलं धयादिल – “छि परमेश्वरयागु राज्‍यं तापाः मजू।” उबलय्‌निसें वय्‌कःयाके सुनानं छुं हे न्‍यं वये मछाल।
MRK.12.35	येशूं देगलय्‌ स्‍यनेकने यानादीबलय्‌ थथे न्‍यनादिल – “शास्‍त्रीतय्‌सं गथे यानाः मुक्ति बीम्‍ह ख्रीष्‍ट दाऊदया काय्‌ खः धकाः धाये फइ? 
MRK.12.36	पवित्र आत्‍मां जायाः दाऊद थःम्‍हं हे थथे धया वंगु खः –
MRK.12.36	‘छं शत्रुतय्‌त छंगु पालि तःले मततले
MRK.12.36	छ जिगु जवय्‌ च्‍वनाच्‍वँ धकाः
MRK.12.36	परमप्रभुं जिमि प्रभुयात धयादिल।’
MRK.12.37	दाऊदं हे अथे वयात ‘प्रभु’ धकाः धाल धाःसा वय्‌कः गथे यानाः दाऊदया काय्‌ जुइ फइ?” ग्‍वाः ग्‍वाः मनूतय्‌सं वय्‌कःयागु खँ लय्‌लय्‌ तातां न्‍यनाच्‍वन।
MRK.12.38	वय्‌कलं धयादिल – “शास्‍त्रीत खनाः होश या। थुपिं ततःपाःगु लं फिनाः बजारय्‌ वनीबलय्‌ फुक्‍कसिनं मानय्‌ याका जुइत स्‍वइ। 
MRK.12.39	भ्‍वजय्‌ इपिं च्‍वय्‌ च्‍वना जुइ, अले धर्मशास्‍त्र स्‍यनिगु छेँय्‌ इपिं न्‍ह्यःने च्‍वनेगु स्‍वइ। 
MRK.12.40	इमिसं भाःत मदुपिं मिसातय्‌गु छेँ लुतय्‌ यानाच्‍वंगु दु। मनूतय्‌त क्‍यनेत धाःसा ताःहाकय्‌क प्रार्थना याना जुइ। उकिं इमित मेपिन्‍त स्‍वयाः अप्‍वः सजाँय बी।”
MRK.12.41	अले वय्‌कः देगःया धुकू न्‍ह्यःने फ्‍यतुनाः मनूतय्‌सं चन्‍दा तःगु स्‍वयादिल। तःमिपिं मनूतय्‌सं धिबा नं यक्‍व तया वं। 
MRK.12.42	छम्‍ह चीमिम्‍ह भाःत मदुम्‍ह मिसां नं वयाः सिजःयागु निगः चुन्‍नाचा तया वन।
MRK.12.43	थ्‍व खनाः वय्‌कलं चेलातय्‌त सःताः धयादिल – “जिं छिमित धात्‍थें धाये – धुकुतिइ धिबा छाः वःपिं मध्‍ये दकलय्‌ अप्‍वः धिबा छाःम्‍ह ला थ्‍व चीमिम्‍ह भाःत मदुम्‍ह मिसा खः। 
MRK.12.44	छाय्‌धाःसा मेपिन्‍सं ला इमिके यक्‍व दुगुलिं अःपुक बिया वन। थ्‍व मिसां ला थःके दुगु फुक्‍कं नयेत मदय्‌क हे बिया वन।”
MRK.13.1	येशू देगलं पिने झाःबलय्‌ चेलात मध्‍ये छम्‍हय्‌सिनं वय्‌कःयात धयादिल – “गुरूजु, स्‍वयादिसँ, गपाय्‌ गपाय्‌ग्वःगु ल्‍वहँतं दय्‌का तःगु ततःखाःगु छेँ।”
MRK.13.2	वय्‌कलं लिसः बियादिल – “छु छिमिसं थ्‍व ततःखागु छेँ खना ला? थुपिं फुक्‍कं दुना वनाः ल्‍वहं छगः नं दइ मखुत।”
MRK.13.3	वय्‌कः देगःया न्‍ह्यःने लाःगु जैतून डाँडाय्‌ फ्‍यतुना च्‍वनादीबलय्‌ पत्रुस, याकूब, यूहन्‍ना व अन्‍द्रियासं वयाः सुनानं मसीक वय्‌कःयाके थथे धकाः न्‍यन – 
MRK.13.4	“छिं धयादी थें गुबलय्‌ जुइ? अले थथे गुबलय्‌ जुइ धकाः जिमिसं गथे यानाः सीकेगु?”
MRK.13.5	वय्‌कलं धयादिल – “होश याना च्‍वँ, सुनानं छिमित मिखाय्‌ धुलं छ्वाके मफयेमा, 
MRK.13.6	छाय्‌धाःसा यक्‍व हे मनूतय्‌सं वयाः – ‘जि मुक्ति बीम्‍ह ख्रीष्‍ट खः’ धकाः छिमिगु मिखाय्‌ धुलं छ्वाकेत स्‍वइ। 
MRK.13.7	न्‍यँ, छिमिसं जवं खवं तसकं ल्‍वापु जूगु व ल्‍वापु जुइत्‍यंगु खँ न्‍यनी। अय्‌सां, छिपिं ग्‍याये मते, छाय्‌धाःसा थथे जुइ हे माः। थथे जुइवं संसार नाश जुया वनी मखु। 
MRK.13.8	देश देशतय्‌गु दथुइ ल्‍वापु जुइ। राज्‍य राज्‍ययागु दथुइ ल्‍वापु जुइ। प्‍यखें अनिकाल जुइ, अले भ्‍वखाय्‌ ब्‍वइ। थ्‍व ला दुःखकष्‍टयागु छुमां जक खः।”
MRK.13.9	“न्‍ह्यागु जूसां छिमिसं होश याना च्‍वँ। इमिसं छिमित अदालतय्‌ यंकी, धर्मशास्‍त्र स्‍यनिगु छेँय्‌ नं छिमिसं दाय्‌काच्‍वनेमालि। जितः विश्वास याःगुलिं छिमित हाकिमत व जुजुपिनिगु न्‍ह्यःने थने यनी, अले छिमिसं जिगु नामय्‌ साक्षी बी माली। 
MRK.13.10	न्‍ह्याथे यानाः सां भिंगु खँ फुक्‍क संसारय्‌ न्‍यंके हे माः। 
MRK.13.11	छिमित ज्‍वना यंकीबलय्‌ छिमिसं छु धायेगु धकाः धन्‍दा काये म्‍वाः। छिमित अबलय्‌ गथे धाय्‌की अथे हे धा, छाय्‌धाःसा अबलय्‌ छिमिसं मखु, बरु छिमिके दीम्‍ह पवित्र आत्‍मां हे नवानादी।
MRK.13.12	“थुबलय्‌ मनूतय्‌सं थः हे दाजुकिजापिन्‍त महियाः स्‍याके बी। बौनं थः हे काय्‌म्‍ह्याय्‌पिन्‍त, अले काय्‌म्‍ह्याय्‌पिन्‍सं थः हे मांबौयात महियाः स्‍याके बी। 
MRK.13.13	थथे जिगु नामं यानाः छिमित फुक्‍कसिनं हेला याइ। लिपा तकं क्‍वात्तुक विश्वास यानाः सह याना च्‍वंम्‍ह धाःसा बचय्‌ जुइ।” 
MRK.13.14	थ्‍व खँ ब्‍वंम्‍हय्‌सिनं थुइमा – “नाश याइगु घच्‍चायापुगु खँ गन मदयेमाःगु खः अन दनाच्‍वंगु छिमिसं खनेवं यहूदियाय्‌ च्‍वनाच्‍वंपिं पहाडय्‌ बिस्‍युं वनेमा।
MRK.13.15	छेँय्‌या कःसिइ च्‍वना च्‍वंपिन्‍सं थःगु मालसामान कायेत तकं क्‍वहां वने लाइ मखु।
MRK.13.16	बुँइ ज्‍या याना च्‍वंपिन्‍सं थःगु वसः कायेत तकं छेँय्‌ वने लाइ मखु। 
MRK.13.17	प्‍वाथय्‌ दुपिं व दुरु त्‍वंम्‍ह मचा दुपिं मिसातय्‌त तसकं सास्‍ति जुइ। 
MRK.13.18	चिकुलाबलय्‌ व विश्रामबार खुन्‍हु थथे मजुइमा धकाः परमेश्वरयात प्रार्थना याना च्‍वँ। 
MRK.13.19	उबलय्‌ तसकं सास्‍ति जुइ। सृष्‍टि जूबलय्‌ निसें आः तकं थपाय्‌सकं सास्‍ति जूगु मदुनि। अले लिपा नं गुब्‍सं जुइ मखु।
MRK.13.20	परमेश्वरं व ईयात चिहाकय्‌का मदीसा सुं हे बचय्‌ जुइ मखु। वय्‌कलं थःम्‍हं ल्‍यया तःपिं मनूतय्‌गु निंतिं व ईयात चिहाकय्‌का दी।
MRK.13.21	“उबलय्‌ सुनानं ‘मुक्ति बीम्‍ह ख्रीष्‍ट थन दु, अन दु’ धकाः धाल धाय्‌वं छिमिसं पत्‍याः याये मते, 
MRK.13.22	छाय्‌धाःसा उबलय्‌ फताहा ख्रीष्‍ट व अगमवक्तात खने दयेकः वइ। इमिसं फतिं फतलय्‌ परमेश्वरं ल्‍यया तःपिं मनूतय्‌त झंगःलाय्‌त ततःधंगु चिं व अजूचायापुगु ज्‍या याना क्‍यनी। 
MRK.13.23	छिपिं होश यानाः च्‍वना च्‍वँ, थथे जुइतिनि धकाः जिं छिमित न्‍हापां हे धया बियागु दु।”
MRK.13.24	“अबलय्‌ थथे दुःखकष्‍ट जुइ धुनेवं –
MRK.13.24	‘सूर्य खिउँया वनी, तिमिला बुलुया वनी।
MRK.13.25	आकाशय्‌ च्‍वंगु नगु कुतुं वनी।
MRK.13.25	अले आकाशय्‌ च्‍वंगु शक्ति खाइ।’
MRK.13.26	अबलय्‌ मनूया काय्‌ तःधंगु शक्ति ज्‍वनाः झः झः धाय्‌क सुपाँचय्‌ खने दय्‌कः वइ।
MRK.13.27	वय्‌कलं थः स्‍वर्गदूततय्‌त पृथ्‍वीया प्‍यखें छ्वयाः ल्‍यया तःपिन्‍त छथाय्‌ मुंकी।”
MRK.13.28	“यःमरिमापाखें छिमिसं छता खँ सीकि। थुकी चुलि जाया वल कि वर्षा वल धकाः छिमिसं सी। 
MRK.13.29	अथे हे जिं धयाथें जुयावल कि छिमिसं मनूया काय्‌ वइन धकाः सीकि। 
MRK.13.30	जिं छिमित धात्‍थें धाये – आःयापिं मनूत सिना वने न्‍ह्यः हे जिं धयाथें जुइ। 
MRK.13.31	आकाश व पृथ्‍वी मदया वनी, अय्‌नं जिगु वचन गुबलें मदया वनी मखु।”
MRK.13.32	“थथे गुबलय्‌ व गुखुन्‍हु जुइ धकाः सुनानं मस्‍यू। स्‍वर्गय्‌ च्‍वंपिं स्‍वर्गदूततय्‌सं, अले परमेश्वरया काय्‌नं हे नं थ्‍व खँ मस्‍यू। परमेश्वर बाःनं जक स्‍यू। 
MRK.13.33	अय्‌जूगुलिं होश याना च्‍वँ, छाय्‌धाःसा थथे गुबलय्‌ जुइ धकाः छिमिसं मस्‍यू।
MRK.13.34	“थ्‍व खँ ला परदेशय्‌ वनेत्‍यंम्‍ह मनू थें खः। वं थः च्‍यःतय्‌त ‘छेँयागु ज्‍या बांलाक या,’ अले लुखाय्‌ पाः च्‍वनिम्‍हय्‌सित ‘छेँय्‌ बांलाक स्‍व’ धकाः धाइ।
MRK.13.35	छिमिसं नं अथे हे होश याये माः, छाय्‌धाःसा छेँ थुवाः गुबलय्‌ लिहां वइ धकाः छिमिसं मस्‍यू। बहनी वइ ला, चान्‍हय्‌ वइ ला, खा हालीबलय्‌ वइ ला, सुथय्‌ वइ ला, सुनां छु स्‍यू? 
MRK.13.36	आकाझाकां वइबलय्‌ वं छिपिं द्यना च्‍वंगु मलायेमा। 
MRK.13.37	जिं छिमित धयाच्‍वनागु खँ फुक्‍कसितं धयाच्‍वनागु दु – ‘होश याना च्‍वँ।’”
MRK.14.1	छुत्‍कारायागु नखः व सोडा मतःगु मरि नयेगु नखः निन्‍हु जक मानि। तःधंपिं पुजाहारीत व शास्‍त्रीतय्‌सं येशूयात गथे यानाः ज्‍वनाः स्‍यायेगु धकाः ग्‍वसाः ग्‍वयाच्‍वन।
MRK.14.2	इमिसं थथे मतिइ तल – “थ्‍व ज्‍या नखःबलय्‌ याये मज्‍यू, मखुसा तसकं ल्‍वापु जुइ।”
MRK.14.3	छन्‍हु येशू बेथानियाय्‌ सिमोन कोह्रियागु छेँय्‌ भ्‍वय्‌ नयेत झाःबलय्‌ छम्‍ह मिसा दुरुल्‍वहंयागु थलय्‌ तसकं थिकेगु व नस्‍वाःगु चिकं ज्‍वनाः वल। अले थलयाःगु पुसा चायेकाः वं चिकनं येशूया छेनय्‌ लुना बिल।
MRK.14.4	थ्‍व खनाः अन दुपिं गुलिंसिनं तंम्‍वयेकाः थथे धाल – “छाय्‌ अपाय्‌सकं थिकेगु चिकं सितिं छ्वःगु जुइ? 
MRK.14.5	थ्‍व चिकं म्‍यूगु जूसा स्‍वसः दिनार वइ। अले थ्‍व धिबा नयेमखंपिन्‍त इना ब्‍यूगु जूसा ज्‍यूगु नि।” थुकथं इमिसं व मिसायात तसकं ब्‍वःबिल।
MRK.14.6	अले वय्‌कलं धयादिल – “छिमिसं थ्‍व मिसायात छाय्‌ हायेका च्‍वनागु? वं जितः छु यात बां हे लाःगु यात। 
MRK.14.7	नयेमखंपिं ला छिपिं नाप न्‍ह्याबलें दया च्‍वनी, अले छिमिसं यःबलय्‌ इमित भिंगु याये फु। तर जि न्‍ह्याबलें दइ मखु।
MRK.14.8	थ्‍व मिसां जिगु निंतिं थःम्‍हं याये फुगु यात। जिगु म्‍हयात थुनेत वं न्‍ह्यः हे चिकनं लुना बिल। 
MRK.14.9	जिं छिमित धात्‍थें धाये – गन गन भिंगु खँ न्‍यंकी, अन अन थ्‍व मिसां याःगु थ्‍व खँ नं लुमंकेत न्‍ह्यथनी।”
MRK.14.10	झिंनिम्‍ह चेलात मध्‍ये छम्‍ह यहूदा इस्‍करियोत तःधंपिं पुजाहारीतय्‌थाय्‌ वनाः येशूयात गथे यानाः ज्‍वंकाछ्वयेगु धकाः सल्‍लाह याः वन। 
MRK.14.11	थ्‍व खँ न्‍यनाः इमिसं तसकं हे लय्‌लय्‌ तायाः वयात धिबा बी धकाः धया हल। अनंनिसें वं वय्‌कःयात ज्‍वंकाछ्वयेत सनाच्‍वन।
MRK.14.12	सोडा मतःगु मरि नयेगु नखःया न्‍हापां खुन्‍हु, भ्‍याःचा स्‍याइ खुन्‍हु हे चेलातय्‌सं वय्‌कःयाके थथे धकाः न्‍यन – “नखःयात गन वनाः भ्‍वय्‌ ज्‍वरय्‌ याये?”
MRK.14.13	वय्‌कलं निम्‍ह चेलातय्‌त थथे धयाः छ्वयादिल – “छिपिं शहरय्‌ हुँ, अन छिमिसं घलय्‌ लः कया वयाच्‍वंम्‍ह छम्‍ह मनूयात नाप लाइ। छिपिं व हे मनूया ल्‍यू ल्‍यू हुँ। 
MRK.14.14	व दुहां वंगु छेँया थुवाःयात थथे धा – ‘छितः गुरू थथे धया हयादीगु, “जि जिमि चेलात नाप च्‍वनाः छुत्‍कारायागु भ्‍वय्‌ न्‍याय्‌केगु क्‍वथा गुगु खः?”’ 
MRK.14.15	अले वं छिमित भ्‍वय्‌ ज्‍वरय्‌ यायेत माःगु फुक्‍कं दुगु तलय्‌च्‍वंगु तःधंगु क्‍वथाय्‌ यंकाः क्‍यनी, छिमिसं अन हे भ्‍वय्‌ ज्‍वरय्‌ या।” 
MRK.14.16	चेलात निम्‍ह शहरय्‌ वन, अन इमिसं वय्‌कलं धाःथें फुक्‍कं लुइकल। अले इमिसं अन हे भ्‍वय्‌ ज्‍वरय्‌ यात।
MRK.14.17	बहनी जूबलय्‌ येशू झिंनिम्‍हं चेलात ब्‍वनाः झाल। 
MRK.14.18	नया च्‍वंबलय्‌ वय्‌कलं थथे धयादिल – “जिं छिमित धात्‍थें धाये, छिपिं मध्‍ये हे जि नाप नयाच्‍वंम्‍ह छम्‍हय्‌सिनं जितः धोखा बी।”
MRK.14.19	थ्‍व न्‍यनाः इमिसं तसकं नुगः मछिंकल। अले छम्‍ह छम्‍हय्‌सिनं थथे धाल – “छिं जितः हे धया दियागु ला मखु प्रभु?”
MRK.14.20	वय्‌कलं धयादिल – “छिपिं झिंनिम्‍ह मध्‍ये छम्‍ह, जि लिसे भुइ मरि थुनाः नयाच्‍वम्‍ह। 
MRK.14.21	धर्मशास्‍त्रय्‌ च्‍वया तःथें मनूया काय्‌ ला सिना हे वने माः। अय्‌नं वयात ज्‍वंका छ्वइम्‍ह मनूयात ला तसकं तसकं हे धिक्‍कार दु। व बु हे मबूगु जूसा तसकं बांलाइगु खः।”
MRK.14.22	नया च्‍वंबलय्‌ येशूं मरि कयाः परमेश्वरयात सुभाय्‌ बियाः कुचा थलादिल। अले चेलातय्‌त इनाः थथे धयादिल – “थ्‍व मरि कयाः न, थ्‍व जिगु म्‍ह खः।”
MRK.14.23	अथे हे वय्‌कलं ख्‍वला नं कयाः परमेश्वरयात सुभाय्‌ बियाः इमित बियादिल, अले इपिं फुक्‍कसिनं थुकिं हे त्‍वन। 
MRK.14.24	अले वय्‌कलं इमित धयादिल – “थ्‍व जिगु न्‍हूगु बाचायागु हि खः। थ्‍व हे हिं यक्‍वसिगु पाप क्षमा जुइ।
MRK.14.25	जिं छिमित धात्‍थें धाये – परमेश्वरयागु राज्‍यय्‌ न्‍हूकथं दाखरस मत्‍वंतले जिं आवंनिसें दाखरस त्‍वने मखुत।”
MRK.14.26	अले छपु भजन हालाः वय्‌कःपिं जैतून डाँडाय्‌ झाल।
MRK.14.27	येशूं इमित धयादिल – “छिपिं फुक्‍कं जितः त्‍वःताः बिस्‍युं वनी। धर्मशास्‍त्रय्‌ नं थथे च्‍वया तःगु दु –
MRK.14.27	‘जिगु ज्‍या याइम्‍ह फै जवाःयात हमला या, वयात स्‍या।
MRK.14.27	अले फैत उखेलाः थुखेलाः जुइ।’
MRK.14.28	अय्‌नं जि हानं म्‍वाना वयाः छिपिं स्‍वयाः न्‍हापा हे गालीलय्‌ थ्‍यंकः वने।”
MRK.14.29	पत्रुसं वय्‌कःयात धाल – “फुक्‍कसिनं त्‍वःता वंसां जिं ला छितः गुब्‍सं हे त्‍वःते मखु।”
MRK.14.30	अले वय्‌कलं धयादिल – “जिं छन्‍त धात्‍थें धाये – थौं चान्‍हय्‌ हे छं जितः खा हाले न्‍ह्यः स्‍वकः तक म्‍हमस्‍यू धकाः धाइ।”
MRK.14.31	अय्‌नं वं पाफयाः धाल – “छि नाप सी हे माःसां जिं छितः म्‍हमस्‍यू धकाः धाये मखु।” फुक्‍क चेलातय्‌सं नं अथे हे धाल।
MRK.14.32	वय्‌कःपिं गेतसमनिइ थ्‍यने धुंकाः येशूं इमित धयादिल – “जि प्रार्थना यानाच्‍वँतले छिपिं थन हे च्‍वना च्‍वँ।” 
MRK.14.33	वय्‌कलं पत्रुस, याकूब व यूहन्‍नायात जक ब्‍वना यंकादिल। उबलय्‌ वय्‌कलं तसकं हे नुगः मछिंकाः दिक्‍क जुयादिल। 
MRK.14.34	वय्‌कलं इमित धयादिल – “नुगः हीसेच्‍वनाः जिगु छाती हे तज्‍याइथें च्‍वनाच्‍वन। छिपिं मद्यंसे थन हे च्‍वना च्‍वँ।”
MRK.14.35	भचा उखे झायाः बँय्‌ क्‍वपुसां पुयाः वय्‌कलं थथे धकाः प्रार्थना यानादिल – 
MRK.14.36	“अब्‍बा, बाः, छिं याये मफुगु छुं नं मदु। थ्‍व दुःखयागु ख्‍वला जिथासं चीकादिसँ। अय्‌नं जितः यःथें यानादी मते, छितः यःथें हे यानादिसँ।”
MRK.14.37	अले वय्‌कः स्‍वम्‍ह चेलात च्‍वना च्‍वंथाय्‌ लिहां झाल। इपिं ला द्यना च्‍वने धुंकल। अय्‌जूगुलिं वय्‌कलं पत्रुसयात धयादिल – “सिमोन, छ द्यने धुनागु ला? घौछि हे मद्यंसे च्‍वने मफु ला छिपिं? 
MRK.14.38	मद्यंसे प्रार्थना याना च्‍वँ, मखुसा छिपिं जाँचय्‌ लाइ। आत्‍मा ला तयार दु, म्‍ह जक बमलाः।”
MRK.14.39	अनं वनाः वय्‌कलं हानं न्‍हापा थें तुं प्रार्थना यानादिल। 
MRK.14.40	वय्‌कः लिहां झाःबलय्‌ इपिं हानं न्‍ह्यः वय्‌काच्‍वन। इमिगु मिखा न्‍ह्यः वःगुलिं झ्‍यातुसे च्‍वनाच्‍वन। इमि वय्‌कःयात छु धाये छु धाये जुल।
MRK.14.41	स्‍वकःया पालय्‌ झायाः वय्‌कलं इमित थथे धयादिल – “छिपिं आः तकं द्यना च्‍वनातिनि ला? मनूया काय्‌यात पापीतय्‌सं ज्‍वनेगु ई वये धुंकल। 
MRK.14.42	दँ, नु! स्‍व, जितः ज्‍वंकीम्‍ह मनू थ्‍यंकः वये धुंकल।”
MRK.14.43	वय्‌कलं थथे धया च्‍वनादीबलय्‌ हे झिंनिम्‍ह मध्‍ये छम्‍ह चेला यहूदा अन थ्‍यंकः वल। व नाप तःधंपिं पुजाहारीत, शास्‍त्रीत व थकालितय्‌सं छ्वया हःपिं नं दु। इमिसं तरवार व कथि ज्‍वना तःगु दु। 
MRK.14.44	“जिं चुप्‍पा नयाम्‍ह मनू हे येशू खः, छिमिसं वयात ज्‍वँ” धकाः यहूदां इमित खँ स्‍यना हःगु दु। 
MRK.14.45	उकिं वं वय्‌वं हे येशूयाथाय्‌ वनाः – “गुरूजु” धयाः वय्‌कःयात चुप्‍पा नल।
MRK.14.46	अले ज्‍वं वःपिन्‍सं वय्‌कःयात ज्‍वन। 
MRK.14.47	वय्‌कःया लिक्‍क दना च्‍वंम्‍ह छम्‍ह मनुखं थःगु तरवार लिकयाः दकलय्‌ तःधंम्‍ह पुजाहारीया छम्‍ह दासयागु न्‍हाय्‌पं हे ध्‍यना बिल।
MRK.14.48	अले येशूं ज्‍वंवःपिं मनूतय्‌त धयादिल – “जि छम्‍हय्‌सित ज्‍वनेत थथे तरवार व कथि ज्‍वनावये माःगु छाय्‌? छु जि दाखुँ खः ला? 
MRK.14.49	देगलय्‌ च्‍वनाः न्‍हियान्‍हिथं स्‍यनेकने याना जुयाबलय्‌ छिमिसं जितः छाय्‌ मज्‍वनागु? धर्मशास्‍त्रय्‌ च्‍वयातःगु पूवनेमा धकाः हे थथे जूगु खः।”
MRK.14.50	अले चेलात फुक्‍क उखेलाः थुखेलाः मदय्‌क बिस्‍युं वन। 
MRK.14.51	गा छपुं जक न्‍ययातःम्‍ह छम्‍ह ल्‍याय्‌म्‍हम्‍ह मनू येशूया ल्‍यू ल्‍यू वन। इमिसं वयात नं ज्‍वने त्‍यंबलय्‌ 
MRK.14.52	गागि हे त्‍वःताः व नांगां बिस्‍युं वन।
MRK.14.53	इमिसं येशूयात दकलय्‌ तःधंम्‍ह पुजाहारीयाथाय्‌ यंकल। तःधंपिं पुजाहारीत, थकालित व शास्‍त्रीत फुक्‍कं अन मुनाच्‍वंगु दु। 
MRK.14.54	पत्रुस नं तातापाकं हे ल्‍यू ल्‍यू वनाः दकलय्‌ तःधंम्‍ह पुजाहारीयागु चुकय्‌ थ्‍यंक हे वन। पत्रुस अन वनाः पालेत नाप मि पनाच्‍वन।
MRK.14.55	तःधंपिं पुजाहारीत व सभाय्‌ च्‍वंपिं फुक्‍कसिनं जानाः येशूयात गथे यानाः स्‍यायेगु धकाः दोष मालाच्‍वन, अय्‌नं छुं हे दोष लुइके मफु। 
MRK.14.56	यक्‍व हे मनूतय्‌सं वय्‌कःयात मखुगु मखुगु द्वपं बिल। अय्‌नं इमिगु खँ हे मिलय्‌ मजू। 
MRK.14.57	गुलिसिनं ला अन दनाः थथे धकाः मखुगु खँ धायेत स्‍वल – 
MRK.14.58	“थ्‍व मनुखं थथे धाःगु ला जिमिसं ताया – ‘ल्‍हातिं दय्‌का तःगु थ्‍व देगःयात जिं थुनाः स्‍वन्‍हुं हे हानं ल्‍हातिं दय्‌किगु मखुगु देगः दना बी।’”
MRK.14.59	थुकी नं इमिगु खँ मिलय्‌ मजुल।
MRK.14.60	अले दकलय्‌ तःधंम्‍ह पुजाहारीं फुक्‍कसिगु न्‍ह्यःने दनाः वय्‌कःयात थथे धकाः न्‍यन – “छ छाय्‌ न्‍वःमवासे च्‍वनागु? थुमिसं धाःगु खँय्‌ छं छुं धाये माःगु दु ला?” 
MRK.14.61	वय्‌कलं छुं हे धयामदी। हानं दकलय्‌ तःधंम्‍ह पुजाहारीं वय्‌कःयात न्‍यन – “छ दकलय्‌ तःधंम्‍हय्‌सिया काय्‌, मुक्ति बीम्‍ह ख्रीष्‍ट खः ला?”
MRK.14.62	वय्‌कलं धयादिल – “खः, जि हे खः, छिकपिन्‍सं हे मनूया काय्‌ परमेश्वरया जवय्‌ च्‍वनाच्‍वंगु व आकाशय्‌ च्‍वंगु सुपाँचय्‌ वयाच्‍वंगु खनी।”
MRK.14.63	थ्‍व न्‍यनाः दकलय्‌ तःधंम्‍ह पुजाहारीं थःम्‍हं फिना तःगु लं हे खुनाः थथे धाल – “थ्‍वयां अप्‍वः मेगु दसि हे छु मानि? 
MRK.14.64	थ्‍वं परमेश्वरयात क्‍वह्यंकूगु छिमिसं ता हे ताल। छिमिगु छु बिचाः दु?”
MRK.14.64	इमिसं “वयात स्‍याना हे छ्वये माः” धकाः धाल।
MRK.14.65	अले ला गुलिसिनं वय्‌कःयागु ख्‍वालय्‌ थुकलं बिल। गुलिसिनं वय्‌कःयागु मिखा त्‍वपुयाः दायाः थथे धाल – “का धा, छन्‍त सुनां दाल?” अले सिपाइँतय्‌सं वय्‌कःयात दायाः यंकल।
MRK.14.66	पत्रुस कुने चुकय्‌ च्‍वनाच्‍वंबलय्‌ दकलय्‌ तःधंम्‍ह पुजाहारीया भ्‍वातिं छम्‍ह अन वल। 
MRK.14.67	मि पना च्‍वंम्‍ह पत्रुसयात खनाः बांलाक स्‍वयाः वयात थथे धाल – “छ नं नासरतय्‌ च्‍वंम्‍ह येशू नाप जुइम्‍ह खः।”
MRK.14.68	पत्रुसं ख हे मखु धकाः थथे धाल – “जिं ला वयात म्‍हमस्‍यू। छं धयाच्‍वंगु खँ नं मथू।” थुलि धयाः व लुखां पिने वन। अले खाः हाल।
MRK.14.69	भ्‍वातिंनं वयात खनाः लिक्‍क दना च्‍वंपिन्‍त धाल – “थ्‍व नं इपिं नाप जुया च्‍वंम्‍ह खः।” 
MRK.14.70	हानं वं मखु धकाः धाल।
MRK.14.70	भचा लिपा अन दना च्‍वंपिन्‍सं वयात धाल – “धात्‍थें छ नं इपिं नाप जुया च्‍वंम्‍ह खः, छ नं छम्‍ह गालीली खः नि।”
MRK.14.71	वं पाफयाः धाल – “छिमिसं धया च्‍वंम्‍ह मनूयात ला जिं म्‍ह हे मस्‍यू।” 
MRK.14.72	अबलय्‌ हे खा हाल। थ्‍व नापं खा हाःगु निकः जुल।
MRK.14.72	अले येशूं वयात धयादीगु थ्‍व खँ लुमंकल – “निकः खा हाले न्‍ह्यः छं जितः स्‍वकः म्‍हमस्‍यू धकाः धाइ।” थ्‍व खँ लुममं हे व ह्वाँय्‌ ह्वाँय्‌ ख्‍वल।
MRK.15.1	कन्‍हय्‌ खुन्‍हु सुथ न्‍हापां हे तःधंपिं पुजाहारीत, थकालिपिं व शास्‍त्रीतय्‌सं सल्‍लाह यानाः येशूयात चिना यंकाः पिलातसयात लः ल्‍हाना बिल।
MRK.15.2	वं येशूयाके न्‍यन – “यहूदीतय्‌ जुजु छ हे खः ला?”
MRK.15.2	वय्‌कलं लिसः बियादिल – “छिं थःम्‍हं हे धयादिल।”
MRK.15.3	तःधंपिं पुजाहारीतय्‌सं यक्‍व मखुगु खँ धाल धकाः वय्‌कःयात पाः यात। 
MRK.15.4	हानं पिलातसं न्‍यन – “छं छुं नं धायेगु मदु ला? इमिसं गुलिमछि खँय्‌ छन्‍त पाः यानाच्‍वन।” 
MRK.15.5	अय्‌नं वय्‌कलं छुं हे धया मदी। थ्‍व खनाः पिलातस अजू चाल।
MRK.15.6	छुत्‍काराया नखःबलय्‌ यहूदीतय्‌सं फ्‍वंम्‍ह छम्‍ह कैदीयात त्‍वःतेगु चलन पिलातसं याना तःगु दु। 
MRK.15.7	अबलय्‌ ज्‍वनाः कुना तःम्‍ह बरब्‍बा धाःम्‍ह छम्‍ह मनू दु। बिद्रोहया इलय्‌ मनू स्‍याःगुलिं वयात झ्‍यालखानाय्‌ कुना तःगु खः। 
MRK.15.8	न्‍ह्याबलें नखःबलय्‌ छम्‍ह कैदीयात त्‍वःतेगु याना तःगुलिं मनूतय्‌सं अबलय्‌ नं छम्‍हय्‌सित त्‍वःता ब्‍यु धकाः फ्‍वं वन।
MRK.15.9	अले पिलातसं इमिके न्‍यन – “यहूदीतय्‌ जुजुयात त्‍वःता ब्‍यूसा छिमित यः ला?” 
MRK.15.10	तःधंपिं पुजाहारीतय्‌सं वय्‌कःयात स्‍वये मफयाः ज्‍वंकूगु खः धकाः वं स्‍यू। 
MRK.15.11	अले ला तःधंपिं पुजाहारीतय्‌सं मनूतय्‌त ग्‍वाकाः वय्‌कःयागु पलेसा बरब्‍बायात त्‍वःता ब्‍यु धकाः धायेकल। 
MRK.15.12	वं इमित धाल – “अय्‌सा छिमिसं यहूदीतय्‌ जुजु धकाः धाःम्‍हय्‌सित छु यायेगु लय्‌?”
MRK.15.13	इपिं फुक्‍कसिनं हालाः धाल – “वयात क्रूसय्‌ यख्‍खानाब्यु।”
MRK.15.14	वं इमित धाल – “छाय्‌, वं अपाय्‌सकं स्‍याये मायेक छु याःगु दु?”
MRK.15.14	इपिं झन जक चिल्‍लय्‌दंक हाला हल – “वयात क्रूसय्‌ यख्‍खानाब्‍यु।”
MRK.15.15	इपिं थथे हाला च्‍वंगुलिं मनूतय्‌त लय्‌ताय्‌केत पिलातसं बरब्‍बा धाःम्‍ह मनूयात त्‍वःता बिल। येशूयात दायाः क्रूसय्‌ यख्‍खाना स्‍याके छ्वल।
MRK.15.16	अले सिपाइँतय्‌सं वय्‌कःयात दरबारया चुकय्‌ यंकल। अन फुक्‍क सिपाइँतय्‌त सःताः मुंकल। 
MRK.15.17	वय्‌कःयात जुजुयात थें ह्याउँगु वसतं पुंकाः कंयागु श्रीपेच दय्‌काः छेनय्‌ पुइका बिल। 
MRK.15.18	थुलि याये धुंकाः इमिसं वय्‌कःयात थथे धा धां हाय्‌कल – “यहूदीतय्‌ जुजुया जय जुइमा।” 
MRK.15.19	न्‍हाय्‌पं कथिं छेनय्‌ दायाः थुकलं बियाः इमिसं वय्‌कःयात भागि यात। 
MRK.15.20	थुकथं इमिसं वय्‌कःयात गिजय्‌ याये फक्‍व याये धुंकाः ह्याउँगु वसः त्‍वकाः न्‍हापायागु तुं वसतं पुंका बिल। अले वय्‌कःयात क्रूसय्‌ यख्‍खायेत यंकल।
MRK.15.21	कुरेनीं वःम्‍ह अलेक्‍जेन्‍डर व रूफसया अबु सिमोनयात इमिसं लँय्‌ नाप लात। अले इमिसं वयात कर कर यानाः येशूयागु क्रूस कुबीकल।
MRK.15.22	थुकथं इमिसं वय्‌कःयात गलगथा धाःगु थासय्‌ हल। गलगथायागु अर्थ खप्‍परे धाःगु थाय्‌ खः। 
MRK.15.23	अन थ्‍यंकाः इमिसं वय्‌कःयात स्‍याःमचाइगु मूर्र वासः ल्‍वाक छ्याना तःगु दाखमद्य त्‍वनेत बिल, वय्‌कलं व त्‍वना मदी।
MRK.15.24	थथे वय्‌कःयात क्रूसय्‌ यख्‍खाना बिल। अले चिट्ठा तयाः इमिसं वय्‌कःयागु वसः इना काल।
MRK.15.25	वय्‌कःयात क्रूसय्‌ यख्‍खाःबलय्‌ सुथ सिया नौ बजे जुल। 
MRK.15.26	वय्‌कःयात पाः यानाः थथे च्‍वयाः क्रूसय्‌ तानाबिल – “यहूदीतय्‌ जुजु।” 
MRK.15.27	उबलय्‌ हे इमिसं वय्‌कःयागु जवं खवं निम्‍ह दाखुँतय्‌त नं यख्‍खाया बिल। 
MRK.15.28	थुकथं धर्मशास्‍त्रय्‌ च्‍वया तःगु खँ पूवन – “वय्‌कःयात अपराधीत लिसे ल्‍याः खात।”
MRK.15.29	व लँय्‌ जुइपिं फुक्‍कसिनं छ्यं क्‍वात्तु क्‍वानाः वय्‌कःयात गिजय्‌ यानाः थथे धाल – “देगः थुनाः स्‍वन्‍हुं हे दने फु धाःम्‍ह छ हे मखु ला?
MRK.15.30	आः क्रूसं क्‍वहां वयाः थःत बचय्‌ याये फु ला?”
MRK.15.31	अथे हे तःधंपिं पुजाहारीतय्‌सं नं शास्‍त्रीत लिसे थथे खँ ल्‍हानाः वय्‌कःयात गिजय्‌ यात – “वं मेपिन्‍त ला बचय्‌ यात, थःत धाःसा बचय्‌ याये मफुत। 
MRK.15.32	इस्राएलीतय्‌ जुजु, अले मुक्ति बीम्‍ह ख्रीष्‍ट खः धयागु जूसा क्रूसं क्‍वहां वयाः क्‍यँ। अले जिमिसं विश्वास याये।” वय्‌कः नाप क्रूसय्‌ यख्‍खाया तःपिन्‍सं नं वय्‌कःयात गिजय्‌ यात।
MRK.15.33	अबलय्‌ न्‍हिनय्‌ बाह्र बजे निसें तीन बजे तक सारा संसार हे खिउँसे च्‍वना वन। 
MRK.15.34	तीन बजे पाखे येशू थथे धकाः तसकं हाला हल – “इलोई इलोई लामा सबखथनी।” थुकियागु अर्थ – “जिमि परमेश्वर, जिमि परमेश्वर, छिं जितः छाय्‌ त्‍वःतादिया?”
MRK.15.35	थ्‍व न्‍यनाः अन दना च्‍वंपिं मनूतय्‌सं थथे धाल – “वं ला एलियायात सःता च्‍वन।” 
MRK.15.36	छम्‍हय्‌सिनं कापः हिना तःगु कथि कयाः ब्‍वाँय्‌ वनाः पाउँसे च्‍वंगु दाखमद्य थुनाः हल, अले वय्‌कःया म्‍हुतुइ ल्‍वसुका बिल। अले वं धाल – “स्‍वये, एलिया वयाः वयात क्‍वकाः वइ ला मवइ।”
MRK.15.37	येशू छकः तसकं हालादिल, अले प्राण त्‍वःतल। 
MRK.15.38	अबलय्‌ हे देगलय्‌ च्‍वंगु पर्दा च्‍वंनिसें क्‍वथ्‍यंक निकू दलाः गुना वन।
MRK.15.39	थथे वय्‌कः सीगु खनाः न्‍ह्यःनेसं दनाः वय्‌कःयात स्‍वया च्‍वंम्‍ह छम्‍ह कप्‍तानं धाल – “धात्‍थें हे व ला परमेश्वरया काय्‌ खः।”
MRK.15.40	मिसातय्‌सं नं तापाकं स्‍वयाच्‍वंगु दु। इपिं मध्‍ये मरियम मग्‍दलिनी, चिधिम्‍ह काय्‌ याकूब व योसेफया मां मरियम व सलोमीपिं नं खः। 
MRK.15.41	थुपिं येशू गालीलय्‌ दीबलय्‌ वय्‌कः नाप जुयाः वय्‌कःयात ग्‍वाहालि याःपिं मिसात खः। वय्‌कः नाप यरूशलेमय्‌ वःपिं मेपिं यक्‍व मिसात नं अन स्‍वयाच्‍वंगु दु।
MRK.15.42	विश्रामबार छन्‍हु न्‍ह्यः विश्रामबारयात माःगु ज्‍वरय्‌ यायेगु दिन बहनी मजूनिबलय्‌ 
MRK.15.43	अरिमथिया धाःगु थासय्‌ च्‍वंम्‍ह योसेफ पिलातसयाथाय्‌ वन। थ्‍व फुक्‍कसिनं हनातःम्‍ह सभाय्‌ च्‍वंम्‍ह सल्‍लाह बीम्‍ह मनू खः। थ्‍व नं परमेश्वरयागु राज्‍य वइतिनि धकाः आशा याना च्‍वंम्‍ह खः। अबलय्‌ वं मग्‍यासे पिलातसयाथाय्‌ वनाः येशूयागु सीम्‍ह फ्‍वं वन। 
MRK.15.44	येशू सी धुंकल धयागु खँ न्‍यनाः पिलातस छक्‍क जुल। वं कप्‍तानयात सःताः सी धुंकूगु खः ला कि मखु धकाः न्‍यन। 
MRK.15.45	कप्‍तानं “सी धुंकल” धकाः धाःगुलिं योसेफयात सीम्‍ह यंकि धकाः धाल। 
MRK.15.46	अले वं भिंगु सुतीकापः न्‍याना हयाः सीम्‍ह येशूयात क्‍वकयाः कापतं हिना बिल। अले पहाड ह्वखनाः दय्‌कातःगु चिहानय्‌ यंकाः तया बिल। थुलि यानाः छगः तग्‍वःगु ल्‍वहं गुलु तुइकाः चिहानया प्‍वाः तिनाबिल। 
MRK.15.47	मरियम मग्‍दलिनी व योसेफया मां मरियमं थथे सीम्‍ह थुंगु स्‍वयाच्‍वन।
MRK.16.1	विश्रामबार वने धुंकाः मरियम मग्‍दलिनी, याकूबया मां मरियम व सलोमीपिं मिलय्‌ जुयाः सीम्‍हय्‌ इलेत वासः न्‍याः वन। 
MRK.16.2	आइतबार खुन्‍हु, सुथ न्‍हापां निभाः त्‍वयेवं इपिं चिहानय्‌ स्‍वः वन। 
MRK.16.3	इपिं लँय्‌ थथे हा हां वन – “प्‍वाः तिना तःगु ल्‍वहं सुनां चीका बीगु जुइ?” 
MRK.16.4	थथे हा हां इमिसं उखे पाखे थस्‍वःबलय्‌ तग्‍वःगु ल्‍वहं चीका तःगु खन।
MRK.16.5	चिहानय्‌ दुहां वनाः स्‍वःबलय्‌ अन तुयुगु वसतं पुना च्‍वंम्‍ह मनू छम्‍ह जवय्‌ पाखे दनाच्‍वंगु खनाः इपिं अजू चाल। 
MRK.16.6	वं इमित धाल – “ग्‍याये मते। छिपिं क्रूसय्‌ यख्‍खाना तःम्‍ह नासरतयाम्‍ह येशूयात स्‍वःवयाच्‍वनागु मखु ला? वय्‌कः ला थन मदी। वय्‌कः म्‍वाना वये धुंकल। स्‍व, थ्‍व हे थासय्‌ मखु ला, इमिसं वय्‌कःयागु सीम्‍ह तयातःगु? 
MRK.16.7	आः वनाः छिमिसं चेलातय्‌त व पत्रुसयात थथे धया ब्‍यु – ‘वय्‌कः छिपिं स्‍वयाः न्‍हापां गालीलय्‌ थ्‍यंकादी। वय्‌कलं धयादी थें छिमिसं वय्‌कःयात अन हे खनी।’”
MRK.16.8	थ्‍व न्‍यनेवं इपिं ग्‍यानाः व अजूचायाः चिहानं बिस्‍युं वन। थ्‍व खँ इमिसं सुयातं मकं, छाय्‌धाःसा इपिं तसकं ग्‍यात।
MRK.16.9	येशू सिनाः हानं म्‍वाना वये धुंकाः आइतबार सुथ न्‍हापां मरियम मग्‍दलिनीयाथाय्‌ खने दत। वय्‌कलं थ्‍व हे मरियमयागु म्‍हं न्‍हय्‌म्‍ह भूततय्‌त पिछ्वयादीगु खः।
MRK.16.10	वं वनाः नुगः मछिंकाः ख्‍वया च्‍वंपिं येशूया चेलातय्‌त थ्‍व खँ कन। 
MRK.16.11	म्‍वाना वःम्‍ह येशूयात वं खन धकाः धाःगु खँय्‌ इमिसं विश्वास मयाः।
MRK.16.12	थनं लिपा इपिं मध्‍ये निम्‍ह चेला गामय्‌ वना च्‍वंबलय्‌ वय्‌कः मेगु हे रूप कयाः इमिगु न्‍ह्यःने खनेदय्‌कः झाल। 
MRK.16.13	थुमिसं नं वयाः मेपिं चेलातय्‌त थ्‍व खँ कन। थुमिगु खँय्‌ नं इमिसं विश्वास मयाः।
MRK.16.14	लिपा झिंछम्‍ह चेलातय्‌ नया च्‍वंबलय्‌ येशू इमिथाय्‌ झायाः इमिसं विश्वास मयाःगु व इमिगु नुगः छाःगुलिं ब्‍वः बियादिल, छाय्‌धाःसा वय्‌कः म्‍वाना वये धुंकाः वय्‌कःयात खंपिन्‍सं धाः वःगु खँय्‌ इमिसं विश्वास मयाः।
MRK.16.15	अले इमित धयादिल – “सारा संसारय्‌ वनाः छिमिसं फुक्‍क मनूतय्‌त भिंगु खँ न्‍यंकि।
MRK.16.16	विश्वास यानाः बप्‍तिस्‍मा काःम्‍ह बचय्‌ जुइ, विश्वास मयाःपिं दोषी ठहरय्‌ जुइ। 
MRK.16.17	जितः विश्वास याःपिन्‍के थ्‍व चिं दइ – जिगु नामं इमिसं भूततय्‌त पितिनाछ्वइ, न्‍हू न्‍हूगु भासं नवाइ, 
MRK.16.18	ताहायात ज्‍वनी, छुं जुयाः बिष हे त्‍वंसां इपिं सी मखु, उसाँय्‌ मदुपिनिगु छेनय्‌ ल्‍हाः तयाः ल्‍वय्‌ लाय्‌का बी।”
MRK.16.19	थथे इपिं नाप खँ ल्‍हाये धुंकाः प्रभु येशूयात स्‍वर्गय्‌ थत यंकल। अले वय्‌कः परमेश्वरयागु जवय्‌ च्‍वनादिल।
MRK.16.20	लिपा चेलातय्‌सं फुक्‍कभनं वनाः भिंगु खँ न्‍यंका जुल। प्रभु थःनं इपिं नाप जुयाः इमिगु ज्‍याय्‌ ग्‍वाहालि यानादिल। अजूचायापुगु चिं क्‍यनाः इमिसं न्‍यंकाजूगु खँयागु दसि बियादिल। आमेन।
LUK.1.1	यःम्‍ह थियोफिलस,
LUK.1.1	जिमिगु न्‍ह्यःने जूगु खँ ला यक्‍वसि नं हे च्‍वःगु दु। 
LUK.1.2	सुरु सुरुं निसें थ्‍व खँ खंपिन्‍सं व न्‍यंका जूपिन्‍सं जिमित कना थकूगु गथे खः अथे हे च्‍वयाच्‍वना। 
LUK.1.3	हनेमाःम्‍ह थियोफिलस, थ्‍व खँ नं जिं सुरुंनिंसें बांलाक सीका थुइका तयागुलिं छितः कथं हंक च्‍वयेगु हे बांलाः ताल। 
LUK.1.4	छिं न्‍यनादी धुंकूगु खँ बांलाक थुइकाः सत्‍य म्‍हसीके फयेमा धकाः जिं छितः च्‍वयाच्‍वनागु खः।
LUK.1.5	यहूदियाय्‌ हेरोद जुजु जुया च्‍वंबलय्‌ अबिया कुलयाम्‍ह जकरिया धाःम्‍ह छम्‍ह पुजाहारी दु। एलीशिबा धाःम्‍ह वया कलाः नं अथे हे हारून पुजाहारीया कुलयाम्‍ह खः।
LUK.1.6	इपिं निम्‍हं परमेश्वरया न्‍ह्यःने धर्मीपिं खः। इपिं व्‍यवस्‍था फुक्‍कं मानय्‌ याइपिं खः। उकिं इमित छुं धाये थाय्‌ मदु। 
LUK.1.7	इमि मस्‍त मदु, छाय्‌धाःसा एलीशिबा थारिम्‍ह मिसा खः। अले हानं इपिं निम्‍हं बुह्रा बुह्रि जुइ धुंकल।
LUK.1.8	छकः यरूशलेमय्‌ च्‍वंगु देगलय्‌ पुजाहारीयागु ज्‍या यायेत वयागु पुचलय्‌ लाःपिं पुजाहारीत नापं जखरिया नं यरूशलेमय्‌ थ्‍यंकः वल। 
LUK.1.9	उबलय्‌ इमिगु चलन कथं चिट्ठा तःबलय्‌ देगलय्‌ दुहां वनाः गुंगू थनेगु ज्‍या वयात लाःगुलिं व देगलय्‌ दुहां वन। 
LUK.1.10	वं दुने गुंगू थनाच्‍वंबलय्‌ फुक्‍क मनूतय्‌सं पिने च्‍वनाः प्रार्थना यानाच्‍वन।
LUK.1.11	अबलय्‌ वं परमप्रभुया छम्‍ह दूतयात गुंगू थनेगु वेदीयागु जवय्‌पाखे दनाच्‍वंगु खन। 
LUK.1.12	स्‍वर्गदूतयात खनाः जकरियाया ग्‍यानाः अय्‌ याये थय्‌ याये मन्‍त। 
LUK.1.13	स्‍वर्गदूतं वयात थथे धाल – “जकरिया, ग्‍याये म्‍वाः, छंगु प्रार्थना परमेश्वरं न्‍यनादीगु दु। छं कलाः एलीशिबां छम्‍ह काय्‌ मचा बुइकी, अले छं वयागु नां यूहन्‍ना धकाः ति। 
LUK.1.14	छिपिं तसकं लय्‌ताइ। अले यक्‍व मनूत नं व बुइबलय्‌ लय्‌ताइ। 
LUK.1.15	थ्‍व मचा परमप्रभुया न्‍ह्यःने तसकं तःधं जुइ। वं अय्‌लाः थ्‍वँ छुं हे त्‍वनी मखु। मांया प्‍वाथंनिसें हे पवित्र आत्‍मां जाया च्‍वंम्‍ह जुइ।
LUK.1.16	अले वं यक्‍व यक्‍व इस्राएलीतय्‌त इमि परमप्रभु परमेश्वरयाथाय्‌ तुं लिगना हइ। 
LUK.1.17	परमेश्वरया च्‍यः जूगुलिं व एलिया थें तुं तसकं साहसी जुइ। अले वं प्रभु झायादी न्‍ह्यः मिलय्‌ मजूपिं बौ व काय्‌ म्‍ह्याय्‌पिन्‍त मिलय्‌ याइ। अले हानं वं अधर्मीतय्‌त नं धर्मी यानाः प्रभु झाया दीबलय्‌यात तयार याना तइ।”
LUK.1.18	अले जकरियां स्‍वर्गदूतयात थथे धाल – “थथे हे जुइ धकाः जिं गथे यानाः सीका कायेगु? जि ला छम्‍ह बुह्राम्‍ह मनू खः, अले जिम्‍ह कलाः नं तसकं बुह्रि जुइ धुंकल।”
LUK.1.19	स्‍वर्गदूतं वयात धाल – “परमेश्वरयाथाय्‌ च्‍वनिम्‍ह गब्रिएल स्‍वर्गदूत धाःम्‍ह जि हे खः। जितः थ्‍व भिंगु खँ छन्‍त धाय्‌केत परमेश्वरं हे छ्वया हयादीगु खः। 
LUK.1.20	मजुसे मगाःगु जिं धयागु खँय्‌ छं विश्वास मयाःगुलिं थथे मजुतले छ पाकः जुयाच्‍वनी।”
LUK.1.21	पिने मनूत पियाच्‍वन। जकरियां ताःई बिकाच्‍वंगुलिं इपिं तसकं अजूचायाच्‍वन। 
LUK.1.22	पिहां वःबलय्‌ जकरियां नवाय्‌ मफु। थ्‍व खनाः इमिसं देगलय्‌ दुने परमेश्वरं वयात दर्शन बिल जुइ धकाः थुइका काल। वं इमित ल्‍हाः भाय्‌ याना क्‍यन। अबलय्‌निसें व पाकः हे जुयाच्‍वन।
LUK.1.23	पुजाहारीयागु ज्‍या सिधय्‌वं जकरिया थःगु छेँय्‌ तुं लिहां वन। 
LUK.1.24	अनं लिपा वया कलाः एलीशिबाया प्‍वाथय्‌ दुगुलिं न्‍याला तक छेँनं गनं पिहां मवँसें च्‍वनाच्‍वन। 
LUK.1.25	वं थथे धाल – “आः तिनि प्रभुं जितः स्‍वयादिल। मस्‍त मदयाः हेपय्‌ याका च्‍वनाम्‍हय्‌सित आः मनूतय्‌गु मिखाय्‌ जितः भिंकादिल।”
LUK.1.26	एलीशिबाया प्‍वाथय्‌ दुगु खुला दय्‌काः गब्रिएल धाःम्‍ह स्‍वर्गदूतयात हे परमेश्वरं गालीलय्‌ लाःगु नासरत शहरय्‌ छ्वया हयादिल। 
LUK.1.27	अन योसेफ धाःम्‍ह मनू नाप क्‍वःछिना तःम्‍ह बिया मछ्वःनिम्‍ह मिसा छम्‍ह दु। योसेफ जुजु दाऊदया सन्‍तान खः। अले व बिया मछ्वःनिम्‍ह मिसायागु नां मरियम खः। 
LUK.1.28	स्‍वर्गदूतं व हे बिया मछ्वःनिम्‍ह मिसायाथाय्‌ वनाः थथे धाल – “ए मरियम, परमप्रभुं छन्‍त दया माया यानादीगु दु। परमप्रभु छ नाप दी।”
LUK.1.29	थ्‍व न्‍यनाः व तसकं ग्‍यात। अले वं मनं मनं थ्‍व छु जूगु धकाः बिचाः यात। 
LUK.1.30	स्‍वर्गदूतं वयात धाल – “मरियम ग्‍याये म्‍वाः, परमेश्वरं छन्‍त माया यानादीगु दु। 
LUK.1.31	न्‍यँ, छं प्‍वाथय्‌ दइ। छं छम्‍ह काय्‌मचा बुइकी। अले वयागु नां छं येशू धकाः ति। 
LUK.1.32	थ्‍व मचा तसकं तःधनी, अले दकलय्‌ तःधंम्‍ह परमेश्वरया काय्‌ धकाः नां जाइ। अले परमप्रभु परमेश्वरं वयात वया तापाःबाज्‍या दाऊदयागु सिंहासन बियादी। 
LUK.1.33	वय्‌कः सदां याकूबया सन्‍तानतय्‌ जुजु जुयादी। अले वय्‌कलं न्‍ह्याबलें न्‍ह्याबलें हे राज्‍य यानादी।”
LUK.1.34	अले मरियमं स्‍वर्गदूतयात थथे धाल – “थथे गुकथं जुइ फइ? जिगु ब्‍याहा ला मजूनि।”
LUK.1.35	अले स्‍वर्गदूतं वयात लिसः बिल – “पवित्र आत्‍मा हे छंके झायादी। दकलय्‌ तःधंम्‍ह परमेश्वरयागु शक्तिं बूम्‍ह मचा पवित्रम्‍ह जुइ, अले परमेश्वरया काय्‌ धकाः नां जाइ। 
LUK.1.36	छं थःलाःम्‍ह एलीशिबां मचा बुइकी मखु धकाः ला छं सि हे स्‍यू जुइ। बुह्रिम्‍ह जूसां वया प्‍वाथय्‌ दुगु खुला दये धुंकल। 
LUK.1.37	उकिं परमेश्वरं याये मफुगु छुं नं मदु।”
LUK.1.38	अले मरियमं धाल – “स्‍वयादिसँ, जि ला परमेश्वरया भ्‍वातिं जक खः। छिं धयादी थें हे जितः जू वयेमा।” अले स्‍वर्गदूत लिहां वन।
LUK.1.39	थुलि जुइ धुंकाः याकनं हे मरियम यहूदियाया पहाडय्‌ लाःगु छगू गामय्‌ वन। 
LUK.1.40	जकरियायागु छेँय्‌ थ्‍यनेवं मरियमं एलीशिबायात ज्‍वजलपा यात। 
LUK.1.41	मरियमं वयात ज्‍वजलपा याःबलय्‌ वयागु प्‍वाथय्‌ च्‍वंम्‍ह मचा सन। उबलय्‌ एलीशिबा पवित्र आत्‍मां जाल। अले वं तःसलं थथे धाल –
LUK.1.42	“मिस्‍त मध्‍ये छन्‍त दकलय्‌ अप्‍वः आशिष दत अले छंगु प्‍वाथय्‌ दुम्‍ह मचायात नं आशिष दइ। 
LUK.1.43	जिम्‍ह प्रभुया मां हे जिथाय्‌ वल। थ्‍व गथे जुयाः जुल? 
LUK.1.44	छं जितः ज्वजलपा याःबलय्‌ जिगु प्‍वाथय्‌ च्‍वंम्‍ह मचा लय्‌लय्‌ तातां सन। 
LUK.1.45	परमप्रभुं धयादीगु खँ धात्‍थें जुइ धकाः छं पत्‍याः याःगुलिं छन्‍त आशिष दइ।”
LUK.1.46	अले मरियमं थथे धाल –
LUK.1.46	“जिं दुनुगलंनिसें परमप्रभुयात
LUK.1.46	तःधंकाच्‍वना।
LUK.1.47	मुक्ति बीम्‍ह परमेश्वर खनाः
LUK.1.47	जिगु मन तसकं लय्‌ताः,
LUK.1.48	छाय्‌धाःसा वय्‌कलं
LUK.1.48	जि थज्‍याःम्‍ह भ्‍वातिंयात नं
LUK.1.48	दया यानादिल।
LUK.1.48	आवंनिसें जितः फुक्‍क मनूतय्‌सं तक नं
LUK.1.48	धन्‍यम्‍ह धाइ।
LUK.1.49	दकलय्‌ तःधंम्‍ह व शक्ति दुम्‍ह परमेश्वरं
LUK.1.49	जितः थुकथं तःधंगु ज्‍या यानादिल।
LUK.1.49	वय्‌कःयागु नां हे पवित्र जू।
LUK.1.50	वय्‌कःयात मानय्‌ याइपिन्‍त
LUK.1.50	वय्‌कलं पुस्‍ता पुस्‍तां तकं दया यानादी।
LUK.1.51	वय्‌कलं थःगु ल्‍हाःयागु शक्ति
LUK.1.51	क्‍यनादीगु दु।
LUK.1.51	वय्‌कलं घमण्‍ड याइपिनिगु मनय्‌ च्‍वंगु ग्‍वसाः
LUK.1.51	फुक्‍कं स्‍यंकादीगु दु।
LUK.1.52	वय्‌कलं बल्‍लाःपिं जुजुपिन्‍त सिंहासनं क्‍वकयादिल,
LUK.1.52	अले चिधंपिन्‍त च्‍वय्‌ छ्वयादिल।
LUK.1.53	वय्‌कलं नयेमखंपिन्‍त साःसाःगु लुधंक नकादिल।
LUK.1.53	तःमिपिन्‍त खालि ल्‍हातं लिछ्वयादिल।
LUK.1.54	वय्‌कलं थःम्‍हं यानादीगु बाचा लुमंकाः
LUK.1.54	थः च्‍यःत इस्राएलीतय्‌त ग्‍वाहालि यानादिल।
LUK.1.55	वय्‌कलं झी तापाःबाज्‍या अब्राहाम
LUK.1.55	व वया सन्‍तानतय्‌त धयादी थें
LUK.1.55	दया यायेगु ल्‍वःमंका मदी।”
LUK.1.56	मरियम एलीशिबापिन्‍थाय्‌ स्‍वलाति च्‍वनाः थःगु छेँय्‌ लिहां वन।
LUK.1.57	एलीशिबाया मचा बुइगु ब्‍यथा जुल। वं छम्‍ह काय्‌मचा बुइकल। 
LUK.1.58	वयात परमप्रभुं तसकं माया यानादीगु खनाः वया थःलाःपिं व जःलाखःलापिं फुक्‍कं लय्‌ताल।
LUK.1.59	मचा बूगु च्‍यान्‍हु दय्‌काः मचायागु म्‍हय्‌ चिं तयेत इपिं वल। इमिसं मचायागु नां बौम्‍हय्‌सिगु थें तुं जकरिया तयेत्‍यंबलय्‌
LUK.1.60	मचाया मामं थथे धाल – “जकरिया मखु, थ्‍वयागु नां यूहन्‍ना तये माः।”
LUK.1.61	अले इमिसं वयात धाल – “छिमि थःलाःपिं सुयां हे थज्‍याःगु नां मदुनि।” 
LUK.1.62	अले इमिसं ल्‍हाः भाय्‌ यानाः मचाया अबुयाके छु नां तयेगु धकाः न्‍यन। 
LUK.1.63	अले वं छपाः ग्‍वरः कयाः उकी थथे धकाः च्‍वत – “मचायागु नां यूहन्‍ना धकाः तये माः।” थ्‍व खनाः इपिं फुक्‍कं अजूचाल। 
LUK.1.64	अबलय्‌ हे वं न्‍हापा थें तुं नवाये फत। अले वं परमेश्वरयात तःधंकल।
LUK.1.65	अन च्‍वंपिं मनूत फुक्‍कं तसकं ग्‍यात। थ्‍व खँ यहूदिया जिल्‍लाय्‌ फुक्‍कभनं बय्‌बय्‌ जुल। 
LUK.1.66	थ्‍व खँ न्‍यंपिं फुक्‍कसिनं मनं मनं थथे धकाः बिचाः यात – “थ्‍व मचा छु जुइम्‍ह जुइ?” छाय्‌धाःसा परमप्रभुं हे वयात शक्ति बियादीगु दु।
LUK.1.67	अले यूहन्‍नाया अबु जकरियां पवित्र आत्‍मां जायाः थथे धकाः अगमवाणी कन –
LUK.1.68	“इस्राएलीतय्‌ परमप्रभु
LUK.1.68	परमेश्वरयात तःधंके मा,
LUK.1.68	छाय्‌धाःसा परमेश्वर थः हे झायाः
LUK.1.68	थः मनूतय्‌त पापं छुतय्‌ यानादिल।
LUK.1.69	वय्‌कलं हे झीत छम्‍ह तसकं
LUK.1.69	तःधंम्‍ह मुक्तिदाता बियादिल।
LUK.1.69	झीम्‍ह मुक्तिदाता वय्‌कःया च्‍यः
LUK.1.69	जुजु दाऊदया सन्‍तानपाखें झाइ।
LUK.1.70	थथे जुइ धकाः ला वय्‌कलं
LUK.1.70	न्‍हापा हे पवित्रपिं अगमवक्तातय्‌गु
LUK.1.70	म्‍हुतुं न्ववानादीगु खः।
LUK.1.71	वय्‌कलं झीत मयःपिनिगु ल्‍हातं
LUK.1.71	व शत्रुतय्‌गु ल्‍हातं बचय्‌ यानादी।
LUK.1.72	वय्‌कलं झी तापाःबाज्‍यापिन्‍त
LUK.1.72	दया यानादीगु
LUK.1.72	व वय्‌कःपिं नाप चिनादीगु बाचा
LUK.1.72	लुमंकादी।
LUK.1.73	थ्‍व बाचा झी तापाःबाज्‍या
LUK.1.73	अब्राहामनाप चिनादीगु खः।
LUK.1.74	उकिं शत्रुतय्‌गु ल्‍हातं झीत
LUK.1.74	बचय्‌ याका दीगुलिं
LUK.1.74	वय्‌कःयात लय्‌लय्‌ तातां
LUK.1.74	मानय्‌ यानाच्‍वने मा।
LUK.1.75	अले पवित्रपिं जुयाः म्‍वाना च्‍वँतले
LUK.1.75	मग्‍यासे झीपिं वय्‌कःयात यय्‌क च्‍वनाच्‍वने मा।
LUK.1.76	छ नं, जिमि काय्‌,
LUK.1.76	दकलय्‌ तःधंम्‍ह परमेश्वरया अगमवक्ता धकाः छन्‍त धाइ।
LUK.1.76	उकिं छ प्रभुया न्‍ह्यः वय्‌कःयात लँ छिंकेत वनिम्‍ह जुइ।
LUK.1.77	परमेश्वरया थः मनूतय्‌गु
LUK.1.77	पाप क्षमा जुइ,
LUK.1.77	अले हानं इपिं बचय्‌ जुइ धकाः
LUK.1.77	इमित धायेगु नं छंगु ज्‍या जुइ।
LUK.1.78	झी परमेश्वर तसकं भिंम्‍ह
LUK.1.78	व दया माया दुम्‍ह खः।
LUK.1.78	अय्‌जूगुलिं वय्‌कलं तसकं
LUK.1.78	थीगु मुक्तियागु निभाः जः झीत खय्‌कादी।
LUK.1.79	थ्‍व निभाः जः स्‍वर्गं
LUK.1.79	कालयागु हाकुगु किपालुइ
LUK.1.79	च्‍वनाच्‍वंपिं मनूतय्‌थाय्‌ खय्‌कादी।
LUK.1.79	थ्‍व हे जलं झीत शान्‍तियागु लँपुइ यंकादी।”
LUK.1.80	व मचा आत्‍मा व म्‍ह निताय्‌ नं बल्‍लानाः तःधिकः जुया वल। इस्राएलीतय्‌थाय्‌ वनाः न्‍यंकेगु ज्‍या मयातले व मरुभूमिइ हे च्‍वनाच्‍वन।
LUK.2.1	अबलय्‌ लाक्‍क रोमी महाराजा कैसर अगस्‍टसं संसारय्‌ न्‍यंक जनगणना का धकाः उजं बिल। 
LUK.2.2	सिरियाय्‌ कुरेनियस धाःम्‍ह बडा हाकिम जुया च्‍वंबलय्‌ न्‍हापां जनगणना काःगु थ्‍व हे खः। 
LUK.2.3	अय्‌जूगुलिं फुक्‍क मनूत इमि थः थःगु गामय्‌ व शहरय्‌ वनाः नां च्‍वकः वन। 
LUK.2.4	योसेफ जुजु दाऊदया सन्‍तान जूगुलिं नासरत शहरं जुजु दाऊद बूगु बेथलेहेम गामय्‌ वन। 
LUK.2.5	वं थःलिसे ब्‍याहा यायेत क्‍वःछिना तये धुंकूम्‍ह मरियमयात नं ब्‍वना यंकल। वया प्‍वाथय्‌ दु।
LUK.2.6	इपिं अन दुबलय्‌ हे वयात मचा बुइगु ब्‍यथा जुल। 
LUK.2.7	वं दकलय्‌ न्‍हापांम्‍ह काय्‌ बुइकल। च्‍वनेत गनं हे थाय्‌ मदुगुलिं इमिसं मचायात इचां भुनाः फैतय्‌त नकिगु थलय्‌ थ्‍यनातल।
LUK.2.8	चान्‍हय्‌ अनं लिक्‍क लाःगु ख्‍यलय्‌ फैजवाःत फैचात पिवाः च्‍वनाच्‍वन। 
LUK.2.9	अबलय्‌ हे प्रभुया छम्‍ह दूत इमिथाय्‌ खने दय्‌कः वल। प्रभुयागु जः अन छचाःखेलं न्‍यन। इपिं फुक्‍कं ग्‍यानाः थरथर खात। 
LUK.2.10	अले स्‍वर्गदूतं इमित धाल – “ग्‍याये म्‍वाः। जिगु खँ न्‍यँ, जि छिमित लसतायागु छगू तःधंगु भिंगु खँ कं वयागु खः। थ्‍व भिंगु खँ फुक्‍क मनूतय्‌त खः। 
LUK.2.11	जुजु दाऊद बूगु गामय्‌ छिमि छम्‍ह मुक्तिदाता नकतिनि हे बूगु दु। वय्‌कः हे ख्रीष्‍ट प्रभु खः। 
LUK.2.12	मचायात म्‍हसीकेगु चिं थ्‍व खः – वय्‌कःयात इचां भुनाः फैतय्‌त नकिगु थलय्‌ थ्‍यना तःगु दु।”
LUK.2.13	अबलय्‌ लाक्‍क हे छक्‍कलं मेपिं स्‍वर्गदूततय्‌गु छपुचः खने दत। इपिं फुक्‍कसिनं थथे धकाः म्‍ये हालाः परमेश्वरयागु जय जय यात –
LUK.2.14	“स्‍वर्गय्‌ च्‍वनादीम्‍ह परमेश्वर
LUK.2.14	तःधं जुइमा।
LUK.2.14	अले परमेश्वरयात यःपिं मनूतय्‌त पृथ्‍वीइ च्‍वनाच्‍वंसां
LUK.2.14	शान्‍ति दयेमा।”
LUK.2.15	स्‍वर्गदूतत अनं स्‍वर्गय्‌ वने धुंकाः फैजवाःतय्‌सं थथे खँ ल्‍हात – “नु, झी बेथलेहेमय्‌ वनाः प्रभुं धयादीगु खँ स्‍वये।”
LUK.2.16	अले इपिं हथाय्‌ पथासं वन। अन इमिसं मरियम, योसेफ व फैतय्‌त नकिगु थलय्‌ थ्‍यना तःम्‍ह मचायात खन। 
LUK.2.17	थ्‍व खनाः इमिसं स्‍वर्गदूतं कंगु खँ मचाया मांबौयात कन। 
LUK.2.18	फैजवाःतय्‌गु खँ न्‍यनाः फुक्‍कं अजूचाल। 
LUK.2.19	मरियमं धाःसा थ्‍व खँ मनं मनं बिचाः यानाः नुगलय्‌सं तया तल। 
LUK.2.20	स्‍वर्गदूततय्‌सं धाःथें स्‍वये व न्‍यने दुगुलिं फैजवाःत परमेश्वरयात जय जय यानाः लय्‌ तातां लिहां वन।
LUK.2.21	बूगु च्‍यान्‍हु दय्‌काः मचायागु म्‍हय्‌ चिं तय्‌कल। अले वय्‌कःयागु नां येशू तल। थ्‍व नां प्‍वाथय्‌ दये न्‍ह्यः हे स्‍वर्गदूतं तःगु खः।
LUK.2.22	मोशां च्‍वया तःथें बूगु पीन्‍हु दय्‌काः मचा बू ब्‍यंके त्‍यःबलय्‌ इमिसं वय्‌कःयात छायेत यरूशलेमयागु देगलय्‌ यंकल।
LUK.2.23	दकलय्‌ न्‍हापालाक बूम्‍ह काय्‌मचा परमप्रभुया निंतिं पवित्र जुइ धकाः व्‍यवस्‍थाय्‌ च्‍वया तःगु दु।
LUK.2.24	मचा बू ब्‍यंकीबलय्‌ छज्‍वः सुकुभत्तु जूसां निम्‍ह मचापिं बखुंचात जूसां बलि बियाः परमप्रभुयात छाये माः धकाः परमप्रभुयागु सफुलिइ च्‍वया तःथें इमिसं नं छाये यन।
LUK.2.25	अबलय्‌ यरूशलेमय्‌ शिमियोन धाःम्‍ह छम्‍ह मनू दु। थ्‍व मनू तसकं धर्मीम्‍ह व परमेश्वरया भक्त खः। व इस्राएलीतय्‌गु उद्धार जुइगु दिन स्‍वयेत पिया च्‍वंम्‍ह खः। पवित्र आत्‍मा वयाके च्‍वनादीगु दु। 
LUK.2.26	अय्‌जूगुलिं परमेश्वरं बी धकाः धया तःम्‍ह मुक्ति बीम्‍ह ख्रीष्‍ट झाया मदितले छ सी मखुनि धकाः पवित्र आत्‍मां वयात धया तःगु दु। 
LUK.2.27	पवित्र आत्‍मां वयात देगलय्‌ यन। अबलय्‌ हे मचा येशूयात वया मांबौपिन्‍सं व्‍यवस्‍थाय्‌ च्‍वया तःथें यायेत देगलय्‌ हल। 
LUK.2.28	शिमियोनं मचायात बुयाः परमेश्वरयात सुभाय्‌ बियाः थथे धाल –
LUK.2.29	“परमप्रभु, छिं धयादीगु थ्‍व हे खँ
LUK.2.29	थौं जिगु मिखां स्‍वये दत।
LUK.2.29	आः जि याउँक सिना वंसां जिल।
LUK.2.30	जिं थःगु हे मिखां थौं छिं संसारय्‌ च्‍वंपिन्‍त बियादीम्‍ह
LUK.2.30	मुक्तिदातायात खने धुन।
LUK.2.31	छिं फुक्‍क मनूतय्‌गु निंतिं थथे
LUK.2.31	यानादीगु खः।
LUK.2.32	यहूदीमखुपिन्‍त नं लँ क्‍यनिम्‍ह
LUK.2.32	वय्‌कः मुक्तिदाता व जः खः।
LUK.2.32	उकिं वय्‌कः मुक्तिदाता झायादीगुलिं
LUK.2.32	मनूतय्‌सं झी इस्राएलीतय्‌त तःधंकी।”
LUK.2.33	शिमियोनं थुकथं मचायागु खँ धाःगुलिं मचाया मांबौ छक्‍क जुल। 
LUK.2.34	अले शिमियोनं इमित आशिष बियाः मचाया मांयात थथे धाल – “इस्राएलय्‌ च्‍वंपिं यक्‍व मनूतय्‌त भिंकेत नं स्‍यंकेत नं परमेश्वरं ल्‍ययादीम्‍ह मचा थ्‍व हे खः। थ्‍व मचा परमेश्वरयागु चिं जूगुलिं यक्‍वसिनं थ्‍वयागु विरोध याइ। 
LUK.2.35	थुकिं यक्‍व मनूतय्‌गु नुगःया बिचाः पिहां वइ। अले च्‍वामुगु तरवारं थें दुःखं छंगु नुगलय्‌ झ्‍वाबी।”
LUK.2.36	अबलय्‌ अन हन्‍ना धाःम्‍ह अगमवादिनी मिसा छम्‍ह दु। व आशेर कुलयाम्‍ह फनुएल धाःम्‍ह मनूया म्‍ह्याय्‌ खः। ब्‍याहा यानाः वया भाःतनाप न्‍हय्‌दँ तक जक ह्वने खन। आः ला व बुह्रि जुइ धुंकल। 
LUK.2.37	व चय्‌प्‍यदँ दुबलय्‌ तक भाःत मदय्‌कः हे च्‍वन। वं यक्‍व हे अपसं च्‍वनाः प्रार्थना यानाः परमेश्वरया सेवा यानाच्‍वंगु दु। 
LUK.2.38	मचा येशू देगलय्‌ दनिबलय्‌ हे हन्‍नां नाप लाः वयाः परमेश्वरयात सुभाय्‌ बिल। अले यरूशलेमय्‌ च्‍वंपिनिगु उद्धार जुइतिनि धकाः पिया च्‍वंपिन्‍त व मचायागु खँ कन।
LUK.2.39	व्‍यवस्‍थाय्‌ च्‍वया तःथें फुक्‍कं याये सिधय्‌काः योसेफ व मरियम गालीलय्‌ लाःगु थःगु हे गां नासरतय्‌ लिहां वल।
LUK.2.40	मचा तःधिकः जुया वल। बुद्धिं नं जाया वल, अले परमेश्वरं नं वय्‌कःयात आशिष बियादीगु दु।
LUK.2.41	येशूया मांबौ दँय्‌दसं यरूशलेमय्‌ छुत्‍काराया नखः हनेत वं।
LUK.2.42	वय्‌कः झिंनिदँ दुबलय्‌ नं इपिं नखः मानय्‌ यायेत यरूशलेमय्‌ वन। 
LUK.2.43	नखः सिधय्‌काः इपिं छेँ लिहां वन। मचाम्‍ह येशू जक यरूशलेमय्‌ तुं च्‍वन। वय्‌कःया मांबौपिन्‍सं थ्‍व खँ मस्‍यू। 
LUK.2.44	वय्‌कः पासापिंनाप वयाच्‍वंगु दइ धकाः इपिं न्‍हिच्‍छि वनाच्‍वन। बहनी थःथितिपिं व पासापिनिगु पुचलय्‌ वय्‌कःयात माला स्‍वत।
LUK.2.45	वय्‌कःयात लुइके मफुगुलिं इपिं हानं यरूशलेमय्‌ तुं माः वन। 
LUK.2.46	स्‍वन्‍हु दय्‌काः इमिसं वय्‌कःयात देगलय्‌ गुरूपिंनापं फ्‍यतुनाः इमिगु खँ न्‍यँन्‍यं, न्‍ह्यसः यानाच्‍वंगु खन। 
LUK.2.47	अन च्‍वंपिं फुक्‍क वय्‌कःयागु बुद्धि व लिसः न्‍यनाः छक्‍क जुयाच्‍वन।
LUK.2.48	थुकथं वय्‌कःयात अन खनाः मांबौपिं निम्‍हं छक्‍क जुल। अले मांम्‍हं थथे धाल – “पुता, छं छाय्‌ थथे यानागु? छं बाः व जिं छन्‍त गुलि माले धुन। जिमि ला म्‍हय्‌ जिउ हे मन्‍त का।”
LUK.2.49	अले वय्‌कलं धयादिल – “छिकपिन्‍सं जितः माला मदीसां ज्‍यूगु खःनि। जि जिम्‍ह बाःयागु छेँय्‌ च्‍वने माः धकाः छिकपिन्‍सं मस्‍यू ला?” 
LUK.2.50	वय्‌कलं धयादीगु खँ इमिसं मथुल।
LUK.2.51	अथेसां वय्‌कः इपिं नाप तुं नासरतय्‌ लिहां झाल। अन वय्‌कः मांबौनं धाःथें च्‍वनादिल। वय्‌कःया मामं थ्‍व खँ मनय्‌सं तया तल।
LUK.2.52	वय्‌कः मनूतय्‌गु व परमेश्वरयागु दया मायां झन झन तःधिकः जुयाः बुद्धिं जायावल।
LUK.3.1	रोमयाम्‍ह महाराजा तिबेरिअसं राज्‍य यानाच्‍वंगु झिंन्‍यादँ दुबलय्‌ पन्‍तियस पिलातस यहूदियायाम्‍ह शासक जुया च्‍वंगु खः। अले हेरोद गालीलयाम्‍ह शासक जुयाच्‍वंगु खः। अथे हे इतुरिया व त्राखोनितिसय्‌ हेरोदया किजा फिलिप व अबिलेनय्‌ लुसानियास शासक जुयाच्‍वंगु खः। 
LUK.3.2	अबलय्‌ हन्‍नास व कैयाफा दकलय्‌ तःधंपिं पुजाहारीत जुयाच्‍वंगु खः।
LUK.3.2	उबलय्‌ हे मरुभूमिइ च्‍वनाच्‍वंम्‍ह जकरियाया काय्‌ यूहन्‍नायात परमेश्वरं न्‍यंकः वनेत उजं बियादिल। 
LUK.3.3	अले यूहन्‍नां यर्दन खुसिया जःखः वनाः थथे धकाः न्‍यंका जुल – “थःगु पाप क्षमा यायेत पश्‍चाताप यानाः बप्‍तिस्‍मा का।” 
LUK.3.4	थ्‍व खँ यशैया अगमवक्तां थःगु सफुलिइ थथे च्‍वया थकूगु दु –
LUK.3.4	“मरुभूमिइ छम्‍ह मनू थथे धकाः
LUK.3.4	हाला वइ –
LUK.3.4	‘परमप्रभुयात लँ ब्‍यु,
LUK.3.4	वय्‌कःयागु लँ छिंका ब्‍यु।
LUK.3.5	गाःगी वंगु दक्‍वं ल्‍हाना छ्वइ।
LUK.3.5	पाःचापीचा दक्‍वं माथं वंका छ्वइ।
LUK.3.5	चाःची तूगु दक्‍वं तप्‍यंका छ्वइ।
LUK.3.5	अले छ्वांछिं वःगु नं दक्‍वं पिचुका छ्वइ।
LUK.3.6	अले तिनि दक्‍व मनूतय्‌सं
LUK.3.6	परमेश्वरयागु मुक्ति खनी।’”
LUK.3.7	यक्‍व हे मनूत यूहन्‍नायाथाय्‌ बप्‍तिस्‍मा कायेत वल। अले वं इमित थथे धाल – “हे सर्पया सन्‍तान, परमेश्वरयागु तंपाखें बचय्‌ जुइत बिस्‍युं हुँ धकाः छिमित सुनां धाल?
LUK.3.8	पश्‍चाताप याःथें छिमिसं थःगु चालचलन नं अथे हे या। ‘अब्राहाम हे जिमि तापाःबाज्‍या खः, थथे जिमित छुं नं जुइ मखु’ धकाः छिपिं हाला जुइ मते, छाय्‌धाःसा जिं छिमित धाये – परमेश्वरं अब्राहामया निंतिं ल्‍वहँतं नं मस्‍त दय्‌कादी फु।
LUK.3.9	सिमायागु प्‍वलय्‌ पाः लाये हे त्‍यंगु दु। भिंगु फल मसःगु सिमा फुक्‍कं पालाः छ्वय्‌का छ्वइ।”
LUK.3.10	अले यक्‍व यक्‍व मनूतय्‌सं वयाके न्‍यन – “अय्‌सा जिमिसं छु याये माल?”
LUK.3.11	वं इमित थथे लिसः बिल – “निपाः लं दुम्‍हय्‌सिनं मदुम्‍हय्‌सित छपाः ब्‍यु। अथे हे नयेगु दुम्‍हय्‌सिनं नयेमखंपिन्‍त ब्‍यु।”
LUK.3.12	कर काइपिं मनूत नं बप्‍तिस्‍मा कायेत वयाथाय्‌ वल। इमिसं नं थथे धकाः न्‍यन – “गुरूजु, जिमिसं छु यायेगु लय्‌?”
LUK.3.13	अले वं इमित लिसः बिल – “छिमिसं का धाक्‍व जक कर का, अप्‍वः काये मते।”
LUK.3.14	सिपाइँतय्‌सं नं वयाके न्‍यन – “जिमिसं छु यायेगु लय्‌?”
LUK.3.14	वं धाल – “ख्‍यानाः कर्पिन्‍के थगय्‌ यायेगु, घुस नयेगु ज्‍या याये मते। तर छिमिगु तलबय्‌ जक लुधंका च्‍वँ।”
LUK.3.15	यूहन्‍नां थथे याना जूगुलिं मनूतय्‌गु आशा चुलि जाया वल। अय्‌जूगुलिं इमिसं – “थ्‍व हे मुक्ति बीम्‍ह ख्रीष्‍ट ला मखु ला” धकाः मनं मनं बिचाः यानाच्‍वन। 
LUK.3.16	उकिं यूहन्‍नां इमित थथे धाल – “जिं ला छिमित लखं बप्‍तिस्‍मा बियाच्‍वना। जि स्‍वयाः तःधंम्‍ह छम्‍ह झायाच्‍वंगु दु। वय्‌कःयागु लाकांया पुतु फ्‍यनेत तकं जि मल्‍वः। वय्‌कलं हे छिमित पवित्र आत्‍मां व मिं बप्‍तिस्‍मा बियादी। 
LUK.3.17	वय्‌कलं ल्‍हातिइ हासा ज्‍वना तयादीगु दु। वय्‌कलं फुक्‍क छ्व हायाः थःगु धुकुतिइ स्‍वथनादी। अले छ्वस जुक्‍व गुबलें मसीगु मिइ छ्वय्‌कादी।” 
LUK.3.18	थथे हे यक्‍व स्‍यनेकने यानाः यूहन्‍नां मनूतय्‌त भिंगु खँ न्‍यंकल।
LUK.3.19	हेरोदं थः हे भौमचा हेरोदियासयात कलाः तःगुलिं व थथे हे मेमेगु नं यक्‍व मभिंगु ज्‍या याना जूगुलिं यूहन्‍नां वयात ब्‍वः बिल। 
LUK.3.20	अय्‌जूगुलिं हेरोदं वयात झ्‍यालखानाय्‌ कुना बिल। थथे वं झन तःधंगु बांमलाःगु, मभिंगु ज्‍या यात।
LUK.3.21	यूहन्‍नायात झ्‍यालखानाय्‌ कुने न्‍ह्यः छन्‍हु यूहन्‍नां मनूतय्‌त बप्‍तिस्‍मा बिया च्‍वंबलय्‌ येशूं नं बप्‍तिस्‍मा कयादिल। वय्‌कलं प्रार्थना याना च्‍वंबलय्‌ स्‍वर्ग चाल। 
LUK.3.22	पवित्र आत्‍मा सुकुभतु थें जुयाः वय्‌कःयागु म्‍हय्‌ कुहां झाल। अबलय्‌ हे स्‍वर्गं थथे धकाः धया हल – “छ जि यःम्‍ह काय्‌ खः। छ खनाः जि लय्‌ताः।”
LUK.3.23	येशूं ज्‍या सुरु यानादीबलय्‌ वय्‌कः स्‍वि दँति दत। मनूतय्‌सं वय्‌कःयात योसेफया काय्‌ धकाः धाइगु। अथे हे योसेफया बाः एली खः। 
LUK.3.24	अथे हे एलिया बाः मत्तात, बाज्‍या लेवी, अले वया तापाःबाज्‍यापिं कथहं मल्की, यान्‍ना, योसेफ, 
LUK.3.25	मत्ताथियास, आमोस, नहूम, इसली, नग्‍गै, 
LUK.3.26	माथ, मत्ताथियास, सेमैन, योसेख, योदा, 
LUK.3.27	योआनन, रेसा, यरूबाबेल, शालतिएल, नेरी, 
LUK.3.28	मल्‍की, अद्दी, कोसाम, एलमादम, एर्‌, 
LUK.3.29	यहोशु, एलीएजर, योरीम, मत्तात, लेवी, 
LUK.3.30	शिमियोन, यहूदा, योसेफ, योनान, एल्‍याकीम, 
LUK.3.31	मलेआ, मिन्‍ना, मत्ताथा, नातान, दाऊद, 
LUK.3.32	यिशै, ओबेद, बोअज, सल्‍मोन, नहशोन, 
LUK.3.33	अम्‍मीनादाब, आराम, अरनी, हेस्रोन, फारेस, यहूदा, 
LUK.3.34	याकूब, इसहाक, अब्राहाम, तेरह, नाहोर, 
LUK.3.35	सरूग, रऊ, पेलेग, एबेर, शेलह, 
LUK.3.36	केनान, अर्पक्षद, शेम, नोआ, लेमेख, 
LUK.3.37	मतूशेलह, हनोक, येरेद, महलालेल, केनान, 
LUK.3.38	एनोश, शेत, आदम अले परमेश्वर खः।
LUK.4.1	येशू पवित्र आत्‍मां जायाः यर्दन खुसिं लिहां झाःबलय्‌ आत्‍मां वय्‌कःयात मरुभूमिइ ब्‍वना यंकाः पीन्‍हु तक तये यंकल। 
LUK.4.2	शैतानं
LUK.4.3	अले शैतानं थथे धाल – “छि परमेश्वरया काय्‌ खःसा थ्‍व ल्‍वहंयात मरि जुइमा धकाः धयादिसँ।”
LUK.4.4	अले वय्‌कलं धयादिल – “थथे च्‍वया तःगु दु – ‘मनूत मरि जक नयाः म्‍वानाच्‍वने फइ मखु।’”
LUK.4.5	अले हानं शैतानं वय्‌कःयात पहाडय्‌ च्‍वय्‌ यंकाः संसारयागु फुक्‍क राज्‍य क्‍यनाः 
LUK.4.6	थथे धाल – “थ्‍व फुक्‍क धन व राज्‍य जिं छितः बी, छाय्‌धाःसा थ्‍व फुक्‍कं जितः बिया तःगुलिं जितः यःम्‍हय्‌सित बी थ्‍याः। 
LUK.4.7	छिं जितः भागि यात धाःसा थ्‍व फुक्‍कं छिगु जुइ।”
LUK.4.8	वय्‌कलं शैतानयात लिसः बियादिल – “थथे नं च्‍वया तःगु दु –
LUK.4.8	‘छं छिम्‍ह प्रभु परमेश्वरयात जक
LUK.4.8	सेवा याये माः।
LUK.4.8	वय्‌कःयात जक मानय्‌ याये माः।’”
LUK.4.9	अले हानं शैतानं वय्‌कःयात यरूशलेमय्‌ च्‍वंगु देगलय्‌ च्‍वय्‌ यंकाः थथे धाल – “छि परमेश्वरया काय्‌ खःसा थनं तिंन्‍हुयादिसँ, 
LUK.4.10	छाय्‌धाःसा थथे च्‍वया तःगु दु –
LUK.4.10	‘वय्‌कलं स्‍वर्गदूतत छ्वया हयाः
LUK.4.10	छितः बचय्‌ यानादी।’
LUK.4.11	अले ‘इमिसं छितः ल्‍हातय्‌ फया काइ।
LUK.4.11	मखुसा छिगु तुति ल्‍वहँतय्‌ न्‍याः वनी।’”
LUK.4.12	वय्‌कलं शैतानयात लिसः बियादिल – “धर्मशास्‍त्रय्‌ थथे च्‍वया तःगु दु – ‘छं प्रभु परमेश्वरयागु मन स्‍वये मते।’”
LUK.4.13	थथे शैतानं वय्‌कःयात फुक्‍क कथं मन स्‍वये धुंकाः पलखयात त्‍वःता वन।
LUK.4.14	अनं लिपा येशू पवित्र आत्‍मायागु शक्तिं गालीलय्‌ लिहां झाल। वय्‌कःयागु खँ जिल्‍लाय्‌ फुक्‍कभनं बय्‌बय्‌ जुल। 
LUK.4.15	थाय्‌ थासय्‌ धर्मशास्‍त्र स्‍यनिगु छेँय्‌ वनाः वय्‌कलं मनूतय्‌त स्‍यनेकने यानादिल। अय्‌जूगुलिं मनूतय्‌सं वय्‌कःयात तसकं तःधकंल।
LUK.4.16	अले वय्‌कः थः ब्‍वलंगु गां नासरतय्‌ झाल। विश्रामबार पतिकं वय्‌कः धर्मशास्‍त्र स्‍यनिगु छेँय्‌ वनिगु जूगुलिं अन नं धर्मशास्‍त्र स्‍यनिगु छेँय्‌ झाल। अले वय्‌कः धर्मशास्‍त्र ब्‍वनेत दनादिल। 
LUK.4.17	यशैया अगमवक्तायागु सफू ब्‍वनेत वय्‌कःयात बिल। वय्‌कलं व सफू पुइकाः थथे च्‍वया तःगु पाना लुइकादिल –
LUK.4.18	“मगाःमचाःपिन्‍त भिंगु खँ न्‍यंकेत
LUK.4.18	परमप्रभुं जितः ल्‍ययादीगुलिं
LUK.4.18	परमप्रभुयागु आत्‍मा जिके च्‍वनादीगु दु।
LUK.4.18	परमप्रभुं चिना तःपिन्‍त त्‍वःता बीत,
LUK.4.18	कांपिन्‍त मिखां खंका बीत,
LUK.4.18	अले न्‍हुत्तु न्‍हुया तःपिन्‍त थना बीत,
LUK.4.19	अले परमप्रभुं दया माया यानादीगु
LUK.4.19	थुबलय्‌ हे खः धकाः नं न्‍यंका जुइत
LUK.4.19	जितः छ्वया हयादीगु खः।”
LUK.4.20	ब्‍वने सिधय्‌काः वय्‌कलं सफू तुलाः अन च्‍वंम्‍ह पालेयात लित बियाः फ्‍यतुनादिल। अन च्‍वंपिं मनूत फुक्‍कसिनं वय्‌कःयात त्‍वालां त्‍वालां स्‍वयाच्‍वन। 
LUK.4.21	वय्‌कलं इमित थथे धयादिल – “जिं ब्‍वनागु खँ छिकपिन्‍सं ता हे ताः। जिं गथे ब्‍वनागु खः, थौं अथे हे जुइ धुंकल।”
LUK.4.22	इपिं फुक्‍कसिनं वय्‌कःयात तारिफ यात। वय्‌कःयागु खँ न्‍यनाः इपिं अजू चाल। अले इमिसं थथे धाल – “थ्‍व मनू योसेफया काय्‌ मखु ला?”
LUK.4.23	अले वय्‌कलं इमित थथे धयादिल – “छिकपिन्‍सं जितः थ्‍व उखान धयादी धकाः ला जिं सि हे स्‍यू – ‘हे डाक्‍टर, थःम्‍हं थःतः निं लाय्‌कि। छं कफर्नहुमय्‌ याना वःगु जिमिसं न्‍यनागु दु, आः छंगु गामय्‌ नं अथे हे या रे।’ 
LUK.4.24	वय्‌कलं इमित हानं धयादिल – धात्‍थें, थःगु हे गामय्‌ च्‍वंम्‍ह अगमवक्तायात सुनानं मानय्‌ याइ मखु।
LUK.4.25	“अय्‌नं जिं छिकपिन्‍त धात्‍थें जूगु खँ कने, न्‍यनादिसँ – एलिया दुबलय्‌ इस्राएलय्‌ यक्‍व यक्‍व हे भाःत मदुपिं मिसात दु। अबलय्‌ छकः स्‍वदँ व खुला तक वा मवःगुलिं इस्राएलय्‌ दक्‍वभनं हे अनिकाल जुल।
LUK.4.26	अबलय्‌ एलियायात सीदोन देशय्‌ सारपत धाःगु थासय्‌ च्‍वंम्‍ह छम्‍ह भाःत मदुम्‍ह मिसायाथाय्‌ जक छ्वयादिल, मेथाय्‌ गनं नं छ्वयामदी।
LUK.4.27	अले हानं एलीशायागु पालय्‌ नं इस्राएलय्‌ यक्‍व यक्‍व हे कोह्रि जुया च्‍वंपिं दु। सिरियाय्‌ च्‍वंम्‍ह नामानयात जक कोह्रि जूगु लाय्‌का बिल, मेपिं सुयातं लाय्‌का मब्‍यू।”
LUK.4.28	थ्‍व न्‍यनाः अन च्‍वंपिं फुक्‍कं तसकं तंम्‍वल। 
LUK.4.29	जुरुजारुं दनाः इमिसं वय्‌कःयात साला यनाः गामं पिने हल। इमिगु गां पहाडय्‌ लाः। इमिसं वय्‌कःयात पहाडं कुर्का छ्वयेगु धकाः च्‍वकाय्‌ थ्‍यंक हल। 
LUK.4.30	अय्‌नं वय्‌कः इमिगु दथुं दथुं हे सुरुक्‍क वना छ्वल।
LUK.4.31	अनं येशू गालीलय्‌ च्‍वंगु हे कफर्नहुमय्‌ क्‍वहां झाल। अन नं वय्‌कलं विश्रामबार खुन्‍हु अन च्‍वंपिन्‍त स्‍यनादिल। 
LUK.4.32	वय्‌कलं पूरा अधिकारं न्‍ववानादीगुलिं न्‍यना च्‍वंपिं फुक्‍कं वय्‌कः खनाः अजू चाल।
LUK.4.33	धर्मशास्‍त्र स्‍यनिगु छेँय्‌ भूत आत्‍मा दुब्‍यूम्‍ह छम्‍ह मनू दु। व मनू तसकं हाला हल – 
LUK.4.34	“हे नासरतय्‌ च्‍वंम्‍ह येशू, छि जिमिथाय्‌ छाय्‌ झायेमाःगु? छि जिमित स्‍यंकेत झायागु ला? जिं छितः म्‍हस्‍यू, छि परमेश्वरया पवित्रम्‍ह मनू खः।”
LUK.4.35	वय्‌कलं वयात ब्‍वःबियादिल – “हाले मते, सुम्‍क वयागु म्‍हं पिहां वा।” अले व मनूयात इमिगु न्‍ह्यःने छ्वावानाः भूत वयागु म्‍हं पिहां वल, अय्‌सां व मनूयात छुं हे मजू।
LUK.4.36	थ्‍व खनाः इपिं फुक्‍कं छक्‍क जुयाः थःथवय्‌ थथे खँ ल्‍हात – “थ्‍व गज्‍याःगु वचन खः? थ्‍वं ला शक्ति व अधिकार दुम्‍हय्‌सिनं थें भूत आत्‍मातय्‌त पिहां वनेगु उजं बिल, अले इपिं पिहां नं वन।” 
LUK.4.37	थ्‍व खँ अनं प्‍यखें बय्‌बय्‌ जुल।
LUK.4.38	येशू धर्मशास्‍त्र स्‍यनिगु छेँनं सिमोनयागु छेँय्‌ झाल। अबलय्‌ सिमोनया ससःमां तसकं ज्‍वर वय्‌काच्‍वन। अय्‌जूगुलिं वयागु ज्‍वर लाय्‌का ब्‍यु धकाः इमिसं वय्‌कःयात बिन्‍ति यात। 
LUK.4.39	व मिसाया न्‍ह्यःने झायाः वय्‌कलं ज्‍वरयात हक्‍काः दिल। उघ्रिमय्‌ वयात ज्‍वरं त्‍वःतल। अले व दना वनाः वय्‌कःपिन्‍त नके त्‍वंके याः जुल।
LUK.4.40	सन्‍ध्‍याकाः इलय्‌ तःतामछि ल्‍वय्‌ दुपिं मनूतय्‌त वय्‌कःयाथाय्‌ हल। वय्‌कलं फुक्‍कसित ल्‍हातं थियाः लाय्‌कादिल। 
LUK.4.41	तःम्‍ह मछि मनूतय्‌गु म्‍हं नं भूतत थथे धकाः हालाः पिहां वन – “छि परमेश्वरया काय्‌ खः।” वय्‌कलं इमित हक्‍काः न्‍ववाके बियामदी, छाय्‌धाःसा इमिसं वय्‌कः मुक्ति बीम्‍ह ख्रीष्‍ट खः धकाः स्‍यू।
LUK.4.42	कन्‍हय्‌ खुन्‍हु सुथ न्‍हापां प्रार्थना यायेत वय्‌कः अनं सुनसान थासय्‌ झाल। वय्‌कःयात मातुमालाः मनूत वय्‌कःया थाय्‌ वल। इमिसं वय्‌कःयात थःपिन्‍थाय्‌ हे तयेत आपालं कुतः यात। 
LUK.4.43	वय्‌कलं इमित थथे धयादिल – “परमेश्वरया राज्‍ययागु भिंगु खँ मेमेथाय्‌ नं वनाः जिं न्‍यंके मानि। थ्‍व हे ज्‍या यायेत जितः छ्वया हयादीगु खः।” 
LUK.4.44	थथे वय्‌कलं यहूदियाय्‌ फुक्‍कभनं च्‍वंगु धर्मशास्‍त्र स्‍यनिगु छेँय्‌ झायाः भिंगु खँ स्‍यनेकने यानादिल।
LUK.5.1	छन्‍हु येशू गनेसरेत धाःगु समुद्र सिथय्‌ दना च्‍वनादीबलय्‌ ग्‍वाः ग्‍वाः मनूत धित्तुधिनाः परमेश्वरयागु वचन न्‍यनेत वय्‌कःयाथाय्‌ वल। 
LUK.5.2	वय्‌कलं समुद्र सिथय्‌ निगः नांचा दिका तःगु खन। नांथुवाःत नांचा त्‍वःताः जाः सिलाच्‍वन। 
LUK.5.3	वय्‌कः सिमोनयागु नांचाय्‌ च्‍वनाः वयात नांचा भचा न्‍ह्याकि धकाः धयादिल। अले अन हे च्‍वनाः मनूतय्‌त स्‍यनेकने यानादिल।
LUK.5.4	स्‍यनेकने याये धुंकाः वय्‌कलं सिमोनयात धयादिल – “नांचा तःजाःथाय्‌ यंकाः न्‍या लायेत जाः ह्वा।”
LUK.5.5	अले वं लिसः बिल – “गुरूजु, जिमिसं चच्‍छि जाः ह्वानाः नं छम्‍ह हे न्‍या लाये मफु। छिं धयादीगुलिं हानं छकः जिं जाः ह्वाना स्‍वये।”
LUK.5.6	अले इमिसं लखय्‌ जाः ह्वाःबलय्‌ यक्‍व हे न्‍या क्‍यन। थुकिं यानाः इमिगु जाः हे गुइत्‍यन।
LUK.5.7	अय्‌जूगुलिं इमिसं पासापिन्‍त ग्‍वाहालि याः वा धकाः ल्‍हाः भाय्‌ यानाः सःतल। इपिं वयाः जाः साला काःबलय्‌ निगः नांचा जाय्‌क न्‍या दत। न्‍या यक्‍व दुगुलिं नांचा निगलं लखय्‌ तुना वनी थें च्‍वन।
LUK.5.8+LUK.5.9	अथे जाः जाय्‌क न्‍या क्‍यंगुलिं सिमोन व व नाप दुपिं मनूत फुक्‍क अजू चाल, नापं ग्‍या नं ग्‍यात। अय्‌जूगुलिं सिमोन पत्रुसं येशूयागु पालिइ भ्‍वपुयाः थथे धाल – “प्रभु, छि जिथासं झासँ, जि पापीम्‍ह मनू खः।” 
LUK.5.10	व नाप ज्‍या याइपिं जब्‍दिया काय्‌पिं याकूब व यूहन्‍ना नं अजू चाल।
LUK.5.10	अले वय्‌कलं सिमोनयात धयादिल – “ग्‍याये मते, छं न्‍या लाः जुइ म्‍वाल, आवंनिसें छ मनू लाइम्‍ह जुइ।” 
LUK.5.11	इमिसं नांचा सिथय्‌ साला हल। अले फुक्‍कं अन हे त्‍वःताः इपिं येशू नाप वन।
LUK.5.12	येशू छगू शहरय्‌ झाःबलय्‌ अन छम्‍ह म्‍हछम्‍हं कोह्रि जूम्‍ह मनू नाप लात। वं वय्‌कःयात खनाः क्‍वछुनाः बिन्‍ति यात – “प्रभु, छिं यय्‌कादीसा जितः शुद्ध यानादी फु।”
LUK.5.13	अले वय्‌कलं वयात ल्‍हातं थियाः थथे धयादिल – “ज्‍यू, छि शुद्ध जुइमा।” थुलि धायेवं हे वयागु कोह्रि ल्‍वय्‌ लायावन। 
LUK.5.14	अले वय्‌कलं थथे धकाः उजं बियादिल – “न्‍यनादिसँ, थ्‍व खँ सुयातं कनादी मते। अय्‌नं पुजाहारीयाथाय्‌ वनाः छिं थःगु ल्‍वय्‌ लाःगु क्‍यनादिसँ। अले फुक्‍कसितं सीकेत व्‍यवस्‍थाय्‌ च्‍वया तःथें माःकथं छाय्‌छी यानादिसँ।”
LUK.5.15	अय्‌नं वय्‌कःयागु खँ न्‍यंकभनं बय्‌बय्‌ जुयावन। अले यक्‍व हे मनूत वय्‌कःयागु खँ न्‍यनेत व ल्‍वय्‌ लाय्‌केत वल। 
LUK.5.16	तर वय्‌कः फुक्‍कसित त्‍वःताः सुं मदु थाय्‌ याकःचा प्रार्थना याः झाल।
LUK.5.17	छन्‍हु येशूं स्‍यनेकने याना च्‍वंबलय्‌ फरिसीत व शास्‍त्रीत नं अन वयाः फ्‍यतुनाः न्‍यनाच्‍वन। इपिं गालीलं, यहूदियायागु गां गामं व यरूशलेमं वःपिं खः। ल्‍वय्‌ लाय्‌केगु शक्ति परमप्रभुं वय्‌कःयात बियादीगु दु।
LUK.5.18	अबलय्‌ हे छम्‍ह पक्षवात जूम्‍ह मनूयात मनूतय्‌सं लासां नाप कुबियाः वय्‌कःयाथाय्‌ न्‍ह्यःने तये हयेत सन। 
LUK.5.19	मनूतय्‌गु हुलं यानाः इमिसं वयात दुने यंके मफुत। अले इमिसं कःसि स्‍यंकाः ल्‍वगियात लासां नापं येशू च्‍वनाच्‍वंगु थासय्‌ क्‍वछ्वत। 
LUK.5.20	अले वय्‌कलं इमिगु विश्वास खनाः म्‍हमफुम्‍हय्‌सित थथे धयादिल – “छिं यानादीगु पाप क्षमा जुल।”
LUK.5.21	फरिसीत व शास्‍त्रीतय्‌सं थथे धकाः मनय्‌ खँ वाय्‌कल – “परमेश्वरयात क्‍वह्यंकाः खँ ल्‍हाइम्‍ह थ्‍व सु खः? परमेश्वरं बाहेक सुनां पाप क्षमा याये फइ?”
LUK.5.22	इमिगु मनय्‌ च्‍वंगु खँ थुइकाः वय्‌कलं इमित धयादिल – “छिकपिन्‍सं छाय्‌ थज्‍याःगु मतिइ तयाच्‍वनागु? 
LUK.5.23	‘छंगु पाप क्षमा जुल’ धायेगु अःपु ला कि ‘दनाः न्‍यासि हुँ’ धायेगु अःपु? 
LUK.5.24	संसारय्‌ च्‍वंपिनिगु पाप क्षमा याना बीत मनूया काय्‌याके अधिकार दु धयागु खँ छिकपिन्‍सं सीकि।” अले वय्‌कलं व पक्षवातं कःम्‍ह मनूयात थथे धयादिल – “दनाः थःगु लासा ज्‍वनाः छेँ झासँ।”
LUK.5.25	उलि धायेवं वं फुक्‍कसिगु न्‍ह्यःने दनाः थःगु लासा ज्‍वनाः परमेश्वरयात जय जय यानाः थःगु छेँ वन। 
LUK.5.26	अन स्‍वया च्‍वंपिं मनूत फुक्‍क छक्‍क जुल, नापं ग्‍या नं ग्‍यात। अले इमिसं परमेश्वरयात जय जय यानाः थथे धाल – “थौं झीसं अजूचायापुगु ज्‍या स्‍वये खन।”
LUK.5.27	येशू अनं पिहां झाःबलय्‌ कर कायेगु अड्‌डाय्‌ च्‍वनाच्‍वंम्‍ह लेवी धाःम्‍ह कर काइम्‍ह मनूयात खनाः वयात सःतादिल – “जि नाप झासँ।” 
LUK.5.28	उघ्रिमय्‌ लेवी फुक्‍क फाक्‍कं त्‍वःताः दनाः वय्‌कः नाप वन।
LUK.5.29	अनंलि लेवीं येशूयात थःगु छेँय्‌ भ्‍वय्‌ सःतल। भ्‍वजय्‌ कर काइपिं व मेमेपिं मनूत नं यक्‍व दु। 
LUK.5.30	फरिसीत व शास्‍त्रीतय्‌सं वय्‌कःया चेलातय्‌त इमिगु दोष क्‍यनाः थथे धाल – “कर काइपिं व पापीत नाप च्‍वनाः छिमिसं छाय्‌ नये त्‍वने यानागु?”
LUK.5.31	येशूं थःम्‍हं हे इमित थथे लिसः बियादिल – “छुं मजूपिं मनूतय्‌त डाक्‍टर माली मखु, ल्‍वय्‌ दुपिन्‍त जक माली। 
LUK.5.32	उकिं ‘जिं धर्मी’ धकाः धया जुइपिन्‍त मखु, बरु पापीतय्‌त पश्‍चाताप याकेत सःतः वयागु खः।”
LUK.5.33	इमिसं वय्‌कःयात धाल – “यूहन्‍नाया चेलात व फरिसीतय्‌ चेलातय्‌सं बराबर अपसं च्‍वनेगु व प्रार्थना याः। अय्‌नं छिकपिनि चेलात धाःसा नया त्‍वना जुइ।”
LUK.5.34	अले वय्‌कलं धयादिल “छु जन्‍ति वःपिं मनूत भ्‍वय्‌ मनसे लिहां वनी ला? जिलाजं जुइम्‍ह दतले इपिं अपसं च्‍वनि ला? 
LUK.5.35	अथेसां छन्‍हु ब्‍याहा याइम्‍ह मनूयात लिगनाः यनीतिनि। अले तिनि इपिं अपसं च्‍वनी।”
LUK.5.36	अले हानं वय्‌कलं इमित उखान छपु नं कनादिल। “सुनानं न्‍हूगु वसः खुनाः पुलांगु वसतय्‌ पर्की मखु। थथे याःसा ला झन जक हे वसः नापं गुना वनी, अज्‍ज ला पुलांगु वसतय्‌ न्‍हूगु कापः ल्‍वइ नं मखु।
LUK.5.37	“अले हानं सुनानं दाखमद्य पुलांगु छेंगूया म्‍हिचाय्‌ तइ मखु, छाय्‌धाःसा पुलांगु छेंगूयागु म्‍हिचाय्‌ दाखमद्य तल धाःसा म्‍हिचा हे गुना वनी, अले दाखमद्य नं वाइ, म्‍हिचा नं स्‍यनी। 
LUK.5.38	थथे मयासे, दाखमद्य न्‍हूगु म्‍हिचाय्‌ तये माः। 
LUK.5.39	पुलांगु दाखमद्य त्‍वना च्‍वंम्‍ह मनुखं न्‍हूगु दाखमद्य त्‍वनी मखु, छाय्‌धाःसा पुलांगु हे भिं धकाः वं स्‍यू।”
LUK.6.1	विश्रामबार खुन्‍हु वय्‌कःपिं छ्वब्‍वया लँ झाया च्‍वंबलय्‌ वय्‌कःया चेलातय्‌सं छ्वमा स्‍वाहाय्‌काः ल्‍हातिइ तयाः ब्‍वब्‍वस्‍यानाः नल।
LUK.6.2	थ्‍व खनाः फरिसीतय्‌सं धाल – “विश्रामबार खुन्‍हु याये मज्‍यूगु ज्‍या छिमिसं छाय्‌ यानागु?”
LUK.6.3	अले येशूं लिसः बियादिल – “दाऊदं थः व थः नाप वःपिनि नये पित्‍याःबलय्‌ छु यात धयागु खँ छिकपिन्‍सं ब्‍वनादियागु मदु ला? 
LUK.6.4	गुकथं वं परमेश्वरया छेँय्‌ दुहां वनाः छाया तःगु मरि नल? अले थः नाप वःपिन्‍त नं नकल।
LUK.6.5	अले हानं वय्‌कलं इमित धयादिल – “मनूया काय्‌ विश्रामबारया नं प्रभु खः।”
LUK.6.6	मेगु विश्रामबार खुन्‍हु नं वय्‌कः धर्मशास्‍त्र स्‍यनिगु छेँय्‌ झायाः स्‍यनेकने यानादिल। अबलय्‌ अन जव ल्‍हाः गंम्‍ह मनू छम्‍ह नं दु। 
LUK.6.7	शास्‍त्रीत व फरिसीतय्‌सं वय्‌कःयात दोष बीत चेवा यानाच्‍वन। उकिं इमिसं विश्रामबार खुन्‍हु नं वय्‌कलं ल्‍वय्‌ लाय्‌कादी ला कि धकाः स्‍वयाच्‍वन।
LUK.6.8	इमिगु मतिइ च्‍वंगु खँ सीकाः वय्‌कलं ल्‍हाः गंम्‍ह मनूयात धयादिल – “दना वयाः दथुइ च्‍वनादिसँ।” अले व दनाः दथुइ च्‍वं वल। 
LUK.6.9	वय्‌कलं अन च्‍वंपिन्‍त धयादिल – “विश्रामबार खुन्‍हु भिंगु यायेगु ज्‍यू ला कि मभिंगु यायेगु ज्‍यू? सुयातं बचय्‌ यायेगु भिं ला कि स्‍यायेगु भिं? का, थुकियागु लिसः बियादिसँ।”
LUK.6.10	अले वय्‌कलं इपिं फुक्‍कसिथाय्‌ मिखा ब्‍वय्‌काः ल्‍हाः गंम्‍ह मनूयात धयादिल – “ल्‍हाः तप्‍यंकादिसँ।” वं अथे हे यात। अले वयागु ल्‍हाः लन। 
LUK.6.11	शास्‍त्रीत व फरिसीत तसकं हे तंम्‍वल, अले येशूयात छु यायेगु धकाः ग्‍वसाः ग्‍वल।
LUK.6.12	छन्‍हु वय्‌कः पहाडय्‌ प्रार्थना याः झाल। अबलय्‌ चच्‍छिं हे वय्‌कलं परमेश्वरयात प्रार्थना यानादिल। 
LUK.6.13	कन्‍हय्‌ खुन्‍हु सुथय्‌ थः चेलातय्‌त सःताः इपिं मध्‍ये झिंनिम्‍हय्‌सित ल्‍ययादिल। अले इमित प्रेरितत धकाः नां छुनादिल।
LUK.6.14	थुकथं ल्‍यःपिं थुपिं खः – सिमोन, गुम्‍हय्‌सिगु नां वय्‌कलं पत्रुस तयादिल, वया दाजु अन्‍द्रियास अले याकूब व यूहन्‍ना, फिलिप व बारथोलोमाइ, 
LUK.6.15	मत्ती व थोमा, अल्‍फयसया काय्‌ याकूब, क्रान्‍तिइ सने धुंकूम्‍ह सिमोन, 
LUK.6.16	याकूबया काय्‌ यहूदा, व यहूदा इस्‍करियोत गुम्‍हय्‌सिनं लिपा वयाः येशूयात धोखा बिल।
LUK.6.17	अले वय्‌कःपिं पहाडं क्‍वहां झाल। अन माथं वंथाय्‌ वय्‌कःया यक्‍व चेलात नापं यहूदियाया फुक्‍क थासं, यरूशलेमं, समुद्र सिथय्‌ लाःगु टुरोस व सीदोनया इलाकां 
LUK.6.18	वय्‌कःयागु खँ न्‍यनेत व थःथःगु ल्‍वय्‌ लाय्‌केत वःपिं ग्‍वाः ग्‍वाः मनूत मुनाच्‍वन। वय्‌कलं भूत आत्‍मा दुबिना च्‍वंपिं मनूतय्‌त नं लाय्‌कादिल। 
LUK.6.19	फुक्‍कसिनं वय्‌कःयात थीत कुतः यानाच्‍वन, छाय्‌धाःसा वय्‌कःयात थीवं ल्‍वय्‌ लायावनी।
LUK.6.20	येशूं चेलातय्‌त स्‍वयाः धयादिल –
LUK.6.20	“छिपिं नयेमखंपिं मनूत
LUK.6.20	धन्‍यपिं खः।
LUK.6.20	परमेश्वरया राज्‍य छिमिगु हे खः।
LUK.6.21	छिपिं नयेपित्‍याका च्‍वंपिं मनूत
LUK.6.21	धन्‍यपिं खः।
LUK.6.21	लिपा छिमिसं लुधंक नये
LUK.6.21	खनीतिनि।
LUK.6.21	आः ख्‍वया च्‍वंपिं
LUK.6.21	धन्‍यपिं खः।
LUK.6.21	लिपा छिपिं लय्‌ताये दइतिनि।
LUK.6.22	मनूया काय्‌ नाप जुयाः
LUK.6.22	मयय्‌का तःपिं,
LUK.6.22	पितिना तःपिं,
LUK.6.22	मभिंका तःपिं
LUK.6.22	व दुष्‍ट धाय्‌का च्‍वने माःपिं
LUK.6.22	धन्‍यपिं खः।”
LUK.6.23	छिपिं लय्‌ताया च्‍वँ,
LUK.6.23	छाय्‌धाःसा स्‍वर्गय्‌ छिमित
LUK.6.23	तःधंगु सिरपाः तयातःगु दु।
LUK.6.23	इमि तापाःबाज्‍यापिन्‍सं नं
LUK.6.23	अगमवक्तातय्‌त थथे हे
LUK.6.23	याना छ्वःगु खः।
LUK.6.24	“आः तःमि जुया च्‍वंपिं मनूत –
LUK.6.24	छिपिं गुलि अभागी,
LUK.6.24	छाय्‌धाःसा छिमिसं काये माक्‍व
LUK.6.24	आः हे काये दये धुंकल।
LUK.6.25	आः प्‍वाः जाय्‌क नया च्‍वंपिं,
LUK.6.25	छिपिं गुलि अभागी,
LUK.6.25	लिपा छिमिसं नये खनी मखु।
LUK.6.25	आः न्‍हिला च्‍वंपिं मनूत,
LUK.6.25	छिपिं गुलि अभागी,
LUK.6.25	लिपा छिमिसं दुःख फयेमाली,
LUK.6.25	अले ख्‍वये माली।
LUK.6.26	मनूतय्‌सं भिं धाय्‌का जूपिं
LUK.6.26	छिपिं गुलि अभागी,
LUK.6.26	छाय्‌धाःसा इमि तापाःबाज्‍यापिन्‍सं नं
LUK.6.26	मखुपिं अगमवक्तातय्‌त थथे हे भिंपिं धया जूगु खः।”
LUK.6.27	“जिं छिमित धाये बांलाक न्‍यँ, शत्रुतय्‌त माया या, हेला याइपिन्‍त भिं या। 
LUK.6.28	थःत सराः ब्‍यूपिन्‍त सुवाः ब्‍यु। थःत मभिं याःपिनिगु निंतिं प्रार्थना या। 
LUK.6.29	सुनानं छिमित न्‍यतालय्‌ दाल धाःसा मेगु न्‍यता नं फया ब्‍यु। सुनानं छिमिगु गा लाका का वःसा, लं नं त्‍वया ब्‍यु। 
LUK.6.30	फ्‍वं वःपिन्‍त ब्‍यु। सुनानं छिमिगु छुं कया यंकाः लित बी महःसां हजि धकाः फ्‍वने मते। 
LUK.6.31	मेपिन्‍सं छिमित छु याःसा यः, छिमिसं नं इमित अथे हे या।”
LUK.6.32	“थःत माया याइपिन्‍त जक माया याःसा छिमिसं छु हे तःधंगु यात? पापीतय्‌सं नं ला थःत माया याइपिन्‍त माया याः नि। 
LUK.6.33	थःत भिं याइपिन्‍त जक भिं याःसा छिमिसं छु हे तःधंगु यात? पापीतय्‌सं नं ला अथे याः नि। 
LUK.6.34	पुले हइपिन्‍त जक त्‍यासा बीगु याःसा छिमिसं छु हे तःधंगु यात? पापीतय्‌सं नं ला पुले हइपिं पापीतय्‌त त्‍यासा ब्‍यू नि।
LUK.6.35	“अय्‌जूगुलिं छिमिसं शत्रुतय्‌त माया यानाः इमित भिं या। लित कायेगु मतिइ मतसे त्‍यासा ब्‍यु। अले छन्‍त तःधंगु सिरपाः दइ। अले हानं छिपिं दकलय्‌ तःधंम्‍ह परमेश्वरया काय्‌पिं जुइ। छिमि परमेश्वर बाःनं लोभीतय्‌त नं, तसकं मभिंपिं मनूतय्‌त नं, उतिकं हे दया माया यानादी। 
LUK.6.36	अथे हे छिपिं नं, बाः थें, दया माया याइपिं जुया च्‍वँ।”
LUK.6.37	“कर्पिनिगु न्‍याय याये मते, अले छिमिगु नं न्‍याय याइ मखु। कर्पिन्‍त दोष बी मते, अले छिमित नं दोष बी मखु। क्षमा ब्‍यु, अले छिमित नं क्षमा बी। 
LUK.6.38	कर्पिन्‍त ब्‍यु, अले परमेश्वरं नं छिमित बियादी। छिमिसं फयां फय्‌ मफय्‌क कुलि संकाः संकाः दानाः बी। गुलि छिमिसं कर्पिन्‍त बिल, उलि हे छिमित नं बी।”
LUK.6.39	अले वय्‌कलं इमित छगू उखान नं कनादिल – “कांम्‍ह मनुखं कांम्‍ह मनूयात ल्‍हाः ज्‍वनाः यंकूसा इपिं निम्‍हं गालय्‌ कुतुं मवनी ला? 
LUK.6.40	गुरू स्‍वयाः चेला तःधं मजू। अथेसां ब्‍वने गाकाः व नं गुरू थें हे जुइ।
LUK.6.41	“थःगु मिखाय्‌ सुपः दुहां वनाच्‍वंगु मखंम्‍हय्‌सिनं कर्पिनिगु मिखाय्‌ धू दुहां वनाच्‍वंगु खँय्‌ छाय्‌ वास्‍ता याः जुइ माल? 
LUK.6.42	थःगु हे मिखाय्‌ च्‍वंगु सुपः मखंम्‍हय्‌सिनं कर्पिनिगु मिखाय्‌ च्‍वंगु धू लिकया बी धकाः गथे धाये फइ? हे निपाः ख्‍वाःपाः दुपिं, न्‍हापां थःगु मिखाय्‌ च्‍वंगु सुपःनिं लिका। अले तिनि कर्पिनिगु मिखाय्‌ च्‍वंगु धू खंकाः लिकाये फइ।”
LUK.6.43	“मभिंगु सिमाय्‌ भिंगु फल सइ मखु। अथे हे भिंगु सिमाय्‌ मभिंगु फल सइ मखु, 
LUK.6.44	छाय्‌धाःसा फलं हे सिमा भिं मभिं सीके फइ। कंमाय्‌ यःमरि सया च्‍वनी मखु। अथे हे कं झालय्‌ नं दाख सया च्‍वनी मखु।
LUK.6.45	भिंम्‍ह मनूया मतिइ भिंगु हे दइगुलिं वं भिंगु भिंगु हे न्‍ववाइ। अथे हे मभिंम्‍ह मनूया मतिइ मभिंगु दइगुलिं वं मभिंगु हे न्‍ववाइ, छाय्‌धाःसा मतिइ छु दु, व हे खँ म्‍हुतुं न्‍ववाना हइ।”
LUK.6.46	“छिमिसं जिं धयागु खँ न्‍यने मखुसा, छाय्‌ जितः प्रभु, प्रभु, धकाः धायेगु? 
LUK.6.47	जिथाय्‌ वयाः जिगु खँ न्‍यनाः अथे हे याःम्‍ह मनू गज्‍याःम्‍ह जुइ धकाः जिं छिमित कने। 
LUK.6.48	व मनू छेँ दय्‌कीम्‍ह मनू थें खः। गुम्‍हय्‌सिनं ल्‍वहंया द्यःने बल्‍लाक जग म्‍हुयाः छेँ दन। खुसिबाः वलं नं व छेँ चुइकः यंके मफुत, छाय्‌धाःसा व छेँ बल्‍लाक दय्‌कातःगु खः। 
LUK.6.49	जिगु खँ न्‍यनाः नं अथे मयाइम्‍ह मनू जग मम्‍हुसे छेँ दंम्‍ह मनू थें खः। खुसिबाः वःबलय्‌ वयागु छेँ चुइकः यंकल। थुकथं वयागु छेँ हासनास जुया वन।”
LUK.7.1	मनूतय्‌त स्‍यनेकने यानादी धुंकाः येशू कफर्नहुमय्‌ झाल। 
LUK.7.2	अन च्‍वंम्‍ह रोमी कप्‍तानया तसकं यःम्‍ह छम्‍ह दास दु। अबलय्‌ वया दास सीथें च्‍वंक, उसाँय्‌ मदयाच्‍वन। 
LUK.7.3	येशूयागु खँ न्‍यनाः कप्‍तानं उसाँय्‌ मदया च्‍वंम्‍ह वया दासयात लाय्‌का बीत “वय्‌कःयात सःता बिया दिसँ” धकाः यहूदीतय्‌ थकालिपिन्‍त बिन्‍ति यात। 
LUK.7.4	अले इपिं वय्‌कःयाथाय्‌ वयाः थथे बिन्‍ति यात – “व भिंम्‍ह मनू खः, वं धाःथें यानादिसँ, 
LUK.7.5	छाय्‌धाःसा वं झी इस्राएलीतय्‌त माया याः। अले हानं वं झीत धर्मशास्‍त्र स्‍यनिगु छेँ नं दय्‌का ब्‍यूगु दु।”
LUK.7.6	अले वय्‌कः इपिं नाप झाल। वय्‌कःपिं वयागु छेँय्‌ थ्‍यनिथे च्‍वंबलय्‌ कप्‍तानं वया पासापिन्‍त वय्‌कःयात थथे धाय्‌के छ्वया हल – “प्रभु, छिं जिथाय्‌ झायाः दुःख सियादी म्‍वाः। प्रभुयात जिगु छेँय्‌ सःतेत जि उलि मग्‍यंनि। 
LUK.7.7	अय्‌जूगुलिं नं जि छिथाय्‌ वये मछालाः मवयागु खः। अय्‌नं छिं न जक वानादिल धाःसां जिम्‍ह दास लाया वनी। 
LUK.7.8	जिगु क्‍वय्‌ सिपाइँत दुसां जिगु च्‍वय्‌ नं तःधंपिं मनूत दु। जिं सिपाइँतय्‌त ‘वा’ धाःसा इपिं वइ। अले ‘हुँ’ धाःसा वनी। अथे हे दासयात ‘थथे या’ धाःसा वं अथे हे याइ।”
LUK.7.9	थ्‍व न्‍यनाः येशूं अजू चायाः लिफः स्‍वयाः ल्‍यू ल्‍यू वःपिं मनूतय्‌त थथे धयादिल – “थज्‍याःगु विश्वास याइम्‍ह मनू ला जिं इस्राएलय्‌ छम्‍ह नं मखनानि।” 
LUK.7.10	कप्‍तानं छ्वया हःपिं मनूत छेँय्‌ लिथ्‍यंबलय्‌ उसाँय्‌ मदया च्‍वंम्‍ह दासयागु ल्‍वय्‌ लाये धुंकल।
LUK.7.11	कन्‍हय्‌ खुन्‍हु वय्‌कः नाइन धाःगु शहरय्‌ झाल। वय्‌कःया चेलात व मेपिं मनूत नं यक्‍व हे वय्‌कः नाप वन। 
LUK.7.12	शहरया ध्‍वाखाय्‌ थ्‍यनी थें च्‍वंबलय्‌ भाःत मदुम्‍ह छम्‍ह मिसाया याकः काय्‌ सिथं हयाच्‍वंगु नाप लात। शहरय्‌ च्‍वंपिं यक्‍व मनूत सनां वःगु दु। 
LUK.7.13	व मिसायात खनाः प्रभुयात माया वन। अले स्‍वये मफयाः वय्‌कलं धयादिल – “ख्‍वयादी मते।” 
LUK.7.14	लिक्‍क झायाः वय्‌कलं कूताः थियादिल। सी कुबिया वःपिं मनूत तक्‍क दित। वय्‌कलं धयादिल – “बाबु दँ।” 
LUK.7.15	अले ला सीम्‍ह मनुखं दनाः न्‍ववात। अले वय्‌कलं वयात वया मांयात लःल्‍हाना बिल।
LUK.7.16	इपिं फुक्‍कं छक्‍क जुयाः ग्‍यात, अले थथे धकाः परमेश्वरयात जय जय यात – “दकलय्‌ तःधंम्‍ह अगमवक्ता छम्‍ह झीथाय्‌ झायादीगु दु। परमेश्वर हे वय्‌कःया मनूतय्‌थाय्‌ झायादिल।” 
LUK.7.17	थ्‍व खँ यहूदिया जिल्‍लाय्‌ फुक्‍कभनं व लिक्‍क लिक्‍क लाःगु गां गामय्‌ बय्‌बय्‌ जुल।
LUK.7.18	यूहन्‍नाया चेलातय्‌सं कुना तःम्‍ह यूहन्‍नायात अथे जूगु खँ फुक्‍कं कना बिल। 
LUK.7.19	थ्‍व खँ न्‍यनाः वं निम्‍ह चेलातय्‌त प्रभुयात थथे धाय्‌के छ्वल – “झायादी माःम्‍ह छि हे खः ला कि जिमिसं मेम्‍हय्‌सिगु लँ स्‍वया च्‍वने मानि?”
LUK.7.20	इमिसं वय्‌कःयाथाय्‌ वयाः थथे धाल – “बप्‍तिस्‍मा बीम्‍ह यूहन्‍नां जिमित छिथाय्‌ छ्वया हःगु खः। जिमिसं छिके न्‍यने माःगु खँ दु। झायादी माःम्‍ह छि हे खः ला कि जिमिसं मेम्‍हय्‌सिगु लँ स्‍वया च्‍वने मानि?”
LUK.7.21	अबलय्‌ हे वय्‌कलं तःतामछि ल्‍वय्‌ दुपिं यक्‍व मनूतय्‌त लाय्‌कादिल। अले भूत आत्‍मा दुबिना च्‍वंपिन्‍त नं लाय्‌कादिल। अले हानं यक्‍व कांपिं मनूतय्‌त मिखां खंका बियादिल। 
LUK.7.22	वय्‌कलं इमित लिसः बियादिल – “छिमिसं छु छु खना व न्‍यना, यूहन्‍नायात वनाः व हे धया ब्‍यु। कांपिन्‍सं मिखां खन, लंग्रात न्‍यासि वने फत, कोह्रित लाया वन, ख्‍वाँय्‌तय्‌सं ताल, सीपिं मनूत म्‍वाना वल, अले मगाःमचाःपिन्‍सं भिंगु खँ न्‍यने खन।
LUK.7.23	सुनां जिगु खँय्‌ संखा याइ मखु व धन्‍यम्‍ह खः।”
LUK.7.24	यूहन्‍नाया चेलात वने धुंकाः येशूं मनूतय्‌त यूहन्‍नायागु खँ कनादिल – “मरुभूमिइ वनाः छिमिसं छु स्‍वया? फसं संकाच्‍वंगु तिं कथि स्‍वः वनागु ला? 
LUK.7.25	मखुसा छिपिं छु स्‍वयेत वनागु लय्‌? बाबांलाःगु वसतं पुना तःपिं मनूतय्‌त स्‍वः वनागु ला? बाबांलाःगु वसतं पुना तइपिं ला लाय्‌कुलिइ जक दइ, छाय्‌धाःसा बांलाक तियाः नयाः मोजमज्‍जा याना जुइपिं ला अन जक दइ। 
LUK.7.26	धात्‍थें छिपिं छु स्‍वः वनापिं? अगमवक्तायात स्‍वः वनागु ला? खः, जिं धाये – यूहन्‍ना अगमवक्ता स्‍वयाः यक्‍व तःधं। 
LUK.7.27	थ्‍वयागु खँ धर्मशास्‍त्रय्‌ थथे च्‍वया तःगु दु –
LUK.7.27	‘जिं जिम्‍ह दूतयात छंगु न्‍ह्यः न्‍ह्यः छ्वया बी।
LUK.7.27	वं हे छंगु निंतिं लँ दय्‌का बी।’
LUK.7.28	जिं छिमित धात्‍थें धाये – यूहन्‍ना स्‍वयाः तःधंम्‍ह मनू मेम्‍ह मदु। अथेसां परमेश्वरयागु राज्‍यया दक्‍वसिबय्‌ चिधंम्‍ह मनू नं व स्‍वयाः तःधं जुइ।”
LUK.7.29	थ्‍व न्‍यनाः फुक्‍क मनूतय्‌सं व कर काइपिं मनूतय्‌सं नापं यूहन्‍नायापाखें बप्‍तिस्‍मा कयातःगुलिं परमेश्वर सत्‍य खः धकाः सीकल।
LUK.7.30	फरिसीत व शास्‍त्रीतय्‌सं धाःसा परमेश्वरयागु खँ न्‍यँ हे मन्‍यं। इमिसं यूहन्‍नायागु बप्‍तिस्‍मा नं मकाः। थुकथं इमिसं परमेश्वरयागु खँयात वास्‍ता मयाः।
LUK.7.31	अले येशूं हानं थथे धयादिल – “थौंकन्‍हय्‌यापिं मनूतय्‌त छु नाप दाँजय्‌ यायेगु? थुपिं गज्‍याःपिं मनूत खः? 
LUK.7.32	थुपिं ला बजारय्‌ च्‍वनाः पासापिंलिसे थःथवय्‌ थथे खँ ल्‍हाइपिं मस्‍त थें च्‍वं –
LUK.7.32	‘जिमिसं बाँसुरी पुयाः नं
LUK.7.32	छिपिं प्‍याखं मल्‍हू,
LUK.7.32	जिमिसं सीबाजं थानाः नं
LUK.7.32	छिपिं मख्‍वः।’
LUK.7.33	दाखरस मत्‍वनिम्‍ह व मरि मनइम्‍ह बप्‍तिस्‍मा बीम्‍ह यूहन्‍ना वलं छिमिसं वयात ‘भूत दुब्‍यूम्‍ह मनू’ धकाः धाल। 
LUK.7.34	मनूया काय्‌नं नये त्‍वने याना जुल। छिमिसं वयात ‘नगुलु, अय्‌लाःगुलु, कर काइपिं व पापीतय्‌ पासा’ धकाः धया जुल। 
LUK.7.35	परमेश्वरयागु बुद्धि दुम्‍हय्‌सिनं हे वय्‌कःयागु बुद्धियात नाला काइ।”
LUK.7.36	छन्‍हु छम्‍ह फरिसीं थःगु छेँय्‌ येशूयात भ्‍वय्‌ नयेत सःतल। अले वय्‌कः वयागु छेँय्‌ वनाः भ्‍वय्‌ नयेत ग्‍वतुलाः खव ल्‍हातय्‌ छ्यं दिका च्‍वनादिल। 
LUK.7.37	वय्‌कः फरिसीयागु छेँय्‌ दु धकाः न्‍यनाः छम्‍ह पापी मिसा दुरुल्‍वहंयागु थल छगलय्‌ नस्‍वाःगु चिकं ज्‍वनाः वय्‌कःयाथाय्‌ वल।
LUK.7.38	वय्‌कःयागु तुति ल्‍युने दनाः ख्‍वख्‍वं वय्‌कःयागु तुति थःगु ख्‍वबिं प्‍याकल। अले वं वय्‌कःयागु तुति थःगु सं हुया बिल। वय्‌कःयागु पालिइ चुप्‍पा नयाः वं चिकनं थाका बिल।
LUK.7.39	थ्‍व खनाः भ्‍वय्‌ सःतूम्‍ह फरिसीं मनं मनं थथे खँ वाय्‌कल – “थ्‍व मनू अगमवक्ता खःसा ला वयात थिया च्‍वंम्‍ह मिसा सु खः, अले गज्‍याःम्‍ह खः धकाः सीके फये माःगु खः, छाय्‌धाःसा थ्‍व मिसा ला छम्‍ह पापीनी खः।”
LUK.7.40	अले वय्‌कलं वयात धयादिल – “सिमोन, जिं छितः छता खँ धाये माःगु दु।”
LUK.7.40	अले वं धाल – “गुरूजु, धयादिसँ।”
LUK.7.41	“छम्‍ह साहुनं निम्‍ह मनूतय्‌त धिबा त्‍याये बियातःगु दु। छम्‍हय्‌सित न्‍यासः, अले मेम्‍हय्‌सित न्‍ययतका। 
LUK.7.42	इपिं निम्‍हय्‌सिनं नं दां पुले मफुगुलिं साहुनं निम्‍हय्‌सितं फुक्‍क दां माफी बिया छ्वत। आः इपिं निम्‍ह मध्‍ये साहुयात सुनां अप्‍वः माया याइ थें च्‍वं, धया दिसँ?”
LUK.7.43	वं लिसः बिल – “जिं स्‍वयेबलय्‌ ला अप्‍वः दां त्‍याये कया तःम्‍ह मनुखं याइ।”
LUK.7.43	अले वय्‌कलं वयात धयादिल – “छिं ठीक धयादिल।” 
LUK.7.44	अले वय्‌कलं मिसायात क्‍यनाः सिमोनयात धयादिल – “छिं थ्‍व मिसायात म्‍हस्‍यू ला? जि छिगु छेँय्‌ वयाबलय्‌ तुति सिलेत लः तक नं बिया मदी। वं ख्‍वबि हाय्‌काः जिगु पालि सिलाः थःगु सं हुयाबिल। 
LUK.7.45	जि छिगु छेँय्‌ वयाबलय्‌ जितः दुकायेत चुप्‍पा मनः। तर वं जि थन वसांनिसें जिगु पालिइ चुप्‍पा नयाच्‍वन। 
LUK.7.46	छिं जिगु छेनय्‌ चिकनं थाका बिया मदी तर वं जिगु पालिइ चिकनं थाका बिल।
LUK.7.47	“अय्‌जूगुलिं जिं छितः धाये – वं याःगु यक्‍व पाप क्षमा जूगुलिं वं यक्‍व माया यात। सुयागु म्‍हो जक पाप क्षमा जुइ, वं म्‍हो हे जक माया याइ।” 
LUK.7.48	अले वय्‌कलं मिसायात धयादिल – “छिगु पाप क्षमा यानाबी धुन।”
LUK.7.49	वय्‌कःनाप मेपिं नं नयाच्‍वंगु दु। वय्‌कलं अथे मिसायात धयादीगु न्‍यनाः इपिं थःथवय्‌ थथे खुस खुस खँ ल्‍हात – “थ्‍व सु खः, हाइँ? पाप हे क्षमा बी फुम्‍ह?”
LUK.7.50	वय्‌कलं मिसायात धयादिल – “छिगु विश्वासं यानाः छिगु उद्धार जुल। आः याउँक झासँ।”
LUK.8.1	अनं लिपा वय्‌कलं शहर पतिकं व गां गामय्‌ चाःहुलाः परमेश्वरयागु राज्‍ययागु भिंगु खँ न्‍यंकादिल। वय्‌कः नाप झिंनिम्‍ह चेलात नं दु। 
LUK.8.2	वय्‌कलं ल्‍वय्‌ लाय्‌का तःपिं मिसात व भूत आत्‍मात पितिना छ्वःपिं मिसातय्‌सं नं वय्‌कःयात मत्‍वःतू। इपिं खः – मरियम मग्‍दलिनी (थ्‍व मिसायागु म्‍हं न्‍हय्‌म्‍ह भूत आत्‍मातय्‌त पितिना छ्वःगु खः) 
LUK.8.3	अले हेरोदया छम्‍ह कजि खूजासया कलाः योअन्‍ना, सुसन्‍ना व मेपिं यक्‍व मिसात नं वय्‌कः नाप जूगु दु। थ्‍व मिसातय्‌सं वय्‌कःयात माक्‍व धिबा बियाः वय्‌कःयात ग्‍वाहालि याः।
LUK.8.4	थाय्‌ थासय्‌ च्‍वंपिं व गां गामय्‌ च्‍वंपिं यक्‍व मनूत येशूयाथाय्‌ मुं वल। अले वय्‌कलं इमित उखान छपु कनादिल। 
LUK.8.5	“छम्‍ह मनू बुँइ पुसा ह्वः वन। वं पुसा ह्वःबलय्‌ गुलिं गुलिं पुसा लँय्‌ नं लात, अले अन लाःगु पुसा मनूतय्‌सं न्‍हुल। झंगःतय्‌सं नं वयाः नया बिल। 
LUK.8.6	गुलिं पुसा ल्‍वहंलिं दुथाय्‌ लात। अन लाःगु पुसा बुया वःसां बँ मप्‍याःगुलिं याकनं हे सिना वन। 
LUK.8.7	अले हानं गुलिं पुसा कंमा दुथाय्‌ लात। कंमा तःमा जुया वःबलय्‌ अन लाःगु पुसा थहां वये मफुत। 
LUK.8.8	अले गुलिं पुसा भिंगु चा दुथाय्‌ लात। थ्‍व पुसा तःमा जुयाः सछि दुगं अप्‍वः अन्‍न सल।” सुयाके न्‍हाय्‌पं दु वं न्‍यना का। थुलि धयाः वय्‌कलं उखान क्‍वचाय्‌कादिल।
LUK.8.9	वय्‌कःया चेलातय्‌सं थ्‍व उखानयागु अर्थ कना ब्‍यु धकाः धाःगुलिं 
LUK.8.10	वय्‌कलं थथे धयादिल – “परमेश्वरयागु राज्‍ययागु गुप्‍ति खँ छिमित सीके बी धुंकूगु दु। मेपिन्‍त धाःसा जिं उखान छुनाः धया, थुकथं धर्मशास्‍त्र पुरा जुइमा,
LUK.8.10	‘इमिसं स्‍वयाः नं मखनेमा,
LUK.8.10	अले न्‍यनाः नं मथुइमा।’” 
LUK.8.11	“उखानयागु अर्थ थ्‍व खः – पुसा परमेश्वरयागु वचन खः। 
LUK.8.12	लँय्‌ लाःगु पुसा परमेश्वरयागु वचन न्‍यंसां नुगलय्‌ तयातइमखुपिं मनूत खः। शैतानं वयाः इमिसं न्‍यंगु वचन फुक्‍कं इमिगु नुगलं लिकया यंकी, अले विश्वास याये मफयाः इपिं बचय्‌ जुइ नं फइ मखु। 
LUK.8.13	ल्‍वहं दुथाय्‌ लाःगु पुसा परमेश्वरयागु वचन न्‍यनाः लय्‌लय्‌ तायाः विश्वास याइपिं मनूत खः। अय्‌नं वचन इमिगु दुनुगलय्‌ थ्‍यंक दुहां मवंगुलिं इमिसं छुं ई तक जक विश्वास याइ। दुःखकष्‍ट वयेवं इमिसं विश्वास यायेगु त्‍वःता छ्वइ। 
LUK.8.14	कंमाय्‌ लाःगु पुसा इपिं खः सुनां परमेश्वरयागु वचन न्‍यनाः नं धनसम्‍पत्तियागु माया कया जुइ व संसारयागु खँय्‌ च्‍यूताः तया जुइ। थुकथं इमिसं विश्वास याये फइ मखु। 
LUK.8.15	अले भिंगु चा दुथाय्‌ लाःगु पुसा इपिं खः – सुनां परमेश्वरयागु वचन भिंगु मतिं न्‍यनाः नुगलय्‌ दुने थ्‍यंक स्‍वथना तइ। अले थुमिसं क्‍वात्तुक विश्वास यानाः फल सय्‌की।”
LUK.8.16	“मत च्‍याकाः सुनानं त्‍वपुया तइ मखु, खाता तःले नं तइ मखु। छेँय्‌ वःपिन्‍त जः खयेमा धकाः मतयात त्‍वाःदेवाय्‌ तया तइ।
LUK.8.17	सुचुका तःगु फुक्‍कं सी दयावइ। त्‍वपुया तःगु फुक्‍कं खने दयावइ।
LUK.8.18	“अय्‌जूगुलिं बांलाक मन बियाः न्‍यनेगु या, छाय्‌धाःसा सुयाके दु वयात अज्‍जं बी। अले सुयाके मदु, वयाके दुगु नं लाका काइ।”
LUK.8.19	छन्‍हु वय्‌कःया मां व किजापिन्‍सं वय्‌कःयात नाप लाः वल। ग्‍वाः ग्‍वाः मनूत मुनाच्‍वंगुलिं नाप लाये मफुत। 
LUK.8.20	छम्‍हय्‌सिनं वनाः वय्‌कःयात धाल – “छितः नाप लायेत छिकपिनि मां व किजापिं वयाच्‍वंगु दु। इपिं पिने पियाच्‍वंगु दु।”
LUK.8.21	वय्‌कलं इमित लिसः बियादिल – “परमेश्वरयागु वचन न्‍यंपिं व मानय्‌ याइपिं हे जि मां व किजापिं खः।”
LUK.8.22	छन्‍हु येशू चेलात नाप नांचाय्‌ च्‍वनादिल। अले इमित धयादिल – “झीपिं समुद्रया पारिइ वने नु।” अले इमिसं नांचा न्‍ह्याकल। 
LUK.8.23	वँवं हे वय्‌कलं न्‍ह्यः वय्‌कादिल। थुबलय्‌ हे समुद्रय्‌ तसकं ग्‍वःफय्‌ वल। अले नांचाय्‌ लः जाया वयाः इपिं दुबय्‌ जुइन।
LUK.8.24	चेलातय्‌सं वयाः वय्‌कःयात थथे धयाः थन – “गुरूजु, गुरूजु, झीपिं दुबय्‌ जुइन।”
LUK.8.24	वय्‌कलं दनाः ग्‍वःफय्‌यात व लः द्वम्‍बःयात हक्‍काः दिल। अले ग्‍वःफय्‌ नं दित, लः नं मसन। 
LUK.8.25	वय्‌कलं इमित धयादिल – “छिमिगु विश्वास ग्‍व?”
LUK.8.25	इपिं तसकं अजू चायाः ग्‍या नं ग्‍यात। अले थःथवय्‌ थथे खँ ल्‍हात – “थ्‍व मनू सु खः हं? थ्‍वं धाःगु खँ फसं व लखं नं न्‍यं।”
LUK.8.26	अले वय्‌कःपिं गालील समुद्रयागु पारिइ च्‍वंगु गेरासेनस जिल्‍लाय्‌ झाल। 
LUK.8.27	नांचां क्‍वहां वयेवं वय्‌कलं अन भूत दुब्‍यूम्‍ह छम्‍ह मनूयात नाप लात। वं लं मफ्‍यूगु ताःई दये धुंकल। व छेँय्‌ मच्‍वँसे दिपय्‌ जक च्‍वना च्‍वंम्‍ह खः।
LUK.8.28	वय्‌कःयात खनेवं व पिच्‍याना हालाः तुतिइ भ्‍वपू वल। अले तःसलं हालाः थथे धाल – “हे दक्‍कसिबय्‌ तःधंम्‍ह परमेश्वरया काय्‌ येशू, छिं जितः छु याये मास्‍ति वः? जितः दुःख बियादी मते।” 
LUK.8.29	वय्‌कलं भूत आत्‍मायात – “वयाथासं पिहां वा” धकाः धया दीगुलिं वं अथे धाःगु खः। थ्‍व मनूयाके तःकः मछि हे भूत दुबी धुंकल। नेवलं ल्‍हाःतुति चिनातःसां वं भूतयागु शक्तिं नेवः चफुनाः मरुभूमिइ बिस्‍युं वनिगु जुयाच्‍वन।
LUK.8.30	येशूं वयाके न्‍यनादिल – “छंगु नां छु?”
LUK.8.30	अले वं लिसः बिल – “जिगु नां पल्‍टन खः।” यक्‍व भूत आत्‍मात दुबिना च्‍वंगुलिं वं अथे धाःगु खः। 
LUK.8.31	अले भूत आत्‍मातय्‌सं “जिमित तःजाःगु गालय्‌ छ्वयादी मते” धकाः वय्‌कःयात बिन्‍ति यात।
LUK.8.32	अबलय्‌ हे पाःचाय्‌ छगू बथान फा त्‍वःता तःगु दु। भूत आत्‍मातय्‌सं फातय्‌गु म्‍हय्‌ वने ब्‍यु धकाः वय्‌कःयात बिन्‍ति यात।
LUK.8.32	वय्‌कलं इमित वने बिल। 
LUK.8.33	अले भूत आत्‍मात व मनूया म्‍हं पिहां वयाः फातय्‌के दुबित। अले फात फुक्‍कं ब्‍वाँय्‌ वनाः भीरं क्‍वब्‍वां वनाः समुद्रय्‌ दुबय्‌ जुयाः सित।
LUK.8.34	थ्‍व खनाः फा जवाःत अनं बिस्‍युं वन। अले इमिसं थ्‍व खँ शहर व गां गामय्‌ बय्‌बय्‌ याः जुल। 
LUK.8.35	अले मनूत छु जूगु स्‍वयेत अन वल। इपिं अन थ्‍यंबलय्‌ भूत दुब्‍यूम्‍ह मनू जियाः लं फिनाः येशूया लिक्‍क च्‍वनाच्‍वंगु खन। थ्‍व खनाः इपिं ग्‍यात। 
LUK.8.36	अले खंपिन्‍सं इमित गुकथं भूत दुब्‍यूम्‍ह मनूयात लाय्‌कल धयागु फुक्‍क कनाबिल। 
LUK.8.37	अले गेरासेनस जिल्‍लाय्‌ च्‍वंपिं मनूतय्‌सं ग्‍यानाः वय्‌कःयात अनं पिहां झासँ धकाः बिन्‍ति यात।
LUK.8.37	उकिं वय्‌कः नांचाय्‌ च्‍वनाः लिहां झाल। 
LUK.8.38	व लाःम्‍ह मनुखं वय्‌कः नाप वनेत स्‍वल, तर वय्‌कलं वयात थथे धयाः छेँय्‌ छ्वया बिल – 
LUK.8.39	“थःगु छेँय्‌ वनाः परमेश्वरं छन्‍त गुलि तःधंगु ज्‍या यानाबिल धकाः न्‍यंकि।” अले वं वनाः शहर पतिकं वयात येशूं यानादीगु तःधंगु ज्‍या बय्‌बय्‌ याः जुल।
LUK.8.40	येशू लिहां झाःबलय्‌ वय्‌कःयात पिया च्‍वंपिं मनूत फुक्‍कं लय्‌लय्‌ ताल। 
LUK.8.41	धर्मशास्‍त्र स्‍यनिगु छेँयाम्‍ह कजि याइरसं वयाः वय्‌कःया तुतिइ भ्‍वपुयाः “जिगु छेँय्‌ झासँ” धकाः बिन्‍ति यात, 
LUK.8.42	छाय्‌धाःसा वया झिंनिदँ दुम्‍ह याकः म्‍ह्याय्‌ सीथें च्‍वंक उसाँय्‌ मदयाच्‍वन।
LUK.8.42	वयागु खँ न्‍यनाः वय्‌कः व नाप झाल। वय्‌कः थथे झायेत्‍यंगुलिं मनूतय्‌सं वय्‌कःयात घ्‍वात्तु घ्‍वात। 
LUK.8.43	हुलय्‌ झिंनिदंनिसें हि क्‍वहां वइगु ल्‍वचं कया च्‍वंम्‍ह छम्‍ह मिसा नं दु। वयागु ल्‍वय्‌ सुनानं हे लाय्‌के मफु। 
LUK.8.44	ल्‍यूनें वयाः वं वय्‌कःयागु गाच्‍वः थिल। उघ्रिमय्‌ हे वयागु हि क्‍वहां वइगु ल्‍वय्‌ लन।
LUK.8.45	वय्‌कलं धयादिल – “जितः सुनां थिल हं?”
LUK.8.45	सुनानं थिया धकाः मधाः। अले पत्रुसं धाल – “गुरूजु, उलिमछि मनूतय्‌सं छितः घ्‍वात्तु घ्‍वानाच्‍वंगु दु।”
LUK.8.46	अय्‌नं वय्‌कलं धयादिल – “जितः सुनानं थ्‍यूगु हे खः। जिगु म्‍हं शक्ति पिहां वंगु जिं चाः।” 
LUK.8.47	व मिसां वय्‌कःयात थ्‍यूगु खँ वय्‌कलं सी धुंकल धकाः ताय्‌काः ग्‍याग्‍यां वय्‌कःयागु तुतिइ भ्‍वपू वल। अले वं वय्‌कःयात थियाः थःगु ल्‍वय्‌ लाःगु खँ फुक्‍कसिगु न्‍ह्यःने धया बिल। 
LUK.8.48	अले वय्‌कलं धाल – “केहेँ मय्‌जु, छिं विश्वास याःगुलिं छिगु ल्‍वय्‌ लन। आः याउँक झासँ।”
LUK.8.49	उबलय्‌ हे कजिया छेँनं छम्‍ह मनू वयाः वयात थथे धाल – “छिम्‍ह म्‍ह्याय्‌ सी धुंकल, अय्‌जूगुलिं गुरूजुयात दुःख बियादी म्‍वाःल।”
LUK.8.50	थ्‍व न्‍यनाः वय्‌कलं याइरसयात थथे धयादिल – “ग्‍यानादी म्‍वाः, छिं विश्वास जक यानादिसँ। छिकपिनि म्‍ह्याय्‌ म्‍वाइ।”
LUK.8.51	छेँय्‌ थ्‍यंकाः वय्‌कलं पत्रुस, यूहन्‍ना, याकूब व सीम्‍ह मचाया मांबौयात जक मचा दुथाय्‌ दुत यंकादिल। मेपिं सुयातं दुकयामदी। 
LUK.8.52	अन च्‍वंपिं फुक्‍कं मचा सीगुलिं नुगःपा दादां ख्‍वयाच्‍वन। वय्‌कलं इमित धयादिल – “ख्‍वये मते। मचा सीगु मखु, न्‍ह्यः वय्‌का च्‍वंगु खः।”
LUK.8.53	थ्‍व न्‍यनाः इमिसं वय्‌कःयात गिजय्‌ यात, छाय्‌धाःसा इमिसं मचा सीगु हे खः धकाः बांलाक सी धुंकल। 
LUK.8.54	मचायागु ल्‍हाः ज्‍वनाः वय्‌कलं थथे धकाः थनादिल – “नानी, दँ।” 
LUK.8.55	अले वयागु आत्‍मा लिहां वल, उघ्रिमय्‌ व जुरुक्‍क दन। अले वयात छुं नकेत बियादिसँ धकाः वय्‌कलं धयादिल। 
LUK.8.56	वया मांबौ ला तसकं अजू चाल। वय्‌कलं थ्‍व खँ सुयातं कने मते धकाः इमित उजं बियादिल।
LUK.9.1	छन्‍हु येशूं झिंनिम्‍ह चेलातय्‌त थःथाय्‌ सःताः इमित भूततय्‌त ख्‍याना छ्वयेगु व उसाँय्‌ मदुपिन्‍त लाय्‌का बीगु शक्ति व अधिकार बियादिल। 
LUK.9.2	अले वय्‌कलं परमेश्वरयागु राज्‍ययागु खँ न्‍यंकेत व ल्‍वय्‌ लाय्‌का बीत इमित छ्वयादिल। 
LUK.9.3	वय्‌कलं इमित धयादिल – “लँय्‌ छिमिसं छुं हे ज्‍वना वने मते। तुतां, म्‍हिचा, नसा, धिबा व हिला वसः नं यंके मते। 
LUK.9.4	न्‍ह्याम्‍हय्‌सिगु छेँय्‌ बाय्‌ च्‍वंसां छिपिं मेथाय्‌ वने मत्‍यंतले व हे छेँय्‌ च्‍वँ। 
LUK.9.5	सुनानं छिमित दुमकाःसा, भिंगु खँ मन्‍यंसा छिमिसं इमित लज्‍या चाय्‌केत पालि च्‍वंगु धू तकं थाथा यानाः व थाय्‌ त्‍वःता हुँ।”
LUK.9.6	अनंलि गां गामय्‌ वनाः इमिसं भिंगु खँ न्‍यंकाः मनूतय्‌गु ल्‍वय्‌ लाय्‌का बीगु यात।
LUK.9.7	गालीलयाम्‍ह शासक हेरोद येशूयागु खँ न्‍यनाः अलमलय्‌ लात, छाय्‌धाःसा गुलिं गुलिंसिनं ला बप्‍तिस्‍मा बीम्‍ह यूहन्‍ना म्‍वानावःगु धकाः नं धया जुल। 
LUK.9.8	गुलिसिनं एलिया वःगु धकाः धाल। गुलिसिनं ला न्‍हापायापिं अगमवक्तात मध्‍ये सुं छम्‍ह म्‍वाना वःगु जुइ माः धकाः नं धाल।
LUK.9.9	अले हेरोदं धाल – “यूहन्‍नायागु छ्यं ला जिं ध्यंके धुन। थ्‍व सु मनू जुल, गुम्‍हय्‌सिगु बारे जिं थुलिमछि खँ न्‍यनाच्‍वना?” अले हेरोदं वय्‌कःयात तसकं स्‍वये मास्‍ति वय्‌कल।
LUK.9.10	प्रेरिततय्‌सं लिहां वयाः इमिसं याना वःगु ज्‍याखँ फुक्‍क येशूयात कन। अले इमित ब्‍वनाः वय्‌कः सुनानं मसीक बेथसेदा शहरय्‌ झाल। 
LUK.9.11	थ्‍व खँ सीकाः ग्‍वाः ग्‍वाः हे मनूत वय्‌कःया ल्‍यू ल्‍यू वन। वय्‌कलं इमित लसकुस यानादिल। अले इमित परमेश्वरयागु राज्‍यया खँ कनादिल। ल्‍वय्‌ लाय्‌के माःपिन्‍त नं लाय्‌कादिल।
LUK.9.12	बहनी जुइत्‍यंगुलिं झिंनिम्‍ह चेलातय्‌सं वय्‌कःयाथाय्‌ वयाः थथे धाल – “थन ला छुं हे मदु। आः थ्‍व मनूतय्‌त थनं छ्वयादिसँ। अले लिक्‍क लिक्‍क लाःगु गां गामय्‌ वनाः नयेगु व बाय्‌ च्‍वनेगु याइ।”
LUK.9.13	वय्‌कलं धयादिल – “इमित छिमिसं हे नकि।”
LUK.9.13	अले इमिसं धाल – “जिमिके ला न्‍यापा मरि व निम्‍ह न्‍या जक दु। थुलिमछिसित नकेत ला न्‍याः हे वने मानि का।” 
LUK.9.14	अन मिजंत जक हे न्‍याद्वः दु।
LUK.9.14	वय्‌कलं चेलातय्‌त धयादिल – “न्‍ययम्‍ह न्‍ययम्‍ह (५०) यानाः इमित झ्‍वःलाक फ्‍यतुकि।” 
LUK.9.15	इमिसं वय्‌कलं धयादी थें मनूतय्‌त फ्‍यतुकल। 
LUK.9.16	वय्‌कलं व न्‍यापा मरि व निम्‍ह न्‍या कयाः परमेश्वरयात सुभाय्‌ बियाः कुचा थलाः मनूतय्‌त इना ब्‍यु धकाः चेलातय्‌त बियादिल। 
LUK.9.17	अले इमिसं यतले नल। इनाः ल्‍यंदुगु कुचाकचा जक हे झिंनिगः दाला जाय्‌क दु।
LUK.9.18	छन्‍हु येशू याकःचा प्रार्थना याना च्‍वंबलय्‌ चेलात वल। अले वय्‌कलं इमिके न्‍यनादिल – “मनूतय्‌सं जितः सु धकाः धया जुल?”
LUK.9.19	इमिसं धाल – “गुलिसिनं बप्‍तिस्‍मा बीम्‍ह यूहन्‍ना धाइगु, अले गुलिंसिनं एलिया धाइगु, गुलिंसिनं ला न्‍हापायापिं अगमवक्तात मध्‍ये सुं छम्‍ह म्‍वाना वःगु जुइ धकाः धाइगु।”
LUK.9.20	अले वय्‌कलं इमित धयादिल – “छिमिसं जितः सु खः धयाच्‍वना लय्‌?”
LUK.9.20	पत्रुसं लिसः बिल – “छि परमेश्वरयाम्‍ह मुक्ति बीम्‍ह ख्रीष्‍ट खः।”
LUK.9.21	वय्‌कलं थ्‍व खँ सुयातं कने मते धकाः कडा आज्ञा बियादिल। 
LUK.9.22	हानं धयादिल – “मनूया काय्‌नं यक्‍व हे दुःख सी मानि। थकालिपिं, तःधंपिं पुजाहारीत, व शास्‍त्रीतय्‌सं वयात मानय्‌ याइ मखु, बरु वयात स्‍याइ, स्‍वन्‍हु लिपा व हानं म्‍वाना वइ।”
LUK.9.23	येशूं फुक्‍कसितं धयादिल – “जि नाप वयेगु जूसा छिपिं सुनानं थःगु खँय्‌ छुं हे च्‍यूताः तये मते। अले थःगु क्रूस थःम्‍हं हे कुबियाः सीत तकं लिमच्‍युसे जिगु ल्‍यू ल्‍यू वा।
LUK.9.24	थःगु प्राण बचय्‌ यायेत जक स्‍वइम्‍ह मनू नाश जुया वनी। सुनां जिगु निंतिं थःगु प्राण पाइ व बचय्‌ जुइ।
LUK.9.25	सारा संसार हे ल्‍हातय्‌ दयाः नं व मनू सिना वन धाःसा वयात छु दइ? वं हानं थःगु प्राण छुकिं लिफ्‍याना काइ? 
LUK.9.26	सुनां जि खनाः व जिगु खँ न्‍यनाः ख्‍वाः फस्‍वय्‌की मनूया काय्‌नं स्‍वर्गदूततलिसे झः झः धाय्‌क परमेश्वर बाःनं छ्‌वया हइबलय्‌ व खनाः नं ख्‍वाः फस्‍वय्‌की। 
LUK.9.27	जिं छिमित धात्‍थें धाये – परमेश्वरयागु राज्‍य मखंतले थन दुपिं मध्‍ये गुम्‍हं गुम्‍हं ला सी तकं मखुनि।”
LUK.9.28	अथे धयादीगु च्‍यान्‍हु दय्‌काः पत्रुस, यूहन्‍ना व याकूबयात ब्‍वनाः येशू पर्वतया च्‍वय्‌ प्रार्थना याः झाल। 
LUK.9.29	प्रार्थना याना च्‍वनादीबलय्‌ वय्‌कःयागु ख्‍वाः तसकं थिना वल, अले वय्‌कलं पुना तःगु वसः नं तसकं यचुसे त्‍वइसे च्‍वना वल। 
LUK.9.30	अबलय्‌ मोशा व एलिया, थुपिं निम्‍ह वय्‌कः नाप खँ ल्‍हानाच्‍वन। 
LUK.9.31	इपिं नं स्‍वर्गयागु जलं तसकं झल झल थीक खने दयाच्‍वन। यरूशलेमय्‌ येशू गथे जुयाः सी माली धकाः इपिं वय्‌कः नाप खँ ल्‍हानाच्‍वंगु खः।
LUK.9.32	अबलय्‌ पत्रुस व वनाप दुपिं फुक्‍कं मस्‍तं न्ह्यः वय्‌काच्‍वन। न्‍ह्यलं चाःबलय्‌ इमिसं वय्‌कः झल्‍ल थिनाच्‍वंगु व वय्‌कःनाप मेपिं निम्‍ह मनूतय्‌त नं खन। 
LUK.9.33	इपिं वय्‌कःनाप बाया वने त्‍यंबलय्‌ लाक्‍क पत्रुसं वय्‌कःयात धाल – “गुरूजु, झीपिं थन हे च्‍वने दत धाःसा गुलि बांलाइ। जिमिसं स्‍वंगू बल्‍चा दय्‌के ला? छगू छितः, छगू मोशायात व मेगु छगू एलियायात।” पत्रुसं व धाये थ्‍व धाये मसियाः अथे धाःगु खः। 
LUK.9.34	वं अथे जक छु धाये लात सुपाँय्‌ वयाः इमित त्‍वपुल। सुपाँचं अथे त्‍वपू वःगु खनाः इपिं ग्‍यात।
LUK.9.35	अले सुपाँचं थथे धकाः न्‍ववाना हल – “थ्‍व जिं ल्‍यया तयाम्‍ह जिम्‍ह काय्‌ खः, थ्‍वयागु खँ न्‍यँ।”
LUK.9.36	अनंलि इमिसं अन येशू याकःचा जक खन। इमिसं थ्‍व खँ सुयातं मकंसे थःथःगु नुगलय्‌ तयातल।
LUK.9.37	कन्‍हय्‌ खुन्‍हु वय्‌कःपिं पर्वतं क्‍वहां झाःबलय्‌ मनूत वय्‌कःयात नाप लाः वल। 
LUK.9.38	हुलं छम्‍ह मनू चिच्‍याय्‌दनाः हाला हल – “गुरूजु, जिमि काय्‌यात छकः स्‍वयादिसँ। जि थ्‍व हे छम्‍ह जक काय्‌ दु। 
LUK.9.39	झाःझाः थ्‍वयात भूत आत्‍मां त्‍वपू वइगु, अले थ्‍व चिल्‍लाय्‌ दनाः चत्ताः वाःवनिगु। अले म्‍हुतुं ई बुल्‍ल बुल्‍ल वय्‌काहइगु। तसकं घाःपाः मजुतले भूतं थ्‍वयात त्‍वःती हे मखु। 
LUK.9.40	जिं छिकपिनि चेलातय्‌त भूत आत्‍मायात पितिना बियादिसँ धकाः धयां इमिसं पितिना छ्वये मफुत।”
LUK.9.41	अले वय्‌कलं चेलातय्‌त धयादिल – “छिमिसं गथे जक विश्वास याये मफुगु? जि छिपिं नाप ग्‍वःन्‍हु हे च्‍वनी धकाः? जिं छिमिगु निंतिं गुलि जक दुःख सह यानाच्‍वनेगु?” अले वय्‌कलं व मनूयात धयादिल। “छिमि काय्‌यात थन हजि।”
LUK.9.42	मचायात हहं हे भूतं वयात कसाः यानाः छ्वावात। अले वय्‌कलं भूत आत्‍मायात हक्‍कादिल। थुकथं मचायात लाय्‌काः वया अबुयात लःल्‍हानादिल। 
LUK.9.43	अन च्‍वंपिं फुक्‍क परमेश्वरयागु तःधंगु शक्ति खनाः अजूचाल।
LUK.9.43	वय्‌कलं यानादीगु ज्‍या खनाः मनूत अजूचाया च्‍वंबलय्‌ हे वय्‌कलं चेलातय्‌त धयादिल – 
LUK.9.44	“जिगु थ्‍व खँ बांलाक न्‍यना ति। मनूया काय्‌यात ज्‍वनाः मनूतय्‌गु ल्‍हातय्‌ लःल्‍हाइगु ई वइन।” 
LUK.9.45	वय्‌कलं अथे धयादीगु इमिसं थुइके मफुत। थुइके मफयेमा धकाः हे थ्‍व खँ त्‍वपुया तःगु खः। अय्‌नं इमिसं वय्‌कःयाके थ्‍व खँ न्‍यनेत ग्‍यात।
LUK.9.46	चेलातय्‌ थःपिं मध्‍ये सु दकलय्‌ तःधं धकाः खँ जुल।
LUK.9.47	इमिगु मनय्‌ च्‍वंगु खँ सीकाः येशूं छम्‍ह मचायात हयाः थःगु लिक्‍क फ्‍यतुकाः 
LUK.9.48	इमित धयादिल – “सुनां जिगु नामय्‌ थज्‍याःम्‍ह मचायात दुकाइ, वं जितः हे दुकाःगुति ग्‍यनी। अथे हे सुनां जितः दुकाइ, जितः छ्वया हया दीम्‍हय्‌सित हे दुकाःगुति ग्‍यनी। अय्‌जूगुलिं छिपिं मध्‍ये सु दकलय्‌ चिधंम्‍ह खः, व हे दकलय्‌ तःधंम्‍ह खः।”
LUK.9.49	यूहन्‍नां येशूयात धाल – “गुरूजु, जिमिसं छिगु नामं भूत ख्‍याना च्‍वंम्‍ह छम्‍ह मनूयात खना। जिमिसं वयात अथे याये मते धकाः धया, छाय्‌धाःसा व झीपिंलिसे जुयाच्‍वंम्‍ह मखु।”
LUK.9.50	थ्‍व खँ न्‍यनाः वय्‌कलं वयात लिसः बियादिल – “सु झी शत्रु मखु व झीम्‍ह हे मनू खः, उकिं वयात पने मते।”
LUK.9.51	स्‍वर्गय्‌ वनेगु ई त्‍यःगुलिं येशू यरूशलेमपाखे वनेगु क्‍वःछिनादिल। 
LUK.9.52	वय्‌कलं थःपिं स्‍वयाः न्‍ह्यः हे सुं मनूतय्‌त छ्वयादिल। इमिसं सामरीतय्‌गु गामय्‌ वनाः वय्‌कःपिन्‍त थाय्‌बाय्‌ माल। 
LUK.9.53	वय्‌कःपिं यरूशलेमय्‌ वनेत वःपिं धकाः स्‍यूगुलिं सामरीतय्‌सं वय्‌कःपिन्‍त बाय्‌ मब्‍यू। 
LUK.9.54	थ्‍व खनाः याकूब व यूहन्‍नां वय्‌कःयात धाल – “प्रभु, जिमिसं स्‍वर्गं मि गाय्‌काः थुमित भस्‍म यानाबी ला?”
LUK.9.55	वय्‌कलं इमित ब्‍वः बियादिल। 
LUK.9.56	अले वय्‌कःपिं मेगु हे गामय्‌ झाल।
LUK.9.57	वय्‌कःपिं लँय्‌ झाया च्‍वंबलय्‌ छम्‍ह मनुखं वयाः येशूयात थथे धाल – “गुरूजु, छि गन गन झाइ, जि नं ल्‍यू ल्‍यू वये।”
LUK.9.58	वय्‌कलं धयादिल – “ध्‍वंतय्‌ च्‍वनेत प्‍वाः दु, झंगःतय्‌ च्‍वनेत स्‍वँ दु, मनूया काय्‌या धाःसा छ्यं दिकेत नं थाय्‌ मदु।”
LUK.9.59	वय्‌कलं मेम्‍ह मनूयात धयादिल – “जि नाप झासँ।”
LUK.9.59	वं थथे धाल – “प्रभु, जितः जिमि अबुयागु सीम्‍ह निं थुने बियादिसँ।”
LUK.9.60	अले वय्‌कलं लिसः बियादिल – “सीम्‍हयात सीम्‍हय्‌सिनं हे थुनी। छि वनाः परमेश्वरयागु राज्‍ययागु खँ न्‍यंकादिसँ।”
LUK.9.61	मेम्‍ह मनुखं धाल – “प्रभु, जि नं छि नाप वये। छेँय्‌ छकः वनाः छेँय्‌ च्‍वंपिन्‍त ‘वने’ धया वये।”
LUK.9.62	वय्‌कलं वयात धयादिल – “हलो जोतय्‌ यायां लिफः स्‍वया च्‍वनिम्‍ह मनू परमेश्वरया राज्‍ययागु ज्‍या यायेत मल्‍वः।”
LUK.10.1	अनंलि प्रभुं मेपिं न्‍हयेम्‍ह (७०) मनूतय्‌त ल्‍ययादिल। अले इमित निम्‍ह निम्‍ह यानाः थः वनेगु शहर व गां पतिकं थः स्‍वयाः न्‍हापा छ्वयादिल। 
LUK.10.2	वय्‌कलं इमित धयादिल – “बालि लयेगु ला यक्‍व हे दु, बालि लइपिं धाःसा म्‍हो जक दु। अय्‌जूगुलिं बालि थुवाःयात बालि लइपिं छ्वया हयादिसँ धकाः प्रार्थना या।
LUK.10.3	आः हुँ, गुँखिचाया हुलय्‌ जिं छिमित भ्‍याःचा थें यानाः छ्वयाच्‍वनागु दु।
LUK.10.4	छिमिसं झोला, धिबा, लाकां छुं हे ज्‍वना वने मते। लँय्‌ सुयातं ज्‍वजलपा तकं धाये मते।
LUK.10.5	“न्‍ह्याम्‍हय्‌सिगु छेँय्‌ दुहां वंसां छिमिसं न्‍हापालाक थथे धा – ‘थ्‍व छेँय्‌ च्‍वंपिन्‍त शान्‍ति जुइमा।’ 
LUK.10.6	व छेँय्‌ च्‍वंपिं शान्‍ति यःपिं जूसा छिमिसं ब्‍यूगु शान्‍ति इमित लाइ। मयःपिं जूसा छिमिसं ब्‍यूगु शान्‍ति छिमिके तुं लिहां वइ। 
LUK.10.7	गुगु छेँय्‌ दुहां वन, व हे छेँय्‌ च्‍वनेगु या। इमिसं छु बिल व हे नयेत्‍वने याना च्‍वँ, छाय्‌धाःसा ज्‍या याःपिन्‍सं ज्‍याला काये हे माः। छेँखा पतिकं चाचाः हुला जुइ मते।
LUK.10.8	“अथे हे शहरय्‌ वनेबलय्‌ नं छिमित सुनानं सःताः नकूसा इमिसं ब्‍यूगु न। 
LUK.10.9	अन च्‍वंपिं उसाँय्‌ मदया च्‍वंपिन्‍त लाय्‌का ब्‍यु। अले इमित थथे धा – ‘परमेश्वरयागु राज्‍य छिमिगु न्‍ह्यःने वये धुंकल।’ 
LUK.10.10	गुगुं नं शहरय्‌ अन च्‍वंपिन्‍सं छिमित दुमकाल धाःसा छिमिसं लँय्‌ वनाः थथे धा –
LUK.10.11	‘जिमिगु लाकामय्‌ थाःगु छिमिगु शहरयागु धू तकं जिमिसं छिमिगु विरोधय्‌ थाथा यानाच्‍वना। अथेसां छिमिसं थ्‍व खँ बांलाक सीका ति – परमेश्वरयागु राज्‍य न्‍ह्यःने थ्‍यने धुंकल।’
LUK.10.12	जिं छिमित धाये – परमेश्वरं न्‍याय यानादीबलय्‌ सदोमय्‌ च्‍वंपिन्‍सं स्‍वयाः नं थ्‍व शहरय्‌ च्‍वंपिन्‍सं यक्‍व हे अप्‍वः दुःखकष्‍ट सी माली।”
LUK.10.13	“हे खोराजीन व बेथसेदाय्‌ च्‍वंपिं मनूत, छिमित धिक्‍कार दु, छाय्‌धाःसा छिमिथाय्‌ याःगु अजूचायापुगु ज्‍याखँ टुरोस व सीदोनय्‌ याःगु जूसा अन च्‍वंपिन्‍सं उबलय्‌ हे भांग्रा हिनाः नौनं बुयाः पश्‍चाताप याये धुंकल जुइ।
LUK.10.14	जिं धात्‍थें धाये – परमेश्वरं न्‍याय यानादीबलय्‌ टुरोस व सीदोनय्‌ च्‍वंपिन्‍त स्‍वयाः अप्‍वः छिमित सास्‍ति बियादी। 
LUK.10.15	‘हे कफर्नहुमय्‌ च्‍वंपिं मनूत, छिमित छु स्‍वर्गय्‌ थत यनी धयाच्‍वनागु ला? छिमित ला नरकय्‌ क्‍वफाइ।’”
LUK.10.16	थुलि धयादी धुंकाः वय्‌कलं चेलातय्‌त धयादिल – “छिमिगु खँ न्‍यंपिन्‍सं जिगु हे खँ न्‍यंगुति ग्‍यनी। अले छिमित मयःगु जितः मयःगुति हे ग्‍यनी। अले जितः मयःगु ला जितः छ्वया हःम्‍हय्‌सित मयःगुति हे ग्‍यनी।”
LUK.10.17	ज्‍या यानाः लिहां वःपिं न्‍हयेम्‍ह चेलातय्‌सं लय्‌ तातां प्रभुयाथाय्‌ वयाः थथे धाल – “प्रभु, छिगु नामं ला भूततय्‌सं नं जिमिगु खँ न्‍यनाः जिमिसं धयाथें याः।”
LUK.10.18	अले वय्‌कलं इमित धयादिल – “जिं शैतानयात स्‍वर्गं हाबलासा थें च्‍यानाः कुतुं वःगु खना। 
LUK.10.19	न्‍यँ, जिं छिमित सर्प, बिच्‍छि व शत्रुतय्‌गु न्‍ह्याथेंज्‍याःगु शक्तियात नं न्‍हुइ फइगु अधिकार बिया तयागु दु। अय्‌जूगुलिं छिमित छुकिं नं स्‍यंके फइ मखु।
LUK.10.20	अथे भूत आत्‍मातय्‌सं नं छिमिगु खँ न्‍यं धकाः लय्‌ तायेगु बांलाःगु खँ मखु, बरु छिमिगु नां स्‍वर्गय्‌ च्‍वया तःगु दु धकाः लय्‌ता।”
LUK.10.21	अबलय्‌ हे पवित्र आत्‍मां जायाः वय्‌कलं लय्‌तायाः धयादिल – “हे परमेश्वर बाः, स्‍वर्ग व पृथ्‍वीया प्रभु, जिं छितः सुभाय्‌ बी, छाय्‌धाःसा छिं थ्‍व खँ सःस्‍यू व थू धाइपिन्‍त न्‍यंका मदिसे छुं मस्‍यूपिं मस्‍तय्‌त न्‍यंकादिल। धात्‍थें हे खः बाः, छितः थ्‍व हे भिं ताल।”
LUK.10.22	“बाःनं हे फुक्‍क जिगु ल्‍हातय्‌ तयादीगु खः। काय्‌यात सुनानं म्‍हमस्‍यू। बाःनं जक काय्‌यात म्‍हस्‍यू। अले बाःयात नं सुनानं म्‍हमस्‍यू, काय्‌नं जक स्‍यू। काय्‌नं म्‍हसीका बीपिन्‍सं जक बाःयात म्‍हसी।”
LUK.10.23	अले वय्‌कलं चेलातय्‌त जक थथे धयादिल – “छिमिसं खंगु थ्‍व खँ स्‍वयेखंपिं धन्‍यपिं खः, 
LUK.10.24	छाय्‌धाःसा जिं छिमित धाये – छिमिसं खंगु थ्‍व खँ यक्‍व अगमवक्तातय्‌सं व जुजुपिन्‍सं स्‍वये मास्‍ति वय्‌काच्‍वंगु दु, अय्‌नं इमिसं स्‍वये मखं। छिमिसं न्‍यंगु खँ नं इमिसं न्‍यने मास्‍ति वय्‌काच्‍वंगु खः, अय्‌नं न्‍यने मखं।”
LUK.10.25	छन्‍हु छम्‍ह शास्‍त्रीं वयाः वय्‌कलं छु धाइ थें धकाः स्‍वयेत येशूयात थथे न्‍ह्यसः यात – “गुरूजु, भिंगु छु ज्‍या याःसा जितः अनन्‍त जीवन दइ?”
LUK.10.26	वय्‌कलं वयात लिसः बियादिल – “व्‍यवस्‍थाय्‌ छु च्‍वया तःगु दु? छिं गथे यानाः ब्‍वनादिया?”
LUK.10.27	वं धाल – “परमप्रभु झी परमेश्वरयात दुनुगलंनिसें माया या, थःगु प्राण बिया तकं माया या, थःगु बलं फत्तले माया या, अले थःगु मनंनिसें माया या। अले हानं थः जःलाखःलातय्‌त थःत थें माया या।”
LUK.10.28	अले वय्‌कलं वयात धयादिल – “छिं खःगु खँ धयादिल। छिं अथे हे यानादिसँ, अले छितः अनन्‍त जीवन दइ।”
LUK.10.29	अय्‌नं वं थःत भिं धाय्‌केत वय्‌कःयात थथे धाल – “जिमि जःलाखःला धाःम्‍ह सु खः लय्‌ सा?”
LUK.10.30	वय्‌कलं लिसः बियादिल – “छम्‍ह यहूदी यरूशलेमं यरीहोपाखे क्‍वहां वना च्‍वंबलय्‌ लँय्‌ दाखुँत नाप लात। अले इमिसं वयात नांगा यानाः बाम्‍ह सिक दायाः त्‍वःता थकल।
LUK.10.31	“उबलय्‌ हे छम्‍ह पुजाहारी उखे पाखे हे स्‍वयाः वयाच्‍वन। वं व मनूयात खनाः नं मखंछु यानाः वन। 
LUK.10.32	अथे हे लेवी कुलयाम्‍ह छम्‍ह मनू नं व हे लं वल। वं नं व मनूयात खनाः नं मखंछु यानाः वन।
LUK.10.33	“अले व हे लं छम्‍ह सामरी मनू नं वल। व मनूयात खनाः वयात माया वन। 
LUK.10.34	अले वयाथाय्‌ लिक्‍क वनाः घाः सिलाः वासः तयाः कापतं चिना बिल। अले थःगु गधाया म्‍हय्‌ तयाः छगू धर्मशालाय्‌ यंकाः चच्‍छि वयागु सुसाःकुसाः यानाच्‍वन।
LUK.10.35	कन्‍हय्‌ खुन्‍हु वं धर्मशालाया थुवाःयात निगू दिनार बियाः धाल – ‘वयात सुसाःकुसाः याना तयादिसँ। लिहां वयाः जिं छितः मगाःगु धिबा पुला बी।’”
LUK.10.36	अले वय्‌कलं शास्‍त्रीयात धयादिल – “छिं स्‍वयेबलय्‌ थुपिं स्‍वम्‍ह मध्‍ये गुम्‍ह मनू दाखुँतय्‌सं दाया थकूम्‍ह मनूया जःलाखःला जुल?”
LUK.10.37	वं धाल – “वयात माया याःम्‍ह मनू हे वया जःलाखःला थें जुल।”
LUK.10.37	अले वय्‌कलं धयादिल – “छिं नं वं थें तुं याः झासँ।”
LUK.10.38	वय्‌कःपिं वँवं लँय्‌ लाःगु छगू गामय्‌ थ्‍यन। व गामय्‌ च्‍वंम्‍ह मार्था धाःम्‍ह छम्‍ह मिसां वय्‌कःपिन्‍त थःगु छेँय्‌ यंकल। 
LUK.10.39	वया मरियम धाःम्‍ह छम्‍ह केहेँ दु। मरियम वचन न्‍यनेत प्रभुयागु तुति क्‍वय्‌ च्‍वं वल।
LUK.10.40	मार्था धाःसा याकःचा पाहां वःपिन्‍त नकेत्‍वंके यायेगुलिइ हे अलमल जुयाच्‍वन। वं वयाः वय्‌कःयात धाल – “प्रभु, स्‍वयादिसँ, फुक्‍क ज्‍या जि याकःचां हे याये माः। केहेँ मय्‌जुं धाःसा छुं हे मया। छिं थुलि नं बिचाः याना मदिया ला? वयात ज्‍या यायेत छ्वयादिसँ लय्‌, अले जितः ग्‍वाहालि दइ।”
LUK.10.41	वय्‌कलं लिसः बियादिल – “मार्था, मार्था, छं न्‍ह्यागु खँय्‌ नं छाय्‌ धन्‍दा कया च्‍वनागु? 
LUK.10.42	माःगु खँ छता हे जक दु। मरियमं व ल्‍यये धुंकल। थ्‍व वयागु ल्‍हातं लाका काये फइ मखु।”
LUK.11.1	छन्‍हु येशू छथाय्‌ प्रार्थना यानाच्‍वनादिल। छम्‍ह चेलां वय्‌कःयात थथे धाल – “यूहन्‍नां नं वया चेलातय्‌त प्रार्थना यायेगु स्‍यं थें हे जिमित नं प्रार्थना यायेगु स्‍यना बियादिसँ।”
LUK.11.2	अले वय्‌कलं इमित धयादिल – “छिमिसं थुकथं प्रार्थना या –
LUK.11.2	‘परमेश्वर बाः
LUK.11.2	छिगु नां तःधना च्‍वनेमा।
LUK.11.2	छिगु राज्‍य वयेमा।
LUK.11.3	न्‍हिया न्‍हिथं थें थौं नं जिमित नसा बियादिसँ।
LUK.11.4	जिमिगु पाप क्षमा यानादिसँ,
LUK.11.4	गथे जिमिसं नं जिमित स्‍यंकूपिन्‍त क्षमा याना बियाच्‍वनागु दु।
LUK.11.4	प्रभु,
LUK.11.4	जिमित सह याये मफय्‌क जाँचय्‌ लाकादी मते।’”
LUK.11.5	वय्‌कलं इमित धयादिल – “धाय्‌की, निम्‍ह पासा दु। बाचा इलय्‌ छम्‍हसिनं थः पासायाथाय्‌ वनाः थथे धाल – ‘पासा, जितः स्‍वपा मरि त्‍याय्‌ ब्‍यु लय्‌, 
LUK.11.6	छाय्‌धाःसा जिमि पासा छम्‍ह तापाकंनिसें थ्‍यंकः वल। वयात नकेत जिके छुं हे मदु।’ 
LUK.11.7	पासाम्‍हय्‌सिनं दुने थासं थथे धया हल धाये – ‘जितः दुःख बी मते। खापा ती धुन। जि मस्‍त नं जिनाप द्यनाच्‍वंगु दु। आः इलय्‌ दनाः जिं छन्‍त छुं नं बी मफु।’ 
LUK.11.8	जिं छिमित धाये – वं थः पासा जूगुलिं वयात छुं नं मब्‍यूसां तिवां तिवां हालाच्‍वंगुलिं वं दनाः वयात माक्‍व बियाछ्वइ।
LUK.11.9	“अय्‌जूगुलिं जिं छिमित धाये – फ्‍वँ, अले छिमित दइ, माला स्‍व, अले छिमिसं लुइके फइ, सः ब्‍यु, अले लुखा चाय्‌का बी। 
LUK.11.10	छाय्‌धाःसा फ्‍वंपिन्‍त बी, माला स्‍वःपिन्‍सं लुइकी, अले सः ब्‍यूम्‍हय्‌सित चाय्‌का बी।
LUK.11.11	“अज्‍याःम्‍ह सु अबु दइ? गुम्‍हय्‌सिनं काय्‌नं न्‍या फ्‍वनीबलय्‌ सर्प बी? 
LUK.11.12	अथे हे खेँय्‌ फ्‍वंम्‍हय्‌सित बिच्‍छि बी? 
LUK.11.13	अय्‌जूगुलिं मभिंपिं जुयाः नं ला छिमिसं थः मस्‍तय्‌त भिंगु भिंगु बी सः धाःसा स्‍वर्गय्‌ च्‍वना दीम्‍ह बाःनं जक थःके फ्‍वंपिन्‍त पवित्र आत्‍मा बिया मदी ला?”
LUK.11.14	छन्‍हु येशूं छम्‍ह लाताम्‍ह भूतयात पितिना छ्वयादीगुलिं व मनुखं न्‍ववाये फत। थ्‍व खनाः फुक्‍क मनूत अजू चाल। 
LUK.11.15	गुम्‍हं गुम्‍हय्‌सिनं थथे धाल – “भूततय्‌ जुजु बालजिबुलं शक्ति बिया तःगुलिं थ्‍वं भूतयात पितिना छ्वये फुगु खः।” 
LUK.11.16	गुलिंसिनं ला वय्‌कलं याये फइ ला धकाः स्‍वयेत स्‍वर्गं छगू चिं क्‍यँ धकाः धाल।
LUK.11.17	इमिगु मतिइ च्‍वंगु खँ थुइकाः वय्‌कलं इमित धयादिल – “गुगुं नं राज्‍य निकू दलाः थःथवय्‌ ल्‍वाना जुल धाःसा थः हे नाश जुइ। अथे हे छेँय्‌ नं थःथवय्‌ हे ल्‍वापु जुल धाःसा व छेँ स्‍यना वनी। 
LUK.11.18	अथे हे शैतानतय्‌ दथुइ नं थःथवय्‌ ल्‍वापु जुल धाःसा इमिगु राज्‍य नं याकनं हे नाश जुइ। बालजिबुलं शक्ति बिया तःगुलिं जिं भूतयात पितिना छ्वये फुगु खः धकाः छिकपिन्‍सं धाल। 
LUK.11.19	थथे हे खः धयागु जूसा छिकपिनि मनूतय्‌सं जक सुयागु शक्तिं भूत पितिना जुइगु लय्‌? इमिसं छिकपिन्‍त हे दोषी ठहरय्‌ याइ। 
LUK.11.20	अथे मखु, जिं परमेश्वरयागु शक्तिं भूतयात पितिना छ्वयागु खः धयागु जूसा परमेश्वरयागु राज्‍य छिकपिन्‍थाय्‌ वये धुंकल धकाः सीकादिसँ। 
LUK.11.21	तसकं बल्‍लाःम्‍ह मनू हतियार ज्‍वनाः छेँ पिवाः च्‍वनाच्‍वन धाःसा अन च्‍वंगु मालताल खुया यंके फइ मखु। 
LUK.11.22	तर व स्‍वयाः बल्‍लाःम्‍ह मनू वल धाःसा वयात बुकी। अले वं भरोसा कयाच्‍वंगु हतियार नं लाका काइ, नापं अन च्‍वंगु मालताल नं खुया यंकी।
LUK.11.23	“जिगु पँ मलीपिं फुक्‍कं जिमि शत्रु खः। जितः मुंकेत ग्‍वाहालि मयाइम्‍हय्‌सिनं जिं मुना तयागु नं ह्वला बी।”
LUK.11.24	“मनूयागु म्‍हं पिहां वनाः भूत आत्‍मां बाय्‌ च्‍वनेत मरुभूमिइ माः जुइ। अले वं बाय्‌ लुइके मफुत धायेवं थथे धाइ – ‘जि पिहां वयागु थःगु हे छेँय्‌ वने।’ 
LUK.11.25	अले वं लिहां वइबलय्‌ न्‍हापायागु छेँ यचुकाः झः झः धाय्‌का तःगु लुइकी। 
LUK.11.26	अले वं वनाः थः स्‍वयाः मभिंपिं न्‍हय्‌म्‍ह भूततय्‌त सःता हइ। इपिं वयाः बासं च्‍वनी। अले व मनू न्‍हापा स्‍वयाः गति मलाना वनी। आःयापिं मभिंपिं मनूतय्‌गु गति नं थथे हे जुइ।”
LUK.11.27	वय्‌कलं अथे धया च्‍वनादीबलय्‌ हे मनूतय्‌गु हुलं छम्‍ह मिसा थथे धकाः हाला हल – “छितः बुइकूम्‍ह व दुरु त्‍वंकूम्‍ह मां धन्‍यम्‍ह खः।”
LUK.11.28	अले वय्‌कलं लिसः बियादिल – “अथे मखु, परमेश्वरयागु वचन न्‍यनाः व थें याइम्‍ह हे धन्‍यम्‍ह खः।”
LUK.11.29	मनूतय्‌गु हुल अप्‍वःया वःगुलिं येशूं इमित थथे धयादिल – “थौंकन्‍हय्‌यापिं मनूत गुलि जक मभिं। थुमिसं अजूचायापुगु चिं स्‍वयेत धयाच्‍वन। अहं, थुमित अगमवक्ता योनां क्‍यना वंगु चिं सिबय्‌ मेगु छुं हे चिं क्‍यनी मखु।
LUK.11.30	गथे निनवेय्‌ च्‍वंपिं मनूतय्‌गु निंतिं योना चिं जुल, अथे हे थौंकन्‍हय्‌यापिनिगु निंतिं मनूया काय्‌ चिं जुइ।
LUK.11.31	“न्‍याय याइबलय्‌ दछिनय्‌ च्‍वंम्‍ह रानीं नं आःयापिं मनूतय्‌त सजाँय बी माः धकाः नवाइ, छाय्‌धाःसा व तापाकंनिसें सोलोमनयागु ज्ञानयागु खँ न्‍यनेत वल। स्‍व, थन ला सोलोमन स्‍वयाः नं तःधंम्‍ह छम्‍ह दु।
LUK.11.32	निनवेय्‌ च्‍वंपिन्‍सं नं न्‍याय याइबलय्‌ आःयापिं मनूतय्‌त सजाँय बी हे माः धकाः नवाइ, छाय्‌धाःसा इमिसं ला योनां जक न्‍यंकूबलय्‌ हे पश्‍चाताप यात। स्‍व, थन ला योना स्‍वयाः नं तःधंम्‍ह छम्‍ह दु।”
LUK.11.33	“मत च्‍याकाः सुनानं सुचुका तइ मखु, फं त्‍वपुया नं तइ मखु, बरु छेँय्‌ वःपिन्‍त जः खयेमा धकाः तज्‍जाःगु थासय्‌ तयातइ।
LUK.11.34	“मिखा हे म्‍हयागु जः खः। मिखा थीसा जक छिमिगु म्‍ह छम्‍हं थी। छिमिगु मिखा स्‍यंसा छिमिगु म्‍ह छम्‍हं खिउँसे च्‍वनी। 
LUK.11.35	अय्‌जूगुलिं बांलाक होश या, मखुसा छिमिके च्‍वंगु जः खिउँया वनी। 
LUK.11.36	खिउँगु धयागु मदय्‌क छिमिगु म्‍ह छम्‍हं जलं थिना च्‍वंसा जक छिमिगु म्‍ह छम्‍हं मत जलं खःगु थें च्‍वनी।”
LUK.11.37	येशूं थथे धयाच्‍वनादीबलय्‌ हे छम्‍ह फरिसीं वयाः वय्‌कःयात भ्‍वय्‌ नयेत सःतः वल। अले वय्‌कः झायाः नयेत फ्‍यतुनादिल। 
LUK.11.38	वय्‌कलं ल्‍हाः मस्‍युसे नयादीगु खनाः वय्‌कःयात सःतूम्‍ह फरिसी अजू चाल। 
LUK.11.39	अले प्रभुं वयात धयादिल – “छिपिं फरिसीत पिनें पिनें जक भु व ख्‍वल्‍चा सिले थें यचुका जुइ। दुनें दुनें धाःसा छिमिसं मभिंगु यायेगु, कर्पिन्‍त लुतय्‌ यायेगु याना जुइ। 
LUK.11.40	छिपिं ला तसकं हे मूर्खत खनिसा। पिने च्‍वंगु दय्‌कूम्‍हय्‌सिनं हे दुने च्‍वंगु नं दय्‌कूगु मखु ला? 
LUK.11.41	भु व ख्‍वलाय्‌ च्‍वंगु नयेमखंपिन्‍त ब्‍यु, अले छिपिं दुनेंनिसें यचुइ।”
LUK.11.42	“फरिसीत, छिमित धिक्‍कार दु, छाय्‌धाःसा छिमिसं थः थाय्‌ सःगु नवः घाँय्‌, जी व मेमेगु मसला ला झिब्‍वय्‌ छब्‍व परमेश्वरयात छाये हइ। तर छिमिसं न्‍याय यायेगु व परमेश्वरयात माया यायेगु खँय्‌ धाःसा च्‍यूताः मतः। छिमिसं थ्‍व नं मत्‍वःते माःगु खः।
LUK.11.43	“फरिसीत, छिमित धिक्‍कार दु, छाय्‌धाःसा धर्मशास्‍त्र स्‍यनिगु छेँय्‌ नं छिपिं न्‍ह्यःने च्‍वनेगु स्‍वइ, अले बजारय्‌ वनीबलय्‌ नं मेपिन्‍सं ज्‍वजलपा याका जुइत स्‍वइ। 
LUK.11.44	फरिसीत, छिमित धिक्‍कार दु, छाय्‌धाःसा छिपिं खने मदुगु सी थुनिगु गाः थें च्‍वं। थुकी न्‍हुया वनाः मनूतय्‌सं थ्‍व सी थुनिगु गाः धकाः सी मखु।”
LUK.11.45	छम्‍ह शास्‍त्रीं वय्‌कःयात धाल – “गुरूजु छिं धयादीगु ला जिमित नं लात नि।”
LUK.11.46	अले वय्‌कलं धयादिल – “अय्‌सा शास्‍त्रीत, छिमित नं धिक्‍कार दु, छाय्‌धाःसा छिमिसं मेपिन्‍त झ्‍यातुगु झ्‍यातुगु कु कुबिकी, थःपिन्‍सं धाःसा थी तक नं मखु। 
LUK.11.47	शास्‍त्रीत, छिमित धिक्‍कार दु, छाय्‌धाःसा छिमि तापाःबाज्‍यापिन्‍सं स्‍याःपिं अगमवक्तातय्‌गु नामं छिमिसं लुमन्‍तिया चिं दय्‌का जुइ। 
LUK.11.48	थुकथं छिमि तापाःबाज्‍यापिन्‍सं इमित स्‍याना छ्वःगु छिमित तसकं यः धकाः सी दत, छाय्‌धाःसा तापाःबाज्‍यापिन्‍सं इमित स्‍यायेगु ज्‍या यात, अले छिमिसं इमिगु नामं लुमन्‍तिया चिं दय्‌का जुइगु ज्‍या यात। 
LUK.11.49	अय्‌जूगुलिं ला परमेश्वरं नुगलं वाःचाय्‌काः धयादिल – ‘जिं इमिथाय्‌ अगमवक्तात व प्रेरिततय्‌त छ्वया बी। अले इमिसं थुमित गुम्‍हय्‌सितं स्‍याइ, गुम्‍हय्‌सितं दुःखकष्‍ट बी।’
LUK.11.50	“अय्‌जूगुलिं पृथ्‍वी सृष्‍टि जूसां निसें थौं तक स्‍याःपिं अगमवक्तातय्‌गु हियागु सजाँय थौंकन्‍हय्‌यापिं मनूतय्‌सं फये मालीतिनि। 
LUK.11.51	हाबिलयात स्‍याःगु निसें होम याइगु थाय्‌ व देगःया दथुइ जकरियायात स्‍याःगु तकयागु पलेसा थुमिके काइतिनि।
LUK.11.52	“शास्‍त्रीत, छिमित धिक्‍कार दु, छाय्‌धाःसा छिमिसं ज्ञानयागु ताःचा कयाः सुचुका तल। छिपिं थःपिं नं दुहां मवं, दुहां वने धाःपिन्‍त नं दुमछ्वः।”
LUK.11.53	वय्‌कः अनं झाःबलय्‌ शास्‍त्रीत व फरिसीतय्‌सं तं चायाः वय्‌कःयाके अनेतनेगु खँ न्‍यं जुल। 
LUK.11.54	वय्‌कलं लिसः बियादीबलय्‌ छुं द्वंबिद्वं लुइकाः ज्‍वने दइ ला धकाः दाउ स्‍वयाच्‍वन।
LUK.12.1	अबलय्‌ अन द्वलंद्वः मनूत कात्तुकाक्‍क मुं वयाच्‍वन। वय्‌कलं चेलातय्‌त धयादिल – “बांलाक होश या। निपाः ख्‍वाःपाः दुपिं फरिसीतय्‌गु सोडापाखें बचय्‌ जुया च्‍वँ।
LUK.12.2	त्‍वपुया तःगु खने दइतिनि। सुचुका तःगु सी दइतिनि। 
LUK.12.3	अय्‌जूगुलिं छिमिसं चान्‍हय्‌ धाःगु खँ न्‍हिनय्‌ फुक्‍कसिनं सी। क्‍वथाय्‌ दुने च्‍वनाः न्‍हाय्‌पनय्‌ स्‍वांपूगु खँ कःसिं बय्‌बय्‌ जुइ।”
LUK.12.4	“यःपिं पासापिं, जिं छिमित धाये – म्‍हयात जक स्‍याइपिं खनाः ग्‍याये माःगु मदु। थुलिं अप्‍वः इमिसं मेगु छुं नं याये फइ मखु। 
LUK.12.5	अय्‌नं सु नाप ग्‍याये माः व खँ जिं छिमित धाये – छिमिगु म्‍ह व आत्‍मा नितांयात नरकय्‌ छ्वयादी फुम्‍ह परमेश्वर लिसे जक ग्‍याना च्‍वँ। खः, जिं धाये – वय्‌कः लिसे हे जक ग्‍याना च्‍वँ।
LUK.12.6	“धिबा निगलं न्‍याम्‍ह चखुंचात न्‍याये मफु ला? थपाय्‌सकं दंसां परमेश्वरं छम्‍ह चखुंचायात नं ल्‍वःमंकादी मखु। 
LUK.12.7	छिमिगु छेनय्‌ च्‍वंगु सँ छपु छपु दतले परमेश्वरं ल्‍याः खाना तयादीगु दु। अय्‌जूगुलिं ग्‍याये माःगु मदु। चखुंचा स्‍वयाः ला छिपिं यक्‍व हे मू वं।”
LUK.12.8	“सुनां मनूतय्‌गु न्‍ह्यःने ‘जि ख्रीष्‍टयाम्‍ह मनू खः’ धकाः धाइ, मनूया काय्‌नं नं परमेश्वरयापिं स्‍वर्गदूततय्‌गु न्‍ह्यःने वयात ‘जिम्‍ह मनू खः’ धकाः धाइ। 
LUK.12.9	अले सुनां मनूतय्‌गु न्‍ह्यःने ‘जि ख्रीष्‍टयाम्‍ह मखु’ धकाः धाइ वयात वं नं परमेश्वरयापिं स्‍वर्गदूततय्‌गु न्‍ह्यःने ‘जिम्‍ह मनू मखु’ धकाः धाइ। 
LUK.12.10	मनूया काय्‌यात मभिंकाः खँ ल्‍हाःम्‍हय्‌सित क्षमा याना बी, अय्‌नं पवित्र आत्‍मायात मभिंकाः खँ ल्‍हाःम्‍हय्‌सित क्षमा बी मखु।
LUK.12.11	“छिमित ज्‍वनाः धर्मशास्‍त्र स्‍यनिगु छेँ, तःधंम्‍ह हाकिमयाथाय्‌, अले अदालतय्‌ न्‍ह्याथाय्‌ यंकूसां छिमिसं इमित छु लिसः बीगु धकाः धन्‍दा काये म्‍वाः। 
LUK.12.12	छाय्‌धाःसा पवित्र आत्‍मां उबलय्‌ हे छिमित छु धाये माःगु खः स्‍यनादी।”
LUK.12.13	मनूतय्‌गु हुलं छम्‍ह मनुखं येशूयात थथे धाल – “गुरूजु, जिमि दाजुयात अबुया सम्‍पत्ति इना ब्‍यु धकाः धया दिसँ रे।”
LUK.12.14	वय्‌कलं वयात लिसः बियादिल – “जि छिकपिनिगु सम्‍पत्ति इनाबीम्‍ह मनू अथबाः न्‍यायाधीश धकाः छितः सुनां धाल?” 
LUK.12.15	अले वय्‌कलं फुक्‍कसित धयादिल – “होश या, छुं नं लोभ लालच यायेगु बानि याये मते, छाय्‌धाःसा यक्‍व धनसम्‍पत्ति दयेवं जक धात्‍थेंगु जीवन दइगु मखु।”
LUK.12.16	वय्‌कलं इमित छगू उखान कनादिल। “छम्‍ह तःमिम्‍ह मनूयागु बुँइ तयां तये थाय्‌ मदय्‌क अन्‍न सल। 
LUK.12.17	अले वं मनं मनं बिचाः यात – ‘अन्‍न ला तयां तये थाय्‌ हे मन्‍त, आः जिं छु यायेगु?’ 
LUK.12.18	वं बिचाः यानाः धाल – ‘छगू जुक्ति मयासें मजिल। थ्‍व दक्‍व भखारि स्‍यंकाः ततःग्‍वः जुइक दय्‌के माल, अले जक जिगु अन्‍न व सामान फुक्‍कं थ्‍व भखारिइ तये दइ। 
LUK.12.19	अले ला जि थथे धकाः धुक्‍क जुया च्‍वने – “आः ला जितः दँदं तकयात नयेत माक्‍व दत। उकिं मोजमज्‍जा यानाः नया त्‍वनाः जुइ दत।”’
LUK.12.20	“अले परमेश्वरं वयात थथे धयादिल – ‘ए मूर्ख, छ ला थौं चान्‍हय्‌ हे सी। छं मुंकातःगु धन, अन्‍न फुक्‍कं आः सुयागु जुइ?’
LUK.12.21	“परमेश्वरं धयादी थें मयासे थःगु निंतिं जक सम्‍पत्ति मुंका जुइपिं फुक्‍कं अथे हे जुइ।”
LUK.12.22	अले हानं येशूं चेलातय्‌त धयादिल – “नयेत्‍वनेगु व पुनेगुलिइ छिमिसं च्‍यूताः तये मते। 
LUK.12.23	नयेगु स्‍वयाः प्राण तःधं, मजू ला? पुनेगु स्‍वयाः शरीर तःधं, मजू ला? 
LUK.12.24	क्‍वःतय्‌त छकः बिचाः यानाः स्‍व। क्‍वःतय्‌सं बुँइ पुसा ह्वः जुइ नं मखु, अले बालि लः वनी नं मखु। इमि अन्‍न स्‍वथना तयेत धुकू नं मदु, भखारि नं मदु। अय्‌नं इमित माक्‍व परमेश्वरं नका तःगु दु। झंगःपंक्षित स्‍वयाः ला छिपिं यक्‍व मू वं। 
LUK.12.25	छिपिं मध्‍य सुनानं धन्‍धा कयाः थःगु आयु पलख जक नं अप्‍वः तने फु ला? 
LUK.12.26	थपाय्‌सकं चिधंगु ज्‍या छगू ला याना नये मफु धाःसा छिमिसं मेमेगु खँय्‌ छाय्‌ धन्‍दा कया जुइगु?
LUK.12.27	“ह्वयाच्‍वंगु स्‍वांयात छकः स्‍व, इपिं गुकथं तःमा जुल? इमिसं ज्‍या नं याःगु मदु, कापः नं थाःगु मदु। जिं छिमित धाये – उलि मछि धनसम्‍पत्ति दुम्‍ह सोलोमन जुजु छफ्‍वः स्‍वां ति हे झः झः मधाः।
LUK.12.28	थौं बुयाः कन्‍हय्‌ हे झ्‍वाः जुया वनिगु घाँय्‌यात ला परमेश्वरं थुलि समाः याना तयादी धाःसा वय्‌कलं छिमित पुनेत वसः बिया मदी ला? ए विश्वास मगाःपिं, छिमिसं गथे क्‍वात्तुक विश्वास याये मफुगु?
LUK.12.29	“अय्‌जूगुलिं छिमिसं नयेगु त्‍वनेगुलिइ जक मन तया जुइ मते, अले धन्‍दा कया जुइ नं मते। 
LUK.12.30	संसारयापिं मनूतय्‌सं जक नयेगु त्‍वनेगुलिइ च्‍यूताः तया जुइ। तर छिमित छु छु माः धकाः ला छिमि बाःनं सि हे स्‍यूनि। 
LUK.12.31	न्‍हापां परमेश्वरयागु राज्‍य माः जु, अले छिमित माःगु फुक्‍क बियादी।
LUK.12.32	“परमेश्वर लय्‌तायादीगुलिं छिमित वय्‌कलं थःगु राज्‍य बियादी। उकिं छिमिगु पुचः चिधं धकाः छिपिं ग्‍याये माःगु मदु।
LUK.12.33	“अय्‌नं दुपिन्‍सं थःपिंके दुगु फुक्‍कं मियाः नये मखंपिन्‍त इना ब्‍यु। अले खर्च यानाः नं फुना मवनिगु सम्‍पत्ति दय्‌केत स्‍व। स्‍वर्गय्‌ मुंका तःगु सम्‍पत्ति न्‍ह्याक्‍व हे खर्च याःसां गुबलें हे फुना वनी मखु, खुं नं खू वइ मखु, अले किलं नं नइ मखु। 
LUK.12.34	छिमिगु सम्‍पत्ति गन दु छिमिगु मन नं अन हे दइ।”
LUK.12.35	“वसः फिनाः सेवाया निंतिं मत च्‍याकाः तयार जुया च्‍वँ।
LUK.12.36	छिपिं ब्‍याहा भ्‍वय्‌ वंम्‍ह मालिकयागु लँ स्‍वया च्‍वंम्‍ह च्‍यः थें जुया च्‍वँ। गुम्‍हय्‌सिनं थः मालिक वयेवं खापा चाय्‌काबी। 
LUK.12.37	मालिक लिहां वइबलय्‌ वं थः च्‍यःतय्‌त मद्यंसे च्‍वनाच्‍वंगु खन कि गुलि स्‍याबास बी। जिं छिमित धात्‍थें धाये – व मालिकं थः च्‍यःयात पाहांयात थें फ्‍यतुकाः नके त्‍वंके याइ। 
LUK.12.38	लिबाक्‍क बाचा जाय्‌का वा खा हाली धुंकाः लिहां वयाः नं थः च्‍यःतय्‌त मद्यंसे पियाच्‍वंगु खन कि ला मालिकं झन अप्‍वः लय्‌ तायाः स्‍याबास बी।
LUK.12.39	“थ्‍व नं सीका ति – थःगु छेँय्‌ खू वइगु खँ सिल कि छेँ थुवाः चच्‍छिं मद्यंसे पियाच्‍वनी। वं खुँयात दुहां वये तकं बी मखु। 
LUK.12.40	छिमिसं नं अथे हे होश याना च्‍वँ, छाय्‌धाःसा छिमिसं मतिइ हे मतःबलय्‌ मनूया काय्‌ वइ।”
LUK.12.41	पत्रुसं धाल – “प्रभु, थ्‍व खँ छिं जिमित जक धयादियागु ला कि मेपिन्‍त नं धयादियागु?”
LUK.12.42	अले वय्‌कलं धयादिल – “भिंम्‍ह व विश्वास याये बहःम्‍ह च्‍यः सु जुइ? गुम्‍हय्‌सित वया मालिकं मेपिं च्‍यःतय्‌त ठीक ठीक इलय्‌ नकेत्‍वंकेगु ज्‍या बियाः इमि नायः याना तइ, व हे जुइ। 
LUK.12.43	वं अथे ज्‍या यानाच्‍वंगु वया मालिकं खन धाःसा वयात गुलि स्‍याबास बी। 
LUK.12.44	जिं छिमित धात्‍थें धाये – वया मालिकं वयात थःगु सर्बय्‌ तकं लः ल्‍हाना तइ। 
LUK.12.45	तर वं ‘जिमि मालिक तःन्‍हु लिपा जक वइ’ धकाः मतिइ तयाः मेपिं च्‍यः व भ्‍वातिंतय्‌त दायाः ख्‍यानाः मं दु थें नयाःत्‍वनाः सना जुल धाःसा 
LUK.12.46	वं मतिइ हे मतःबलय्‌ वया मालिकं आकाझाकां थ्‍यंकः वयाः वयात स्‍या हे स्‍याना छ्वइ। अले परमेश्वरयात विश्वास मयाइपिन्‍त बीगु सजाँय वयात नं बी।
LUK.12.47	“मालिकं या धकाः धया थकूगु खँ स्‍यूसां हेपय्‌ यानाः मयाइम्‍ह च्‍यःयात तसकं तःधंगु सजाँय बी। 
LUK.12.48	मसिकं मचाय्‌कं स्‍यंकूम्‍ह च्‍यःयात भचा जक सजाँय बी। यक्‍व बिया तःम्‍हय्‌सिके यक्‍व हे काइ, यक्‍व कयातःम्‍हय्‌सिनं यक्‍व हे बीमाली।”
LUK.12.49	येशूं हानं धयादिल – “जि थ्‍व संसारय्‌ मि तःवयाम्‍ह खः। थ्‍व मि च्‍याये धुंकूगु जूसा बां हे लाइगु खः। 
LUK.12.50	जिं छगू बप्‍तिस्‍मा काये मानि। व मकातले जिं यक्‍व दुःखकष्‍ट फये मानि।
LUK.12.51	छिमिसं स्‍वयेबलय्‌ जि संसारय्‌ शान्‍ति बीत वःम्‍ह धकाः च्‍वन जुइ? मखु, जिं छिमित धाये – बरु जि ल्‍वाकेत वयाम्‍ह खः। 
LUK.12.52	आवंलि न्‍याम्‍हय्‌सिगु परिवारय्‌ कचिंगः पिहां वइ, अले स्‍वम्‍हय्‌सिगु छपुचः व निम्‍हय्‌सिगु छपुचः जुयाः थःथवय्‌ ल्‍वापु जुइ।
LUK.12.53	‘थुकथं अबुया विरोधय्‌ काय्‌,
LUK.12.53	काय्‌या विरोधय्‌ अबु,
LUK.12.53	मांया विरोधय्‌ म्‍ह्याय्‌,
LUK.12.53	म्‍ह्याय्‌या विरोधय्‌ मां,
LUK.12.53	माजुया विरोधय्‌ भौमचा,
LUK.12.53	व भौमचाया विरोधय्‌ माजु जुयाः
LUK.12.53	ल्‍वापु जुइ।’” 
LUK.12.54	अले येशूं मनूतय्‌त धयादिल – “पच्‍छिमं हाकुगु सुपाँय्‌ वःगु खनेवं छिमिसं ‘आः वा वइन’ धकाः धाइ, अले अथे हे जुइ। 
LUK.12.55	हानं दच्‍छिनं फय्‌ वयेवं छिमिसं ‘आः तसकं तांन्‍वइ’ धकाः धाइ, अले अथे हे जुइ। 
LUK.12.56	धात्‍थें हे, छिपिं निपाः ख्‍वाःपाः दुपिं खः। आकाशय्‌ व पृथ्‍वीइ जुइगु खँ ला छिमिसं सीके फु धासेंलि थ्‍व ईयात जक गय्‌ म्‍हसीके मफुगु?
LUK.12.57	“छिपिं थःपिन्‍सं हे छाय्‌ भिंमभिं सीके मफुगु? 
LUK.12.58	सुनानं छिमित मुद्दा तल धाःसा अदालतय्‌ थ्‍यने न्‍ह्यः हे वलिसे मिलय्‌ जुइगु स्‍व। मखुसा वं छिमित न्‍यायाधीशया न्‍ह्यःने यंकी। न्‍यायाधीशं छिमित सिपाइँतय्‌गु ल्‍हातय्‌ लःल्‍हानाबी। अले इमिसं छिमित कुनी। 
LUK.12.59	अले छु जुइ थ्‍व जिं छिमित धाये – पुले माक्‍व धिबा मपुइकं छिमित झ्‍यालखानां त्‍वःता हइ मखु।”
LUK.13.1	अबलय्‌ हे छथ्‍वः मनूतय्‌सं वयाः येशूयात थथे धाल – “परमेश्वरयात बलि बियाच्‍वंबलय्‌ पिलातसं गालीलीतय्‌त स्‍याकल। अले इमिगु हि व बांयागु हि नाप ल्‍वाकछ्याना बिल।” 
LUK.13.2	वय्‌कलं इमित लिसः बियादिल – “थुपिं मेपिं गालीलीत स्‍वयाः तसकं पापी जूगुलिं अथे यानाः स्‍याःगु धकाः मतिइ तया ला कि छु छिकपिन्‍सं? 
LUK.13.3	जिं छिकपिन्‍त धाये – अथे मखु, छिकपिन्‍सं पश्‍चाताप मयाःसा छिकपिं नं इपिं थें सी माली। 
LUK.13.4	सिलोआमय्‌ च्‍वंगु धरःग्‍वारा क्‍वःदला ल्‍हानाः सीपिं झिंच्‍याम्‍ह मनूत यरूशलेमय्‌ च्‍वंपिं मनूत स्‍वयाः पापीत धकाः मतिइ तया ला कि छु छिकपिन्‍सं? 
LUK.13.5	जिं छिकपिन्‍त धाये – अथे मखु, छिकपिन्‍सं पश्‍चाताप मयाःसा छिकपिं नं इपिं थें सी माली।”
LUK.13.6	अले येशूं इमित उखान छगू छुनादिल – “छम्‍ह मनुखं थःगु दाखया क्‍यबय्‌ यःमरिमा पिना तःगु दु। छन्‍हु वं सिमाय्‌ यःमरि सया च्‍वंगु दु ला धकाः माः वन, तर यःमरि छगः हे सया च्‍वंगु मखन। 
LUK.13.7	अले वं क्‍यबय्‌ ज्‍या याइम्‍हय्‌सित धाल – ‘स्‍वदँ मछि दये धुंकल थ्‍व यःमरि सइ ला धकाः पिया च्‍वनागु, सःगु हे मखुनि। आः ला सिमायात पाला छ्वःसां जिल। थाय्‌ जक पंक, छाय्‌ तया तयेगु?’
LUK.13.8	“अले क्‍यबय्‌ ज्‍या याइम्‍हय्‌सिनं धाल – ‘आः हानं दछि तक स्‍वये का हजुर। जिं हानं छकः जःखः बांलाक म्‍हुयाः गाक्‍क साः तयाः स्‍वये। 
LUK.13.9	थथे यानाः यःमरि सल धाःसा बां हे लात, मखुसा पाला छ्वया बी।’”
LUK.13.10	छन्‍हु विश्रामबार खुन्‍हु येशू धर्मशास्‍त्र स्‍यनिगु छेँय्‌ झायाः स्‍यनेकने यानादिल। 
LUK.13.11	अबलय्‌ भूत दुब्‍यूम्‍ह छम्‍ह धुसि लूम्‍ह मिसा नं अन वयाच्‍वन। थ्‍व मिसा धस्‍वाये मफु। वयात थथे जुया च्‍वंगु झिंच्‍यादँ मछि दये धुंकल। 
LUK.13.12	वयात खनाः वय्‌कलं सःताः थथे धयादिल – “छिगु ल्‍वय्‌ लन।” 
LUK.13.13	अले वय्‌कलं थःगु ल्‍हाः वयागु छेनय्‌ तयादिल। उघ्रिमय्‌ हे व धस्‍वाये फत। अले वं परमेश्वरयात जय जय यात।
LUK.13.14	अथे वय्‌कलं विश्रामबार खुन्‍हु हे ल्‍वय्‌ लाय्‌कादिल धकाः धर्मशास्‍त्र स्‍यनिगु छेँयाम्‍ह कजि तसकं तंम्‍वय्‌कल। अले वं मनूतय्‌त धाल – “ज्‍या याये ज्‍यूगु दिन ला खुन्‍हु मछि द हे दुनि। सुयां ल्‍वय्‌ लाय्‌के माःसा उबलय्‌ वःसां ज्‍यू नि। विश्रामबार खुन्‍हु हे लाय्‌के माः धयागु छु दु?”
LUK.13.15	अले प्रभुं वयात लिसः बियादिल – “छिकपिं गज्‍याःपिं निपाः ख्‍वाःपाः दुपिं? छिकपिन्‍सं द्वहंतय्‌त, गधातय्‌त विश्रामबार खुन्‍हु गलं त्‍वःताः लः त्‍वंके मयंका ला? 
LUK.13.16	अले छु, अब्राहामया म्‍ह्याय्‌ थ्‍व मिसायात झिंच्‍यादँ तक शैतानं चिना तल। छु थ्‍वयात विश्रामबार जुल धायेवं त्‍वःता बी म्‍वाः ला?”
LUK.13.17	थथे धयादीगुलिं वय्‌कःया विरोधीत मछालाः सुंक च्‍वन। अले अजूचायापुगु ततःधंगु ज्‍या यानादीगुलिं ग्‍वाः ग्‍वाः मनूत वय्‌कः खनाः लय्‌लय्‌ ताल।
LUK.13.18	येशूं धयादिल – “परमेश्वरयागु राज्‍य गथे च्‍वं धकाः गय्‌ यानाः धायेगु? छु नाप दाँजय्‌ यानाः क्‍यनेगु? 
LUK.13.19	परमेश्वरयागु राज्‍य थथे च्‍वं। छम्‍ह मनुखं तुग्‍वःया पुसा थःगु बुँइ ह्वल। थ्‍व बुया वयाः तःमागु सिमा जुइ, अले झंगःपंक्षितय्‌सं थुकियागु कचा मचाय्‌ थःगु स्‍वँ दय्‌की।”
LUK.13.20	वय्‌कलं हानं धयादिल – “परमेश्वरयागु राज्‍ययात छु नाप दाँजय्‌ यानाः क्‍यनेगु? 
LUK.13.21	परमेश्वरयागु राज्‍य थथे च्‍वं। छम्‍ह मिसां सोडा कयाः सोफा छ्वचुंलय्‌ ल्‍वाकछ्यानाः फुक्‍क थासय्‌ मथ्‍यंतले न्‍हाया च्‍वन। अले छ्वचुं फुक्‍कं फ्‍वंगाना वल।”
LUK.13.22	येशू शहर शहर व गां गां जुयाः स्‍यनेकने यायां यरूशलेम पाखे झायाच्‍वंबलय्‌ 
LUK.13.23	वय्‌कःयात छम्‍ह मनुखं न्‍ह्यसः यात – “प्रभु, म्‍हो मनूतय्‌त जक मुक्ति दइ ला?”
LUK.13.23	अले वय्‌कलं वयात धयादिल – 
LUK.13.24	“चिब्‍यागु लुखां दुहां वनेगु कुतः या, छाय्‌धाःसा यक्‍व मनूतय्‌सं अनं दुहां वनेत ला स्‍वइ, अय्‌नं फइ मखु। 
LUK.13.25	छेँ थुवालं खापा ती धुंकाः हानं चाय्‌का बी मखु। अले छिपिं पिने च्‍वनाः थथे धयाः खापा संका च्‍वने माली – ‘प्रभु, खापा चाय्‌का दिसँ।’ वय्‌कलं थथे लिसः बिया हइ – ‘छिपिं गनं वयापिं खः? जिं छिमित म्‍हमस्‍यू।’ 
LUK.13.26	अले छिमिसं थथे धाइ – ‘जिपिं छि नाप हे नये त्‍वने याये धुंपिं खः। अले जिमिगु हे त्‍वालय्‌ झायाः छिं जिमित स्‍यनादीगु खः।’ 
LUK.13.27	छिमिसं वय्‌कःयात अथे धाःसां वय्‌कलं छिमित थथे धया हइ – ‘धात्‍थें हे छिपिं गनं वःपिं खः धकाः जिं मस्‍यू। अले गज्‍याःपिं खः धकाः नं जिं मस्‍यू। मभिंगु जक ज्‍या याना जुइपिं, हाला च्‍वने मते, हुँ।’
LUK.13.28	“अले छिमिसं अब्राहाम, इसहाक, याकूब व फुक्‍क अगमवक्तात स्‍वर्गय्‌ परमेश्वरया राज्‍यय्‌ च्‍वनाच्‍वंगु, छिमित जक दुमकाःगु खनाः नुगः हीसे च्‍वंकाः ख्‍व जक ख्‍वयाः, वा न्‍ह्ययाच्‍वनी।
LUK.13.29	यहूदीमखुपिं मनूत पुर्ब, पच्‍छिम, उत्तर, दच्‍छिन फुक्‍क थासं वयाः स्‍वर्गय्‌ परमेश्वरया राज्‍यय्‌ भ्‍वय्‌ नयेत फ्‍यतुइ खनी।
LUK.13.30	थुइकि, आः न्‍हापा लाःपिं लिपा लाइ, अले लिपा लाःपिं न्‍हापा लाइ।”
LUK.13.31	अबलय्‌ हे सुं फरिसीतय्‌सं वयाः येशूयात थथे धाल – “हेरोदं छितः स्‍यायेत स्‍वयाच्‍वंगु दु, याकनं हे थनं बिस्‍युं झासँ।”
LUK.13.32	वय्‌कलं इमित लिसः बियादिल – “झासँ व ध्‍वंयात थथे धयादिसँ – जिं थौं व कन्‍हय्‌तक भूततय्‌त पितिना छ्वयेगु, ल्‍वगितय्‌त लाय्‌का बीगु याये मानि, कंस ला जिं थःगु ज्‍या सिधय्‌के। 
LUK.13.33	न्‍ह्यागु हे जूसां थौं, कन्‍हय्‌ व कंस जि थःगु लँय्‌ वना हे च्‍वने माः छाय्‌धाःसा यरूशलेमं पिने ला अगमवक्ता सी जि हे मज्‍यू।”
LUK.13.34	“हे यरूशलेमय्‌ च्‍वंपिं मनूत, छिमिसं अगमवक्तातय्‌त स्‍याना छ्वत, अले परमेश्वरं छ्वया हयादीपिं दूततय्‌त ल्‍वहँतं कय्‌काः स्‍याना छ्वत। जिं छिमित माखां थः खाचातय्‌त त्‍वपुया तःथें गुलि बचय्‌ यायेत स्‍वये धुन। अय्‌नं छिपिं मानय्‌ मजू। 
LUK.13.35	आवंनिसें छिमिगु छेँनं छिमित हे त्‍वःता थके। जिं छिमित धाये – आवंलि छिमिसं प्रभुया नामं झायादीम्‍हय्‌सित तःमधंकुतले जितः खनी मखु।”
LUK.14.1	छकः विश्रामबार खुन्‍हु येशू छम्‍ह तःधंम्‍ह फरिसीयागु छेँय्‌ भ्‍वय्‌ सःतातःगुलिं झाल। मनूतय्‌सं वय्‌कःयात अन नं चिवा यानाच्‍वन। 
LUK.14.2	वय्‌कःया न्‍ह्यःने ल्‍हाःतुति मनावःम्‍ह छम्‍ह मनू च्‍वनाच्‍वंगु दु। 
LUK.14.3	वय्‌कलं शास्‍त्रीत व फरिसीतय्‌त थथे धयादिल – “विश्रामबार खुन्‍हु सुयातं लाय्‌का बीगु ज्‍या याये ज्‍यू ला?” 
LUK.14.4	इपिं छम्‍हय्‌सिनं हे नवाय्‌ मछाल। अले वय्‌कलं व ल्‍हाःतुति मनावःम्‍ह मनूयात थियाः लाय्‌का छ्वयादिल। 
LUK.14.5	अले इमित धयादिल – “छिकपिनि सुयां काय्‌ अथबाः द्वहं तुंथिइ कुतुं वन धाःसा विश्रामबार खुन्‍हु जूसां काचा काचां सालाः थमकाइ ला?”
LUK.14.6	इमिसं थुकियागु लिसः बी मफुत।
LUK.14.7	अन भ्‍वय्‌ वःपिं मनूतय्‌सं च्‍वय्‌ फ्‍यतुइत स्‍वः जूगु खनाः वय्‌कलं इमित थथे धकाः छगू उखान कनादिल – 
LUK.14.8	“सुनानं छिकपिन्‍त ब्‍याहा भ्‍वजय्‌ सःतातःगु दःसा छिकपिं च्‍वय्‌ च्‍वनादी मते, छाय्‌धाःसा छिकपिं स्‍वयाः नं तःधंपिन्‍त भ्‍वय्‌ सःता तःगु दये फु। 
LUK.14.9	भ्‍वय्‌ सःतूम्‍हय्‌सिनं छिकपिन्‍त थथे धाइ – ‘अनयात थाय्‌ त्‍वःतादिसँ।’ अले छिकपिं मछालाः क्‍वय्‌ च्‍वं वने माली।
LUK.14.10	“छिकपिन्‍त सुनानं भ्‍वय्‌ सःतल धाःसा छिकपिं वनाः दकलय्‌ क्‍वय्‌ लाःगु थासय्‌ च्‍वं झासँ। अले भ्‍वय्‌ सःतूम्‍हय्‌सिनं वयाः छिकपिन्‍त थथे धाइ – ‘पासा, भचा च्‍वय्‌ झासँ।’ अले च्‍वय्‌ च्‍वं झायेबलय्‌ फुक्‍कसिगु न्‍ह्यःने छिकपिन्‍त बांलाइ।
LUK.14.11	सुनां थःत थःम्‍हं तःधंकी व चिधनी। अले सुनां थःत थःम्‍हं चिधं ताय्‌की व तःधनी।”
LUK.14.12	अले हानं वय्‌कलं भ्‍वय्‌ सःतूम्‍हय्‌सित नं धयादिल – “भ्‍वय्‌ न्‍याय्‌केबलय्‌ छिं थः पासापिं, दाजुकिजापिं, फुकीत, जःखः च्‍वंपिं व तःमिपिन्‍त भ्‍वय्‌ सःतादी मते, छाय्‌धाःसा पलेसा पुलेत इमिसं छितः नं भ्‍वय्‌ सःती। 
LUK.14.13	भ्‍वय्‌ न्‍याय्‌केबलय्‌ छिं नयेमखंपिं, ल्‍हाः तुति खूपिं, अले कांपिन्‍त भ्‍वय्‌ सःतादिसँ। 
LUK.14.14	अले छितः आशिष दइ, छाय्‌धाःसा अज्‍याःपिन्‍सं छितः पलेसा पुले फइ मखु। बरु धर्मीपिं सिनाः हानं म्‍वाना वइबलय्‌ परमेश्वरं छितः थुकियागु पलेसा पुलादी।”
LUK.14.15	थ्‍व न्‍यनाः वय्‌कःयागु लिक्‍कसं च्‍वना च्‍वंम्‍ह छम्‍ह मनुखं थथे धाल – “स्‍वर्गय्‌ परमेश्वरयागु राज्‍यय्‌ च्‍वनाः नये त्‍वने याये खनिम्‍ह मनू ला तसकं धन्‍यम्‍ह जुइ।”
LUK.14.16	वय्‌कलं धयादिल – “छन्‍हु छम्‍ह मनुखं तसकं तःधंक भ्‍वय्‌ न्‍याय्‌कल, अले यक्‍व मनूतय्‌त भ्‍वय्‌ सःतल। 
LUK.14.17	भ्‍वय्‌ नयेगु ई जुइकाः वं थः च्‍यःयात भ्‍वय्‌ सःता तःपिन्‍त हानं छकः ‘फुक्‍कं ठीक जुइ धुंकल, भ्‍वय्‌ झासँ’ धकाः धाय्‌के छ्वत। 
LUK.14.18	तर भ्‍वय्‌ सःता तःपिं मनूतय्‌सं वये मलाः धकाः धया हल। छम्‍हय्‌सिनं थथे धाल – ‘जिं बुँ छकू न्‍याना तयागु दु। बुँइ छकः स्‍वः वने मानि। अय्‌जूगुलिं वये लाइ मखु, तं चायादी मते।’ 
LUK.14.19	अले मेम्‍हय्‌सिनं धाल – ‘जिं न्‍याज्‍वः द्वहं न्‍याना तयागु दु, छकः ज्‍या याकाः स्‍वये मानि। अय्‌जूगुलिं वये लाइ मखु, तं चायादी मते।’ 
LUK.14.20	अले हानं मेम्‍ह मनुखं धाल – ‘नकतिनि नकतिनि कलाः हयागुलिं जि वये मलाः।’
LUK.14.21	“च्‍यलं लिहां वनाः मालिकयात फुक्‍क खँ धयाबिल। तसकं तंम्‍वय्‌काः वं च्‍यःयात थथे धाल – ‘हुँ, शहरया लँय्‌ लँय्‌ व गल्‍लिइ गल्‍लिइ वनाः नयेमखंपिं, ल्‍हाःतुति खूपिं व कांपिन्‍त ब्‍वना हजि।’ 
LUK.14.22	अले मालिकं धाःथें याये धुंकाः च्‍यलं वयाः वयात थथे धाल – ‘हजुर, छिं धयादी थें याये धुन, अज्‍ज नं थाय्‌ दनि।’ 
LUK.14.23	वं हानं वयात थथे धाल – ‘शहरं पिनेयागु लँय्‌ लँय्‌ व गल्‍लिइ गल्‍लिइ वनाः मनूतय्‌त कर याना जूसां ब्‍वना हजि। जिगु छेँ जाय्‌क मनूत दये हे माः। 
LUK.14.24	जिं छिमित धात्‍थें धाये – न्‍हापा भ्‍वय्‌ ब्‍वना तयापिं मनूत छम्‍हय्‌सिनं हे भ्‍वय्‌ नये खनी मखु।’”
LUK.14.25	ग्‍वाः ग्‍वाः हे मनूत येशूया ल्‍यू ल्‍यू वयाच्‍वन। वय्‌कलं इमित लिफः स्‍वयाः थथे धयादिल – 
LUK.14.26	“सुं मनू जि नाप वये मास्‍ति वःसा वं थः मांबौ, कलाः, भाःत, मस्‍त, दाजुकिजा, तताकेहेँ, अले थःत नं जितः स्‍वयाः अप्‍वः माया याये मज्‍यू। अथे याये मफुम्‍ह मनू जिम्‍ह चेला जुइ फइ मखु।
LUK.14.27	थःगु क्रूस कुबियाः जिगु ल्‍यू ल्‍यू मवइम्‍ह मनू जिम्‍ह चेला जुइ फइ मखु।”
LUK.14.28	“सुनानं धरःग्‍वारा दय्‌केत्‍यन धाःसा न्‍हापालाक गुलि खर्च जुइ, अले धिबा गाः मगाः निं स्‍वइ। 
LUK.14.29	जग तये धुंकाः सिधय्‌के मफुत कि वयात फुक्‍कसिनं थथे धकाः गिजय्‌ याइ – 
LUK.14.30	‘थ्‍व मनुखं दय्‌केत ला दय्‌कल, अय्‌नं सिधय्‌के भाः मखन का।’
LUK.14.31	“अथे हे छम्‍ह जुजुं मेम्‍ह जुजुलिसे ल्‍वाः वनेत न्‍हापालाक थःपिनि झिद्वः सिपाइँत शत्रुतय्‌ नीद्वः सिपाइँतलिसे ल्‍वाये फइ ला कि फइ मखु धकाः बिचाः याना स्‍वइ। 
LUK.14.32	शत्रुपाखे च्‍वंपिं सिपाइँत नाप ल्‍वाये मफु धयागु जूसा, इमिसं हय्‌काः वये न्‍ह्यः हे मनूत छ्वयाः मिलय्‌ जुइत स्‍वइ। 
LUK.14.33	अथे हे छिमिसं नं थःके दुगु फुक्‍कं त्‍वःते मफुसा छिपिं जिम्‍ह चेला जुइ फइ मखु।
LUK.14.34	“चि ला भिं जू। चिया सवाः हे तन धाःसा थ्‍वयात हानं छुकिं चि सवाः वय्‌केगु? 
LUK.14.35	थथे सवाः तने धुंकूगु चि ला बुँइ तयेत नं मज्‍यू, साःद्वँय्‌ तयेत नं मजू। अज्‍याःगु चियात ला मनूतय्‌सं वांछ्वइ। सुयाके न्‍हाय्‌पं दु वं न्‍यना का।”
LUK.15.1	कर काइपिं मनूत व पापीत हुल हुल मुनाः येशूयाथाय्‌ लिक्‍क लिक्‍क वयाः वय्‌कःयागु खँ न्‍यं वल। 
LUK.15.2	अले फरिसीत व शास्‍त्रीतय्‌ थथे धकाः खँ जुल – “थ्‍व मनू ला पापीत नाप बुला जुयाः नया जुइम्‍ह खनिसा।”
LUK.15.3	अय्‌जूगुलिं वय्‌कलं छगू उखान कनादिल।
LUK.15.4	“छिकपिं मध्‍ये सुयां छम्‍हय्‌सिया सछिम्‍ह फैचा दु धाय्‌का। उकी छम्‍ह फैचा तन धाःसा वं छु याइ? वं गुइगुम्‍ह फैचायात ख्‍यलय्‌ हे त्‍वःताः तंम्‍ह फैचायात माः मजुइ ला? 
LUK.15.5	अले लुल कि वं लय्‌लय्‌तातां फैचायात ब्‍वहलय्‌ तयाः हइ। 
LUK.15.6	वं छेँ थ्‍यंकाः थः पासापिन्‍त व जःखः च्‍वंपिन्‍त सःताः थथे धाइ – ‘जिं तंम्‍ह फैचायात लुइका हये धुन, उकिं छिपिं नं जिनाप लय्‌ता।’ 
LUK.15.7	जिं छिकपिन्‍त धाये – थुकथं हे पश्‍चाताप याःम्‍ह छम्‍ह पापी मनू खनाः परमेश्वर लय्‌तायादी। तर छिकपिं थेंज्‍याःपिं गुइगुम्‍ह ‘जिपिं धर्मीपिं खः’ धकाः धाइपिं मनूत खनाः परमेश्वर लय्‌तायादी मखु।”
LUK.15.8	“सुं छम्‍ह मिसायाके झिगू पाँय्‌ म्‍वहः दु। अले वया छगू पाँय्‌ म्‍वहः तन धाःसा वं मत च्‍याकाः बँ पुनाः मालाः मस्‍वइ ला? 
LUK.15.9	लुइके धुंकाः वं थः पासापिन्‍त व जःखः च्‍वंपिन्‍त सःताः थथे धाइ – ‘जिं तंगु पाँय्‌ म्‍वहः लुइके धुन, उकिं छिपिं नं जिनाप लय्‌ता।’ 
LUK.15.10	जिं छिकपिन्‍त धाये – अथे हे परमेश्वरयापिं स्‍वर्गदूतत नं पश्‍चाताप याःम्‍ह छम्‍ह पापी खनाः लय्‌लय्‌ ताइ।”
LUK.15.11	अले वय्‌कलं हानं उखान छुनादिल – “छम्‍ह मनूया निम्‍ह काय्‌पिं दु। 
LUK.15.12	छन्‍हु कान्‍छाम्‍ह काय्‌नं थः अबुयात थथे धाल – ‘बाः, जितः जिगु अंश बियादिसँ।’ अले अबुम्‍हय्‌सिनं निम्‍ह काय्‌पिन्‍त अंश इना बिल।
LUK.15.13	“अथे अंश इना ब्‍यूगु गुलिचां मदुनिबलय्‌ कान्‍छाम्‍ह काय्‌नं थःगु दक्‍व सम्‍पत्ति मियाः परदेशय्‌ वन। अन वनाः वं थःगु धिबा मोजमज्‍जा यानाः फुक्‍का छ्वत। 
LUK.15.14	अबलय्‌ अन देशय्‌ अनिकाल जूगुलिं वयात तसकं हे दुःख जुल। 
LUK.15.15	व अन देशय्‌ च्‍वंम्‍ह छम्‍ह मनूयागु छेँय्‌ ज्‍या याः वन। वं वयात फातय्‌त नकेत्‍वंके यायेगु ज्‍या बिल। 
LUK.15.16	तसकं नये पित्‍याना च्‍वंगुलिं फातय्‌सं नइगु नसा हे वं नये मास्‍ति वय्‌कल, अय्‌नं वयात व हे नं सुनानं मब्‍यू।
LUK.15.17	“छन्‍हु वयात होश वल, वं थथे बिचाः यात – ‘जिमि बाःयाथाय्‌ ज्‍या याइपिं मनूतय्‌सं प्‍वाः जाय्‌क नयाः नं थयेत दु, जि धाःसा थन नये हे मखनाः सिना वनिन। 
LUK.15.18	आः मजिल, जि वनाः बाःयात थथे धाये माल – “बाः, परमेश्वरयागु विरोधय्‌ व छिगु विरोधय्‌ जिं पाप याये लात। 
LUK.15.19	आः ला जितः छिकपिनि काय्‌ धकाः धाये हे मल्‍वय्‌ धुंकल। अय्‌जूगुलिं जितः छिथाय्‌ ज्‍या याइम्‍ह छम्‍ह च्‍यः थें भाःपिया तयादिसँ।”’
LUK.15.20	“अले व दनाः थःगु छेँय्‌ लिहां वल। व लँय्‌ वयाच्‍वंगु वया अबुं तापाकंनिसें हे खन। वयात खनाः तसकं माया वन। अले ब्‍वाँय्‌ वनाः थः काय्‌यात घय्‌पुयाः चुप्‍पा नल। 
LUK.15.21	अले वं अबुम्‍हय्‌सित धाल – ‘बाः, जिं परमेश्वरयागु विरोधय्‌ व छिगु विरोधय्‌ पाप याये लात। आः ला जितः छिकपिनि काय्‌ धकाः धाये हे मल्‍वय्‌ धुंकल।’
LUK.15.22	“तर अबुम्‍हय्‌सिनं च्‍यःतय्‌त सःताः थथे धाल – ‘याकनं हे दकलय्‌ बांलाःगु वसः हयाः वयात पुंकि। वयागु पतिनय्‌ अंगू नं न्‍ह्याका ब्‍यु। अले तुतिइ लाकां नं न्‍ह्याका ब्‍यु। 
LUK.15.23	भ्‍वय्‌ ज्‍वरय्‌ या। थौं झीसं लय्‌ताः भ्‍वय्‌ न्‍याय्‌के माः, 
LUK.15.24	छाय्‌धाःसा थ्‍व जिमि काय्‌ सी धुकूम्‍ह हानं म्‍वाना वल, तने धुंकूम्‍ह हानं लुल।’ अले भ्‍वय्‌ नयाः न्‍ह्याइपुकल।”
LUK.15.25	“अबलय्‌ वया तःधिकम्‍ह काय्‌ बुँइ वनाच्‍वंगु जुयाच्‍वन। बुं लिहां वयाः छेँ लिक्‍क थ्‍यंबलय्‌ वं छेँय्‌ म्‍ये हालाच्‍वंगु व प्‍याखं ल्‍हुयाच्‍वंगु सः ताल। 
LUK.15.26	अले वं छम्‍ह च्‍यःयात सःताः छेँय्‌ छु जुयाच्‍वन धकाः न्‍यन। 
LUK.15.27	च्‍यलं धाल – ‘छिकपिनि किजा छुं मजुइक छेँय्‌ लिहां वःगुलिं छिकपिनि बाःनं भ्‍वय्‌ न्‍याय्‌कूगु खः।’
LUK.15.28	“अले व तसकं तंम्‍वय्‌काः छेँय्‌ नं वने मास्‍ति मवय्‌कल। अय्‌जूगुलिं अबुम्‍हं हे पिने वयाः वयात ह्यय्‌कल। 
LUK.15.29	तर अबुम्‍हय्‌सित थथे लिसः बिल – ‘स्‍वयादिसँ, थुलिमछि दये धुंकल जिं दास थें छिगु सेवा यानाच्‍वनागु। जिं छिगु छुं नं खँ मानय्‌ मयानागु मदु। अय्‌नं छिं जितः पासापिंलिसे न्‍ह्याइपुकेत दुगुचा छम्‍ह हे गुब्‍सं बियादीगु मदु। 
LUK.15.30	वेश्‍यायाथाय्‌ जुयाः छिगु सम्‍पत्ति दक्‍वं फुक्‍का वःम्‍ह काय्‌ वयेवं धाःसा थपाय्‌सकं तःधंक भ्‍वय्‌ न्‍याय्‌कादिल।’
LUK.15.31	“अले अबुम्‍हय्‌सिनं वयात धाल – ‘स्‍व बाबु, छ ला जि नाप हे च्‍वनाच्‍वंगु दु नि। अले जिगु धयागु हे छंगु मखु ला? 
LUK.15.32	थौं ला भ्‍वय्‌ न्‍याय्‌काः लय्‌ताय्‌ माःगु दिन खः, छाय्‌धाःसा छं किजा सी धुंकूम्‍ह हानं म्‍वाना वल, तने धुंकूम्‍ह हानं लुल।’”
LUK.16.1	येशूं चेलातय्‌त नं थथे धयादिल – “छम्‍ह तःमिम्‍ह मनूया छम्‍ह दांभरिं तया तःगु दु। छन्‍हु व दांभरिंनं लाः लाः थे धिबा खर्च यानाच्‍वन धकाः मालिकं न्‍यन। 
LUK.16.2	अले वं वयात सःताः धाल – ‘छं मखुथें यानाच्‍वन धकाः धाःगु खँ खः ला कि मखु? आवंनिसें छं जिथाय्‌ ज्‍या याये म्‍वाःल। जितः हिसाब बुझय्‌ याये हजि।’
LUK.16.3	“अले वं बिचाः यात – ‘आः जिं छु यायेगु? मालिकं जितः ज्‍यां लिकया बी न। बुँ पाः जुइ जिं मफु, अले फ्‍वं जुइत मछाः। 
LUK.16.4	गथे याःसा जितः ज्‍यां लिकाये धुंकाः नं मनूतय्‌सं थःगु छेँय्‌ दुकाइ, व जिं लुइके धुन।’
LUK.16.5	“थुलि बिचाः यानाः वं थः मालिकयात धिबा पुले माःपिन्‍त छम्‍ह छम्‍ह यानाः सःतल। दकलय्‌ न्‍हापा वःम्‍हय्‌सित वं धाल – ‘जिमि मालिकयात छिं गुलि धिबा पुले मानि?’ 
LUK.16.6	वं धाल – ‘स्‍वद्वः लिटर जैतूनया चिकं पुले मानि।’ अले वं धाल – ‘छिगु भ्‍वँतय्‌ याकनं झिन्‍यासः लिटर जक च्‍वयादिसँ।’
LUK.16.7	“अले हानं वं मेम्‍हय्‌सित धाल – ‘छिं जिमि मालिकयात गुलि पुले मानि?’ वं धाल – ‘द्वःछि बोरा छ्व पुले मानि।’ अले वं वयात धाल – ‘छिगु भ्‍वँतय्‌ याकनं च्‍यासः बोरा जक च्‍वयादिसँ।’
LUK.16.8	“व मभिंम्‍ह दांभरिंनं अथे चलाखि ज्‍या याःगुलिं वया मालिकं वयागु तारिफ यात। थुकिं सी दत, थ्‍व संसारयापिं मनूत थःत माल धायेवं चलाख जुइ सः, तर परमेश्वरया मनूत धाःसा अथे मखुगुलिइ चलाख जुयाः सना जुइ मसः। 
LUK.16.9	जिं छिमित धाये – थ्‍व संसारयागु हे धिबां जूसां छिमिसं थःगु निंतिं पासापिं दय्‌का ति। अले थ्‍व धिबा फुइ धुंकाः छिमित स्‍वर्गय्‌ दुकाइ।”
LUK.16.10	“चिधंगु खँय्‌ विश्वास याये बहःम्‍ह मनू तःधंगु खँय्‌ नं विश्वास याये बहःम्‍ह जुइ। अथे हे चिधंगु खँय्‌ बेइमान जुइम्‍ह मनू तःधंगु खँय्‌ नं बेइमान जुइ। 
LUK.16.11	संसारयागु धिबाया ज्‍याखँय्‌ हे ला विश्वास याये बहः मजूम्‍ह मनूयात स्‍वर्गयागु धन सुनां लःल्‍हाना बी। 
LUK.16.12	मेपिनिगु धनसम्‍पत्तिइ हे ला छिपिं विश्वासी जुइ मफु धाःसा छिमित दये माःगु धनसम्‍पत्ति सुनां बी?”
LUK.16.13	“सुनानं निम्‍ह मालिकयागु सेवा याये फइ मखु, छाय्‌धाःसा वं छम्‍ह मालिकयात आप्‍वः यय्‌कूसा, मेम्‍ह मालिकयात यय्‌की मखु। वं छम्‍हय्‌सिनं धाःथें याःसा, मेम्‍हय्‌सिनं धाःगु खँ न्‍यनी मखु। अथे हे छिमिसं परमेश्वर व धन निगूयां सेवा याये फइ मखु।”
LUK.16.14	धिबा जक दुसा गाःपिं फरिसीतय्‌सं वय्‌कलं धयादीगु खँ न्‍यनाः वय्‌कःयात गिजय्‌ यात। 
LUK.16.15	वय्‌कलं इमित धयादिल – “मनूतय्‌गु न्‍ह्यःने भिं जुया जुइपिं छिकपिं हे ला खः नि। अय्‌नं परमेश्वरं छिकपिनिगु नुगलय्‌ च्‍वंगु खँ स्‍यू, थथे मनूतय्‌गु न्‍ह्यःने तःधंछुया जुइगु हे परमेश्वरयात दकलय्‌ मयःगु खँ खः।
LUK.16.16	“यूहन्‍ना मवतले ला व्‍यवस्‍था व अगमवक्तातय्‌गु सफू हे चलय्‌ जुया च्‍वंगु खः। उबलय्‌निसें हे परमेश्वरयागु राज्‍ययागु भिंगु खँ न्‍यंका च्‍वंगु दु। अय्‌जूगुलिं न्‍ह्याथे याना जूसां मनूतय्‌सं अन दुहां वनेत कुतः यानाच्‍वन।
LUK.16.17	पृथ्‍वी व आकाश फुक्‍क फुना वंसां व्‍यवस्‍थाय्‌ च्‍वया तःगु वचन छगू नं फुना वनी मखु।
LUK.16.18	“सुनानं थः कलाःयात त्‍वःताः मेम्‍ह कलाः हःसा वं व्‍यभिचार याःगु जुइ। अले हानं अथे हे भाःतं त्‍वःता तःम्‍ह मिसायात हःम्‍ह मिजंनं नं व्‍यभिचार याःगु जुइ।”
LUK.16.19	“छम्‍ह तसकं तःमिम्‍ह मनू दु। वं न्‍ह्याबलें तसकं थिकेगु मलमलयागु वसः फिना जुइ। अले मोजं जुया जुइ। 
LUK.16.20	वयागु ध्‍वाखाय्‌ कै जक दुम्‍ह लाजरस धाःम्‍ह छम्‍ह फ्‍वगिंयात तय्‌हया तःगु दु। 
LUK.16.21	खिचातय्‌सं वयाः वयागु कैलय्‌ फ्‍यया बीगु जुयाच्‍वन। वं तःमिम्‍ह मनुखं नयाः कुतुंवंगु जक नये दुसां ज्‍यू धकाः मतिइ तइगु खः।
LUK.16.22	“छन्‍हु व फ्‍वगिं सित, अले स्‍वर्गदूततय्‌सं वयात ब्‍वना यंकाः अब्राहाम दुथाय्‌ तये यंकल। छन्‍हु व तःमिम्‍ह मनू नं सित, अले वयात थुना बिल। 
LUK.16.23	नरकय्‌ लाना च्‍वंम्‍ह थ्‍व तःमिम्‍ह मनुखं तसकं कष्‍ट जूगुलिं च्‍वय्‌ थस्‍वःबलय्‌ तापाकं वं लाजरसयात अब्राहाम नाप च्‍वनाच्‍वंगु खन।
LUK.16.24	“अले वं तस्‍सलं थथे धाल – ‘बाः अब्राहाम, जितः दया यानादिसँ। लाजरसयात वयागु पतिनं जितः छफुति जक जूसां लः त्‍वंकेत छ्वया हयादिसँ, छाय्‌धाःसा जितः थ्‍व मिइ तसकं कष्‍ट जुयाच्‍वन।’
LUK.16.25	“अब्राहामं वयात धाल – ‘काय्‌, म्‍वाना च्‍वँतले छं भिंगु भिंगु व बाबांलाःगु काये खन, लाजरसयाके धाःसा अबलय्‌ छुं हे मदु, वं यक्‍व दुःख सिया वल। आः लाजरसयात सुख जुल, अले छं सास्‍ति नया च्‍वने माल। 
LUK.16.26	थ्‍व खँ ला छखे हे ति रे, जिमिगु व छिमिगु दथुइ तसकं तःधंगु गाः दु, अय्‌जूगुलिं जिपिं छिमिथाय्‌ वये फइ मखु, अले छिपिं जिमिथाय्‌ वये फइ मखु।’
LUK.16.27	“अले वं धाल – ‘अय्‌जूसा बाः, जिगु छगू बिन्‍ति थ्‍व दु – वयात छकः जिमि बाःयागु छेँय्‌ छ्वयादिसँ। 
LUK.16.28	जिमि न्‍याम्‍ह किजापिं अज्‍जं दनि, वयात छकः अन छ्वयाः इमित थनयागु खँ कनाः ख्‍याच्‍वः बीके माल, मखुसा इपिं नं थन हे सास्‍ति नः वइ।’
LUK.16.29	“अले अब्राहामं धाल – ‘इमिके मोशायागु व्‍यवस्‍था व अगमवक्तातय्‌गु सफू द हे दुनि, इमिसं व हे जक न्‍यंसां गा हे गाःनि।’ 
LUK.16.30	अले हानं वं धाल – ‘मखु, बाः अब्राहाम, उलिं जक इमित मगाः। सीम्‍ह मनू हे छकः वनाः इमित धया ब्‍यूसा इमिसं पश्‍चाताप याइ।’ 
LUK.16.31	अले अब्राहामं हानं धाल – ‘मोशायागु व्‍यवस्‍था व अगमवक्तातय्‌गु सफूयात हे इमिसं वास्‍ता मयाःसा सीम्‍ह मनुखं म्‍वाना वनाः धाःगु खँ नं इमिसं विश्वास याइ मखु।’”
LUK.17.1	येशूं चेलातय्‌त धयादिल – “छतां न छतां ला मनूतय्‌त पाप या हे याकी, तर अथे पाप याकूम्‍ह मनूयात धिक्‍कार दु। 
LUK.17.2	सुनां थथे चिधंम्‍ह छम्‍ह मनूयात जक नं पापय्‌ लाकी, वयात गःपतय्‌ ल्‍वहंघः घाकाः समुद्रय्‌ वांछ्‍वयेगु हे बांलाइ। 
LUK.17.3	अय्‌जूगुलिं होश या।
LUK.17.3	“छिमि दाजुकिजापिन्‍सं पाप याना च्‍वंसा इमित अथे याये मते धकाः हक्‍कि। अले इमिसं पश्‍चाताप याःसा इमित क्षमा या।
LUK.17.4	इमिसं न्‍हिच्‍छिइ न्‍हय्‌कः छिमिगु विरोधय्‌ पाप यानाः न्‍हय्‌कः तकं छिमि थाय्‌ वयाः ‘जिं पश्‍चाताप याना’ धकाः धाः वःसा छिमिसं क्षमा ब्‍यु।”
LUK.17.5	अले प्रेरिततय्‌सं प्रभुयात धाल – “जिमिगु विश्वास अप्‍वः दय्‌का बियादिसँ।”
LUK.17.6	अले वय्‌कलं धयादिल – “छिमिके तू छग्‍वःति जक विश्वास दुसां छिमिसं थ्‍व हाकुगु किम्‍बु मायात – ‘ल्‍यहेँ दनाः समुद्रय्‌ ला हुँ’ धाःसा छिमिगु खँ वं न्‍यनी।”
LUK.17.7	“छिपिं मध्‍ये सुनां थः च्‍यःयात बुँइ ज्‍या यानाः लिहां वइबलय्‌ वा फै जयाः लिहां वइबलय्‌ ‘याकनं न निं न’ धकाः धाइ? 
LUK.17.8	छिमिसं वयात थथे ला धाइ – ‘वनाः याकनं नयेगु ज्वरय्‌ या, अले जि नये मधुंतले पिया च्‍वँ। जिं नये धुंकाः तिनि छं न।’ 
LUK.17.9	थथे धाःथें यात धकाः छिमिसं च्‍यःयात गुबलें स्‍याबास बिया ला? 
LUK.17.10	अथे हे छिमिसं नं छिमित या धकाः धाःगु ज्‍या याये सिधय्‌का थथे धा – ‘जिपिं ला च्‍यःत जक खः। जिमिसं ला जिमित ब्‍वःगु ज्‍या जक याना।’”
LUK.17.11	येशू यरूशलेम पाखे झाःबलय्‌ सामरिया व गालीलयागु दथुं दथुं झाल। 
LUK.17.12	छगू गामय्‌ थ्‍यनी थें च्‍वंकाः वय्‌कलं झिम्‍ह कोह्रितय्‌त नाप लात। इमिसं तापाकं हे दनाः 
LUK.17.13	तःसलं थथे धया हल – “प्रभु येशू, जिमित दया यानादिसँ।”
LUK.17.14	वय्‌कलं इमित धयादिल – “छिकपिन्‍सं पुजाहारीयाथाय्‌ वनाः थःगु म्‍ह क्‍यनादिसँ।” लँय्‌ वँवं हे इमिगु कोह्रि ल्‍वय्‌ लायावन।
LUK.17.15	कोह्रि ल्‍वय्‌ लाःगु सीकाः छम्‍ह मनू तसकं लय्‌लय्‌तातां तःसलं परमेश्वरयात जय जय यानाः लिहां वल। 
LUK.17.16	वं वय्‌कःयागु तुतिइ भ्‍वपुयाः सुभाय्‌ बिल। व लिहां वःम्‍ह सामरी खः।
LUK.17.17	वय्‌कलं धयादिल – “जिं झिम्‍ह कोह्रितय्‌त लाय्‌का बियागु मखु ला? मेपिं गुम्‍ह गन वन? 
LUK.17.18	थ्‍व यहूदीमखुम्‍ह छम्‍हय्‌सिनं जक वयाः परमेश्वरयात सुभाय्‌ बिल, मेपिन्‍सं छाय्‌ परमेश्वरयात सुभाय्‌ ब्‍यू मवल?” 
LUK.17.19	अले वयात धयादिल – “दनादिसँ, छेँय्‌ झासँ। छिं विश्वास याःगुलिं हे छिगु कोह्रि ल्‍वय्‌ लात।”
LUK.17.20	सुं फरिसीतय्‌सं परमेश्वरयागु राज्‍य गुबलय्‌ वइ धकाः येशूयाके न्‍यन।
LUK.17.20	अले वय्‌कलं लिसः बियादिल – “परमेश्वरयागु राज्‍य खने दय्‌कः वइ मखु। 
LUK.17.21	सुनानं परमेश्वरयागु राज्‍य ‘थन दु’, ‘अन दु’ धकाः धाये फइ मखु, छाय्‌धाःसा परमेश्वरयागु राज्‍य छिकपिनिगु हे दथुइ दु।”
LUK.17.22	अले वय्‌कलं चेलातय्‌त धयादिल – “छन्‍हु अज्‍याःगु नं दिन वइतिनि गुखुन्‍हु छिमिसं मनूया काय्‌यात छकः जक स्‍वये दःसां ज्‍यू, धकाः धाइ। तर छिमिसं स्‍वये खनी मखु। 
LUK.17.23	मनूतय्‌सं छिमित – ‘स्‍व, अन दु’, ‘स्‍व, थन दु’ धकाः धाइ। तर छिमिसं इमिसं धाःगु खँ न्‍यने मते, अले इमिसं धाः थाय्‌ नं वने मते। 
LUK.17.24	गथे आकाशय्‌ हावलासा त्‍वइबलय्‌ छगू कुनं मेगु कुनय्‌ थ्‍यंक जः खइ। मनूया काय्‌ वइगु दिनय्‌ नं अथे हे खने दइ। 
LUK.17.25	न्‍हापालाक ला वं तःतामछि दुःखकष्‍ट सी मानि। अले हानं थौंकन्‍हय्‌यापिं मनूतय्‌सं वयात मयय्‌की।
LUK.17.26	“गथे नोआयागु पालय्‌ जूगु खः मनूया काय्‌यागु पालय्‌ नं अथे जुइ।
LUK.17.27	नोआ लः जहाजय्‌ दुहां मवंतले मनूतय्‌सं नये त्‍वने याना हे च्‍वन, ब्‍याहा याना हे च्‍वन, अले बिया छ्वयेगु नं याना हे च्‍वन, अले ला छक्‍कलं हे इमित लखं त्‍वपू वल, थुकथं इपिं फुक्‍कं सिना वन।
LUK.17.28	“लोतयागु पालय्‌ नं अथे हे जुल। मनूतय्‌सं नयेगुत्‍वनेगु, न्‍यायेगु मीगु, पीगु व दय्‌केगु याना हे च्‍वन। 
LUK.17.29	उबलय्‌ हे लोतं सदोम त्‍वःतेवं आकाशं मि व गन्‍धक गायाः इपिं फुक्‍कं सिनावन।
LUK.17.30	मनूया काय्‌ वइबलय्‌ नं अथे हे जुइ। 
LUK.17.31	अबलय्‌ कःसिइ च्‍वना च्‍वंम्‍ह मनू थःगु सम्‍पत्ति कायेत तकं छेँय्‌ दुने वने लाइ मखु। अथे हे बुँइ ज्‍या याना च्‍वंम्‍ह छेँय्‌ तकं वये लाइ मखु।
LUK.17.32	लोतया कलाःयात लुमंकि।
LUK.17.33	थःगु प्राण बचय्‌ यायेत जक स्‍वइम्‍ह मनू नाश जुया वनी। सुनां थःगु प्राण पाइ व बचय्‌ जुइ।
LUK.17.34	जिं छिमित धाये – उखुन्‍हु चान्‍हय्‌ छपाः लासाय्‌ द्यनाच्‍वंपिं निम्‍ह मध्‍ये छम्‍हय्‌सित यंकी, मेम्‍हय्‌सित त्‍वःता थकी। 
LUK.17.35	नापं घः क्‍यला च्‍वंपिं निम्‍ह मिस्‍त मध्‍ये छम्‍हय्‌सित यंकी, मेम्‍हय्‌सित त्‍वःता थकी। 
LUK.17.36	अथे हे बुँइ च्‍वंपिं निम्‍ह मनूत मध्‍ये छम्‍हय्‌सित यंकी, मेम्‍हय्‌सित त्‍वःता थकी।”
LUK.17.37	अले इमिसं वय्‌कःयात धाल – “गन प्रभु?”
LUK.17.37	वय्‌कलं धयादिल – “गन सीम्‍ह दु अन गिद्ध नं मुं वइ।”
LUK.18.1	अले येशूं चेलातय्‌सं न्‍ह्याबलें प्रार्थना याना च्‍वनेमा, अले प्रार्थना यायेगु मत्‍वःतेमा धकाः ध्‍वाथुइकेत छगू उखान कनादिल। 
LUK.18.2	वय्‌कलं धयादिल – “छगू शहरय्‌ परमेश्वर खनाः मग्‍याःम्‍ह, अले मनूतय्‌त वास्‍ता तकं मयाइम्‍ह छम्‍ह न्‍यायाधीश दु। 
LUK.18.3	व हे शहरय्‌ छम्‍ह भाःत मदुम्‍ह मिसा नं दु। व मिसां न्‍ह्याबलें वयाः वयात थथे धाइगु जुयाच्‍वन – ‘जितः क्‍वत्‍यला तःपिं पाखें बचय्‌ यानादिसँ।’ 
LUK.18.4	स्‍वन्‍हु प्‍यन्‍हु तक ला वं वयात आलाताल यानाः वास्‍ता हे मयाः। लिपा वं मनं मनं थथे धाल – ‘परमेश्वर खनाः जि मग्‍याः, अले मनूतय्‌त नं जिं वास्‍ता मतया। 
LUK.18.5	अय्‌नं थ्‍व मिसा जिथाय्‌ यक्‍व हाः वया च्‍वंगुलिं जिं वयागु मुद्दा निं छिने याना बी। अथे मयाःसा वं न्‍हियान्‍हिथं वयाः जितः दिक्‍क यानाबी।’”
LUK.18.6	अले प्रभुं धयादिल – “व अधर्मी न्‍यायाधीशं धाःगु खँ ताल ला? 
LUK.18.7	अले छु, परमेश्वरं जक चान्‍हि थःके ग्‍वाहालि फ्‍वनाच्‍वंपिं थःम्‍हं हे ल्‍ययातःपिं मनूतय्‌त स्‍वया मदी ला? छु वय्‌कलं थः मनूतय्‌त ग्‍वाहालि यायेत लिबाकादी ला? 
LUK.18.8	जिं छिमित धाये – वय्‌कलं इमित याकनं हे ग्‍वाहालि यानादी। अय्‌नं मनूया काय्‌ वइबलय्‌ संसारय्‌ च्‍वंपिं मनूतय्‌के थज्‍याःगु विश्वास खने दइ ला?”
LUK.18.9	अले येशूं – “जिपिं हे जक धर्मीपिं” धकाः धया जुयाः कर्पिन्‍त क्‍वह्यंका जुइपिन्‍त थ्‍व उखान कनादिल – 
LUK.18.10	“छन्‍हु छम्‍ह फरिसी व कर काइम्‍ह मनू प्रार्थना यायेत देगलय्‌ वन। 
LUK.18.11	फरिसीं दनाः थथे प्रार्थना यात – ‘परमेश्वर, जिं छितः सुभाय्‌ बी, छाय्‌धाःसा जि मेपिं थेंज्‍याःम्‍ह मनू मखु। जि खुँ लुच्‍चा मजुया, मभिं मजुया, व्‍यभिचार मयाना, अले थ्‍व कर काइम्‍ह मनू थें नं मजुया। 
LUK.18.12	जि हप्‍ताय्‌ निकः अपसं च्‍वना, अले जिं कमय्‌ यानागु ध्‍यबां झिब्‍वय्‌ छब्‍व छायेहया च्‍वनागु दु।’
LUK.18.13	“कर काइम्‍ह मनुखं धाःसा तापाकं हे दनाः स्‍वर्गय्‌ तकं थस्‍वये मफयाः नुगः मछिंकाः थथे धाल – ‘परमेश्वर, जि पापीयात दया यानादिसँ।’” 
LUK.18.14	वय्‌कलं धयादिल – “जिं छिकपिन्‍त धाये – व फरिसी स्‍वयाः थ्‍व मनू हे परमेश्वरया न्‍ह्यःने धर्मी ठहरय्‌ जुयाः लिहां वन। सुनां थःत थःम्‍हं तःधंकी व चिधनी। अले सुनां थःत थःम्‍हं चिधं ताय्‌की व तःधनी।”
LUK.18.15	येशूं आशिष बियादीमा धकाः मनूतय्‌सं थः मस्‍तय्‌त वय्‌कःया थाय्‌ हल। थ्‍व खनाः चेलातय्‌सं इमित हक्‍काः छ्वल।
LUK.18.16	अय्‌नं वय्‌कलं मस्‍तय्‌त सःताः धयादिल – “मस्‍तय्‌त पने मते, इमित जिथाय्‌ छ्वया हजि, छाय्‌धाःसा परमेश्वरयागु राज्‍य थज्‍याःपिनिगु हे खः। 
LUK.18.17	जिं छिमित धात्‍थें धाये – मस्‍तय्‌गु नुगः थें दय्‌का मवःपिन्‍त परमेश्वरयागु राज्‍यय्‌ दुकाइ मखु।”
LUK.18.18	छन्‍हु छम्‍ह तःधंम्‍ह मनुखं येशूयाके न्‍यन – “भिंम्‍ह गुरू, छु याःसा जितः अनन्‍त जीवन दइ?”
LUK.18.19	अले वय्‌कलं धयादिल – “छिं जितः छाय्‌ भिंम्‍ह धकाः धयादियागु? भिंम्‍ह ला परमेश्वर छम्‍ह जक हे दु। 
LUK.18.20	छिं व्‍यवस्‍थाय्‌ थथे च्‍वया तःगु सि हे स्‍यू जुइ – ‘व्‍यभिचार याये मते, स्‍याये मते, खुइ मते, मखुगु साक्षी बी मते, थः मांबौयात हनाबना ति।’”
LUK.18.21	अले वं लिसः बिल – “थ्‍व ला छगू छगू दतले हे जिं मचाबलय्‌ निसें मानय्‌ याना वया च्‍वनागु दु।”
LUK.18.22	थ्‍व न्‍यनाः वय्‌कलं वयात धयादिल – “अझ हे नं छिं छता याये मानि। छिके दुगु फुक्‍कं मियाः नयेमखंपिन्‍त इना बिया दिसँ, अले छितः स्‍वर्गय्‌ धन सम्‍पत्ति दइ। थुलि याये धुंकाः छि जि नाप झासँ।”
LUK.18.23	तसकं तःमिम्‍ह जूगुलिं थ्‍व न्‍यनाः वं ख्‍वाः खिउँसे च्‍वंकल।
LUK.18.24	वय्‌कलं वयात स्‍वयाः धयादिल – “धन सम्‍पत्ति यक्‍व दुपिन्‍त परमेश्वरयागु राज्‍यय्‌ दुहां वनेत गपाय्‌सकं थाकु। 
LUK.18.25	तःमिपिं मनूत परमेश्वरयागु राज्‍यय्‌ दुहां वनेगु स्‍वयाः मुलुयागु कँय्‌ प्‍वालय्‌ छम्‍ह उँट दुहां वनेत अःपुइ।”
LUK.18.26	थ्‍व खँ न्‍यना च्‍वंपिन्‍सं वय्‌कःयात धाल – “अय्‌सा सुयागु उद्धार जुइ फइ लय्‌?”
LUK.18.27	वय्‌कलं धयादिल – “मनूतय्‌सं याये मफुगु परमेश्वरं यानादी फु।”
LUK.18.28	अले पत्रुसं धाल – “स्‍वयादिसँ, जिमिसं थःगु छेँछिँ हे त्‍वःताः छिगु ल्‍यू ल्‍यू वयाच्‍वना।”
LUK.18.29	वय्‌कलं इमित धयादिल – “जिं छिमित धात्‍थें धाये – परमेश्वरयागु राज्‍यया निंतिं छेँ, कलाः, दाजुकिजा, मांबौ, मस्‍त सकसित त्‍वःता वःपिन्‍त 
LUK.18.30	आः हे थ्‍व स्‍वयाः यक्‍वं अप्‍वः दइ, अले लिपा वइगु संसारय्‌ अनन्‍त जीवन नं काये खनी।”
LUK.18.31	अले येशूं झिंनिम्‍हय्‌सित छखे ब्‍वना यंकाः धयादिल – “न्‍यँ, झीपिं यरूशलेमपाखे वनाच्‍वना। अन मनूया काय्‌यागु खँय्‌ अगमवक्तातय्‌सं च्‍वया थकूगु फुक्‍क खँ पूवनी। 
LUK.18.32	अन थ्‍यनेवं वयात ज्‍वनाः यहूदीमखुपिन्‍त लः ल्‍हाना बी, अले वयात गिजय्‌ याइ, बेइज्‍जत याइ, थुकलं बी। 
LUK.18.33	इमिसं वयात कोर्रां दाइ, अले स्‍याइ। स्‍वन्‍हु दय्‌काः सीम्‍हं हानं म्‍वाना वइ।”
LUK.18.34	वय्‌कलं धयादीगु खँ इमिसं छुं हे थुइके मफुत। इमिगु नुगलय्‌ छुं हे खँ दुहां वने मफुत। उकिं इमिसं वय्‌कःयागु खँ थुइके मफुत।
LUK.18.35	वय्‌कःपिं यरीहोया लिक्‍क थ्‍यंबलय्‌ छम्‍ह कांम्‍ह फ्‍वगिं लँय्‌ च्‍वनाः फ्‍वनाच्‍वन। 
LUK.18.36	वं ग्‍वाः ग्‍वाः मनूत वःगु सः ताल। अले वं अन छु जुयाच्‍वन धकाः न्‍यना स्‍वल। 
LUK.18.37	इमिसं वयात धाल – “नासरतयाम्‍ह येशू थनं झायाच्‍वंगु दु।” 
LUK.18.38	अले ला वं चिल्‍लाय्‌ दनाः थथे धाल – “ए दाऊदया काय्‌ येशू, जितः दया यानादिसँ।”
LUK.18.39	अले वया थाय्‌ लिक्‍क लिक्‍क च्‍वंपिन्‍सं वयात “हाले मते, सुम्‍क च्‍वँ” धकाः ब्‍वःबिल।
LUK.18.39	अय्‌नं व झन जक ततःसलं हाला हल – “ए दाऊदया काय्‌, जितः दया यानादिसँ।”
LUK.18.40	अले वय्‌कलं दिनाः वयात “थन हजि” धकाः धयादिल। व न्‍ह्यःने वये धुंकाः वय्‌कलं न्‍यनादिल – 
LUK.18.41	“जिं छितः छु याये माल?”
LUK.18.41	वं धाल – “प्रभु, जितः मिखां खंका बियादिसँ।”
LUK.18.42	वय्‌कलं धयादिल – “छिगु विश्वासं यानाः छिगु ल्‍वय्‌ लन, छिं मिखां खनेमा।” 
LUK.18.43	उघ्रिमय्‌ वं मिखां खन। अले परमेश्वरयात जय जय यानाः वय्‌कःया ल्‍यू ल्‍यू वन। थ्‍व खनाः फुक्‍कसिनं परमेश्वरयात तःधंकल।
LUK.19.1	येशू यरीहो शहर थ्‍यंकः झाल। 
LUK.19.2	अन जखायस धाःम्‍ह छम्‍ह मनू दु। व कर काइपिनि हाकिम खः। व तसकं तःमि। 
LUK.19.3	वं येशू गज्‍याःम्‍ह जुइ धकाः स्‍वयेत सनाच्‍वन। बागःचाम्‍ह जूगुलिं ग्‍वाः ग्‍वाः मनूतय्‌सं यानाः वं वय्‌कःयात खंके मफुत। 
LUK.19.4	अय्‌जूगुलिं व हथाय्‌ पथासं वय्‌कः सिबंय्‌ न्‍ह्यः ब्‍वाँय्‌ वनाः छमा यःमरि माय्‌ गयाच्‍वन। वय्‌कः व हे यःमरिमाया क्‍वसं जुयाः झाया च्‍वंगु खः।
LUK.19.5	वय्‌कलं अन थ्‍यंकाः च्‍वय्‌ थस्‍वयाः वयात धयादिल – “हे जखायस, याकनं क्‍वहां झासँ, छाय्‌धाःसा थौं जि छिगु छेँय्‌ बाय्‌ च्‍वने माःगु दु।”
LUK.19.6	अले वं काचाकाचां सिमां क्‍वहां वयाः लय्‌लय्‌तातां वय्‌कःयात छेँय्‌ ब्‍वना यंकल। 
LUK.19.7	थ्‍व खनाः मनूतय्‌ दथुइ थथे खँ जुल – “व ला पापीम्‍ह मनूयागु छेँय्‌ धकाः बाय्‌ च्‍वंवन।”
LUK.19.8	जखायसं प्रभुयात धाल – “स्‍वया दिसँ प्रभु, जिं जिगु बच्‍छि सम्‍पत्ति नयेमखंपिन्‍त इना बी। अले जिं सुयागुं थगय्‌ यानाः कया तयागु दुसा, वयात प्‍यदुगं अप्‍वः तना बी।”
LUK.19.9	वय्‌कलं वयात धयादिल – “थौं थ्‍व छेँयागु उद्धार जुल, छाय्‌धाःसा छि नं ला अब्राहामया सन्‍तान खःनि। 
LUK.19.10	मनूया काय्‌ तना च्‍वंपिन्‍त मालेत व उद्धार यायेत वःगु खः।”
LUK.19.11	येशू यरूशलेम न्‍ह्यःनेसं थ्‍यंकः झाल। वय्‌कःयागु खँ न्‍यना च्‍वंपिन्‍सं परमेश्वरयागु राज्‍य याकनं वइ धकाः मतिइ तया च्‍वंगुलिं वय्‌कलं इमित थ्‍व उखान कनादिल। 
LUK.19.12	“छम्‍ह तःधंम्‍ह मनू तापाःगु देशय्‌ वनाः थःगु देशयाम्‍ह जुजु जुयाः लिहां वयेगु धकाः वन। 
LUK.19.13	वने न्‍ह्यः थः झिम्‍ह च्‍यःतय्‌त सःताः झिगू असर्फि बियाः धाल – ‘जि मवतले थ्‍व धिबां व्‍यापार याना च्‍वँ।’ 
LUK.19.14	अन च्‍वंपिं मनूतय्‌सं धाःसा वयात मिखां हे स्‍वये मास्‍ति मवः। व वने धुंकाः इमिसं मनूत छ्वयाः ‘थ्‍व मनू जिमि जुजु जुइगु जिमित मयः’ धकाः धाय्‌के छ्वल।
LUK.19.15	“जुजु जुयाः लिहां वये धुनेवं वं थः च्‍यःतय्‌त सःताः इमिसं व धिबां गुलि कमय्‌ यानाः तया धकाः न्‍यन। 
LUK.19.16	न्‍हापांम्‍ह च्‍यलं धाल – ‘मालिक, छिं बिया थकादीगु छगू असर्फिं जिं मेगु झिगू असर्फि कमय्‌ यानागु दु।’
LUK.19.17	“अले वं वयात धाल – ‘स्‍याबास, छ तसकं भिंम्‍ह च्‍यः खः। थज्‍याःगु चिधंगु ज्‍याय्‌ हे छ विश्वास याये बहःम्‍ह जूगुलिं छन्‍त झिगू शहरयाम्‍ह हाकिम याना बी।’
LUK.19.18	“हानं निम्‍हम्‍हय्‌सिनं वयाः थथे धाल – ‘मालिक, छिगु छगू असर्फिं जिं न्‍यागू असर्फि कमय्‌ यानागु दु।’
LUK.19.19	“वं वयात धाल – ‘छन्‍त नं न्‍यागू शहरयाम्‍ह हाकिम याना बी।’
LUK.19.20	“मेम्‍ह च्‍यलं वयाः थथे धाल – ‘मालिक, छिं बिया थकादीगु असर्फि जिके हे दनि। छि खनाः ग्‍याःगुलिं जिं थ्‍व असर्फियात रुमालय्‌ प्‍वः चिनाः स्‍वथना तया। 
LUK.19.21	छि तसकं हारांम्‍ह मनू खः धकाः जिं स्‍यू, अले हानं छिं थःगु मखुसां यंकादी यः। छिं थःम्‍हं मह्वःगु बालि नं लयाः यंकादी यः।’
LUK.19.22	“अले वं वयात धाल – ‘छंगु हे म्‍हुतुं पिहां वःगु खं जिं छन्‍त ज्‍वने, छ ला तसकं मभिंम्‍ह च्‍यः जुयाच्‍वन खनि। जि तसकं हारांम्‍ह मनू, अले हानं जि थःगु मखुसां काइम्‍ह, अले थःम्‍हं मह्वःगु नं लयाः यंकिम्‍ह धकाः स्‍यूसेलिं छं 
LUK.19.23	छाय्‌ जिगु धिबा त्‍याय्‌ बिया मतया? त्‍याय्‌ बिया तःगु जूसा जिं ब्‍याज नापं काये दइगु मखु ला?’
LUK.19.24	“अले वं अन दना च्‍वंपिन्‍त धाल – ‘वयाके च्‍वंगु असर्फि कयाः झिगू असर्फि दुम्‍ह मनूयात ब्‍यु।’
LUK.19.25	“इमिसं धाल – ‘मालिक, वयाके ला झिगू मछि असर्फि द हे दुनि।’
LUK.19.26	“अले जुजुं थथे धाल – जिं छिमित धाये – ‘दुम्‍हय्‌सित अज्‍जं तना बी, अले यक्‍व दइ। मदुम्‍हय्‌सिके दुगु नं लाका काइ।
LUK.19.27	जितः जुजु मयायेत संपिं जिमि शत्रुतय्‌त हयाः जिगु न्‍ह्यःने हे स्‍या।’”
LUK.19.28	थुलि धयादी धुंकाः येशू चेलातय्‌गु न्‍ह्यः न्‍ह्यः यरूशलेमपाखे झाल। 
LUK.19.29	बेथफागे व बेथानिया न्‍ह्यःने लाःगु जैतून डाँडाय्‌ थ्‍यंबलय्‌ वय्‌कलं निम्‍ह चेलातय्‌त थथे धयाः छ्वयादिल – 
LUK.19.30	“छिपिं न्‍ह्यःने च्‍वंगु गामय्‌ हुँ। अन सुनानं मगःनिम्‍ह छम्‍ह गधाया मचायात चिनातःगु दइ। वयात फ्‍यनाः थन हजि। 
LUK.19.31	सुनानं छिमित ‘छाय्‌ फ्‍यनागु?’ धकाः न्‍यंसा छिमिसं ‘प्रभुयात माःगु दु’ धकाः धा।”
LUK.19.32	गधा काः वंपिन्‍सं वय्‌कलं धया छ्वःथें तुं गधाया मचायात लुइकल। 
LUK.19.33	इमिसं वयात फ्‍यना च्‍वंबलय्‌ गधा थुवाःतय्‌सं वयाः थथे धाल – “छिमिसं छाय्‌ गधा फ्‍यनाच्‍वनागु?”
LUK.19.34	इमिसं धाल – “प्रभुयात थ्‍व माःगु दु।” 
LUK.19.35	इमिसं गधायात हयाः थःगु गा वयागु म्‍हय्‌ लायाः वय्‌कःयात फ्‍यतुकल।
LUK.19.36	वय्‌कः झाःबलय्‌ नं मनूतय्‌सं थःथःगु गागि लँय्‌ लाया बिल। 
LUK.19.37	वय्‌कः यरूशलेमया सत्तिक लाःगु जैतून डाँडां क्‍वहां झाःबलय्‌ चेलात फुक्‍कं लय्‌लय्‌ तायाः इमिसं खंगु ततःधंगु अजूचायापुगु ज्‍या व चिंया लागि परमेश्वरयात जय जय यानाः थथे धकाः ततःसलं हाल –
LUK.19.38	“परमप्रभुया नामं झाःम्‍ह जुजु
LUK.19.38	धन्‍यम्‍ह खः।
LUK.19.38	स्‍वर्गय्‌ शान्‍ति जुइमा,
LUK.19.38	अले परमेश्वरया
LUK.19.38	जय जय जुइमा।”
LUK.19.39	मनूतय्‌गु हुलय्‌ च्‍वंपिं सुं फरिसीतय्‌सं वय्‌कःयात धाल – “गुरूजु, छिकपिनि चेलातय्‌त हाले मते धकाः ब्‍वः बियादिसँ रे।”
LUK.19.40	वय्‌कलं लिसः बियादिल – “जिं छिकपिन्‍त धात्‍थें धाये – थुपिं सुम्‍क च्‍वन धाःसा ल्‍वहं हे हाला हइ।”
LUK.19.41	यरूशलेमया न्‍ह्यःने थ्‍यंकः झाःबलय्‌ शहरयात खनाः वय्‌कलं ख्‍वयाः धयादिल – 
LUK.19.42	“थौं छिमिसं शान्‍तियागु लँपु स्‍यूगु जूसा गुलि ज्‍यूगु। आः थ्‍व छिमिगु मिखां तापाय्‌ धुंकल। 
LUK.19.43	थज्‍याःगु ई वइतिनि गुबलय्‌ छिमि शत्रुतय्‌सं छिमिगु शहरयात प्‍यखेरं घेरय्‌ यानाः गनं वने मजीक कुना तइ। 
LUK.19.44	अले मस्‍त नापं छिमित व छिमिगु शहरयात भज्‍यंक नाश याना बी। छगः ल्‍वहंया द्यःने मेगु ल्‍वहं नं ल्‍यंका तइ मखु, छाय्‌धाःसा परमेश्वरं छिमित बचय्‌ याःवःगु ईयात छिमिसं सीके मफुत।”
LUK.19.45	येशू देगलय्‌ झायाः अन च्‍वनाः न्‍यायेगु व मीगु ज्‍या याना च्‍वंपिं फुक्‍कसितं थथे धकाः ख्‍यानाः छ्वयादिल – 
LUK.19.46	“थथे च्‍वया तःगु दु – ‘जिगु छेँ प्रार्थना यायेगु छेँ खः।’ छिमिसं ला थुकियात खुँ दाखुँतय्‌गु छेँ धकाः यानाच्‍वन।”
LUK.19.47	वय्‌कलं न्‍हिन्‍हिं झायाः अन देगलय्‌ स्‍यनादीगु खः। उकिं तःधंपिं पुजाहारीत, शास्‍त्रीत व ततःधंपिं मनूत मिलय्‌ जुयाः वय्‌कःयात स्‍यायेत स्‍वयाच्‍वन।
LUK.19.48	अय्‌नं इमिसं छुं हे याये मफया च्‍वन, छाय्‌धाःसा मनूत फुक्‍कसिनं वय्‌कःयागु खँ लय्‌लय्‌तातां न्‍यं।
LUK.20.1	छन्‍हु येशूं देगलय्‌ मनूतय्‌त स्‍यनेकने याना व भिंगु खँ कना च्‍वंबलय्‌ तःधंपिं पुजाहारीत, शास्‍त्रीत व थकालिपिन्‍सं वयाः 
LUK.20.2	वय्‌कःयात थथे धाल – “छिं थथे याना दीत गनं अधिकार कयादिया? अले छितः थ्‍व अधिकार सुनां बिल?”
LUK.20.3	वय्‌कलं इमित लिसः बियादिल – “जिं नं छिकपिन्‍के छगू खँ न्‍यने – 
LUK.20.4	बप्‍तिस्‍मा बीगु अधिकार यूहन्‍नां सुयापाखें काल? स्‍वर्गपाखें ला कि मनूतय्‌पाखें?”
LUK.20.5	थ्‍व न्‍यनाः इमि थःथवय्‌ थथे खँ जुल – “स्‍वर्गपाखें काःगु धाल कि झन झीत वं ‘अय्‌सा, छिमिसं वयात छाय्‌ विश्वास मयानागु लय्‌?’ धकाः धाइ। 
LUK.20.6	मनूतय्‌पाखें काःगु धाल कि मनूतय्‌सं झीत ल्‍वहँतं कय्‌का स्‍याइ, छाय्‌धाःसा फुक्‍कसिनं यूहन्‍नायात अगमवक्ता धकाः मानय्‌ याना तःगु दु।” 
LUK.20.7	अय्‌जूगुलिं इमिसं वय्‌कःयात थथे लिसः बिल – “जिमिसं मस्‍यू।”
LUK.20.8	अले वय्‌कलं इमित धयादिल – “अय्‌सा, जिं नं छिकपिन्‍त थ्‍व ज्‍या यायेत जितः सुनां अधिकार बिया हःगु खः धकाः धाये मखु।”
LUK.20.9	अले येशूं मनूतय्‌त छगू उखान कनादिल – “छम्‍ह मनुखं क्‍यबय्‌ दाखमा पिनाः म्‍हय्‌तय्‌त त्‍वःताः थः तःन्‍हुया लागि तापालय्‌ वन।
LUK.20.10	बालि काय्‌ त्‍यय्‌काः वं थः च्‍यःयात म्‍हय्‌तय्‌थाय्‌ दाख बालि म्‍हय्‌के छ्वल। म्‍हय्‌तय्‌सं वयात दायाः छुं हे मब्‍युसे लित छ्वयाहल। 
LUK.20.11	वं हानं मेम्‍ह च्‍यःयात छ्वल। वयात नं इमिसं दायाः इज्‍जत हे कयाः छुं हे मब्‍युसे लित छ्वया हल। 
LUK.20.12	वं हानं मेम्‍ह च्‍यःयात छ्वल। थ्‍वयात ला इमिसं घाःपाः यानाः क्‍यबं पितिना हल।
LUK.20.13	“अय्‌जूगुलिं क्‍यब थुवालं थथे मतिइ तल – ‘आः जिं छु यायेगु? हानं छकः जि यःम्‍ह काय्‌यात हे इमिथाय्‌ छ्वया स्‍वये, जिम्‍ह काय्‌यात ला इमिसं हनाबना तइ।’
LUK.20.14	“अय्‌नं काय्‌म्‍हय्‌सित वयाच्‍वंगु खनेवं म्‍हय्‌तय्‌सं – ‘थ्‍व ला तःसिंया काय्‌ खः, थ्‍वयात स्‍यानाः फुक्‍क धनसम्‍पत्ति झीगु याना काये धकाः ग्‍वसाः ग्‍वल।’ 
LUK.20.15	अले इमिसं वयात ज्‍वनाः दाखक्‍यबं पिने यंकाः स्‍याना बिल।
LUK.20.15	“आः तःसिंनं वयाः व म्‍हय्‌तय्‌त छु याइ? 
LUK.20.16	वं इमित स्‍याना छ्वइ, अले व क्‍यब मेपिन्‍त हे ज्‍याके बी।”
LUK.20.16	थ्‍व न्‍यनाः अन च्‍वंपिन्‍सं धाल – “थथे गुबलें मजुइमा।”
LUK.20.17	इमिसं अथे धाःगुलिं वय्‌कलं इमित स्‍वयाः धयादिल – “अय्‌सा धर्मशास्‍त्रय्‌ थथे च्‍वया तःगुया छु अर्थ जुल लय्‌?
LUK.20.17	‘दकःमितय्‌सं ज्‍यालगय्‌ मजूगु धकाः
LUK.20.17	धाःगु ल्‍वहं हे
LUK.20.17	मू ल्‍वहं जू वल।’
LUK.20.18	व ल्‍वहँतय्‌ दःपिं फुक्‍कं कुचा कुचा दली। अले व ल्‍वहं कुतुं वयाः सुयात लाइ व धू जुइ।”
LUK.20.19	वय्‌कलं अथे धयादीगुलिं शास्‍त्रीत व तःधंपिं पुजाहारीतय्‌सं वय्‌कःयात अन हे ज्‍वनेत स्‍वल, छाय्‌धाःसा व उखान इमित हे किकाः न्‍यंकादीगु खः धकाः इमिसं सीकल। अय्‌नं मनूत खनाः ग्‍यानाः इमिसं वय्‌कःयात ज्‍वने मफुत।
LUK.20.20	अय्‌जूगुलिं इमिसं येशूयात ज्‍वनेत मौका स्‍वयाच्‍वन। इमिसं थः मनूतय्‌त भिंपिं थें च्‍वंक वय्‌कःयाथाय्‌ छ्वल। इमिसं वय्‌कःयात खँ ल्‍ह्वकाः ज्‍वनाः रोमी हाकिमयात लःल्‍हाना बीगु ग्‍वसाः ग्‍वःगु खः। 
LUK.20.21	व मनूतय्‌सं वय्‌कःयात थथे धकाः न्‍ह्यसः यात – “गुरूजु, छिं खः खःगु जक नवानादी, अले भिंभिंगु जक स्‍यनादी धकाः जिमिसं स्‍यू। अले हानं छिं ख्‍वाः स्‍वयाः ज्‍या यानादी मखु, बरु परमेश्वरयागु सत्‍य लँ क्‍यनादी। 
LUK.20.22	छता खँ धयादिसँ, कैसरयात झीसं कर पुले ज्‍यू ला कि मज्‍यू?”
LUK.20.23	वय्‌कलं इमिगु मभिंगु बिचाः थुइकाः धयादिल – 
LUK.20.24	“धिबा छगः हयाः जितः क्‍यना दिसँ। थुकी सुयागु ख्‍वाः व नां किया तःगु दु?”
LUK.20.24	इमिसं धाल – “कैसरयागु।”
LUK.20.25	वय्‌कलं धयादिल – “अय्‌सा कैसरयागु कैसरयात हे बी माः, परमेश्वरयागु परमेश्वरयात हे बी माः।”
LUK.20.26	इमिसं वय्‌कःयात मनूतय्‌गु न्‍ह्यःने खँय्‌ बुकाः ज्‍वने मफुत। वय्‌कःयागु लिसः न्‍यनाः इपिं छक्‍क जुल, अले सुम्‍क च्‍वन।
LUK.20.27	हानं सिनाः म्‍वाना वइगु खँय्‌ विश्वास मयाइपिं सदुकीतय्‌सं वयाः येशूयात थथे धकाः न्‍ह्यसः यात –
LUK.20.28	“गुरूजु, सुं मनू मस्‍त मदय्‌कं सिना वन धाःसा वया हे किजां थः तताःजुयात कलाः तयाः दाजुम्‍हय्‌सिगु निंतिं मस्‍त दय्‌के माः धकाः मोशां च्‍वया थकूगु दु।
LUK.20.29	धाये – न्‍हय्‌म्‍ह दाजुकिजापिं दु। तःधिकम्‍ह दाजुम्‍ह ब्‍याहा यानाः मस्‍त मदय्‌क सिना वन। 
LUK.20.30	अले दातिम्‍ह किजां तताःजुम्‍हय्‌सित कलाः तल। 
LUK.20.31	थुकथं हे साहिँलाम्‍ह किजां नं यात। थुकथं हे मेमेपिन्‍सं नं यात। फुक्‍कं मस्‍त मदय्‌कं हे सिना वन। 
LUK.20.32	दकलय्‌ लिपा व मिसा नं सित। 
LUK.20.33	आः धयादिसँ, सीपिं म्‍वाना वइबलय्‌ व मिसा सुया कलाः जुइ? इपिं न्‍हय्‌म्‍हय्‌सिनं नं वयात कलाः तःगु दु।”
LUK.20.34	वय्‌कलं इमित धयादिल – “थ्‍व संसारय्‌ च्‍वंपिं मनूतय्‌सं जक ब्‍याहा याइ, अले बिया छ्वइ। 
LUK.20.35	सिनाः म्‍वाना वयाः स्‍वर्गय्‌ वनिपिं मनूतय्‌ सुयां ब्‍याहा नं जुइ मखु। अले सुयातं बिया नं छ्वइ मखु। 
LUK.20.36	इपिं ला स्‍वर्गदूत थें जुइ, उकिं इपिं हानं सी मखुत। सीपिन्‍त म्‍वाका तःगुलिं इपिं परमेश्वरया मस्‍त जुइ।
LUK.20.37	“मोशां नं सीपिं मनूत म्‍वाना वइ धकाः क्‍यना वंगु दुनि। झालय्‌ मि च्‍याःबलय्‌ परमेश्वरं धयादीगु खँ मोशां थथे च्‍वया थकूगु दु – ‘जि अब्राहाम, इसहाक व याकूबया परमेश्वर खः।’
LUK.20.38	थुकियागु अर्थ परमेश्वर सीपिनि परमेश्वर मखु, बरु म्‍वाना च्‍वंपिनि परमेश्वर खः, छाय्‌धाःसा फुक्‍कं वय्‌कःया निंतिं हे म्‍वाना च्‍वंपिं खः।”
LUK.20.39	अले गुलिं शास्‍त्रीतय्‌सं लिसः बिल – “गुरूजु, छिं धात्‍थें हे खःगु खँ धयादिल।” 
LUK.20.40	अबलय्‌ निसें सुनानं हे वय्‌कःयाके छुं हे न्‍यनेगु आँट याये मफुत।
LUK.20.41	वय्‌कलं इमित धयादिल – “मुक्ति बीम्‍ह ख्रीष्‍ट दाऊदया काय्‌ खः धकाः इमिसं गथे यानाः धाये फत? 
LUK.20.42+LUK.20.43	दाऊद थःम्‍हय्‌सिनं हे भजन सफुलिइ थथे च्‍वया थकूगु दु –
LUK.20.42+LUK.20.43	‘छं शत्रुतय्‌त छंगु पालि तःले मततले
LUK.20.42+LUK.20.43	छ जिगु जव ल्‍हाः पाखे च्‍वना च्‍वँ धकाः
LUK.20.42+LUK.20.43	परमप्रभुं जिमि प्रभुयात धयादिल।’
LUK.20.44	दाऊदं हे वयात ‘प्रभु’ धकाः धाल धाःसा गथे यानाः दाऊदया काय्‌ जुइ फइ?”
LUK.20.45	अले फुक्‍क मनूतय्‌सं ताय्‌क वय्‌कलं चेलातय्‌त धयादिल – 
LUK.20.46	“ततःपाःगु लं फिना जुइ मास्‍ति वःपिं, बजारय्‌ मनूतय्‌सं मानय्‌ याका जुइ मास्‍ति वःपिं, धर्मशास्‍त्र स्‍यनिगु छेँय्‌ दकलय्‌ न्‍ह्यःने फ्‍यतू वने मास्‍ति वःपिं, भ्‍वय्‌बलय्‌ ततःधंपिं नाप च्‍वने मास्‍ति वःपिं शास्‍त्रीत खनाः होश या। 
LUK.20.47	थज्‍याःपिन्‍सं भाःत मदुपिं मिसातय्‌गु छेँ लुतय्‌ यानाच्‍वंगु दु, प्रार्थना धाःसा कर्पिन्‍त क्‍यनेत ततःहाकय्‌क याना क्‍यनी। थज्‍याःपिन्‍सं हे दकलय्‌ तःधंगु सजाँय फये मालीतिनि।”
LUK.21.1	अले येशूं धनी मनूतय्‌सं देगलय्‌ च्‍वंगु धुकुतिइ धिबा तयाच्‍वंगु स्‍वया च्‍वनादिल। 
LUK.21.2	वय्‌कलं छम्‍ह तसकं चीमिम्‍ह भाःत मदुम्‍ह मिसां नं वयाः सिजःयागु धिबा तया वंगु खन।
LUK.21.3	अले वय्‌कलं धयादिल – “जिं छिमित धात्‍थें धाये – धुकुतिइ धिबा छाःवःपिं मध्‍ये दकलय्‌ अप्‍वः धिबा छाःम्‍ह ला थ्‍व चीमिम्‍ह भाःत मदुम्‍ह मिसा खः। 
LUK.21.4	छाय्‌धाःसा मेपिन्‍सं ला इमिके यक्‍व दुगुलिं अःपुक बियावन। थ्‍व मिसां ला थःके दुगु फुक्‍कं नयेत मदय्‌क हे बियावन।”
LUK.21.5	चेलातय्‌ थःथवय्‌ देगःया खँय्‌ देगः ला गुलि बाबांलाःगु ल्‍वहँतं व छाय्‌ हयातःगु बसजालं छाय्‌पिया तःगु दु धकाः खँ ल्‍हानाच्‍वन। 
LUK.21.6	अले येशूं धयादिल – “छिमिसं खनाच्‍वंगु थ्‍व फुक्‍कं छन्‍हु नाश जुइतिनि, अबलय्‌ थ्‍व फुक्‍कं दुना वनाः ल्‍वहं छगः नं दइ मखुनि।”
LUK.21.7	अले इमिसं वय्‌कःयाके न्‍यन – “गुरूजु, थथे गुबलय्‌ जुइ? अले थथे जुइ धकाः गथे याना सीकेगु?”
LUK.21.8	वय्‌कलं धयादिल – “होश याना च्‍वँ, सुनानं छिमिगु मिखाय्‌ धुलं छ्वाके मफयेमा, छाय्‌धाःसा यक्‍व हे मनूतय्‌सं जिगु नामय्‌ वयाः – ‘जि व हे खः’ अले ‘ई न्‍ह्यःने थ्‍यंकः वये धुंकल’ धकाः धाइ। अय्‌नं छिपिं इपिं नाप वने मते। 
LUK.21.9	अले छिमिसं जवं खवं तसकं ल्‍वापु जूगु व ल्‍वापु जुइत्‍यंगु खँ न्‍यनी। अय्‌सां छिपिं ग्‍याये मते, छाय्‌धाःसा थ्‍व संसार नाश जुया वने न्‍ह्यः थथे जुइ हे माः। अथेसां उघ्रिमय्‌ हे संसारयागु नाश जुइ मखु।”
LUK.21.10	वय्‌कलं हानं धयादिल – “देश देशतय्‌गु दथुइ ल्‍वापु जुइ। राज्‍य राज्‍यया दथुइ ल्‍वापु जुइ। 
LUK.21.11	थाय्‌ थासय्‌ ततःधंक भ्‍वखाय्‌ ब्‍वइ, थाय्‌ थासय्‌ अनिकाल जुइ, यक्‍व ल्‍वचं थी, अबलय्‌ आकाशय्‌ तसकं ततःधंगु व ग्‍यानापुगु चिं खने दइ।
LUK.21.12	“थथे जुइ न्‍ह्यः जिगु नांयागु निंतिं छिमित ज्‍वनाः कसाः याइ, धर्मशास्‍त्र स्‍यनिगु छेँया थकालिपिन्‍त लः ल्‍हाना बी, झ्‍यालखानाय्‌ कुनी, अले जुजुपिन्‍थाय्‌ व हाकिमतय्‌थाय्‌ यंकी। 
LUK.21.13	थुकथं छिमिसं इमिगु न्‍ह्यःने जिगु साक्षी बी खनी। 
LUK.21.14	अय्‌नं छिमिसं गुकथं लिसः बी माली धकाः धन्‍दा काये मते, 
LUK.21.15	छाय्‌धाःसा जिं छिमित थज्‍याःगु खँ व बुद्धि बी, गुकियात छिमि शत्रुतय्‌सं लिसः बी नं फइ मखु, त्‍वाःल्‍हाय्‌ नं फइ मखु।
LUK.21.16	थः हे मांबौ, दाजुकिजा, थःथिति व पासापिन्‍सं तकं छिमित ज्‍वंका छ्वइ, अले छिपिं मध्‍ये गुलिसित ला स्‍याना छ्वइ। 
LUK.21.17	जिगु नामं यानाः छिमित फुक्‍कसिनं हेला याइ। 
LUK.21.18	अय्‌नं इमिसं छिमिगु छेनय्‌ च्‍वंगु सँ छपु नं स्‍यंके फइ मखु। 
LUK.21.19	छिमिसं सह यानाच्‍वन धाःसा छिमित अनन्‍त जीवन दइ।”
LUK.21.20	“गुबलय्‌ छिमिसं यरूशलेमयात सिपाइँतय्‌सं घेरय्‌ याःगु खनी, उबलय्‌ आः याकनं हे यरूशलेमयागु नाश जुइ धकाः छिमिसं सीकि। 
LUK.21.21	उबलय्‌ यहूदियाय्‌ च्‍वना च्‍वंपिं फुक्‍कं पहाडय्‌ बिस्‍युं हुँ, शहरय्‌ च्‍वंपिं फुक्‍कं बिस्‍युं हुँ, गामय्‌ च्‍वना च्‍वंपिं शहरय्‌ दुने वने मते। 
LUK.21.22	छाय्‌धाःसा थ्‍व धर्मशास्‍त्रय् च्‍वया तःगु फुक्‍कं पूवंकेत पलेसा काइगु दिन खः।
LUK.21.23	प्‍वाथय्‌ दुपिं व दुरु त्‍वंम्‍ह मचा दुपिं मिसातय्‌त तसकं सास्‍ति जुइ। छाय्‌धाःसा अबलय्‌ थ्‍व देशय्‌ तसकं दुःखकष्‍ट जू वइ, अले थन च्‍वंपिन्‍सं परमेश्वरयागु तं फये माली। 
LUK.21.24	गुलिसित तरवारं पालाः स्‍याइ, गुलिसित ज्‍वनाः देश देशय्‌ यंकी, अले यहूदीमखुपिनिगु ई पूमवंतले इमिसं यरूशलेमयात न्‍हुतु न्‍हुया तइ।”
LUK.21.25	“अले सूर्यलय्‌, तिमिलाय्‌ व नगुलय्‌ चिं खने दइ। समुद्रयागु सलं व लःद्वम्‍बलं यानाः पृथ्‍वीइ च्‍वंपिं फुक्‍क जातयापिं मनूत ग्‍यानाः आछु आछु कनी।
LUK.21.26	पृथ्‍वीइ आः छु जुइन धकाः ग्‍यानाः मनूत मुर्च्‍छां कइ, छाय्‌धाःसा आकाशय्‌ च्‍वंगु फुक्‍क शक्ति खाइ। 
LUK.21.27	अले इमिसं मनूया काय्‌यात तःधंगु शक्ति ज्‍वनाः झः झः धाय्‌क सुपाँचय्‌ वयाच्‍वंगु खनी।
LUK.21.28	थथे जुइवं छिमिसं दनाः च्‍वय्‌पाखे स्‍व, छाय्‌धाःसा याकनं हे छिमिगु उद्धार जुइत्‍यंगु दु।”
LUK.21.29	अले वय्‌कलं इमित छपु उखान कनादिल – “यःमरि मायात स्‍व, अथे हे मेमेगु सिमायात नं छकः स्‍व। 
LUK.21.30	थुमिके चुलि जाया वल कि, छिमिसं ‘तां न्‍वःगु ई वल’ धकाः सीकी। 
LUK.21.31	अथे हे गुबलय्‌ छिमिसं जिं धया थें जुया वयाच्‍वंगु खनी, परमेश्वरयागु राज्‍य न्‍ह्यःने वये धुंकल धकाः सीकि। 
LUK.21.32	जिं छिमित धात्‍थें धाये – गुबलय्‌ तक थ्‍व फुक्‍कं जुइ मखु, उबलय्‌ तक आःयापिं मनूत सिना वनी मखु। 
LUK.21.33	आकाश व पृथ्‍वी मदया वनी, अय्‌नं जिगु वचन मदया वनी मखु।”
LUK.21.34	“अय्‌जूगुलिं छिमिसं होश याना च्‍वँ। भ्‍वय्‌ जक नया जुइगु, अय्‌लाः थ्‍वँ जक त्‍वना जुइगु, अले थ्‍व जीवनयागु धन्‍दा कया जुइगु याना जुल धाःसा छिमिसं मसीक जिं धयागु दिन वइ। 
LUK.21.35	छाय्‌धाःसा व दिन पृथ्‍वीइ च्‍वंपिं फुक्‍क मनूतय्‌गु निंतिं तक्‍यंकिगु जाल थें जुयाः वइ। 
LUK.21.36	अय्‌जूगुलिं होश याना च्‍वँ। व दिनय्‌ जू वइगु फुक्‍क खं बचय्‌ जुइत व मनूया काय्‌या न्‍ह्यःने दने फय्‌केत छिमिसं न्‍ह्याबलें प्रार्थना याना च्‍वँ।”
LUK.21.37	न्‍हियान्‍हिथं येशू देगलय्‌ स्‍यनेकने यानाः बहनी जुइवं जैतून डाँडाय्‌ बाय्‌ च्‍वं झायादीगु खः।
LUK.21.38	मनूत सुथय्‌ न्‍हापांनिसें हे वय्‌कलं स्‍यनादीगु खँ न्‍यनेत देगलय्‌ मुं वयाच्‍वनी।
LUK.22.1	सोडा मतःगु मरि नयेगु नखः न्‍ह्यःने थ्‍यंकः वल। थ्‍व नखःया न्‍हापांगु दिं छुत्‍कारायागु नखः खः।
LUK.22.2	तःधंपिं पुजाहारी व शास्‍त्रीतय्‌ येशूयात स्‍यायेगु ग्‍वःसा खः। अय्‌नं मनूत खनाः ग्‍यानाः इमिसं वय्‌कःयात सुलाः स्‍यायेगु ग्‍वःसा ग्‍वया च्‍वन।
LUK.22.3	उबलय्‌ हे झिंनिम्‍ह चेलात मध्‍ये छम्‍ह यहूदा इस्‍करियोतयाके शैतान दुबित। 
LUK.22.4	वं तःधंपिं पुजाहारीत व देगःया सिपाइँतय्‌ कप्‍तानयाथाय्‌ वनाः येशूयात ज्‍वंका बी फु धकाः धाल। 
LUK.22.5	इमिसं लय्‌लय्‌तायाः वयात धिबा बी धकाः धया हल। 
LUK.22.6	यहूदा मानय्‌ जुल। अबलय्‌ निसें वं मनू मदुथाय्‌ लाकाः वय्‌कःयात इमिगु ल्‍हातय्‌ ज्‍वंका छ्वयेत स्‍वयाच्‍वन।
LUK.22.7	सोडा मतःगु मरि नयेगु छुत्‍कारायागु नखःबलय्‌ भ्‍याःचा स्‍यायेगु दिं थ्‍यंकः वल। 
LUK.22.8	अय्‌जूगुलिं येशूं थथे धयाः पत्रुस व यूहन्‍नायात छ्वयादिल – “हुँ, छुत्‍कारायागु भ्‍वय्‌ नयेत छिमिसं वनाः भ्‍वय्‌ ज्‍वरय्‌ या।”
LUK.22.9	इमिसं धाल – “गन वनाः ज्‍वरय्‌ यायेगु?”
LUK.22.10	वय्‌कलं धयादिल – “न्‍यँ, शहरय्‌ दुहां वनेवं छिमिसं घलय्‌ लः कयावयाच्‍वंम्‍ह छम्‍ह मनूयात नाप लाइ। छिपिं व हे मनूया ल्‍यू ल्‍यू हुँ। व गन दुहां वनी, अन हे वनाः 
LUK.22.11	छिमिसं छेँ थुवाःयात धा – ‘छितः गुरूजुं थथे धया हःगु दु – “जिमि चेलात नाप छुत्‍कारायागु भ्‍वय्‌ नयेत क्‍वथा क्‍यनादिसँ हं।”’ 
LUK.22.12	अले वं छिमित बांलाका तःगु तःकूगु च्‍वतय्‌ क्‍यने यंकी, छिमिसं अन हे ज्‍वरय्‌ या।” 
LUK.22.13	अले इपिं वन। वय्‌कलं इमित गथे धया छ्वयादीगु खः, इमिसं अथे हे लुइकल, अले अन हे भ्‍वय्‌ ज्‍वरय्‌ यात।
LUK.22.14	भ्‍वय्‌ नये त्‍यय्‌काः येशू व प्रेरितत झ्‍वःलाक फ्‍यतुनादिल। 
LUK.22.15	वय्‌कलं धयादिल – “दुःख सी न्‍ह्यः जि छिपिं नाप च्‍वनाः छुत्‍कारायागु भ्‍वय्‌ नयेगु तसकं इच्‍छा जुयाच्‍वंगु खः। 
LUK.22.16	जिं छिमित धाये – परमेश्वरयागु राज्‍यय्‌ भ्‍वय्‌यागु अर्थ पूमवंतले जिं हानं थ्‍व भ्‍वय्‌ नये मखु।”
LUK.22.17	अले वय्‌कलं ख्‍वला कयाः परमेश्वरयात सुभाय्‌ बियाः धयादिल – “थ्‍व का, छिपिं सकसिनं इनाः त्‍वँ। 
LUK.22.18	जिं छिमित धाये – परमेश्वरयागु राज्‍य मवतले थ्‍व दाखमद्य त्‍वने मखुत।”
LUK.22.19	वय्‌कलं हानं मरि कयाः परमेश्वरयात सुभाय्‌ बियाः कुचा कुचा थलाः इमित थथे धयाः बियादिल – “थ्‍व मरि न। थ्‍व छिमित बियागु जिगु म्‍ह खः। आवंनिसें जितः लुमंकेत थथे यायेगु या।”
LUK.22.20	नये धुंकाः अथे हे ख्‍वला कयाः वय्‌कलं धयादिल – “थ्‍व ख्‍वला छिमिगु निंतिं जिगु हि हाय्‌कागु परमेश्वरयागु न्‍हूगु बाचा खः।
LUK.22.21	“तर न्‍यँ, जितः ज्‍वंका छ्वइम्‍ह मनू जि नाप हे फ्‍यतुनाच्‍वंगु दु।
LUK.22.22	च्‍वया तःथें मनूया काय्‌ ला सिना वने हे माः। अय्‌नं वयात ज्‍वंका छ्वइम्‍ह मनूयात तसकं धिक्‍कार दु।” 
LUK.22.23	अले इपिं थःथवय्‌ थथे धकाः खँ ल्‍हात – “झीगु पुचलय्‌ अथे याइम्‍ह मनू सु जुइ?”
LUK.22.24	इपिं मध्‍ये दकलय्‌ तःधंम्‍ह सु जुइ धकाः चेलात कच कच हालाच्‍वन।
LUK.22.25	अले येशूं इमित धयादिल – “थ्‍व संसारय्‌ शासन याइपिन्‍सं मनूतय्‌त ल्‍हातय्‌ काइ। इमि हाकिमतय्‌त भिंपिं मनूत धकाः धाइ। 
LUK.22.26	छिमिसं धाःसा अथे याये दइ मखु, बरु छिपिं मध्‍ये सु दकलय्‌ तःधंम्‍ह खः वं दकलय्‌ चिधंम्‍ह जुयाः क्‍यने माः। अले छिमि नायः सु खः वं ला झन फुक्‍कसियां च्‍यः जुयाः ज्‍या याये माः।
LUK.22.27	नया च्‍वंम्‍ह तःधं ला कि वयात नयेगु तये हया च्‍वंम्‍ह च्‍यः तःधं? नया च्‍वंम्‍ह मखु ला, तःधंम्‍ह? अय्‌नं जिं छिमित सेवा याना च्‍वनागु दु।
LUK.22.28	“जिगु दुःखकष्‍टय्‌ छिपिं जि नाप च्‍वनाच्‍वंगु दु। 
LUK.22.29	अय्‌जूगुलिं गथे जिमि बाःनं जितः जुजु यानादिल, जिं नं छिमित अथे हे याना बी। 
LUK.22.30	अले छिमिसं जिगु राज्‍यय्‌ जि नाप च्‍वनाः नयेत्‍वने याये खनी। अले हानं सिंहासनय्‌ च्‍वनाः छिमिसं इस्राएलया झिंनिगू कुलयापिं मनूतय्‌त न्‍याय याइ।”
LUK.22.31	“सिमोन, सिमोन न्‍यँ, शैतानं छिमित छ्व हाये थें हायेत उजं काये धुंकल। 
LUK.22.32	अय्‌नं छंगु विश्वास बमलाना मवनेमा धकाः जिं प्रार्थना यानागु दु। जिथाय्‌ हानं लिहां वये धुंकाः छं थः दाजुकिजापिन्‍त बल्‍लाकि।”
LUK.22.33	अले वं येशूयात धाल – “प्रभु, झ्‍यालखानाय्‌ वने माःसां, सी हे माःसां जिं छितः त्‍वःते मखु।”
LUK.22.34	वय्‌कलं धयादिल – “पत्रुस, जिं छन्‍त धाये – थौं खा हाले न्‍ह्यः छं जितः स्‍वकः तक म्‍हमस्‍यू धकाः धाइ।”
LUK.22.35	येशूं चेलातय्‌त धयादिल – “जिं छिमित धिबा, म्‍हिचा व लाकां मब्‍युसे छ्वयाबलय्‌ छिमित माःगु तरय्‌ जू ला कि मजू?”
LUK.22.35	इमिसं धाल – “जू।”
LUK.22.36	वय्‌कलं हानं धयादिल – “आः धाःसा सुयाके धिबा दु, वं व धिबा तया ति, अथे हे म्‍हिचा नं कया ति। अले सुयाके तरवार मदु वं थःगु कोट मिया जूसां तरवार न्‍या। 
LUK.22.37	‘वय्‌कःयात दाखुँतय्‌ ल्‍याखय्‌ तइ’ धकाः जिगु बारे धर्मशास्‍त्रय्‌ च्‍वयातःगु खँ पूवने हे माः। छाय्‌धाःसा जिगु बारे च्‍वयातःगु खँ पूवनाच्‍वंगु दु।”
LUK.22.38	इमिसं धाल – “स्‍वयादिसँ प्रभु, जिमिके निपु तरवार दु।”
LUK.22.38	वय्‌कलं धयादिल – “थुलि दुसा गाः।”
LUK.22.39	येशू अनं पिहां झायाः वय्‌कःयागु बानि दु थें जैतून डाँडाय्‌ थहां झायादिल। चेलात नं वय्‌कः नाप ल्‍यू ल्‍यू वन। 
LUK.22.40	अन थ्‍यने धुंकाः वय्‌कलं इमित धयादिल – “प्रार्थना याना च्‍वँ, मखुसा छिपिं जाँचय्‌ लाइ।”
LUK.22.41	अले वय्‌कः इमिथासं भचा उज्‍यां वनाः पुलिं चुयाः प्रार्थना यानादिल। 
LUK.22.42	“बाः, ज्‍यूसा थ्‍व ख्‍वला जिथासं चीकादिसँ। अय्‌नं जितः यःथें यानादी मते, छितः यःथें हे यानादिसँ।” 
LUK.22.43	उबलय्‌ स्‍वर्गं छम्‍ह स्‍वर्गदूतं वयाः वय्‌कःयात लिधंसा बियाच्‍वन। 
LUK.22.44	अले नुगलय्‌ तसकं हीसे च्‍वनाः नुगः हे ह्वगनि थें च्‍वंगुलिं वय्‌कलं झन तसकं मन बियाः प्रार्थना यानादिल। वय्‌कःयागु चःति हि थें ततःफुति जुयाः बँय्‌ तिकि ननाच्‍वन।
LUK.22.45	प्रार्थना यानादी धुंकाः वय्‌कः दनाः चेलात दुथाय्‌ झाःबलय्‌ इपिं नुगः मछिंकाः मस्‍तं द्यना च्‍वंगु खनादिल। 
LUK.22.46	अले वय्‌कलं धयादिल – “छिपिं छाय्‌ द्यना च्‍वनागु? दनाः प्रार्थना या। अले जक दुःखकष्‍ट जू वःसां छिपिं बल्‍लाना च्‍वने फइ।”
LUK.22.47	वय्‌कलं नवाना च्‍वनादीबलय्‌ हे अन छगू हुल मनूत वल। झिंनिम्‍ह चेलात मध्‍ये यहूदा धाःम्‍ह चेला इमिगु न्‍ह्यः न्‍ह्यः दु। यहूदां वयाः वय्‌कःयात चुप्‍पा नल। 
LUK.22.48	अले वय्‌कलं वयात धयादिल – “हे यहूदा, मनूया काय्‌यात छु छं चुप्‍पा नयाः ज्‍वंकेगु ला?”
LUK.22.49	चेलातय्‌सं अन छु जुइ त्‍यंगु खः धकाः सीकाः थथे धाल – “प्रभु, जिमिसं तरवारं पाला बी ला?” 
LUK.22.50	छम्‍ह चेलां दकलय्‌ तःधंम्‍ह पुजाहारीया दासयागु जव न्‍हाय्‌पं ध्‍यना बिल।
LUK.22.51	तर वय्‌कलं धयादिल – “गात, त्‍वःता ब्‍यु।” अले वय्‌कलं वयागु न्‍हाय्‌पं थियाः लाय्‌कादिल।
LUK.22.52	अले ज्‍वं वःपिं तःधंपिं पुजाहारीतय्‌त, देगःया सिपाइँतय्‌ कप्‍तानतय्‌त व थकालिपिन्‍त धयादिल – “जि छम्‍हय्‌सित ज्‍वनेत थथे तरवार व कथि ज्‍वना वये माःगु छाय्‌? छु जि दाखुँ खः ला? 
LUK.22.53	न्‍हियान्‍हिथं छिकपिं नाप देगलय्‌ दुबलय्‌ धाःसा छिकपिन्‍सं जितः मज्‍वं। तर थ्‍व छिकपिनिगु ई खः, अले खिउँया शक्तियागु राज्‍य खः।”
LUK.22.54	अले इमिसं येशूयात ज्‍वनाः दकलय्‌ तःधंम्‍ह पुजाहारीयागु छेँय्‌ हल। पत्रुस धाःसा तापाकं ल्‍यू ल्‍यू वनाच्‍वन। 
LUK.22.55	अबलय्‌ अन मनूत चुकय्‌ दथुइ मि छ्वय्‌काः पनाच्‍वन। पत्रुस नं वनाः इपिं नाप च्‍वन। 
LUK.22.56	छम्‍ह भ्‍वातिं नं मियागु जलय्‌ वयात खनाः क्‍वथीक स्‍वयाः धाल – “थ्‍व मनू नं व नाप जुइम्‍ह खः।”
LUK.22.57	वं मखु धकाः थथे धाल – “वय्‌कःयात जिं म्‍हमस्‍यू।”
LUK.22.58	भचा जाय्‌काः मेम्‍ह मनुखं खनाः वयात धाल – “छ नं इपिं नाप जुया च्‍वंम्‍ह खः।”
LUK.22.58	वं हानं धाल – “जि मखु।”
LUK.22.59	अले घौछिति जाय्‌काः मेम्‍हय्‌सिनं थथे धाल – “थ्‍व मनू येशू नाप जुइम्‍ह खः, छाय्‌धाःसा थ्‍व नं छम्‍ह गालीली खः।”
LUK.22.60	वं हानं धाल – “छिं धयादीगु खँ जिं मस्‍यू।” वं अथे धया च्‍वंबलय्‌ हे खा हाला हाल।
LUK.22.61	अले प्रभुं लिफः स्‍वयाः पत्रुसयात स्‍वयादिल। वं प्रभुं धयादीगु खँ लुमंकल – “थौं खा हाले न्‍ह्यः छं जितः स्‍वकः तक म्‍हमस्‍यू धकाः धाइ।” 
LUK.22.62	अले व अन चुकं पिने वनाः ह्वाँय्‌ ह्वाँय्‌ ख्‍वल।
LUK.22.63	पाः च्‍वना च्‍वंपिं मनूतय्‌सं येशूयात गिजय्‌ यानाः दाल। 
LUK.22.64	इमिसं वय्‌कःयागु मिखाय्‌ चिनाः “का धा, छन्‍त दाःम्‍ह सु खः?” धकाः धाल। 
LUK.22.65	उकथं हे वय्‌कःयात बेइज्‍जत यानाः यः यःथें धाल।
LUK.22.66	सुथय्‌ थकालिपिं, तःधंपिं पुजाहारीत व शास्‍त्रीत फुक्‍कं मुन। अले इमिसं येशूयात सभाय्‌ थनाः थथे धाल – 
LUK.22.67	“छ मुक्ति बीम्‍ह ख्रीष्‍ट खः धयागु जूसा जिमित धा।”
LUK.22.67	वय्‌कलं धयादिल – “जिं धाःसां छिकपिन्‍सं विश्वास यानादी मखु। 
LUK.22.68	अले जिं छुं न्‍यंसां छिकपिन्‍सं लिसः बियादी मखु। 
LUK.22.69	आवंनिसें मनूया काय्‌ शक्ति दुम्‍ह परमेश्वरयागु जव ल्‍हाः पाखे च्‍वनी।”
LUK.22.70	अले इपिं फुक्‍कसिनं धाल – “अय्‌सा छ परमेश्वरया काय्‌ खः ला?”
LUK.22.70	वय्‌कलं धयादिल – “खः धकाः ला छिकपिन्‍सं हे धयादिल नि।”
LUK.22.71	अले इमिसं धाल – “थुलिं अप्‍वः मेगु साक्षी हे म्‍वाःल। वयागु हे म्‍हुतुं झीसं न्‍यने धुन।”
LUK.23.1	अनंलि अन च्‍वंपिं फुक्‍क मनूत दनाः येशूयात पिलातसयाथाय्‌ यंकल। 
LUK.23.2	अले इमिसं वय्‌कःयात थथे धकाः पाः यात – “थ्‍व मनुखं झीगु जातियापिं मनूतय्‌त मखुगु खँ स्‍यना जूगु, कैसरयात कर पुले मते धकाः धया जूगु व थःत ख्रीष्‍ट जुजु खः धकाः धया जूगु जिमिसं न्‍यनागु खः।”
LUK.23.3	अले पिलातसं वय्‌कःयाके न्‍यन – “छ यहूदीतय्‌ जुजु खः ला?”
LUK.23.3	वय्‌कलं लिसः बियादिल – “छिं हे खः धकाः धयादिल।”
LUK.23.4	अले पिलातसं तःधंपिं पुजाहारीतय्‌त व मनूतय्‌गु हुलयात धाल – “जिं ला थ्‍व मनूयाके छुं हे दोष लुइके मफुत।”
LUK.23.5	अय्‌नं इपिं थथे धकाः झन हाला हल – “गालीलं निसें यहूदिया थ्‍यंक व थन नापं थ्‍व मनुखं स्‍यनेकने यानाः मनूतय्‌त स्‍यंकाच्‍वंगु दु।”
LUK.23.6	थ्‍व खँ न्‍यनाः पिलातसं येशू गालीलयाम्‍ह खः ला कि मखु धकाः न्‍यना स्‍वल। 
LUK.23.7	वय्‌कः हेरोदयागु इलाकाय्‌ लाःम्‍ह मनू खः धकाः सीकाः वं वय्‌कःयात हेरोदयाथाय्‌ छ्वया बिल। अबलय्‌ हेरोद यरूशलेमय्‌ हे च्‍वना च्‍वंगु दु।
LUK.23.8	वय्‌कःयात खनाः हेरोद तसकं लय्‌ ताल, छाय्‌धाःसा वं वय्‌कःयागु बारे न्‍यनातःगुलिं वय्‌कःयात स्‍वये मास्‍ति वय्‌का च्‍वंगु यक्‍व हे दत। नापं वं वय्‌कलं अजूचायापुगु चिं यानादीगु स्‍वयेगु आशा याना च्‍वंगु खः। 
LUK.23.9	अय्‌जूगुलिं वं यक्‍व खँ न्‍यना स्‍वल, तर वय्‌कलं छुं हे लिसः बिया मदी। 
LUK.23.10	तःधंपिं पुजाहारीत व शास्‍त्रीतय्‌सं वय्‌कःयात तःधंगु दोष बियाः पाः यात। 
LUK.23.11	अले हेरोद व वया सिपाइँतय्‌सं वय्‌कःयात गिजय्‌ याये फक्‍व यानाः जुजुयागु थेंज्‍याःगु लं फिकाः पिलातसयाथाय्‌ तुं लित छ्वया हल। 
LUK.23.12	उखुन्‍हु निसें हेरोद व पिलातस हानं मिलय्‌ जुल। न्‍हापा इपिं निम्‍ह मिलय्‌ मजूपिं खः।
LUK.23.13	पिलातसं हानं तःधंपिं पुजाहारीत, शासकत व मनूतय्‌त सःताः 
LUK.23.14	धाल – “छिमिसं मनूतय्‌त स्‍यंका जुल धकाः थ्‍व मनूयात ज्‍वनाः जिथाय्‌ हल, अय्‌नं छिमिगु हे न्‍ह्यःने जिं केरकार याना स्‍वयां नं छिमिसं पाः याःगु छुं नं दोष जिं लुइके मफुत। 
LUK.23.15	हेरोदं नं वयाके छुं हे दोष लुइके मफयाः जिथाय्‌ लिछ्वयाहल। स्‍याये हे माय्‌क ला वं छुं नं याःगु मदु। 
LUK.23.16	अय्‌जूगुलिं जिं वयात कोर्रां दायाः त्‍वःता छ्वया बी।” 
LUK.23.17	पिलातसं छुत्‍कारायागु नखःबलय्‌ छम्‍ह कैदीयात त्‍वःता छ्वयेगु चलन याना तःगु दु।
LUK.23.18	इपिं फुक्‍कं छस्‍सलं थथे धकाः चिल्‍लाय्‌दना हाला हल – “थ्‍व मनूयात स्‍याना छ्व, जिमित बारब्‍बायात त्‍वःता बियादिसँ।” 
LUK.23.19	शहरय्‌ ग्‍वलमाल याकूगुलिं व मनू स्‍याःगुलिं बारब्‍बायात कुना तःगु खः। 
LUK.23.20	येशूयात त्‍वःता छ्वयेगु मनं तुनाः पिलातसं हानं छकः इमित ध्‍वाथुइकल। 
LUK.23.21	अय्‌नं इपिं थथे धकाः हाला हल – “वयात क्रूसय्‌ यख्‍खानाः स्‍याना छ्व, वयात क्रूसय्‌ यख्‍खानाः स्‍याना छ्व।”
LUK.23.22	अय्‌जूसां स्‍वकः खुसि नं पिलातसं इमित थथे धाल – “वयात छाय्‌ स्‍यायेगु? वं छुं हे अपराध याःगु मदु। वं स्‍याये माय्‌क छुं नं अपराध याःगु जिं लुइके मफुत। अय्‌जूगुलिं जिं ला वयात कोर्रां दायाः त्‍वःता छ्वया बी।”
LUK.23.23	इमिसं जिद्दि यानाः झन जक ततःसलं “वयात क्रूसय्‌ यख्‍खानाः स्‍याना छ्व” धकाः हाला हल। थुकथं हालाः हे इमिसं त्‍याकल। 
LUK.23.24	अय्‌जूगुलिं पिलातसं इमिसं धाःथें येशूयात स्‍याके छ्वयेगु फैसला यात। 
LUK.23.25	वं ग्‍वलमाल याकूम्‍ह व ज्‍यानमारा जूगुलिं झ्‍यालखानाय्‌ कुना तःम्‍ह बारब्‍बायात इमिसं फ्‍वंथें त्‍वःता छ्वल। येशूयात धाःसा इमिसं धाःथें स्‍याकेत लः ल्‍हाना बिल।
LUK.23.26	रोमी सिपाइँतय्‌सं येशूयात यंका च्‍वंबलय्‌ छम्‍ह कुरेनीं वःम्‍ह सिमोनयात ज्‍वन। थ्‍व मनू शहरय्‌ वनेत वया च्‍वंम्‍ह खः। इमिसं वयात क्रूस कुबीकाः वय्‌कःयागु ल्‍यू ल्‍यू ब्‍वना यंकल। 
LUK.23.27	वय्‌कःया ल्‍यू ल्‍यू ग्‍वाः ग्‍वाः मनूत वयाच्‍वंगु दु। नुगःपा दा दां ह्वाँय्‌ ह्वाँय्‌ ख्‍वया वया च्‍वंपिं मिसात नं दु। 
LUK.23.28	वय्‌कलं इमिथाय्‌ लिफः स्‍वयाः धयादिल – “यरूशलेमय्‌ च्‍वंपिं मिसात, जिगु निंतिं ख्‍वये मते, बरु थःगु निंतिं व थः मस्‍तय्‌गु निंतिं ख्‍व। 
LUK.23.29	छाय्‌धाःसा अज्‍याःगु दिं नं वइतिनि, गुबलय्‌ मनूतय्‌सं मचा मदुपिं, मचा बुइके मलंपिं व मचायात दुरु त्‍वंके मलंपिं धन्‍यपिं खः धकाः धाइ। 
LUK.23.30	अबलय्‌
LUK.23.30	‘मनूतय्‌सं पहाडयात वनाः
LUK.23.30	“जिमित ल्‍हाः वा।”
LUK.23.30	अले डाँडायात –
LUK.23.30	“जिमित ल्‍हाना छ्व”
LUK.23.30	धकाः धाइ।’
LUK.23.31	प्‍याःगु सिमायात ला मनूतय्‌सं छ्वय्‌कल धाःसा गंगु सिमायागु झन छु जक गति जुइ?”
LUK.23.32	मेपिं निम्‍ह अपराधीतय्‌त नं वय्‌कः नाप स्‍याना छ्वयेत इमिसं यंकूगु दु। 
LUK.23.33	“खप्‍परे” धाःगु थासय्‌ थ्‍यंकाः इमिसं वय्‌कःयात क्रूसय्‌ नकिं तानाः यख्‍खाया बिल। अले अपराधीतय्‌त नं अथे हे यानाः वय्‌कःया जवय्‌ व खवय्‌ यख्‍खाया बिल।
LUK.23.34	वय्‌कलं धयादिल – “बाः, थुमित क्षमा यानादिसँ। थुमिसं छु यानाच्‍वना धकाः मस्‍यू।” सिपाइँतय्‌सं चिट्ठा तयाः वय्‌कःयागु वसः इना काल।
LUK.23.35	अन लिक्‍कसं दनाः मनूत स्‍वयाच्‍वंगु दु। शासकतय्‌सं धाःसा वय्‌कःयात थथे धकाः गिजय्‌ यात – “थ्‍वं कर्पिन्‍त ला बचय्‌ यात, थ्‍व मनू परमेश्वरं हे ल्‍यया तःम्‍ह मुक्ति बीम्‍ह ख्रीष्‍ट खः धयागु जूसा थःत नं बचय्‌ याये फये माःगु खः।”
LUK.23.36	सिपाइँतय्‌सं नं वय्‌कःयात पाउँति त्‍वंकाः थथे धकाः गिजय्‌ यात –
LUK.23.37	“यहूदीतय्‌ जुजु खःसा छं थःत बचय्‌ या।” 
LUK.23.38	वय्‌कःयागु च्‍वसं – “थ्‍व यहूदीतय्‌ जुजु खः” धकाः द्वपं पौ यख्खाना तःगु दु।
LUK.23.39	वय्‌कः नाप यख्‍खाना तःम्‍ह छम्‍ह अपराधीं नं वय्‌कःयात थथे धकाः गिजय्‌ यात – “ख्रीष्‍ट धाःम्‍ह छ हे मखु ला? छ थः नं बचय्‌ जु जिमित नं बचय्‌ या।”
LUK.23.40	मेम्‍ह अपराधीं धाःसा वयात ब्‍वः बियाः थथे धाल – “वं थे हे सजाँय फयाच्‍वने मालं नं छ परमेश्वर खनाः मग्‍याः ला? 
LUK.23.41	झीत ला झीसं यानागु ज्‍या हे अपराध जूगुलिं थथे याना तल, अय्‌नं थ्‍व मनुखं ला छुं मभिंगु ज्‍या याःगु मदु।” 
LUK.23.42	अले वं धाल – “येशू, छि जुजु जुयाः झायादीबलय्‌ जितः नं लुमंकादिसँ।”
LUK.23.43	अले वय्‌कलं लिसः बियादिल – “जिं छन्‍त धात्‍थें धाये – थौं हे छ जि नाप स्‍वर्गय्‌ वने खनी।”
LUK.23.44	अबलय्‌ न्‍हिनय्‌ बाह्र बजेनिसें तीन बजे तक देशय्‌ फुक्‍कभनं खिउँसे च्‍वना वन। 
LUK.23.45	सूर्य खिउँसे च्‍वना वन। अले देगलय्‌ च्‍वंगु पर्दा च्‍वं निसें क्‍वथ्‍यंक निकू दलाः गुना वन।
LUK.23.46	येशू तःसलं थथे धकाः हालादिल – “बाः, जिगु आत्‍मायात छिगु हे ल्‍हातय्‌ लः ल्‍हाना बी।” थथे धयाः वय्‌कलं प्राण त्‍वःतादिल।
LUK.23.47	रोमी कप्‍तानं थथे जूगु खनाः परमेश्वरयात तःधंकाः थथे धाल – “धात्‍थें हे, थ्‍व मनू ला भिंम्‍ह खः।” 
LUK.23.48	अन स्‍वः वया च्‍वंपिं मनूतय्‌सं थ्‍व खनाः तसकं नुगः मछिंकाः छेँय्‌ छेँय्‌ लिहां वन। 
LUK.23.49	वय्‌कःयात म्‍हस्‍यूपिं मनूत व गालीलंनिसें वय्‌कः नाप वःपिं मिसात नं भचा तापाक च्‍वनाः अन जुयाच्‍वंगु फुक्‍क स्‍वयाच्‍वंगु दु।
LUK.23.50	योसेफ धाःम्‍ह छम्‍ह भिंम्‍ह व धर्मीम्‍ह मनू खः। व सभाया छम्‍ह दुजः नं खः। 
LUK.23.51	अथे जूसां वं इमिसं येशूयात स्‍यायेगु ग्‍वसाः ग्‍वःबलय्‌ विरोध याःगु खः। व यहूदियाया अरिमाथिया धयाथाय्‌ च्‍वंम्‍ह खः। अले व परमेश्वरं राज्‍य यानादीतिनि धकाः पिया च्‍वंम्‍ह खः। 
LUK.23.52	आः वं पिलातसयाथाय्‌ वनाः येशूयागु सीम्‍ह फ्‍वन। 
LUK.23.53	अले वं सीम्‍हयात क्रूसं क्‍वकयाः भिंगु सुति कापतं हिनाः ल्‍वहँतय्‌ प्‍वाः खना दय्‌का तःगु न्‍हूगु चिहानय्‌ यंकाः तल। 
LUK.23.54	उखुन्‍हु शुक्रबार खः, अले शबाथ सुरु जुइ त्‍यंगु खः।
LUK.23.55	गालीलं निसें वय्‌कःनाप वःपिं मिसात नं योसेफ नापं वनाः वय्‌कःयात तःगु चिहान स्‍वल। अले सीम्‍हयात गथे यानाः तल, व नं स्‍वल। 
LUK.23.56	अले इमिसं लिहां वनाः सीम्‍हय्‌ तय्‌त माःगु अत्तर व मलम दय्‌काः थिक्‍क याना तल। अय्‌नं व्‍यवस्‍थाय्‌ च्‍वया तःथें शबाथ खुन्‍हु आराम यात।
LUK.24.1	आइतबार खुन्‍हु सुथ न्‍हापां इपिं मिसात थःपिन्‍सं दय्‌कूगु मलम ज्‍वनाः चिहानय्‌ वन। 
LUK.24.2	अन थ्‍यंबलय्‌ इमिसं चिहानयागु लुखा प्‍वाः तिना तःगु ल्‍वहं चीका तःगु खन। 
LUK.24.3	दुने वनाः स्‍वः वंबलय्‌ इमिसं प्रभु येशूयागु सीम्‍ह लुइके मफुत। 
LUK.24.4	अय्‌जूगुलिं इपिं वातां च्‍वना च्‍वंबलय्‌ तसकं थीगु वसतं फिना तःपिं निम्‍ह मनूत इमिगु लिक्‍क दं वल।
LUK.24.5	इमिसं ग्‍यानाः थस्‍वये तकं मफुत। व मनूतय्‌सं इमित धाल – “म्‍वाःम्‍हय्‌सित चिहानय्‌ छाय्‌ माः वया च्‍वनागु? 
LUK.24.6	वय्‌कः थन मदी। वय्‌कः ला सीम्‍हं म्‍वाना वये धुंकल। गालीलय्‌ दीबलय्‌ वय्‌कलं छिमित धयादीगु खँ लुमंकि – 
LUK.24.7	मनूया काय्‌यात पापी मनूतय्‌गु ल्‍हातय्‌ लः ल्‍हाना बी, अले वयात क्रूसय्‌ यख्‍खानाः स्‍याइ, अय्‌जूसां स्‍वन्‍हु दुखुन्‍हु हानं सीम्‍हं म्‍वाना वइ।”
LUK.24.8	अले तिनि इमिसं वय्‌कलं धयादीगु खँ लुमन।
LUK.24.9	अले चिहानं लिहां वयाः इमिसं अन जूगु फुक्‍क खँ झिंछम्‍हय्‌सित व मेपिं फुक्‍कसितं कनाबिल। 
LUK.24.10	थ्‍व खँ प्रेरिततय्‌त धाः वःपिं मरियम मग्‍दलिनी, योअन्‍ना व याकूबया मां मरियम व इपिं नाप वंपिं मेपिं मिसात खः। 
LUK.24.11	अय्‌नं थ्‍व खँ प्रेरिततय्‌त बाखं थें जक जुल, इमिसं थ्‍व खँय्‌ विश्वास मयाः। 
LUK.24.12	पत्रुस धाःसा काचा काचां दनाः चिहानय्‌ ब्‍वाँय्‌ वन। अन थ्‍यंकाः क्‍वछुनाः दुने स्‍वःबलय्‌ वं कापः जक अथें छखे तया तःगु खन। थ्‍व खनाः व अजू चायाः लिहां वल।
LUK.24.13	उखुन्‍हु हे इपिं मध्‍ये निम्‍ह मनूत इम्‍माउस धाःगु गामय्‌ वनाच्‍वन। थ्‍व गां यरूशलेमं ११ किलोमिटर ति तापाः। 
LUK.24.14	इपिं लँय्‌ अन जूगु खँ ल्‍हाल्‍हां वनाच्‍वन। 
LUK.24.15	उबलय्‌ हे येशू लिक्‍क झायाः इपिं नाप नाप झाल। 
LUK.24.16	अय्‌नं इमिसं वय्‌कःयात खंसां म्‍हसीके मफुत।
LUK.24.17	वय्‌कलं इमित धयादिल – “छिपिं लँय्‌ ववं छु खँ ल्‍हानाच्‍वनागु?”
LUK.24.17	अले इपिं तक्‍क दित। इमिगु ख्‍वाः खिउँसे च्‍वं। 
LUK.24.18	अले क्‍लेओपास धाःम्‍ह मनुखं वय्‌कःयात लिसः बिल – “थौं कन्‍हय्‌ जुया च्‍वंगु अपाय्‌मछि धंगु खँ मस्‍यूम्‍ह ला यरूशलेमय्‌ छि हे जक थें च्‍वं?”
LUK.24.19	अले वय्‌कलं धयादिल – “छु खँ?”
LUK.24.19	इमिसं धाल – “थ्‍व खँ नासरतयाम्‍ह येशूयागु खः। वय्‌कः छम्‍ह अगमवक्ता खः। वय्‌कलं परमेश्वर व मनूतय्‌गु न्‍ह्यःने ततःधंगु ज्‍याखँ यानादीगु खः। 
LUK.24.20	जिमि तःधंपिं पुजाहारीत व शासकतय्‌सं वय्‌कःयात स्‍याना छ्वयेगु फैसला यानाः क्रूसय्‌ यख्‍खाना बिल। 
LUK.24.21	जिमिसं ला वय्‌कःयागु पाखें हे इस्राएल देश लिफ्‍याना काये खनी धकाः मतिइ तयागु खः। थ्‍व खँ छखे हे तये। थथे जूगु थनिं स्‍वन्‍हु दत।
LUK.24.22	“जिमिगु हे पुचःयापिं सुं मिसातय्‌सं धकाः जिमित गजब याना बिल। सुथ न्‍हापां इपिं चिहानय्‌ वंबलय्‌ 
LUK.24.23	वय्‌कःयागु सीम्‍ह लुइके मफुत। इमिसं लिहां वयाः जिमित ‘येशू सिनाः म्‍वाना वये धुंकल’ धकाः धाःपिं स्‍वर्गदूतत नं खना धकाः धाल। 
LUK.24.24	जिमिगु पुचलय्‌ च्‍वंपिं हे मनूत चिहानय्‌ वनाः स्‍वः वंबलय्‌ नं व मिसातय्‌सं धाःथें हे खन, वय्‌कःयात धाःसा मखं।”
LUK.24.25	अले वय्‌कलं धयादिल – “छिपिं ला मूर्ख मनूत जुयाच्‍वन खनि। अगमवक्तातय्‌सं धाःगु फुक्‍क खँय्‌ विश्वास यायेत छिमिसं थाकु चायाच्‍वन। 
LUK.24.26	छु मुक्ति बीम्‍ह ख्रीष्‍टं थथे दुःख सियाः तिनि तःधं जुइगु मखु ला?” 
LUK.24.27	अले वय्‌कलं मोशांनिसें कयाः फुक्‍क अगमवक्तातय्‌सं धर्मशास्‍त्रय्‌ च्‍वया थकूगु वय्‌कःयागु हे खँ ध्‍वाथुइकादिल।
LUK.24.28	वय्‌कःपिं वने माःगु गांया न्‍ह्यःने थ्‍यन। वय्‌कः धाःसा अझ अनं नं तापाक झायादी त्‍यन। 
LUK.24.29	अय्‌नं इमिसं वय्‌कःयात थथे धयाः कर यात – “खिउँसे च्‍वनिन, थौं जिपिं नाप हे चाहिनादिसँ।” अय्‌जूगुलिं वय्‌कः इपिं नाप हे च्‍वनादिल। 
LUK.24.30	नयेत्‍यय्‌काः वय्‌कलं मरि कयाः सुभाय्‌ बियाः कुचा थलाः इमित इना बियादिल। 
LUK.24.31	थुबलय्‌ हे इमिगु मिखा चाल, अले इमिसं वय्‌कःयात म्‍हसील। अय्‌नं वय्‌कः इमिगु मिखां तनावन।
LUK.24.32	इमिसं थःथवय्‌ थथे खँ ल्‍हात – “वय्‌कलं झीत धर्मशास्‍त्रयागु खँ ध्‍वाथुइकादीबलय्‌ झीगु नुगः लसतां चंचं धाःगु मखु ला?” 
LUK.24.33	अबलय्‌ हे इपिं अनं दनाः यरूशलेमय्‌ लिहां वन। अन इमिसं झिंछम्‍ह चेलात व इपिं नाप मुना च्‍वंपिं मनूत नाप लात। इमिसं इपिं निम्‍हय्‌सित थथे धाल – 
LUK.24.34	“धात्‍थें हे, प्रभु म्‍वाना वयादीगु खः खनि। सिमोनयाथाय्‌ खने दय्‌कः झाःगु नं खः खनि।” 
LUK.24.35	अले इपिं निम्‍हय्‌सिनं नं लँय्‌ जूगु खँ व मरि कुचा थःबलय्‌ वय्‌कःयात म्‍हसीके फुगु खँ कन।
LUK.24.36	इपिं थथे खँ ल्‍हाना च्‍वंबलय्‌ हे येशू अन खने दय्‌कः झाल। अले इमित धयादिल – “छिमित शान्‍ति दयेमा।” 
LUK.24.37	वय्‌कःयात भूत धकाः मतिइ तयाः इपिं तसकं ग्‍यात।
LUK.24.38	वय्‌कलं धयादिल – “छिपिं छाय्‌ ग्‍यानागु? संका याये मते। 
LUK.24.39	जिगु ल्‍हाः व तुति स्‍व, जि हे खः, जितः थिया स्‍व, थ्‍व जिगु ला व क्‍वँय्‌यागु म्‍ह खः। भूतयाके ला व क्‍वँय्‌ दइ मखु।” 
LUK.24.40	थुलि धयाः वय्‌कलं थःगु ल्‍हाः व तुति क्‍यनादिल।
LUK.24.41	लय्‌तायाः व छक्‍क जुयाः इमिसं थ्‍व खँय्‌ विश्वास तकं याये मफुत। अय्‌जूगुलिं वय्‌कलं धयादिल – “थन छुं नयेगु दु ला?” 
LUK.24.42	अले इमिसं दय्‌कातःगु न्‍या बिल। 
LUK.24.43	वय्‌कलं कयाः इमिगु हे न्‍ह्यःने नयाबिल।
LUK.24.44	अले वय्‌कलं इमित धयादिल – “जिं छिपिं नाप दुबलय्‌ जिगु बारे धर्मशास्‍त्रय्‌ च्‍वया तःगु फुक्‍क खँ पूवने माः धकाः न्‍हापा हे धयागु खः।” 
LUK.24.45	अले धर्मशास्‍त्र थुइके फय्‌केत इमिगु नुगः चाय्‌काः 
LUK.24.46	वय्‌कलं धयादिल – “मुक्ति बीम्‍ह ख्रीष्‍ट सिनाः हानं स्‍वन्‍हु दय्‌काः म्‍वाना वये माः धकाः च्‍वया तःगु दु। 
LUK.24.47	अले ख्रीष्‍टयागु हे नामं पश्‍चाताप यानाः पाप क्षमा जुइगु खँ यरूशलेमंनिसें फुक्‍क संसारय्‌ न्‍यंके माः। 
LUK.24.48	छिपिं हे थ्‍व खँया साक्षी खः।
LUK.24.49	“न्‍यँ, छिमित जिमि बाःनं बी धकाः धयादीगु छिमिथाय्‌ छ्वया हये। अय्‌नं परमेश्वरयागु शक्ति छिमिके मवतले थ्‍व हे शहरय्‌ पिया च्‍वँ।”
LUK.24.50	येशूं इमित बेथानियाय्‌ ब्‍वना यंकादिल। अले ल्‍हाः ल्‍ह्वनाः इमित आशिष बियादिल। 
LUK.24.51	इमित थथे आशिष बिया च्‍वँच्‍वं हे वय्‌कः इपिं नाप बाया वन, अले परमेश्वरं वय्‌कःयात स्‍वर्गय्‌ थत यंकादिल। 
LUK.24.52	अले परमेश्वरयात तःधंकाः तसकं लय्‌लय्‌ तातां इपिं यरूशलेमय्‌ लिहां वन। 
LUK.24.53	अले इपिं न्‍हियान्‍हिथं देगलय्‌ मुनाः परमेश्वरया आराधना याना च्‍वन।
JHN.1.1	दक्‍वसिबय्‌ न्‍हापा हे वचन दु,
JHN.1.1	अले थ्‍व वचन परमेश्वर नाप दु।
JHN.1.1	थ्‍व वचन हे परमेश्वर खः।
JHN.1.2	वय्‌कः न्‍हापांनिसें हे
JHN.1.2	परमेश्वर नाप दी।
JHN.1.3	फुक्‍कं सृष्‍टि यानादीगु
JHN.1.3	वय्‌कलं हे खः।
JHN.1.3	फुक्‍क सृष्‍टि परमेश्वरं
JHN.1.3	वय्‌कःया पाखें हे
JHN.1.3	यानादीगु खः।
JHN.1.3	सृष्‍टि जूगुलिइ छुं नं वय्‌कः
JHN.1.3	मदय्‌कं जूगु मदु।
JHN.1.4	जीवन वय्‌कःयाके दु।
JHN.1.4	व हे जीवन मनूतय्‌त मदय्‌कं
JHN.1.4	मगाःगु जः खः।
JHN.1.5	थ्‍व जः खिउँथाय्‌
JHN.1.5	झः झः धाय्‌क थी,
JHN.1.5	खिउँगुलिं थ्‍व जःयात
JHN.1.5	त्‍वपुइ मफुत।
JHN.1.6	अबलय्‌ परमेश्वरं छ्वया हःम्‍ह यूहन्‍ना धाःम्‍ह छम्‍ह मनू दु।
JHN.1.7	थ्‍व मनू जःयागु खँ थः हे साक्षी जुयाः फुक्‍कसितं कनाः विश्वास याकेत वःम्‍ह खः। 
JHN.1.8	थ्‍व मनू थः हे जः मखु, बरु जः फुक्‍कसितं म्‍हसीका बीत वःम्‍ह खः। 
JHN.1.9	फुक्‍क मनूतय्‌गु नुगलय्‌ थीगु धात्‍थेंयागु जः ला संसारय्‌ झाया च्‍वंगु दु।
JHN.1.10	वय्‌कः संसारय्‌ दी, वय्‌कलं हे संसार सृष्‍टि यानादीगु जूसां संसारय्‌ च्‍वंपिन्‍सं वय्‌कःयात म्‍हमसील। 
JHN.1.11	वय्‌कः थः हे मनूतय्‌थाय्‌ झाल। अय्‌नं थः मनूतय्‌सं वय्‌कःयात नाला मकाः। 
JHN.1.12	वय्‌कःयात ग्रहण यानाः विश्वास याःपिन्‍त धाःसा परमेश्वरया सन्‍तान जुइगु हक बियादिल। 
JHN.1.13	थुपिं मनूतय्‌पाखें बुइका तःपिं मखु, बरु परमेश्वरं बुइका तःपिं परमेश्वरया सन्‍तान खः।
JHN.1.14	वचन मनू जुयाः झीपिं नाप च्‍वं झाल। वय्‌कः दया माया, अले सत्‍यं जाःम्‍ह खः। जिमिसं वय्‌कःया महिमा खना, गुगु महिमा बाःया याकः काय्‌या थें च्‍वं।
JHN.1.15	वय्‌कःयागु खँ कँकं यूहन्‍नां थथे धाल – “जि स्‍वयाः लिपा झाइम्‍ह जि स्‍वयाः नं तःधंम्‍ह खः छाय्‌धाःसा वय्‌कः जि बुइ न्ह्यःनिसें दुम्‍ह खः। अले जिं धयाम्‍ह वय्‌कः हे खः।”
JHN.1.16	वय्‌कःयागु गुबलें मसुइगु दया मायायागु धुकुतिं झीसं यक्‍व दया माया काये खंगु दु। 
JHN.1.17	व्‍यवस्‍था मोशायागु पाखें बियादिल, येशू ख्रीष्‍टयागु पाखें धाःसा परमेश्वरया दया माया व सत्‍य दत। 
JHN.1.18	परमेश्वरयात सुनानं गुबलें हे खंगु मदु। अय्‌नं बाः नाप च्‍वंम्‍ह याकः काय्‌नं हे वय्‌कःयात क्‍यनादीगु दु।
JHN.1.19	यरूशलेमय्‌ च्‍वंपिं यहूदी नायःतय्‌सं पुजाहारी व लेवीतय्‌त “यूहन्‍ना धाःम्‍ह सु खः” धकाः न्‍यंके छ्वया हल। यूहन्‍नां इन्‍कार मयासे स्‍वीकार यानाः लिसः बिल – 
JHN.1.20	“जि मुक्ति बीम्‍ह ख्रीष्‍ट मखु।”
JHN.1.21	अले इमिसं वयाके न्‍यन – “अय्‌सा छ एलिया खः ला?”
JHN.1.21	वं धाल – “मखु।”
JHN.1.21	“अय्‌सा छ व अगमवक्ता खः ला?”
JHN.1.21	वं लिसः बिल – “मखु।”
JHN.1.22	अले इमिसं वयात थथे धाल – “अय्‌सा छ सु खः लय्‌? जिमित न्‍यंके छ्वया हःपिन्‍त जिमिसं लिसः ब्‍यू वने मानि। छं थःत सु धकाः मतिइ तया?”
JHN.1.23	अले वं धाल –
JHN.1.23	“यशैया अगमवक्तां धाःथें
JHN.1.23	जि परमप्रभुया निंतिं
JHN.1.23	लँ छिंका ब्‍यु धकाः मरुभूमिइ
JHN.1.23	हाला जुइम्हय्‌सिया सः खः।”
JHN.1.24	थुपिं फरिसीतय्‌सं छ्वया हःपिं मनूतय्‌सं 
JHN.1.25	हानं न्यन – “छ मुक्ति बीम्‍ह ख्रीष्‍ट नं मखु, एलिया नं मखु, अले व अगमवक्ता नं मखु धयागु जूसा छं छाय्‌ बप्‍तिस्‍मा बियाच्‍वनागु?”
JHN.1.26	वं लिसः बियाः धाल – “जिं ला छिमित लखं बप्‍तिस्‍मा बिया, अय्‌नं छिमिगु पुचलय्‌ छिमिसं हे म्‍हमस्‍यूनिम्‍ह छम्‍ह दनाच्‍वंगु दु। 
JHN.1.27	जि स्‍वयाः लिपा झायादीम्‍ह वय्‌कः हे खः। वय्‌कःयागु लाकां पुतु फ्‍यनेत तकं जि मल्‍वः।”
JHN.1.28	यर्दन पारिइ बेथानिया धाःगु थासय्‌ यूहन्‍नां बप्‍तिस्‍मा बिया च्‍वंथाय्‌ थ्‍व खँ जूगु खः।
JHN.1.29	कन्‍हय्‌ खुन्‍हु यूहन्‍नां थःथाय्‌ येशू झायाच्‍वंगु खनाः धाल – “संसारयागु पाप क्षमा यानादीम्‍ह परमेश्वरया भ्‍याःचा वय्‌कः हे खः। 
JHN.1.30	जिं धया च्‍वनाम्‍ह मनू वय्‌कः हे खः – ‘जि स्‍वयाः लिपा झाइम्‍ह मनू जि स्‍वयाः तःधं, छाय्‌धाःसा वय्‌कः जि स्‍वयाः न्‍हापांनिसें हे दुम्‍ह खः।’ 
JHN.1.31	जिं नं वय्‌कःयात म्‍हमस्‍यू, अय्‌नं वय्‌कःयात इस्राएलीतय्‌त म्‍हसीके बी माःगुलिं जिं लखं बप्‍तिस्‍मा बियाच्‍वनागु खः।”
JHN.1.32	अले वं थथे धकाः साक्षी बिल – “जिं पवित्र आत्‍मायात स्‍वर्गं सुकुभतु थें कुहां वयाः वय्‌कःया म्‍हय्‌ जूगु खना। 
JHN.1.33	जिं थः थःम्‍हं तुं वय्‌कःयात म्‍हमस्‍यू, अय्‌नं जितः लखं बप्‍तिस्‍मा बीके छ्वया हःम्‍हय्‌सिनं थथे धयादिल – ‘गुम्‍हय्‌सिके आत्‍मा क्‍वहां वयाः च्‍वनी, पवित्र आत्‍मां बप्‍तिस्‍मा बीम्‍ह व हे खः।’ 
JHN.1.34	थ्‍व जिं खनागु दु, उकिं परमेश्वरया काय्‌ वय्‌कः हे खः धकाः जिं साक्षी बियाच्‍वनागु खः।”
JHN.1.35	कन्‍हय्‌ खुन्‍हु यूहन्‍ना हानं निम्‍ह चेलात नाप व हे थासय्‌ दनाच्‍वन। 
JHN.1.36	येशू झायाच्‍वंगु खनाः वं धाल – “का स्‍व, परमेश्वरया भ्‍याःचा।” 
JHN.1.37	थ्‍व न्‍यनाः चेलात निम्‍हं येशूया ल्‍यू ल्‍यू वन।
JHN.1.38	वय्‌कलं लिफः स्‍वयादीबलय्‌ इपिं वयाच्‍वंगु खनाः इमित धयादिल – “छिमिसं सुयात माला च्‍वनागु?”
JHN.1.38	इमिसं धाल – “गुरूजु, छि गन च्‍वनादी?”
JHN.1.39	वय्‌कलं धयादिल – “जि नाप वा, अले खनी।” इपिं वय्‌कः नाप वन, अले इमिसं वय्‌कः च्‍वनिगु थाय्‌ खन। इपिं अन थ्‍यंबलय्‌ बहनिसिया चार बजे जूगुलिं इपिं वय्‌कः नापं अन हे बाय्‌ च्‍वन।
JHN.1.40	यूहन्‍नां धाःगु खँ न्‍यनाः येशू नाप वंपिं मध्‍ये छम्‍ह मनू सिमोन पत्रुसया दाजु अन्‍द्रियास खः। 
JHN.1.41	वं वनाः थः किजा सिमोनयात मात्तुमालाः नापलाना धाल – “जिमिसं मसीह धाःम्‍ह मुक्ति बीम्‍ह ख्रीष्‍टयात नाप लाये धुन।”
JHN.1.42	वं वयात येशूयाथाय्‌ ब्‍वना हल। वय्‌कलं वयात स्‍वयाः धयादिल – “छ ला योआनेसया काय्‌ सिमोन खः। आवंनिसें छन्‍त केफास धाइ।” केफास व पत्रुसया अर्थ “ल्‍वहं” खः।
JHN.1.43	कन्हय्‌ खुन्‍हु येशूं गालीलय्‌ झायेगु मनं तुनादिल। वय्‌कलं फिलिपयात नाप लानाः धयादिल – “जि नाप वा।” 
JHN.1.44	फिलिप नं अन्‍द्रियास व पत्रुसपिनिगु शहर बेथसेदायाम्‍ह हे खः।
JHN.1.45	फिलिपं नथानेलयात नापलानाः धाल – “मोशां व्‍यवस्‍थाय्‌ धया थकूम्‍ह व अगमवक्तातय्‌सं च्‍वया थकूम्‍ह नासरतय्‌ च्‍वंम्‍ह योसेफया काय्‌ येशूयात जिमिसं नाप लाये धुन।”
JHN.1.46	नथानेलं वयात धाल – “नासरतं नं छुं भिंगु गतिलाःगु खँ वइ ला?”
JHN.1.46	फिलिपं वयात धाल – “वयाः छं हे स्‍व।”
JHN.1.47	नथानेलयात थःथाय्‌ वयाच्‍वंगु खनाः येशूं वयात धयादिल – “छ ला छम्‍ह तसकं स्‍वजाम्‍ह इस्राएली खः।”
JHN.1.48	वं धाल – “छिं जितः गथे म्‍हसील?”
JHN.1.48	वय्‌कलं लिसः बियादिल – “फिलिपं छन्‍त सःते न्‍ह्यः हे जिं छन्‍त यःमरिमाया क्‍वय्‌ खना।”
JHN.1.49	वं लिसः बिल – “गुरूजु, छि ला परमेश्वरया हे काय्‌ खः। छि ला इस्राएलया जुजु हे खः।”
JHN.1.50	वय्‌कलं धयादिल – “जिं छन्‍त यःमरिमाया क्‍वय्‌ खना धकाः धयागुलिं छं विश्वास यानागु ला? छं थ्‍व स्‍वयाः नं ततःधंगु खनीतिनि।” 
JHN.1.51	अले वय्‌कलं वयात धयादिल – “धात्‍थें धात्‍थें हे जिं छन्‍त धाये – छिमिसं स्‍वर्ग चाःगु खनी, अले परमेश्वरया स्‍वर्गदूतत परमेश्वर व मनूया काय्‌या दथुइ थहां क्‍वहां जुयाच्‍वंगु खनी।”
JHN.2.1	कंस खुन्‍हु गालीलय्‌ च्‍वंगु काना शहरया छखा छेँय्‌ ब्‍याहा भ्‍वय्‌ जुयाच्‍वन। येशूया मां नं अन हे दु। 
JHN.2.2	येशू व चेलातय्‌त नं भ्‍वजय्‌ सःतातःगु दु। 
JHN.2.3	दाखमद्य फुगुलिं येशूया मांनं वय्‌कःयात धाल – “इमिके दाखमद्य मन्‍त।”
JHN.2.4	अले वय्‌कलं धयादिल – “मय्‌जु, जिं छु याये माःगु खः, व छिं धयाच्‍वने माःगु मदु। आःतक जिगु ई मवःनि।”
JHN.2.5	अय्‌नं वय्‌कःया मांनं च्‍यःतय्‌त धाल – “वय्‌कलं छु धयादी छिमिसं व हे या।”
JHN.2.6	यहूदीतय्‌गु चलन कथं च्‍वख यायेत अन सछि-सछि लिटर ति न्‍ह्यंगु ल्वहंयागु खुगः त्‍यप तयातःगु दु। 
JHN.2.7	येशूं इमित धयादिल – “फुक्‍क त्‍यपय्‌ जाय्‌क लः ति।” अले इमिसं फुक्‍क त्‍यपय्‌ जाय्‌क लः तल। 
JHN.2.8	वय्‌कलं इमित धयादिल – “आः भतिचा तुयाः मूभलिंयाथाय्‌ यंकि।” अले इमिसं यंकल।
JHN.2.9	मूभलिंनं व लःया सवाः कयास्‍वःबलय्‌ दाखमद्य जुयाच्‍वने धुंकल। वं थ्‍व गनं हःगु धकाः मस्‍यू। लः तःपिं च्‍यःतय्‌सं जक स्‍यू। अले वं जिचाभाजु जूम्‍हय्‌सित सःताः धाल – 
JHN.2.10	“मनूतय्‌सं भिंगु दाखमद्य निं न्‍हापालाक त्‍वंकी, अले भचा भचा काये धुंकाःतिनि मभिंगु दाखमद्य त्‍वंकी। छिं धाःसा आःतक नं भिंगु दाखमद्य ल्‍यंका हे तलतिनि।”
JHN.2.11	वय्‌कलं गालील जिल्‍लाया काना शहरय्‌ दक्‍कलय्‌ न्‍हापांगु थ्‍व अजूचायापुगु ज्‍या यानाः थःगु महिमा क्‍यनादिल। थथे यानादीगुलिं चेलातय्‌सं वय्‌कःयात विश्वास यात।
JHN.2.12	अनं लिपा वय्‌कः थः मां, किजापिं व चेलात नाप कफर्नहुमय्‌ झायाः अन हे छुं न्‍हि च्‍वनादिल।
JHN.2.13	यहूदीतय्‌गु छुत्‍काराया नखः न्‍ह्यःने थ्‍यंगुलिं येशू यरूशलेमय्‌ झाल।
JHN.2.14	वय्‌कः देगलय्‌ झाःबलय्‌ द्वहं, फैचा, व सुकुभतु मियाच्‍वंपिं व धिबा हिलीपिं च्‍वनाच्‍वंगु खन। 
JHN.2.15	अले वय्‌कलं खिपः छपु निलाः कोर्रा थें दय्‌काः इपिं फुक्‍कसितं पितिना छ्वयादिल। फैतय्‌त व द्वहंतय्‌त देगलं पिने ख्‍याना छ्वया दिल। अले धिबा हिलीपिनिगु धिबा थल प्‍वंकाः इमिगु टेबिल नापं ग्‍वतुइकाबिल। 
JHN.2.16	सुकुभतु मिया च्‍वंपिन्‍त वय्‌कलं धयादिल – “थुपिं फुक्‍कं चिज थनं यंकि, जिमि बाःयागु छेँयात छिमिसं ब्‍यापारया छेँ याये मते।”
JHN.2.17	वय्‌कःया चेलातय्‌सं थ्‍व खँ च्‍वयातःगु लुमंकल – “हे परमेश्वर, छिगु देगःया जोश जि छ्‍वय्‌की।”
JHN.2.18	थथे यानादीगुलिं नायःतय्‌सं वय्‌कःयात धाल – “छु छिके थथे यानादीगु अधिकार दु ला? अथे जूसा छु छिं जिमित अजूचायापुगु ज्‍या व चिं क्‍यनादी फु?”
JHN.2.19	वय्‌कलं लिसः बियादिल – “थ्‍व देगःयात थुना बियादिसँ, जिं स्‍वन्‍हुं हे थुकियात हानं दय्‌का बी।”
JHN.2.20	थ्‍व न्‍यनाः इमिसं धाल – “थ्‍व देगः दय्‌केत पीखुदँ बित, छिं स्‍वन्‍हुं हे थ्‍व देगः दनादी फु ला?”
JHN.2.21	वय्‌कलं धयादीगु देगः ला वय्‌कःया थःगु हे म्‍ह खः। 
JHN.2.22	वय्‌कः सिनाः हानं म्‍वाना वये धुंकाः चेलातय्‌सं थ्‍व खँ लुमंकल। थथे जूगुलिं इमिसं धर्मशास्‍त्र व येशूं नवानादीगु वचनय्‌ विश्वास यात।
JHN.2.23	छुत्‍कारायागु नखःबलय्‌ यरूशलेमय्‌ वय्‌कलं यानादीगु अजूचायापुगु ज्‍या खंगुलिं यक्‍व हे मनूतय्‌सं वय्‌कःयात विश्वास यात। 
JHN.2.24	वय्‌कलं धाःसा इमिके भरोसा तया मदी, छाय्‌धाःसा वय्‌कलं फुक्‍क मनूतय्‌त बांलाक म्‍हस्‍यू। 
JHN.2.25	सुनानं वय्‌कःयात थ्‍व मनू थज्‍याःम्‍ह धकाः धया च्‍वने म्‍वाः। मनूतय्‌गु नुगलय्‌ छु दु धकाः वय्‌कलं हे स्‍यू।
JHN.3.1	निकोदेमस नांयाम्‍ह छम्‍ह फरिसी दु। व यहूदीतय्‌ छम्‍ह तःधंम्‍ह थकालि खः। 
JHN.3.2	छन्‍हु चान्हय्‌ व येशूयाथाय्‌ वयाः धाल – “गुरूजु, छि परमेश्वरं छ्वया हयादीम्‍ह गुरू खः धकाः जिमिसं स्‍यू। परमेश्वर छि नाप दीगुलिं सुनानं याये मफुगु चिं छिं यानादी फु।”
JHN.3.3	वय्‌कलं लिसः बियादिल – “जिं छितः खःगु खँ धाये – न्‍हूकथं हानं जन्‍म मजुइकं मनूतय्‌सं परमेश्वरयागु राज्‍य खनी मखु।”
JHN.3.4	निकोदेमसं वय्‌कःयात धाल – “बुह्रा जुइ धुंकाः मनूत हानं गथे यानाः जन्‍म जुइ? हानं छकः मांयागु प्‍वाथय्‌ दुहां वनाः जन्‍म जुइगु ला?”
JHN.3.5	वय्‌कलं लिसः बियादिल – “जिं छितः खःगु खँ धाये, मनूत लखं व परमेश्वरया आत्‍मां जन्‍म मजुइकं परमेश्वरयागु राज्‍यय्‌ दुहां वने फइ मखु। 
JHN.3.6	गथे लाहिं लाहि हे दुम्‍ह मनू जन्‍म जुइ, अथे हे आत्‍मां आत्‍मा हे जन्‍म जुइ। 
JHN.3.7	थथे जिं न्‍हूकथं जन्‍म जुइ मानि धयागु खँय्‌ छि छक्‍क जुइ म्‍वाः। 
JHN.3.8	फय्‌ थः मंदुथाय्‌ न्‍ह्याइ, छिं उकियागु सः जक ताइ, व गनं वल, अले गन वनी धकाः छिं सी मखु। आत्‍मां बूपिं मनूत नं अथे हे जुइ।”
JHN.3.9	अले वं न्‍यन – “थथे नं जुइ फइ ला?”
JHN.3.10	वय्‌कलं लिसः बियादिल – “इस्राएलीतय्‌ गुरू जुयाः छिं थुलि नं थुइके मफु ला? 
JHN.3.11	जिं छितः खःगु हे खँ धाये – जिमिसं स्‍यूगु खँ धायेगु खः, अथे हे खंगु खँ साक्षी बीगु खः। अय्‌नं जिमिगु खँय्‌ छिकपिं सुनानं विश्वास मयाः। 
JHN.3.12	जिं छिकपिन्‍त संसारयागु खँ कनाः ला छिकपिन्‍सं विश्वास मयाः धाःसा स्‍वर्गयागु खँ कंसा झन गथे यानाः विश्वास यानादी? 
JHN.3.13	स्‍वर्गं क्‍वहां वःम्‍ह मनूया काय्‌ बाहेक सुं नं स्‍वर्गय्‌ थहां वंगु मदुनी। 
JHN.3.14	मरुभूमिइ मोशां धलोतं दय्‌का तःम्‍ह सर्पयात यख्‍खाःथें मनूया काय्‌यात नं यख्‍खाइतिनि।
JHN.3.15	अथेजूगुलिं वय्‌कःयात विश्वास याइपिन्‍त अनन्‍त जीवन दइ।”
JHN.3.16	“परमेश्वरं संसारयात यक्‍व माया यानादीगुलिं वय्‌कःयात विश्वास याःपिं मनूत नाश मजुइमा, बरु इमित अनन्‍त जीवन दयेमा धकाः थः याकः काय्‌यात तकं बियादिल। 
JHN.3.17	परमेश्वरं संसारयात न्‍याय यायेत थः काय्‌यात छ्वया हयादीगु मखु, बरु वय्‌कःया पाखें संसार बचय्‌ जुइमा धकाः खः।
JHN.3.18	“वय्‌कःयात विश्वास याःपिं मनूतय्‌गु न्‍याय जुइ मखु, परमेश्वरया याकः काय्‌यात विश्वास मयाःपिं मनूतय्‌गु धाःसा न्‍याय जुइ हे धुंकल। 
JHN.3.19	जः संसारय्‌ छ्वया हयादी धुंकूसां मनूतय्‌सं थ्‍व जःयात स्‍वयाः खिउँयात यय्‌कल, छाय्‌धाःसा इमिगु ज्‍या मभिं। थुकथं इपिं दोषी ठहरय्‌ जुल। 
JHN.3.20	दुष्‍ट ज्‍याखँ याना जुइपिं मनूतय्‌सं जःयात हेला याइ, अले जलय्‌ वइ मखु। जलय्‌ वल कि इमिसं याना जूगु दुष्‍ट ज्‍याखँ खनेदइ धकाः इपिं ग्‍याः। 
JHN.3.21	अय्‌नं भिंगु सत्‍य ज्‍याखँ याना जुइपिं मनूत धाःसा जः दु थाय्‌ वइ। अले इमिसं याना जूगु ज्‍याखँ परमेश्वरयापाखें हे यानादीगु खः धकाः बांलाक थुइके फइ।”
JHN.3.22	अनं लिपा येशू व वय्‌कःया चेलात यहूदियाय्‌ झाल। वय्‌कः अन हे इपिं नाप च्‍वनादिल, अले बप्‍तिस्‍मा नं बियादिल।
JHN.3.23	सालीमया लिक्‍कसं एनोन धाःगु थासय्‌ यक्‍व लः दुगुलिं यूहन्‍नां नं अन हे बप्‍तिस्‍मा बियाच्‍वन। मनूत वयाः बप्‍तिस्‍मा काल। 
JHN.3.24	थुबलय्‌ तक यूहन्‍नायात झ्‍यालखानाय्‌ मतःनि।
JHN.3.25	उबलय्‌ यूहन्‍नाया चेलातय्‌ छम्‍ह मनू नाप च्‍वख जुइगु खँय्‌ जवाःसवाः जुल। 
JHN.3.26	अले यूहन्‍नायाथाय्‌ वनाः इमिसं थथे धाल – “गुरूजु, यर्दन पारिइ छि नाप दुम्‍ह, अले छिं हे साक्षी बियादीम्‍ह मनुखं बप्‍तिस्‍मा बियाच्‍वंगु दु। फुक्‍क मनूत वयाथाय्‌ हे वनाच्‍वंगु दु।”
JHN.3.27	वं लिसः बिल – “परमेश्वरं मबीकं सुनानं छुं नं काये फइ मखु। 
JHN.3.28	जि मुक्ति बीम्‍ह ख्रीष्‍ट मखु, अय्‌नं वय्‌कः स्‍वयाः न्‍हापालाक छ्वया हःम्‍ह खः धकाः जिं धयागु खँ छिमिसं हे धयाच्‍वंगु दु।
JHN.3.29	भम्‍चायात ब्‍याहा याःम्‍ह हे भाःतम्‍ह जुइ। ब्‍याहा याःम्‍ह मिजंया पासा वयागु खँ न्‍यनाः तसकं लय्‌ ताइ। अथे हे जि नं आः लय्‌ ताय्‌ खन। 
JHN.3.30	वय्‌कः तःधं जुइ, जि चिधं जुइ।”
JHN.3.31	“च्‍वय्‌नं वःम्‍ह फुक्‍क स्‍वयाः तःधंम्‍ह खः। अले संसारं वःम्‍ह संसारयाम्‍ह हे खः, थज्‍याःम्‍ह मनुखं संसारयागु हे खँ ल्‍हाइ। स्‍वर्गं वःम्‍ह फुक्‍क स्‍वयाः तःधं जू। 
JHN.3.32	वय्‌कलं थःम्‍हं न्‍यनादीगु व खंगु खँ हे कनादिल, अय्‌नं सुनानं वय्‌कःयागु खँ मानय्‌ मयाः। 
JHN.3.33	वय्‌कःयागु खँय्‌ विश्वास याःम्‍ह मनुखं धाःसा परमेश्वर सत्‍य खः धकाः दसि बी। 
JHN.3.34	परमेश्वरं छ्वया हःम्‍हय्‌सिनं हे जक परमेश्वरयागु वचन नवाइ, छाय्‌धाःसा वय्‌कःयात पवित्र आत्‍मां जाय्‌कादीगु दु। 
JHN.3.35	परमेश्वर बाःनं थः काय्‌यात माया यानादीगुलिं फुक्‍कं वय्‌कःयागु ल्‍हातिइ बियादीगु दु।
JHN.3.36	वय्‌कःया काय्‌यात विश्वास याइम्‍हय्‌सिके अनन्‍त जीवन दु। काय्‌नं धाःगु मानय्‌ मजूम्‍हय्‌सिनं थज्‍याःगु जीवन काये खनी मखु, थज्‍याःम्‍हय्‌सित परमेश्वरं तं दिकादी।”
JHN.4.1	यूहन्‍नां स्‍वयाः येशूं यक्‍व मनूतय्‌त चेला दय्‌काः बप्‍तिस्‍मा बियाच्‍वन धकाः फरिसीतय्‌सं नं सिल धयागु खँ 
JHN.4.2+JHN.4.3	प्रभुं सीकादीगुलिं वय्‌कः हानं यहूदियां गालीलय्‌ झाल। वय्‌कः थःम्‍हय्‌सिनं हे बप्‍तिस्‍मा बियादीगु ला मखु, बरु वय्‌कःया चेलातय्‌सं ब्‍यूगु खः।
JHN.4.4	गालीलय्‌ वनेत सामरिया जुयाः वनेमाः। 
JHN.4.5	वय्‌कः याकूबं थः काय्‌ योसेफयात ब्‍यूगु ज‍गायागु लिक्‍क लाःगु सामरियायागु सुखार धाःगु शहरय्‌ थ्‍यंकः झाल।
JHN.4.6	अन याकूबं दय्‌कातःगु तुं छगः दु। त्‍यानुसे च्‍वंगुलिं येशू तुंया क्‍वय्‌ फ्‍यतुनादिल। थुबलय्‌ बान्‍हि जाल।
JHN.4.7	अबलय्‌ लाक्‍क हे छम्‍ह सामरी मिसा लः काः वल। वय्‌कलं वयात धयादिल – “जितः लः त्‍वनेत बियादिसँ।” 
JHN.4.8	अबलय्‌ वय्‌कःया चेलात नयेगु नसा न्‍यायेत शहरय्‌ वनाच्‍वंगु खः।
JHN.4.9	सामरी मिसां वय्‌कःयात धाल – “छि छम्‍ह यहूदी जुयाः नं सामरी मिसाया ल्‍हातं लः त्‍वने ज्‍यू ला?” यहूदीतय्‌सं सामरीतय्‌गु ल्‍हातं नये त्‍वनेगु मयाः।
JHN.4.10	येशूं वयात धयादिल – “छिं परमेश्वरं बियादीगु दान स्‍यूगु जूसा, अले छिके लः फ्‍वंम्‍हय्‌सित म्‍हस्‍यूगु जूसा, छिं वयाके हे लः त्‍वनेत फ्‍वनादीगु जुइ। अले वं हे छितः जीवन दइगु लः बीगु जुइ।”
JHN.4.11	अले व मिसां धाल – “हजुर, तुं तसकं हे तःजाः, लः सालेत छिके छुं हे मदु। छिं जीवन दइगु लः गनं कयादी? 
JHN.4.12	जिमित तुं दय्‌का ब्‍यूम्‍ह जिमि तापाःबाज्‍या याकूब खः। छु छि वय्‌कः स्‍वयाः नं तःधं ला? जिमि तापाःबाज्‍यां, वया काय्‌पिन्‍सं, अले वया सा, द्वहंतय्‌सं नापं थ्‍व हे तुंयागु लः त्‍वना वन।”
JHN.4.13	वय्‌कलं वयात धयादिल – “थ्‍व लः त्‍वनिपिं मनूतय्‌त हानं हानं प्‍याःचाइ। 
JHN.4.14	तर जिं बियागु लः त्‍वनिपिं मनूतय्‌त गुबलें हे प्‍याःचाइ मखु। जिं बियागु लः हे व मनूयाके बुंगाःचा थें जुयाः अनन्त जीवन तक बुयावया च्वनी।”
JHN.4.15	व मिसां धाल – “हजुर, जितः नं थ्‍व लः बियादिसँ। अले जितः गुबलें हे लः त्‍वने प्‍याःचाइ मखु। अले हानं लः कायेत थन वये माली नं मखु।”
JHN.4.16	वय्‌कलं वयात धयादिल – “झासँ, छिं थः भाःतयात थन सःता हयादिसँ।”
JHN.4.17	वं लिसः बिल – “जिमि भाःत मदु।”
JHN.4.17	वय्‌कलं धयादिल – “जिमि भाःत मदु धकाः छिं खःगु हे खँ धयादिल। 
JHN.4.18	आः तकं छि न्‍याम्‍ह भाःत दये धुंकल, अले आः छि नापं दुम्‍ह मिजं नं छि थः भाःत मखु। छिं खःगु हे धयादिल।”
JHN.4.19	व मिसां धाल – “प्रभु, छि अगमवक्ता खः धकाः जिं सिल। 
JHN.4.20	जिमि तापाःबाज्‍यापिन्‍सं थ्‍व पहाडय्‌ पुजा याना वन, छिकपिन्‍सं धाःसा यरूशलेमय्‌ मनूतय्‌सं परमेश्वरयात आराधना यायेमाः धकाः धयादिल।”
JHN.4.21	वय्‌कलं वयात धयादिल – “मय्‌जु, विश्वास यानाः बांलाक न्‍यना का। ई वयाच्‍वंगु दु, गुबलय्‌ छिकपिन्‍सं परमेश्वर बाःयात आराधना यायेत न यरूशलेमय्‌ न थ्‍व पहाडय्‌ हे वने माली। 
JHN.4.22	छिकपिं सामरियाय्‌ च्‍वंपिन्‍सं म्‍हमस्‍यूम्हय्‌सित आराधना याइ। तर जिमिसं सुयागु आराधना यानाच्‍वना वय्‌कःयात जिमिसं बांलाक हे म्‍हस्‍यू, छाय्‌धाःसा मुक्ति ला यहूदीतय्‌ पाखें वइ। 
JHN.4.23	अय्‌नं ई वयाच्‍वंगु दु, व आः हे खः, बाःयात आराधना याइपिन्‍सं आत्‍मां व सत्‍यं याइ। वय्‌कःयात नं थुकथं आराधना याइपिं जक यः। 
JHN.4.24	परमेश्वर आत्‍मा जुयादीगुलिं वय्‌कःयात आराधना याइपिन्‍सं सत्‍य व आत्‍मां आराधना यायेमाः।”
JHN.4.25	व मिसां वय्‌कःयात धाल – “मुक्ति बीम्‍ह ख्रीष्‍ट धाःम्‍ह मसीह झायादीतिनि धकाः जिं स्‍यू। वय्‌कः झाल कि वय्‌कलं हे झीत फुक्‍कं खँ कनादी।”
JHN.4.26	वय्‌कलं धयादिल – “छि नाप नवाना च्‍वनाम्‍ह जि, व हे खः।”
JHN.4.27	उबलय्‌ हे चेलात थ्‍यंकः वल। वय्‌कः अथे छम्‍ह मिसा नाप खँ ल्‍हानाच्‍वंगु खनाः इपिं छक्‍क जुल। अय्‌नं सुनानं – “छिं छु मालादियागु” अले “व नाप छिं छाय्‌ खँ ल्‍हाना दियागु?” धकाः मन्‍यं। 
JHN.4.28	उबलय्‌ हे लःघः त्‍वःताः व मिसां शहरय्‌ वनाः मनूतय्‌त थथे धाल – 
JHN.4.29	“वा, छम्‍ह मनूयात स्‍वः वा। वय्‌कलं जिं यानागु फुक्‍क खँ धयाबिल। व मनू मुक्ति बीम्‍ह ख्रीष्‍ट ला, मखु ला?” 
JHN.4.30	थ्‍व न्‍यनाः अनच्‍वंपिं मनूत वय्‌कःयाथाय्‌ वल।
JHN.4.31	अबलय्‌ हे चेलातय्‌सं वय्‌कःयात थथे धाल – “गुरूजु, भपिया दिसँ।”
JHN.4.32	वय्‌कलं धयादिल – “जिके नयेत छिमिसं सि हे मस्‍यूगु नसा दु।”
JHN.4.33	थ्‍व न्‍यनाः इमि दथुइ थथे खँ जुल – “सुनानं वय्‌कःयात नसा हया बिल ला कि छु?”
JHN.4.34	वय्‌कलं धयादिल – “जितः छ्वया हया दीम्‍हय्‌सिगु ज्‍या सिधय्‌केगु, अले वय्‌कलं धाःथें याना जुइगु हे जिगु नसा खः। 
JHN.4.35	‘प्‍यला लिपा तिनि बालि लये त्‍यइ’ धकाः छिमिसं धया जुल। जिं छिमित धाये – ‘छकः बुँइ वनाः बांलाक स्‍व, अन्‍न सयाः नं लयेगु ई जुइ धुंकल।’ 
JHN.4.36	सुनां बालि लइ, वयात ज्‍याला दइ, अले अनन्‍त जीवनया निंतिं फल मुंके खनी। थुकथं पुसा ह्वःम्‍ह नं, बालि लःम्‍ह नं लय्‌ ताय्‌ दइ। 
JHN.4.37	छम्‍हय्‌सिनं पुसा ह्वली, अले मेम्‍हय्‌सिनं बालि लइ धकाः धयातःगु खँ थुकिं हे सत्‍य जुल। 
JHN.4.38	छिमिसं बालि पिना मतःथाय्‌ जिं छिमित लय्‌के छ्वया। बालि पिना तःपिं मेपिं खः, अय्‌नं इमिसं पिनातःगु बालि छिमिसं लये खन।”
JHN.4.39	“जिं यानागु फुक्‍क खँ वय्‌कलं धयादिल” धकाः व मिसां धाःगुलिं व शहरय्‌ च्‍वंपिं यक्‍व हे सामरीतय्‌सं वय्‌कःयात विश्वास यात। 
JHN.4.40	अय्‌जूगुलिं वय्‌कःयाथाय्‌ वःबलय्‌ इमिसं इमिथाय्‌ हे च्‍वनादिसँ धकाः बिन्‍ति याःगुलिं वय्‌कः निन्‍हु तक अन च्‍वनादिल। 
JHN.4.41	वय्‌कःयागु वचन न्‍यनाः यक्‍वसिनं हे वय्‌कःयात विश्वास यात। 
JHN.4.42	इमिसं व मिसायात धाल – “आः छं धाःगुलिं जक जिमिसं विश्वास यानागु मखु, बरु जिमिसं हे वय्‌कःयागु खँ न्‍यनाः विश्वास यानागु खः। जिमिसं वय्‌कः हे संसारयाम्‍ह मुक्तिदाता खः धकाः सीके धुन।”
JHN.4.43	निन्‍हु लिपा येशू गालीलय्‌ झाल। 
JHN.4.44	अगमवक्तायात थःगु थासय्‌ सुनानं मानय्‌ याइ मखु धकाः वय्‌कलं थःम्‍हं हे धयादीगु खः।
JHN.4.45	अय्‌नं वय्‌कः गालीलय्‌ झायादीबलय्‌ अन च्‍वंपिं मनूतय्‌सं वय्‌कःयात लसकुस यात, छाय्‌धाःसा थुमिसं यरूशलेमय्‌ वंबलय्‌ वय्‌कलं अन नखःबलय्‌ यानादीगु अजूचायापुगु ज्‍या खंगु खः।
JHN.4.46	वय्‌कः हानं गालीलय्‌ च्‍वंगु काना शहरय्‌ झाल। अन हे वय्‌कलं लःयात दाखमद्य दय्‌कादीगु खः। कफर्नहुमय्‌ च्‍वंम्‍ह छम्‍ह भारदारया काय्‌ म्‍हंमफया च्‍वन।
JHN.4.47	येशू यहूदियां गालीलय्‌ झायाच्‍वन धकाः धाःगु न्‍यनाः वं वनाः सी थें च्‍वंम्‍ह थः काय्‌यात लाय्‌का बिया दिसँ धकाः वय्‌कःयात बिन्‍ति यात।
JHN.4.48	अले वय्‌कलं वयात धयादिल – “अजूचायापुगु ज्‍या व चिं मखंकं छिकपिन्‍सं विश्वास यानादी मखु।”
JHN.4.49	अले वं वय्‌कःयात धाल – “प्रभु, जिमि काय्‌ सी न्‍ह्यः हे झासँ।”
JHN.4.50	वय्‌कलं लिसः बियादिल – “झासँ, छिकपिनि काय्‌ मसीनि।” अले व वय्‌कलं धयादीगु खँय्‌ विश्वास यानाः वन।
JHN.4.51	छेँय्‌ वना च्‍वंबलय्‌ वया दासतय्‌सं वयात नाप लानाः “छिकपिनि काय्‌ लाये धुंकल” धकाः धाल। 
JHN.4.52	गुबलय्‌निसें वयात ज्‍यूगु धकाः वं न्‍यन। अले “म्‍हिगः न्‍हिनय्‌ एक बजे निसें ज्‍वर क्‍वलात” धकाः वया दासतय्‌सं धाल। 
JHN.4.53	“छिकपिनि काय्‌ म्‍वाइ” धकाः धयादीगु इलय्‌ हे ज्‍यूगु धकाः वं सीकल। अले वं व वया छेँयापिं फुक्‍कसिनं विश्वास यात। 
JHN.4.54	येशू यहूदियां गालीलय्‌ झायाः यानादीगु अजूचायापुगु चिं थ्‍व नापं निकः जुल।
JHN.5.1	अनंलि यहूदीतय्‌गु छगू नखः वःगुलिं येशू यरूशलेमय्‌ झाल। 
JHN.5.2	यरूशलेमय्‌ फै ध्‍वाखाया लिक्‍कसं न्‍याखेरं फः दुगु छगू पुखू दु। थ्‍व पुखूयात हिब्रू भासं बेथेस्‍दा धाइ। 
JHN.5.3	थ्‍व हे न्‍यागू सतलय्‌ लः संगु स्‍वय्‌त पिया च्‍वनिपिं थी थी ल्‍वचं काःपिं मनूत – कांत, खुत, ल्‍हाःतुति मसंपिं दु। 
JHN.5.4	इपिं अन गुबलय्‌ लः सनी धकाः स्‍वयेत पिया च्‍वनीगु खः। छाय्‌धाःसा परमप्रभुया छम्‍ह दूत बरोबर वयाः पुखूया लः संकाबीगु जुयाच्‍वन। थथे लः संकूबलय्‌ लाक्‍क दकलय्‌ न्‍हापां पुखुलिइ कुहां वनिम्‍ह मनूयागु न्‍ह्याथेंज्‍याःगु ल्‍वय्‌ नं लायावनिगु जुयाच्‍वन। 
JHN.5.5	अन स्विच्‍यादँ न्‍ह्यःनिसें ल्‍वचं कयाच्‍वंम्‍ह छम्‍ह मनू दु। 
JHN.5.6	येशूं वयात खनाः अले यक्‍व दँ न्‍ह्यःनिसें व अथे जुयाच्‍वंगु सीकाः धयादिल – “छु छितः ल्‍वय्‌ लाय्‌के मास्‍तिवः ला?”
JHN.5.7	अले वं वय्‌कःयात धाल – “हजुर, पुखूयागु लः संकीबलय्‌ जितः लखय्‌ तया बीपिं सुं मदुगुलिं जि अन थ्यने न्‍ह्यः हे मेपिं थ्‍यनेधुंकिगु।”
JHN.5.8	वय्‌कलं धयादिल – “थःगु लासा ज्‍वनाः झासँ।”
JHN.5.9	उबलय्‌ हे वयागु ल्‍वय्‌ लन। अले व थःगु लासा ज्‍वनाः वन। उखुन्‍हु विश्रामबार खः। 
JHN.5.10	अय्‌जूगुलिं यहूदीतय्‌ नायःतय्‌सं व मनूयात धाल – “विश्रामबार खुन्‍हु लासा कुबी मज्‍यू।”
JHN.5.11	वं इमित लिसः बिल – “जितः लाय्‌का ब्‍यूम्‍ह मनुखं ‘लासा ज्‍वनाः हुँ’ धकाः धयादीगु खः।”
JHN.5.12	इमिसं न्‍यन – “छन्‍त लासा ज्‍वनाः हुँ धकाः धाःम्‍ह मनू सु खः?”
JHN.5.13	अन यक्‍व मनू दुगुलिं व येशू तुरुन्‍त झायादीगुलिं वय्‌कःयात वं म्‍हमसील। 
JHN.5.14	लिपा येशूं वयात देगलय्‌ नाप लानाः धयादिल – “स्‍वयादिसँ, छिगु ल्‍वय्‌ लाये धुंकल। आवंनिसें पाप यानादी मते, अले छितः छुं नं जुइ मखु।” 
JHN.5.15	अले व मनुखं इमिथाय्‌ वनाः “जितः लायेका ब्‍यूम्‍ह येशू हे खः” धकाः धाः वन।
JHN.5.16	येशूं विश्रामबार खुन्‍हु थथे यानादीगुलिं यहूदीतय्‌ नायःतय्‌सं वय्‌कःयात दुःख बियाहल। 
JHN.5.17	अथेसां वय्‌कलं इमित धयादिल – “जिमि बाःनं न्‍ह्याबलें ज्‍या यानादी, उकिं जिं नं ज्‍या याना च्‍वने।” 
JHN.5.18	वय्‌कलं थथे धयादीगुलिं इमिसं वय्‌कःयात स्‍यायेत झन अप्‍वः कुतः यात। छाय्‌धाःसा वय्‌कलं विश्रामबार मानय्‌ मयाःगु जक मखु, अज्‍ज परमेश्वर नाप हे थःत ज्‍वलिंज्‍वः यानाः परमेश्वरयात वय्‌कःया बाः खः धकाः धयादिल।
JHN.5.19	येशूं इमित धयादिल – “जिं छिकपिन्‍त खःगु खँ धाये – काय्‌नं थःगु मनं लुइकाः छुं हे याये फइ मखु, बरु बाःनं याःगु खनाः हे जक याये सइ। थथे जूगुलिं बाःनं छु छु यानादी, काय्‌नं नं व हे याइ। 
JHN.5.20	बाःनं काय्‌यात माया यानादीगुलिं बाःनं यानादीगु फुक्‍कं काय्‌यात क्‍यनादी। थ्‍व स्‍वयाः नं तःधंगु ज्‍या बाःनं काय्‌यात क्‍यनादी, गुकिं यानाः छिकपिं छक्‍क जुयादी। 
JHN.5.21	गथे बाःनं सीपिन्‍त म्‍वाकाः जीवन बियादी, अथे हे काय्‌यात यःपिन्‍त नं काय्‌नं जीवन बियादी। 
JHN.5.22	बाःनं सुयागुं न्‍याय यानादी मखु। न्‍याय यायेगु अधिकार काय्‌यात बियादी धुंकल। 
JHN.5.23	अय्‌जूगुलिं गथे बाःयात फुक्‍कसिनं मानय्‌ याः अथे हे काय्‌यात नं फुक्‍कसिनं मानय्‌ याये माः। काय्‌यात मानय्‌ मयाःम्‍हय्‌सिनं काय्‌यात छ्वया हःम्‍ह बाःयात नं मानय्‌ मयाःगु जुइ।
JHN.5.24	“जिं छिकपिन्‍त खःगु खँ धाये – जिगु खँ न्‍यनाः जितः छ्वया हःम्‍हय्‌सित सुनां विश्वास याइ, वयात अनन्‍त जीवन दइ। थज्‍याःम्‍ह मनूयागु न्‍याय जुइ मखु, बरु सी म्‍वाय्‌क अनन्‍त जीवन दये धुंकी।”
JHN.5.25	“जिं छिकपिन्‍त खःगु खँ धाये – ई वयाच्‍वंगु दु, अले व ई थ्‍व हे खः – सीपिन्‍सं नापं परमेश्वरया काय्‌यागु सः ताइ, अले सुनां न्‍यनी, इपिं म्‍वाइ। 
JHN.5.26	परमेश्वर बाः जीवनया मुहान खः, अथे हे वय्‌कलं थः काय्‌यात नं जीवनया मुहान यानादिल। 
JHN.5.27	वय्‌कः मनूया काय्‌ जूगुलिं वय्‌कःयात हे न्‍याय यायेगु अधिकार बियादिल। 
JHN.5.28	थ्‍व खँय्‌ अजूचायादी मते, सी धुंकूपिन्‍सं नापं वय्‌कःयागु सः ताइगु ई वयाच्‍वंगु दु। 
JHN.5.29	अले थुपिं म्‍वाना वइ। भिं याःपिन्‍त अनन्‍त जीवन बियादी। अले मभिं याःपिन्‍त न्याय यानादी।”
JHN.5.30	“थः थःम्‍हं जिं छुं नं याये मफु, बाःनं जितः धयादीथें जिं न्‍याय जक यायेगु खः। अय्‌जूगुलिं जिं न्‍याय यानागु ठीक जू, छाय्‌धाःसा जितः यःथें जिं न्‍याय यायेगु मखु, बरु जितः छ्वया हःम्‍हय्‌सित यःथें यायेगु खः।”
JHN.5.31	“जिं तुं जिगु साक्षी ब्‍यूसा जिगु साक्षी सत्‍य जुइ मखु। 
JHN.5.32	जिगु साक्षी बीम्‍ह मेम्‍ह हे दु, वय्‌कलं धयादीगु सत्‍य खः धकाः जिं स्‍यू। 
JHN.5.33	छिकपिन्‍सं यूहन्‍नायाथाय्‌ मनू छ्वया हल, अले वं ‘सत्‍य थ्‍व हे खः’ धकाः साक्षी बिल।
JHN.5.34	जिगु लागि सुनानं साक्षी बी म्‍वाः। अय्‌नं छिकपिं बचय्‌ जुइमा धकाः जिं थथे धयाच्‍वनागु खः। 
JHN.5.35	यूहन्‍ना ला च्‍याःगु व थीगु मत जक खः। वयागु जलय्‌ छिकपिन्‍सं छुं ई तक जक जूसां लय्‌ताय्‌गु हे यय्‌कादिल। 
JHN.5.36	तर यूहन्‍नां ब्‍यूगु साक्षी स्‍वयाः तःधंगु साक्षी जिके दु। बाःनं जितः पूवंकेत बियादीगु ज्‍या व जिं यानाच्‍वनागु ज्‍यां हे जितः बाःनं छ्वया हयादीगु खः धकाः सी दु। 
JHN.5.37	जितः छ्वया हयादीम्‍ह बाःनं हे जिगु साक्षी बियादीगु दु। वय्‌कःयागु सः छिकपिन्‍सं गुबलें मताःनि, अले ख्‍वाः नं मखंनि।
JHN.5.38	वय्‌कलं छ्वया हःम्‍हय्‌सित छिकपिन्‍सं विश्वास मयाःगुलिं वय्‌कःयागु वचन छिकपिन्‍के थाइ मखु।
JHN.5.39	“अनन्‍त जीवन दइ धकाः छिकपिन्‍सं धर्मशास्‍त्र ब्‍वना जुइ। व हे धर्मशास्‍त्रं जिगु साक्षी बी, 
JHN.5.40	अय्‌नं छिपिं जिथाय्‌ अनन्‍त जीवन कायेत वइ मखु।
JHN.5.41	“मनूतय्‌सं तःधंकूगु जितः मयः। 
JHN.5.42	छिकपिन्‍सं परमेश्वरयात माया मयाः धकाः जिं स्‍यू। 
JHN.5.43	जितः बाःनं छ्वया हःगुलिं छिकपिन्‍सं जितः थः नाला कयामदी। थःगु हे नामय्‌ मेपिं सुं वल धाःसा छिकपिन्‍सं इमित ग्रहण यानादी। 
JHN.5.44	छिकपिन्‍स थःथवय्‌ तःधंका च्‍वन, तर परमेश्वरं तःधंकीगुलिइ छिकपिन्‍सं वास्‍ता यानामदी। छिकपिन्‍सं गथे यानाः विश्वास यानादी फइ?
JHN.5.45	“जिं छिकपिन्‍त परमेश्वरया न्‍ह्यःने दोषी ठहरय्‌ याइ धकाः मतिइ तयादी मते। छिकपिन्‍सं आशा तयाच्‍वंम्‍ह मोशां हे छिकपिन्‍त दोषी ठहरय्‌ याइ। 
JHN.5.46	छिकपिन्‍सं मोशायात धात्‍थें हे विश्वास यानाच्‍वंगु खःसा जितः नं विश्वास यानादी माःगु खः। छाय्‌धाःसा मोशां जिगु हे खँ च्‍वया थकूगु खः। 
JHN.5.47	मोशां च्‍वया थकूगु खँय्‌ हे छिकपिन्‍सं विश्वास मयासा जिगु खँय्‌ गथे यानाः विश्वास यानादी फइ?”
JHN.6.1	अनंलि येशू गालील समुद्र पारिइ झाल। थुकियात तिबेरियास समुद्र नं धाः। 
JHN.6.2	वय्‌कलं यक्‍व ल्‍वय्‌ लाय्‌कादीगु खनाः ग्‍वाः ग्‍वाः मनूत वय्‌कःया ल्‍यू ल्‍यू जुल। 
JHN.6.3	अनं वय्‌कः पहाडय्‌ झायाः चेलात नाप फ्‍यतुनादिल। 
JHN.6.4	थुबलय्‌ यहूदीतय्‌गु छुत्‍काराया नखः न्‍ह्यःने थ्‍यनाच्‍वंगु खः। 
JHN.6.5	वय्‌कलं थः च्‍वनाच्‍वं थाय्‌ हुल हुल मनूत वयाच्‍वंगु खनाः फिलिपयात धयादिल – “थुमित नकेत मरि गनं कया हये माली?” 
JHN.6.6	वय्‌कलं थःम्‍हं छु यायेत्‍यंगु स्‍यूसां वयागु मन स्वयेत थथे धयादीगु खः।
JHN.6.7	अले फिलिपं वय्‌कःयात धाल – “थुलि मछि मनूतय्‌त भचा भचा जक नकूसां निसः दिनारया मरि नं गाइ मखु।”
JHN.6.8	वय्‌कःया चेला सिमोन पत्रुसया दाजु अन्‍द्रियासं वय्‌कःयात धाल – 
JHN.6.9	“थन छम्‍ह मिजंमचायाके तछ्‌वया न्‍यापा मरि व निम्‍ह न्‍या दु। थुलि मछि मनूतय्‌त थुलिचां छु यायेगु?”
JHN.6.10	“मनूतय्‌त फ्‍यतुकि” धकाः वय्‌कलं धयादिल, अन यक्‍व घाँय्‌ दुगु ख्‍यः दु। फुक्‍कं अन हे फ्‍यतुत। अन मिजंत जक हे न्‍याद्वःति दु। 
JHN.6.11	अले वय्‌कलं मरि कयाः सुभाय्‌ बियादी धुंकाः मनूतय्‌त इनादिल। थथे हे न्‍या नं कयाः इनादिल। थुकथं इमित यतले नकादिल। 
JHN.6.12	मनूतय्‌सं प्‍वाः जाय्‌क नये धुंकाः वय्‌कलं चेलातय्‌त धयादिल – “इनाः ल्‍यंगु दुगु मरि छुं हे सितिं छ्‍वये मते।” 
JHN.6.13	अले इमिसं नयाः ल्‍यंदुगु मुनाः मरि झिंनिगः दाला जाय्‌कल। थ्‍व फुक्‍कं तछ्‌वया न्‍यापा मरियागु ल्‍यं दुगु खः।
JHN.6.14	थुकथं वय्‌कलं यानादीगु चिं खनाः मनूतय्‌सं थथे धाल – “धात्‍थें, संसारय्‌ वइ धाःम्‍ह अगमवक्ता ला थ्‍व हे खः।” 
JHN.6.15	इमिसं वयाः थःत ज्‍वनाः बलजफतिं जुजु याइन धकाः सीकाः येशू हानं याकःचा पहाडय्‌ तुं थहां झाल।
JHN.6.16	बहनी जूबलय्‌ चेलात समुद्र सिथय्‌ वन। 
JHN.6.17	इपिं नांचाय्‌ च्‍वनाः पारिइ कफर्नहुमय्‌ वनेत्‍यन। थुबलय्‌ खिउँसे च्‍वने धुंकल। अय्‌नं येशू इमिथाय्‌ मझाःनि। 
JHN.6.18	ग्‍वःफय्‌ वयाच्‍वंगुलिं समुद्रयागु लः उखेलाः थुखेलाः मदय्‌क सनाच्‍वन। 
JHN.6.19	न्‍यागू-खुगू किलोमिटर नांचा न्‍ह्याका वने धुंकाः इमिसं येशूयात लखय्‌ द्यःने न्‍यासि वयाः नांचाया लिक्‍क थ्‍यंकः झाःगु खन। अले इपिं तसकं ग्‍यात। 
JHN.6.20	वय्‌कलं इमित धयादिल – “जि हे खः, ग्‍याये मते।” 
JHN.6.21	अले इमिसं लय्‌तायाः वय्‌कःयात नांचाय्‌ थकाल। अले इपिं याकनं हे थ्‍यने माःगु थासय्‌ थ्‍यन।
JHN.6.22	कन्‍हय्‌ खुन्‍हु समुद्र पारिइ च्‍वना च्‍वंपिं मनूतय्‌सं अन छगः हे जक नांचा दुगु, अले येशू चेलात नाप नांचाय्‌ च्‍वना मदीगु, व चेलात जक वंगु खँ सिल। 
JHN.6.23	उबलय्‌ तिबेरियासं मेमेगु नांचा येशूं सुभाय्‌ बियाः न्‍याद्वः मनूतय्‌त मरि नकूगु थासय्‌ थ्‍यंकः वल। 
JHN.6.24	अन येशू व चेलातय्‌त मखनाः इपिं नांचाय्‌ च्‍वनाः वय्‌कःयात मामां कफर्नहुमय्‌ वन।
JHN.6.25	समुद्र पारिइ येशूयात लुइकाः इमिसं धाल – “गुरूजु, छि थन गुबलय्‌ झायागु?”
JHN.6.26	वय्‌कलं इमित लिसः बियादिल – “जिं छिकपिन्‍त खःगु खँ धाये – जिं यानागु चिं खनाः छिकपिन्‍सं जितः माः जुयादीगु मखु, बरु प्‍वाः जाय्‌क मरि नयेदुगुलिं जक जितः माः जुयादीगु खः। 
JHN.6.27	सितिं वनिगु नसायागु निंतिं ज्‍या यानादी मते, बरु मनूया काय्‌नं बीगु अनन्‍त जीवन तक दयाच्‍वनिगु नसायागु निंतिं ज्‍या यानादिसँ। परमेश्वर बाःनं जितः थ्‍व हे ज्‍या यायेत छ्वया हयादीगु खः।”
JHN.6.28	अले इमिसं वय्‌कःयात धाल – “अय्‌सा परमेश्वरयागु ज्‍या यायेत जिमिसं छु यायेगु?”
JHN.6.29	वय्‌कलं लिसः बियादिल – “परमेश्वरं छ्वया हःम्‍हय्‌सित छिकपिन्‍सं विश्वास यायेगु हे परमेश्वरयागु ज्‍या खः।”
JHN.6.30	अले इमिसं धाल – “अय्‌सा छिं जिमित छु चिं क्‍यनादी? गुकिं यानाः जिमिसं छितः विश्वास याये फइ? छिं छु ज्‍या यानाः क्‍यनादी फु? 
JHN.6.31	जिमि तापाःबाज्‍यापिन्‍सं मरुभूमिइ मन्‍ना नल धकाः थथे च्‍वयातःगु दु – ‘वय्‌कलं मनूतय्‌त नकेत स्‍वर्गं मरि बियादिल।’”
JHN.6.32	वय्‌कलं धयादिल – “जिं छिकपिन्‍त खःगु खँ धाये – मनूतय्‌त नकेत स्‍वर्गं मरि ब्‍यूम्‍ह मोशा मखु। जिमि बाःनं जक छिकपिन्‍त स्‍वर्गं धात्‍थेंयागु मरि बियादी। 
JHN.6.33	स्‍वर्गं क्‍वहां वयाः मनूतय्‌त अनन्‍त जीवन बीम्‍ह हे परमेश्वरं बियादीगु मरि खः।”
JHN.6.34	इमिसं धाल – “प्रभु, थ्‍व मरि जिमित न्‍ह्याबलें बियादिसँ।”
JHN.6.35	वय्‌कलं धयादिल – “जीवन बीगु मरि जि हे खः। जिथाय्‌ वइम्‍ह मनूयात गुबलें हे नयेपित्‍याइ मखु। अथे हे जितः विश्वास याइम्‍ह मनूयात गुबलें हे प्‍याःचाइ मखु। 
JHN.6.36	अय्‌नं जिं छिकपिन्‍त धाये – छिकपिन्‍सं जितः खनाः नं विश्वास यानामदी। 
JHN.6.37	बाःनं जितः बियादीपिं फुक्‍कं जिथाय्‌ वइ। अले जिथाय्‌ वःपिन्‍त जिं गुबलें हे त्‍वःते मखु। 
JHN.6.38	जि जिगु इच्‍छा मखु बरु जितः छ्वया हःम्‍हय्‌सिगु इच्‍छा पूवंकेत स्‍वर्गं वयाम्‍ह खः। 
JHN.6.39	बाःनं जितः बियादीपिं सुं हे मतनेमा बरु दकलय्‌ लिपायागु दिनय्‌ इपिं हानं म्‍वाना वये फयेमा धयागु हे जितः छ्वया हःम्‍ह बाःयागु इच्‍छा खः। 
JHN.6.40	काय्‌यात खंपिं व विश्वास याःपिन्‍त अनन्‍त जीवन बीगु हे जिमि बाःयात यःगु खँ खः। अले जिं इमित दकलय्‌ लिपायागु दिनय्‌ म्‍वाका बी।”
JHN.6.41	“स्‍वर्गं ब्‍यूगु मरि जि हे खः” धकाः वय्‌कलं धयादीगुलिं व खँ न्यंपिन्सं वय्‌कःया विरोधय्‌ खँ ल्‍हात। 
JHN.6.42	इमिसं धाल – “थ्‍व योसेफया काय्‌ येशू मखु ला? थ्‍वया मांबौपिन्‍त झीसं म्‍हमस्‍यू ला? थ्‍व मनुखं जि स्‍वर्गं वयाम्‍ह खः धकाः गथे धाये फत?”
JHN.6.43	वय्‌कलं इमित लिसः बिल – “छिकपिन्‍सं थःथवय्‌ जिगु विरोध यानाः खँ ल्‍हानादी माःगु मदु। 
JHN.6.44	जितः छ्वया हःम्‍ह बाःनं छ्वया हया मदीकं सुं नं जिथाय्‌ वये फइ मखु। जिथाय्‌ वःम्‍हय्‌सित दकलय्‌ लिपायागु दिनय्‌ जिं म्‍वाका बी। 
JHN.6.45	थुपिं फुक्‍कं परमेश्वरं स्‍यना तःपिं जुइ धकाः अगमवक्तातय्‌सं च्‍वया थकूगु दु। बाःयागु खँ न्‍यनाः सय्‌का सीका काःपिं फुक्‍कं जिथाय्‌ वइ।
JHN.6.46	परमेश्वरयाथासं वःम्‍हय्‌सिनं जक बाःयात खंगु दु, मेपिं सुनानं बाःयात खंगु मदु।
JHN.6.47	“जिं छिकपिन्‍त खःगु खँ धाये, सुनां विश्वास याइ, वयाके अनन्‍त जीवन दइ। 
JHN.6.48	जीवन बीगु मरि जि हे खः। 
JHN.6.49	छिकपिनि तापाःबाज्‍यापिन्‍सं मरुभूमिइ मन्‍ना नसां सिना वन। 
JHN.6.50	तर स्‍वर्गं क्‍वहां वःगु थ्‍व मरि नःपिं सुनं सी मखु। 
JHN.6.51	स्‍वर्गं वःगु अनन्‍त जीवन दुगु मरि जि हे खः। थ्‍व मरि सुनानं नल धाःसा व न्‍ह्याबलें म्‍वाना च्‍वनी। संसारयात जिं बी त्‍यनागु अनन्‍त जीवन बीगु मरि जिगु म्‍ह खः।”
JHN.6.52	अले यहूदीतय्‌ नायः थःथवय्‌ थथे धकाः कच कच हाल – “थ्‍व मनुखं थःगु म्‍ह झीत गथे यानाः नकेत बी फइ?”
JHN.6.53	उकिं वय्‌कलं इमित धयादिल – “जिं छिकपिन्‍त खःगु खँ धाये – मनूया काय्‌यागु ला व हि मनय्‌कं छिकपिन्‍के जीवन दइ मखु। 
JHN.6.54	सुनां जिगु म्‍ह नइ, अले जिगु हि त्‍वनी, वयाके अनन्‍त जीवन दइ। अले वयात दकलय्‌ लिपायागु दिनय्‌ जिं म्‍वाका बी। 
JHN.6.55	जिगु म्‍ह धात्‍थें हे नसा खः, अले जिगु हि धात्‍थें हे त्‍वनेगु खः। 
JHN.6.56	सुनां जिगु म्‍ह नइ अले हि त्‍वनी, व मनू जिके दइ, अले जि वयाके दइ। 
JHN.6.57	जितः छ्वया हयादीम्‍ह बाः गथे न्‍ह्याबलें म्‍वाना च्‍वनी, अथे हे बाःनं यानाः जि नं न्‍ह्याबलें म्‍वाना च्‍वनी। थुकथं जितः नःम्‍ह मनू नं जिं यानाः म्‍वाना च्‍वनी। 
JHN.6.58	स्‍वर्गं वःगु मरि थ्‍व हे खः। छिकपिनि तापाःबाज्‍यापिन्‍सं मन्‍ना नयाः नं सिना वन, थ्‍व अज्‍याःगु मरि मखु, थ्‍व मरि नःम्‍ह मनू गुबलें हे सी मखु।”
JHN.6.59	वय्‌कलं थ्‍व कफर्नहुमय्‌ धर्मशास्‍त्र स्‍यनिगु छेँय्‌ स्‍यनेकने यानादीबलय्‌ धयादीगु खः।
JHN.6.60	थ्‍व न्‍यनाः वय्‌कःया चेलातय्‌सं धाल – “थ्‍व ला तसकं थाकुगु खँ खः, थज्‍याःगु खँ सुनां न्‍यने फइ?”
JHN.6.61	चेलात थःथवय्‌ खुसखुस हालाच्‍वंगु सीकाः वय्‌कलं इमित थथे धयादिल – “थुकिं यानाः छिमित पंगलः वल ला कि? 
JHN.6.62	मनूया काय्‌ वय्‌कःया न्‍हापायागु थासय्‌ तुं लिहां वंगु खन धाःसा छिमिसं छु यायेगु? 
JHN.6.63	परमेश्वरयागु आत्‍मां हे जक अनन्‍त जीवन बी। शरीर छुं यायेत नं ज्‍यालगय्‌ मजू। जिं छिमित धयाच्‍वनागु खँ जीवन बीगु परमेश्वरयागु आत्‍मा खः। 
JHN.6.64	अय्‌नं छिपिं मध्‍ये गुम्‍हं गुम्‍हं विश्वास मयाइपिं नं दये फु।” सुनां सुनां वय्‌कःयात विश्वास मयाः, अले सुनां वय्‌कःयात धोखा बी धयागु खँ वय्‌कलं न्‍हापांनिसें हे स्‍यू। 
JHN.6.65	अले वय्‌कलं धयादिल – “अय्‌जूगुलिं हे ला खःनि, बाःनं छ्वया हया मदीकं सुं नं वये फइ मखु धकाः जिं छिमित धयागु।”
JHN.6.66	थथेजूगुलिं वय्‌कःया चेलात मध्‍ये यक्‍वसिनं हे वय्‌कःयात त्‍वःताः वन। 
JHN.6.67	उकिं वय्‌कलं झिंनिम्‍हय्‌सित नं न्‍यनादिल – “छिमिसं नं जितः त्‍वःताः वनेगु ला कि?”
JHN.6.68	सिमोन पत्रुसं लिसः बिल – “प्रभु, जिपिं सुयाथाय्‌ वनेगु? अनन्‍त जीवन बीगु खँ छिके जक दु। 
JHN.6.69	उकिं जिमिसं विश्वास यानाः परमेश्वरं छ्वया हयादीम्‍ह पवित्रम्‍ह मनू छि हे खः धकाः नं सीके धुन।”
JHN.6.70	वय्‌कलं इमित धयादिल – “छिपिं झिंनिम्‍हय्‌सितं जिं हे ल्‍ययागु, मखु ला? अय्‌नं छिपिं मध्‍ये छम्‍ह शैतानयाम्‍ह दु।” 
JHN.6.71	वय्‌कलं थ्‍व सिमोन इस्‍करियोतया काय्‌ यहूदायात धयादीगु खः, छाय्‌धाःसा झिंनिम्‍ह मध्‍ये छम्‍ह जुयाः नं वं वय्‌कःयात धोखा बीत्‍यंगु दु।
JHN.7.1	अनंलि येशू गालीलय्‌ चाःहिलादिल। यहूदिया जिल्‍लाय्‌ यहूदीतय्‌ नायःतय्‌सं वय्‌कःयात स्‍यायेत स्‍वःगुलिं वय्‌कः अन झाया मदी। 
JHN.7.2	थुबलय्‌ यहूदीतय्‌गु बलचाबाय्‌या नखः थ्‍यंकः वये धुंकल।
JHN.7.3	उकिं वय्‌कःया किजापिन्‍सं थथे धाल – “थनं यहूदियाय्‌ झासँ। अले छिं याःगु ज्‍या छिकपिनि चेलातय्‌सं नं खनी। 
JHN.7.4	संसारय्‌ तःधंम्‍ह मनू जुइ मास्‍ति वःम्‍हय्‌सिनं सुलाः सुलाः ज्‍या याइ मखु। छिं थथे यायेगु हे खःसा फुक्‍कसिनं सीके मा।” 
JHN.7.5	वय्‌कःया किजापिन्‍सं हे नं वय्‌कःयात विश्वास मयाः।
JHN.7.6	उकिं वय्‌कलं इमित थथे धयादिल – “जिगु ई आः तक मवःनि। छिमिगु लागि न्‍ह्यागु ई नं ठीक जू। 
JHN.7.7	संसारय्‌ च्‍वंपिन्‍सं छिमित हेला याये फइमखु। जिं संसारय्‌ च्‍वंपिन्‍सं याना जूगु ज्‍याखँ मभिं धकाः धयागुलिं इमिसं जितः हेला याइ। 
JHN.7.8	छिपिं हे जक नखः मानय्‌ याः हुँ। जिगु ई आः तक मवःनिगुलिं जि थ्‍व नखःतय्‌ वने मखु।” 
JHN.7.9	इमित थथे धयाः वय्‌कः गालीलय्‌ तुं च्‍वनादिल।
JHN.7.10	वय्‌कःया किजापिं नखःतय्‌ वने धुंकाः सुनानं मसीक वय्‌कः नं झाल। 
JHN.7.11	नखःबलय्‌ यहूदीतय्‌ नायःतय्‌सं वय्‌कःयात थथे धाधां माः जुल – “व मनू गन दु हं?” 
JHN.7.12	अले अन वय्‌कःयागु खँय्‌ मनूतय्‌ दथुइ भुनु भुनु खँ जुल। छखलःसिनं “वय्‌कः भिंम्‍ह मनू खः” धकाः धाःसा मेपिन्‍सं “मखु, व मनूतय्‌त स्‍यंका जुइम्‍ह खः” धकाः धाइगु। 
JHN.7.13	अय्‌नं यहूदीत खनाः ग्‍याःगुलिं सुनानं वय्‌कःया बारे खुलस्‍त खँ ल्‍हायेगु आँट मयाः।
JHN.7.14	नखः बच्‍छि सिधःबलय्‌ येशूं देगलय्‌ झायाः मनूतय्‌त स्‍यनेकने यानादिल। 
JHN.7.15	नायःतय्‌सं छक्‍क जुयाः थथे धाल – “थ्‍व मनुखं ब्‍वँ हे मब्‍वंकं थुलिमछि खँ गथे यानाः सय्‌कल?”
JHN.7.16	अले वय्‌कलं इमित लिसः बियादिल – “जिं स्‍यनाच्‍वनागु खँ जिगु मखु, जितः छ्वया हयादीम्‍हय्‌सिगु खः। 
JHN.7.17	सुनानं परमेश्वरयागु इच्‍छा पालन यायेगु मतिइ तःसा व मनुखं जिं स्‍यनाच्‍वनागु खँ परमेश्वरयागु खः ला कि जिगु थःगु हे खँ खः धकाः सीके फइ। 
JHN.7.18	थःगु हे जक खँ ल्‍हाइम्‍ह मनू थः हे जक तःधं जुइत स्‍वइ। बरु थःत छ्वया हःम्‍हय्‌सित तःधंकेत स्‍वइम्‍ह मनू हे सत्‍यम्‍ह खः। अले वयाके मभिंगु छुं हे दइ मखु। 
JHN.7.19	छिकपिन्‍त व्‍यवस्‍था बियादीम्‍ह मोशा मखु ला? छिपिं छम्‍हय्‌सिनं हे नं थ्‍व व्‍यवस्‍था पालन याःगु मदु। अय्‌नं छिकपिन्‍सं जितः छाय्‌ स्‍यायेत स्‍वयाच्‍वना?”
JHN.7.20	अले मनूतय्‌सं लिसः बिल – “छंके भूत दुबिनाच्‍वंगु दु। सुनां छन्‍त स्‍यायेत स्‍वयाच्‍वन?।”
JHN.7.21	वय्‌कलं इमित लिसः बियादिल – “जिं छगू अजूचायापुगु ज्‍या याना, अले छिकपिं फुक्‍कं छक्‍क जुयादिल। 
JHN.7.22	मोशां छिकपिन्‍त म्‍हय्‌ चिं तय्‌केगु नियम बिया थकल। थ्‍व मोशां हे ब्‍यूगु ला मखु, तापाःबाज्‍यापिन्‍सं बियादीगु खः। अले विश्रामबार खुन्‍हु नं छिकपिन्‍सं मचायागु म्‍हय्‌ चिं तय्‌का जुल।
JHN.7.23	छिकपिन्‍सं विश्रामबार नं मोशायागु व्‍यवस्‍था मानय्‌ यायेगु धकाः म्‍हय्‌ चिं तय्‌का जू धाःसा जिं छम्‍ह मनूयात विश्रामबार खुन्‍हु लाय्‌का बिल धकाः छिकपिन्‍स जि खनाः छाय्‌ तं म्‍वयादी माःगु?
JHN.7.24	ख्‍वाः स्‍वयाः न्‍याय यानादी मते, बरु खःकथं न्‍याय यानादिसँ।”
JHN.7.25	यरूशलेमय्‌ च्‍वंपिं गुम्‍हं गुम्‍हं मनूतय्‌सं थथे धाल – “इमिसं स्‍यायेत स्‍वया च्‍वंम्‍ह मनू थ्‍व हे, मखु ला? 
JHN.7.26	आः ला थ्‍व मनुखं झन जक फुक्‍कसिया न्‍ह्यःने नवानाच्‍वन। अय्‌नं वयात सुनां छुं मधाः। नायःतय्‌सं थ्‍व हे मुक्ति बीम्‍ह ख्रीष्‍ट खः धकाः धात्‍थें हे सीके धुंकल ला कि छु? 
JHN.7.27	थ्‍व मनू गनं वःम्‍ह धकाः झीसं स्‍यू। मुक्ति बीम्‍ह ख्रीष्‍ट झाइबलय्‌ ला वय्‌कः गनं झाःम्‍ह धकाः सुनानं सी मखु।”
JHN.7.28	देगलय्‌ स्‍यनादीबलय्‌ येशूं तस्सलं थथे धयादिल – “छिकपिन्‍सं जितः म्‍हस्‍यू, जि गनयाम्‍ह धकाः नं छिकपिन्‍सं स्‍यू। जि यसें वयागु मखु, जितः छ्वया हयादीम्‍ह सत्‍य परमेश्वर खः, छिकपिन्‍सं धाःसा वय्‌कःयात म्‍हमस्‍यू। 
JHN.7.29	जिं वय्‌कःयात म्‍हस्‍यू, छाय्‌धाःसा जि वय्‌कःयाथासं हे वयागु खः। वय्‌कलं हे जितः छ्वया हयादीगु खः।” 
JHN.7.30	थ्‍व न्‍यनाः इमिसं वय्‌कःयात ज्‍वनेत स्‍वल। तर सुनानं ज्‍वने मफुत, छाय्‌धाःसा वय्‌कःयागु ई मवःनि।
JHN.7.31	अय्‌सां यक्‍व मनूतय्‌सं वय्‌कःयात विश्वास यात। इमिसं धाल – “मुक्ति बीम्‍ह ख्रीष्‍ट झाइबलय्‌ वय्‌कलं थ्‍व मनुखं स्‍वयाः अप्‍वः अजूचायापुगु चिं क्‍यनादी ला?”
JHN.7.32	थथे यक्‍व मनूतय्‌सं वय्‌कःयागु खँ ल्‍हानाच्‍वंगु तायाः फरिसीतय्‌सं तःधंपिं पुजाहारीतलिसे मिलय्‌ जुयाः वय्‌कःयात ज्‍वंकेत देगःया सिपाइँत छ्वल। 
JHN.7.33	येशूं इमित धयादिल – “छुं ई तक जक जि छिमिथाय्‌ दइतिनि, अले लिपा जि जितः छ्वया हयादीम्‍हय्‌सिथाय्‌ तुं वने। 
JHN.7.34	छिकपिन्‍सं जितः माः जूसां लुइके फइ मखु। जि दुथाय्‌ छिकपिं वये फइ मखु।”
JHN.7.35	अले इमिसं थःथवय्‌ थथे खँ ल्‍हात – “झीसं लुइके हे मफय्‌क थ्‍व मनू गन वनेत्‍यंगु जुइ? छु थ्‍व ग्रीकतय्‌गु दथुइ उखेलाः थुखेलाः जुयाच्‍वपिं यहूदीतय्‌थाय्‌ वनाः ग्रीकतय्‌त स्‍यनेकने यायेत वनेत्‍यंगु ला मखु ला? 
JHN.7.36	वं ‘छिकपिन्‍सं जितः माः जूसां लुइके फइ मखु’ अले ‘जि दुथाय्‌ छिकपिं वये फइ मखु’ धकाः धाःगुया अर्थ छु जुइ?”
JHN.7.37	नखः सिधइगु व मुख्‍यगु दिनय्‌ येशूं दनाः तस्सलं थथे धयादिल – “सुं प्‍याःचाःम्‍ह मनू दुसा जिथाय्‌ वयाः त्‍वँ वा।
JHN.7.38	अले धर्मशास्‍त्रय्‌ च्‍वया तःथें – सुनां जितः विश्वास याइ, वयागु नुगलं अनन्‍त जीवन दुगु खुसि बाः वया च्‍वनी।”
JHN.7.39	वय्‌कलं पवित्र आत्‍मायागु खँ धयादीगु खः। वय्‌कःयात विश्वास याःपिन्‍त आत्‍मा बियादी। वय्‌कलं आः तक सीम्‍ह म्‍वाका मदीनि सुयातं आत्‍मा बियादीगु मदुनि।
JHN.7.40	थ्‍व खँ न्‍यंपिं गुम्‍हं गुम्‍हं मनूतय्‌सं थथे धाल – “थ्‍व ला धात्‍थें हे वइतिनि धाःम्‍ह अगमवक्ता खः।” 
JHN.7.41	गुलिंसिनं थथे धाल – “थ्‍व ला मुक्ति बीम्‍ह ख्रीष्‍ट हे खः।” अले गुलिंसिनं थथे धाल – “गालीलं वःम्‍ह नं ख्रीष्‍ट जुइ ला? 
JHN.7.42	मुक्ति बीम्‍ह ख्रीष्‍ट जुजु दाऊदया सन्‍तान जुइ, अले जुजु दाऊदयागु गां बेथलेहेमं वइ धकाः धर्मशास्‍त्रय्‌ च्‍वयातःगु मस्‍यू ला?”
JHN.7.43	थुकथं वय्‌कःयागु खँय्‌ ग्‍वाः ग्‍वाः मनूत बाल। 
JHN.7.44	गुम्‍हं गुम्‍हं मनूतय्‌सं ला वय्‌कःयात ज्‍वनेत स्‍वल, अथेसां सुनानं ज्‍वने मफु।
JHN.7.45	अनंलि ज्‍वंवःपिं सिपाइँत तःधंपिं पुजाहारीत व फरिसीतय्‌थाय्‌ लिहां वन। इमिसं सिपाइँतय्‌त थथे धाल – “छिमिसं छाय्‌ वयात ज्‍वना महयागु?”
JHN.7.46	अले इमिसं लिसः बिल – “थ्‍व मनुखं थें सुनानं नवाःगु मदुनि।”
JHN.7.47	अले फरिसीतय्‌सं धाल – “छिमित नापं वं झंगःलात कि छु? 
JHN.7.48	सुं शासकत व फरिसीतय्‌सं नं वं धाःगु खँय्‌ विश्वास यात ला? 
JHN.7.49	व्‍यवस्‍था मस्‍यूपिं थुपिं सराः लाःपिं खः।”
JHN.7.50	छकः बहनी येशूयात नापलाः वने धुंकूम्‍ह इमिगु हे पुचलय्‌ च्‍वंम्‍ह निकोदेमसं इमित धाल – 
JHN.7.51	“छु झीगु व्‍यवस्थां सुं मनूयात वयागु खँ मन्‍यंकं व वं छु यात धयागु मसिकं न्‍याय याइ ला?”
JHN.7.52	इमिसं वयात लिसः बिल – “छ नं गालीलयाम्‍ह हे ला कि छु? धर्मशास्‍त्र ब्‍वनाः स्‍व, सुं नं अगमवक्ता गालीलं वइ मखु।” 
JHN.7.53	अले इपिं फुक्‍क थः थःगु छेँय्‌ लिहां वन।
JHN.8.1	अनं येशू जैतून डाँडाय्‌ झाल। 
JHN.8.2	कन्‍हय्‌ खुन्‍हु सुथ न्‍हापां वय्‌कः हानं देगलय्‌ तुं लिहां झाल। फुक्‍क मनूत वय्‌कःयाथाय्‌ मुं वःगुलिं इमित स्‍यनेकने यायेत वय्‌कः फ्‍यतुनादिल। 
JHN.8.3	शास्‍त्री व फरिसीतय्‌सं व्‍यभिचार याना च्‍वंबलय्‌ ज्‍वंम्‍ह छम्‍ह मिसायात हयाः सकसिगुं न्‍ह्यःने थनाः 
JHN.8.4	वय्‌कःयात थथे धाल – “गुरूजु, थ्‍व मिसायात जिमिसं व्‍यभिचार यानाच्‍वंबलय्‌ ज्‍वना हया। 
JHN.8.5	व्‍यवस्‍थाय्‌ मोशां झीतः थथे व्‍यभिचार याइम्‍ह मिसायात ल्‍वहँतं कय्‌काः स्‍या धकाः आज्ञा बियादीगु दु। अय्‌जूगुलिं आः थ्‍व मिसायात छु याये माली? छिं हे धयादिसँ।”
JHN.8.6	वय्‌कःयात जाँचय्‌ यानाः दोषी ठहरय्‌ यायेत इमिसं थथे न्‍ह्यसः याःगु खः।
JHN.8.6	तर वय्‌कलं क्‍वछुनाः पतिंचां बँय्‌ च्‍वयादिल। 
JHN.8.7	इमिसं व हे खँ जक न्‍यनाच्‍वंगुलिं वय्‌कलं दनाः इमित थथे धयादिल – “छिकपिं मध्‍ये सुनां गुबलें पाप याना मदी, वय्‌कलं हे दकलय्‌ न्‍हापालाक वयात ल्‍वहँतं कय्‌कादिसँ।” 
JHN.8.8	वय्‌कलं हानं क्‍वछुनाः पतिंचां बँय्‌ च्‍वयादिल।
JHN.8.9	थ्‍व न्‍यनाः इपिं तःधिकःम्‍हंनिसें कयाः चिधिकःपिं तकं छम्‍ह छम्‍ह यानाः अनं वन। अले अन येशू याकःचा जुल। व मिसा धाःसा वय्‌कःया न्ह्यःने हे दनाच्‍वन। 
JHN.8.10	वय्‌कलं थस्‍वयाः व मिसायात धयादिल – “ग्‍वः, छितः पाः याःपिं? सुनानं छितः सजाँय मब्‍यू?”
JHN.8.11	अले व मिसां धाल – “सुनानं मब्‍यू, प्रभु।” अले वय्‌कलं धयादिल – “अय्‌सा जिं नं छितः सजाँय बी मखु, आः छि झासँ, हानं पाप यानादी मते।”
JHN.8.12	येशूं हानं मनूतय्‌त धयादिल – “जि संसारया जः खः। जि नाप जुइम्‍ह मनू खिउँथाय्‌ जुइ माली मखु, बरु वयात जीवनया जः दइ।”
JHN.8.13	अले फरिसीतय्‌सं वय्‌कःयात धाल – “छं थःगु हे जक साक्षी बियाच्‍वन, छंगु साक्षी सत्‍य मखु।”
JHN.8.14	वय्‌कलं इमित लिसः बियादिल – “जिं जिगु हे खँय्‌ साक्षी बिया च्‍वना सां जिगु साक्षी सत्‍य खः, छाय्‌धाःसा जि गनं वयाम्‍ह खः, अले गन वने त्‍यनाम्‍ह खः धकाः जिं स्‍यू, अय्‌नं छिकपिन्‍सं धाःसा जि गनं वइ, अले गन वनी धकाः सी मखु। 
JHN.8.15	छिकपिन्‍सं मनू स्‍वयाः न्‍याय यानादी, तर जिं सुयागुं न्‍याय मयाना। 
JHN.8.16	जिं न्‍याय या हे याःसां जिगु न्‍याय सत्‍यगु जुइ, छाय्‌धाःसा न्‍याय याइम्‍ह जि याकःचा जक मखु, जि नापं जितः छ्वया हयादीम्‍ह बाः नं दी। 
JHN.8.17	छिकपिनिगु व्‍यवस्‍थाय्‌ नं निम्‍हय्‌सिनं ब्‍यूगु साक्षी सत्‍य खः धकाः च्‍वयातःगु दु। 
JHN.8.18	जिं थःम्‍हं हे जिगु साक्षी बियाच्‍वना, अले जितः छ्वया हयादीम्‍ह बाःनं नं जिगु साक्षी बियादी।”
JHN.8.19	अय्‌जूगुलिं इमिसं वय्‌कःयात थथे धाल – “छिमि बाः गन दु लय्‌?”
JHN.8.19	वय्‌कलं लिसः बियादिल – “छिकपिन्‍सं न जितः म्‍हस्‍यू, न जिमि बाःयात म्‍हस्‍यू। छिकपिन्‍सं जितः म्‍हस्‍यूगु जूसा जिमि बाःयात नं म्‍हसी।” 
JHN.8.20	थ्‍व खँ वय्‌कलं देगलय्‌ स्‍यनेकने यानादीबलय्‌ भेटी तइगु बाकसया न्ह्यःने धयादीगु खः। वय्‌कःयात सुनानं मज्‍वं, छाय्‌धाःसा वय्‌कःयागु ई मवःनि।
JHN.8.21	वय्‌कलं इमित हानं धयादिल – “जि वना छ्वये, अले छिकपिन्‍सं जितः माः जुइ, अय्‌नं छिकपिं पापय्‌ लानाः सी। जि गन वनेगु खः, अन छिकपिं झाये फइ मखु।”
JHN.8.22	थ्‍व न्‍यनाः यहूदी नायःतय्‌सं धाल – “थ्‍व मनू थः थःम्‍हं सीत्‍यंगु ला मखु? ‘गन जि वनेगु खः अन छिपिं वये फइ मखु’ धकाः धाल नि।”
JHN.8.23	अले वय्‌कलं इमित धयादिल – “छिकपिं क्‍वय्‌च्‍वंपिं खः, जि च्‍वय्‌च्‍वंम्‍ह खः। छिकपिं थ्‍व संसारयापिं खः, जि संसारयाम्‍ह मखु। 
JHN.8.24	छिकपिं पापय्‌ लानाः सी माली धकाः जिं छिकपिन्‍त धाये धुन। जि व हे खः धकाः छिकपिन्‍सं विश्वास मयाःसा छिकपिं पापय्‌ लानाः सी।”
JHN.8.25	इमिसं वय्‌कःयात धाल – “छ सु खः लय्‌?” वय्‌कलं लिसः बियादिल – “जि व हे खः धकाः जिं छिकपिन्‍त न्‍हापांनिसें हे धया वयाच्‍वनागु दु। 
JHN.8.26	जिं छिकपिन्‍त यक्‍व धायेमाःगु व न्‍याय याये माःगु दु। अथेसां जितः छ्वया हयादीम्‍ह सत्‍य खः, उकिं वय्‌कलं जितः धयादिक्‍व जिं संसारयात धया बियागु दु।” 
JHN.8.27	वय्‌कलं इमित बाःयागु खँ धयाच्‍वंगु धकाः इमिसं थुइके मफुत।
JHN.8.28	उकिं वय्‌कलं थथे धयादिल – “गुबलय्‌ छिमिसं मनूया काय्‌यात यख्‍खाइ, अबलय्‌ तिनि छिकपिन्‍सं जि सु खः धकाः सी। जिं थः यसें छुं नं मयाना, बरु बाःनं गुकथं स्‍यनादिल उकथं हे नवाना वन धकाः नं छिकपिन्‍सं थुइ। 
JHN.8.29	जितः छ्वया हयादीम्‍ह जि नाप दी, जिं न्‍ह्याबलें वय्‌कःयात यःथें जक याना जुयागुलिं वय्‌कलं जितः याकःचा त्‍वःतामदी।” 
JHN.8.30	वय्‌कलं थथे धयादीगुलिं यक्‍वसिनं वय्‌कःयात विश्वास यात।
JHN.8.31	येशूं थःत विश्वास याःपिं यहूदीतय्‌त धयादिल – “जिं धया थें छिकपिं च्‍वंसा छिकपिं धात्‍थें जिम्‍ह चेला जुयादी। 
JHN.8.32	छिकपिन्‍सं सत्‍य छु खः धकाः सी, अले सत्‍यं छिकपिन्‍त स्‍वतन्‍त्र याइ।”
JHN.8.33	इमिसं वय्‌कःयात लिसः बिल – “जिपिं अब्राहामया सन्‍तान खः, जिपिं आःतक सुयां दास मजुयानि। छं गुकथं जिमित ‘छिपिं स्‍वतन्‍त्र जुइ’ धकाः धयागु?”
JHN.8.34	वय्‌कलं इमित धयादिल – “जिं छिकपिन्‍त खःगु खँ धाये – पाप याना जुइपिं फुक्‍कं पापया दास खः। 
JHN.8.35	अले दास न्‍ह्याबलें छेँय्‌ च्‍वने दइ मखु, काय्‌मचा जक न्‍ह्याबलें च्‍वने दइ। 
JHN.8.36	अय्‌जूगुलिं परमेश्वरया काय्‌नं स्‍वतन्‍त्र याना ब्‍यूसा छिकपिं धात्‍थें स्‍वतन्‍त्र जुइ। 
JHN.8.37	छिकपिं अब्राहामया सन्‍तान खः धकाः जिं स्‍यू। अय्‌नं जिं धयागु खँ छिकपिनिगु मनय्‌ दुहां मवंगुलिं छिकपिन्‍सं जितः स्‍यायेत स्‍वःगु खः। 
JHN.8.38	जिं जिमि बाःयाथाय्‌ खं थें धयाच्‍वना, अथे हे छिकपिन्‍सं नं छिमि बाःनं धाःथें यानाच्‍वन।”
JHN.8.39	इमिसं वय्‌कःयात लिसः बिल – “अब्राहाम जिमि तापाःबाज्‍या खः।” अले वय्‌कलं धयादिल – “छिकपिं अब्राहामया सन्‍तान खः धयागु जूसा अब्राहामं यानाः वं थें छिकपिन्‍सं नं यानादी माःगु खः। 
JHN.8.40	परमेश्वरं धयादीगु सत्‍य खँ धाल धकाः छिकपिन्‍सं जितः स्‍यायेत स्‍वल, थथे अब्राहामं याना मदी। 
JHN.8.41	छिकपिनि बाःनं छु यात छिकपिन्‍सं नं व हे यानादी।”
JHN.8.41	इमिसं धाल – “जिपिं व्‍यभिचारं बूपिं मखु, जिमि छम्‍ह हे अबु दु, वय्‌कः खः परमेश्वर।”
JHN.8.42	वय्‌कलं धयादिल – “परमेश्वर छिकपिनि बाः खः धयागु जूसा छिपिन्‍सं जितः माया यानादी माःगु खः, छाय्‌धाःसा जितः वय्‌कलं छ्वया हयादीगुलिं जि वया च्‍वनागु खः। जि थःगु हे इच्‍छां वयागु मखु, बरु वय्‌कलं हे जितः छ्वया हयादीगु खः। 
JHN.8.43	जिं धयागु खँ छिकपिन्‍सं गथे मथूगु? जिगु खँ न्‍यने मास्‍ति मवःगुलिं छिकपिन्‍सं जिगु खँ मथूगु खः। 
JHN.8.44	छिकपिं शैतानया सन्‍तान जूगुलिं गथे छिकपिनि बाःनं याना जुल, अथे हे छिकपिन्‍सं नं याना जुइ। न्‍हापांनिसें हे शैतान धाःम्‍ह ज्‍यानमारा खः। वयाके सत्‍य धयागु हे मदुगुलिं वं सत्‍य ज्‍याखँ याना जुइ फइ मखु। थःगु स्‍वभाव गथे खः अथे हे वं मखुगु खँ जक ल्‍हाना जुइ, छाय्‌धाःसा व मखुगु खँ जक ल्‍हाना जुइम्‍ह खः, अले मखुगु खँ ल्‍हाना जुइपिनि अबु खः। 
JHN.8.45	जिं छिकपिन्‍त सत्‍य खँ धयागुलिं छिकपिन्‍सं जितः विश्वास यानामदीगु खः। 
JHN.8.46	छिकपिं मध्‍ये सुनानं जिं पाप यात धकाः जितः दोष बियादी फु ला? जिं सत्‍य खँ धयागु खःसा छिकपिन्‍सं जितः छाय्‌ विश्वास याना मदीयागु? 
JHN.8.47	परमेश्वरया मनुखं जक परमेश्वरयागु खँ न्‍यनी। छिकपिं परमेश्वरयापिं मनूत मखुगुलिं छिकपिन्‍सं जिं धयागु खँ न्‍यनामदीगु खः।”
JHN.8.48	अले यहूदी नायःतय्‌सं वय्‌कःयात धाल – “छ सामरी खः, अले छंके भूत दुबिनाच्‍वंगु दु धकाः जिमिसं धयागु धात्‍थें हे खः।”
JHN.8.49	वय्‌कलं लिसः बियादिल – “जिके भूत दुबिनाच्‍वंगु मदु। जिं जिमि बाःयात तःधंका च्‍वना, छिकपिन्‍सं जितः क्‍वह्यंकादिल। 
JHN.8.50	जि थः थःम्‍हं तुं तःधं मजुया, तर जितः तःधंकेत स्‍वया च्‍वंम्‍ह ला छम्‍ह हे दु। अले वय्‌कलं हे थ्‍व खँ क्‍वःछिनादी। 
JHN.8.51	जिं छिकपिन्‍त खःगु खँ धाये – जिगु वचन मानय्‌ याइम्‍ह मनू गुबलें हे सी मखु।”
JHN.8.52	इमिसं धाल – “आः ला जिमिसं बांलाक हे सिल, छंके भूत दुबिनाच्‍वंगु हे दु। अब्राहाम व अगमवक्तात ला सिना वन धाःसा छं गथे यानाः छंगु वचन मानय्‌ याइपिं मनूत गुबलें हे सी मखु धकाः धाये फुगु? 
JHN.8.53	सी धुंकूम्‍ह तापाःबाज्‍या अब्राहाम स्‍वयाः नं छ तःधं ला कि छु? अगमवक्तात ला सिना वन धाःसा छं थःत सु ताय्‌का च्‍वना?”
JHN.8.54	वय्‌कलं लिसः बियादिल – “जि थः थःम्‍हं तःधं जुयागु जूसा जि तःधंम्‍ह मखु। तर छिकपिन्‍सं जिमि बाः धकाः धाःम्‍ह परमेश्वर जिमि बाःनं हे जितः तःधं यानादीगु खः। 
JHN.8.55	वय्‌कःयात छिकपिन्‍सं म्‍हमस्‍यूनी, जिं धाःसा म्‍हस्‍यू। जिं वय्‌कःयात म्‍हमस्‍यू धकाः धाल धाःसा जि नं छिकपिं थें तुं मखुगु खँ ल्‍हाइम्‍ह जुइ। जिं वय्‌कःयात म्‍हस्‍यूगुलिं वय्‌कःयागु वचन मानय्‌ यानाच्‍वना। 
JHN.8.56	जि वइगु ई स्‍वयेत छिकपिनि तापाःबाज्‍या अब्राहामं तसकं इच्‍छा याःगु खः, अले खनाः तसकं लय्‌ताल।”
JHN.8.57	अले इमिसं धाल – “छ न्‍ययदँ ला मदुनि धाःसा छं अब्राहामयात गथे यानाः खन?”
JHN.8.58	वय्‌कलं इमित लिसः बियादिल – “जिं छिकपिन्‍त खःगु खँ धाये – अब्राहाम स्‍वयाः न्‍हापांनिसें हे जि दु।” 
JHN.8.59	थ्‍व खँ न्‍यनाः इमिसं वय्‌कःयात कय्‌केत ल्‍वहं काल। तर वय्‌कः इमिसं मखंक सुरुक्‍क देगलं पिहां झाल।
JHN.9.1	येशूं लँय्‌ झाया च्‍वंबलय्‌ छम्‍ह बूसांनिसें हे कांम्‍ह मनूयात खन। 
JHN.9.2	चेलातय्‌सं वय्‌कःयाके न्‍यन – “गुरूजु, थ्‍व मनू बूसांनिसें कां जूगु वयागु पापं यानाः ला कि वया मांबौपिनिगु पापं यानाः?”
JHN.9.3	वय्‌कलं लिसः बियादिल – “वय्‌कःयात अय्‌ जूगु वय्‌कलं पाप यानादीगुलिं नं मखु, वय्‌कःया मांबौपिनिगु पापं नं मखु, बरु व वय्‌कलं यानाः परमेश्वरयागु ज्‍या फुक्‍कसिनं सीके फयेमा धकाः थथे जूगु खः। 
JHN.9.4	झीसं न्‍हि दतले जितः छ्वया हःम्‍हय्‌सिगु ज्‍या याये माः, चान्‍हय्‌ सुनानं ज्‍या याइ मखु। 
JHN.9.5	संसारय्‌ दतले जि संसारया जः खः।”
JHN.9.6	थथे धयाः वय्‌कलं बँय्‌ ई फानाः चा न्‍हायाः कांम्‍हय्‌सिगु मिखाय्‌ इलादिल। 
JHN.9.7	अले वयात थथे धयादिल – “सिलोआम धाःगु पुखुलिइ वनाः सिला छ्वयादिसँ।” सिलोआमयागु अर्थ “छ्वःगु” खः। अले वं वनाः सिला छ्वःबलय्‌ मिखां खन।
JHN.9.8	अले वयागु जःखः च्‍वंपिं व वयात न्‍हापांनिसें फ्‍वनाच्‍वंगु खंपिन्‍सं थथे धाल – “थ्‍व व हे फ्‍वगिं, मखु ला?” 
JHN.9.9	गुम्‍ह गुम्‍हय्‌सिनं “थ्‍व व हे खः” धकाः धाल, गुलिंसिनं “मखु, व थें च्‍वंम्‍ह मेम्‍ह हे मनू खः” धकाः धाल।
JHN.9.9	कांनं धाल – “व मनू जि हे खः।”
JHN.9.10	इमिसं वयात धाल – “अय्‌सा छंगु मिखा गथे चाल लय्‌?”
JHN.9.11	वं लिसः बिल – “येशू धाःम्‍ह मनुखं चा न्‍हायाः जिगु मिखाय्‌ इलाः थथे धाल – ‘सिलोआमय्‌ वनाः सिला छ्व।’ जि वनाः सिलाबलय्‌ मिखां खन।”
JHN.9.12	इमिसं वयात धाल – “येशू धाःम्‍ह मनू गन दु लय्‌?”
JHN.9.12	वं धाल – “जिं मस्‍यू।”
JHN.9.13	अले इमिसं व मनूयात फरिसीतय्‌थाय्‌ यंकल। 
JHN.9.14	येशूं चा न्‍हायाः वयात मिखां खंकादीगु विश्रामबार खुन्‍हु खः। 
JHN.9.15	अय्‌जूगुलिं फरिसीतय्‌सं वयात हानं छकः गथे यानाः मिखां खन धकाः न्‍यन। अले वं इमित धाल – “वय्‌कलं जिगु मिखाय्‌ चा न्‍हायाः इलादिल। चा सिला छ्वयाबलय्‌ जिं मिखां खन।”
JHN.9.16	गुम्‍हं गुम्‍हं फरिसीतय्‌सं धाल – “विश्रामबार मानय्‌ मयाःगुलिं थ्‍व मनू परमेश्वरयाम्‍ह मखु।” हानं गुलिंसिनं धाल – “छम्‍ह पापी मनुखं थपाय्‌ धंगु चिं गथे याये फइ?” थुकथं इमि दथुइ खँ मिलय्‌ मजुल।
JHN.9.17	इमिसं हानं वयाके न्‍यना स्‍वल – “वं छंगु मिखा चाय्‌का ब्‍यूगुलिं छं व सु धकाः बिचाः याना?”
JHN.9.17	वं लिसः बिल – “व अगमवक्ता खः।”
JHN.9.18	अय्‌नं यहूदीतय्‌सं व मनू कांम्‍ह खः, आः वं मिखां खन धकाः वया मांबौपिन्‍त सःताः मन्‍यंतले विश्वास मयाः। 
JHN.9.19	इमिसं थथे धकाः न्‍यन – “बूसांनिसें छिमि काय्‌ कांम्‍ह खः ला? आः वं गथे जुयाः खन?”
JHN.9.20	वया मांबौपिन्‍सं लिसः बिल – “थ्‍व जिमि काय्‌ खः, अले बूसानिसें थ्‍व कांम्‍ह खः धकाः जिमिसं स्‍यू। 
JHN.9.21	आः जक गथे यानाः खन धकाः जिमिसं मस्‍यू। अले हानं सुनां वयागु मिखा चाय्‌का बिल व नं जिमिसं मस्‍यू। वयाके हे न्‍यनादिसँ। थ्‍व मचा मखय्‌ धुंकल थ्‍वं थःम्‍हं हे धायेफु।” 
JHN.9.22	सुनानं येशूयात मुक्ति बीम्‍ह ख्रीष्‍ट खः धकाः धाल धाःसा व मनूयात धर्मशास्त्र स्यनीगु छेँनं पितिना छ्वयेगु धकाः इमिसं सल्‍लाह यानातःगुलिं वया मांबौपिन्‍सं ग्‍यानाः थथे लिसः ब्‍यूगु खः। 
JHN.9.23	उकिं हे वया मांबौपिन्‍सं “व मचा मखय्‌ धुंकल, वयाके हे न्‍यनादिसँ” धकाः धाःगु खः।
JHN.9.24	इमिसं व कांम्‍ह मनूयात सःताः हानं धाल – “परमेश्वरया न्‍ह्यःने छं खःगु खँ ल्‍हाय्‌ धकाः पाफ। छन्त लय्‌कूम्‍ह मनू पापी खः धकाः जिमिसं स्‍यू।”
JHN.9.25	वं लिसः बिल – “व मनू पापी खः कि मखु धकाः जिं मस्‍यू। छता हे जक खँ जिं स्‍यू, जि न्‍हापा कांम्‍ह खः, आः जिं मिखां खन।”
JHN.9.26	इमिसं वयात धाल – “वं छन्‍त छु यात? वं छंगु मिखा गथे यानाः चाय्‌का बिल?”
JHN.9.27	वं इमित लिसः बिल – “जिं छिकपिन्‍त न्‍हापा हे धाये धुन, छिकपिन्‍सं न्‍यना मदी। व हे खँ हानं छाय्‌ न्‍यनादीयागु? छिकपिं वय्‌कःया चेला जुइ मास्‍ति वः ला कि छु?”
JHN.9.28	अले इमिसं वयात हक्‍काः थथे धाल – “छ हे खः का वया चेला। जिपिं ला मोशाया चेला खः। 
JHN.9.29	परमेश्वरं मोशा नाप नवानादीगु खः धकाः जिमिसं स्‍यू। तर थ्‍व मनू गनं वःम्‍ह खः धकाः जिमिसं मस्‍यू।”
JHN.9.30	अले वं लिसः बिल – “थ्‍व हे ला खः, अजूचायापुगु खँ। वय्‌कः गनं झायादीम्‍ह खः धकाः छिकपिन्‍सं मस्‍यूसां वय्‌कलं जिगु मिखा चाय्‌कादिल। 
JHN.9.31	पापीतय्‌गु खँ परमेश्वरं न्‍यनादी मखु धकाः जिमिसं स्‍यू। परमेश्वरयात मानय्‌ यानाः वय्‌कलं धाःथें याना जुइम्‍हय्‌सिगु जक खँ न्‍यनादी। 
JHN.9.32	संसार सृष्‍टि जूसांनिसें थौं तक बूसांनिसें कां जूम्‍हय्‌सिगु मिखा चाय्‌का ब्‍यूगु खँ न्‍यनागु मदुनि। 
JHN.9.33	थ्‍व परमेश्वरयाम्‍ह मनू मखु धयागु जूसा थ्‍वं थज्‍याःगु चिं याये फइ मखु।”
JHN.9.34	इमिसं वयात धाल – “पापय्‌ बुयाः पापय्‌ हे ब्‍वलंम्‍ह छं जिमित स्‍यं वयागु ला?” थथे धयाः इमिसं वयात पितिना छ्वल।
JHN.9.35	व मनूयात फरिसीतय्‌सं पितिना हल धयागु न्‍यनाः येशूं वयात नाप लानाः थथे धयादिल – “छिं मनूया काय्‌यात विश्वास यानादिया ला?”
JHN.9.36	वं लिसः बिल – “जिं विश्वास याये माःम्‍ह वय्‌कः सु खः धयादिसँ।”
JHN.9.37	वय्‌कलं धयादिल – “छिं वयात खंगु दु, छि नाप खँ ल्‍हाना च्‍वंम्‍ह व हे खः।”
JHN.9.38	वं धाल – “प्रभु, जिं विश्वास याये।” अले वं वय्‌कःयात भागि यात।
JHN.9.39	वय्‌कलं धयादिल – “जि थ्‍व संसारय्‌ न्‍याय यायेत वयागु खः। आवंनिसें कांपिन्‍सं खनी, अले मिखां खंपिं कां जुइ।”
JHN.9.40	थ्‍व न्‍यनाः अन दुपिं गुम्‍हं गुम्‍हं फरिसीतय्‌सं वय्‌कःयात थथे धाल – “अय्‌सा जिपिं नं कांपिं ला?”
JHN.9.41	वय्‌कलं इमित धयादिल – “छिकपिं कां जूगु जूसा पापी जुयादी मखुगु। अय्‌नं छिकपिन्‍सं ‘जिपिं कां मखु’ धकाः धाःगुलिं छिकपिन्‍के पाप दया हे च्‍वनी।”
JHN.10.1	“जिं छिकपिन्‍त खःगु खँ धाये – फैगलय्‌ लुखां दुहां मवसे मेथासं वइम्‍ह मनू खुँ व दाखुँ खः। 
JHN.10.2	फैजवाः धाःसा लुखां दुहां वइ। 
JHN.10.3	फैजवाःयात लुखा पिवालं खापा चाय्‌का बी। फैतय्‌सं नं वयागु सः ताइ। अले वं फैचातयत्‌ नां कयाः सःताः पिने ब्‍वना यंकी। 
JHN.10.4	थुकथं फैतय्‌त पित हये धुंकाः व फैतय्‌गु न्‍ह्यः न्‍ह्यः वनी। वयागु सः म्‍हस्‍यूगुलिं फैत नं वयागु ल्‍यू ल्‍यू वनी। 
JHN.10.5	म्‍हमस्‍यूम्‍हय्‌सिगु ल्‍यू ल्‍यू इपिं वनी मखु, बरु वयात खनाः ग्‍यानाः बिस्‍युं वनी। म्‍हमस्‍यूम्‍हय्‌सिगु सः इमिसं म्‍हमस्‍यू।”
JHN.10.6	वय्‌कलं थ्‍व खँ इमित धयादीगु खः। अय्‌नं इमिसं वय्‌कलं इमित छु धाल धकाः थुइके मफु।
JHN.10.7	अय्‌जूगुलिं वय्‌कलं इमित हानं धयादिल – “जिं छिकपिन्‍त खःगु खँ धाये – फैगःयागु लुखा जि हे खः। 
JHN.10.8	जि स्‍वयाः न्‍हापा वःपिं फुक्‍कं खुँ व दाखुँत खः। अय्‌नं फैतय्‌सं इमिगु खँ मन्‍यं। 
JHN.10.9	जि लुखा खः। जिगु लुखां दुहां वःम्‍ह बचय्‌ जुइ, अले व दुने पिने जुइ दइ, वयात जयेत ख्‍यः नं दइ। 
JHN.10.10	खुँ खुइत, स्‍यंकेत व स्‍यायेत जक वइ। तर जि इमित जीवन दयेमा, अले व गाक्‍वः जीवन दयेमा धकाः वयागु खः।
JHN.10.11	“जि भिंम्‍ह फैजवाः खः। भिंम्‍ह फैजवालं फैतय्‌गु निंतिं सीत तकं लिफः स्‍वइ मखु। 
JHN.10.12	फै स्‍वयेत तया तःम्‍ह मनू फैथुवाः मखु, बरु फै जयेत तया तःम्‍ह च्‍यः जक खः, गुम्‍ह गुँखिचा वःगु खनेवं फैत फुक्‍क त्‍वःताः बिस्‍युं वनी। अले गुँखिचां फैतय्‌त ज्‍वनाः लुया यंकी, नापं अले छ्यालब्‍याल नं याना थकी। 
JHN.10.13	व मनू फै जयेत तया तःम्‍ह च्‍यः जूगुलिं फैतय्‌गु वास्‍ता मयासे बिस्‍युं वनी।
JHN.10.14	“जि भिंम्‍ह फैजवाः खः। अथेजूगुलिं जिं जिम्‍ह फैचात फुक्‍कं म्‍हस्‍यू, अले फैतय्‌सं नं जितः म्‍हस्‍यू। 
JHN.10.15	गथे बाःनं जितः म्‍हस्‍यू, अथे हे जिं नं बाःयात म्‍हस्‍यू। अले फैतय्‌गु निंतिं जि थः हे तुं सिना बी।
JHN.10.16	जिमि फैत थ्‍व फैगलय्‌ जक मखु, मेथाय्‌ नं दु। इमित नं जिं हये मानि। इमिसं नं जिगु सः ताइ। थुकथं फुक्‍क फैत छथ्‍वः जुइ, अले इमि फैजवाः नं छम्‍ह हे जुइ।
JHN.10.17	“जि हानं म्‍वाना वयेगु कथं सी त्‍यनागुलिं बाःनं जितः तसकं माया यानादी। 
JHN.10.18	जितः सुनानं स्‍याये फइ मखु, बरु जि थः यसें सिना बीत्‍यनागु खः। जि थः थःम्‍हं तुं सीगु नं व हानं म्‍वाना वयेगु नं जिके अधिकार दु। जितः जिमि बाःनं बियादीगु आज्ञा नं थ्‍व हे खः।”
JHN.10.19	थ्‍व न्‍यनाः यहूदीतय्‌ नायःत थःथः हे बाल। 
JHN.10.20	इपिं मध्‍ये यक्‍वसिनं थथे धाल – “थ्‍व मनूयाके भूत दुबिनाच्‍वंगु दु। थ्‍व वें जुइ धुंकल। थज्‍याःम्‍हय्‌सिगु खँ छिमिसं छाय्‌ न्‍यनागु?” 
JHN.10.21	मेपिन्‍सं थथे धाल – “भूत दुब्‍यूम्‍ह मनुखं थज्‍याःगु खँ ल्‍हाइ मखु। कांम्‍ह मनूयागु मिखा भूत दुब्‍यूम्‍ह मनुखं चाय्‌का बी फइ ला?”
JHN.10.22	थुबलय्‌ चिकुला खः। अले यरूशलेमयागु देगः देछाय्‌गु नखः खः। 
JHN.10.23	येशू सोलोमन धाःगु दलानय्‌ उखे थुखे जुयाच्वनादीबलय्‌ 
JHN.10.24	वय्‌कःयाथाय्‌ मुनाः यहूदीतय्‌ नायःतय्‌सं थथे धाल – “गुबलय्‌ तक छिं जिमित थथे दोमन याका तयेगु? छि मुक्ति बीम्‍ह ख्रीष्‍ट हे खः धयागु जूसा जिमित तप्‍यंक धयादिसँ।”
JHN.10.25	वय्‌कलं लिसः बियादिल – “जिं छिकपिन्‍त धया नं छिकपिन्‍सं विश्वास यानामदी। जिमि बाःयागु नामं जिं यानाच्‍वनागु अजूचायापुगु ज्‍यां हे जिगु साक्षी बी। 
JHN.10.26	छिकपिं जिमि फैत मखुगुलिं छिकपिन्‍सं जिं धयागु खँय्‌ विश्वास यानादी मफुगु खः। 
JHN.10.27	जिम्‍ह फैतय्‌सं जिगु सः ताइ, जिं इमित म्‍हस्‍यू, अले इपिं नं जिगु ल्‍यू ल्‍यू वइ। 
JHN.10.28	इमित जिं अनन्‍त जीवन बी। इपिं गुबलें नाश जुइ मखु। जिगु ल्‍हातं इमित सुनानं लाका यंकी मखु। 
JHN.10.29	इपिं जितः बियादीम्‍ह जिमि बाः दकलय्‌ तःधंम्‍ह खः। बाःयागु ल्‍हातिं सुनानं इमित लाका यंके फइ मखु। 
JHN.10.30	जि व जिम्‍ह बाः छम्‍ह हे खः।”
JHN.10.31	वय्‌कःयात ल्‍वहँतं कय्‌केत यहूदीतय्‌ नायःतय्‌सं हानं ल्‍वहं काल। 
JHN.10.32	वय्‌कलं इमित धयादिल – “बाःया पाखें जिं छिकपिन्‍त यक्‍व हे भिंगु ज्‍या यानाः क्‍यनागु दु, उकी मध्‍ये छुकिं यानाः छिकपिन्‍सं जितः ल्‍वहँतं कय्‌केत्‍यना?”
JHN.10.33	अले इमिसं वय्‌कःयात लिसः बिल – “भिंगु ज्‍या याःगुलिं जिमिसं छन्‍त ल्‍वहँतं कय्‌केत्‍यनागु मखु, बरु छं परमेश्वरयात क्‍वह्यंकाः खँ ल्‍हाःगुलिं कय्‌केत्‍यनागु खः। छं मनू जुयाः नं परमेश्वर धकाः धया जूगुलिं थथे यायेत्‍यनागु खः।”
JHN.10.34	वय्‌कलं लिसः बियादिल – “छिकपिनिगु व्‍यवस्‍थाय्‌ नं थथे च्‍वयातःगु, मदु ला – ‘परमेश्वरं धयादिल – “छिपिं फुक्‍कं द्यः खः?”’
JHN.10.35	सुनां परमेश्वरयागु वचन न्‍यना काइ, वयात वय्‌कलं द्यः धकाः धयादी। थथे धाल धकाः धर्मशास्‍त्र मानय्‌ मयाःगु जुइ मखु। 
JHN.10.36	बाःनं ल्‍ययाः थःम्‍ह हे यानाः संसारय्‌ छ्वया हयादीम्‍हय्‌सित परमेश्वरयात क्‍वह्यंकल धकाः छिकपिन्‍सं धयादीया ला, छाय्‌धाःसा जिं ‘जि परमेश्वरया काय्‌ खः’ धकाः धया? 
JHN.10.37	जिमि बाःयागु ज्‍या जिं याना मच्‍वंगु जूसा छिकपिन्‍सं जितः विश्वास यानादीम्‍वाः। 
JHN.10.38	जिं परमेश्वरयागु ज्‍या यानाच्‍वनागु खत धाःसा जितः विश्वास मयाःसां जिं यानागु ज्‍यायात विश्वास यानादिसँ। उकिं जिके बाः दी, अले जि बाःयाके दु धकाः छिकपिन्‍सं सीकादिसँ, थुइकादिसँ।” 
JHN.10.39	इमिसं हानं वय्‌कःयात ज्‍वनेत स्‍वल। तर वय्‌कः इपिं पाखें बचय्‌ जुयाः झाल।
JHN.10.40	वय्‌कः हानं यर्दन पारिइ यूहन्‍नां न्‍हापा बप्‍तिस्‍मा बिया च्‍वंथाय्‌ झाल, अले अन हे च्‍वनादिल।
JHN.10.41	यक्‍व मनूतय्‌सं वय्‌कःयाथाय्‌ वयाः थथे धाल – “यूहन्‍नां छुं नं चिं क्‍यना मवं, अय्‌नं यूहन्‍नां कंगु खँ फुक्‍कं थ्‍व मनू लिसे पाय्‌छि जू वः।” 
JHN.10.42	अले अन यक्‍वसिनं वय्‌कःयात विश्वास यात।
JHN.11.1	बेथानियाय्‌ च्‍वंम्‍ह लाजरस धाःम्‍ह मनू म्‍हंमफय्‌का च्‍वन। वया निम्‍ह तता मार्था व मरियम दु।
JHN.11.2	थ्‍व हे मरियमं प्रभुयागु तुतिइ भिंगु नस्‍वाःगु चिकनं बुकाः थःगु सं हुया ब्‍यूगु खः। तसकं मफय्‌का च्‍वंम्‍ह लाजरस वया किजा खः।
JHN.11.3	उकिं मार्था व मरियमं वय्‌कःयात थथे धाय्‌के छ्वया हल – “प्रभु, छिं माया यानादीम्‍ह जिमि किजा तसकं मफय्‌का च्‍वन।”
JHN.11.4	थ्‍व न्‍यनाः वय्‌कलं धयादिल – “थ्‍व ल्‍वचं लाजरस सी मखु। परमेश्वरयागु महिमाया निंतिं व परमेश्वरया काय्‌यात तःधंकेत व थथे म्‍हंमफुगु खः।”
JHN.11.5	वय्‌कलं मार्था, वया केहेँ व लाजरसयात माया यानादी। 
JHN.11.6	लाजरस म्‍हंमफय्‌का च्‍वन धयागु न्‍यनाः नं वय्‌कः निन्‍हु तक थः च्‍वनागु थासय्‌ हे च्‍वनादिल। 
JHN.11.7	निन्‍हु लिपा वय्‌कलं चेलातय्‌त थथे धयादिल – “झी हानं यहूदियाय्‌ लिहां वने नु।”
JHN.11.8	अले चेलातय्‌सं धाल – “गुरूजु, उखुन्‍हु तिनि ला यहूदीतय्‌ नायःतय्‌सं छितः ल्‍वहँतं कय्‌काः स्‍यायेत्‍यन। हानं अन हे झायादी त्‍यनागु ला?”
JHN.11.9	वय्‌कलं लिसः बियादिल – “छन्‍हुया झिंनिघौ दइगु मखु ला? संसारयागु जलं यानाः न्‍हिनय्‌ जुइम्‍ह मनूयात लुफिं हाइ मखु। 
JHN.11.10	तर जः मदुगुलिं यानाः चान्‍हय्‌ जुइपिन्‍त लुफिं हाइ।” 
JHN.11.11	वय्‌कलं हानं धयादिल – “झी पासा लाजरस द्यनाच्‍वंगु दु। जि वयात न्‍ह्यलं चाय्‌का ब्‍यू वनेत्‍यना।”
JHN.11.12	अले चेलातय्‌सं लिसः बिल – “प्रभु, व द्यनाच्‍वंगु जूसा दँ हे दनी नि।” 
JHN.11.13	वय्‌कलं लाजरस सी धुंकल धकाः धयादीगु खः। तर इमिसं धाःसा व धात्‍थें हे द्यनाच्‍वन धयादीगु धकाः मतिइ तल।
JHN.11.14	उकिं वय्‌कलं इमित ध्‍वाथुइक धयादिल – “लाजरस सी धुंकल। 
JHN.11.15	छिमिसं विश्वास याये फयेमा धकाः हे जि अन मवनागु खः, उकिं जि लय्‌ताः। न्‍ह्याथे जूसां झी आः अन वने नु।”
JHN.11.16	अले दिदुमस धाःम्‍ह थोमां थः चेला पासापिन्‍त धाल – “नु, झी नं वय्‌कः नाप वने सी माःसां सी।”
JHN.11.17	वय्‌कः अन थ्‍यंबलय्‌ लाजरसयात सिनाः नं थुनातःगु हे प्‍यन्‍हु दये धुंकल। 
JHN.11.18	बेथानिया यरूशलेमं तीन किलोमिटर ति तापाः। 
JHN.11.19	यक्‍व हे यहूदीत मार्था व मरियमपिन्‍थाय्‌ इमि किजा सीगुलिं बिचाः वयाच्‍वंगु दु। 
JHN.11.20	वय्‌कः झायाच्‍वन धयागु सियाः मार्था वय्‌कःयात नाप लाः वन। मरियम जक छेँय्‌ तुं च्‍वनाच्‍वन। 
JHN.11.21	मार्थां येशूयात धाल – “प्रभु, छि थन दीगु जूसा जिमि किजा सी मखुगु। 
JHN.11.22	आः तक नं छिं परमेश्वरयाके न्‍ह्यागु हे फ्‍वंसां छितः बियादी धकाः जिं स्‍यू।”
JHN.11.23	वय्‌कलं धयादिल – “छिमि किजा हानं म्‍वाना वइ तिनि।”
JHN.11.24	मार्थां धाल – “दकलय्‌ लिपायागु दिनय्‌ सीपिं म्‍वाना वइबलय्‌ व नं म्‍वाना वइ धकाः जिं नं स्‍यू।”
JHN.11.25	वय्‌कलं धयादिल – “सीम्‍ह म्‍वाकीम्‍ह व जीवन बीम्‍ह जि हे खः। जितः विश्वास याःम्‍ह मनू सीसां म्‍वाना वइ। 
JHN.11.26	अले म्‍वाना च्‍वंपिं मनूतय्‌सं जितः विश्वास याःसा गुबलें हे सी मखु। छिं थ्‍व खँय्‌ विश्वास यानादिया ला?”
JHN.11.27	वं धाल – “खः प्रभु, संसारय्‌ झायादी माःम्‍ह परमेश्वरया काय्‌, मुक्ति बीम्‍ह ख्रीष्‍ट छि हे खः धकाः जिं विश्वास यानागु दु।”
JHN.11.28	थथे धयाः मार्था लिहां वन। अले थः केहेँ मरियमयात सःताः न्‍हाय्‌पनय्‌ तीजक थथे धाल – “गुरूजु झाये धुंकल, छन्‍त माला च्‍वनादीगु दु।” 
JHN.11.29	थ्‍व न्‍यनाः मरियम काचाकाचां दनाः वन।
JHN.11.30	थुबलय्‌ तक वय्‌कः गामय्‌ थ्‍यंकः मझाःनि, मार्थां नाप लाःगु थासय्‌ हे दनि। 
JHN.11.31	बिचाः वया च्‍वंपिं यहूदीतय्‌सं थथे हथाय्‌ चायाः मरियम पिहां वंगु खनाः लाजरसयात थुना तःथाय्‌ वनाः ख्‍वः वंगु जुइ धकाः मतिइ तयाः इपिं नं वया ल्‍यू ल्‍यू वन। 
JHN.11.32	थुकथं मरियम वय्‌कः दीथाय्‌ थ्‍यन, अले वय्‌कःयात खनेवं वय्‌कःयागु पालिइ भ्‍वपुयाः थथे धाल – “प्रभु, छि थन दीगु जूसा जिमि किजा सी मखुगु।”
JHN.11.33	थुकथं मरियम व व नाप वःपिं यहूदीत ख्‍वयाच्‍वंगु खनाः वय्‌कःयात तसकं नुगः मछिन। 
JHN.11.34	अले वय्‌कलं न्‍यनादिल – “छिमिसं वयात गन तयाः तया?”
JHN.11.34	इमिसं लिसः बिल – “प्रभु, स्‍वः झासँ।”
JHN.11.35	येशू ख्‍वयादिल। 
JHN.11.36	वय्‌कः थथे ख्‍वयादीगुलिं मनूतय्‌सं धाल – “स्‍व, वय्‌कलं वयात गपाय्‌सकं माया यानादी।” 
JHN.11.37	इपिं मध्‍ये गुलिं गुलिंसिनं थथे धाल – “कांम्‍हय्‌सित खंका बी फुम्‍हय्‌सिनं लाजरसयात सी न्‍ह्यः छाय्‌ बचय्‌ याये मफुत?”
JHN.11.38	थुकथं तसकं नुगः मछिंकाः वय्‌कः चिहानय्‌ झाल। थ्‍व चिहान छगू गुफाय्‌ लाः। थुकियागु प्‍वाः ल्‍वहं छगलं तिनातःगु खः। 
JHN.11.39	वय्‌कलं धयादिल – “ल्‍वहं चीकि।”
JHN.11.39	लाजरसया तता मार्थां वय्‌कःयात धाल – “प्रभु, आः ला नवये धुंकल जुइ, सीगु हे प्‍यन्‍हु मछि दये धुंकल।”
JHN.11.40	वय्‌कलं वयात धयादिल – “छिं विश्वास यानादीसा, परमेश्वरयागु तःधंगु महिमा स्‍वये खनी धकाः जिं मधया ला?” 
JHN.11.41	अले इमिसं ल्‍वहं चीकल। वय्‌कलं च्‍वय्‌ स्‍वयाः धयादिल – “बाः, जिं छितः सुभाय्‌ बी। जिगु खँ छिं न्‍यनादीगु दु। 
JHN.11.42	छिं जिगु खँ न्‍ह्याबलें न्‍यनादी धकाः जिं स्‍यू। थन दना च्‍वंपिन्‍सं जितः छ्वया हयादीम्‍ह छि हे खः धकाः विश्वास याये फयेमा धकाः जिं थथे धयागु खः।” 
JHN.11.43	थुलि धयाः वय्‌कलं तस्सलं सःतादिल – “अय्‌ लाजरस, पिहां वा।” 
JHN.11.44	अले सीम्‍ह लाजरस पिहां वल। वयात छ्यंनंनिसे तुतिइ तक सुतिकापतं हिनातःगु दु। येशूं इमित धयादिल – “कापः फ्‍यनाः वयात वनेब्‍यु।”
JHN.11.45	थ्‍व खनाः मरियम नापं वःपिं यक्‍व हे यहूदीतय्‌सं नं वय्‌कःयात विश्वास यात। 
JHN.11.46	इपिं मध्‍ये सुं मनूतय्‌सं धाःसा फरिसीतय्‌थाय्‌ वनाः वय्‌कलं यानादीगु खँ कना बिल। 
JHN.11.47	उकिं तःधंपिं पुजाहारीत व फरिसीत मुनाः थथे धकाः सल्‍लाह यात – “आः झीसं छु यायेगु? थ्‍व मनुखं यक्‍व हे अजूचायापुगु चिं यानाः क्‍यनाच्‍वन। 
JHN.11.48	थथे हे याका तल धाःसा फुक्‍कसिनं हे वयात विश्वास याइ। अले रोमीत वयाः झीगु देगः व झीगु जातियात हे नाश याना छ्वइ।”
JHN.11.49	इपिं मध्‍ये उगु दँयाम्‍ह दकलय्‌ तःधंम्‍ह पुजाहारी कैयाफां थथे धाल – “छिमिसं छुं हे मस्‍यू। 
JHN.11.50	देशय्‌ च्‍वंपिं दक्‍व मनूत नाश जुइगु स्‍वयाः छम्‍ह मनू सीगु हे भिं जुइ धकाः छिमिसं मस्‍यू ला?”
JHN.11.51	थ्‍व खँ वं थःम्‍हं हे धाःगु मखु, बरु उगु दँयाम्‍ह दकलय्‌ तःधंम्‍ह पुजाहारी जूगुलिं यहूदीतय्‌गु निंतिं येशू सी हे माः धकाः अगमवाणी नवाःगु खः। 
JHN.11.52	यहूदीतय्‌गु निंतिं जक मखु, बरु छ्यालब्‍याल जुया च्‍वंपिं परमेश्वरया फुक्‍क सन्‍तानतय्‌त छथाय्‌ मुंकेत नं खः।
JHN.11.53	उखुन्‍हुनिसें येशूयात गथे यानाः स्‍यायेगु धकाः इमिसं ग्‍वसाः ग्‍वल। 
JHN.11.54	अय्‌जूगुलिं अबलय्‌निसें वय्‌कः यहूदीतय्‌सं खंक यहूदिया जिल्‍लाय्‌ जुया मदी। तर अनं मरुभूमिया लिक्‍क लाःगु एफ्राइमय्‌ झाल। वय्‌कः अन हे चेलात नाप च्‍वनादिल।
JHN.11.55	अबलय्‌ यहूदीतय्‌गु छुत्‍काराया नखः न्‍ह्यःने थ्‍यंकः वःगुलिं नखः न्‍ह्यः हे थःथपिन्‍त च्‍वख यायेत यक्‍व हे मनूत गां गामं यरूशलेमय्‌ वन। 
JHN.11.56	इमिसं वय्‌कःयात माः जुल। अले देगलय्‌ दना च्‍वंबलय्‌ इमिसं थथे धकाः खँ ल्‍हात – “नखःबलय्‌ व वइ ला कि वइ मखु, छिमिगु छु बिचाः दु?” 
JHN.11.57	तःधंपिं पुजाहारीत व फरिसीतय्‌सं येशूयात सुनानं खंसा इमित वयाः कं धकाः मनूतय्‌त उजं बियातःगु दु। इमिसं वय्‌कः थन दी धकाः सीवं वनाः ज्‍वनेत थथे याःगु खः।
JHN.12.1	छुत्‍काराया नखःया खुन्‍हु न्‍ह्यः येशू बेथानियाय्‌ झाल। थ्‍व हे गामय्‌ वय्‌कलं सी धुंकूम्‍हय्‌सित म्‍वाकादीम्‍ह लाजरस च्‍वनाच्‍वंगु दु। 
JHN.12.2	इमिसं वय्‌कःयात भ्‍वय्‌ ज्‍वरय्‌ यात। मार्था भलिं जुयाच्‍वन। वय्‌कःनापं भ्‍वय्‌ नयेत फ्‍यतुपिं मध्य लाजरस नं छम्ह खः। 
JHN.12.3	मरियमं तसकं नस्‍वाःगु व थिकेगु जटामसीया बागू लिटर चिकनं येशूयागु पालिइ थाकाः थःगु सं वय्‌कःयागु पालि हुया बिल। चिकनं यानाः छेँ छखां हे मगमग नस्‍वाः वल।
JHN.12.4	वय्‌कःयात धोखा बीम्‍ह चेला यहूदा इस्‍करियोतं धाल – 
JHN.12.5	“थ्‍व नस्‍वाःगु चिकंया मू स्‍वसः दिनार तुइ। थ्‍व मियाः नयेमखंपिन्‍त इना ब्‍यूगु जूसा गुलि ज्‍यूगु।” 
JHN.12.6	वं थथे धाःगु नयेमखंपिन्‍त माया याना मखु, बरु खुँ जूगुलिं खः। धिबाया म्‍हिचा ज्‍वनाजुइम्‍ह जुइगुलिं वं म्‍हिचाय्‌ च्‍वंगु धिबा कायेगु नं याः।
JHN.12.7	उकिं वय्‌कलं धयादिल – “व नाप हाले मते। वं थथे याःगु जितः थुनिबलय्‌सित खः। 
JHN.12.8	नयेमखंपिं छिपिं नाप न्‍ह्याबलें दइ, तर जि छिपिं नाप न्‍ह्याबलें दया च्‍वनी मखु।” 
JHN.12.9	येशू अन दी धकाः सीकाः यक्‍व हे यहूदीत अन वल। इपिं अन वय्‌कः स्वयेत जक वःगु मखु, बरु वय्‌कलं म्‍वाकूम्‍ह लाजरसयात नं स्‍वयेत वःगु खः। 
JHN.12.10	उकिं तःधंपिं पुजाहारीतय्‌सं लाजरसयात नं स्‍यायेगु ग्‍वसाः ग्‍वल, 
JHN.12.11	छाय्‌धाःसा वं यानाः यक्‍व हे यहूदीतय्‌सं इमित त्‍वःताः येशूयात विश्वास यात।
JHN.12.12	कन्‍हय्‌ खुन्‍हु जुइगु छुत्‍काराया नखः हनेत वःपिं ग्‍वाः ग्‍वाः मनूतय्‌सं येशू यरूशलेमय्‌ झायात्‍यंगु दु धकाः सीकल। 
JHN.12.13	उकिं इमिसं ताय्‌गः सिमाया कचामचा ज्‍वनाः –
JHN.12.13	“होसन्‍ना, इस्राएलयाम्‍ह जुजु
JHN.12.13	परमप्रभुयागु नामं झाःम्हय्‌सिया
JHN.12.13	जय जय जुइमा”
JHN.12.13	धकाः हाहां वय्‌कःयात लसकुस याःवन।
JHN.12.14	छम्‍ह मचाम्‍ह गधा लुइकाः वय्‌कः उकी हे गयाः झाल। थ्‍व खँ थथे च्‍वयातःगु दु –
JHN.12.15	“हे सियोनया शहरय्‌ च्‍वपिं,
JHN.12.15	ग्‍याये मते,
JHN.12.15	छिमि जुजु गधाया मचा गयाः
JHN.12.15	झायाच्‍वंगु दु।”
JHN.12.16	न्‍हापां ला वय्‌कःया चेलातय्‌सं नापं थ्‍व खँ थुइके मफु। येशू सिनाः म्‍वानाः स्‍वर्गय्‌ झाये धुंकाःतिनि इमिसं धर्मशास्‍त्रय्‌ च्‍वयातःगु थ्‍व खँ व लसकुस याःगुया अर्थ थुल।
JHN.12.17	येशूं थुना तःम्‍ह लाजरसयात सःताः म्‍वाकादीबलय्‌ न्‍ह्यःने दुपिं मनूतय्‌सं थ्‍व खँ जूगु हे खः धकाः धया जुल। 
JHN.12.18	वय्‌कलं सीम्‍ह म्‍वाकादिल धकाः न्‍यनाः ग्‍वाः ग्‍वाः मनूतय्‌सं वय्‌कःयात नाप लाः वल। 
JHN.12.19	उकिं फरिसीतय्‌सं थःथवय्‌ खँ ल्‍हात – “का स्‍व, संसार फुक्‍क हे व नाप वन। आः ला झीसं वयात छुं हे याये फइ मखुत।”
JHN.12.20	अन नखःबलय्‌ आराधना यायेत वःपिं मध्‍ये ग्रीकत नं दु। 
JHN.12.21	थुपिं ग्रीकतय्‌सं गालीलयागु बेथसेदाय्‌ च्‍वंम्‍ह फिलिपयाथाय्‌ वनाः थथे धाल – “भाजु, जिमि नं येशूयात स्वये मास्‍ति वल।” 
JHN.12.22	फिलिपं वनाः अन्‍द्रियासयात धाल। अले इपिं निम्‍हं येशूयात धाः वन।
JHN.12.23	अले वय्‌कलं इमित लिसः बियादिल – “मनूया काय्‌यात तःधंकीगु ई वल। 
JHN.12.24	जिं छिमित खःगु खँ धाये – छ्व चाय्‌ लानाः ध्‍वमगीसा अथें हे जुया च्‍वनी, चाय्‌ लानाः ध्‍व‍गीसा जक यक्‍व छ्व सइ। 
JHN.12.25	थःगु जीवनयात माया याइम्‍हय्‌सिनं अनन्‍त जीवन काये फइ मखु। सुनां थःगु जीवनयात माया याइ मखु, वयात अनन्‍त तकं म्‍वाका तइ।
JHN.12.26	सुयां जितः सेवा याये मास्‍ति वःसा जि नाप वयेमाः। अले जक जि दुथाय्‌ जितः सेवा याइम्‍ह नं च्‍वने खनी। सुनां जितः सेवा याइ वयात बाःनं तःधं यानादी।
JHN.12.27	“जिगु नुगलय्‌ तसकं दुःख जुयाच्‍वंगु दु। उकिं जिं छु धाये? ‘बाः, थ्‍व इलं जितः बचय्‌ यानादिसँ’ धायेगु ला? मखु, थुलि हे जुइकेत जि वयाच्‍वनागु खः। 
JHN.12.28	‘बाः, छिगु नांयात तःधंका दिसँ।’”
JHN.12.28	अले स्‍वर्गं थथे धया हल – “जिं तःधंके धुन, आः हानं तःधंके तिनि।” 
JHN.12.29	अन दना च्‍वंपिं मनूतय्‌सं थ्‍व सः तायाः न न्‍यात धकाः धाल। मेपिन्‍सं धाल – “स्‍वर्गदूतं व नाप खँ ल्‍हाःगु जुइ।”
JHN.12.30	वय्‌कलं इमित धयादिल – “थ्‍व खँ धया हःगु छिकपिनिगु निंतिं खः, जिगु निंतिं मखु। 
JHN.12.31	आः थ्‍व संसारयागु न्‍याय जुइ। आः थ्‍व संसारयाम्‍ह शासकयात पितिना छ्वइ। 
JHN.12.32	जितः यख्‍खाइबलय्‌ जिं फुक्‍क मनूयात थःथाय्‌ सालाकाये।” 
JHN.12.33	थुकथं वय्‌कलं थः गुकथं सी धकाः ध्‍वाथुइकेत थथे धयादीगु खः।
JHN.12.34	अले यक्‍व मनूतय्‌सं थथे धाल – “जिमिसं मुक्ति बीम्‍ह ख्रीष्‍ट न्‍ह्याबलें म्‍वाना च्‍वनी धकाः व्‍यवस्‍थाय्‌ च्‍वयातःगु न्‍यनागु दु। छिं मनूया काय्‌यात यख्‍खाइ तिनि धकाः गुकथं धया दियागु? थ्‍व मनूया काय्‌ धाःम्‍ह सु खः?”
JHN.12.35	वय्‌कलं इमित धयादिल – “छिकपिन्‍थाय्‌ आः छुं ई तक जक जः खयाच्‍वनी, जः दतले छिकपिं सना जु, मखुसा छिकपिन्‍त खिउँगुलिं त्‍वपुइ। खिउँथाय्‌ जुइपिन्‍सं थः गन वनाच्‍वना धयागु तकं सी मखु। 
JHN.12.36	जः दुबलय्‌ हे जःयात विश्वास यानादिसँ। अले जक छिकपिं जःया सन्‍तान जुइ।”
JHN.12.36	थुलि धयाः येशू अन झाल अले इमिगु पाखें थःत सुचुकादिल। 
JHN.12.37	इमिसं खंक खंक हे उलिमछि चिं वय्‌कलं यानाः क्‍यनादिल नं इमिसं वय्‌कःयात विश्वास मयाः। 
JHN.12.38	यशैया अगमवक्तां धया थकूगु खँ सत्‍य जुइत थथे जूगु खः –
JHN.12.38	“हे परमप्रभु, जिमिगु खँ
JHN.12.38	सुनानं विश्वास मयाः।
JHN.12.38	परमप्रभुं यानादीगु तःधंगु अजूचायापुगु ज्‍या खंसां
JHN.12.38	विश्वास मयाः।”
JHN.12.39	अय्‌जूगुलिं नं इमिसं विश्वास याये मफुगु खः, छाय्‌धाःसा यशैयां हानं थथे धया थकल –
JHN.12.40	“परमेश्वरं इमिगु मिखा कां यानाः
JHN.12.40	नुगः छाय्‌का बिल।
JHN.12.40	थथेजूगुलिं इमिसं मिखां खनी मखु,
JHN.12.40	अले मनं थुइके फइ मखु,
JHN.12.40	अले लाय्‌केत जिथाय्‌ लिफः स्‍वयाः वइ मखु।”
JHN.12.41	यशैयां येशू तसकं तःधं धकाः सीकाः वय्‌कःयागु खँ थुकथं धाःगु खः। 
JHN.12.42	न्‍ह्यागु हे जूसां तःम्‍ह हे यहूदी शासकतय्‌सं नं वय्‌कःयात विश्वास यात। अय्‌नं फरिसीत खनाः ग्‍याःगुलिं इमिसं थ्‍व खँ सुयातं मकं, छाय्‌धाःसा फरिसीतय्‌सं सिल धायेवं इमित धर्मशास्त्र स्यनीगु छेँनं पितिना छ्वइ। 
JHN.12.43	छाय्‌धाःसा इमित परमेश्वरं स्‍वयाः मनूतय्‌सं च्‍वछाइगु यः।
JHN.12.44	येशूं तस्सलं धयादिल – “जितः विश्वास याःपिन्‍सं जितः जक विश्वास याःगु मखु, बरु जितः छ्वया हयादीम्‍हय्‌सित विश्वास याःगु खः। 
JHN.12.45	अथे हे जितः खंम्‍हय्‌सिनं जितः खंगु मखु, बरु जितः छ्वया हयादीम्‍हय्‌सित खंगु खः। 
JHN.12.46	संसारय्‌ जि जः जुया वयाम्‍ह खः, उकिं जितः विश्वास याःपिं मनूत खिउँथाय्‌ जुइ माली मखु। 
JHN.12.47	सुनानं जिं धयागु वचन न्‍यँ जक न्‍यनाः धया थें मयात धाःसा जिं वयात न्‍याय याये मखु, छाय्‌धाःसा जि संसारयात न्‍याय यायेत वयागु मखु, बरु बचय्‌ यायेत वयागु खः। 
JHN.12.48	जितः मयय्‌काः जिगु वचन मानय्‌ मयाइम्‍ह मनूयागु न्‍याय जुइ। जिं नवानागु वचनं हे दकलय्‌ लिपायागु दिनय्‌ न्‍याय याइ। 
JHN.12.49	जिं नवानाच्‍वनागु वचन जिगु थःगु हे मखु, बरु जिं छु छु धाये माःगु व नवाये माःगु खः जितः छ्वया हयादीम्‍ह बाःनं हे उजं बियादीगु खः। 
JHN.12.50	वय्‌कःयागु उजं हे अनन्‍त जीवन खः धकाः जिं स्‍यू, उकिं जिं नवानागु खँ फुक्‍कं बाःनं धयादीथें हे नवानागु खः।”
JHN.13.1	छुत्‍कारायागु नखः न्‍ह्यः येशूं थ्‍व संसारं बाःयाथाय्‌ वनेगु ई वल धकाः सीकाः संसारय्‌ च्‍वंपिं थः चेलातय्‌त माया यानादिल। वय्‌कलं अन्‍त तक हे इमित माया यानादिल। 
JHN.13.2	बहनी नया च्‍वंबलय्‌ येशूयात धोखा बीगु खँ सिमोनया काय्‌ यहूदा इस्‍करियोतयागु मनय्‌ शैतानं तया बी धुंकल। 
JHN.13.3	बाःनं फुक्‍कं वय्‌कःयागु ल्‍हातय्‌ बियादीगु दु, अले वय्‌कः परमेश्वरयाथासं झाःगु खः, अले परमेश्वरयाथाय्‌ तुं वने त्यइन धकाः वय्‌कलं स्‍यू। 
JHN.13.4	उकिं नयेगु त्‍वःताः वय्‌कः दनादिल। अले गा त्‍वःताः रुमालं जँय्‌ हिनादिल। 
JHN.13.5	अनंलि वय्‌कलं बाताय्‌ लः तयाः चेलातय्‌गु तुति सिलादिल, अले जँय्‌ हिनातःगु रुमालं हुयादिल।
JHN.13.6	थुकथं वय्‌कः सिमोन पत्रुसयागु तुति सिलेत झाःबलय्‌ वं वय्‌कःयात धाल – “प्रभु, छिं नं जिगु तुति सिलादीगु ला?”
JHN.13.7	वय्‌कलं लिसः बियादिल – “जिं छु यानाच्‍वना छं आः थुइ मखुनि, लिपा तिनि थुइ।”
JHN.13.8	वं धाल – “छिं जिगु तुति सिलादी जि हे मज्‍यू।”
JHN.13.8	अले वय्‌कलं लिसः बियादिल – “जिं छंगु तुति मस्‍यूसा छ जिम्‍ह जुइ फइ मखु।”
JHN.13.9	अले सिमोन पत्रुसं धाल – “अय्‌सा प्रभु, जिगु तुति जक मखु, ल्‍हाः व छ्यं नं सिला बियादिसँ।”
JHN.13.10	वय्‌कलं धयादिल – “म्‍वःल्‍हुइ धुंकूपिन्‍सं तुति जक स्‍यूसा गाः, वयागु म्‍हछम्‍हं च्‍वख जुइ। छिपिं च्‍वख हे जू, तर फुक्‍कं मखु।” 
JHN.13.11	वय्‌कलं थःत धोखा बीम्‍हय्‌सित म्‍हस्‍यूगुलिं “छिपिं फुक्‍कं च्‍वख मजू” धकाः धयादीगु खः।
JHN.13.12	थुकथं इमिगु तुति सिला बी धुंकाः वय्‌कः हानं गां न्‍ययाः थःगु थासय्‌ फ्‍यतू झाल। अले वय्‌कलं इमित धयादिल – “जिं छु यानागु छिमिसं थुल ला? 
JHN.13.13	छिमिसं जितः प्रभु व गुरू धकाः धाःगु ठीक हे खः, छाय्‌धाःसा जि प्रभु नं खः, अले गुरू नं खः। 
JHN.13.14	छिमि गुरू व प्रभु जुयाः नं जिं छिमिगु तुति सिला बिया धाःसा छिमिसं नं थःथवय्‌ छम्‍हं मेम्‍हय्‌सिगु तुति सिला बी माः। 
JHN.13.15	जिं याना थें छिमिसं नं यायेमा धकाः जिं याना क्‍यनागु खः।
JHN.13.16	जिं छिमित खःगु खँ धाये – दास मालिक स्‍वयाः तःधं जुइ मखु। अथे हे खबर छ्वया हइम्‍ह स्‍वयाः ज्‍वना वइम्‍ह तःधं जुइ मखु।
JHN.13.17	थ्‍व खँ छिमिसं सीकाः यात धाःसा छिपिं धन्‍यपिं जुइ।
JHN.13.18	“जिं छिपिं फुक्‍कसितं धयाच्‍वनागु मखु। जिं ल्‍ययापिं मनूतय्‌त जिं म्‍हस्‍यू। अय्‌नं ‘जिगु हे नसा नःम्‍हय्‌सिनं जितः प्यंकेत तुति ल्‍ह्वन’ धकाः धर्मशास्‍त्रय्‌ च्‍वयातःगु खँ पूवंकेत थथे जू वःगु खः।
JHN.13.19	जुइ न्‍ह्यः हे जिं थथे जुइ धकाः धयागुलिं थथे जुल धाय्‌वं जि व हे खः धकाः छिमिसं विश्वास याइ। 
JHN.13.20	जिं छिमित खःगु खँ धाये – जिं छ्वया हयाम्‍हय्‌सित दुकाःम्‍हय्‌सिनं जितः हे दुकाःगुति ग्‍यनी। अथे हे जितः दुकाःम्‍हय्‌सिनं जितः छ्वया हयादीम्‍हय्‌सित दुकाःगुति ग्‍यनी।”
JHN.13.21	येशूं थथे धयादी धुंकाः तसकं नुगः मछिंकादिल, अले धयादिल – “जिं छिमित खःगु खँ धाये – छिपिं मध्‍ये छम्‍हय्‌सिनं जितः धोखा बी।”
JHN.13.22	सुयात थथे धयादीगु खः धकाः थुइके मफुगुलिं चेलात थःथवय्‌ ख्‍वाः स्‍वयाः वातां जुयाच्‍वन। 
JHN.13.23	वय्‌कलं यक्‍व माया यानादीम्‍ह छम्‍ह चेला नयाच्‍वंबलय्‌ वय्‌कःयागु छातिइ लिधनाच्‍वंगु दु। 
JHN.13.24	उकिं सिमोन पत्रुसं वयात मिखा भाय्‌ यानाः धाल – “वय्‌कलं धयादीम्‍ह मनू सु खः, छं स्‍यू ला?” 
JHN.13.25	अले येशूयागु छातिइ लिधना च्‍वंम्‍ह चेलां वय्‌कःयाके न्‍यन “प्रभु, व मनू सु खः?”
JHN.13.26	वय्‌कलं लिसः बियादिल – “जिं थ्‍व मरि कुचा ख्‍वलाय्‌ थुनाः सुयात बी, व हे खः।” अले वय्‌कलं मरि कुचा ख्‍वलाय्‌ थुनाः सिमोन इस्‍करियोतया काय्‌ यहूदायात बियादिल। 
JHN.13.27	मरि कुचा काये धुंकाः वयाके शैतान दुबित। अले येशूं वयात धयादिल – “छं यायेत्‍यनागु ज्‍या याकनं याः हुँ।” 
JHN.13.28	अन दुपिं सुनानं हे वय्‌कलं थथे छाय्‌ धयादीगु धकाः थुइके मफुत। 
JHN.13.29	यहूदायाके धिबायागु म्‍हिचा दुगुलिं वयात नखःयात माःगु ज्‍वलं न्‍याके छ्वःगु जुइ, कि मखुसा नयेमखंपिन्‍त छुं बी यंकि धकाः धयादीगु जुइ धकाः इपिं मध्‍ये गुम्‍ह गुम्‍हय्‌सिनं मतिइ तल। 
JHN.13.30	मरि कयाकथं यहूदा पिहां वना छ्‌वल। थुबलय्‌ चान्‍हय्‌ जुइ धुंकल।
JHN.13.31	यहूदा पिहां वने धुंकाः येशूं धयादिल – “आः मनूया काय्‌ तःधन। वया पाखें परमेश्वर नं तःधनी। 
JHN.13.32	वया पाखें परमेश्वर तःधनिगुलिं परमेश्वरं वयात थःलिसे तःधंकादी, याकनं हे तःधंकादी। 
JHN.13.33	जि यःपिं मस्‍त, जि छिपिं नाप छुं ई तक जक दइ। अले जितः छिमिसं मात्तुमाली। जिं यहूदीतय्‌ नायःतय्‌त धया थें छिमित नं धाये – ‘जि वनेत्‍यनाथाय्‌ छिपिं वये फइ मखु।’
JHN.13.34	छगू न्‍हूगु आज्ञा जिं छिमित बीत्‍यना। छिपिं थःथवय्‌ माया याना च्‍वँ। गथे जिं छिमित माया यानागु खः, अथे हे छिमिसं थःथवय्‌ माया याना च्‍वने माः।
JHN.13.35	छिपिं थःथवय्‌ थथे माया याना च्‍वनाच्‍वन धाःसा छिपिं जिमि चेलात खः धकाः फुक्‍कसिनं सी।”
JHN.13.36	सिमोन पत्रुसं वय्‌कःयात धाल – “प्रभु, छि गन झायादी त्‍यना?”
JHN.13.36	वय्‌कलं लिसः बियादिल – “जि गन वनेत्‍यनागु खः छ आः ला अन जिगु ल्‍यू ल्‍यू वये फइ मखु, लिपा ला व हे वइ।”
JHN.13.37	पत्रुसं वय्‌कःयात धाल – “प्रभु, जि छिगु ल्‍यू ल्‍यू आः हे छाय्‌ वये फइ मखु? छिगु निंतिं जिं सीत तक नं लिफः स्‍वये मखु।”
JHN.13.38	अले वय्‌कलं लिसः बियादिल – “छु जिगु निंतिं छ सीत तकं ग्‍याये मखु ला? जिं छन्‍त खःगु खँ धाये – जितः छं म्‍हमस्‍यू धकाः स्‍वकः तक मधातले खा हाली मखु।”
JHN.14.1	“छिमिसं नुगः मछिंके मते, परमेश्वरयात विश्वास याःथें जितः नं विश्वास या। 
JHN.14.2	जिमि बाःयागु छेँय्‌ च्‍वनेत यक्‍व थाय्‌ दु। अथे मखुसा जिं छिमित धाये हे मखु नि। जि छिमित थाय्‌ दय्‌केत वनाच्‍वना। 
JHN.14.3	जि वनाः छिमित थाय्‌ दय्‌के धुंकाः हानं वयाः छिमित जि च्‍वनेथाय्‌ ब्‍वना यंके। अले छिपिं जि नापं च्‍वनी। 
JHN.14.4	जि वनेत्‍यनागु थाय्‌यागु लँपु ला छिमिसं सि हे स्‍यू।”
JHN.14.5	थोमां वय्‌कःयात धाल – “प्रभु, छि गन झायादीत्‍यना धकाः हे जिमिसं मस्‍यू धाःसा गथे यानाः छि झाइगु लँपु सीके फइ?”
JHN.14.6	वय्‌कलं धयादिल – “लँ, सत्‍य व जीवन जि हे खः। जि पाखें हे जक बाःयाथाय्‌ वने फइ। 
JHN.14.7	छिमिसं जितः म्‍हस्‍यूगु जूसा जिमि बाःयात नं म्‍हसी। आवंलि छिमिसं वय्‌कःयात म्‍हसी अले खंगु नं दु।”
JHN.14.8	उकिं फिलिपं वय्‌कःयात धाल – “प्रभु, जिमित बाः छकः क्‍यनादिसँ। जिमित थुलि दयेवं गाः।”
JHN.14.9	वय्‌कलं धयादिल – “फिलिप, थुलिमछि दये धुंकल छ जि नाप जूगु, आः तक नं छं जितः म्‍हसीके मफु नि ला? सुनां जितः खन, वं बाःयात नं खने धुंकल धासेंलि हानं ‘जिमित बाः छकः क्‍यँ’ धकाः धाये मानि ला? 
JHN.14.10	जि बाःयाके, अले बाः जिके दी धकाः छं विश्वास मयाना ला? जिं छिमित गुलि नं धया, व जिगु पाखें हे धयागु मखु, बरु जिके दीम्‍ह बाःनं हे थःगु ज्‍या यानादी। 
JHN.14.11	जि बाःयाके, अले बाः जिके दी धकाः जिं धयागु खँय्‌ विश्वास या। मखुसा जिं यानागु ज्‍या स्‍वयाः हे जितः विश्वास या।
JHN.14.12	“जिं छन्‍त खःगु खँ धाये – जितः विश्वास याःम्‍हय्‌सिनं जिं यानागु ज्‍या याइ। अज्‍ज ला जिं यानागु स्‍वयाः नं तःधंगु ज्‍या याइ। छाय्‌धाःसा जि बाःयाथाय्‌ वनाच्‍वना। 
JHN.14.13	जिगु नामय्‌ छिमिसं न्‍ह्यागु फ्‍वंसां जिं छिमित बी। थुकथं काय्‌नं यानाः बाः तःधनी। 
JHN.14.14	जिगु नामय्‌ छिमिसं न्‍ह्यागु फ्‍वंसां जिं छिमित बी।”
JHN.14.15	“छिमिसं जितः माया याःसा जिगु आज्ञा नं मानय्‌ यानाच्‍वनी। 
JHN.14.16	जिं छिमित ग्‍वाहालि याइम्‍ह मेम्‍ह छ्वयादिसँ धकाः बाःयाके बिन्‍ति याना बी। अले व छिपिं नाप सदां च्‍वनी। 
JHN.14.17	थ्‍व सत्‍य आत्‍मायात संसारयापिं मनूतय्‌सं ग्रहण याये फइ मखु, छाय्‌धाःसा इमिसं वय्‌कःयात खनी नं मखु, म्‍हसी नं मखु। छिमिसं धाःसा वय्‌कःयात म्‍हस्‍यू। वय्‌कः छिपिं नाप, अले छिमिके हे च्‍वनादी।”
JHN.14.18	“जिं छिमित मांबौ मदुपिं थें त्‍वःता वने मखु, जि छिमिथाय्‌ हानं लिहां वये। 
JHN.14.19	भचा जाय्‌काः संसारं जितः खनी मखुत। अय्‌नं छिमिसं धाःसा जितः खनी, छाय्‌धाःसा जि न्‍ह्याबलें दु, अले छिपिं नं न्‍ह्याबलें दइ। 
JHN.14.20	उबलय्‌ हे जक जि बाःयाके, छिपिं जिके, अले जि छिमिके दु धकाः छिमिसं सी। 
JHN.14.21	जिगु आज्ञा न्‍यनाः मानय्‌ याःम्‍हय्‌सिनं जितः माया याइ। जितः माया याःम्‍हय्‌सित बाःनं नं माया यानादी। जिं नं वयात माया याये, अले जिं हे वयात सु खः धकाः क्‍यना बी।”
JHN.14.22	यहूदां (इस्‍करियोत मखु) वय्‌कःयात धाल – “प्रभु, छु जुइत्‍यंगु दु धकाः छिं थःत संसारयात मखु, बरु जिमित जक म्‍हसीकादी धकाः धयादियागु?”
JHN.14.23	वय्‌कलं लिसः बियादिल – “जितः माया याइम्‍हय्‌सिनं जिगु वचन नं मानय्‌ याइ। अले बाःनं नं वयात माया यानादी। अले जिपिं वयाथाय्‌ वये व व नाप हे च्‍वने। 
JHN.14.24	जितः माया मयाइम्‍हय्‌सिनं जिगु वचन नं मानय्‌ याइ मखु। अले छिमिसं न्‍यनाच्‍वंगु जिगु वचन जिगु थःगु हे मखु, बरु जितः छ्वया हयादीम्‍ह बाःयागु खः।”
JHN.14.25	“छिपिं नाप दुबलय्‌ हे जिं थ्‍व खँ छिमित धया बियागु दु। 
JHN.14.26	छिमित ग्‍वाहालि याइम्‍ह पवित्र आत्‍मायात जिगु नामय्‌ बाःनं छ्वया हयादी। वय्‌कलं हे छिमित माक्‍व खँ स्‍यनादी। अले जिं धयागु फुक्‍क खँ छिमित लुमंका बी।
JHN.14.27	“छिमित शान्‍ति बिया थके। जिं जिगु शान्‍ति छिमित बी। संसारं बीगु थज्‍याःगु शान्‍ति ला जिं छिमित बी मखु। छिमिसं नुगः मछिंके म्‍वाः, अले ग्‍याये नं म्‍वाः। 
JHN.14.28	‘जि वनाः हानं छिमिथाय्‌ तुं वये’ धकाः जिं धयागु खँ ला छिमिसं न्‍यंगु हे दु। छिमिसं जितः माया यानागु खःसा जि बाःयाथाय्‌ वने धकाः धयागु खँ न्‍यनाः, छिपिं लय्‌ताय्‌ माःगु खः, छाय्‌धाःसा बाः जि स्‍वयाः तःधं। 
JHN.14.29	जुइ न्‍ह्यः हे थथे जुइ धकाः जिं छिमित धया बिया, उकिं थथे जुल कि जिं धयागु खँ छिमिसं विश्वास याइ।
JHN.14.30	“थ्‍व संसारयात शासन याइम्‍ह वया च्‍वंगु दु, उकिं जि छिपिं नाप अप्‍वः खँ ल्‍हाना च्‍वने मखुत। वलिसे जिगु छुं स्‍वापु मदु। 
JHN.14.31	जिं बाःयात माया यानाच्‍वनागु दु धकाः संसारं सीमा धकाः बाःनं आज्ञा यानादीथें जिं यानाच्‍वनागु खः। दँ, आः झी थनं वने नु।”
JHN.15.1	“धात्‍थेंयागु दाखमा जि हे खः, अले दाखमायात स्‍वइम्‍ह जिमि बाः खः। 
JHN.15.2	जिके च्‍वंगु दाख मसःगु कचायात बाःनं धेना छ्वइ। अले सयाच्‍वंगु कचायात अझ यक्‍व सयेमा धकाः न्‍हायादी। 
JHN.15.3	जिगु वचनं यानाः छिपिं न्‍हापा हे शुद्ध जुइ धुंकल। 
JHN.15.4	छिपिं जिके च्‍वना च्‍वँ, जि नं छिमिके च्‍वने। गथे कचां दाखमाय्‌ मच्‍वंकं दाख सय्‌के फइ मखु, अथे हे छिपिं नं जिके च्‍वना मच्‍वंसा फल सय्‌के फइ मखु।
JHN.15.5	“जि दाखमा खः, अले छिपिं दाखमाय्‌ च्‍वंगु कचा खः। सु जिके च्‍वनाच्‍वनि, अले जि वयाके च्‍वने, वं हे जक यक्‍व दाख सय्‌की। जिलिसे तापानाः छिमिसं छुं नं याये फइ मखु। 
JHN.15.6	जिके मच्‍वनिम्‍ह मनूयात त्वधूगु कचायात थें वांछ्‌वइ, अले व गना वनी। वयात मुंकाः मिइ तयाः च्‍याका छ्वइ। 
JHN.15.7	छिपिं जिके च्‍वनाच्‍वन धाःसा व जिगु वचनयात नुगलय्‌ तया तल धाःसा छिमिसं न्‍ह्यागु फ्‍वंसां छिमित बी। 
JHN.15.8	छिमिसं यक्‍व फल सय्‌कल धाःसा उकिं हे जिमि बाः तःधनी। अले छिपिं जिमि चेलात जुइ।
JHN.15.9	“जितः जिमि बाःनं माया यानादी थें तुं जिं नं छिमित माया यानागु दु, उकिं छिमिसं नं जिं थें माया यायेगु त्‍वःते मते। 
JHN.15.10	जिगु आज्ञा मानय्‌ याःसा छिपिं जिगु मायाय्‌ च्‍वनाच्‍वंनी, गथे जिं नं बाःयागु आज्ञा मानय्‌ यानाः वय्‌कःयागु मायाय्‌ च्‍वनाच्‍वना। 
JHN.15.11	जिगु आनन्‍द छिमिके दयेमा, अले थ्‍व आनन्‍द यक्‍व दयावनेमा धकाः हे जिं थ्‍व खँ छिमित धयागु खः।
JHN.15.12	“गथे जिं छिमित माया याना, अथे हे छिमिसं नं थः थवय्‌ माया याना च्‍वँ। थ्‍व हे जिगु आज्ञा खः।
JHN.15.13	पासायागु निंतिं सीगु ति तःधंगु माया मेगु मदु। 
JHN.15.14	जिगु आज्ञा मानय्‌ याःसा छिपिं धात्‍थें हे जिमि पासापिं खत। 
JHN.15.15	आवंनिसें जिं छिमित दास धकाः धाये मखुत, छाय्‌धाःसा मालिकं याःगु ज्‍याखँ दासं सी मखु। जिं छिमित जिमि पासापिं धकाः धयागुलिं बाःनं जितः धयादिक्‍व खँ जिं छिमित धयागु दु। 
JHN.15.16	छिमिसं जितः ल्‍यःगु मखु, बरु जिं छिमित ल्‍ययागु खः, उकिं थाय्‌ थासय्‌ वनाः छिमिसं फल सय्‌कि। छिमिगु फल सदां सयाच्‍वनेमा धकाः जिं छिमित ल्‍ययाः छ्वयागु खः। अले छिमिसं जिगु नामं बाःयाके न्‍ह्यागु फ्‍वंसां छिमित बियादी। 
JHN.15.17	छिमिसं थःथवय्‌ माया याना च्‍वँ – थ्‍व हे जिगु आज्ञा खः।”
JHN.15.18	“संसारं छिमित हेला याइ, छिमित स्‍वयाः न्‍हापालाक जितः हेला याःगु खः धकाः सीकि। 
JHN.15.19	छिपिं संसारयापिं मनूत जूगु जूसा संसारं छिमित थःपिं धकाः माया याइगु, तर जिं छिमित संसारं ल्‍यये धुनागुलिं छिपिं संसारयापिं मखुत, उकिं इमिसं छिमित यय्‌की मखु। 
JHN.15.20	‘मालिक स्‍वयाः दास तःधं जुइ मखु’ धकाः जिं नकतिनि धयागु खँ लुमंकि। जितः हेलायानाः इमिसं दुःख बिल धाःसा छिमित नं दुःख बी। जिगु खँ इमिसं न्‍यन धाःसा छिमिगु खँ नं इमिसं न्‍यनी।
JHN.15.21	थुकथं जिगु नामं इमिसं छिमित सास्‍ति याइ। जितः छ्वया हःम्‍हय्‌सित म्‍हमस्‍यूगुलिं इमिसं थथे याना जूगु खः। 
JHN.15.22	जि वयाः जिं इमित फुक्‍कं मकंगु जूसा इमित पाप लाइ मखुगु। तर आः धाःसा इमिगु पाप त्‍वपुइगु लँ हे मन्‍त। 
JHN.15.23	सुनां जितः हेला याइ वं जिमि बाःयात नं हेला याइ। 
JHN.15.24	सुनानं मयाःगु ज्‍या जिं इमिगु न्‍ह्यःने यानाः मक्‍यंगु जूसा इमित पाप लाइ मखुगु। तर इमिसं थ्‍व अजूचायापुगु ज्‍या स्‍वयाः नं जितः व जिमि बाःयात नं हेला यात। 
JHN.15.25	व्‍यवस्‍थाय्‌ थथे च्‍वयातःगु खँ पूवंकेत हे थथे जूगु खः – ‘छुं म्‍वाय्‌क हे इमिसं जितः हेला यात।’ 
JHN.15.26	“जिं छिमिथाय्‌ बाःया पाखें ग्‍वाहालि याइम्‍ह सत्‍य आत्‍मायात छ्वया हये। वय्‌कलं हे छिमित जिगु साक्षी बी। 
JHN.15.27	छिपिं न्‍हापांनिसें हे जि लिसे दुगुलिं छिमिसं नं जिगु साक्षी बी।”
JHN.16.1	“छिपिं स्‍यना मवनेमा धकाः जिं थथे धयागु खः। 
JHN.16.2	इमिसं छिमित धर्मशास्‍त्र स्‍यनिगु छेँनं पितिनाहइ। अले मनूतय्‌सं छिमित स्‍यानाः परमेश्वरयागु सेवा याना धकाः मतिइ तया जुइगु ई नं वइतिनि। 
JHN.16.3	बाःयात व जितः म्‍हमस्‍यूगुलिं हे इमिसं थथे याइ। 
JHN.16.4	इमिसं थथे याइ धकाः जिं धयागु खँ छिमिसं लुमंकेमा धकाः जिं थ्‍व खँ धयाच्‍वनागु खः। न्‍हापांनिसें हे जि छिपिं लिसे दुगुलिं जिं थ्‍व खँ मकनागु खः।”
JHN.16.5	“अय्‌नं आः जि जितः छ्वया हयादीम्‍हय्‌सिथाय्‌ तुं वने त्‍यनागु दु। जि वने त्‍यना नं छिपिं सुनानं हे ‘गन वने त्‍यना’ धकाः मन्‍यं। 
JHN.16.6	जिं थथे धयागुलिं छिमित नुगः मछिन जुइ। 
JHN.16.7	न्‍ह्यागु जूसां जिं सत्‍य खँ धाये, जि वनेगु हे छिमिगु निंतिं भिं जुइ। जि मवंकं छिमित ग्‍वाहालि बीम्‍ह छिमिथाय्‌ झायादी मखु। अय्‌जूगुलिं जिं वनाः वय्‌कःयात छ्वया हया बी। 
JHN.16.8	वय्‌कः झाये धुंकाः पाप छु खः, धार्मिकता छु खः व परमेश्वरया न्‍याय छु खः धयागु खँय्‌ संसारय्‌ च्‍वंपिनिगु दोष क्‍यनादी। 
JHN.16.9	जितः विश्वास मयाःगु हे पाप खः धकाः वय्‌कलं इमित क्‍यनादी। 
JHN.16.10	अले धार्मिकता छु खः धयागु नं वय्‌कलं छिमित क्‍यनादी, छाय्‌धाःसा जि बाःयाथाय्‌ वनेत्‍यनागु दु। अले छिमिसं जितः गुबलें हे खनी मखु। 
JHN.16.11	वय्‌कलं परमेश्वरया न्‍याय छु खः क्‍यनादी, छाय्‌धाःसा थ्‍व संसारया शासक न्‍हापा हे दोषी खः धकाः न्‍याय याये धुंकल।”
JHN.16.12	“जिं छिमित धाये मानिगु खँ ला यक्‍व हे दु। अय्‌नं छिमिसं आःयात थुइके फइ मखुनि। 
JHN.16.13	गुबलय्‌ सत्‍य आत्‍मा झायादी, अबलय्‌ छिमित फुक्‍क सत्‍य खँ सीके फय्‌के बी। वय्‌कलं थःगु हे जक खँ कनादी मखु, बरु छु छु न्‍यनादिल व हे जक कनादी। वय्‌कलं लिपा जूवइतिनिगु खँ नं कनादी। 
JHN.16.14	वय्‌कलं जिगु खँयात कयाः छिमित थथे कनाः जितः तःधंकादी। 
JHN.16.15	बाःयाके दुगु फुक्‍कं जिगु हे खः। अय्‌जूगुलिं जिं जिगु खँयात कयाः सत्‍य आत्‍मां छिमित कनादी धकाः धयागु खः।”
JHN.16.16	“छुं ई लिपा छिमिसं जितः खनी मखु, अले छुं ई लिपा हे छिमिसं जितः हानं खनी।”
JHN.16.17	वय्‌कःया चेलात मध्‍ये गुम्‍ह गुम्‍हय्‌सिनं थःथवय्‌ थथे धकाः खँ ल्‍हात – “वय्‌कलं – ‘छुं ई लिपा छिमिसं जितः खनी मखुत,’ अले ‘छुं ई लिपा हे छिमिसं जितः हानं खनी,’ अले हानं – ‘जिमि बाःयाथाय्‌ वनेत्‍यना’ धकाः छु धयादीगु?” 
JHN.16.18	इमिसं धाल – “वय्‌कलं – ‘छुं ई लिपा’ धकाः धयादीगु मतलब छु जुइ? वय्‌कलं छु धयादीगु खः झीसं छुं हे ध्‍वाथुइके मफुत।”
JHN.16.19	वय्‌कलं इमिसं छुं खँ न्‍यनेत्‍यंगु दु धकाः सीकाः थथे धयादिल – “छुं ई लिपा छिमिसं जितः खनी मखुत, अले छुं ई लिपा छिमिसं जितः हानं खनी धकाः जिं धयागु खँय्‌ छिमि थः थवय्‌ खँ ल्‍हानाच्‍वनागु ला? 
JHN.16.20	जिं छिमित खःगु खँ धाये – छिपिं ह्वाँय्‌ ह्वाँय्‌ ख्‍वय्‌ मालीतिनि, संसारयापिं मनूत धाःसा लय्‌ लय्‌ ताइ। छिमित दुःख जूसां, छिमित जूगु थ्‍व दुःख सुखय्‌ हिलावनी। 
JHN.16.21	प्‍वाथय्‌ दुम्‍ह मिसायात ब्‍यथा जुइबलय्‌ तसकं दुःख जुइ, तर मचा बुइ धुंकाः मचां यानाः वं थःत जूगु दुःख फुक्‍कं ल्‍वःमंका छ्वइ। 
JHN.16.22	छिमित नं आः थथे हे दुःख ला जुइ। तर जि छिमित हानं नापलाः वये, अले छिपिं हानं लय्‌लय्‌ ताइ। अले सुनानं छिमिगु आनन्‍द लाका काये फइ मखु। 
JHN.16.23	अबलय्‌ छिमिसं जिके छुं हे न्‍यनी मखु। जिं छिमित खःगु खँ धाये – छिमिसं जिमि बाःयाके जिगु नामं न्‍ह्यागु फ्‍वंसां छिमित बियादी। 
JHN.16.24	आः तक छिमिसं जिगु नामं छुं हे मफ्‍वंनि। फ्‍वँ, अले छिमित दइ, थुकथं छिपिं आनन्‍दं जाइ।”
JHN.16.25	“थ्‍व खँ फुक्‍कं जिं छिमित चाःहिकाः मेकथं धयाच्‍वना। व ई नं वइ गुबलय्‌ जिं छिमित बाःयागु खँ चाःहिकाः मकंसे ध्‍वाथुइक कना बी। 
JHN.16.26	उबलय्‌ छिमिसं थःपिन्‍सं हे जिगु नामं बाःयाके फ्‍वनी। छिमिगु निंतिं जिं बाःयाके फ्वना बीमाली मखु। 
JHN.16.27	छिमिसं जितः बाःनं छ्वया हयादीगु खः धकाः विश्वास यानाः जितः माया याना च्‍वंगुलिं बाःनं नं छिमित माया यानादी। 
JHN.16.28	बाःया थासं जि थ्‍व संसारय्‌ वयागु खः। आः थ्‍व संसारयात त्‍वःताः जि हानं बाःयाथाय्‌ तुं लिहां वनेत्‍यना।”
JHN.16.29	वय्‌कःया चेलातय्‌सं धाल – “आः धाःसा छिं जिमित ध्‍वाथुइक हे धयादिल। ध्‍वामथुइक चाचाःहीकाः धया मदी। 
JHN.16.30	आः जिमिसं सिल, छिं फुक्‍कं स्‍यू, छिं मस्‍यूगु छुं हे मदु। जिमिसं न्‍यने माःगु छुं हे मन्‍त। थुकिं यानाः नं छितः परमेश्वरं छ्वया हयादीम्‍ह खः धकाः जिमिसं विश्वास याना।”
JHN.16.31	वय्‌कलं लिसः बियादिल – “आः तिनि छिमिसं जितः विश्वास यानागु ला? 
JHN.16.32	ई वइ, अले वये नं धुंकल, आः छिपिं फुक्‍कं जितः त्‍वःताः छ्यालब्‍याल जुयाः थः थःगु थासय्‌ वनी। थुकथं जि याकःचा जुइ, अय्‌नं जि याकःचा जुइ मखु, छाय्‌धाःसा जि नाप बाः दी। 
JHN.16.33	जिगु पाखें छिमित शान्‍ति दयेमा धकाः जिं थथे धयाच्‍वनागु खः। थ्‍व संसारय्‌ छिमित दुःख जुइ, अय्‌नं साहास या, जिं संसारयात त्‍याके धुन।”
JHN.17.1	थुलि धयादी धुंकाः येशूं स्‍वर्गय्‌ थस्‍वयाः धयादिल – “बाः, ई वये धुंकल, छि काय्‌यात तःधंकादिसँ, अले काय्‌नं नं छितः तःधंकी। 
JHN.17.2	छिं काय्‌यात बियादिक्‍व मनूतय्‌त अनन्‍त जीवन बीत फुक्‍क मनूतय्‌त वयागु ल्‍हातय्‌ तयादीगु दु। 
JHN.17.3	छि छम्‍ह हे जक सत्‍य परमेश्वरयात व छिं छ्वया हयादीम्‍ह येशू ख्रीष्‍टयात म्‍हसीकेगु हे अनन्‍त जीवन खः। 
JHN.17.4	छिं जितः याके बियादीगु ज्‍या सिधय्‌काः जिं छितः पृथ्‍वीइ तःधंकागु दु। 
JHN.17.5	बाः, गथे संसार दये न्‍ह्यः छि लिसे दुबलय्‌ छिं जितः तःधंकादिल, आः नं अथे हे तःधंकादिसँ।”
JHN.17.6	“छिं जितः बियादीपिं संसारय्‌ च्‍वंपिं मनूतय्‌त छिगु नां जिं म्‍हसीका बिया। इपिं छिकपिनि हे मनूत खः, अले इपिं छिं जितः बियादिल। इमिसं नं छिगु वचन मानय्‌ यानाच्‍वंगु दु। 
JHN.17.7	छिं जितः बियादीगु फुक्‍कं छिगु हे खः धकाः इमिसं आः सीके धुंकल। 
JHN.17.8	छिं जितः बियादीगु खँ जिं इमित बी धुन। अले इमिसं नं ग्रहण यात। जि छिथासं वयागु खः धकाः इमिसं बांलाक सीके धुंकल, अले छिं जितः छ्वया हयादीगु खः धकाः नं इमिसं विश्वास यानाच्‍वंगु दु।
JHN.17.9	“छिं जितः बियादीपिनिगु निंतिं जिं प्रार्थना यानागु खः, छाय्‌धाःसा इपिं फुक्‍कं छिकपिनि हे खः। जिं संसारयागु निंतिं प्रार्थना मयाना। 
JHN.17.10	जिगु फुक्‍कं छिगु खः, छिगु फुक्‍कं जिगु खः। थुकथं इमिसं यानाः जि तःधं जूगु खः। 
JHN.17.11	जि आः छिथाय्‌ वयेत्‍यनागुलिं थ्‍व संसारय्‌ दइ मखुत, थुपिं धाःसा थ्‍व संसारय्‌ च्‍वनाच्‍वनी। पवित्रम्‍ह बाः, छिं जितः बियादीपिन्‍त छिगु हे नांयागु निंतिं बचय्‌ यानातयादिसँ। झीपिं थें तुं इपिं नं छप्‍पँ जुया च्‍वनेमा। 
JHN.17.12	संसारय्‌ इपिं नाप च्‍वँतले जिं छिगु नामय्‌ इमित बचय्‌ याना तया। छिं जितः बियादीपिं सुं नं जिं तंकागु मदु। अय्‌नं धर्मशास्‍त्रय्‌ च्‍वया तःथें नाश जुइ माःम्‍ह छम्‍ह जक नाश जुयावन, मेपिं सुं नं नाश मजू।
JHN.17.13	“आः जि छिथाय्‌ वयेत्‍यना। इमिगु नुगः जिगु आनन्‍दं जायेमा धकाः संसारय्‌ दनिबलय्‌ हे जिं थथे धयागु खः। 
JHN.17.14	छिगु वचन जिं इमित न्‍यंके धुनागुलिं गथे जि संसारयाम्‍ह मखु, अथे हे इपिं नं संसारयापिं मखुत, उकिं संसारं इमित हेला यात। 
JHN.17.15	अय्‌जूसां छिं इमित संसारं यंकादिसँ धकाः मखु बरु इमित मभिंगु ज्‍याखँ मयाकुसे बचय्‌ याना तयादिसँ धकाः जिं छितः बिन्‍ति यानागु खः। 
JHN.17.16	गथे जि संसारयाम्‍ह मखु, अथे हे इपिं नं संसारयापिं मखुत। 
JHN.17.17	छिगु सत्‍यं इमित पवित्र यानादिसँ, छाय्‌धाःसा छिगु वचन सत्‍य खः। 
JHN.17.18	छिं जितः संसारय्‌ छ्वया हयादीथें तुं जिं नं इमित संसारय्‌ छ्वया। 
JHN.17.19	सत्‍यं इमित नं पवित्र यायेमा धकाः जि थः हे तुं इमिगु निंतिं पवित्र जुया।”
JHN.17.20	“थुमिगु निंतिं जक जिं बिन्‍ति यानाच्‍वनागु मखु, इमिगु खँ न्‍यनाः विश्वास याःपिनिगु निंतिं नं जिं बिन्‍ति यानाच्‍वनागु खः। 
JHN.17.21	इपिं नं छप्‍पँ जुया च्‍वनेमा। यःम्‍ह बाः, गथे छि जिके, अले जि छिके दु, अथे हे इपिं नं झीके छप्‍पँ जुया च्‍वनेमा। थुकथं जूसा जक छिं जितः छ्वया हःगु खः धकाः संसारं विश्वास याइ।
JHN.17.22	“छिं जितः तःधं यानादी थें तुं जिं नं इमित तःधंकागु दु। झी छप्‍पँ जुया थें इपिं नं छप्‍पँ जुइमा। 
JHN.17.23	छि जिके, अले जि इमिके दुगुलिं इपिं नं फुक्‍क छप्‍पँ जुइमा। थुकिं यानाः संसारं छिं जितः छ्वया हयादीगु खः धकाः सी, अले जितः थें इमित नं छिं माया यानादी धकाः नं सी।”
JHN.17.24	“बाः, संसार मदुनिबलय्‌ निसें छिं जितः माया यानाः तःधंकादीगु खँ इमिसं थुइके फयेमा, अले जि गन दु, इपिं नं जि लिसे हे दयेमा धयागु जिगु इच्‍छा खः।
JHN.17.25	“सत्‍यम्‍ह बाः, संसारं छितः म्‍हसीके मफुनि। तर जिं छितः म्‍हस्‍यू। छिं हे जितः छ्वया हयादीगु खः धकाः थुमिसं स्‍यू। 
JHN.17.26	जिं इमित छिगु नां म्‍हसीके बिया। अझ नं जिं सीके बीतिनि। छिं जितः माया यानादीथें इमिसं नं याये फयेमा, अले जि इमिके च्‍वने फयेमा।”
JHN.18.1	थुलि धयाः येशू चेलात नाप किद्रोन खुसि पारिइ झाल। अले वय्‌कः छगू बगैचाय्‌ थः चेलात नापं दुहां झाल। 
JHN.18.2	थ्‍व थाय्‌ वय्‌कःयात धोखा बीम्‍ह यहूदां नं स्‍यू, छाय्‌धाःसा येशू थः चेलात नापं थ्‍व थासय्‌ बरोबर झायादीगु याः। 
JHN.18.3	उकिं यहूदा तःधंपिं पुजाहारीतय्‌थाय्‌ व फरिसीतय्‌थाय्‌ वनाः छथ्‍वः सिपाइँत व हाकिमतय्‌त ब्‍वनाः चिलाख, लालतिन, व हतियार ज्‍वनाः अन वल।
JHN.18.4	वय्‌कलं जुइ त्‍यंगु फुक्‍क खँ सीकाः पिहां झायाः इमित धयादिल – “छिमिसं सुयात मालाच्‍वनागु?”
JHN.18.5	इमिसं वय्‌कःयात लिसः बिल – “नासरतयाम्‍ह येशूयात।”
JHN.18.5	अले वय्‌कलं इमित – “व जि हे खः” धकाः धयादिल। वय्‌कःयात ज्‍वंकीम्‍ह यहूदा नं इपिं नाप दनाच्‍वंगु दु। 
JHN.18.6	“व जि हे खः” धकाः धयादीगुलिं इपिं लिज्‍यां वनाः बँय्‌ ग्‍वारातू वन। 
JHN.18.7	वय्‌कलं इमिके हानं न्‍यनादिल – “छिमिसं सुयात माः वयागु?”
JHN.18.7	अले इमिसं धाल – “नासरतयाम्‍ह येशूयात।”
JHN.18.8	वय्‌कलं लिसः बियादिल – “व जि हे खः धकाः जिं छिमित धाये हे धुन नि। छिमिसं जितः मालाच्‍वनागु खःसा थुमित वने ब्यु।” 
JHN.18.9	वय्‌कलं थथे धयादीगु खँ पूवनेमा धकाः थथे जूगु खः – “छिं जितः बियादीपिं सुयातं जिं तंकागु मदु।”
JHN.18.10	सिमोन पत्रुसयाके तरवार दुगुलिं तरवार लिकयाः वं दकलय्‌ तःधंम्‍ह पुजाहारीया छम्‍ह दासयागु जव न्‍हाय्‌पं च्‍वात्त ध्‍यना बिल। वयागु नां माल्‍खस खः। 
JHN.18.11	वय्‌कलं पत्रुसयात धयादिल – “तरवार दापय्‌ स्‍वथँ। बाःनं जितः त्‍वनेत बियादीगु दुःखयागु ख्‍वला छु जिं मत्‍वनेगु ला?”
JHN.18.12	अले सिपाइँत, इमि हाकिम व यहूदीतय्‌ सिपाइँत जानाः येशूयात ज्‍वनाः चित। 
JHN.18.13	उगु दँयाम्‍ह दकलय्‌ तःधंम्‍ह पुजाहारी कैयाफा जूगुलिं इमिसं वय्‌कःयात वया ससःअबु हन्‍नासया थाय्‌ निं यंकल। 
JHN.18.14	झी मनूतय्‌गु निंतिं छम्‍ह मनू सीगु हे बांलाः धकाः यहूदीतय्‌ नायःतय्‌त सल्‍लाह ब्‍यूम्‍ह कैयाफा हे खः।
JHN.18.15	सिमोन पत्रुस व मेम्‍ह छम्‍ह चेला नं येशूयागु ल्‍यू ल्‍यू वन। मेम्‍ह चेलां दकलय्‌ तःधंम्‍ह पुजाहारीयात म्‍हस्‍यूगुलिं व नं वय्‌कः लिसे लिसे दकलय्‌ तःधंम्‍ह पुजाहारीयागु चुकय्‌ दुहां वन। 
JHN.18.16	पत्रुस धाःसा लुखा पिनेसं तुं दनाच्‍वन। दकलय्‌ तःधंम्‍ह पुजाहारीयात म्‍हस्‍यूम्‍ह मेम्‍ह चेला पिने वनाः मिसाम्‍ह ध्‍वाखा पिवाः नाप खँ ल्‍हानाः पत्रुसयात नं चुकय्‌ दुने ब्‍वना हल। 
JHN.18.17	ध्‍वाखा पिवालं पत्रुसयात धाल – “थ्‍व मनूया चेलात मध्‍ये छ नं छम्‍ह मखु ला?”
JHN.18.17	वं धाल “जि मखु।”
JHN.18.18	तसकं चिकुसे च्‍वंगुलिं दासत व सिपाइँत ह्यंग्‍वाः च्‍याकाः मि पनाच्‍वन। पत्रुस नं इपिं नाप तुं दनाः मि पनाच्‍वंगु खः।
JHN.18.19	दकलय्‌ तःधंम्‍ह पुजाहारीं वय्‌कःया चेलातय्‌गु व वय्‌कलं स्‍यनादीगु खँय्‌ न्‍ह्यसः यात। 
JHN.18.20	वय्‌कलं लिसः बियादिल – “संसारया न्‍ह्यःने जिं धयागु दु, जिं न्‍ह्याबलें धर्मशास्‍त्र स्‍यनिगु थाय्‌ थासय्‌ व देगलय्‌ च्‍वनाः स्‍यनेकने यानागु दु। जिं सुयातं गुप्‍त खँ ल्‍हाः मजुया। 
JHN.18.21	जिके हानं न्‍यनादी माःगु हे मदु। जिं स्‍यनागु व नवानागु खँ न्‍यंपिन्‍के न्‍यनादिसँ। जिं छु धाल धयागु खँ इमिसं सि हे स्‍यू।”
JHN.18.22	वय्‌कलं थथे धयादीगुलिं लिक्‍कसं दना च्‍वंपिं मध्‍ये छम्‍ह देगलय्‌ पिवाः च्वनिम्हय्‌सिनं थथे धाधां वय्‌कःयात दाल – “दकलय्‌ तःधंम्‍ह पुजाहारी थेंज्‍याःम्‍हय्‌सित लिसः बीगु थथे खः ला?”
JHN.18.23	वय्‌कलं वयात लिसः बियादिल – “जिं मखुगु खँ धयागु जूसा क्‍यनादिसँ। मखुसा जितः छाय्‌ दाये माःगु?”
JHN.18.24	अले हन्‍नासं वय्‌कःयात चीकाः दकलय्‌ तःधंम्‍ह पुजाहारी कैयाफायाथाय्‌ तुं छ्वया बिल।
JHN.18.25	अबलय्‌ सिमोन पत्रुस दनाः मि पनाच्‍वन। इमिसं वयात धाल – “छ नं वय्‌कःया चेलात मध्‍ये छम्‍ह मखु ला?”
JHN.18.25	वं हानं थथे धाल – “जि मखु।”
JHN.18.26	पत्रुसं न्‍हाय्‌पं चाना ब्‍यूम्‍ह मनूया छम्‍ह थःथिति नं अन दु। व नं दकलय्‌ तःधंम्‍ह पुजाहारीया च्‍यः खः। वं थथे धाल – “जिं छन्‍त वय्‌कः नाप बगैंचाय्‌ खनागु मखु ला?” 
JHN.18.27	पत्रुसं हानं “मखु” धकाः धाल। थुबलय्‌ हे खा हाला हल।
JHN.18.28	सुथ न्‍हापां हे इमिसं येशूयात कैयाफायागु छेँनं रोमी बडा-हाकिम पिलातसयागु दरबारय्‌ यंकल। छुत्‍काराया नखः स्‍वये खनी मखु धकाः ग्‍यानाः थःपिं अशुद्ध मजुइमा धकाः दरबारय्‌ दुहां मवं। 
JHN.18.29	उकिं पिलातसं पिने वयाः इमित धाल – “थ्‍व मनूयात छिमिसं छु दोष बिया?”
JHN.18.30	इमिसं वयात लिसः बिल – “थ्‍व मनुखं मखुगु ज्‍या मयाःगु जूसा जिमिसं थन हये हे मखु नि।”
JHN.18.31	पिलातसं इमित धाल – “छिमिसं हे यंकाः थ्‍वयात छिमिगु व्‍यवस्‍थाकथं छु याये माःगु खः, या।”
JHN.18.31	अले यहूदीतय्‌ नायःतय्‌सं वयात लिसः बिल – “जिमित सुयातं स्‍यायेगु अधिकार बियातःगु मदु।” 
JHN.18.32	थः गथे जुयाः सी मानि धकाः वय्‌कलं धयादीगु वचन पूवनेमा धकाः थथे जूगु खः।
JHN.18.33	पिलातसं लाय्‌कुलिइ दुहां वनाः वय्‌कःयात सःताः धाल – “छु छ यहूदीतय्‌ जुजु खः ला?”
JHN.18.34	वय्‌कलं लिसः बियादिल – “थ्‍व खँ छिं हे धयादियागु ला कि छितः सुनानं जिगु खँ कना ब्‍यूगु खः?”
JHN.18.35	पिलातसं लिसः बिल – “छु जि यहूदी खः ला? छंगु हे जातयापिं मनूतय्‌सं व तःधंपिं पुजाहारीतय्‌सं ज्‍वनाः छन्‍त जिथाय्‌ हःगु खः। छं छु याना?”
JHN.18.36	वय्‌कलं लिसः बियादिल – “जिगु राज्‍य थ्‍व संसारयागु थें मखु। जिगु राज्‍य थ्‍व संसारयागु थें खःसा जिमि चेलातय्‌सं ल्‍वानाः जितः यहूदीतय्‌ नायःतय्‌गु ल्‍हातं बचय्‌ याइगु खः। जिगु राज्‍य थनयागु थें मखु।”
JHN.18.37	पिलातसं वय्‌कःयात धाल – “अय्‌सा छ जुजु हे खः ला?” वय्‌कलं धयादिल – “जि जुजु खः धकाः ला छिं हे धयादिल। थुकियागु निंतिं हे जि बूगु खः, अले सत्‍य म्‍हसीका बीत जि संसारय्‌ वयागु खः। सत्‍ययात म्‍हस्‍यूपिं फुक्‍कसिनं जिगु खँ न्‍यनी।”
JHN.18.38	पिलातसं वय्‌कःयात न्‍यन – “सत्‍य धयागु छु?”
JHN.18.38	अले पिलातसं हानं यहूदीतय्‌ नायःतय्‌थाय्‌ वनाः थथे धाल – “जिं ला वयाके छुं हे दोष लुइके मफुत। 
JHN.18.39	अय्‌नं छुत्‍कारायागु नखःबलय्‌ छम्‍हय्‌सित त्‍वःताबीगु छिमिगु चलन दु, उकिं थुगुसी यहूदीतय्‌ जुजुयात त्‍वःता बी ला?”
JHN.18.40	इपिं थथे धकाः हाला हल “थ्‍व मनूयात मखु, बरु बारब्‍बायात त्‍वःता ब्‍यु।” बारब्‍बा धाःम्‍ह मनू छम्‍ह दाखुँ खः।
JHN.19.1	अले पिलातसं येशूयात यंकाः कोर्रां दाय्‌कल। 
JHN.19.2	सिपाइँतय्‌सं कंयागु श्रीपेच दय्‌काः वय्‌कःयागु छेनय्‌ पुइका बिल। अले हानं वय्‌कःयात जुजुतय्‌गु थें प्‍याजीगु वसतं पुंका बिल। 
JHN.19.3	थथे धाधां इपिं वय्‌कःयाथाय्‌ वल “हे यहूदीतय्‌ जुजु, जय जुइमा” धकाः हेपय्‌ यानाः वय्‌कःयात न्‍यतालय्‌ दाल।
JHN.19.4	पिलातसं हानं पिहां वयाः इमित थथे धाल – “का स्‍व, जिं वयाके छु नं दोष लुइके मफुगु खँ छिमिसं सीमा धकाः वयात छिमिगु हे न्‍ह्यःने छ्वया हयागु दु।” 
JHN.19.5	अनं लिपा कंयागु श्रीपेच व प्‍याजीगु वसतं पुंकातःम्‍ह येशू पिहां झाल। अले पिलातसं – “का स्‍व, थ्‍व मनूयात” धकाः इमित धाल।
JHN.19.6	तःधंपिं पुजाहारीत व देगःया सिपाइँत वय्‌कःयात खनेवं थथे धकाः तस्सलं हाला हल – “वयात क्रूसय्‌ यख्‍खाये माः, वयात क्रूसय्‌ यख्‍खाये माः।”
JHN.19.6	पिलातसं इमित धाल – “छिमिसं हे यंकाः वयात क्रूसय्‌ यख्‍खा। जिं ला वयागु दोष लुइके मफुत।”
JHN.19.7	यहूदीतय्‌सं पिलातसयात लिसः बिल – “जिमिके नं व्‍यवस्‍था दु, थ्‍व व्‍यवस्‍था कथं थ्‍वयात स्‍याये हे माः, छाय्‌धाःसा थ्‍वं थःत परमेश्वरया काय्‌ धकाः धया जुल।”
JHN.19.8	थ्‍व खँ न्‍यनाः पिलातस झन ग्‍यात। 
JHN.19.9	वं हानं लाय्‌कुलिइ दुहां वनाः वय्‌कःयात धाल – “छ गनयाम्‍ह खः?” वय्‌कलं छुं हे धया मदी। 
JHN.19.10	उकिं पिलातसं वय्‌कःयात धाल “जि नाप नं छं नवाये मखु ला? जिं छन्‍त त्‍वःते नं फु, क्रूसय्‌ यख्‍खाये नं फु धकाः छं मस्‍यू ला?”
JHN.19.11	वय्‌कलं वयात लिसः बियादिल – “छितः थ्‍व अधिकार च्‍वय्‌नं मब्‍यूगु जूसा छिं जितः छुं नं याये फइ मखु। अय्‌जूगुलिं सुनां जितः ज्‍वनाः छिथाय्‌ हल, वयात हे अप्‍वः पाप लाइ।”
JHN.19.12	थ्‍व न्‍यनाः पिलातसं वय्‌कःयात त्‍वःतेत स्‍वल। तर यहूदीत थथे धकाः हाला हल – “छिं थ्‍व मनूयात त्‍वःतल धाःसा छि कैसरया मनू मखुत। सुनां थःत जुजु धकाः धया जुइ वं कैसरयागु विरोध याःगु जुइ।”
JHN.19.13	थ्‍व न्‍यनाः पिलातसं वय्‌कःयात पिने हल, अले ल्‍वहँतं सियातःगु थासय्‌ वनाः न्‍याय आसनय्‌ फ्‍यतुत। थ्‍व थाय्‌यात हिब्रू भासं “गब्‍बथा” धाइ। 
JHN.19.14	थथे जूगु छुत्‍कारायागु नखःयात ज्‍वलं ज्‍वरय्‌ याये खुन्‍हु खः। उबलय्‌ बान्‍हि ति जाल। पिलातसं यहूदीतय्‌त धाल – “छिमि जुजुयात स्‍व।”
JHN.19.15	अले इपिं फुक्‍कं तस्सलं हाला हल – “वयात स्‍याये यंकि, वयात स्‍याये यंकि, वयात क्रूसय्‌ यख्‍खानाः स्‍याना छ्व।”
JHN.19.15	पिलातसं इमित धाल – “छु छिमि जुजुयात जिं क्रूसय्‌ यख्‍खायेगु ला?”
JHN.19.15	अले तःधंपिं पुजाहारीतय्‌सं लिसः बिल – “कैसर स्‍वया जिमि मेम्‍ह जुजु मदु।”
JHN.19.16	अले पिलातसं वय्‌कःयात क्रूसय्‌ यख्‍खायेत इमिगु ल्‍हातिइ लः ल्‍हाना बिल। अले सिपाइँतय्‌सं वय्‌कःयात यंकल।
JHN.19.17	वय्‌कः थःगु क्रूस थःम्‍हं हे कुबियाः खप्‍परे धाःगु डाँडाय्‌ झाल। थ्‍व थाय्‌यात हिब्रू भासं “गलगथा” धाइ। 
JHN.19.18	अन थ्‍यंकाः इमिसं वय्‌कःयात क्रूसय्‌ यख्‍खात। वय्‌कःयागु जवय्‌ खवय्‌ मेपिं निम्‍हय्‌सित नं क्रूसय्‌ यख्‍खाना बिल। 
JHN.19.19	पिलातसं क्रूसय्‌ थथे धकाः च्‍वया बिल – “नासरतयाम्‍ह येशू, यहूदीतय्‌ जुजु।” 
JHN.19.20	यक्‍व हे मनूतय्‌सं थ्‍व ब्‍वन छाय्‌धाःसा वय्‌कः क्रूसय्‌ यख्‍खाःगु थाय्‌ शहर लिक्‍क लाःगु, व थ्‍व हिब्रू, ल्‍याटिन व ग्रीक भासं च्‍वयातःगु खः।
JHN.19.21	यहूदीतय्‌ तःधंपिं पुजाहारीतय्‌सं पिलातसयात धाल – “यहूदीतय्‌ जुजु धकाः च्‍वयादी मते, बरु थःम्‍हं थःत हे यहूदीतय्‌ जुजु धकाः धाइम्‍ह मनू थ्‍व हे खः धकाः च्‍वयादिसँ।”
JHN.19.22	पिलातसं लिसः बिल – “म्‍वाःल, जिं च्‍वये धुन धुन।”
JHN.19.23	सिपाइँतय्‌सं वय्‌कःयात क्रूसय्‌ यख्‍खाये धुंकाः वय्‌कःयागु वसःयात प्‍यब्‍व थल। छम्‍ह छम्‍ह सिपाइँनं छब्‍व छब्‍व काल। तपाःलं नं ब्‍वथय्‌त भू मदुगुलिं ज्‍या मछिन। 
JHN.19.24	उकिं इमिसं थथे धकाः सल्‍लाह यात – “थ्‍व लंयात मखुसे चिट्ठा तये माल, सुयात चिट्ठा लाइ वयागु हे जुइ।” धर्मशास्‍त्रय्‌ थथे च्‍वयातःगु पूवनेमा धकाः इमिसं थथे याःगु खः –
JHN.19.24	“इमिसं जिगु लं चिट्ठा तयाः
JHN.19.24	थःथवय्‌ इनाकाइ।”
JHN.19.25	येशूयात यख्‍खाःगु थासं सत्तिक वय्‌कःया मां, चिह्रिमां, क्‍लोपासया कलाः मरियम व मरियम मग्‍दलिनी दनाच्‍वंगु दु। 
JHN.19.26	वय्‌कलं थः मां व थःम्‍हं माया यानातःम्‍ह चेलायात थःगु न्‍ह्यःने दनाच्‍वंगु खनाः थः मांयात धयादिल – “हे नारी स्‍वयादिसँ, थ्‍व छिकपिनि काय्‌ खः।” 
JHN.19.27	अले चेलायात नं वय्‌कलं धयादिल – “स्‍व, व छिमि मां खः!” अबलय्‌निसें व चेलां वय्‌कःया मांयात थःगु छेँय्‌ यंकल।
JHN.19.28	थुलि जुइ धुंकाः धर्मशास्‍त्रय्‌ च्‍वयातःगु फुक्‍कं खँ पूवने धुंकल धकाः सीकाः येशूं “जितः प्‍याः चाल” धकाः धयादिल।
JHN.19.29	अन छगः थलय्‌ जाय्‌क पाउँति तयातःगु दु। उकिं इमिसं हिसप मायागु कथिइ स्‍पन्‍ज चिनाः पाउँतिइ थुनाः वय्‌कःयागु म्‍हुतुइ ल्‍वसुकाबिल। 
JHN.19.30	वय्‌कलं पाउँति त्‍वने धुंकाः थथे धयादिल “आः सिधल।” अले वय्‌कलं छ्यं क्‍वछुनाः थःगु प्राण त्‍वःतादिल।
JHN.19.31	कन्‍हय्‌ खुन्‍हु छुत्‍कारायागु नखः व विश्रामबार जूगुलिं अले थ्‍व यहूदीतय्‌ तःधंगु नखः जूगुलिं, क्रूसय्‌ मनू यख्‍खाया तये मज्‍यूगुलिं यहूदीतय्‌ नायःतय्‌सं पिलातसयात इमिगु तुति त्‍वथुलाः सीम्‍ह यंकि धकाः बिन्‍ति यात। 
JHN.19.32	अले सिपाइँतय्‌सं वयाः न्‍हापालाक वय्‌कः नाप यख्‍खाःम्‍ह छम्‍हय्‌सिगु तुति त्‍वथुल, अले हानं मेम्‍हय्‌सिगु तुति नं त्‍वथुल। 
JHN.19.33	येशूया थाय्‌ वःबलय्‌ वय्‌कः सी धुंकूगु खनाः इमिसं वय्‌कःयागु तुति त्‍वमथू। 
JHN.19.34	अय्‌नं छम्‍ह सिपाइँनं ला वय्‌कःयागु बेक्‍वय्‌ भालां सुया ब्‍यूगुलिं हि व लः बाः वल। 
JHN.19.35	थ्‍व खंम्‍हय्‌सिनं हे थ्‍व साक्षी ब्‍यूगु खः। वयागु साक्षी सत्‍य खः। वं धाःगु खँ सत्‍य खः धकाः वं स्‍यू। छिमिसं नं विश्वास याये फयेमा धकाः वं थ्‍व साक्षी ब्‍यूगु खः। 
JHN.19.36	धर्मशास्‍त्रय्‌ च्‍वयातःगु थ्‍व खँ पूवनेमा धकाः थथे जूगु खः – “वय्‌कःयागु क्‍वँय्‌ छकुचा हे नं त्‍वधुली मखु।”
JHN.19.37	मेथासय्‌ नं थथे च्‍वयातःगु दु – “इमिसं भालां सूम्‍हय्‌सित इमिसं स्‍वये खनीतिनि।”
JHN.19.38	यहूदीतय्‌ नायःत खनाः ग्‍यानाः दुनें दुनें जक विश्वास यानाच्‍वंम्‍ह अरिमाथियाय्‌ च्‍वना च्‍वंम्‍ह योसेफ धाःम्‍ह छम्‍ह चेला दु। थ्‍व हे चेलां वयाः पिलातसयाके येशूयागु सीम्‍ह फ्‍वन। पिलातसं नं “ज्‍यू” धकाः धाल। अले वं वनाः वय्‌कःयागु सीम्‍ह क्‍वकयाः यंकल। 
JHN.19.39	वय्‌कःयात छकः चान्‍हय्‌ नापलाःवःम्‍ह निकोदेमस नं स्विस्वँगू किलोग्राम ति मूर्र व कुनुस्‍वां ल्‍वाकछ्याना तःगु मसला ज्‍वनाः योसेफ नापं वन।
JHN.19.40	निम्‍हय्‌सिनं वय्‌कःयागु सीम्‍हयात क्‍वकयाः यहूदीतय्‌गु चलन कथं भिंगु सुति कापतय्‌ मसला ह्वलाः सीम्‍हयात हिन। 
JHN.19.41	वय्‌कःयात क्रूसय्‌ यख्‍खाःगु लिक्‍कसं छगू बगैंचा दु। अन सुनानं मछ्यःनिगु न्‍हूगु चिहान छगू दु। 
JHN.19.42	छुत्‍कारायागु नखःयागु छन्‍हु न्‍ह्यः जूगुलिं व चिहान नं नापसं जूगुलिं इमिसं वय्‌कःया सीम्‍हयात अन हे तल।
JHN.20.1	आइतबार खुन्‍हु मरियम मग्‍दलिनी सुथ न्‍हापां खिउँ खिउँ धाःनिबलय्‌ येशूयात तयातःथाय्‌ स्‍वःवंबलय्‌ प्‍वाः तिनातःगु ल्‍वहं चीकातःगु खन। 
JHN.20.2	उकिं वं सिमोन पत्रुस व मेपिं चेलात व येशूं माया यानादीम्‍हय्‌सिथाय्‌ ब्‍वाँय्‌ ब्‍वाँय्‌ वनाः थथे धाल – “इमिसं प्रभुयात तयातःगु थासं यंके धुंकल। इमिसं वय्‌कःयात गन तये यन, जिमिसं मस्‍यू।”
JHN.20.3	अले पत्रुस व मेम्‍ह चेला नं चिहानय्‌ वन। 
JHN.20.4	इपिं निम्‍हं नाप नापं ब्‍वाँय्‌ वन। अय्‌नं मेम्‍ह चेलां पत्रुसयात लिलाकाः न्‍हापालाक चिहानय्‌ थ्‍यंकल। 
JHN.20.5	क्‍वछुनाः दुने स्‍वःबलय्‌ वं सुति कापः अनसं तुं दुगु खन। अय्‌जूसां व दुहां मवं। 
JHN.20.6	अबलय्‌ लाक्‍क सिमोन पत्रुस थ्‍यंकः वल। व चिहानय्‌ दुहां वन। वं नं सुति कापः अनसं त्‍वःतातःगु खन। 
JHN.20.7	वय्‌कःयागु छेनय्‌ हिनातःगु रुमाल धाःसा सुति कापः नाप मदु, तर मेथाय्‌ हे छग्‍वारा चिनाः तयातःगु खन। 
JHN.20.8	अले दकलय्‌ न्‍हापालाक थ्‍यंम्‍ह चेला नं दुने वनाः स्‍वः वन। थ्‍व खनाः व पत्‍याः जुल। 
JHN.20.9	अबलय्‌ तक नं वय्‌कः सिनाः म्‍वाना वये माः धकाः च्‍वयातःगु धर्मशास्‍त्रयागु खँ इमिसं मथूनि। 
JHN.20.10	अले चेलात थःथःगु छेँय्‌ लिहां वन।
JHN.20.11	मरियम धाःसा चिहानया पिनेसं दनाः ख्‍वयाच्‍वन। वं ख्‍वख्‍वं क्‍वछुनाः दुने स्‍वःबलय्‌ 
JHN.20.12	त्‍वइसे च्‍वंगु वसतं पुना तःपिं निम्‍ह स्‍वर्गदूततय्‌त येशूयागु सीम्‍ह तया तःथाय्‌ छम्‍ह छ्यं पाखे व मेम्‍ह तुति पाखे फ्‍यतुनाच्‍वंगु खन। 
JHN.20.13	इमिसं वयात न्‍यन – “छाय्‌ ख्‍वयाच्‍वनागु?”
JHN.20.13	अले वं इमित धाल – “जिमि प्रभुयात इमिसं यंकल। इमिसं वय्‌कःयात गन तया तल जिं मस्‍यू।”
JHN.20.14	थुलि धयाः मरियमं लिफः स्‍वःबलय्‌ दनाच्‍वंम्‍ह येशूयात खन। अय्‌नं वं येशू हे खः धकाः म्‍हमसील। 
JHN.20.15	वय्‌कलं वयात धयादिल – “हे नारी, छि छाय्‌ ख्‍वयादीयागु? सुयात मालादियागु?”
JHN.20.15	वं वय्‌कःयात बगैंचाय्‌ ज्‍या याइम्‍ह मनू जुइ धकाः मतिइ तयाः थथे धाल – “भाजु, छिं वय्‌कःयात यंकादियागु खःसा गन तयादिया जितः धयादिसँ। जिं वय्‌कःयात यंके।”
JHN.20.16	वय्‌कलं वयात धयादिल – “मरियम!”
JHN.20.16	वं लिफः स्‍वयाः हिब्रू भासं वय्‌कःयात धाल – “रब्‍बोनी।” उकियागु अर्थ “गुरू” खः।
JHN.20.17	वय्‌कलं वयात धयादिल – “जितः थी मते, आः तक जि बाःयाथाय्‌ थहां वनागु मदुनि। जिमि किजापिन्‍थाय्‌ वनाः धाः हुँ – ‘जिमि बाःयाथाय्‌ अले छिमि बाःयाथाय्‌, जिम्‍ह परमेश्वरयाथाय्‌ अले छिमि परमेश्वरयाथाय्‌ जि थहां वनाच्‍वना।’”
JHN.20.18	अले मरियम मग्‍दलिनीं वनाः चेलातय्‌त धाल – “जिं प्रभुयात खना।” अले वय्‌कलं धया हःगु खँ वं इमित कना बिल।
JHN.20.19	आइतबार खुन्‍हु बहनी चेलात यहूदीतय्‌ नायःत खनाः ग्‍यानाः खापाखिपा तिनाः मुना च्‍वंबलय्‌ येशू अन झायाः इमिगु दथुइ दनाः थथे धयादिल – “छिमित शान्‍ति दयेमा।” 
JHN.20.20	थुलि धयाः वय्‌कलं इमित थःगु ल्‍हाः व बेक्‍व क्‍यनादिल। अले ला प्रभुयात खनाः चेलात फुक्‍कं लय्‌ लय्‌ ताल। 
JHN.20.21	वय्‌कलं इमित हानं धयादिल – “छिमित शान्‍ति जुइमा। गथे बाःनं जितः छ्वया हयादीगु खः अथे हे जिं नं छिमित छ्वये।” 
JHN.20.22	थुलि धयाः वय्‌कलं इमित फू यानाः धयादिल – “पवित्र आत्‍मा का। 
JHN.20.23	छिमिसं सुयागु पाप क्षमा याना बी इमिगु पाप क्षमा जुइ। छिमिसं पाप क्षमा याना मब्‍यूसा इमिगु पाप क्षमा जुइ मखु।”
JHN.20.24	दिदुमस धाःम्‍ह थोमा झिंनिम्‍ह चेलात मध्‍ये छम्‍ह खः। येशू चेलातय्‌थाय्‌ झायादीबलय्‌ व छम्‍ह मदु। 
JHN.20.25	उकिं मेपिं चेलातय्‌सं वयात धाल “जिमिसं प्रभुयात खना।”
JHN.20.25	तर वं धाल, “जिं थःम्‍हं हे वय्‌कःया ल्‍हातिइ नकिं ताःगु खू मखंकं, वय्‌कःयागु ल्‍हातिइ च्‍वंगु नकिंयागु प्‍वालय्‌ पतिं दुमछ्वय्‌कं व बेक्‍वय्‌ ल्‍हाः मतय्‌कं जि पत्‍याः जुइ मखु।”
JHN.20.26	च्‍यान्‍हु लिपा, वय्‌कःया चेलात हानं खापा तिनाः छेँय्‌ मुनाच्‍वन। थुबलय्‌ अन थोमा नं दु। खापा तिनातःथाय्‌ हे दुहां झायाः येशूं इमिगु दथुइ दनाः थथे धयादिल – “छिमित शान्‍ति जुइमा।” 
JHN.20.27	अले थोमायात धयादिल – “छंगु पतिं थन हजि, जिगु ल्‍हाः थिया स्‍वः। जिगु बेक्‍वय्‌ ल्‍हाः ति। संका याये मते, बरु विश्वास या।”
JHN.20.28	अले थोमां वय्‌कःयात धाल – “जिम्‍ह प्रभु, जिम्‍ह परमेश्वर।”
JHN.20.29	वय्‌कलं वयात धयादिल – “जितः खंगुलिं छं विश्वास यात। जितः मखंकं विश्वास याइम्‍ह मनू तसकं धन्‍यम्‍ह खः।”
JHN.20.30	येशूं चेलातय्‌ न्‍ह्यःने थ्‍व स्‍वयाः अप्‍वः हे अजूचायापुगु ज्‍या यानादीगु दु। थ्‍व सफुलिइ फुक्‍कं च्‍वयातःगु मदु। 
JHN.20.31	अय्‌नं छिमिसं येशू परमेश्वरया काय्‌, मुक्ति बीम्‍ह ख्रीष्‍ट हे खः धकाः विश्वास याये फयेमा, अले विश्वास यानाः वय्‌कःयागु नामय्‌ छिमित जीवन दयेमा धकाः थ्‍व च्‍वयातःगु खः।
JHN.21.1	अनंलि येशू हानं तिबेरियास समुद्र सिथय्‌ चेलातय्‌थाय्‌ खने दय्‌कः झाल। 
JHN.21.2	सिमोन पत्रुस, दिदुमस धाःम्‍ह थोमा, गालीलय्‌ च्‍वंगु काना धाःगु थासय्‌ च्‍वंम्‍ह नथानेल, जब्‍दिया काय्‌पिं व मेपिं निम्‍ह चेलात नं नापं दु।
JHN.21.3	सिमोन पत्रुसं इमित धाल – “जि न्‍या लाः वनेत्‍यना।”
JHN.21.3	इमिसं वयात धाल – “जिपिं नं छ नाप वये।” अले इपिं वनाः नांचाय्‌ च्‍वन। तर व चान्‍हय्‌ इमिसं छम्‍ह हे न्‍या लाये मफु।
JHN.21.4	सुथ जूबलय्‌ येशू समुद्र सिथय्‌ दना च्‍वनादिल। अथेसां वय्‌कः येशू हे खः धकाः चेलातय्‌सं म्‍हसीके मफुत। 
JHN.21.5	उकिं वय्‌कलं इमित धयादिल – “पासापिं, छिमिके न्‍या दु ला?”
JHN.21.5	इमिसं लिसः बिल – “मदु।”
JHN.21.6	अले वय्‌कलं धयादिल – “नांचायागु जवय्‌ पाखे जाः ह्वा, अले न्‍या क्‍यनी।” वय्‌कलं धयादीथाय्‌ हे इमिसं जाः ह्वात। यक्‍व न्‍या क्‍यंगुलिं इमिसं जाः साला काये तक नं मफुत।
JHN.21.7	वय्‌कलं माया याना तःम्‍ह चेलां पत्रुसयात धाल – “वय्‌कः प्रभु हे खः।” वय्‌कः प्रभु हे खः धकाः सिमोन पत्रुसं ताःगुलिं काचाकाचां लं फिनाः समुद्रय्‌ तिन्‍हुल, छाय्‌धाःसा उबलय्‌ वं लं त्‍वयातःगु खः। 
JHN.21.8	मेपिं चेलातय्‌सं नांचाय्‌ च्‍वनाः जालय्‌ जाय्‌क क्‍यंपिं न्‍या सालाहल। इपिं सिथं तापाः मजू। सछिगू मिटर ति जक तापाः।
JHN.21.9	सिथय्‌ थ्‍यंबलय्‌ इमिसं अन च्‍याना च्‍वंगु ह्यंग्‍वालय्‌ न्‍या व मरि तयातःगु खन।
JHN.21.10	वय्‌कलं इमित धयादिल – “नकतिनि लाना हयापिं न्‍या भचा थन हजि।” 
JHN.21.11	उकिं सिमोन पत्रुसं नांचाय्‌ वनाः जाः सिथय्‌ सालाहल। जालय्‌ सछि व न्‍ययस्‍वम्‍ह (१५३) ततःधिकपिं न्‍या क्‍यनाच्‍वन। थुलिमछि न्‍या क्‍यनं नं जाः मगू।
JHN.21.12	वय्‌कलं इमित धयादिल – “वा, नः वा!” वय्‌कः प्रभु खः धकाः सियाः नं चेलातय्‌के वय्‌कःयाके “छि सु खः” धकाः न्‍यनेगु आँट मवल। 
JHN.21.13	वय्‌कलं मरि व न्‍या कयाः इमित इना बियादिल। 
JHN.21.14	सिनाः म्‍वाना वये धुंकाः चेलातय्‌थाय्‌ झायाः क्‍यनादीगु थ्‍व नापं स्‍वकः जुल। 
JHN.21.15	नयेनी धुंकाः येशूं सिमोन पत्रुसयात धयादिल – “यूहन्‍नाया काय्‌ सिमोन, थुमिसं स्‍वयाः छं जितः अप्‍वः माया याना ला?”
JHN.21.15	वं वय्‌कःयात धाल – “खः प्रभु, जिं छितः माया याः धकाः छिं स्‍यू।”
JHN.21.15	अले वय्‌कलं धयादिल – “जिमि भ्‍याःचातय्‌त ज।”
JHN.21.16	वय्‌कलं हानं निक्‍वः खुसि धयादिल – “यूहन्‍नाया काय्‌ सिमोन, छु छं जितः माया याना ला?”
JHN.21.16	वं धाल “खः प्रभु, जिं छितः माया याः धकाः छिं सि हे स्‍यू।”
JHN.21.16	वय्‌कलं धयादिल – “जिमि फैतय्‌गु बिचाः या।”
JHN.21.17	वय्‌कलं हानं स्‍वक्‍वः खुसि धयादिल – “यूहन्‍नाया काय्‌ सिमोन, छं जितः माया याना ला?”
JHN.21.17	“छं जितः माया याना ला” धकाः वय्‌कलं स्‍वकः तक न्‍यनादीगुलिं पत्रुसं नुगः मछिंकाः थथे धाल – “प्रभु, छिं फुक्‍कं स्‍यू, जिं छितः माया याः धकाः नं छिं स्‍यू।”
JHN.21.17	अले वय्‌कलं धयादिल – “जिमि फैचातय्‌त ज।
JHN.21.18	“जिं छन्‍त खःगु खँ धाये – ल्‍याय्‌म्‍हबलय्‌ छं थःम्‍हं हे वसः पुनाः थः यःथाय्‌ वना जुल। बुह्रा जुल धाय्‌वं छं ल्‍हाः प्‍वःचिना च्‍वने माली। मेपिन्‍सं हे वसः पुंकाः छन्‍त मयःथाय्‌ ब्‍वना यंकी।”
JHN.21.19	वय्‌कलं परमेश्वरयात तःधंकेत पत्रुस गुकथं सिना वने माली धकाः धयादीगु खः। थुलि धयादी धुंकाः वयात धयादिल – “जिगु ल्‍यू ल्‍यू वा।”
JHN.21.20	पत्रुसं लिफः स्‍वःबलय्‌ येशूं माया यानातःम्‍ह चेला नं इपिं नाप वयाच्‍वंगु खन। बहनी भ्‍वय्‌ नया च्‍वंबलय्‌ वय्‌कःयागु छातिइ लिधनाः थथे धाःम्‍ह चेला व हे खः – “प्रभु, छितः धोखा बीम्‍ह सु खः?”
JHN.21.21	पत्रुसं वयात खनाः वय्‌कःयाके थथे धकाः न्‍यन – “प्रभु, वयात छु जुइ लय्‌?”
JHN.21.22	वय्‌कलं धयादिल – “जि मवतले व म्‍वाना च्‍वनेमा धयागु जिगु इच्‍छा दुसा छन्‍त छाय्‌ माल?” छ जि नापं वा। 
JHN.21.23	वय्‌कलं थथे धयादीगुलिं अबलय्‌निसें व चेला सी मखुत धकाः चेलातय्‌सं धया जुल। वय्‌कलं व सी मखुत धकाः धयादीगु मखु, बरु “जि मवतले व म्‍वाना च्‍वनेमा धयागु जिगु इच्‍छा खःसा छन्‍त छाय्‌ माल?” धकाः जक धयादीगु खः।
JHN.21.24	थ्‍व फुक्‍क खँ सत्‍य खः धकाः साक्षी ब्‍यूम्‍ह चेला व हे खः। थ्‍व खँ च्‍वःम्‍ह चेला नं व हे खः। जिमिसं वं ब्‍यूगु साक्षी सत्‍य खः धकाः स्‍यू।
JHN.21.25	वय्‌कलं यानादीगु मेमेगु नं यक्‍व ज्‍या दु। वय्‌कलं यानादीगु छगू छगू दतले च्‍वल धाःसा जिं स्‍वयेबलय्‌ ला अथे च्‍वया तःगु सफू थ्‍व संसारय्‌ न्‍ह्यनी मखु।
ACT.1.1	हनेमाःम्‍ह थियोफिलस,
ACT.1.1	जिगु न्‍हापांयागु सफुलिइ येशू ख्रीष्‍टं यानादीगु व स्‍यनादीगु फुक्‍क खं निसें कयाः
ACT.1.2	वय्‌कलं ल्‍ययादीपिं प्रेरिततय्‌त पवित्र आत्‍मां आज्ञा बियादी धुंकाः स्‍वर्गय्‌ झायादीगु खँ तक च्‍वयागु दु। 
ACT.1.3	दुखः सीधुंकाः वय्‌कलं पीन्‍हु तक धूवांधू इमिथाय्‌ झायाः इमित परमेश्वरया राज्‍ययागु खँ कँकं वय्‌कः हानं म्‍वाना वःगु खः धयागु यक्‍व ग्‍यसुलाःगु दसि क्‍यनादिल।
ACT.1.4	छन्‍हु इपिं नाप नयेत फ्‍यतुनादीबलय्‌ वय्‌कलं थथे धयादिल – “यरूशलेमं गनं मवँसे बाःनं बियादी तिनि धकाः जिं धयागु वरदान कायेत पिया च्‍वँ।
ACT.1.5	यूहन्‍नां ला लखं बप्‍तिस्‍मा बिल, आः याकनं हे पवित्र आत्‍मापाखें छिमिगु बप्‍तिस्‍मा जुइतिनि।”
ACT.1.6	अय्‌जूगुलिं इमिसं हानं मुंबलय्‌ येशूयात थथे न्‍ह्यसः यात – “प्रभु, छिं आः हे इस्राएलीतय्‌त राज्‍य लित बियादीत्‍यना ला?”
ACT.1.7	अले वय्‌कलं धयादिल – “बाःनं यानादीगु ज्‍या छिमिसं छु इलय्‌, गुबलय्‌ जुइ धकाः न्‍यना च्‍वने माःगु मदु। 
ACT.1.8	पवित्र आत्‍मां छिपिं जायेवं छिमिके शक्ति दइ। अले छिपिं यरूशलेमय्‌, यहूदियाय्‌ व सामरियांनिसें सारा संसार न्‍यंक जिगु साक्षी जुइ।”
ACT.1.9	थुलि धयादी धुंकाः इमिसं स्‍वया च्‍वँच्‍वं हे वय्‌कःयात थत यंकाः सुपाँचं त्‍वपुया बिल।
ACT.1.10	वय्‌कः थहां झायाच्‍वंगु मिखा हे लिमकासे आकाशय्‌ स्‍वया च्‍वंबलय्‌ तुयुगु वसः पुना तःपिं निम्‍ह मनूतय्‌सं इमिथाय्‌ लिक्‍क दं वयाः 
ACT.1.11	थथे धाल – “गालीलय्‌ च्‍वंपिं मनूत, छाय्‌ वातां दनाः आकाशय्‌ स्‍वयाच्‍वनागु? येशू स्‍वर्गय्‌ झायादीगु छिमिसं खंथें तुं वय्‌कः हानं अथे हे थन लिहां झायादी तिनि।”
ACT.1.12	अले इपिं जैतून डाँडां यरूशलेमय्‌ तुं लिहां वल। जैतून डाँडां यरूशलेम छगू किलोमिटर ति तापाः। 
ACT.1.13	शहरय्‌ वयेवं इपिं छखा छेँय्‌ दुहां वनाः तले च्‍वंगु क्‍वथाय्‌ वन। अन पत्रुस, यूहन्‍ना, याकूब, अन्‍द्रियास, फिलिप, थोमा, बारथोलोमाइ, मत्ती, अल्‍फयसया काय्‌ याकूब, क्रान्‍तिइ सने धुंकूम्‍ह सिमोन व याकूबया काय्‌ यहूदापिं च्‍वनिगु खः।
ACT.1.14	इपिं फुक्‍कं छगू हे मनयापिं जुयाः मेमेपिं मिसात, येशूया मां मरियम व वय्‌कःया किजापिं नाप प्रार्थना यानाच्‍वनिगु खः।
ACT.1.15	लिपा अन सछि व नीम्‍ह चेलात मुना च्‍वंथाय्‌ पत्रुसं दनाः थथे नवात – 
ACT.1.16	“दाजुकिजापिं, येशूयात ज्‍वंकूम्‍ह यहूदाया खँय्‌ न्‍हापां हे दाऊदया म्‍हुतुं पवित्र आत्‍मां नवाःगु खँ धर्मशास्‍त्रय्‌ च्‍वयातःगु खः। थथे जुइ हे माःगु खः, अले जु नं जुल। 
ACT.1.17	व नं झीपिं थें खः, अले वं नं झीसं थें हे ज्‍या यानाच्‍वंगु खः।”
ACT.1.18	यहूदां मभिंगु ज्‍या याना वःगु धिबां छकू जग न्‍यात। अले व हे जगय्‌ कुतुं वनाः आतापति फुक्‍कं पिहां वयाः सित। 
ACT.1.19	थ्‍व खँ यरूशलेमय्‌ च्‍वंपिं फुक्‍क मनूतय्‌सं सिल। अले व जगयात इमिगु थःगु भासं ‘हकल्‍दामा’, अथबाः ‘हियागु जग’ धकाः नां तल।
ACT.1.20	“थ्‍व खँ भजनया सफुलिइ थथे च्‍वयातःगु दु –
ACT.1.20	‘वयागु छेँ खालि जुइमा,
ACT.1.20	अले अन सुं हे मच्‍वनेमा।’
ACT.1.20	‘वयागु थाय्‌ नं मेम्‍हय्‌सिनं कायेमा।’
ACT.1.21	“अय्‌जूगुलिं प्रभु येशू झी नाप दीबलय्‌ निसें न्‍ह्याबलें झी नाप दुम्‍ह छम्‍ह मनूयात ल्‍यये माल। 
ACT.1.22	थ्‍व मनू यूहन्‍नां बप्‍तिस्‍मा ब्‍यूबलय्‌ निसें येशू स्‍वर्गय्‌ झायादीबलय्‌ तकं झी नाप दुम्‍ह जुइ माः। वं झीसं थें येशू सिनाः म्‍वाना वःगु खँय्‌ साक्षी बी माः।”
ACT.1.23	अले इमिसं निम्‍ह मनू बारसाबास धाःम्‍ह योसेफ, (वयागु मेगु नां युस्‍तस खः) व मतियासयात न्‍ह्यथन। 
ACT.1.24	अले इमिसं थथे प्रार्थना यात – “मनूतय्‌गु नुगलय्‌ दुने च्‍वंगु खँ स्‍यूम्‍ह प्रभु, थुपिं निम्‍हय्‌ गुम्‍हय्‌सित छिं ल्‍ययादिया, जिमित क्‍यनादिसँ। 
ACT.1.25	यहूदा थ्‍व ज्‍या त्‍वःताः गन वने माःगु खः अन वने धुंकूगुलिं वया थासय्‌ ज्‍याय्‌ तयेत व प्रेरित यायेत गुम्‍ह मनू ज्‍यू, धयादिसँ?” 
ACT.1.26	अले इमिसं चिट्ठा तल, चिट्ठा मतियासयात लात। थथे मतियास नापं यानाः आः झिंनिम्‍ह प्रेरित खात।
ACT.2.1	पेन्‍तिकोस नखःबलय्‌ इपिं फुक्‍कं छथाय्‌ मुनाच्‍वन।
ACT.2.2	अबलय्‌ हे लाक्‍क स्‍वर्गं ग्‍वःफय्‌ वःगु थें ह्वीं ह्वीं सः वल। थ्‍व सलं इपिं मुनाच्‍वंगु छेँ थ्‍वल। 
ACT.2.3	अले अन मियागु मे थें च्‍वंगु छुं खने दत। थ्‍व मियागु मे कूकू दयाः इपिं फुक्‍कसिगु छेनय्‌ छेनय्‌ च्‍वन। 
ACT.2.4	थुकथं इपिं फुक्‍कं पवित्र आत्‍मां जायाः वय्‌कःयागु शक्तिं इमिसं मेमेगु भासं नवाना हल।
ACT.2.5	अबलय्‌ सारा संसारय्‌ च्‍वंपिं परमेश्वरयात मानय्‌ याइपिं यहूदीत यरूशलेमय्‌ वयाच्‍वंगु दु। 
ACT.2.6	थ्‍व हाःसलं यानाः फुक्‍क मनूत अन मुं वल। इमिसं इमिगु थः थःगु भासं नवानाच्‍वंगु तायाः इपिं छक्‍क जुल।
ACT.2.7	अजूचायाः व धाये थ्‍व धाये मदयाः इमिसं थथे धाल – “थ्‍व नवाना च्‍वंपिं फुक्‍कं गालीलीत मखु ला? 
ACT.2.8	गथे झीसं झीगु हे थः थःगु भासं इमिसं नवाःगु ताल? 
ACT.2.9	पार्थीत, मादीत, एलामीत, मेसोपोटामित, यहूदियाय्‌ च्‍वंपिं, कापाडोकित, पोन्‍टसय्‌ व एशियाय्‌ च्‍वंपिं, 
ACT.2.10	फ्रिगित, पामफिलित, मिश्रीत, लिबिया देश व कुरेनीया जवय्‌ खवय्‌ च्‍वंगु जिल्‍लाय्‌ च्‍वंपिं, रोमं वःपिं यहूदीत व यहूदीतय्‌गु धर्म मानय्‌ याइपिं, 
ACT.2.11	क्रेटीत व अरबीत, थ्‍व फुक्‍कसिगु भासं परमेश्वरं यानादीगु तःधंगु ज्‍याया बयान यानाच्‍वंगु झीसं थः थःगु भासं ताल।” 
ACT.2.12	थ्‍व खनाः इमिसं गजब चायाः व धाये थ्‍व धाये मदयाः थः थःपिनिगु ख्‍वाः स्‍वयाः थथे धाल – “थ्‍व छु जूगु?”
ACT.2.13	गुम्‍ह गुम्‍हय्‌सिनं गिजय्‌ यानाः थथे धाल – “थ्‍वं काःपिं जुइ का, इपिं?”
ACT.2.14	अले पत्रुसं झिंनिम्‍ह प्रेरितत नापं दनाः तःसलं थथे धाल – “यहूदी दाजुकिजापिं व यरूशलेमय्‌ वःपिं मनूत, जिगु खँ न्‍यनाः थुइकादिसँ। 
ACT.2.15	छिकपिन्‍सं स्‍वयेबलय्‌ थुपिं थ्‍वं काःपिं धकाः च्‍वन जुइ। नकतिनि ला सुथसिया गुताः थात। थुपिं थ्‍वं काःपिं मनूत मखु। 
ACT.2.16	थ्‍व हे खँ योएल अगमवक्तां थथे च्‍वया थकूगु खः –
ACT.2.17	‘दकलय्‌ लिपा थथे जुइ धकाः
ACT.2.17	परमेश्वरं धयादिल –
ACT.2.17	जिं जिगु आत्‍मां फुक्‍क मनूतय्‌त
ACT.2.17	जाय्‌का बी।
ACT.2.17	अले छिमि काय्‌म्‍ह्याय्‌पिन्‍सं
ACT.2.17	अगमवाणी नवाइ।
ACT.2.17	ल्‍याय्‌म्‍हतय्‌सं दर्शन खनी।
ACT.2.17	हानं बुह्रापिन्‍सं म्‍हगस खनी।
ACT.2.18	थुलि जक मखु, अबलय्‌ जिमि
ACT.2.18	च्‍यः भ्‍वातिंतय्‌त नं
ACT.2.18	जिगु आत्‍मां जाय्‌का बी,
ACT.2.18	अले इमिसं नं अगमवाणी कनी।
ACT.2.19	अले जिं आकाशय्‌ व पृथ्‍वीइ
ACT.2.19	अजूचायापुगु ज्‍या व चिं क्‍यने।
ACT.2.19	अन हि, मि, कुँत्‍याः खने दइ।
ACT.2.20	सूर्य खिउँसे च्‍वना वनी।
ACT.2.20	तिमिला हि थें ह्याउँसे च्‍वना वनी।
ACT.2.20	परमप्रभु खने दःवइगु तःधंगु व ग्‍यानापुसे
ACT.2.20	च्‍वंगु दिं वये न्‍ह्यः थथे हे जुइ।
ACT.2.21	अबलय्‌ परमप्रभुयागु नां काइपिनिगु उद्धार जुइ।’”
ACT.2.22	“ए इस्राएली दाजुकिजापिं, जिं धायेत्‍यनागु खँ न्‍यनादिसँ – परमेश्वरं हे छिकपिनिगु न्‍ह्यःने नासरतयाम्‍ह येशूयात ततःधंगु व अजूचायापुगु ज्‍या व चिं याकाः छिकपिन्‍त नं क्‍यनादिल। थ्‍व खँ ला छिकपिन्‍सं सि हे स्‍यू। 
ACT.2.23	परमेश्वरं थःगु ग्‍वसाः व ज्ञानकथं येशूयात छिकपिनि ल्‍हातय्‌ बियादिल। अले छिकपिन्‍सं वय्‌कःयात यहूदीमखुपिनिगु ल्‍हातय्‌ क्रूसय्‌ स्‍याकेत लःल्हाना बिल।
ACT.2.24	अय्‌नं परमेश्वरं वय्‌कःयात कालयागु पन्‍जां त्‍वःतकाः म्‍वाकादिल। वय्‌कःयात कालं ज्‍वना तयेगु ला जुइ हे फइ मखुगु खँ खः।
ACT.2.25	थथे जुइ तिनि धकाः दाऊदं न्‍हापा हे थथे च्‍वयातःगु दु –
ACT.2.25	‘परमप्रभु न्‍ह्याबलें जि नाप दी धकाः जिं स्‍यू।
ACT.2.25	जि मग्‍यायेमा धकाः वय्‌कः
ACT.2.25	जिगु जवय्‌ दी।
ACT.2.26	अय्‌जूगुलिं जि दुनुगलंनिसें लय्‌ता,
ACT.2.26	अले जिं लसतां म्‍ये हाले।
ACT.2.26	आवंलि जि आशा यायेगु मत्‍वतुसे
ACT.2.26	म्‍वाना च्‍वने,
ACT.2.27	छाय्‌धाःसा छिं जिगु आत्‍मायात
ACT.2.27	पातालय्‌ त्‍वःतादी मखु।
ACT.2.27	अले थःम्‍ह पवित्र मनूयात
ACT.2.27	ध्‍व‍गिकाः तयादी मखु।
ACT.2.28	जीवनयागु लँ नं छिं हे
ACT.2.28	जितः क्‍यनादिल।
ACT.2.28	छि नाप दीबलय्‌ जि तसकं
ACT.2.28	लय्‌ता।’”
ACT.2.29	“दाजुकिजापिं, झी तापाःबाज्‍या दाऊदया बारे जिं बांलाक धाये फु – व सिनाः नं वयागु सीम्‍हयात चिहानय्‌ थुनाबी धुंकल। आः तकं वयागु चिहान द हे दनि। 
ACT.2.30	दाऊद छम्‍ह अगमवक्ता जूगुलिं, परमेश्वरं वया हे छम्‍ह सन्‍तानयात सिंहासनय्‌ तयादी धकाः पा फयादीगु खँ स्‍यूगुलिं,
ACT.2.31	मुक्ति बीम्‍ह ख्रीष्‍ट सिनाः नं म्‍वाना वइ धकाः न्‍हापां तुं स्‍यूगुलिं वय्‌कःयात ध्‍व‍गिका तइ मखु, अले पातालय्‌ नं त्‍वःता तइ मखु धकाः वं धाये फुगु खः।
ACT.2.32	“थ्‍व हे येशूयात परमेश्वरं म्‍वाकादिल। जिपिं थुकिया हे साक्षी खः। 
ACT.2.33	परमेश्वर बाःनं नं वय्‌कःयात थःगु जवय्‌ तयाः तःधंकादिल। अले परमेश्वरं बियादी धकाः धयादीगु पवित्र आत्‍मा वय्‌कःयात बियादिल। थथे वय्‌कलं हे जिमित नं पवित्र आत्‍मा बियादिल। छिकपिन्‍सं ताःगु व खंगु फुक्‍कं पवित्र आत्‍मायागु हे ज्‍या खः। 
ACT.2.34+ACT.2.35	दाऊद स्‍वर्गय्‌ थहां मवंसां वं थथे धया थकूगु दु –
ACT.2.34+ACT.2.35	‘परमप्रभु परमेश्वरं जिमि प्रभुयात
ACT.2.34+ACT.2.35	धयादिल –
ACT.2.34+ACT.2.35	जिं छिमि शत्रुतय्‌त
ACT.2.34+ACT.2.35	छंगु पालि तःले मततले
ACT.2.34+ACT.2.35	छ जिगु जवय्‌ च्‍वना च्‍वँ।’
ACT.2.36	“उकिं छिकपिन्‍सं यख्‍खानाः स्‍याःम्‍ह येशूयात हे परमेश्वरं प्रभु व मुक्ति बीम्‍ह ख्रीष्‍ट यानादिल धयागु खँ फुक्‍क इस्राएलीतय्‌सं सीके माः।”
ACT.2.37	थ्‍व खँ न्‍यंपिनिगु नुगलय्‌ थ्‍यंक दुहां वन। अले इमिसं पत्रुस व मेपिं प्रेरिततय्‌त थथे धाल – “दाजुकिजापिं, अय्‌सा जिमिसं छु यायेगु लय्‌?”
ACT.2.38	अले पत्रुसं इमित धाल – “पश्‍चाताप या, अले छिकपिं छम्‍ह छम्‍हय्‌सिनं थःगु पापया क्षमाया लागि येशू ख्रीष्‍टयागु नामं बप्‍तिस्‍मा कयादिसँ। अले छिकपिन्‍सं परमेश्वरयागु वरदान पवित्र आत्‍मा काये खनी। 
ACT.2.39	झी प्रभु परमेश्वरं थःम्‍हं सःता दिक्‍वसित थ्‍व हे खँ बी धकाः बचं बियादीगु खः। उकिं थ्‍व बचं छिकपिं, छिकपिनि मस्‍त व आः तकं तापाक च्‍वना च्‍वंपिं फुक्‍कसिगु निंतिं बियादीगु खः।”
ACT.2.40	मेमेगु नं यक्‍व दसि बियाः वं इमित होश याना च्‍वनेत धाल – “थौंकन्‍हय्‌यापिं मनूतपाखें बचय्‌ जुया च्‍वँ।” 
ACT.2.41	वयागु खँय्‌ विश्वास यानाः यक्‍वसिनं हे बप्‍तिस्‍मा काल। उखुन्‍हु हे जक बप्‍तिस्‍मा काःपिं मनूत स्‍वद्वः ति दु।
ACT.2.42	आः इपिं प्रेरितत लिसे स्‍यनेकने, प्रार्थना, प्रभुभ्वय्‌ व संगति याइपिं जुल।
ACT.2.43	प्रेरिततय्‌सं यक्‍व हे अजूचायापुगु ज्‍या व चिं याना क्‍यन। अले थ्‍व खनाः अन दुपिं मनूतय्‌सं परमेश्वरया भय काल। 
ACT.2.44	फुक्‍क विश्वासीत नापं जुइगु व न्‍ह्यागु चिजं मंकाः यायेगु यानाच्‍वन।
ACT.2.45	इमिसं सुयातं छुं माल धाःसा थःपिनिगु मालताल, जग जमिन मियाः नं माःमाःपिन्‍त इना बी। 
ACT.2.46	छगू हे मन यानाः न्‍हिं न्‍हिं फुक्‍कं देगलय्‌ मुना च्‍वनेगु, हानं छेँय्‌ छेँय्‌ मरि कुचा थलाः फुक्‍कं नापं च्‍वनाः लय्‌ तातां नयेगु यानाच्‍वन। 
ACT.2.47	थुकथं इमिसं परमेश्वरयात तःधंका च्‍वन। मनूतय्‌सं नं इमित मानय्‌ या। अले उद्धार जूपिन्‍त प्रभुं न्‍हिं न्‍हिं इमिगु पुचलय्‌ तना बियादिल। थुकथं इपिं अप्‍वः दयावन।
ACT.3.1	छन्‍हु पत्रुस व यूहन्‍ना न्‍हिनेसिया स्‍वताः इलय्‌, प्रार्थना यायेगु इलय्‌ देगलय्‌ वनाच्‍वन। 
ACT.3.2	देगलय्‌ वइपिन्‍के फ्‍वनाः नयेमा धकाः छम्‍ह बूसांनिसें लंग्राम्‍ह मनूयात न्‍हिं न्‍हिं लुकुं छिना हयाः देगःयागु “बांलाः” धाःगु ध्‍वाखाय्‌ तये हइगु जुयाच्‍वन। 
ACT.3.3	व मनुखं पत्रुस व यूहन्‍ना देगलय्‌ दुहां वनेत्‍यंगु खनाः इमिके भिक्षा फ्‍वन।
ACT.3.4	अले निम्‍हय्‌सिनं फ्‍वगिंयात क्‍वथीक स्‍वयाः पत्रुसं धाल – “जिमित स्‍व।” 
ACT.3.5	अले फ्‍वगिंनं छुं बी ला धकाः आशा यानाः इमित स्‍वल। 
ACT.3.6	अले पत्रुसं धाल – “छितः बीत जिके लुँ, वहः मदु, अय्‌नं जिके दुगु छितः बी। नासरतयाम्‍ह येशू ख्रीष्‍टयागु नामं दनाः न्‍यासि झासँ।”
ACT.3.7	थुलि धयाः वयागु जव ल्‍हातं फ्‍वगिंयात थन। अबलय्‌ हे वयागु तुति व गौचा बल्‍लाना वल। 
ACT.3.8	अले व जुरुक्‍क दनाः न्‍यासि वन। अले न्‍यासि चाचां तिंतिं न्‍हुयाः परमेश्वरयागु प्रशंसा यायां व इपिं नाप देगलय्‌ दुहां वन।
ACT.3.9	मनूत फुक्‍कसिनं वयात परमेश्वरयागु नां तःधंकाः न्‍यासि जुयाच्‍वंगु खन। 
ACT.3.10	इमिसं वयात देगलय्‌ वनेगु “बांलाः” धाःगु ध्‍वाखाय्‌ च्‍वनाः फ्‍वना च्‍वनिम्‍ह फ्‍वगिं थ्‍व हे खः धकाः म्‍हसीकल। इपिं फुक्‍कं वयात थथे जूगु खनाः अजूचाल।
ACT.3.11	व फ्‍वगिंनं पत्रुस व यूहन्‍नायागु ल्‍हाः ज्‍वना तःगुलिं फुक्‍क मनूत अजूचायाः इपिं च्‍वनाच्‍वंगु सोलोमनया दलानय्‌ मुं वल। 
ACT.3.12	पत्रुसं इमित धाल – “इस्राएली दाजुकिजापिं, छिपिं थ्‍व खँय्‌ छाय्‌ अजूचाया दियागु? छिकपिन्‍सं थ्‍व मनूयात जिमिसं जिमिगु धर्म व बलं न्‍यासि वंके फय्‌का ब्‍यूगु धकाः बिचाः यानाच्‍वनागु ला? 
ACT.3.13	झी तापाःबाज्‍यापिं अब्राहाम, इसहाक व याकूबया परमेश्वरं वय्‌कःया सेवक येशूयात तःधंकादिल। न्‍हापा थ्‍व हे येशूयात छिकपिन्‍सं ज्‍वंकल। अले पिलातसं त्‍वःतेत्‍यंबलय्‌ त्‍वःतके मब्‍युसे स्‍याये यंकि धकाः धाल।
ACT.3.14	थथे छिकपिन्‍सं पवित्रम्‍ह व धर्मीम्‍ह मनूयात मयय्‌काः छम्‍ह ज्‍यानमारायात त्‍वःतके बिल।
ACT.3.15	छिकपिन्‍सं जीवन बीम्‍हय्‌सित स्‍याना छ्वःसां परमेश्वरं वय्‌कःयात हानं म्‍वाकादिल। जिपिं थ्‍वया साक्षी खः।
ACT.3.16	“अले वय्‌कःया हे नामय्‌ विश्वास यानागुलिं छिकपिन्‍सं खंम्‍ह व म्‍हस्‍यूम्‍ह थ्‍व मनूयात बल्‍लाके फत। वय्‌कःयात विश्वास यानागुलिं हे थ्‍व मनूयात छिकपिनि न्‍ह्यःने थथे लाय्‌का बी फुगु खः।”
ACT.3.17	“न्‍ह्यागु हे जूसां दाजुकिजापिं, छिकपिन्‍सं व छिकपिनि शासकतय्‌सं मसिकं थथे यानादीगु खः धकाः जिं स्‍यू। 
ACT.3.18	थ्‍व ला परमेश्वरं न्‍हापां हे अगमवक्तातय्‌त मुक्ति बीम्‍ह ख्रीष्‍टं दुःख सी हे माः धकाः धाय्‌कादी थें पूवंकादीगु खः। 
ACT.3.19	अय्‌जूगुलिं पश्‍चाताप यानाः छिकपिं परमेश्वरयाथाय्‌ लिहां झासँ, अले वय्‌कलं छिकपिनिगु पाप हुया छ्वयादी। 
ACT.3.20	अले परमेश्वरं छिकपिन्‍त आराम याके बी। वय्‌कलं छिकपिन्‍थाय्‌ न्‍हापां निसें ल्‍यया तःम्‍ह मुक्ति बीम्‍ह येशू ख्रीष्‍टयात छ्वया हयादी। 
ACT.3.21	फुक्‍कं न्‍हूकथं मिलय्‌ मजुतले वय्‌कः स्‍वर्गय्‌ हे च्‍वनादी। थ्‍व खँ परमेश्वरं न्‍हापांनिसें हे अगमवक्तातय्‌त धाय्‌कादीगु खः। 
ACT.3.22	मोशां नं थथे धयातःगु दु –
ACT.3.22	‘परमप्रभु परमेश्वरं जितः थें
ACT.3.22	छिमि दाजुकिजापिं मध्‍ये
ACT.3.22	छम्‍हय्‌सित अगमवक्ता ल्‍ययादी।
ACT.3.22	वय्‌कलं धाःगु फुक्‍क खँ छिकपिन्‍सं न्‍यने माः।
ACT.3.23	वय्‌कलं धाःगु खँ मन्‍यंपिन्‍त
ACT.3.23	परमेश्वरया मनूतय्‌गु पुचलं
ACT.3.23	पितिना छ्वइ,
ACT.3.23	अले व नाश जुइ।’
ACT.3.24	“हानं शमूएलं निसें थुखेयापिं फुक्‍क अगमवक्तातय्‌सं नं थ्‍व हे खँ धया वंगु दु। 
ACT.3.25	छिकपिं व हे अगमवक्तातय्‌ सन्‍तान खः, अले परमेश्वरं चिनादीगु बाचाय्‌ नं दुथ्‍याः। थ्‍व हे बाचा परमेश्वरं छिकपिनि तापाःबाज्‍या अब्राहाम लिसे थुकथं चिनादीगु खः – ‘छं सन्‍तानपाखें हे संसारयापिं मनूतय्‌सं आशिष काये खनी।’
ACT.3.26	परमेश्वरं सीधुंकूम्‍ह थः काय्‌यात हानं म्‍वाकाः न्‍हापालाक छिकपिन्‍थाय्‌ छ्वया हयादिल। छिकपिन्‍त पापया ज्‍यां लिचिकाः आशिष बीत थथे यानादीगु खः।”
ACT.4.1	पत्रुस व यूहन्‍ना थथे मनूत नाप खँ ल्‍हाना च्‍वंबलय्‌ पुजाहारीत, देगःया कप्‍तान व सदुकीत अन वल। 
ACT.4.2	पत्रुस व यूहन्‍नां मनूतय्‌त येशू सिनाः हानं म्‍वाना वःथें तुं मेपिं मनूत नं सिनाः म्‍वाना वइतिनि धकाः स्‍यनाच्‍वंगु न्‍यनाः इपिं तसकं तंम्‍वय्‌का च्‍वन। 
ACT.4.3	अले इमिसं इपिं निम्‍हय्‌सितं ज्‍वनायंकाः चच्‍छि कुना तल, छाय्‌धाःसा उबलय्‌ बहनी जुइ धुंकल। 
ACT.4.4	अथेसां इमिगु खँ न्‍यनाः यक्‍वसिनं हे विश्वास यात। थथे विश्वास याःपिं मिजंत जक हे न्‍याद्वः ति दत।
ACT.4.5	कन्‍हय्‌ खुन्‍हु इमि शासकत, थकालिपिं व शास्‍त्रीत यरूशलेमय्‌ मुन। 
ACT.4.6	अन दकलय्‌ तःधंम्‍ह पुजाहारी हन्‍नास, वया थःथितिपिं कैयाफा, यूहन्‍ना, अलेक्‍जेन्‍डर व मेमेपिं दकलय्‌ तःधंम्‍ह पुजाहारीया परिवार नं दु। 
ACT.4.7	इमिसं पत्रुस व यूहन्‍नायात दथुइ थनाः थथे धकाः न्‍यन – “छुकियागु शक्तिं, अथबाः सुयागु नामं छिमिसं थ्‍व ज्‍या यानागु?”
ACT.4.8	पवित्र आत्‍मां जायाः पत्रुसं दनाः थथे लिसः बिल – “शासकत व थकालिपिं, 
ACT.4.9	छिकपिन्‍सं जिमित छम्‍ह लंग्राम्‍ह मनूयात लाय्‌का बियाः भिंगु ज्‍या यानागुलिं थुलिमछि खँ न्‍यनादिल। 
ACT.4.10	का सा, छिकपिं व इस्राएली मनूत फुक्‍कसिनं बांलाक न्‍यनादिसँ – नासरतयाम्‍ह येशू ख्रीष्‍टयात छिकपिन्‍सं क्रूसय्‌ यख्‍खानाः स्‍यात, अय्‌नं परमेश्वरं सीम्‍हय्‌सित हानं म्‍वाकादिल। थ्‍व हे येशू ख्रीष्‍टयागु नामं थ्‍व मनू छिकपिनिगु न्‍ह्यःने थथे लनाः दनाच्‍वने फुगु खः। 
ACT.4.11	धर्मशास्‍त्रय्‌ थ्‍व हे येशूयागु खँ थथे च्‍वयातःगु दु –
ACT.4.11	‘दकःमितय्‌सं ज्‍यालगय्‌ मजू धकाः
ACT.4.11	वांछ्वःगु ल्‍वहं हे मू ल्‍वहं जुल।’
ACT.4.12	अय्‌जूगुलिं येशूयागु नामं जक मुक्ति दइ, मेपिनिगु नामं मुक्ति दइ मखु। सारा संसारय्‌ झीत बचय्‌ याये फुम्‍ह मेम्‍हय्‌सिगु नां परमेश्वरं बियादीगु मदु।”
ACT.4.13	पत्रुस व यूहन्‍नां आखः मसःसां थथे मग्‍यासे लिसः ब्‍यूगु न्‍यनाः फुक्‍कं छक्‍क जुल। अले इपिं येशू नाप जूपिं खः धकाः नं इमिसं सिल। 
ACT.4.14	हानं लाःम्‍ह लंग्राम्‍ह मनू नं थःपिं नापं दनाच्‍वंगुलिं इमिसं छुं हे धाये मफुत। 
ACT.4.15	अले इपिं निम्‍हय्‌सितं पिने छ्वयाः थःथवय्‌ सल्‍लाह यात –
ACT.4.16	“थ्‍व मनूतय्‌त झीसं आः छु यायेगु? इमिसं थ्‍व अजूचायापुगु चिं याना क्‍यंगु यरूशलेमय्‌ च्‍वंपिं फुक्‍कसिनं स्‍यू। झीसं थ्‍व खँयात मखु धकाः धाये फइ मखु। 
ACT.4.17	अय्‌सां थ्‍व खँयात न्‍यंकभनं थ्‍यंके मज्‍यू। अय्‌जूगुलिं इमित आवंलि येशूयागु छुं नं खँ न्‍यंके दइ मखु धकाः ख्‍याच्‍वः बी माल।” 
ACT.4.18	अले इमित हानं दुने सःताः येशूयागु नामं सुयातं स्‍यनेकने याये मते धकाः उजं बिल।
ACT.4.19	अय्‌नं पत्रुस व यूहन्‍नां थथे लिसः बिल – “परमेश्वरया न्‍ह्यःने जिमिसं छिकपिनिगु खँ न्‍यनेगु ला कि वय्‌कःयागु खँ न्‍यनेगु? छिकपिन्‍सं हे धयादिसँ। 
ACT.4.20	जिमिसं थःपिन्‍सं खंगु व ताःगु खँ मधासे च्‍वने मफु।”
ACT.4.21	इमिसं याःगु अजूचायापुगु ज्‍या खनाः अन च्‍वंपिं फुक्‍क मनूत परमेश्वरयागु नां कयाः लय्‌लय्‌ ताया च्‍वंगुलिं व सजाँय बीत त्‍वहः लुइके मफयाः ख्‍या जक ख्‍यानाः इमित त्‍वःता छ्वल। 
ACT.4.22	व लाःम्‍ह लंग्राम्‍ह मनू पीदँ मयाये धुंकूम्‍ह खः।
ACT.4.23	थथे त्‍वःता हये धुंकाः पत्रुस व यूहन्‍ना थः पासापिन्‍थाय्‌ वन। इमिसं तःधंपिं पुजाहारीतय्‌सं व थकालिपिन्‍सं धया हःगु खँ फुक्‍कं इमित कन। 
ACT.4.24	इमिगु खँ न्‍यनाः इपिं फुक्‍कं मिलय्‌ जुयाः परमेश्वरयात थथे प्रार्थना यात – “प्रभु, छिं हे स्‍वर्ग, पृथ्‍वी, समुद्र व अन दुगु दक्‍व फुक्‍कं दय्‌कादीगु खः।
ACT.4.25	छिं हे जिमि तापाःबाज्‍या दाऊदयागु म्‍हुतुं पवित्र आत्‍मां थथे धाय्‌कादीगु खः –
ACT.4.25	‘जाति जाति छाय्‌ मुना जुइ?
ACT.4.25	अले मनूतय्‌सं छाय्‌ म्‍वाः
ACT.4.25	मदुगु जाः ग्‍वया जुइ?
ACT.4.26	छाय्‌ परमप्रभु
ACT.4.26	व वय्‌कःया अभिषेक जूम्‍हय्‌सिगु विरोधय्‌
ACT.4.26	पृथ्‍वीया जुजुत दं वइ,
ACT.4.26	अले शासकत जानाः जाः ग्‍वया जुइ?’”
ACT.4.27	“थथे हे थ्‍व हे शहरय्‌ नं छिं ल्‍यया तयादीम्‍ह छिकपिनि पवित्रम्‍ह सेवक येशूयागु विरोधय्‌ हेरोद व पन्‍तियस पिलातस नं, यहूदीत व यहूदीमखुपिं नापं मुंगु खः।
ACT.4.28	थ्‍व ला छिं न्‍हापांनिसें हे ग्‍वसाः ग्‍वयादी थें जक इमिसं याःगु खः। 
ACT.4.29	आः ला प्रभु, इमिसं जिमित गय्‌ च्‍वंक ख्‍यानाच्‍वन। अथेजूगुलिं छिकपिनि दासतय्‌त अझ हे मग्‍यासे नवाये फय्‌कादिसँ। 
ACT.4.30	थथे हे ल्‍वय्‌ लाय्‌केत छिं ल्‍हाः चकंकादिसँ। छिकपिनि पवित्रम्‍ह सेवक येशूयागु नामं अजूचायापुगु ज्‍या व चिं यानाक्‍यने फय्‌कादिसँ।”
ACT.4.31	प्रार्थना याये सिधये धुंकाः इपिं मुनाच्‍वंगु थाय्‌ सन। अले इपिं फुक्‍कं पवित्र आत्‍मां जाल। अले इमिसं परमेश्वरयागु वचन मग्‍यासे नवाना जुल।
ACT.4.32	फुक्‍क विश्वासीतय्‌गु मन व नुगः छगू थें जू। अथेजूगुलिं सुनानं थ्‍व जिगु व छंगु धकाः मधासे फुक्‍कं मंकाः याना तल।
ACT.4.33	अले सीम्‍ह येशूयात म्‍वाकादीगु खः धकाः प्रेरिततय्‌सं ग्‍यसुलाःगु साक्षी बिया जुल। परमेश्वरं नं इमित तसकं दया माया यानादी। 
ACT.4.34	इमिथाय्‌ छम्‍ह मनू हे नयेमखंम्‍ह मदु। छेँबुँ दुपिन्‍सं छेँबुँ मियाः 
ACT.4.35	वःगु धिबा प्रेरिततय्‌त बी हइगु, अले माःमाःपिं विश्वासीतय्‌त इना बीगु।
ACT.4.36+ACT.4.37	थथे हे योसेफं नं थःगु जग मियाः वःगु धिबा प्रेरिततय्‌त बिल। व साइप्रस धाःथाय्‌ बूम्‍ह छम्‍ह लेवी खः। वयात प्रेरिततय्‌सं बारनाबास धकाः नां तःगु खः। थुकिया अर्थ “सकसितं साहस बी फुम्‍ह” खः।
ACT.5.1	छन्‍हु हननिया व वया कलाः सफीरां नं थःपिनिगु छकू जग मिल। 
ACT.5.2	निम्‍हतिपू मिलय्‌ जुयाः भचा धिबा सुचुकाः ल्‍यं दुगु जक भाःतम्‍हय्‌सिनं प्रेरिततय्‌त बी यंकल।
ACT.5.3	थ्‍व खँ पत्रुसं सियाः धाल – “हननिया, शैतानयात थःगु नुगलय्‌ तयाः छिं पवित्र आत्‍माया न्‍ह्यःने छाय्‌ मखुगु खँ ल्‍हानादीयागु? जग मियाः वःगु धिबा भचा छिकपिन्‍सं सुचुकादीयागु मखु ला? 
ACT.5.4	न्‍हापा नं थ्‍व जग छिगु हे मखु ला? अले मी धुंकाः वःगु धिबा नं छिगु हे मखु ला? थथे मखुगु खँ छाय्‌ ल्‍हानादी माःगु? छिं मनूतय्‌त मखु, परमेश्वरयात मखुगु खँ ल्‍हानादीगु खः।”
ACT.5.5	थ्‍व खँ न्‍यनेवं हननिया क्‍वदयाः सित। थ्‍व खँ न्‍यंपिं फुक्‍कं ग्‍यानाः थरथर खात। 
ACT.5.6	ल्‍याय्‌म्‍हपिं मनूतय्‌सं वयाः वयात कापतं भुनाः पिने यंकाः थुनाबिल।
ACT.5.7	स्‍वघौ ति जाय्‌काः वया कलाः नं अन वल। वं अन छु जुयाच्‍वन धयागु छुं हे मस्‍यू। 
ACT.5.8	पत्रुसं वयात धाल – “छिकपिन्‍सं जग उलिं हे मियादीयागु खः ला?”
ACT.5.8	वं लिसः बिल – “खः, उलिं हे खः।”
ACT.5.9	पत्रुसं हानं धाल – “छिकपिं निम्‍हय्‌सिनं नं छाय्‌ प्रभुयागु आत्‍मायात झंगःलाय्‌त स्‍वयादियागु? स्‍व, छिकपिनि भाःतयात थुना वःपिं लुखाय्‌ थ्‍यने धुंकल। छितः नं इमिसं अथे हे कुबियाः थुने यंकी।”
ACT.5.10	उघ्रिमय्‌ हे व मिसा नं पत्रुसयागु न्‍ह्यःने क्‍वदयाः सित। अबलय्‌ हे ल्‍याय्‌म्‍हपिं मनूतय्‌सं वयाः सी धुंकूगु खनाः वयात नं कुबिया यन। अले वया भाःतयागु लिक्‍क तुं थुना बिल। 
ACT.5.11	फुक्‍क मण्‍डली व थ्‍व खँ न्‍यंपिं मनूत सकलें तसकं ग्‍यात।
ACT.5.12	प्रेरिततय्‌सं मनूतय्‌गु न्‍ह्यःने यक्‍व हे अजूचायापुगु चिं व ज्‍या यानाक्‍यन। फुक्‍क विश्वासीत छगू हे मनयापिं जुयाः सोलोमनयागु दलानय्‌ मुनिगु। 
ACT.5.13	विश्वास मयाःपिं मनूत इपिं नाप च्‍वं वये मछाः, अय्‌नं इमिसं इमित हनाबना तयेगु याः। 
ACT.5.14	प्रभुयात विश्वास याइपिं, मिसात नं मिजंत नं झन झन अप्‍वयावल। 
ACT.5.15	मनूतय्‌सं ल्‍वगितय्‌त हयाः पत्रुस वइबलय्‌ वयागु किचः जक जूसां लाय्‌मा धकाः लँय्‌ लँय्‌ लासाय्‌ व सुकुली ग्‍वतुइका तयेगु यात। 
ACT.5.16	यरूशलेमयागु जःलाखःला गामय्‌ च्‍वंपिं मनूतय्‌सं नं ल्‍वगितय्‌त व भूत दुब्‍यूपिं मनूतय्‌त हल। अले इपिं फुक्‍कं लाया वन।
ACT.5.17	थ्‍व खँ जुयाच्‍वंगु सियाः दकलय्‌ तःधंम्‍ह पुजाहारी व वया सदुकी पासापिनिगु नुगः मुल। 
ACT.5.18	अले इमिसं प्रेरिततय्‌त ज्‍वनाः कुना बिल। 
ACT.5.19	उखुन्‍हु हे चान्‍हय्‌ प्रभुया स्‍वर्गदूतं झ्‍यालखानायागु लुखा चाय्‌काः इमित पित ब्‍वना हयाः थथे धाल – 
ACT.5.20	“छिमिसं वनाः देगलय्‌ च्‍वनाः थ्‍व न्‍हूगु जीवनयागु खँ मनूतय्‌त न्‍यंका ब्‍यु।”
ACT.5.21	अले स्‍वर्गदूतं धाःथें इमिसं सुथ न्‍हापां देगलय्‌ वनाः स्‍यनेकने यात।
ACT.5.21	उखे धाःसा दकलय्‌ तःधंम्‍ह पुजाहारी व वया मनूतय्‌सं इस्राएलय्‌ च्‍वंपिं फुक्‍क थकालिपिन्‍त सभा सःतल। इमिसं प्रेरिततय्‌त काय्‌के छ्वल। 
ACT.5.22	इमित काः वंपिं सिपाइँतय्‌सं इपिं अन मदुगुलिं लिहां वयाः थथे धाल – 
ACT.5.23	“झ्‍यालखानाय्‌ बांलाक हे तालं ग्‍वयातःगु व पालेत नं लुखाय्‌ हे दःसां ताः चाय्‌का स्‍वयाबलय्‌ दुने सुं नं मदु।” 
ACT.5.24	थ्‍व खँ न्‍यनाः देगःयाम्‍ह कप्‍तान व तःधंपिं पुजाहारीत आः इमिसं छु छु जक याइगु जुइ धकाः आछु आछु कन।
ACT.5.25	अबलय्‌ हे छम्‍ह मनुखं ब्‍वाँय्‌ ब्‍वाँय्‌ वयाः धाल – “छिकपिन्‍सं झ्‍यालखानाय्‌ कुना तःपिं मनूत ला देगलय्‌ च्‍वनाः मनूतय्‌त स्‍यनेकने यानाच्‍वन।” 
ACT.5.26	थ्‍व न्‍यनाः कप्‍तान व सिपाइँतय्‌सं वनाः प्रेरिततय्‌त कसाः मयासे ज्‍वना हल, छाय्‌धाःसा इपिं मनूतय्‌सं अप्‍पां कय्‌की धकाः ग्‍याः।
ACT.5.27	कप्‍तान व सिपाइँतय्‌सं इमित ज्‍वना हयाः सभाया न्‍ह्यःने तये हल। अले दकलय्‌ तःधंम्‍ह पुजाहारीं इमित थथे धयाः न्‍यन – 
ACT.5.28	“जिमिसं व मनूयागु खँ मनूतय्‌त स्‍यनेकने याये मते धकाः धयागु मखु ला? अय्‌नं छिमिसं यरूशलेमय्‌ च्‍वँक्‍वसित व मनूयागु खँ न्‍यंके धुंकल। छिमिसं व मनू सीगुया द्वपं जिमित बीत स्‍वयाच्‍वन।”
ACT.5.29	पत्रुस व मेपिं प्रेरिततय्‌सं थथे लिसः बिल – “जिमिसं मनूतय्‌गु स्‍वयाः परमेश्वरयागु खँ न्‍यने माः। 
ACT.5.30	छिकपिन्‍सं क्रूसय्‌ यख्‍खानाः स्‍याःम्‍ह येशूयात झी तापाःबाज्‍यापिनि परमेश्वरं म्‍वाकादिल। 
ACT.5.31	परमेश्वरं हे वय्‌कःयात तःधंकाः जव ल्‍हातय्‌ तयादिल। इस्राएलीतय्‌त पश्‍चाताप याकाः पाप क्षमा बीकेत वय्‌कःयात हे जुजु व मुक्ति बीम्‍ह यानादिल। 
ACT.5.32	थ्‍व फुक्‍क खँ जिमिसं सि नं स्‍यू, खँ नं खं। अथे हे परमेश्वरया आज्ञा मानय्‌ याःपिन्‍त बियादीगु पवित्र आत्‍मां नं स्‍यू, अले खँ नं खं।”
ACT.5.33	थ्‍व न्‍यनाः सभाय्‌ च्‍वंपिं मनूतय्‌सं तसकं तंम्‍वय्‌काः प्रेरिततय्‌त स्‍याये हे माः धकाः धाल। 
ACT.5.34	अन सभाय्‌ व्‍यवस्‍था स्‍यनिम्‍ह गमलिएल धाःम्‍ह फरिसी नं दु। वयात सकसिनं मानय्‌ याः। वं दनाः प्रेरिततय्‌त पलखयात अनं पिहां हुँ धकाः उजं बिल। 
ACT.5.35	अले सभायापिं मनूतय्‌त धाल – “इस्राएली दाजुकिजापिं, छिकपिन्‍सं थ्‍व मनूतय्‌त छु यायेत्‍यना बांलाक निं बिचाः यानादिसँ। 
ACT.5.36	न्‍हापा नं थूदास धाःम्‍ह छम्‍ह मनुखं वयाः ‘जि तःधंम्‍ह खः’ धकाः धया जुल। वया प्‍यसःति थः मनू दु। लिपा वयात स्‍याये धुंकाः वया मनूत उखेलाः थुखेलाः मदया वन। थुकथं इपिं फुक्‍कं फासफुस जुया वन। 
ACT.5.37	वयां लिपा मनूतय्‌गु ल्‍याःचाः काःगु इलय्‌ गालीलयाम्‍ह यहूदा धाःम्‍हं नं अथे हे यानाः थःगु ल्‍यू ल्‍यू मनू तया जुल। वयात नं स्‍याना बिल। अले वया मनूत उखेलाः थुखेलाः मदया वन।
ACT.5.38	“उकिं जिं छिकपिन्‍त धाये – थ्‍व मनूतय्‌त छुं नं यानादी मते। इमित त्‍वःतादिसँ, छाय्‌धाःसा इमिगु ज्‍याखँ मनूतय्‌गुपाखें खः धयागु जूसा अथें मदया वनी। 
ACT.5.39	मखु, परमेश्वरयापाखें खः धयागु जूसा छिकपिन्‍सं इमित स्‍यंके फइ मखु। झन जक छिकपिं हे परमेश्वर नाप ल्‍वाना जूपिं ठहरय्‌ जुइ।”
ACT.5.39	सभाय्‌ च्‍वंपिन्‍सं वं धाःगु खँ न्‍यन। 
ACT.5.40	अले इमिसं प्रेरिततय्‌त दुने सःताः कोर्रां दाय्‌काः आवंनिसें येशूयागु खँ स्‍यनेकने याये मते धकाः उजं बियाः त्‍वःता छ्वल।
ACT.5.41	थथे येशू ख्रीष्‍टयागु नामय्‌ दाय्‌काः दुःख सी बहःपिं जूगुलिं प्रेरितत तसकं लय्‌लय्‌ तायाः सभां पिहां वन। 
ACT.5.42	अले न्‍हिं न्‍हिं देगलय्‌ व छेँखापतिकं वनाः स्‍यं जुइगु व येशू हे मुक्ति बीम्‍ह ख्रीष्‍ट धयागु भिंगु खँ न्‍यंकः जुइगु मत्‍वःतल।
ACT.6.1	उगु इलय्‌ चेलात अप्‍वः ददं वन। न्‍हियान्‍हिथं नसा इना बीबलय्‌ ग्रीक भाय्‌ ल्‍हाइपिं यहूदीतय्‌सं इमि भाःत मदुपिं मिसातय्‌त वास्‍ता मयाः धकाः हिब्रू भाय्‌ ल्‍हाइपिं यहूदीत नाप कच कच याना हल।
ACT.6.2	थथे जूगुलिं झिंनिम्‍हय्‌सिनं दक्‍व चेलातय्‌त सःताः धाल – “परमेश्वरयागु वचन न्‍यंकेगु त्‍वःताः नयेत्‍वनेगु ज्‍याय्‌ सनाच्‍वनेगु बांमलाः। 
ACT.6.3	अय्‌जूगुलिं दाजुकिजापिन्‍सं, छिपिं मध्‍ये नां जाःपिं, आत्‍मां जाःपिं व बुद्धिं जाःपिं न्‍हय्‌म्‍ह मनूयात ल्‍ययादिसँ। अले इमित नयेत्‍वनेगु ज्‍याय्‌ तया बी। 
ACT.6.4	जिपिं जक प्रार्थनाय्‌ व परमेश्वरयागु वचन न्‍यंकेगु ज्‍याय्‌ जुया च्‍वने।”
ACT.6.5	थ्‍व खँ दक्‍वसितं यल। अले इमिसं पवित्र आत्‍मां व विश्वासं जाःपिं स्‍तिफनस, फिलिप, प्रखरस, निकनोर, तीमोन, पर्मिनास व एन्‍टिओखियां वःम्‍ह यहूदी जूम्‍ह निकोलाउसपिन्‍त ल्‍यल। 
ACT.6.6	इमित प्रेरिततय्‌थाय्‌ न्‍ह्यःने हल। अले इमिसं प्रार्थना यानाः इमिगु छेनय्‌ ल्‍हाः तल।
ACT.6.7	परमेश्वरयागु वचन फुक्‍क थासय्‌ बय्‌बय्‌ जुया वन। थुकथं यरूशलेमय्‌ चेलात यक्‍व हे दयावल। हानं पुजाहारीत नं यक्‍वसिनं हे विश्वास यात।
ACT.6.8	परमेश्वरपाखें यक्‍व आशिष व शक्ति कयातःम्‍ह स्‍तिफनसं मनूतय्‌गु न्‍ह्यःने अजूचायापुगु ज्‍या व चिं यानाक्‍यन। 
ACT.6.9	उकिं दासं मुक्त जूपिनिगु धर्मशास्‍त्र स्‍यनिगु छेँयापिं, कुरेनीयापिं, अलेक्‍जेन्‍ड्रियायापिं, किलिकिया व एशियां वःपिन्‍सं दनाः स्‍तिफनस नाप जवाःसवाः याः वल। 
ACT.6.10	पवित्र आत्‍मां स्‍तिफनसयात बुद्धि बियादीगुलिं वयागु खँय्‌ सुनानं जवाःसवाः याये मफुत।
ACT.6.11	अथेजूगुलिं इमिसं मनूतय्‌त ग्‍वाकाः थथे धाय्‌कल – “थ्‍व मनुखं मोशा व परमेश्वरयात क्‍वह्यंकाः नवाःगु जिमिसं ताया।” 
ACT.6.12	थुकथं इमिसं मनूतय्‌त, थकालिपिन्‍त व शास्‍त्रीतय्‌त नं ग्‍वाकल। अले इमिसं वनाः स्‍तिफनसयात ज्‍वनाः महासभाय्‌ हल।
ACT.6.13	इमिसं अन नं मनूतय्‌त ग्‍वाकाः थथे धकाः मखुगु खँ धाय्‌कल – “थ्‍व मनुखं न्‍ह्याबलें झीगु देगः व व्‍यवस्‍थायात निन्‍दा यानाः जक नवाइगु। 
ACT.6.14	नासरतयाम्‍ह येशूं थ्‍व देगःयात स्‍यंकी, अले मोशां झीत ब्‍यूगु रितिथिति नं हिली हं।”
ACT.6.15	महासभायापिन्‍सं स्‍तिफनसयात तुंक स्‍वःबलय्‌ वयागु ख्‍वाः स्‍वर्गदूतयागु ख्‍वाः थें थियाच्‍वंगु खन।
ACT.7.1	अले दकलय्‌ तःधंम्‍ह पुजाहारीं धाल –
ACT.7.1	“इमिसं धाःगु खँ खः ला?”
ACT.7.2	स्‍तिफनसं धाल – “बाः धाये ल्‍वःपिं व दाजुकिजापिं, जिगु छकुचा खँ न्‍यनादिसँ। झी तापाःबाज्‍या अब्राहाम हारानय्‌ वने न्‍ह्यः मेसोपोटामियाय्‌ दनिबलय्‌ दकलय्‌ तःधंम्‍ह परमेश्वरं झायाः 
ACT.7.3	थथे धयादिल – ‘थःगु देश व थःलाःपिं मनूतय्‌त त्‍वःताः जिं धयाथाय्‌ हुँ।’ 
ACT.7.4	अले व कल्‍दीतय्‌गु देश त्‍वःताः हारानय्‌ च्‍वंवन। अबु सी धुंकाः परमेश्वरं वयात झीपिं आः च्‍वनाच्‍वनागु थासय्‌ तये हल।
ACT.7.5	“परमेश्वरं वयात पलाः तयेत तकं जग बियामदी। अय्‌नं मचाखाचा हे मदुनिबलय्‌ परमेश्वरं थ्‍व देश व अले वया सन्‍तानयात बी धकाः पा फयादिल।
ACT.7.6	छिमि सन्‍तानं मेगु देशय्‌ वनाः च्‍वं वने माली, अले अन च्‍वंपिन्‍सं इमित दास यानाः प्‍यसः दँ तकं सास्‍ति याना तइ धकाः नं परमेश्वरं वयात धयादिल।
ACT.7.7	अले गुगु जातिं इमित सास्‍ति यानातःगु खः इमिगु इन्‍साफ जिं हे याये। ‘अले इपिं अनं थन हे वयाः जितः आराधना याना च्‍वनी’ धकाः नं परमेश्वरं धयादिल।
ACT.7.8	“थुकथं परमेश्वरं अब्राहामयात थःम्‍हं पा फयागु खँ लुमंके बीत म्‍हय्‌ चिं तयेगु बाचा चिनादिल। अय्‌जूगुलिं अब्राहामं थः काय्‌ इसहाकयात बुयाः च्‍यान्‍हु दुखुन्‍हु म्‍हय्‌ चिं तयाबिल। इसहाकं नं थः काय्‌ याकूबयात, अले याकूबं नं थः झिंनिम्‍ह काय्‌पिन्‍त थुकथं म्‍हय्‌ चिं तयाबिल। याकूबया झिंनिम्‍ह काय्‌ झी तापाःबाज्‍यापिं खः।”
ACT.7.9	“थ्‍व हे तापाःबाज्‍यापिन्‍सं थः किजा योसेफयात स्‍वये मफयाः मिश्र देशय्‌ मिया छ्वल। अले व अन दास जुयाच्‍वन। अथेसां परमेश्वर योसेफ लिसे दी।
ACT.7.10	वय्‌कलं वयात फुक्‍क दुःखकष्‍टं त्‍वःतकाः मिश्र देशयाम्‍ह जुजु फारोहया न्‍ह्यःने बुद्धि व भिंगु मति बियादिल। अले जुजुं वयात राजदरबारयाम्‍ह व मिश्र देशयाम्‍ह हाकिम यानाबिल।
ACT.7.11	“अनं लिपा मिश्र व कनान देशय्‌ अनिकाल जूगुलिं नये मखनाः मनूतय्‌त तसकं दुःख जुल। झी तापाःबाज्‍यापिनि नं नयेत हे नसा मन्‍त।
ACT.7.12	याकूबं मिश्र देशय्‌ अन्‍न दु धयागु न्‍यनाः झी तापाःबाज्‍यापिन्‍त अन छ्वल। 
ACT.7.13	निक्‍वः खुसि अन्‍न काःवंबलय्‌ योसेफं थः दाजुकिजापिन्‍त म्‍हसीके बिल। अले फारोह जुजुं नं योसेफया जहानपिनिगु खँ सिल।
ACT.7.14	योसेफं थः अबु व फुक्‍क थःथितिपिन्‍त काय्‌के छ्वल। इपिं फुक्‍कं यानाः न्‍हयेन्‍याम्‍ह (७५) दु।
ACT.7.15	याकूब फुक्‍कसित ब्‍वनाः मिश्र देशय्‌ च्‍वं वन। याकूब व झी तापाःबाज्‍यापिं नं अन हे सित।
ACT.7.16	सीपिन्‍त शकेमय्‌ यंकाः अब्राहामं हमोरपिन्‍के दां बियाः न्‍यानातःगु छकू जगय्‌ थुनाबिल।”
ACT.7.17+ACT.7.18	“परमेश्वरं अब्राहाम लिसे चिनादीगु बाचा पूवनिगु ई न्‍ह्यःने थ्‍यंकः वल। मिश्र देशय्‌ योसेफयात म्‍हमस्‍यूम्‍ह न्‍हूम्‍ह जुजु मजुतले इस्राएलीत यक्‍व हे दयावल।
ACT.7.19	व हे जुजुं झी इस्राएलीतय्‌त स्‍वये मफयाः तसकं सास्‍ति याना तल। अले इमि ह्याउँ मस्‍तय्‌त नं स्‍यायेत वाके छ्वल।
ACT.7.20	“अबलय्‌ हे मोशा बुल। थ्‍व मचायात परमेश्वरं तसकं यय्‌कल। स्‍वला तक वयात छेँय्‌ हे लहिना तल।
ACT.7.21	मोशायात वाये यंकूबलय्‌ फारोया म्‍ह्याय्‌नं कयाः थः काय्‌ थें यानाः लहिनाः ब्‍वलंकल।
ACT.7.22	थुकथं मोशां दरबारय्‌ हे मिश्रतय्‌गु फुक्‍कं ज्ञान सय्‌के सीके यात। थुकथं मोशा ज्‍याय्‌ नं खँय्‌ नं सःस्‍यूम्‍ह जुया वल।”
ACT.7.23	“पीदँ दुबलय्‌ वं थः मनू इस्राएलीतय्‌थाय्‌ वने मास्‍ति वय्‌कल। 
ACT.7.24	छन्‍हु वं छम्‍ह मिश्रीं छम्‍ह इस्राएलीयात दायाच्‍वंगु खन। वं उम्‍ह इस्राएलीयात बचय्‌ यात अले बदला कयाः मिश्रीयात स्‍याना बिल। 
ACT.7.25	परमेश्वरं जिगु पाखें इस्राएलीतय्‌त बचय्‌ यानादी धयागु खँ इमिसं थुइकी धकाः मोशां मतिइ तःगु खः। इस्राएलीतय्‌सं धाःसा थ्‍व खँ मथू।
ACT.7.26	“कन्‍हय्‌ खुन्‍हु निम्‍ह इस्राएलीत ल्‍वाना च्‍वंबलय्‌ मोशा नं अन थ्‍यन। थ्‍व खनाः वं थथे धकाः इमित मिलय्‌ यायेत स्‍वल – ‘दाजुकिजा जुयाः नं थथे ल्‍वाना च्‍वनेगु ला?’
ACT.7.27	“ल्‍वापु थःम्ह मनुखं मोशायात थथे धकाः च्‍वत्‍यंक घ्‍वाना छ्वल – ‘छन्‍त सुनां जिमि हाकिम व न्‍यायाधीश यानाः छ्वया हल? 
ACT.7.28	म्‍हिगः व मिश्रीयात स्‍याः थें जितः नं स्‍याये मास्‍ति वः ला छु?’ 
ACT.7.29	थ्‍व न्‍यनाः मोशा अनं बिस्‍युं वनाः मिद्यान देशय्‌ च्‍वंवन। अन वया निम्‍ह काय्‌पिं दत।”
ACT.7.30	“पीदँ दये धुंकाः मोशां सीनै पहाडया लिक्‍क मरुभूमिइ मि च्‍यानाच्‍वंगु झालय्‌ छम्‍ह स्‍वर्गदूतयात खन। 
ACT.7.31	थ्‍व खनाः व अजूचायाः स्‍वयेत न्‍ह्यःने वंबलय्‌ परमप्रभुं थथे धयादिल – 
ACT.7.32	‘जि छिमि तापाःबाज्‍यापिं अब्राहाम, इसहाक व याकूबया परमेश्वर खः।’ थ्‍व न्‍यनाः मोशां थररर खानाः ग्‍यानाः स्‍वये तकं मफुत।
ACT.7.33	“परमप्रभुं वयात हानं धयादिल – ‘छ दनाच्‍वंगु थाय्‌ पवित्रगु खः। उकिं छं थःगु लाकां त्‍वःति। 
ACT.7.34	मिश्र देशय्‌ च्‍वंपिं जिमि मनूतय्‌सं दुःखकष्‍ट सियाच्‍वंगु जिं स्‍यू। थःत जुयाच्‍वंगु कष्‍टं इपिं ख्‍वयाच्‍वंगु नं जिं ताः। अय्‌जूगुलिं इमित बचय्‌ यायेत जि क्‍वहां वयागु खः। आः छन्‍त हे जिं अन छ्वयेत्‍यना।’
ACT.7.35	“व हे मोशायात, गुम्‍हय्‌सित ‘छन्‍त सुनां जिमि हाकिम व न्‍यायाधीश यानाः छ्वया हल?’ धकाः मयय्‌कूगु खः, वयात हे इस्राएलीतय्‌ थाय्‌ परमेश्वरं च्‍यानाच्‍वंगु झालय्‌ खने दुम्‍ह स्‍वर्गदूतपाखें हाकिम व छुत्कारा बीम्‍ह याना छ्वया हयादिल।
ACT.7.36	अले वं हे मिश्र देशय्‌ अजूचायापुगु ज्‍या व चिं याना क्‍यनाः इस्राएलीतय्‌त अनं पित ब्‍वना हल। अथे हे वं लाल समुद्र व मरुभूमिइ पीदँ तक अजूचायापुगु ज्‍या व चिं याना क्‍यन।
ACT.7.37	“‘छिमि सन्‍तानपाखें हे परमेश्वरं जि थेंज्‍याःम्‍ह छम्‍ह अगमवक्ता छ्‍वयाहयादी’ धकाः इस्राएलीतय्‌त धया थकूम्‍ह मोशा हे ला खः नि।
ACT.7.38	मरुभूमिइ सीनै पहाडय्‌ स्‍वर्गदूतं वयात व इस्राएलीतय्‌त धाःगु परमेश्वरयागु खँ झी तापाःबाज्‍यापिन्‍त न्‍यंका जूम्‍ह नं मोशा हे खः।
ACT.7.39	“झी तापाःबाज्‍यापिन्‍सं मोशां धाःगु खँ मन्‍यंसे झन जक वयात तुं च्‍वत्‍यंक घ्‍वानाः मिश्र देशय्‌ लिहां वनेगु मतिइ तयाः 
ACT.7.40	हारूनयात थथे धाल – ‘मिश्र देशं झीत पित ब्‍वना हःम्‍ह मोशा सित ला म्‍वात ला झीसं छुं मस्‍यू। झीगु न्‍ह्यः न्‍ह्यः वनेत द्यःत दय्‌कादिसँ।’
ACT.7.41	अले इमिसं द्वहंचाया मूर्ति दय्‌काः व हे मूर्तियात बां स्‍यानाः भ्‍वय्‌ न्‍याय्‌कल। इपिं थःगु हे ल्‍हाःयागु ज्‍या खनाः लय्‌लय्‌ ताल।
ACT.7.42	अय्‌जूगुलिं परमेश्वरं इमित त्‍वःतादिल, अले इमित आकाशय्‌ च्‍वंगु नगुतय्‌त हे पुजा याके बियादिल। थ्‍व हे खँ अगमवक्तातय्‌सं थथे च्‍वया थकूगु दु –
ACT.7.42	‘हे इस्राएलीत, पीदँ तक मरुभूमिइ
ACT.7.42	च्‍वनाबलय्‌
ACT.7.42	छिमिसं जितः बलि बियागु
ACT.7.42	दु ला?
ACT.7.43	मखु, छिमिसं मोलोख द्यःयागु खः
ACT.7.43	व रेफन द्यः धाःम्‍ह नगुयागु मूर्ति कुबिया जुल।
ACT.7.43	थ्‍व मूर्तित छिमिसं हे पुजा यायेत दय्‌कूगु खः।
ACT.7.43	अथे जूगुलिं जिं छिमित सजाँय बीत बेबिलोनं नं उखे छ्वये।’”
ACT.7.44	“मरुभूमिइ झी तापाःबाज्‍यापिनिगु नापलाय्‌गु पाल दु। मोशा नाप खँ ल्‍हाना दीम्‍हय्‌सिनं धयादीकथं व नमुना क्‍यनादीगुकथं वं थ्‍व पाल दय्‌का थकूगु खः।
ACT.7.45	लिपा झी तापाःबाज्‍यापिन्‍सं थ्‍व पाल थः सन्तानयात बिल। अनं लिपा परमेश्वरं थ्‍व देशय्‌ च्‍वंपिं जातजातियापिं मनूतय्‌त पितिना छ्वयादिल। अले यहोशूं थ्‍व देशयात त्‍याका काल। थ्‍व हे देशय्‌ इमिसं पालयात नं हल। अबलय्‌ निसें दाऊद जुजुया पालय्‌ तकं व पाल अन हे च्‍वन।
ACT.7.46	“दाऊदयात परमेश्वरं यःगुलिं वं परमेश्वरयाके याकूबया परमेश्वरया निंतिं देगः दय्‌का बी धकाः बिन्‍ति यात।
ACT.7.47	तर वं दय्‌के धाःगु देगः वया काय्‌ सोलोमनं दय्‌का बिल।
ACT.7.48	अय्‌जूसां दकलय्‌ तःधंम्‍ह परमेश्वर मनूतय्‌गु ल्‍हातं दय्‌कूगु देगलय्‌ च्‍वनादी मखु धकाः अगमवक्तातय्‌सं थथे च्‍वया थकूगु दु –
ACT.7.49	‘स्‍वर्ग जि च्‍वनेगु थाय्‌ खः,
ACT.7.49	अले पृथ्‍वी जिगु तुति तयेगु थाय्‌ खः।
ACT.7.49	का धा सा, जितः छिमिसं
ACT.7.49	गज्‍याःगु देगः दय्‌का बीगु’ धकाः
ACT.7.49	परमप्रभुं न्‍यनादिल।
ACT.7.49	‘जिगु झासु लनेगु थाय्‌ गन दु?
ACT.7.50	थ्‍व फुक्‍कं जिगु हे ल्‍हातं
ACT.7.50	दय्‌का तयागु मखु ला?’”
ACT.7.51	“छिकपिं तसकं हे अतेरि, अले छिकपिनिगु नुगः तसकं छाः। छिकपिन्‍सं न्‍ह्याबलें पवित्र आत्‍मायागु खँ मन्‍यंसे थः तापाःबाज्‍यापिन्‍सं याःथें जक यानाच्‍वंगु दु।
ACT.7.52	छिकपिनि तापाःबाज्‍यापिन्‍सं अगमवक्ता सुयात जक दुःख मब्‍यूगु दु? धर्मीम्‍ह मनू झायादी तिनि धकाः धाःपिन्‍त नं इमिसं स्‍याना छ्वल। आः व हे धर्मीम्‍ह मनूयात नं छिकपिन्‍सं दुःख जक बियाः मगानाः धोखा बियाः स्‍यानाबिल। 
ACT.7.53	स्‍वर्गदूततय्‌ पाखें परमेश्वरं बियादीगु व्‍यवस्‍था काये खंपिं छिकपिं हे खः, अथेसां छिकपिन्‍सं उकियात मानय्‌ मयाः।”
ACT.7.54	थ्‍व खँ न्‍यनेवं इमिसं तसकं तं पिकयाः वा न्‍ह्यल। 
ACT.7.55	स्‍तिफनसं धाःसा पवित्र आत्‍मां जायाः स्‍वर्गय्‌ थस्‍वःबलय्‌ जल्‍ल थीम्‍ह परमेश्वर व वय्‌कःयागु जवय्‌ येशू दना च्‍वनादीगु खनाः 
ACT.7.56	थथे धाल – “स्‍व, जिं स्‍वर्ग चाःगु व मनूया काय्‌ परमेश्वरयागु जवय्‌ दना च्‍वनादीगु खनाच्‍वना।”
ACT.7.57	थ्‍व न्‍यनाः इमिसं तसकं हालाः थःथःगु न्‍हाय्‌पं प्‍वाः तित। अले फुक्‍कं जानाः स्‍तिफनसयात हय्‌क्‍काः वन। 
ACT.7.58	इमिसं वयात सालाः शहरं पिने यंकाः ल्‍वहँतं कय्‌कल। शाऊल धाःम्‍ह ल्‍याय्‌म्‍हम्‍ह मनू धाःसा ल्‍वहँतं कय्‌कूपिनिगु वसः स्‍वयेत पिवाः च्‍वनाच्‍वन।
ACT.7.59	इमिसं थथे ल्‍वहँतं कय्‌का च्‍वंबलय्‌ स्‍तिफनसं थथे प्रार्थना यात – “प्रभु येशू, जिगु आत्‍मा कयादिसँ।” 
ACT.7.60	अले पुलिं चुयाः तःसलं हालाः धाल – “प्रभु, इमिसं यानाच्‍वंगु पाप क्षमा यानादिसँ।” थुलि धयाः व सित।
ACT.8.1	थथे स्‍तिफनसयात स्‍याःगुलिइ शाऊलयागु नं ल्‍हाः दु।
ACT.8.1	अबलय्‌ हे यरूशलेमय्‌ च्‍वंपिं विश्वासीतय्‌त फयां फये मफय्‌क दुःख जू वल। थथे दुःख जूगुलिं फये मफयाः फुक्‍क विश्वासीत यहूदिया व सामरिया न्‍यंक उखेंथुखें छ्यालब्‍याल जुया वन। प्रेरितत धाःसा गनं मवँसे यरूशलेमय्‌ हे च्‍वनाच्‍वन। 
ACT.8.2	सुं विश्वासीतय्‌सं वयाः स्‍तिफनसयात यंकाः थुना बिल। थथे व सीगुलिं इपिं तसकं नुगः मछिंकाः ख्‍वल। 
ACT.8.3	शाऊलं धाःसा विश्वासीतय्‌त स्‍यंका हे त्‍वःते धकाः छेँय्‌ छेँय्‌ वनाः विश्वासी मिसातय्‌त मिजंतय्‌त सातुसालाः यंकाः झ्‍यालखानाय्‌ कुना बीगु यानाच्‍वन।
ACT.8.4	उखें थुखें जूपिं विश्वासीतय्‌सं भिंगु खँ न्‍यंका जुल। 
ACT.8.5	अथे हे फिलिपं नं सामरियाय्‌ वनाः ख्रीष्‍टयागु भिंगु खँ न्‍यंका जुल। 
ACT.8.6+ACT.8.7	अन च्‍वंपिं यक्‍व मनूतय्‌सं वं धाःगु खँ न्‍यंगुलिं, वं भूत आत्‍मातय्‌त पिहां हुँ धकाः धाःथें ततःसकं हालाः पिहां वंगुलिं, पक्षवातं कया च्‍वंपिन्‍त व लंग्रातय्‌त लाय्‌का ब्‍यूगुलिं नं फुक्‍कसिनं वयागु खँ बांलाक न्‍ह्याइपुसे च्‍वंक न्‍यं। 
ACT.8.8	अय्‌जूगुलिं शहरय्‌ च्‍वंपिं मनूत लय्‌ तायाच्‍वन।
ACT.8.9	अन सिमोन नां दुम्‍ह छम्‍ह मनू दु। जादुयागु ज्‍या यानाः वं शहरय्‌ च्‍वंपिं मनूतय्‌त अजूचाय्‌काः थःत तःधंम्‍ह मनू खः धकाः धया जुयाच्‍वन। 
ACT.8.10	अथेजूगुलिं वयात चिधंपिं निसें तःधंपिन्‍सं तक नं – “परमेश्वरयागु तःधंगु शक्ति दुम्‍ह मनू थ्‍व हे खः” धकाः मानय्‌ याना तल। 
ACT.8.11	थथे सिमोनं ताःई निसें सामरीतय्‌त जादु याना क्‍यनाच्‍वंगुलिं इमिसं वयागु खँ न्‍यं।
ACT.8.12	अय्‌नं फिलिपं इमित परमेश्वरयागु राज्‍य व येशू ख्रीष्‍टयागु भिंगु खँ न्‍यंकल। इमिसं वं धाःगु खँय्‌ विश्वास यानाः मिसा मिजं सकसिनं बप्‍तिस्‍मा काल। 
ACT.8.13	सिमोनं नं विश्वास यानाः बप्‍तिस्‍मा कयाः फिलिप नाप हे जुल। वं तसकं अजूचायापुगु ज्‍या व चिं याना क्‍यंगु खनाः सिमोन छक्‍क जुयाच्‍वन।
ACT.8.14	यरूशलेमय्‌ च्‍वंपिं प्रेरिततय्‌सं सामरियाय्‌ च्‍वंपिं मनूतय्‌सं नं परमेश्वरयागु वचन न्‍यन धकाः सीवं यूहन्‍ना व पत्रुसयात इमिथाय्‌ छ्वया हल। 
ACT.8.15	इमिसं अन वयाः इमिगु लागि पवित्र आत्‍मा झायादीमा धकाः प्रार्थना यात। 
ACT.8.16	प्रभु येशूयागु नामं बप्‍तिस्‍मा काये धुंकूसां इपिं आः तकं पवित्र आत्‍मां मजाःनि। 
ACT.8.17	अथेजूगुलिं इमिसं इमिगु छेनय्‌ ल्‍हाः तया बिल, अले इपिं पवित्र आत्‍मां जाल।
ACT.8.18	थथे इमिसं ल्‍हाः तयेवं इपिं पवित्र आत्‍मां जाःगु खनाः सिमोनं थथे धकाः इमित धिबा ब्‍यू वल – 
ACT.8.19	“थ्‍व शक्ति जितः नं बियादिसँ। अले जिं न्‍ह्याम्‍हय्‌सिके ल्‍हाः तयेवं इपिं पवित्र आत्‍मां जायेमा।”
ACT.8.20	पत्रुसं धाल – “थ्‍व धिबा नापं तुं छ नं नाश जुया वनेमा। छं स्‍वये परमेश्वरयागु वरदान धिबां न्‍याये दइ धकाः च्‍वना ला? 
ACT.8.21	थ्‍व ज्‍याखँय्‌ छं ल्‍हाः तये फइ मखु, छाय्‌धाःसा परमेश्वरयागु न्‍ह्यःने छंगु नुगः वँचु। 
ACT.8.22	अथेजूगुलिं छं पश्‍चाताप यानाः पापं लिच्‍यु। अले प्रभुयात प्रार्थना याःसा छंगु पाप क्षमा जुइ फु, छाय्‌धाःसा छंगु नुगः तसकं हे वँचु धकाः जिं स्‍यू। 
ACT.8.23	छ तसकं नुगः मूम्‍ह व पापया पन्‍जाय्‌ लानाच्‍वंम्‍ह खः धकाः नं जिं स्‍यू।”
ACT.8.24	अले सिमोनं थथे लिसः बिल – “छिं जितः धयादीगु छुं हे मजुइमा धकाः छिमिसं हे प्रभुयात बिन्‍ति यानादिसँ।”
ACT.8.25	थथे पत्रुस व यूहन्‍नां सामरियाय्‌ च्‍वंपिन्‍त प्रभुयागु वचन व थःपिनिगु साक्षी न्‍यंकाः सामरिया जुकाः यरूशलेम लिहां वंबलय्‌ लँय्‌ लाःगु गामय्‌ नं प्रभुयागु भिंगु खँ न्‍यंका वन।
ACT.8.26	छन्‍हु छम्‍ह स्‍वर्गदूतं वयाः फिलिपयात थथे धाल – “याकनं दच्‍छिन पतिइ यरूशलेमं गाजापाखे वनेगु मरुभूमिया लँय्‌ हुँ।” 
ACT.8.27	अले फिलिप उघ्रिमय्‌ दनाः वन। वं लँय्‌ इथियोपिया देशयाम्‍ह महारानीया छम्‍ह तःधंम्‍ह दांभरिंयात नाप लात। व छम्‍ह नपुंसक खः। व यरूशलेमय्‌ परमेश्वरयात आराधना यानाः 
ACT.8.28	लिहां वया च्‍वंम्‍ह खः। व बग्‍गिलय्‌ च्‍वनाः यशैया धाःम्‍ह अगमवक्तां च्‍वःगु सफू ब्‍वना वयाच्‍वंगु खः।
ACT.8.29	अले पवित्र आत्‍मां फिलिपयात धाल – “व बग्‍गिया लिक्‍क हुँ।”
ACT.8.30	फिलिप ब्‍वाँय्‌ वन, व मनुखं यशैया धाःम्‍ह अगमवक्तां च्‍वःगु सफू ब्‍वना वयाच्‍वंगु न्‍यनाः फिलिपं न्‍यन – “छिं ब्‍वनाच्‍वनागु खँ थू ला?”
ACT.8.31	अले वं धाल – “सुनानं स्‍यना मबीकं गय्‌ यानाः थुइकेगु?” अले वं फिलिपयात थः नाप तुं बग्‍गिलय्‌ च्‍वनेत बिन्‍ति यात।
ACT.8.32	वं ब्‍वनाच्‍वंगु सफूयागु ब्‍व थथे खः –
ACT.8.32	“स्‍यायेत यंकूम्‍ह फै थें
ACT.8.32	वय्‌कलं छुं नवाना मदी।
ACT.8.32	सँ चाकीबलय्‌ भ्‍याःचा
ACT.8.32	सुम्‍क च्‍वं थें
ACT.8.32	वय्‌कलं नं थःगु म्‍हुतुप्‍वाः
ACT.8.32	तिनाच्‍वन।
ACT.8.33	वय्‌कःयात क्‍वह्यंकाः
ACT.8.33	बांलाक न्‍याय तकं मयात।
ACT.8.33	वय्‌कःया सन्‍तानयागु खँ
ACT.8.33	सुनां कनी?
ACT.8.33	छाय्‌धाःसा वय्‌कःयात
ACT.8.33	पृथ्‍वीइ स्‍याना बिल।”
ACT.8.34	अले व मनुखं फिलिपयात धाल – “थ्‍व सुयात धाःगु खः? अगमवक्तां थःयात हे धयाच्‍वंगु ला कि सुं मेम्‍हय्‌सित हे धयाच्‍वंगु? जितः थुइकादिसँ।” 
ACT.8.35	अले फिलिपं धर्मशास्‍त्रयागु थ्‍व खं निसें कयाः येशूयागु भिंगु खँ तक कन।
ACT.8.36	इपिं वँवं छथाय्‌ लः दुथाय्‌ थ्‍यन। अले वं फिलिपयात धाल – “स्‍वयादिसँ, थन लः दु। जितः बप्‍तिस्‍मा कायेत छुकिं पनी?” 
ACT.8.37	फिलिपं धाल – “छिं दुनुगलंनिसें विश्वास यानादियागु खःसा बप्‍तिस्‍मा कयादी फु।” अले वं लिसः बिल – “येशू ख्रीष्‍ट परमेश्वरया काय्‌ खः धकाः जिं विश्वास याना।” 
ACT.8.38	अले वं बग्‍गि दिके बियाः इपिं निम्‍हं लखय्‌ क्‍वहां वन। फिलिपं वयात बप्‍तिस्‍मा बिल।
ACT.8.39	इपिं निम्‍हं लखं पिने थहां वःबलय्‌ प्रभुयागु आत्‍मां फिलिपयात ज्‍वना यंकल। थथे वं फिलिपयात हानं गुबलें मखन। अले व लय्‌लय्‌ तायाः थःगु लँय्‌ वन। 
ACT.8.40	फिलिप धाःसा अश्‍दोद शहरय्‌ थ्‍यनाच्‍वन। अनंनिसें वं कैसरिया मथ्‍यंतले लँय्‌ लाःगु गां पतिकं भिंगु खँ न्‍यंका वन।
ACT.9.1	शाऊलं धाःसा प्रभुया चेलातय्‌त स्‍यायेगु व ख्‍याच्‍वः बीगु याना जुल तिनि। छन्‍हु थ्‍व शाऊलं दकलय्‌ तःधंम्‍ह पुजाहारीयाथाय्‌ वनाः 
ACT.9.2	दमस्‍कसय्‌ च्‍वंगु धर्मशास्‍त्र स्‍यनिगु छेँयाम्‍ह कजियात येशूं धाःथें जुइपिं मिसात व मिजंतय्‌त ज्‍वनाः यरूशलेमय्‌ हये दयेमा धकाः भ्‍वं च्‍वया बीत धाल।
ACT.9.3	छन्‍हु थ्‍व हे शाऊल दमस्‍कसपाखे स्‍वया वनाच्‍वंबलय्‌ अन थ्‍यनिथें च्‍वंकाः आकाशं तसकं थीगु जः वयागु छचाःखेलं थिल। 
ACT.9.4	थथे जूगुलिं व बँय्‌ भ्‍वसू वन। अले वयात थथे धया हःगु सः ताये दत – “शाऊल, शाऊल, जितः छं छाय्‌ दुःख बियाच्‍वनागु?”
ACT.9.5	अले शाऊलं धाल – “हे प्रभु, छि सु खः?”
ACT.9.5	अले वय्‌कलं धयादिल – “जि येशू खः, गुम्‍हय्‌सित छं दुःख बियाच्‍वन। 
ACT.9.6	आः दनाः शहरय्‌ हुँ, अन हे छन्‍त याये माःगु ज्‍या कनी।”
ACT.9.7	अबलय्‌ व नाप दुपिं मनूत वातां दनाच्‍वन। इमिसं सः ताः, खँ धाःसा सुयातं मखं। 
ACT.9.8	अले शाऊलं दनाः मिखा चाय्‌कूबलय्‌ मिखां छुं हे मखन। अथेजूगुलिं मनूतय्‌सं वयात ल्‍हाः ज्‍वनाः दमस्‍कसय्‌ हया बिल। 
ACT.9.9	थथे व स्‍वन्‍हु तक मिखा कां जुइकाच्‍वन। थुबलय्‌ वं नयेनीगु मयाः, लः तक नं मत्‍वं।
ACT.9.10	दमस्‍कसय्‌ हननिया धाःम्‍ह छम्‍ह चेला च्‍वनाच्‍वंगु दु। थ्‍व हे चेलायात प्रभुं दर्शन बियाः – “हननिया” धकाः सःतादिल।
ACT.9.10	अले वं लिसः बिल – “प्रभु, जि थनसं दु।”
ACT.9.11	प्रभुं वयात धयादिल – “याकनं तप्‍यं धाःगु गल्‍लि वनाः यहूदायागु छेँय्‌ टार्ससयाम्‍ह शाऊल धाःम्‍ह मनूयात माः हुँ। वं प्रार्थना यानाच्‍वंगु दु। 
ACT.9.12	हननिया धाःम्‍ह छम्‍ह मनुखं दुने वयाः मिखां खनेमा धकाः थःगु छेनय्‌ ल्‍हाः तयाच्‍वंगु वं दर्शन खने धुंकल।”
ACT.9.13	अले हननियां लिसः बिल – “प्रभु, थ्‍व मनूयागु खँ यक्‍व मनूतय्‌गु म्‍हुतुं न्‍यना तयागु दु। यरूशलेमय्‌ च्‍वंपिं छिकपिनि चेलातय्‌त थ्‍वं यक्‍व हे सास्‍ति याना वःगु दु। 
ACT.9.14	थन नं तःधंपिं पुजाहारीतय्‌के छिकपिनि चेलातय्‌त ज्‍वनाः यंकेगु अधिकार कया वःगु दु हं।”
ACT.9.15	तर प्रभुं वयात धयादिल – “छ हुँ छाय्‌धाःसा यहूदीमखुपिन्‍त, जुजुपिन्‍त व इस्राएलीतय्‌त नं जिगु नां न्‍यंके छ्वयेत जिं थ्‍व मनूयात ल्‍ययागु दु। 
ACT.9.16	अले हानं जिं वयात जिगु नांया निंतिं गुलि तक वं दुःखकष्‍ट सी माली तिनि धकाः क्‍यनेतिनि।”
ACT.9.17	अले हननियां शाऊल च्‍वनाच्‍वंगु छेँय्‌ वनाः वयागु छेनय्‌ ल्‍हाः तयाः थथे धाल – “किजा शाऊल, लँय्‌ वया च्‍वंबलय्‌ छिं खंम्‍ह प्रभु येशूं हे छिं हानं मिखां खनेमा, अले पवित्र आत्‍मां जायेमा धकाः जितः थन छ्वया हयादिल।” 
ACT.9.18	उलि धायेवं हे वयागु मिखां बिखू थेंज्‍याःगु छुं कुतुं वन, अले वं मिखां खन। अले वं दना वनाः बप्‍तिस्‍मा काल। 
ACT.9.19	अनं लिपा नये धुंकाः वयागु म्‍हय्‌ बल वल।
ACT.9.19	छुं दिन तक शाऊल दमस्‍कसय्‌ च्‍वंपिं चेलात नाप हे च्‍वन। 
ACT.9.20	याकनं हे वं धर्मशास्‍त्र स्‍यनिगु छेँय्‌ वनाः – “येशू परमेश्वरया काय्‌ खः” धकाः न्‍यंका जुल।
ACT.9.21	वयागु खँ न्‍यनाः मनूतय्‌सं अजूचायाः थथे धाल – “यरूशलेमय्‌ येशूयागु नां काःपिं मनूतय्‌त स्‍याना जूम्‍ह मनू थ्‍व हे मखु ला? अले थन नं छु व इमित तःधंपिं पुजाहारीतय्‌थाय्‌ ज्‍वना यंकेत वःम्‍ह मखु ला?।”
ACT.9.22	तर शाऊल नवायेगुली तसकं बल्‍लाना वल। दमस्‍कसय्‌ च्‍वंपिं यहूदीतय्‌त येशू हे मुक्ति बीम्‍ह ख्रीष्‍ट खः धयागु दसु बियाः इमित व धाये थ्‍व धाये मफय्‌का तल।
ACT.9.23	तःन्‍हु दये धुंकाः यहूदीतय्‌ नायःतय्‌सं शाऊलयात स्‍यायेगु ग्‍वसाः ग्‍वल। 
ACT.9.24	थ्‍व खँ शाऊलं सिल। यहूदीत वयात स्‍यायेत चा न्‍हिं दमस्‍कसया ध्‍वाखा पतिं पिवाः च्‍वना जुल। 
ACT.9.25	शाऊलया चेलातय्‌सं वयात छन्‍हु चान्‍हय्‌ खमुली तयाः शहरया पःखालं क्‍वछ्वयाः बिसिके छ्वल।
ACT.9.26	अनं लिपा शाऊल यरूशलेमय्‌ वयाः चेलात नाप मिलय्‌ जुइत स्‍वल, तर व खनाः इपिं ग्‍यात, छाय्‌धाःसा इमिसं व नं छम्‍ह चेला खः धकाः पत्‍याः याये मफुत। 
ACT.9.27	अले बारनाबासं वयात प्रेरिततय्‌थाय्‌ ब्‍वना हयाः गथे लँय्‌ वनाच्‍वंबलय्‌ प्रभुं दर्शन बियाः शाऊल नाप नवानादिल, अले दमस्‍कसय्‌ छफुति हे मग्‍यासे वं येशूयागु खँ न्‍यंकल धकाः कन।
ACT.9.28	अले तिनि शाऊल यरूशलेमय्‌ च्‍वंपिं चेलात नाप च्‍वने फत। अन नं वं मग्‍यासे प्रभुयागु खँ न्‍यंका जुल। 
ACT.9.29	अले ग्रीक भाय्‌ ल्‍हाइपिं यहूदीत नाप नं जवाःसवाः याः जुल। अय्‌जूगुलिं इमिसं वयात स्‍यायेत स्‍वल। 
ACT.9.30	थ्‍व खँ विश्वासीतय्‌सं सियाः शाऊलयात कैसरियाय्‌ ब्‍वना हयाः अनं टार्ससय्‌ छ्वया बिल।
ACT.9.31	थथे यहूदिया, गालील व सामरियाय्‌ च्‍वंगु मण्‍डलीइ सुख शान्‍ति जुल। प्रभुयात हनेगु व वय्‌कःयागु खँ न्‍यनिगुलिं यानाः पवित्र आत्‍मायागु ग्‍वाहालि दयाः मण्‍डली च्‍वन्‍ह्याना वल, अले विश्वासीत नं यक्‍व दयावल।
ACT.9.32	पत्रुस उखें थुखें न्‍यंका जुजुं लुड्‌डाय्‌ च्‍वंपिं चेलातय्‌थाय्‌ नं थ्‍यन। 
ACT.9.33	वं अन एनियास धाःम्‍ह छम्‍ह मनूयात नाप लात। पक्षवातं यानाः व मनू लासां दना वये मफुगु च्‍यादँ दये धुंकल। 
ACT.9.34	पत्रुसं वयात धाल – “एनियास, येशू ख्रीष्‍टं छिगु ल्‍वय्‌ लाय्‌कादी। दनादिसँ, छिगु लासा थनादिसँ।” थुलि धायेवं व मनू जुरुक्‍क दन। 
ACT.9.35	लुडडाय्‌ व शारोनय्‌ च्‍वंपिं मनूतय्‌सं थ्‍व खनाः प्रभुयात विश्वास यात।
ACT.9.36	अबलय्‌ योप्‍पा धाःगु थासय्‌ तबीता धाःम्‍ह छम्‍ह मिसाम्‍ह चेला च्‍वनाच्‍वंगु दु। ग्रीक भासं वयागु नां डोरकास जुइ। व छम्‍ह भिंगु भिंगु जक ज्‍या याना व मेपिन्‍त ग्‍वाहालि याना जुइम्‍ह मिसा खः। 
ACT.9.37	छन्‍हु थ्‍व मिसा उसाँय्‌ मदयाः सित। सीम्‍हयात म्‍वःल्‍हुकाः चेलातय्‌सं तले च्‍वंगु क्‍वथाय्‌ तया तल। 
ACT.9.38	लुड्‌डा योप्‍पां तामपाःगुलिं चेलातय्‌सं पत्रुस अन दनि धकाः सीकाः निम्‍ह मनूयात सःतके छ्वल। इमिसं वनाः धाल – “लिबाकादी मते, याकनं झासँ।”
ACT.9.39	पत्रुस इपिं नाप वन। अन थ्‍यनेवं इमिसं वयात तले क्‍वथाय्‌ ब्‍वना यंकल। भाःत मदुपिं मिसातय्‌सं ख्‍वख्‍वं तबीता मसीनिबलय्‌ वं इमिगु लागि दय्‌कातःगु वसः क्‍यन। 
ACT.9.40	अले वं इपिं फुक्‍कसितं पिने छ्वयाः पुलिं चुयाः प्रार्थना यात। प्रार्थना याये धुंकाः सीम्‍हय्‌सिथाय्‌ स्‍वयाः धाल “तबीता, दना वा।” अले वं मिखा चाय्‌कल, पत्रुसयात खनाः व फ्‍यतुत। 
ACT.9.41	पत्रुसं वयात ल्‍हाः ज्‍वनाः थन। अले फुक्‍क चेलात व भाःत मदुपिं मिसातय्‌त सःताः तबीतायात इमित लः ल्‍हाना बिल।
ACT.9.42	थ्‍व खँ योप्‍पाय्‌ फुक्‍कभनं बय्‌बय्‌ जूगुलिं यक्‍वसिनं प्रभुयात विश्वास यात। 
ACT.9.43	पत्रुस तःन्‍हु तक अन हे सिमोन धाःम्‍ह छेंगूया ज्‍या याइम्‍हय्‌सिगु छेँय्‌ च्‍वन।
ACT.10.1	कैसरियाय्‌ कर्नेलियस नां दुम्‍ह छम्‍ह मनू दु। व इटालिया धाःगु पल्‍टनयाम्‍ह छम्‍ह कप्‍तान खः। 
ACT.10.2	व छम्‍ह धर्मीम्‍ह मनू खः। व व वया जहानपिं फुक्‍कसिनं परमेश्वरयात मानय्‌ याः। वं फ्‍वंवःपिन्‍त नुगः मस्‍यासे ब्‍यू। अले परमेश्वरयात न्‍ह्याबलें प्रार्थना नं याः। 
ACT.10.3	छन्‍हु न्‍हिनय्‌ तीन बजे परमेश्वरया छम्‍ह दूतं दर्शन बियाः वयात – “कर्नेलियस” धकाः सःतूगु वं बांलाक हे ताल।
ACT.10.4	वं स्‍वःगु स्‍वलं तुं यानाः ग्‍याग्‍यां धाल – “प्रभु, छु याये माल, धयादिसँ?”
ACT.10.4	अले दूतं वयात धाल – “छं मेपिन्‍त याःगु ग्‍वाहालि व प्रार्थना खनाः परमेश्वर तसकं लय्‌तायादिल। 
ACT.10.5	आः छं मनूतय्‌त योप्‍पाय्‌ छ्वयाः सिमोन धाःम्‍ह पत्रुसयात सःतके छ्व। 
ACT.10.6	व मनू सिमोन धाःम्‍ह छेंगूया ज्‍या याइम्‍हय्‌सिगु समुद्र सिथय्‌ च्‍वंगु छेँय्‌ च्‍वनाच्‍वंगु दु।”
ACT.10.7	स्‍वर्गदूत वने धुंकाः वं निम्‍ह च्‍यःतय्‌त व थःगु पल्‍टनयाम्‍ह छम्‍ह धर्मीम्‍ह सिपाइँयात सःताः 
ACT.10.8	जूगु खँ फुक्‍कं कनाः योप्‍पाय्‌ छ्वल।
ACT.10.9	कन्‍हय्‌ खुन्‍हु न्‍हिनय्‌ सःतःवंपिं शहरया लिक्‍क थ्‍यन। अबलय्‌ हे पत्रुस कःसिइ प्रार्थना याः वन। 
ACT.10.10	तसकं नये पित्‍याःगुलिं वं नयेगु मतिइ तल। नयेगु ज्‍वरय्‌ याना च्‍वंबलय्‌ हे पत्रुसं दर्शन खन। 
ACT.10.11	स्‍वर्ग चालाः अनं छकू तःधंगु देलासा थेंज्‍याःगु प्‍यखें कुन्‍चाय्‌ ज्‍वनाः पृथ्‍वीइ कुतुं वयाच्‍वंगु खन। 
ACT.10.12	उकी तःता मछियापिं पशु, पंक्षित व घिस्रय्‌ जुया जुइपिं जन्‍तुत दु। 
ACT.10.13	अले “दँ पत्रुस, थुमित स्‍यानाः न” धकाः धयाहःगु सः ताल।
ACT.10.14	वं धाल – “अथे जुइ मखु, प्रभु। जिं ला गुबलें हे शुद्ध मजूगु व नये मज्‍यूगु मनयानि।”
ACT.10.15	हानं सः वल – “परमेश्वरं शुद्ध याना तःगुयात छं शुद्ध मजू धकाः धाये मते।” 
ACT.10.16	थथे स्‍वकः तक जुल। अले व फुक्‍क हानं स्‍वर्गय्‌ तुं थत यंकल।
ACT.10.17	थथे पत्रुसं थःम्‍हं खंगु दर्शनयागु अर्थ छु जुइ धकाः मतिइ तया च्‍वंबलय्‌ लाक्‍क हे कर्नेलियसं छ्वया हःपिं मनूत सिमोनयागु छेँ लुइकाः लुखाय्‌ दनाः 
ACT.10.18	सःताः “सिमोन धाःम्‍ह पत्रुस थन च्‍वनाच्‍वंगु दु ला” धकाः न्‍यन।
ACT.10.19	थ्‍व दर्शनयागु अर्थ छु जुइ धकाः मतिइ तया च्‍वंबलय्‌ पवित्र आत्‍मां पत्रुसयात धयादिल – “कुने स्‍वम्‍ह मनूतय्‌सं छन्‍त माः वयाच्‍वंगु दु। 
ACT.10.20	याकनं क्‍वहां हुँ, अले इपिं नाप छुं संका मयासे सुमुक हुँ। जिं हे इमित छंथाय्‌ छ्वया हयागु खः।”
ACT.10.21	अले पत्रुसं कुहां वनाः इमित धाल – “छिमिसं माला च्‍वंम्‍ह मनू जि हे खः। छिपिं थन छाय्‌ वयागु?”
ACT.10.22	इमिसं धाल – “कर्नेलियस धाःम्‍ह परमेश्वरयात मानय्‌ याइम्‍ह व भिंम्‍ह छम्‍ह कप्‍तान दु। वय्‌कःयात यहूदीतय्‌सं नं मानय्‌ याः। पवित्रम्‍ह स्‍वर्गदूतं दर्शन बियाः छितः सःताः छिगु खँ न्‍यँ धकाः वय्‌कःयात धयादीगुलिं जिपिं वयागु खः।” 
ACT.10.23	अले वं इमित दुने यंकाः उखुन्‍हु अन हे बाय्‌ तल।
ACT.10.23	कन्‍हय्‌ खुन्‍हु पत्रुस इपिं नाप वन। योप्‍पाय्‌ च्‍वंपिं गुम्‍हं गुम्‍हं विश्वासीतय्‌त नं वं ब्‍वना यंकल। 
ACT.10.24	इपिं कंस खुन्‍हु कैसरियाय्‌ थ्‍यन। कर्नेलियस, वया पासापिं व थःथितिपिं फुक्‍क मुंकाः पत्रुसपिनिगु लँ स्‍वयाच्‍वन। 
ACT.10.25	पत्रुस दुहां वने त्‍यंबलय्‌ कर्नेलियसं लुखाय्‌ वयाः वयागु तुति भागि यात। 
ACT.10.26	अय्‌नं पत्रुसं वयात थनाः धाल – “दनादिसँ, जि नं ला छम्‍ह मनू हे खः नि।” 
ACT.10.27	थथे व कर्नेलियस नाप खँ ल्‍हाल्‍हां दुने वन। दुने वं यक्‍व मनूत मुनाच्‍वंगु खन।
ACT.10.28	अले वं इमित धाल – “छम्‍ह यहूदी जुयाः मेपिन्‍थाय्‌ वनाः इपिं नाप संगत याये मज्‍यू धयागु खँ ला छिकपिन्‍सं सि हे स्‍यू। अय्‌नं परमेश्वरं जितः सुं मनूयात शुद्ध मजू व थीमज्‍यूपिं धाये मते धकाः धयादिल। 
ACT.10.29	अय्‌जूगुलिं हे जि छिकपिन्‍सं सःतके हःबलय्‌ म्‍हां मधासे वया। आः छिकपिन्‍सं जितः छाय्‌ सःता दियागु खः, धयादिसँ।”
ACT.10.30	अले कर्नेलियसं धाल – “थनिं प्‍यन्‍हु दत, न्‍हिनेसिया तीन बजे ति जि छेँय्‌ प्रार्थना याना च्‍वनाबलय्‌ त्‍वइसे च्‍वंगु वसः पुनातःम्‍ह छम्‍ह स्‍वर्गदूतं जिगु न्‍ह्यःने दं वयाः 
ACT.10.31	थथे धाल – ‘कर्नेलियस, छं याःगु प्रार्थना व मेपिन्‍त ग्‍वाहालि यानाजूगु परमेश्वरयात तसकं यल। 
ACT.10.32	अय्‌जूगुलिं योप्‍पाय्‌ छं मनूतय्‌त सिमोन धाःम्‍ह पत्रुसयात सःतके छ्व। व मनू सिमोन धाःम्‍ह छेंगूया ज्‍या याइम्‍हय्‌सिगु समुद्र सिथय्‌ च्‍वंगु छेँय्‌ च्‍वनाच्‍वंगु दु।’ 
ACT.10.33	अले जिं उघ्रिमय्‌ हे छिथाय्‌ मनूत छ्वया हया। छि झायादीगु तसकं हे बांलात। परमेश्वरया न्‍ह्यःने प्रभुं छितः धयादीगु खँ न्‍यनेत जिपिं थथे मुनाच्‍वनागु दु।”
ACT.10.34	अले पत्रुसं धाल – “धात्‍थें खः खनि, परमेश्वरं सुयातं ख्‍वाः स्‍वयाः ज्‍या यानामदी।
ACT.10.35	वय्‌कःयात मानय्‌ यानाः भिंगु भिंगु ज्‍या यानाजूपिं न्‍ह्याम्‍हय्‌सितं वय्‌कलं यय्‌कादी। 
ACT.10.36	परमेश्वरं येशू ख्रीष्‍टयापाखें इस्राएलीतय्‌त शान्‍ति बीगु भिंगु खँ न्‍यंकादिल। थ्‍व हे येशू ख्रीष्‍ट फुक्‍कसियां प्रभु खः। 
ACT.10.37	थ्‍व हे भिंगु खँ यूहन्‍नां बप्‍तिस्‍मायागु खँ न्‍यंका जूगु लिपा गालीलंनिसें यहूदिया तकं न्‍यनावंगु दु धकाः छिकपिन्‍सं सि हे स्‍यू। 
ACT.10.38	अले हानं गथे परमेश्वरं थ्‍व हे नासरतयाम्‍ह येशूयात पवित्र आत्‍मां जाय्‌काः यक्‍व शक्ति बियादिल। अले येशूं फुक्‍कसितं भिंकाः शैतानं दुःखकष्‍ट बिया तःपिन्‍त लाय्‌कादिल। छाय्‌धाःसा परमेश्वर वय्‌कः नाप दीगु खः धकाः छिकपिन्‍सं नं स्‍यू।
ACT.10.39	“वय्‌कलं थथे यरूशलेम शहरय्‌ व यहूदियाय्‌ यानादीगु फुक्‍क ज्‍याखँया साक्षी जिपिं हे खः। इमिसं वय्‌कःयात क्रूसय्‌ यख्‍खानाः स्‍यात। 
ACT.10.40	अय्‌नं परमेश्वरं वय्‌कःयात सी धुंकूसां स्‍वन्‍हु दुखुन्‍हु म्‍वाकादिल अले क्‍यनादिल। 
ACT.10.41	वय्‌कः फुक्‍क मनूतय्‌थाय्‌ झाया मदी। परमेश्वरं जिमित थुकियागु साक्षी बीत ल्‍यया तःगुलिं जिमिथाय्‌ झाल। अले जिमिसं वय्‌कः नाप नयेत्‍वने याना। 
ACT.10.42	व हे येशूं जिमित थ्‍व भिंगु खँ न्‍यंका जुइत व परमेश्वरं वय्‌कःयात हे सीपिनि व म्‍वाःपिनि न्‍यायाधीश यानादीगु दु धकाः न्‍यंका जुइत उजं बियादिल। 
ACT.10.43	न्‍हापायापिं अगमवक्तातय्‌सं नं येशूयात विश्वास याःपिं मनूतय्‌गु पाप वय्‌कःयागु नामं जक क्षमा जुइ फु धकाः धया वंगु दु।”
ACT.10.44	थथे पत्रुसं नवाना च्‍वंबलय्‌ हे न्‍यना च्‍वंपिं मनूतय्‌के पवित्र आत्‍मा झाल। 
ACT.10.45	थथे यहूदीमखुपिन्‍त नं पवित्र आत्‍मां जाय्‌कादीगु खनाः पत्रुस नाप वःपिं यहूदी विश्वासीत अजूचाल, 
ACT.10.46	छाय्‌धाःसा इपिं थी थी भासं नवानाः परमेश्वरयात तःधंका च्‍वंगु इमिसं ताल। अले पत्रुसं धाल – 
ACT.10.47	“झीत थें थुमित नं पवित्र आत्‍मां जाय्‌कादी धुंकल। आः सुनां थुमित बप्‍तिस्‍मा बी मते धकाः पने फइ?” 
ACT.10.48	थुलि धयाः वं इमित येशू ख्रीष्‍टयागु नामं बप्‍तिस्‍मा काये माः धकाः उजं बिल। अले इमिसं वयात छुं ई तक इपिं नापं च्‍वनादिसँ धकाः बिन्‍ति यात।
ACT.11.1	यहूदीमखुपिन्‍सं नं परमेश्वरयागु वचन न्‍यनाः विश्वास यात धकाः यहूदियाय्‌ च्‍वंपिं प्रेरितत व मेपिं विश्वासीतय्‌सं सीकल। 
ACT.11.2	पत्रुस यरूशलेमय्‌ लिहां वंबलय्‌ इमिसं वयात थथे धकाः ब्‍वःबिल – 
ACT.11.3	“यहूदीमखुपिन्‍थाय्‌ वनाः छं नयेत्‍वने याना वयागु ला?”
ACT.11.4	अले वं छगू छगू दतले जूगु खँ फुक्‍कं इमित थुकथं कन – 
ACT.11.5	“योप्‍पाय्‌ छन्‍हु प्रार्थना याना च्‍वनाबलय्‌ जिं दर्शन खना। व दर्शनय्‌ जिं छकू देलासा थेंज्‍याःगु प्‍यखें कुन्‍चाय्‌ ज्‍वनाः स्‍वर्गं जिथाय्‌ कुतुं वयाच्‍वंगु खना। 
ACT.11.6	जिं क्‍वथीक स्‍वयाबलय्‌ उकी पशु, पंक्षि, घिस्रय्‌ जुया जुइपिं जन्‍तुत खना। 
ACT.11.7	अले जिं थथे धया हःगु सः ताया – ‘दँ पत्रुस, थुमित स्‍यानाः न।’
ACT.11.8	“जिं लिसः बिया – ‘मखु प्रभु, थौं तक जिं शुद्ध मजूगु व थीमज्‍यूगु मनयानि।’
ACT.11.9	“स्‍वर्गं हानं जितः थथे धया हल – ‘परमेश्वरं शुद्ध याःगुयात छं शुद्ध मजू धकाः धाये मते।’ 
ACT.11.10	थथे स्‍वकः तक जुइ धुंकाः व फुक्‍कं स्‍वर्गय्‌ तुं थत यंकल।
ACT.11.11	“अबलय्‌ हे कैसरियां जितः सःतःवःपिं स्‍वम्‍ह मनूत जि च्‍वनाच्‍वनागु छेँय्‌ थ्‍यंकः वल। 
ACT.11.12	पवित्र आत्‍मां जितः म्‍हां मधासे इपिं नाप सुमुक हुँ धकाः धयादिल। अले योप्‍पाय्‌ च्‍वंपिं खुम्‍ह विश्वासीत नाप जि कर्नेलियसयाथाय्‌ वना। 
ACT.11.13	छम्‍ह स्‍वर्गदूतं छेँय्‌ वयाः वयात थथे धाःगु खँ वं जिमित कन – ‘योप्‍पाय्‌ मनूत छ्वयाः सिमोन धाःम्‍ह पत्रुसयात सःतके छ्व। 
ACT.11.14	थ्‍व हे मनुखं छंगु व छिमि फुक्‍क जहानपिनिगु पाप क्षमा जुइगु खँ कनी।’
ACT.11.15	“जि इपिं लिसे नवाना च्‍वनाबलय्‌ झीत थें इमित नं पवित्र आत्‍मां जाय्‌कादिल। 
ACT.11.16	थथे जुसेंलि प्रभुं धयादीगु खँ जितः लुमंसे वल – ‘यूहन्‍नां ला लखं बप्‍तिस्‍मा बियाच्‍वन, अय्‌नं छिमित पवित्र आत्‍मां बप्‍तिस्‍मा बी।’
ACT.11.17	परमेश्वरं थथे येशू ख्रीष्‍टयात विश्वास यानाः झीत पवित्र आत्‍मा बियादी थें इमित नं पवित्र आत्‍मा बियादिल धाःसा जि सु खः धकाः परमेश्वरं बीत्‍यंगु पनेत, जिं परमेश्वरयात पने फु ला?”
ACT.11.18	इमिसं फुक्‍क खँ न्‍यने धुंकाः पत्रुसयात ब्‍वःबीगु त्‍वःताः थथे धकाः परमेश्वरयात तःधंकल – “अय्‌सा परमेश्वरं यहूदीमखुपिन्‍त नं पश्‍चाताप याकाः म्‍वाकादिल खनि।”
ACT.11.19	स्‍तिफनसयात स्‍याये धुंकाः सास्‍ति फये मफयाः विश्वासीतय्‌सं फोनिके, साइप्रस व एन्‍टिओखियाय्‌ बिस्‍युं वनाः अन इमिसं यहूदीतय्‌त जक भिंगु खँ न्‍यंका जुल।
ACT.11.20	अय्‌नं साइप्रसय्‌ व कुरेनीइ च्‍वंपिं विश्वासीत गुलिसिनं धाःसा एन्‍टिओखियाय्‌ वयाः यहूदीमखुपिन्‍त नं प्रभु येशूयागु खँ न्‍यंकल। 
ACT.11.21	प्रभु इपिं लिसे दीगुलिं यक्‍व मनूतय्‌सं प्रभुयात विश्वास यात। 
ACT.11.22	थथे अन नं विश्वासीत दत धयागु खँ यरूशलेमया मण्‍डलीयापिन्‍सं सियाः बारनाबासयात एन्‍टिओखियाय्‌ छ्वया हल। 
ACT.11.23	थथे व अन वयाः परमेश्वरं अन च्‍वंपिं विश्वासीतय्‌त बियादीगु आशिष खनाः तसकं लय्‌ताल। अले वं इमित मग्‍यासे दुनुगलंनिसें प्रभु नाप जुया च्‍वने माः धकाः स्‍यनेकने यात। 
ACT.11.24	थ्‍व बारनाबास धाःम्‍ह तसकं भिंम्‍ह तःधंगु विश्वास दुम्‍ह व पवित्र आत्‍मां जाःम्‍ह मनू खः। वं यानाः तःम्‍हय्‌सिनं हे प्रभुयात विश्वास यात।
ACT.11.25	अले व टार्ससय्‌ शाऊलयात माः वन। 
ACT.11.26	लुइके धुंकाः वयात एन्‍टिओखियाय्‌ ब्‍वना हल। इपिं अन दच्‍छि तक च्‍वनाः मण्‍डलीइ च्‍वंपिं यक्‍वसित हे स्‍यनेकने यात। एन्‍टिओखियाय्‌ हे दकलय्‌ न्‍हापां विश्वासीतय्‌त ख्रीष्‍टियन धायेगु यात।
ACT.11.27	छन्‍हु यरूशलेमं सुं अगमवक्तात एन्‍टिओखियाय्‌ वल। 
ACT.11.28	इपिं मध्‍ये अगाबस धाःम्‍हय्‌सिनं संसारय्‌ न्‍यंक हे अनिकाल जुइतिनि धकाः आत्‍मायागु शक्तिं अगमवाणी कन। थ्‍व अनिकाल कैसर क्‍लौडियसया पालय्‌ जुल।
ACT.11.29	अथेजूगुलिं अन च्‍वंपिं चेलातय्‌सं फक्‍व धिबा ल्‍हानाः यहूदियाय्‌ च्‍वंपिं विश्वासीतय्‌त ग्‍वाहालि यायेगु क्‍वःछित। 
ACT.11.30	मुंगु भेटी शाऊल व बारनाबासयागु ल्‍हातं यरूशलेमया मण्‍डलीया थकालिपिन्‍त बीके छ्वल।
ACT.12.1	अबलय्‌ हेरोद जुजुं गुम्‍हं गुम्‍हं विश्वासीतय्‌त सास्‍ति बीगु यात। 
ACT.12.2	वं यूहन्‍नाया दाजु याकूबयात तरवारं स्‍याकल। 
ACT.12.3	थुकिं यानाः यहूदीतय्‌ नायःत लय्‌ताःगुलिं झन पत्रुसयात नापं ज्‍वनेत न्‍ह्यचिल। वयात ज्‍वंगु सोडा मतःगु मरि नयेगु नखःबलय्‌ खः। 
ACT.12.4	पत्रुसयात ज्‍वनाः झ्‍यालखानाय्‌ तल। नखः धुंकाः जक मनूतय्‌गु न्‍ह्यःने यंकेगु मतिइ तयाः प्‍यम्‍ह प्‍यम्‍ह यानाः प्‍यथ्‍वः सिपाइँतय्‌त पाः तया तल।
ACT.12.5	पत्रुसयात झ्‍यालखानाय्‌ कुना तःबलय्‌ मण्‍डलीइ च्‍वंपिन्‍सं वयात त्‍वःता ब्‍यु धकाः परमेश्वरयाके प्रार्थना यानाच्‍वन।
ACT.12.6	हेरोदं मनूतय्‌ न्‍ह्यःने यंकेगु न्‍ह्यर्खुन्‍हु चान्‍हय्‌ पत्रुस निम्‍ह सिपाइँतय्‌गु दथुइ निपु सिखलं चिकाः द्यनाच्‍वन। लुखाय्‌ नं सिपाइँ पाः च्‍वनाच्‍वंगु दु। 
ACT.12.7	अबलय्‌ हे प्रभुयाम्‍ह छम्‍ह स्‍वर्गदूत अन खने दय्‌कः वल। अले अन झल्‍ल च्‍वन। स्‍वर्गदूतं पत्रुसयात म्‍हय्‌ गिलिगिलि यानाः “याकनं दँ” धकाः थन। पत्रुसया ल्‍हातय्‌ चिनातःगु सिखः ब्‍यनाः कुतुं वन। 
ACT.12.8	स्‍वर्गदूतं वयात धाल – “लं फ्‍यु अले लाकां न्‍ह्या।” वं धाःथें यात। स्‍वर्गदूतं वयात हानं धाल – “गां न्‍ययाः जि ल्‍यू ल्‍यू वा।”
ACT.12.9	पत्रुस वया ल्‍यू ल्‍यू वन। थ्‍व फुक्‍कं जुयाच्‍वंगु धात्‍थें खः धकाः वं मस्‍यू। वयात ला थ्‍व फुक्‍कं म्‍हगसय्‌ म्‍हना च्‍वंथें च्‍वन। 
ACT.12.10	थथे इपिं पाः च्‍वना च्‍वंपिं निथ्‍वः सिपाइँतय्‌त पुलाः शहरय्‌ वनेगु नँयागु ध्‍वाखाय्‌ थ्‍यन। ध्‍वाखा नं अथें चाला वन, लँय्‌ थ्‍यनेवं स्‍वर्गदूतं वयात त्‍वःता वन।
ACT.12.11	अले तिनि पत्रुसं वाः चायाः थथे धाल – “आः तिनि जिं सिल का, प्रभुं जितः थःम्‍ह स्‍वर्गदूत छ्वया हयाः यहूदीतय्‌त आशां थ्‍यानाः हेरोदया ल्‍हातं त्‍वःतकादीगु खनी।”
ACT.12.12	थथे मतिइ ततं पत्रुस मर्कूस धाःम्‍ह यूहन्‍नाया मां मरियमयागु छेँय्‌ थ्‍यन। अन यक्‍व मनूत प्रार्थना याना च्‍वंगु दु। 
ACT.12.13	वं लुखाय्‌ सः बिल। अले रोदा धाःम्‍ह भ्‍वातिंनं खापा खं वल। 
ACT.12.14	पत्रुसयागु सः म्‍हसीकाः वं तसकं लय्‌तायाः खापा हे मचाय्‌कुसे दुने च्‍वंपिन्‍त निं “पत्रुस वल” धकाः धाः वन।
ACT.12.15	इमिसं वयात धाल – “छ वीँ जुल जुइ का।” अय्‌नं रोदां पत्रुस हे खः धकाः जिद्दि यानाच्‍वन। अले इमिसं धाल – “अय्‌सा व पत्रुसया स्‍वर्गदूत जुइ।”
ACT.12.16	पत्रुसं धाःसा खापाय्‌ सः बिया हे च्‍वन। खापा चाय्‌कूबलय्‌ वयात खनाः इपिं छक्‍क जुल। 
ACT.12.17	अले वं इमित हाले मते धकाः ल्‍हाः भाय्‌ यानाः प्रभुं वयात गुकथं झ्‍यालखानां पित ब्‍वना हयादिल धयागु खँ फुक्‍क कन। वं इमित – “थ्‍व खँ याकूब व मेपिं विश्वासीतय्‌त नं धया ब्‍यु” धकाः धयाः अनं मेथाय्‌ वन।
ACT.12.18	सुथय्‌ सिपाइँत “पत्रुसयात छु जुल” धकाः तसकं आछु आछु कनाच्‍वन। 
ACT.12.19	हेरोदं पत्रुसयात मालां नं लुइके मफुगुलिं झ्‍यालखानाय्‌ पाः च्‍वंपिन्‍त जाँचय्‌ यानाः फुक्‍कसित स्‍याना छ्व धकाः उजं बिल। अनं लिपा हेरोद यहूदियां कैसरियाय्‌ वनाः अन हे च्‍वन।
ACT.12.20	हेरोद टुरोस व सिडोनय्‌ च्‍वंपिं मनूत लिसे तसकं तं चाया च्‍वंगुलिं इमिसं मिलय्‌ जुयाः हेरोदयात लय्‌ताय्‌केत स्‍वयाच्‍वन। उकिं इमि सुं मनूत वयाः हेरोदया बलस्‍तस धाःम्‍ह मनूयात ल्‍हातय्‌ कयाः मिलय्‌ जुया च्‍वनेगु धकाः बिन्‍ति यात, छाय्‌धाःसा हेरोदयागु हे देशं इमिसं नसा कयाच्‍वंगु खः। 
ACT.12.21	क्‍वःछिना तःखुन्‍हु हेरोद लाय्‌कू वसः पुनाः सिंहासनय्‌ च्‍वंवल। अले वं इमित न्‍वचु बिल। 
ACT.12.22	अले मनूत थथे धकाः हाला हल – “थ्‍व ला द्यःयागु सः खः, मनूयागु मखु।” 
ACT.12.23	जुजुं परमेश्वरयात तःमधंकुसे थः हे तःधं जूगुलिं उघ्रिमय्‌ छम्‍ह प्रभुयाम्‍ह स्‍वर्गदूतं वयात मफय्‌का बिल। अले व की दायाः सित।
ACT.12.24	अय्‌सां परमेश्वरयागु भिंगु खँ यक्‍व थासय्‌ न्‍यना वन, अले विश्वासीत नं यक्‍व दयावन। 
ACT.12.25	बारनाबास व शाऊल भेटी बीगु ज्‍या सिधय्‌काः मर्कूस धाःम्‍ह यूहन्‍नायात नं ब्‍वनाः यरूशलेमं एन्‍टिओखियाय्‌ लिहां वन।
ACT.13.1	एन्‍टिओखियाय्‌ च्‍वंगु मण्‍डलीइ अगमवक्ता व गुरूत नं दु। थुपिं बारनाबास, हाकु धाःम्‍ह शिमियोन, कुरेनीं वःम्‍ह लुकियस, दरबारय्‌ हेरोद जुजु नाप ब्‍वलंम्‍ह मनेन व शाऊल खः। 
ACT.13.2	थुपिं अपसं च्‍वनाः प्रभुया आराधना यानाच्‍वंबलय्‌ पवित्र आत्‍मां थथे धयादिल – “बारनाबास व शाऊलयात जिं सःतागु ज्‍याय्‌ छ्व।” 
ACT.13.3	अले इमिसं अपसं च्‍वनाः प्रार्थना यानाः छेनय्‌ ल्‍हाः तयाः इमित ज्‍याय्‌ छ्वया बिल।
ACT.13.4	थथे इपिं पवित्र आत्‍मां छ्वःगु ज्‍याय्‌ वन। इपिं सिलुकिया जुयाः साइप्रस टापुपाखे लःजहाजं वन। 
ACT.13.5	सलामिसय्‌ थ्‍यंकाः इमिसं अन यहूदीतय्‌ धर्मशास्‍त्र स्‍यनिगु छेँय्‌ वनाः वचन न्‍यंकल। इमित ग्‍वाहालि बीत मर्कूस धाःम्‍ह यूहन्‍नायात नं इपिं नाप ब्वना यंकल।
ACT.13.6	इपिं सलामिसं पाफोस धाःगु शहरय्‌ थ्‍यंकः वन। अन इमिसं छम्‍ह फताहा अगमवक्ता बार-येशू धाःम्‍ह यहूदी झाँक्री नाप लात। 
ACT.13.7	व छम्‍ह बुद्धि दुम्‍ह सर्गियस पौलुस धाःम्‍ह तःधंम्‍ह हाकिमयागु छेँय्‌ च्‍वनिम्‍ह खः। व तःधंम्‍ह हाकिमं परमेश्वरयागु भिंगु खँ न्‍यने मास्‍ति वय्‌काः बारनाबास व शाऊलयात सःतल। 
ACT.13.8	एलुमास धाःम्‍ह बार-येशूं धाःसा तःधंम्‍ह हाकिमयात परमेश्वरयागु खँ मन्‍यंकेगु कुतः यात।
ACT.13.9	थथे याःगुलिं शाऊलं (वयात आः पावल नं धाः)
ACT.13.10	“छ शैतानया मचा, फुक्‍क भिंगु ज्‍याया शत्रु, लुच्‍चा, थगय्‌ जक यानाः नया जुइम्‍ह, छु छं प्रभुयागु सत्‍य खँयात स्‍यंकेत स्‍वयेगु ज्‍या त्‍वःते मखु ला? 
ACT.13.11	प्रभुं छन्‍त सजाँय बियादी धुंकल। छुं ई तक छ कां जुइ। अले छंगु मिखां निभाः जः खनी मखु।” थुलि धायेवं एलुमासं छुं हे मखना वन। अले ल्‍हाः ज्‍वना यंकिम्‍ह सुं मनू दु ला धकाः पचि पचि याः जुल।
ACT.13.12	थ्‍व खनाः तःधंम्‍ह हाकिमं अजूचायाः परमेश्वरयागु स्‍यना खँय्‌ विश्वास यात। 
ACT.13.13	पावल व वया पासापिं पाफोसं लः जहाजय्‌ च्‍वनाः पामफिलियाय्‌ लाःगु पर्गा धाःगु शहरय्‌ थ्‍यंकः वल। यूहन्‍ना धाःसा इमित अन हे त्‍वःताः यरूशलेमय्‌ लिहां वन। 
ACT.13.14	इपिं पर्गां तुं पिसिदिया जिल्‍लाय्‌ लाःगु एन्‍टिओखियाय्‌ वन।
ACT.13.14	विश्रामबार
ACT.13.15	व्‍यवस्‍थायागु सफू व अगमवक्तातय्‌गु सफू ब्‍वने धुंकाः थकालिपिन्‍सं इमित सःताः थथे धाल – “किजापिं, थ्‍व मनूतय्‌त छुं भिंगु खँ न्‍यंके मास्‍ति वःसा, धयादिसँ।”
ACT.13.16	अले पावलं दनाः ल्‍हाः भाय्‌ यानाः थथे धाल – “इस्राएली दाजुकिजापिं व परमेश्वरयात मानय्‌ याइपिं, जिगु खँ न्‍यनादिसँ।
ACT.13.17	“इस्राएलीतय्‌ परमेश्वरं झी तापाःबाज्‍यापिन्‍त ल्‍ययादिल, अले मिश्र देशय्‌ च्‍वना च्‍वंबलय्‌ इमित तःधंकादिल। अले थःगु शक्ति क्‍यनाः इमित अनं पित ब्‍वना हयादिल।
ACT.13.18	पीदँ तक मरुभूमिइ च्‍वंबलय्‌ इमिगु मभिंगु ज्‍याखँयात सह यानादिल।
ACT.13.19	लिपा परमेश्वरं हे कनानय्‌ च्‍वंपिं न्‍हय्‌गू जातियात नाश यानाः इमिगु देश थुमित लः ल्‍हानादिल।
ACT.13.20	थथे जुइत प्‍यसः व न्‍ययदँ (४५०) बित।
ACT.13.20	“अनं लिपा इमित राज्‍य याकेत परमेश्वरं न्‍यायाधीशत छ्वया हयादिल। थुमिसं शमूएल धाःम्‍ह अगमवक्तायागु पालय्‌ तक ज्‍या यात।
ACT.13.21	अले इमिसं छम्‍ह जुजु फ्‍वन। अले परमेश्वरं पीदँ तक बेन्‍यामीन कुलयाम्‍ह कीशया काय्‌ शाऊल धाःम्‍हय्‌सित जुजु दय्‌कादिल। 
ACT.13.22	लिपा थ्‍व जुजुयात लिकयाः परमेश्वरं दाऊद धाःम्‍हय्‌सित ल्‍ययादिल। थ्‍व हे दाऊदयात वय्‌कलं थथे धयादिल – ‘जिं जिगु मन नाप मिलय्‌ जूम्‍ह यिसैया काय्‌ दाऊदयात लुइके धुन। थ्‍वं हे जिं धयागु फुक्‍क याइ।’
ACT.13.23	“थ्‍व हे मनूया कुलं परमेश्वरं इस्राएलयात मुक्ति बीम्‍ह येशूयात छ्वया हयादिल। थथे छ्वया हये धकाः वय्‌कलं न्‍हापा हे बचं बियादीगु खः। 
ACT.13.24	येशू झाये न्‍ह्यः बप्‍तिस्‍मा बीम्‍ह यूहन्‍नां वयाः फुक्‍क इस्राएलीतय्‌त पापं लिच्‍यु अले बप्‍तिस्‍मा का धकाः न्‍यंकाः जुल।
ACT.13.25	यूहन्‍नां थःगु ज्‍या सिधय्‌काः थथे धाःगु खः – ‘छिमिसं जि सु धकाः ताय्‌का च्‍वना? जि व हे मखु। जि लिपा छम्‍ह झायाच्‍वंगु दु। जि ला वय्‌कःयागु लाकां पुतु फ्‍यनेत नं मल्‍वः।’”
ACT.13.26	“दाजुकिजापिं, अब्राहामया सन्‍तान जूसां वा परमेश्वरयात मानय्‌ याइपिं यहूदीमखुपिं जूसां थ्‍व मुक्तियागु खँ परमेश्वरं झी फुक्‍कसितं छ्वया हयादीगु खः। 
ACT.13.27	यरूशलेमय्‌ च्‍वंपिन्‍सं व इमि शासकतय्‌सं वय्‌कःयात म्‍हसीके मफुत। विश्रामबार पतिकं ब्‍वना वयाच्‍वंगु अगमवक्तातय्‌गु सफुलिइ च्‍वयातःगु खँ न्‍यंसां नं इमिसं थुइके मफुत। अय्‌जूगुलिं इमिसं वय्‌कःयात स्‍यानाः अगमवक्तातय्‌सं धाःगु खँ पूवंकल। 
ACT.13.28	वय्‌कःयाके स्‍याना छ्वये माःगु छुं हे दोष लुइके मफुसां इमिसं पिलातसयाके ‘वयात स्‍याना छ्व’ धकाः फ्‍वन।
ACT.13.29	“थथे च्‍वया तःथें वय्‌कःयात जूवये माःगु फुक्‍क जुइ धुंकाः इमिसं वय्‌कःयात क्रूसं क्‍वकयाः चिहानय्‌ तया बिल।
ACT.13.30	तर परमेश्वरं वय्‌कःयात सीम्‍हं म्‍वाकादिल। 
ACT.13.31	अले तःन्‍हु तक थःपिं नाप गालीलंनिसें यरूशलेमय्‌ थ्‍यंक वःपिन्‍थाय्‌ खने दय्‌कः झाल। थुपिं आः तक थ्‍व खँया साक्षी दनि।
ACT.13.32	“आः जिमिसं परमेश्वरं झी तापाःबाज्‍यापिन्‍त बी धकाः धयादीगु थ्‍व हे भिंगु खँ छिमित कं वयाच्‍वना। 
ACT.13.33	थ्‍व हे खँ वय्‌कलं सीम्‍ह येशूयात म्‍वाकाः आः झी इमि सन्‍तानयागु निंतिं पूवंकादिल। निगूगु भजनय्‌ येशूया खँय्‌ थथे च्‍वयातःगु दु –
ACT.13.33	‘छ जिमि काय्‌ खः।
ACT.13.33	थनिंनिसें जि छं बाः जुल।’
ACT.13.34	परमेश्वरं वय्‌कःयात गुबलें सी म्‍वाय्‌क म्‍वाकादीगु खँय्‌ थथे धयादिल –
ACT.13.34	‘जिं दाऊदयात बी धकाः
ACT.13.34	धयागु पवित्र आशिष छिमित बी।’
ACT.13.35	मेगु भजनय्‌ नं दाऊदं थथे धयातःगु दु –
ACT.13.35	‘अले छिं थःम्‍ह पवित्रम्‍ह मनूयात
ACT.13.35	ध्‍व‍गिकेबी मखु।’
ACT.13.36	थ्‍व खँ दाऊदं थःगु बारे च्‍वयातःगु मखु, छाय्‌धाःसा परमेश्वरया इच्‍छाकथं सेवा यानाः सी धुंकाः वयात वया तापाःबाज्‍यापिं नापं थुना बिल। अले वयागु सीम्‍ह ध्‍वगिना वन। 
ACT.13.37	अय्‌नं गुम्‍हय्‌सित थ्‍व खँ धाःगु खः व ला ध्‍वगिना मवं, बरु परमेश्वरं वय्‌कःयात सीम्‍हं हानं म्‍वाकादिल।
ACT.13.38	“अय्‌जूगुलिं दाजुकिजापिं, छिकपिन्‍सं थ्‍व खँ थुइकादिसँ। थ्‍व हे मनूयागु नामं छिमिगु पाप क्षमा जुइ धकाः जिमिसं धयाच्‍वनागु खः। 
ACT.13.39	वय्‌कःयात विश्वास याःपिनिगु न्‍ह्याथेंज्‍याःगु पाप नं क्षमा याना बी। थ्‍व ज्‍या मोशां ब्‍यूगु व्‍यवस्‍थां याये मफुत। 
ACT.13.40	उकिं होश यानादिसँ। अगमवक्तातय्‌सं च्‍वयातःगु थ्‍व खँ छिकपिन्‍त लाः मवयेमा –
ACT.13.41	‘अय्‌ मूर्खत,
ACT.13.41	हेबाय्‌चबाय्‌ जक याना जुइपिं,
ACT.13.41	थुइके मफयाः
ACT.13.41	छिपिं अथें सिना वनी।
ACT.13.41	छिपिं दुबलय्‌ हे
ACT.13.41	जिं छगू थज्‍याःगु ज्‍या याये।
ACT.13.41	जिं यानागु थ्‍व ज्‍या
ACT.13.41	छिमित सुनानं कन धाःसां
ACT.13.41	छिमिसं गुबलें नं पत्‍याः याइ मखु।’”
ACT.13.42	पावल व बारनाबास धर्मशास्‍त्र स्‍यनिगु छेँनं पिहां वयाच्‍वंबलय्‌ मनूतय्‌सं वइगु विश्रामबार खुन्‍हु नं कं झासँ धकाः बिन्‍ति यात। 
ACT.13.43	सभा क्‍वचाय्‌ धुंकाः यक्‍व हे यहूदीत व यहूदी जूपिं मनूत इपिं नाप वन। पावल व बारनाबासं परमेश्वरं धयादी थें याना च्‍वँ धकाः इमित बःबियाः धाल।
ACT.13.44	मेगु विश्रामबार खुन्‍हु परमेश्वरयागु वचन न्‍यनेत शहरय्‌ च्‍वंपिं अप्‍वः थें मनूत वल। 
ACT.13.45	थथे यक्‍व मनूत न्‍यं वःगु खनाः यहूदीतय्‌ नायःतय्‌गु नुगः मुल। अले इमिसं पावलं धाःगु खँ ख हे मखु धकाः हेस्‍यानाः वयात मभिंकाः खँ ल्‍हात।
ACT.13.46	अय्‌नं पावल व बारनाबासं मग्‍यासे थथे धाल – “परमेश्वरयागु भिंगु खँ छिकपिन्‍त निं न्‍हापा लाक्‍क न्‍यंके माःगु खः। छिकपिन्‍सं हे न्‍यने मयः धाल धाःसा, अले थःपिन्‍त अनन्‍त जीवन कायेत मल्‍वःपिं ताय्‌कल धाःसा आः जिपिं यहूदीमखुपिन्‍थाय्‌ वनाः कं वने। 
ACT.13.47	छाय्‌धाःसा थथे या धकाः प्रभुं हे जिमित धयादीगु दु –
ACT.13.47	‘जिं छिमित यहूदीमखुपिन्‍थाय्‌
ACT.13.47	जः ह्वलेत,
ACT.13.47	अले संसारयात मुक्तियागु लँ
ACT.13.47	क्‍यनेत छ्वयाच्‍वना।’”
ACT.13.48	थ्‍व न्‍यनाः यहूदीमखुपिं तसकं लय्‌लय्‌ ताल। इमिसं परमेश्वरयागु वचनयात तःधंकल। अले अनन्‍त जीवन बीत ल्‍यया तःपिं मनूतय्‌सं विश्वास यात। 
ACT.13.49	थथे प्रभुयागु वचन उगु इलाकाय्‌ फुक्‍क थासय्‌ न्‍यना वन।
ACT.13.50	अय्‌नं यहूदीतय्‌सं नां जाःपिं धर्मीपिं मिसातय्‌त व शहरय्‌ च्‍वंपिं नायःतय्‌त ग्‍वाकाः पावल व बारनाबासयात ख्‍यानाः इमिगु इलाकां पितिना छ्वल। 
ACT.13.51	अले इपिं थःगु लाकामय्‌ च्‍वंगु धू था था यानाः आइकोनियनय्‌ वन।
ACT.13.52	एन्‍टिओखियाय्‌ च्‍वंपिं चेलात पवित्र आत्‍मां जायाः लय्‌तायाच्‍वन।
ACT.14.1	आइकोनियनय्‌ थ्‍यंकाः नं इपिं निम्‍हं धर्मशास्‍त्र स्‍यनिगु छेँय्‌ वन। अन इमिसं तसकं बांलाक नवाःगुलिं यक्‍व हे यहूदीतय्‌सं व यहूदीमखुपिन्‍सं नं विश्वास यात। 
ACT.14.2	विश्वास मयाःपिं यहूदीतय्‌सं यहूदीमखुपिन्‍त ग्‍वाकाः विश्वासीतय्‌त मयय्‌कल। 
ACT.14.3	अय्‌नं इपिं मग्‍यासे प्रभुयागु वचन स्‍यँस्‍यं तःन्‍हु तक अन च्‍वनाच्‍वन। इमिसं नवाःगु प्रभुयागु वचन खः धकाः दसि बीत इमिसं यक्‍व अजूचायापुगु चिं व ज्‍या यानाक्‍यन। 
ACT.14.4	अन शहरय्‌ च्‍वंपिं मनूत निगू पुचः जुयाः बाया वन। छपुचः मनूतय्‌सं यहूदीतय्‌गु पँ लित, अले मेपिन्‍सं प्रेरिततय्‌गु पँ लित।
ACT.14.5	हाकिमत नाप मिलय्‌ जुयाः यहूदीत व यहूदीमखुपिन्‍सं इमित ल्‍वहँतं कय्‌काः स्‍यायेत 
ACT.14.6	स्‍वयाच्‍वंगु दु धकाः सीकाः इपिं लुकोनियाय्‌ च्‍वंगु लुस्‍त्रा व डर्बी धाःगु शहर व इमिगु जःखः च्‍वंगु जिल्‍ला जुयाः बिस्‍युं वन। 
ACT.14.7	अन नं इमिसं भिंगु खँ न्‍यंका जुल।
ACT.14.8	अबलय्‌ लुस्‍त्राय्‌ छम्‍ह लंग्राम्‍ह मनू दु। बूसांनिसें लंग्रा जूगुलिं गुबलें न्‍यासि वने मलंनि। 
ACT.14.9	पावलं न्‍यंकाच्‍वंगु खँ वं नं न्‍यन। पावलं वयात मिखा हे लिमकासे स्‍वयाच्‍वन। वयाके थःगु ल्‍वय्‌ लाय्‌का बी धयागु विश्वास दु धकाः सीकाः पावलं वयात 
ACT.14.10	तःसलं थथे धाल – “दनादिसँ।” थुलि धायेवं हे व जुरुक्‍क दनाः न्‍यासि जुल।
ACT.14.11	पावलं थथे लाय्‌कूगु खनाः यक्‍व मनूतय्‌सं ततःसलं हालाः लुकोनियायागु भासं थथे धाल – “द्यः हे मनू जुयाः झीथाय्‌ वयाच्‍वंगु खः।” 
ACT.14.12	पावल न्‍ह्यलुवाः नवाःम्‍ह जूगुलिं इमिसं वयात हर्मेस द्यः अले बारनाबासयात जिउस द्यः धकाः नां तल। 
ACT.14.13	शहरया पिनेसं जिउसयागु देगः दु। देगया द्यःपाःलाः स्‍वांमाः व द्वहं ज्‍वनाः शहरयागु ध्‍वाखाय्‌ वल। वं व अन मुना च्‍वंपिं मनूतय्‌सं बारनाबास व पावलयात पुजा यायेत स्‍वल।
ACT.14.14	थ्‍व खँ इमिसं सियाः थःथःगु लं खुनाः मनूतय्‌गु हुलय्‌ दुहां वनाः तःसलं हालाः थथे धाल – 
ACT.14.15	“दाजुकिजापिं, छिकपिन्‍सं थ्‍व छु याना दियागु? जिपिं नं ला छिकपिं थें हे थ्‍व संसारयापिं मनूत खः नि। जिमिसं ला छिकपिन्‍त भिंगु खँ कनाः थथे म्‍वाः मदुगु ज्‍यां त्‍वःतकाः स्‍वर्ग, पृथ्‍वी, समुद्र व अन च्‍वंगु दक्‍व फुक्‍कं सृष्‍टि यानादीम्‍ह म्‍वाःम्‍ह परमेश्वरपाखे लिफः स्‍वकेत जक स्‍वयाच्‍वनागु खः।
ACT.14.16	न्‍हापा न्‍हापायापिं मनूतय्‌त परमेश्वरं इमि यःथें याके बियादिल। 
ACT.14.17	अथेसां वय्‌कलं भिंगु भिंगु ज्‍या यानाः थः सु खः धकाः क्‍यना मदीगु मखु। वय्‌कलं छिकपिन्‍त स्‍वर्गं इलय्‌ ब्‍यलय्‌ वा वय्‌काः फलफुल व अन्‍न सय्‌कादिल। अले छिकपिन्‍त नयेगुत्‍वनेगु बियाः लय्‌ ताय्‌का तःम्‍ह नं थ्‍व हे परमेश्वर खः।” 
ACT.14.18	प्रेरिततय्‌सं बल्‍लं थथे धयाःतिनि थःपिन्‍त पुजा यायेत्‍यंपिन्‍त पने फत।
ACT.14.19	छन्‍हु यहूदीत एन्‍टिओखिया व आइकोनियनं निसें अन वयाः अन च्‍वंपिं मनूतय्‌त ल्‍हातय्‌ कयाः पावलयात ल्‍वहँतं कय्‌कल। अले सित जुइ धकाः शहरं पिने सालाः वांछ्वय्‌ यंकल। 
ACT.14.20	अन च्‍वंपिं विश्वासीत वयात वांछ्वया तःथाय्‌ स्‍वः वन। अले पावल दनाः शहरय्‌ वन। कन्‍हय्‌ खुन्‍हु हे पावल बारनाबास नाप डर्बिइ वन।
ACT.14.21	अन नं इमिसं भिंगु खँ न्‍यंकूगुलिं विश्वासीत यक्‍व दत। लिपा इपिं लुस्‍त्रा, आइकोनियन जुयाः एन्‍टिओखियाय्‌ लिहां वल। 
ACT.14.22	इमिसं विश्वासीतय्‌त विश्वासय्‌ बल्‍लाना च्‍वनेत साहस बिल। अले थथे धकाः नं स्‍यन – “परमेश्वरया राज्‍यय्‌ दुहां वनेत झीसं थज्‍याःगु दुःखकष्‍ट सह याये माः।” 
ACT.14.23	इमिसं मण्‍डली पतिकं थकालि ल्‍ययाः अपसं च्‍वनाः प्रार्थना यानाः इमित विश्वास याःम्‍ह प्रभुयागु ल्‍हातय्‌ लः ल्‍हाना थकल। 
ACT.14.24	अन लिपा इपिं पिसिदिया पुलाः पामफिलियाय्‌ थ्‍यंकः वल। 
ACT.14.25	पर्गाय्‌ नं भिंगु खँ न्‍यंकाः इपिं अटालिया क्‍वहां वन।
ACT.14.26	अटालियां इपिं लः जहाजय्‌ च्‍वनाः सिरियाया एन्‍टिओखियाय्‌ लिहां वन। अन हे इमिसं पूवंका वःगु ज्‍याया निंतिं इमित परमेश्वरया दया मायाय्‌ लःल्‍हाःगु खः। 
ACT.14.27	एन्‍टिओखियाय्‌ थ्‍यंकाः इमिसं मण्‍डलीइ च्‍वंपिं विश्वासीत मुंकाः परमेश्वरं इपिं नाप च्‍वनादियाः गुलि ज्‍या यानादिल, अले यहूदीमखुपिन्‍त नं विश्वास यायेगु लँ क्‍यनादिल धकाः फुक्‍क खँ कन। 
ACT.14.28	इपिं अन तःन्‍हु चेलात नापं च्‍वन।
ACT.15.1	अबलय्‌ यहूदियां सुं विश्वासीतय्‌सं एन्‍टिओखियाय्‌ वयाः मण्‍डलीइ च्‍वंपिन्‍त थथे धकाः स्‍यन – “मोशां ब्‍यूगु व्‍यवस्‍थाय्‌ च्‍वया तःथें म्‍हय्‌ चिं मतय्‌कूसा छिमिगु उद्धार जुइ फइ मखु।”
ACT.15.2	इमिसं थथे धकाः स्‍यंगूलिं पावल व बारनाबासं थ्‍व खँय्‌ इपिं लिसे तसकं जवाःसवाः यात। लिपा पावल, बारनाबास व अनं सुं विश्वासीतय्‌त यरूशलेमय्‌ छ्वयेगु, अले प्रेरितत व थकालिपिं लिसे थुकियात कयाः खँ ल्‍हायेगु क्‍वःछित। 
ACT.15.3	एन्‍टिओखियाय्‌ च्‍वंगु मण्‍डलीयापिन्‍सं इमित अनं बिदा बिल। अले इपिं फोनिके व सामरिया जुयाः वन। अन च्‍वंपिं विश्वासीतय्‌त इमिसं यहूदीमखुपिं मनूतय्‌सं नं विश्वास याःगु खँ कन। थ्‍व खँ न्‍यनाः इपिं तसकं लय्‌ताल।
ACT.15.4	यरूशलेमय्‌ थ्‍यंबलय्‌ अन च्‍वंगु मण्‍डलीयापिन्‍सं, प्रेरिततय्‌सं व थकालिपिन्‍सं इमित लसकुस यात। अले इमित परमेश्वरं यानादीगु फुक्‍क खँ कन। 
ACT.15.5	अय्‌नं सुं फरिसी विश्वासीतय्‌सं दनाः थथे धाल – “यहूदीमखुपिन्‍सं म्‍हय्‌ चिं तय्‌के माः, अले मोशायागु व्‍यवस्‍था नं मानय्‌ याये माः।”
ACT.15.6	थ्‍व खँय्‌ सल्‍लाह यायेत प्रेरितत व थकालिपिं छथाय्‌ मुन। 
ACT.15.7	ताःहाकय्‌क खँल्‍हाबल्‍हा जुइ धुंकाः पत्रुसं दनाः धाल – “दाजुकिजापिं, यक्‍व दँ न्‍हापा यहूदीमखुपिन्‍त नं भिंगु खँ न्‍यंकाः विश्वास याकेत परमेश्वरं छिकपिनिगु दथुं जितः ल्‍ययादिल। थ्‍व ला छिकपिन्‍सं सि हे स्‍यू।
ACT.15.8	मनूतय्‌गु नुगलय्‌ च्‍वंगु खँ स्‍यूम्‍ह परमेश्वरं झीत थें इमित नं पवित्र आत्‍मा बियाः इपिं नं विश्वासी जुइ ज्‍यू धकाः क्‍यनादिल।
ACT.15.9	थुकथं वय्‌कलं झीपिं व इपिं छुं नं मपाः धकाः क्‍यनादिल। विश्वासं यानाः झीगु थें इमिगु नुगः नं यचुक सिलादिल। 
ACT.15.10	अय्‌सा झीसं व झी तापाःबाज्‍यापिन्‍सं कुबी मफुगु कुयात चेलातय्‌त कुबीकाः छाय्‌ परमेश्वरयागु मन स्‍वयेगु? 
ACT.15.11	गथे झीसं प्रभु येशूयात विश्वास यानाः झीपिं वय्‌कःयागु दया मायां बचय्‌ जुल, अथे हे इपिं नं बचय्‌ जूगु दु।”
ACT.15.12	अले फुक्‍कं सुम्‍क च्‍वन। परमेश्वरं यहूदीमखुपिन्‍थाय्‌ अजूचायापुगु चिं व ज्‍या यानादिल धकाः पावल व बारनाबासं कंगु खँ नं इमिसं ध्‍यान बियाः न्‍यनाच्‍वन।
ACT.15.13	इमिसं नवाये धुंकाः याकूबं धाल – “दाजुकिजापिं, जिगु खँ न्‍यनादिसँ। 
ACT.15.14	परमेश्वर हे यहूदीमखुपिन्‍थाय्‌ झायाः इमित थः मनूत यानादिल धकाः सिमोनं धाये हे धुंकल। 
ACT.15.15	थ्‍व खँ ला अगमवक्तातय्‌गु खँ नाप नं मिलय्‌ जू। न्‍यनादिसँ, थथे च्‍वयातःगु दु –
ACT.15.16	‘अनंलि जि लिहां वने,
ACT.15.16	अले दाऊदयागु दुना वंगु छेँ
ACT.15.16	हानं दय्‌का बी।
ACT.15.16	स्‍यंगु भिंका बी।
ACT.15.17	अले मेपिं फुक्‍क मनूत,
ACT.15.17	अज्‍जला जिं थः मनूत यायेत सःतापिं
ACT.15.17	यहूदीमखुपिं मनूतय्‌सं तक नं
ACT.15.17	परमेश्वरयात माली।
ACT.15.18	परमप्रभुं धयादीगु थ्‍व खँ,
ACT.15.18	न्‍हापांनिसें हे धयावया च्‍वंगु खः।’”
ACT.15.19	“अय्‌जूगुलिं परमेश्वरपाखे स्‍वया वःपिं यहूदीमखुपिन्‍त झीसं दुःख बी मज्‍यू धयागु जिगु धापू दु। 
ACT.15.20	अथे खःसां इमित मूर्ति पुजायागु प्रसाद नये मते, व्‍यभिचार याये मते, हि मम्‍हुकुसे स्‍याःगु ला नये मते, छुकियागुं हि त्‍वने मते धकाः च्‍वःसा बांलाइ।
ACT.15.21	न्‍हापांनिसें शहर पतिकं धर्मशास्‍त्र स्‍यनिगु छेँय्‌ विश्रामबार पतिकं मोशायागु व्‍यवस्‍था ब्‍वनाः न्‍यंका वयाच्‍वंगु दु।”
ACT.15.22	अले प्रेरितत, थकालिपिं व मण्‍डलीयापिं फुक्‍कसिनं जानाः यहूदा धाःम्‍ह बारसाबास व सिलासयात ल्‍ययाः इमित पावल व बारनाबास नाप एन्‍टिओखियाय्‌ छ्वयेगु क्‍वःछित। 
ACT.15.23	जिमित थथे पौ च्‍वया बिया छ्वल –
ACT.15.23	“थन च्‍वंपिं प्रेरितत व थकालिपिनिपाखें एन्‍टिओखिया, सिरिया व किलिकियाय्‌ च्‍वंपिं यहूदीमखुपिं दाजुकिजापिन्‍त ज्‍वजलपा दु।
ACT.15.24	“जिमिगु पुचलं पिहां वःपिं सुं मनूतय्‌सं छिकपिन्‍त म्‍वाः मदुगु खँ ल्‍हानाः दुःख बियाः मन स्‍यंकेत स्‍वल धकाः जिमिसं न्‍यना। इमित जिमिसं छ्वया हयागु मखु। 
ACT.15.25	अय्‌जूगुलिं थन च्‍वंगु मण्‍डलीयापिं फुक्‍कं मुनाः निम्‍ह मनूयात ल्‍ययाः झी यःपिं पावल व बारनाबास नाप छ्वया हयेगु भिं ताल। 
ACT.15.26	पावल व बारनाबासं झी प्रभु येशूयागु निंतिं ज्‍यान तकं पात। 
ACT.15.27	जिमिसं यहूदा व सिलासयात छिकपिन्‍थाय्‌ छ्वया हया च्‍वना, इमिसं नं थ्‍व हे खँ छिकपिन्‍त कनी।
ACT.15.28	“मयासें मगाःगु ला याये हे माल, थ्‍व बाहेक छिकपिन्‍त मेगु म्‍वाः मदुगु कु कुमबीकेगु हे जिमित व पवित्र आत्‍मायात भिं ताल। 
ACT.15.29	अय्‌नं छिकपिन्‍सं मूर्ति पुजायागु प्रसाद नये मते, छुकियागुं हि त्‍वने मते, हि मम्‍हुकुसे स्‍याःगु ला नये मते, अले व्‍यभिचार याये मते। थुलि जक छिकपिन्‍सं होश यानाः मयात धाःसा गाः। छिकपिनिगु भिं जुइमा।”
ACT.15.30	थथे मण्‍डलीं छ्वःपिं मनूत एन्‍टिओखियाय्‌ वन। अले अन च्‍वंपिं विश्वासीतय्‌त मुंकाः इमिसं व पौ लः ल्‍हाना बिल। 
ACT.15.31	साहस बियाः च्‍वयातःगु व पौ ब्‍वनाः इपिं फुक्‍कं लय्‌ ताल।
ACT.15.32	हानं यहूदा व सिलास थः हे अगमवक्तात जूगुलिं इमिसं अन च्‍वंपिं विश्वासीतय्‌त यक्‍व खँ धयाः साहस बियाः बल्‍लाकल। 
ACT.15.33	तःन्‍हु तक च्‍वने धुंकाः अन च्‍वंपिं विश्वासीतय्‌सं इमित याउँक बिदा बियाः यरूशलेमया मण्‍डली छ्‍वल। 
ACT.15.34	सिलासं धाःसा अन हे च्‍वनेगु क्‍वःछित। 
ACT.15.35	पावल व बारनाबास मेपिं नापं प्रभुयागु खँ न्‍यंकाजुयाः एन्‍टिओखियाय्‌ हे च्‍वन।
ACT.15.36	छुं दिन लिपा पावलं बारनाबासयात धाल – “झीसं प्रभुयागु खँ न्‍यंका वयागु शहर पतिकं हानं वनाः अन च्‍वंपिं विश्वासीत छु छु यानाच्‍वन स्‍वः वने नु।” 
ACT.15.37	बारनाबासं मर्कूस धाःम्‍ह यूहन्‍नायात थःपिं नाप ब्‍वना यंकेत स्‍वत। 
ACT.15.38	न्‍हापा प्रभुयागु खँ न्‍यंका जूबलय्‌ व इमित पामफिलियाय्‌ त्‍वःताः लिहां वंगुलिं पावलं वयात ब्‍वना मयंकेगु खँ ल्‍हात।
ACT.15.39	थुकिं यानाः इमि दथुइ कचकच जुल। अले इपिं निम्‍हं बाया वन। बारनाबास मर्कूसयात ब्‍वनाः साइप्रसपाखे वन। 
ACT.15.40	पावलं थः नाप वनेत सिलासयात ल्‍यल। अन च्‍वंपिं दाजुकिजापिनिगु आशिष कयाः इपिं बिदा जुयाः वन। 
ACT.15.41	इमिसं सिरिया व किलिकिया जुयावंबलय्‌ मण्‍डलीइ पतिकं वनाः विश्वासीतय्‌त विश्वासय्‌ बल्‍लाका थकल।
ACT.16.1	पावलपिं हानं डर्बी जुयाः लुस्‍त्राय्‌ वन। अन तिमोथी धाःम्‍ह छम्‍ह चेला दु। वया मां विश्वासी यहूदी जूसां वया बौ ग्रीक खः। 
ACT.16.2	थ्‍व हे तिमोथीयात लुस्‍त्राय्‌ व आइकोनियनय्‌ च्‍वंपिं दाजुकिजापिन्‍सं तसकं भिं धकाः धाइगु खः। 
ACT.16.3	पावलं वयात थः नाप ब्‍वना यंके मास्‍ति वय्‌कल। अन च्‍वंपिं फुक्‍क यहूदीतय्‌सं तिमोथीया बौ ग्रीक खः धकाः स्‍यू, अले हानं तिमोथीयात आः तक म्‍हय्‌ चिं मतय्‌कुनि धकाः नं स्‍यू। अय्‌जूगुलिं यहूदीतय्‌ नायःतय्‌सं यानाः पावलं तिमोथीयात म्‍हय्‌ चिं तय्‌कल। 
ACT.16.4	अले इपिं शहर शहरय्‌ वनाः अन च्‍वंपिं विश्वासीतय्‌त यरूशलेमय्‌ प्रेरितत व थकालिपिन्‍सं क्वःछिगु पालन या धकाः स्‍यनेकने याना जुल। 
ACT.16.5	थुकिं यानाः मण्‍डलीइ च्‍वंपिनिगु विश्वास यक्‍व हे बल्‍लाना वल। अले हानं न्‍हियान्‍हिथं विश्वासीत यक्‍व दयावल।
ACT.16.6	इमित पवित्र आत्‍मां एशियाय्‌ प्रभुयागु खँ न्‍यंक वने मते धकाः पनादीगुलिं इपिं फ्रिगिया व गलातिया देश जुया वन। 
ACT.16.7	माइसिया देशय्‌ थ्‍यंकाः इमिसं बिथिनिया देशय्‌ वनेत स्‍वल। येशूयागु आत्‍मां इमित उखे नं छ्वया मदी। 
ACT.16.8	थथेजूगुलिं इपिं माइसिया पुलाः त्रोआस पाखे स्‍वयाः क्‍वहां वन।
ACT.16.9	अबलय्‌ पावलं छन्‍हु चान्‍हय्‌ थज्‍याःगु दर्शन खन। माकेडोनियाय्‌ च्‍वंम्‍ह छम्‍ह मनुखं दनाः वयात बिन्‍ति यानाः थथे धयाच्‍वन – “माकेडोनियाय्‌ झायाः जिमित ग्‍वाहालि यानादिसँ।” 
ACT.16.10	पावलं थथे दर्शन खंगुलिं जिमिसं याकनं हे उखे वनेगु क्‍वःछिना। परमेश्वरं हे जिमित प्रभुयागु भिंगु खँ इमित न्‍यंकेत सःतादीगु खः धकाः जिमिसं सिल।
ACT.16.11	जिपिं लःजहाजय्‌ च्‍वनाः त्रोआसं तप्‍यंक हे सामोथ्राकेपाखे वना। अनं कन्‍हय्‌ खुन्‍हु हे नियापोलिसय्‌ वना। 
ACT.16.12	अनं जिपिं न्‍यासि वनाः फिलिप्‍पिइ थ्‍यंकः वया। थ्‍व फिलिप्‍पी शहर माकेडोनिया जिल्‍लाया मुख्‍यगु शहर खः। थ्‍व शहरयात रोमीतय्‌सं थःगु ल्‍हातय्‌ कयातःगु खः। थन जिपिं छुं न्‍हि तक हे च्‍वना।
ACT.16.13	छन्‍हु विश्रामबार खुन्‍हु जिपिं शहरयागु ध्‍वाखां पिने खुसि सिथय्‌ पाखे प्रार्थना यायेगु थाय्‌ दइ धकाः मतिइ तयाः वना। अले अन मुंवःपिं मिसात नाप नं खँ ल्‍हाना। 
ACT.16.14	थिआटीराय्‌ च्‍वंम्‍ह रंग छिनातःगु थिकेगु कापः मिया जुइम्‍ह लिडिया नां दुम्‍ह मिसां नं जिमिगु खँ बांलाक न्‍यन। थ्‍व मिसां परमेश्वरयात मानय्‌ याः। पावलं धाःगु खँ थुइमा धकाः प्रभुं वयागु नुगः चाय्‌कादिल। 
ACT.16.15	व व वया छेँय्‌ च्‍वंपिन्‍सं बप्‍तिस्‍मा काये धुंकाः वं जिमित थथे धकाः बिन्‍ति यात – “जिं प्रभुयात दुनुगलंनिसें विश्वास याः धकाः छिकपिन्‍सं ताय्‌कादियागु खःसा जिगु छेँय्‌ च्‍वं झासँ।” वं थथे कर याःगुलिं जिपिं वयागु छेँय्‌ वना।
ACT.16.16	छन्‍हु प्रार्थना यायेगु थासय्‌ वना च्‍वनाबलय्‌ मभिंम्‍ह आत्‍मायागु शक्तिं ल्‍हाः स्‍वइम्‍ह छम्‍ह दासीयात जिमिसं नाप लात। वं व ज्‍या यानाः वया मालिकयात यक्‍व धिबा कमय्‌ याना बी धुंकल। 
ACT.16.17	पावल व जिमिगु ल्‍यू ल्‍यू वयाः वं थथे धाल – “थुपिं दकलय्‌ तःधंम्‍ह परमेश्वरया मनूत खः। थुमिसं मुक्तियागु लँ क्‍यना बी।”
ACT.16.18	तःन्‍हु तक हे व थथे हाला जूगुलिं पावलं हीमी चायाः वयाथाय्‌ स्‍वयाः मभिंम्‍ह आत्‍मायात थथे धाल – “येशू ख्रीष्‍टया नामं जिं छन्‍त हक्‍के, वयात त्‍वःता ब्‍यु।” थथे धायेवं हे व मभिंम्‍ह आत्‍मां वयात त्‍वःता वन।
ACT.16.19	व दासीया मालिकतय्‌सं थथे थःपिनिगु धिबा कमय्‌ यायेगु लँ मदय्‌का ब्‍यूगुलिं पावल व सिलासयात ज्‍वनाः लुत्तु लुयाः हाकिमतय्‌थाय्‌ यंकल। 
ACT.16.20	अन हये धुंकाः इमिसं धाल – “थुपिं यहूदीत खः। थुमिसं झीगु शहरय्‌ खलबल यानाच्‍वन। 
ACT.16.21	थुमिसं झी रोमीतय्‌सं मानय्‌ याये मज्‍यूगु थितिकुति स्‍यनाच्‍वन।”
ACT.16.22	अले मनूतय्‌गु हुलं नं इमित हय्‌क्‍का वल। हाकिमतय्‌सं पावल व सिलासयात लं त्‍वःकाः दायेत आज्ञा बिल। 
ACT.16.23	थथे दाये फक्‍व दाये धुंकाः इमित झ्‍यालखानाय्‌ कुना बिल। अले झ्‍यालखानाया हाकिमयात बांलाक पाः तया तयेत उजं बिया थकल। 
ACT.16.24	थथे उजं दयेवं झ्‍यालखानाया हाकिमं इमिगु तुतिइ न्‍यवः न्‍ह्याकाः कुना बिल।
ACT.16.25	चान्‍हय्‌ पावल व सिलासं प्रार्थना यायां परमेश्वरयागु म्‍ये हालाच्‍वंगु अन च्‍वंपिं कैदीतय्‌सं न्‍यनाच्‍वन। 
ACT.16.26	अबलय्‌ हे लाक्‍क तसकं भ्‍वखाय्‌ ब्‍वल। झ्‍यालखानायागु जग हे लिगिलिगि सन। फुक्‍क खापा चाला वन, अले कैदीतय्‌त न्‍ह्याकातःगु न्‍यवः ब्‍यना वन। 
ACT.16.27	झ्‍यालखानाया हाकिमया झसंक न्‍ह्यलं चाल। वं खापा दक्‍व चालाच्‍वंगु खन। अले “फुक्‍क कैदीत बिस्‍युं वन जुइ” धकाः मतिइ तयाः तरवार लिकयाः गः कियाः सीत स्‍वल। 
ACT.16.28	थ्‍व खनाः पावल तसकं चिल्‍लाय्‌ दनाः हाल – “अथे यानादी मते, जिपिं फुक्‍कं थन हे दु।”
ACT.16.29	थ्‍व न्‍यनाः व हाकिम मत ज्‍वनाः झ्‍यालखानाय्‌ दुने ब्‍वाँय्‌ वन। अले थरथर खाखां पावल व सिलासया तुतिइ भ्‍वसू वन। 
ACT.16.30	पावल व सिलासयात पिने ब्‍वना यंकाः वं थथे धकाः न्‍यन – “छु याःसा जिगु उद्धार जुइ?”
ACT.16.31	इमिसं धाल – “प्रभु येशूयात विश्वास यानादिसँ, अले छि व छिगु छेँय्‌ च्‍वंपिं फुक्‍कं बचय्‌ जुइ।” 
ACT.16.32	अले इमिसं हाकिमयात व वया छेँय्‌ च्‍वंपिन्‍त परमेश्वरयागु वचन न्‍यंकल। 
ACT.16.33	चान्‍हय्‌ हे वं पिने यंकाः इमिगु घाः सिला बिल। वं व वया छेँय्‌ च्‍वंपिन्‍सं उबलय्‌ हे बप्‍तिस्‍मा काल। 
ACT.16.34	अनंलि वं इमित छेँय्‌ यनाः नकेत्‍वंकेगु यात। थथे परमेश्वरयात विश्वास याःगुलिं व व वया छेँय्‌ च्‍वंपिं फुक्‍कं तसकं लय्‌ताल।
ACT.16.35	कन्‍हय्‌ खुन्‍हु हाकिमतय्‌सं सिपाइँतय्‌त थथे धाय्‌के छ्वया हल – “व मनूतय्‌त त्‍वःता छ्व।” 
ACT.16.36	अले झ्‍यालखानाया हाकिमं पावलयात थ्‍व खँ कन – “हाकिमतय्‌सं छिकपिन्‍त त्‍वःता छ्व धकाः धाय्‌के हल। आः छिकपिं याउँक झासँ।”
ACT.16.37	थ्‍व न्‍यनाः पावलं धाल – “इमिसं जिमित छुं दोष मक्‍यंकं फुक्‍कसिया न्‍ह्यःने न्‍यनेनिने हे मयासे दाल। जिपिं रोमीत खः। अज्‍ज ला इमिसं जिमित झ्‍यालखानाय्‌ कुन। आः धाःसा सुतुक्‍क त्‍वःता छ्वयेत्‍यन ला? जिपिं वने मखु। इमिसं हे वयाः जिमित त्‍वःते माः।”
ACT.16.38	सिपाइँतय्‌सं वनाः हाकिमतय्‌त थ्‍व खँ न्‍यंकल। इपिं रोमीत खः धयागु न्‍यनाः हाकिमत ग्‍यात। 
ACT.16.39	इमिसं वयाः पावल व सिलासयाके माफी फ्‍वन। अले इमित झ्‍यालखानां पित हयाः शहर त्‍वःता झासँ धकाः धाल। 
ACT.16.40	झ्‍यालखानां पिहां वयाः इपिं लिडियायागु छेँय्‌ वन। दाजुकिजापिन्‍त नाप लानाः साहस बियाः इपिं अनं वन।
ACT.17.1	अनं इपिं अम्‍फिपोलिस व अपोल्‍लोनिया जुयाः थेसलोनिके शहरय्‌ वन। अन धर्मशास्‍त्र स्‍यनिगु छेँ छखा दु। 
ACT.17.2	पावलं न्‍हापालिपा थें अन वनाः स्‍ववाः तक विश्रामबार पतिकं धर्मशास्‍त्रयागु खँ कयाः इपिं नाप न्‍ह्यसः लिसः यात। 
ACT.17.3	मुक्ति बीम्‍ह ख्रीष्‍टं दुःख फये हे माः, सी हे माः, अले हानं म्‍वाना वये माः धकाः पावलं इमित ध्‍वाथुइक कनाः धाल – “जिं धया च्‍वनाम्‍ह येशू हे ख्रीष्‍ट खः।” 
ACT.17.4	इपिं मध्‍ये गुम्‍हं गुम्‍हं यहूदीतय्‌सं पावल व सिलासयागु खँय्‌ विश्वास यानाः इपिं नाप वल। अथे हे परमेश्वरयात मानय्‌ याइपिं ग्रीक तःम्‍हय्‌सिनं व नांजाःपिं तःम्‍ह हे मिसातय्‌सं नं इमिगु खँय्‌ विश्वास यात।
ACT.17.5	अथे जूगुलिं यहूदीतय्‌ नायःतय्‌सं नुगः मुइकाः हुल्‍याःतय्‌त मुंका हयाः हाःहू याना जुल। इमिसं यासोनयागु छेँय्‌ वनाः पावल व सिलासयात पिने हयाः मनूतय्‌गु न्‍ह्यःने हयेत स्‍वल। 
ACT.17.6	इमित लुइके मफुगुलिं यासोन व छुं दाजुकिजापिन्‍त हे शहरयापिं हाकिमतय्‌थाय्‌ साला यंकाः थथे धाल – “संसारयात फाता पुइकेत स्‍वइपिं मनूत थुखे नं वये धुंकल। 
ACT.17.7	यासोनं इमित थःगु छेँय्‌ तयातःगु दु। कैसरं धाःगु खँ मन्‍यंसे इमिसं येशू धाःम्‍ह मेम्‍ह हे जुजु दु धकाः धया जुल।”
ACT.17.8	थ्‍व खं अन मुंवःपिं मनूतय्‌त व शहरयापिं हाकिमतय्‌त आछु आछु कंकल। 
ACT.17.9	इमिसं यासोन व मेपिन्‍त दि तय्‌काः त्‍वःता छ्वल।
ACT.17.10	अय्‌जूगुलिं दाजुकिजापिन्‍सं चान्‍हय्‌ जुइवं पावल व सिलासयात बेरियाय्‌ छ्वया बिल। बेरियाय्‌ थ्‍यंकाः इपिं धर्मशास्‍त्र स्‍यनिगु छेँय्‌ वन। 
ACT.17.11	अन च्‍वंपिं मनूत थेसलोनिकेय्‌ च्‍वंपिं मनूत स्‍वयाः गुलिखय्‌ भिं। इमिसं परमेश्वरयागु वचन यइपुक न्‍यन। पावलं धाःगु खँ पाय्‌छि जू ला कि मजू धकाः इमिसं न्‍हिथं धर्मशास्‍त्र पुइकाः स्‍वयेगु यात। 
ACT.17.12	अय्‌जूगुलिं इपिं यक्‍वसिनं हे विश्वास यात। अथे हे तःधंपिं ग्रीक मिसा व मिजंतय्‌सं नं विश्वास यात।
ACT.17.13	थेसलोनिकेय्‌ च्‍वंपिं यहूदीतय्‌ नायःतय्‌सं पावलं बेरियाय्‌ वनाः परमेश्वरयागु वचन न्‍यंकाच्‍वंगु दु धकाः सीकाः अन नं मनूतय्‌त ग्‍वाकाः जुल। 
ACT.17.14	अय्‌जूगुलिं विश्वासीतय्‌सं उघ्रिमय्‌ पावलयात समुद्र सिथय्‌ छ्वया बिल। सिलास व तिमोथी जक अन हे च्‍वनाच्‍वन। 
ACT.17.15	पावलयात तःवंपिं मनूतय्‌सं वयात एथेन्‍स थ्‍यंक हे तया वल। वं इमित हे सिलास व तिमोथीयात फतिंफतले याकनं छ्वया हजि धकाः धया छ्वल।
ACT.17.16	एथेन्‍सय्‌ सिलास व तिमोथीयात पिया च्‍वंबलय्‌ पावलं अन मूर्तिया मूर्ति जक खनाः तसकं नुगः मछिंकल। 
ACT.17.17	अय्‌जूगुलिं धर्मशास्‍त्र स्‍यनिगु छेँय्‌ वनाः यहूदीत नाप व परमेश्वरयात मानय्‌ याइपिं मनूत नाप खँ ल्‍हाः जुल। अले बजारय्‌ नाप लाक्‍व मनूत नाप नं न्‍हिं न्‍हिं खँल्‍हाबल्‍हा याना जुल।
ACT.17.18	छन्‍हु पावलं इपिक्‍युरी व स्‍तोइकी दार्शनिकतय्‌त नाप लात। पावलं इमित येशूयागु खँ व येशू सिनाः म्‍वाना वःगु खँ न्‍यंकल। गुलिं गुलिंसिनं वयात थथे नं धाल – “थ्‍व मनू छु धकाः हालाच्‍वंगु?” गुलिसिनं धाल – “थ्‍वं ला अजूचायापुपिं द्यःतय्‌गु खँ न्‍यंका जूगु थें च्‍वं।”
ACT.17.19	अले इमिसं वयात अरियोपागसय्‌ ब्‍वना यंकाः – “छिं थ्‍व न्‍हूगु छु खँ धया च्‍वनादियागु? जिमिसं नं सीके फइ ला?” धकाः न्‍यन। 
ACT.17.20	“छिं धयादीगु खँ ला जिमिसं गुबलें हे न्‍यने मनंनि। अय्‌जूगुलिं छिं धयादीगु खँ छु खः धकाः जिमि नं सीके मास्‍ति वल।” 
ACT.17.21	एथेनीत जूसां, अले पिनें वयाच्‍वंपिं जूसां अन च्‍वंपिनि न्‍हू न्‍हूगु खँ न्‍यनेकने यायेगु सिबय्‌ मेगु छुं ज्‍या मदु।
ACT.17.22	अरियोपागसया दथुइ दनाः पावलं धाल – “एथेनी दाजुकिजापिं, छिकपिं तसकं हे धर्मीपिं खः धकाः जिं सीके धुन। 
ACT.17.23	छाय्‌धाःसा जिं चाःहुलाः छिकपिनि पुजा याइथाय्‌ स्‍वः वनाबलय्‌ अन छथाय्‌ थथे धकाः आखः किया तःगु खना – ‘म्‍हमस्‍यूम्‍ह द्यःयात।’ छिकपिन्‍सं म्‍हमसीकं पुजा याना च्‍वंम्‍हय्‌सिगु हे खँ जिं न्‍यंकाच्‍वनागु खः।
ACT.17.24	“थ्‍व हे परमेश्वरं थ्‍व संसार, अले थ्‍व संसारय्‌ दुगु दक्‍वं दय्‌कादीगु खः। थथे स्‍वर्ग व पृथ्‍वीया मालिक जुयादीम्‍ह परमेश्वर मनूतय्‌गु ल्‍हातं दय्‌कूगु देगलय्‌ च्‍वनादी मखु। 
ACT.17.25	हानं थ्‍व हे परमेश्वर मनूतय्‌त माःगु जीवन, सासः, अले हानं माक्‍व चिज बियादीम्‍ह खः धासेंलि मनूतय्‌सं हानं परमेश्वरयात छुं हे छाये माःगु मदु।
ACT.17.26	वय्‌कलं छम्‍ह हे मनूयापाखें फुक्‍क मनूतय्‌त दय्‌कादिल। अले न्‍हापांनिसें हे इमित गन गन तयेगु, अले गुबलय्‌ तक म्‍वाका तयेगु धयागु खँ क्‍वःछिना तयादी धुंकल।
ACT.17.27	“मनूतय्‌सं वय्‌कःयात पचि पचि यानाः मालेमा धकाः फुक्‍कसित दय्‌कादीगु खःसां वय्‌कः झी पाखें तापाना मदी। 
ACT.17.28	‘छाय्‌धाःसा परमेश्वरं हे झीत सासः बियाः सने फय्‌कादीगुलिं थौं झीपिं थथे म्‍वाना च्‍वने फत।’ थ्‍व हे खँ छिकपिनि कबिजुपिन्‍सं नं थथे धाःगु दु – ‘झी फुक्‍कं परमेश्वरया सन्‍तान खः।’ 
ACT.17.29	झीपिं थथे परमेश्वरया सन्‍तान खः धकाः सीक सीकं, झीसं थ्‍व हे परमेश्वरयात कःमितय्‌सं दय्‌कातःगु लुँ, वहः, अले ल्‍वहंया मूर्ति थें ताय्‌केगु बांमलाः।
ACT.17.30	“अय्‌जूगुलिं वय्‌कःयात म्‍हमस्‍यूनीबलय्‌ याःगु ज्‍याखँयात परमेश्वरं च्‍यूताः तया मदी। आः धाःसा परमेश्वरं झीत थज्‍याःगु बांमलाःगु ज्‍यां लिचिलाः पश्‍चाताप यायेत उजं बियादीगु दु। 
ACT.17.31	वय्‌कलं थ्‍व संसारय्‌ च्‍वंपिं मनूतय्‌त न्‍याय यायेगु दिन नं क्‍वःछिना तयादी धुंकल। ख्‍वाः स्‍वयाः न्‍याय मयाइम्‍ह छम्‍ह मनूयात नं वय्‌कलं ल्‍यया तयादी धुंकल। वय्‌कलं थ्‍व खँया दसु सी धुंकूम्‍हय्‌सित म्‍वाकाः क्‍यनादी धुंकल।”
ACT.17.32	थथे पावलं सीम्‍ह म्‍वाकूगु धकाः धाःगु खँ न्‍यनाः गुलिसिनं वयात हिस्‍यात, अले गुलिसिनं थथे धाल – “थ्‍व खँ जिमिसं हानं न्‍यने मानि।” 
ACT.17.33	अनंलि पावल इमिथासं बिदा कयाः थःगु लँय्‌ वना छ्वल। 
ACT.17.34	गुलिसिनं वयागु खँय्‌ विश्वास यात। इपिं मध्‍ये अरियोपागसयाम्‍ह दुजः डियनुसियस धाःम्‍ह मनू व दामारिस धाःम्‍ह मिसा नं दु। थुपिं बाहेक इपिं नाप मेपिं नं दु।
ACT.18.1	अनंलि पावल एथेन्‍सं न्‍यासि वनाः कोरिन्‍थय्‌ थ्‍यंकः वल। 
ACT.18.2	कोरिन्‍थय्‌ वं पोन्‍टसयाम्‍ह अकिलास धाःम्‍ह छम्‍ह यहूदी मनू नाप लात। कैसर क्‍लौडियसं फुक्‍क यहूदीतय्‌त रोमं पिहां वनेगु आज्ञा ब्‍यूगुलिं थ्‍व अकिलास नं थः कलाः प्रिस्‍किला नाप नकतिनि हे जक इटालियां कोरिन्‍थय्‌ वयाः च्‍वना च्‍वंगु खः। पावलं इमित नाप लाः वन। 
ACT.18.3	व नं इपिं नाप हे च्‍वन, छाय्‌धाःसा व नं इपिं थें पाल सुयाः नया च्‍वंम्‍ह खः।
ACT.18.4	पावलं विश्रामबार पतिकं धर्मशास्‍त्र स्‍यनिगु छेँय्‌ वनाः यहूदीतय्‌ नायःतय्‌त व ग्रीकतय्‌त विश्वास याकेत स्‍वयाच्‍वन।
ACT.18.5	माकेडोनियां सिलास व तिमोथी कोरिन्‍थय्‌ थ्‍यंकः वये धुंकाः पावलं मुक्‍कं भिंगु खँ जक न्‍यंका जुइगु यात। वं येशू हे मुक्ति बीम्‍ह ख्रीष्‍ट खः धकाः यहूदीतय्‌त साक्षी बिया जुल। 
ACT.18.6	यहूदीतय्‌ नायःतय्‌सं वयात विरोध यानाः तसकं बेइज्‍जत यात। अले वं थःगु लनय्‌ च्‍वंगु धू थाथा यानाः इमित थथे धाल – “छिकपिं नाश जुल धाःसा थुकिया दोष छिकपिन्‍त हे लाइ, जितः लाइ मखु। आवंलि यहूदीमखुपिन्‍थाय्‌ वनाः न्‍यंके।”
ACT.18.7	अले व इमित त्‍वःताः परमेश्वरयात मानय्‌ याइम्‍ह तीतस युस्‍तसयागु छेँय्‌ वन। थ्‍व मनूयागु छेँ धर्मशास्‍त्र स्‍यनिगु छेँ नाप स्‍वाः। 
ACT.18.8	अन च्‍वंम्‍ह कजि क्रिस्‍पस व वया जहानपिं फुक्‍कसिनं प्रभुयात विश्वास यात। अले हानं यक्‍व हे कोरिन्‍थीतय्‌सं पावलयागु खँ न्‍यनाः विश्वास यानाः बप्‍तिस्‍मा काल।
ACT.18.9	छन्‍हु चान्‍हय्‌ दर्शन बियाः प्रभुं पावलयात थथे धयादिल – “ग्‍याये म्‍वाः, मग्‍यासे नवाना च्‍वँ, सुम्‍क च्‍वने मते। 
ACT.18.10	जि छ नाप दु। सुनानं छन्‍त स्‍यंके फइ मखु, छाय्‌धाःसा थ्‍व शहरय्‌ जिमि मनूत यक्‍व दु।” 
ACT.18.11	अय्‌जूगुलिं पावलं अन दत्‍या तक च्‍वनाः परमेश्वरयागु वचन न्‍यंका हे च्‍वन।
ACT.18.12	गलियोन अखैयायाम्‍ह तःधंम्‍ह शासक जुया च्‍वंबलय्‌ छन्‍हु यहूदीतय्‌ नायःतय्‌सं मुनाः पावलयात ज्‍वनाः अदालतय्‌ हयाः थथे धाल – 
ACT.18.13	“थ्‍व मनुखं व्‍यवस्‍थाया विरोधय्‌ परमेश्वरयागु सेवा यायेगु खँ स्‍यनाः मनूतय्‌त स्‍यंकाच्‍वन।”
ACT.18.14	पावलं नवाये त्‍यंबलय्‌ लाक्‍क हे गलियोनं यहूदीतय्‌ नायःतय्‌त थथे धाल – “थ्‍व मनुखं छुं मखुगु व मभिंगु ज्‍या याःगु जूसा जकं जिथाय्‌ हयेगु, अले जिं वयात माःगु यायेगु। 
ACT.18.15	थ्‍व ला छिमिगु थितिकुतियागु खँय्‌, नांयागु खँय्‌, अले व्‍यवस्‍थायागु खँय्‌ जूगु ल्‍वापु जक जुयाच्‍वन। थज्‍याःगु ल्‍वापुयात छिमिसं हे ज्‍यंकि। थज्‍याःगु खँय्‌ न्‍याय यायेगु जिगु ज्‍या मखु।” 
ACT.18.16	इमित अदालतं ख्‍याना छ्वल।
ACT.18.17	अले इपिं फुक्‍कसिनं धर्मशास्‍त्र स्‍यनिगु छेँया थकालि सोस्‍थेनेसयात ज्‍वनाः अदालतया न्‍ह्यःने हे दाल। गलियोनं थ्‍व फुक्‍क खंसां छुं हे च्‍यूताः मतः।
ACT.18.18	अथे जुइ धुंकाः नं तःन्‍हु तक पावल विश्वासी दाजुकिजापिं नाप अन हे च्‍वन। अले पावल, प्रिस्‍किला व अकिलास नाप लःजहाजय्‌ च्‍वनाः सिरिया पाखे वन। वने न्‍ह्यः पावलं थःम्‍हं भाकल याःथें किंक्रियाय्‌ सँ खात।
ACT.18.19	इपिं एफिससय्‌ थ्‍यंकः वल। अले प्रिस्‍किला व अकिलासयात अन च्‍वनेगु जुल। पावल धाःसा धर्मशास्‍त्र स्‍यनिगु छेँय्‌ वनाः यहूदीतय्‌त स्‍यं जुल। 
ACT.18.20	इमिसं वयात छन्‍हु निन्‍हु इपिं नाप हे च्‍वनेत बिन्‍ति यात। अय्‌नं पावल मानय्‌ मजू। 
ACT.18.21	अले थथे धकाः इपिं नाप बिदा जुल – “परमेश्वरं छ्वया हयादिल धाःसा जि हानं वये।” अले व एफिससं लःजहाजय्‌ च्‍वनाः वन।
ACT.18.22	पावल कैसरियाय्‌ वयाः अनं यरूशलेमय्‌ च्‍वंपिं विश्वासीतय्‌त नाप लाः वन। अनं हानं एन्‍टिओखियाय्‌ वनाः छुं ई अन हे च्‍वन। 
ACT.18.23	लिपा व हानं गलातिया व फ्रिगिया वनाः थाय्‌ थासय्‌ च्‍वंपिं विश्वासीतय्‌त साहस बियाः विश्वासय्‌ बल्‍लाका थकल।
ACT.18.24	छन्‍हु अलेक्‍जेन्‍ड्रियाय्‌ बूम्‍ह अपोल्‍लोस धाःम्‍ह छम्‍ह यहूदी एफिससय्‌ वल। व तसकं ज्ञां दुम्‍ह व धर्मशास्‍त्रयागु खँ बांलाक स्‍यूम्‍ह खः। 
ACT.18.25	वं प्रभुयागु खँ बांलाक सय्‌कासीका तःगुलिं दुनुगलंनिसें येशूयागु खँ खःकथं स्‍यना जुयाच्‍वंगु खः। अय्‌नं वं यूहन्‍नायागु बप्‍तिस्‍मायागु खँ जक स्‍यू। 
ACT.18.26	वं धर्मशास्‍त्र स्‍यनिगु छेँय्‌ वनाः मग्‍यासे स्‍यनेकने याना जुल। थथे वं स्‍यना जूगु प्रिस्‍किला व अकिलासं न्‍यनाः वयात थःगु छेँय्‌ ब्‍वना यंकाः परमेश्वरयागु लँयागु खँ अज्‍जं बांलाक ध्‍वाथुइका बिल।
ACT.18.27	अपोल्‍लोसं अखैयाय्‌ वने मास्‍ति वय्‌कूगुलिं विश्वासीतय्‌सं वयात साहस बियाः अखैयायापिं विश्वासीतय्‌त वयात बांलाक लसकुस या धकाः पौ च्‍वया छ्वल। अपोल्‍लोसं अन थ्‍यंकाः परमेश्वरयागु दया मायां विश्वास याये खंपिन्‍त यक्‍व हे ग्‍वाहालि बिल। 
ACT.18.28	वं दक्‍वसिया न्‍ह्यःने धर्मशास्‍त्रं हे दसु क्‍यनाः येशू हे मुक्ति बीम्‍ह ख्रीष्‍ट खः धकाः यहूदीतय्‌त बुकल।
ACT.19.1	अपोल्‍लोस कोरिन्‍थय्‌ हे दनिबलय्‌ पावल थाय्‌ थासय्‌ जुयाः एफिससय्‌ थ्‍यंकः वल। अन वं चेलातय्‌त नाप लात। 
ACT.19.2	वं इमित न्‍यन – “विश्वासी जुयाः छिमिसं पवित्र आत्‍मा काये धुन ला?”
ACT.19.2	इमिसं धाल – “मधुंनि। जिमिसं ला पवित्र आत्‍मा दी धकाः आःतकं न्‍यनागु मदुनि।”
ACT.19.3	अले वं धाल – “अय्‌सा छिमिसं सुयापाखें बप्‍तिस्‍मा कया लय्‌?”
ACT.19.3	इमिसं धाल – “यूहन्‍नायापाखें कयागु।”
ACT.19.4	थ्‍व न्‍यनाः वं धाल – “यूहन्‍नां ब्‍यूगु बप्‍तिस्‍मा पश्‍चातापयागु बप्‍तिस्‍मा खः। वं थः लिपा वयाच्‍वंम्‍ह येशूयात विश्वास याः धकाः मनूतय्‌त कनिगु खः।”
ACT.19.5	अले थ्‍व खँ न्‍यनाः इमिसं प्रभु येशूया नामं बप्‍तिस्‍मा काल। 
ACT.19.6	वं इमिगु छेनय्‌ ल्‍हाः तयेवं इपिं पवित्र आत्‍मां जाल। अले इमिसं थी थी भासं नवात व नापं अगमवाणी नं धाल। 
ACT.19.7	इपिं झिंनिम्‍ह ति दु।
ACT.19.8	अले पावलं स्‍वला तक धर्मशास्‍त्र स्‍यनिगु छेँय्‌ वनाः इपिं दक्‍वसिया न्‍ह्यःने मनूतय्‌त मग्‍यासे परमेश्वरया राज्‍ययागु खँ कनाः विश्वास याकेगु कुतः यात। 
ACT.19.9	गुम्‍हं गुम्‍हय्‌सिनं ला विश्वास मयासे अःखतं दक्‍वसिया न्‍ह्यःने प्रभुयागु लँयात बांमलाकल। अय्‌जूगुलिं पावलं इमित त्‍वःता वल। अले चेलातय्‌त जक थःलिसें ब्‍वना यंकाः टुरान्‍नसयागु इस्‍कुलय्‌ वनाः स्‍यनेकने याना जुल। 
ACT.19.10	पावलं निदँ तक थथे यानाच्‍वन। अय्‌जूगुलिं एशियाय्‌ च्‍वंपिं यहूदीत व यहूदीमखुपिं फुक्‍कसिनं प्रभुयागु खँ न्‍यने खन।
ACT.19.11	परमेश्वरं नं पावलयात अजूचायापुगु ततःधंगु ज्‍या याकादिल। 
ACT.19.12	थुलि तक नं जुल, पावलयागु म्‍हय्‌ रुमाल व कापः जक थीकाः उसाँय्‌मदुपिन्‍थाय्‌ यंकल कि लना वनिगु। अथे हे भूत आत्‍मां नं त्‍वःता वनिगु।
ACT.19.13	थ्‍व खनाः चाचाःहिलाः झाँक्री ज्‍या याना जुइपिं यहूदीतय्‌सं नं येशूयागु नामं थथे धयाः भूत आत्‍मा पितिना छ्वयेत सना जुल – “पावलं न्‍यंका जूम्‍ह येशूया नामं जिं छन्‍त पिहां वनेत उजं बियाच्‍वना।” 
ACT.19.14	थथे याना जूपिं यहूदीतय्‌ नायःतय्‌ दकलय्‌ तःधंम्‍ह पुजाहारी स्‍केवासया न्‍हय्‌म्‍ह काय्‌पिं खः। 
ACT.19.15	अले भूत आत्‍मां इमित थथे लिसः बिल – “येशूयात जिं म्‍हस्‍यू, अले पावलयात नं जिं म्‍हस्‍यू। छिपिं धाःसा सु खः लय्‌?” 
ACT.19.16	थथे धयाः भूत दुब्‍यूम्‍ह मनू नं इमित छक्‍कलं हय्‌क्‍का वन, अले फुक्‍कसितं कसाः यात। अले इपिं म्‍हय्‌ घाःया घाः जुइकाः पचिनांगां अनं बिस्‍युं वन।
ACT.19.17	थ्‍व खँ एफिससय्‌ च्‍वंपिं यहूदीत व यहूदीमखुपिं फुक्‍कसिनं सिल। इपिं तसकं ग्‍यात। अले इमिसं प्रभु येशूयागु नां तःधंकल। 
ACT.19.18	यक्‍व हे विश्वासीतय्‌सं ग्‍यानाः दक्‍वसिया न्‍ह्यःने वयाः थःपिन्‍सं झाँक्री ज्‍या यानाच्‍वंगु खँ न्‍यंकल। 
ACT.19.19	अले इमिसं थः थःगु छेँनं झाँक्री ज्‍यायागु सफू हयाः दक्‍वसिया न्‍ह्यःने छ्वय्‌का बिल। छ्वय्‌कूगु सफूयागु मू न्‍ययद्वः (५०,०००) वहःयागु ध्यबा तू। 
ACT.19.20	थुकथं प्रभुयागु वचन धिसिलाक्‍क न्‍यना वन।
ACT.19.21	अनं लिपा पावलं माकेडोनिया व अखैया जुयाः यरूशलेमय्‌ वनेगु क्‍वःछिनाः – “यरूशलेमय्‌ वने धुंकाः जि रोमय्‌ नं छकः वने” धकाः धाल। 
ACT.19.22	वं थः नाप ज्‍या याइपिं निम्‍ह मनूत तिमोथी व इरास्‍तसयात माकेडोनियाय्‌ छ्वया बिल। अले थः जक छुं ई एशियाय्‌ हे च्‍वन।
ACT.19.23	अबलय्‌ हे अन प्रभुयागु खँयात कयाः तसकं हे खलबल जुल। 
ACT.19.24	अन छम्‍ह डेमेत्रियस धाःम्‍ह वहः कःमिं आर्तेमिस द्यःमय्‌जुयागु वहःयागु खःचात दय्‌काः धिबा कमय्‌ यानाच्‍वन। वं यक्‍व वहः कःमितय्‌त ज्‍या याकातःगु दु। 
ACT.19.25	वं थज्‍याःगु ज्‍या याइपिं वहःकःमितय्‌त मुंकाः धाल –
ACT.19.25	“दाजुकिजापिं, झीसं थ्‍व ज्‍या यानाः धिबा कमय्‌ यानाच्‍वनागु छिकपिन्‍सं सि हे स्‍यू। 
ACT.19.26	एफिससय्‌ जक मखु, सारा एशियाय्‌ हे थ्‍व पावलं मनूतय्‌त ल्‍हातं दय्‌कूम्‍ह द्यः ला द्यः हे मखु धकाः स्‍यनाः विश्वास याकाः ल्‍हातय्‌ कया जूगु ला छिकपिन्‍सं सि हे स्‍यू, अले न्‍यंगु नं द हे दु। 
ACT.19.27	थथे हे जुया च्‍वंसा ला झीगु मूर्ति दय्‌केगु ज्‍या जक छखे लाइगु मखु, अपाय्‌धंम्‍ह आर्तेमिसयागु देगः नापं ज्‍यालगय्‌ जुइ मखुत। अले हानं सारा एशियायापिं व सारा संसारयापिन्‍सं पुजा याना तःम्‍ह अपाय्‌धंम्‍ह द्यःमय्‌जुयात पुजा यायेगु नं त्‍वःता हइ।”
ACT.19.28	थ्‍व खँ न्‍यनाः इमिसं तसकं तं पिकयाः धाल – “एफिससयाम्‍ह आर्तेमिस दकलय्‌ तःधंम्‍ह द्यः खः।” 
ACT.19.29	थुकथं सारा शहरय्‌ खलबल जुल। अले इमिसं मिलय्‌ जुयाः पावल नाप जुइपिं माकेडोनियायापिं गायस व अरिस्‍तार्खसयात ज्‍वनाः रंगशालाय्‌ साला यंकल। 
ACT.19.30	पावलं नं अन वनेगु स्‍वत, अय्‌नं विश्वासीतय्‌सं वयात मछ्वसे पना तल। 
ACT.19.31	पावलया अन च्‍वंपिं ततःधंपिं पासापिन्‍सं वयात अन वये मते धकाः बिन्‍ति याना हल।
ACT.19.32	अन खलबल जुया च्‍वंगुलिं छम्‍हय्‌सिनं छगू धाःसा मेम्‍हय्‌सिनं मेगु हे धयाः हाला हइगु। अय्‌जूगुलिं गुलिसिनं ला इपिं अन छाये मुंवःगु धयागु हे मस्‍यू। 
ACT.19.33	यहूदीतय्‌सं अलेक्‍जेन्‍डरयात हुलय्‌ न्‍ह्यःने घ्‍वाना छ्वल। अले वं ल्‍हाः भाय्‌ यानाः छुं नवायेत सन। 
ACT.19.34	वयात यहूदी धकाः म्‍हसीवं इपिं निघौ तक थथे हालाच्‍वन – “एफिससयाम्‍ह आर्तेमिस हे दकलय्‌ तःधंम्‍ह द्यः खः।”
ACT.19.35	अले शहरयाम्‍ह हाकिमं इमित सुम्‍क च्‍वं धकाः ल्‍हाः भाय्‌ यानाः थथे धाल – “अय्‌ एफिससयापिं दाजुकिजापिं, एफिसीतय्‌गु शहर थपाय्‌धंम्‍ह आर्तेमिस द्यःमय्‌जुया देगः व आकाशं कुतुं वःगु वयागु मूर्तिया रक्षक खः धकाः सुनां मस्‍यू? 
ACT.19.36	अय्‌जूगुलिं छिकपिं सुम्‍क च्‍वनादिसँ, थथे बिचाः हे मयासे हाःहू याना जुइगु बांमलाः, 
ACT.19.37	छाय्‌धाःसा छिकपिन्‍सं ज्‍वना हया तःपिं मनूतय्‌सं न झीगु देगलय्‌ च्‍वंगु मूर्ति हे खूगु दु, न झीम्‍ह द्यःमय्‌जुयात म्‍हुतु ल्‍हाना जूगु हे दु।
ACT.19.38	“डेमेत्रियस व वया कःमि पासापिं सुनानं सुयातं छुं याये माःगु दु धयागु खःसा अदालतय्‌ वनाः नालिस तःसां ज्‍यू नि। हाकिमत नं द हे दु। 
ACT.19.39	मखु थ्‍व स्‍वयाः तःधंगु हे खँ दु धयागु जूसा न्‍हिं न्‍हिं च्‍वनिगु सभां हे क्‍वःछी। 
ACT.19.40	थौं थथे जूगुलिं दोष जिमित लाइ धकाः ग्‍याये धुन। म्‍वाःसां म्‍वाःसां थथे यानाः झीसं छु धकाः लिसः बीगु?” 
ACT.19.41	थुलि धयाः वं सकल मनूतय्‌त लित छ्वया बिल।
ACT.20.1	हाहू दी धुंकाः पावलं विश्वासीतय्‌त सःताः साहस बीकथं स्‍यनेकने यानाः बिदा जुयाः माकेडोनियाय्‌ वन। 
ACT.20.2	अन थ्‍यने धुंकाः थाय्‌ थासय्‌ च्‍वंपिं विश्वासीतय्‌ थाय्‌ वनाः इमित साहस बियाः व हानं ग्रीसय्‌ वन। 
ACT.20.3	अन स्‍वला तक च्‍वने धुंकाः लःजहाजं सिरियाय्‌ वने त्‍यंबलय्‌ वं यहूदीतय्‌ नायःतय्‌सं वयात स्‍यायेत स्‍वयाच्‍वंगु दु धकाः सीकाः माकेडोनिया जुयाः तुं लिहां वनेगु क्‍वःछित।
ACT.20.4	बेरियाय्‌ च्‍वंम्‍ह पुरसया काय्‌ सोपात्रोस, थेसलोनिकें वःपिं अरिस्‍तार्खस व सिकन्‍दस, डर्बिइ च्‍वंपिं गायस व तिमोथी, अले एशियाय्‌ च्‍वंपिं तुखिकस व त्रोफिमस, थुपिं फुक्‍कं पावल नाप वन। 
ACT.20.5	इपिं जिपिं स्‍वयाः न्‍हापा हे वनाः जिमित त्रोआसय्‌ पियाच्‍वन। 
ACT.20.6	जिपिं धाःसा सोडा मतःगु मरि नयेगु नखः धुंकाः फिलिप्‍पीं लःजहाजय्‌ च्‍वनावना। न्‍यान्‍हु लिपा जिपिं त्रोआसय्‌ इमिथाय्‌ थ्‍यंकः वना, अले न्‍हय्‌न्‍हु तक अन हे च्‍वना।
ACT.20.7	आइतबार खुन्‍हु बहनी प्रभु भ्‍वय्‌ नयेत जिपिं मुना। कन्‍हय्‌ खुन्‍हु सुथय्‌ हे वनेगु मतिइ तयाः पावलं इमित बाचा तक स्‍यनेकने यानाच्‍वन। 
ACT.20.8	अबलय्‌ जिपिं मुनाच्‍वनागु क्‍वथाय्‌ तःप्‍वाः मछि मत च्‍याकातःगु दु। 
ACT.20.9	अन युटिकस धाःम्‍ह छम्‍ह ल्‍याय्‌म्‍ह झ्‍यालय्‌ च्‍वनाच्‍वंगु। पावलं स्‍यनेकने याना च्‍वंबलय्‌ न्‍ह्यलं ब्‍वानाः व स्‍वतंनिसें कुतुं वन। स्‍वःवंबलय्‌ व सी धुंकल। 
ACT.20.10	पावलं कुहां वनाः क्‍वछुनाः सीम्‍हय्‌सित घय्‌पुनाः थथे धाल – “ग्‍याये म्‍वाः, थ्‍व मनू मसीनि।” 
ACT.20.11	पावल तले वन, अले सकलें जानाः प्रभु भ्‍वय्‌ नल। प्रभु भ्‍वय्‌ सिधय्‌काः पावल सुथ मजुतले इपिं लिसे खँ ल्‍हानाच्‍वन। अले अनं बिदा जुयाः वन। 
ACT.20.12	इमिसं व ल्‍याय्‌म्‍हम्‍ह मनूयात छेँय्‌ यंकल। व म्‍वाना वःगुलिं इपिं तसकं लय्‌ताल।
ACT.20.13	पावल न्‍यासि वनेगु धाःगुलिं जिपिं जक लःजहाजय्‌ च्‍वनाः अस्‍सोसय्‌ वना, छाय्‌धाःसा पावलं हे जिमित अन नाप लायेत उजं ब्‍यूगु खः। 
ACT.20.14	वयात अस्‍सोसय्‌ नाप लानाः लःजहाजय्‌ तयाः जिपिं मितिलेनेय्‌ वना। 
ACT.20.15	जिपिं लःजहाजय्‌ च्‍वनाः कन्‍हय्‌ खुन्‍हु खियस व कंसखुन्‍हु सामोसय्‌ थ्‍यंका। अनं नं कन्‍हय्‌ खुन्‍हु मिलेटसय्‌ थ्‍यंकः वना। 
ACT.20.16	पावल पेन्‍तिकोसया नखः न्‍ह्यः हे यरूशलेमय्‌ थ्‍यंकेत हथाय्‌ चायाच्‍वन। उकिं वं एशियाय् यक्‍व ई च्‍वने म्‍वाःलेमा धकाः एफिससय्‌ मद्युसे वनेगु क्‍वःछित।
ACT.20.17	पावलं मिलेटसं एफिससय्‌ च्‍वंगु मण्‍डलीया थकालिपिन्‍त सःतके छ्वल। 
ACT.20.18	इपिं वये धुंकाः वं इमित थथे धाल – “एशियाय्‌ वयाबलय्‌ निसें जि छिकपिं लिसे हे च्‍वनागु ला छिकपिन्‍सं सि हे स्‍यू। 
ACT.20.19	फक्‍व क्‍वमिलु जुयाः मिखां ख्‍वबि हाय्‌काः जक मखु, यहूदीतय्‌सं स्‍यायेत स्‍वःबलय्‌ नं जिं प्रभुयागु सेवा याना हे च्‍वना। 
ACT.20.20	जिं छेँय्‌ छेँय्‌ वनाः मनूतय्‌गु न्‍ह्यःने भिंगु खँ न्‍यंका जुयाबलय्‌ छिकपिनिगु भिं जुइगु छुं हे खँ मल्‍यंका। 
ACT.20.21	जिं यहूदीतय्‌त व यहूदीमखुपिन्‍त थःथःगु पापं लिचिलाः परमेश्वरयाथाय्‌ लिहां वयेत व झी प्रभु येशू ख्रीष्‍टयात विश्वास यायेत न्‍यंका जुया।
ACT.20.22	“आः स्‍वयादिसँ, जि आत्‍मायागु खँ न्‍यनाः यरूशलेमय्‌ वनेत्‍यना। अन जितः छु छु जुइ धकाः जिं मस्‍यू। 
ACT.20.23	अथेसां पवित्र आत्‍मां जितः शहर पतिकं दुःखकष्‍ट सिया च्‍वने माली व झ्‍यालखानाय्‌ वने माली धकाः सीके बियादीगु दु। 
ACT.20.24	न्‍ह्याथे हे जूसां जिं जिगु च्‍यूताः तये मखु, अले परमेश्वरं यानादीगु दया मायायागु भिंगु खँ न्‍यंका जुयाः प्रभु येशूं बियादीगु ज्‍या जक पूवंके दःसा गाः।” 
ACT.20.25	“आः स्‍वयादिसँ, छिकपिं जिं परमेश्वरयागु राज्‍यया खँ न्‍यंका वया च्‍वनापिं, छिकपिन्‍सं हानं जिगु ख्‍वाः स्‍वये दइ मखु धकाः जिं स्‍यू। 
ACT.20.26	अय्‌जूगुलिं जिं छिकपिन्‍त धयाच्‍वना – छुं जुयाः छिकपिं सुं नं नाश जुया वन धाःसा जितः दोष लाइ मखु। 
ACT.20.27	छाय्‌धाःसा परमेश्वरयागु खँ छुं नं मल्‍यंकुसे जिं छिकपिन्‍त न्‍यंकागु हे दु।
ACT.20.28	“अथेजूगुलिं होश या, अले पवित्र आत्‍मां धाःथें छिकपिन्‍सं विश्वासीतय्‌गु हेरबिचार याना च्‍वँ, छाय्‌धाःसा प्रभुं थःगु हि हाय्‌काः इमित न्‍यानादीगु खः, अले छिकपिं इमि जवाः खः। 
ACT.20.29	जिं स्‍यू, जि वने धुंकाः थन मण्‍डलीयात स्‍यंकीपिं गुँखिचात वइ। 
ACT.20.30	थुलि जक मखु, छिकपिनिगु हे पुचलं मखुगु खँ ल्‍हाना जुइपिं मनूत पिहां वइ। अले इमिसं विश्वासीतय्‌त थःगु हे मभिंगु लँय्‌ यंकी। 
ACT.20.31	अय्‌जूगुलिं होश याना च्‍वँ, स्‍वदँ स्‍वदँ तक जिं छिकपिन्‍त चच्‍छि न्‍हिच्‍छि ख्‍वबि हाय्‌काः स्‍यनागु खँ ल्‍वःमंके मते।”
ACT.20.32	“आः जिं छिकपिन्‍त परमेश्वरया ल्‍हातय्‌ व वय्‌कःया दया मायां जाःगु वचनय्‌ त्‍वःताच्‍वना। वय्‌कलं हे छिकपिन्‍त विश्वासय्‌ बल्‍लाकादी, अले यक्‍व आशिष बियादी।
ACT.20.33	“स्‍वयादिसँ, जिं सुयाकें धिबा व वसः फ्‍वनागु मदु। 
ACT.20.34	थ्‍व हे निपा ल्‍हातं ज्‍या यानाः जिं नयाच्‍वना, अले जि नाप दुपिन्‍त नं ग्‍वाहालि यानाच्‍वनागु ला छिकपिन्सं सि हे स्‍यू। 
ACT.20.35	दक्‍व खँ जिं थःम्‍हं हे याना क्‍यनागु दु। अथे हे छिकपिन्‍सं नं थःम्‍हं हे थाकुगु ज्‍या यानाः मफुपिन्‍त ग्‍वाहालि याये माः। अले प्रभु येशूं धयादीगु खँ ल्‍वःमंके मते। वय्‌कलं धयादीगु दु – ‘कायेगु स्‍वयाः बीगु यक्‍व भिं।’”
ACT.20.36	थुलि धयाः पावलं फुक्‍कलिसे जानाः पुलिं चुयाः प्रार्थना यात। 
ACT.20.37	अले अन च्‍वंपिं फुक्‍कं तसकं ख्‍वल। पावलयात घय्‌पुयाः इमिसं चुप्‍पा नल। 
ACT.20.38	पावलं आः हानं इमिसं वयात खनी मखुत धाःगुलिं इपिं थथे नुगः मछिंकाः ख्‍वःगु खः। इमिसं वयात लःजहाजय्‌ तक तये यन।
ACT.21.1	इपिं लिसे बिदा जुयाः जिपिं अनं लःजहाजय्‌ च्‍वनाः कोसय्‌ थ्‍यंकः वयाः कन्‍हय्‌ खुन्‍हु रोडसय्‌, अले कंस खुन्‍हु पटाराय्‌ थ्‍यंकः वना। 
ACT.21.2	फोनिकेय्‌ वनेत्‍यंगु लःजहाज नाप लाःगुलिं जिपिं उकी हे च्‍वनाः वना। 
ACT.21.3	जिपिं साइप्रसया सत्तिक जुयाः दच्‍छिन पाखें सिरिया वना। टुरोसय्‌ मालसामान क्‍वकाय्‌त लःजहाज दिकूगुलिं जिपिं नं कुहां वना।
ACT.21.4	विश्वासीतय्‌त नाप लाःगुलिं जिपिं न्‍हय्‌न्‍हु अन हे च्‍वना। पवित्र आत्‍मापाखें सीकाः इमिसं पावलयात यरूशलेमय्‌ वने मते धकाः धाल। 
ACT.21.5	न्‍हय्‌न्‍हु तक च्‍वने धुंकाः अन च्‍वंपिं फुक्‍क विश्वासीत थः कलाः व मचाखाचात नापं ज्‍वनाः जिमित शहरं पिने तक तः वल। जिमिसं समुद्र सिथय्‌ पुलिं चुयाः प्रार्थना याना। 
ACT.21.6	थथे इपिं नाप बिदा जुयाः जिपिं लःजहाजय्‌ च्‍वं वना। इपिं छेँय्‌ तुं लिहां वन।
ACT.21.7	जिपिं लःजहाजय्‌ च्‍वनाः टुरोसं टोलेमाइसय्‌ थ्‍यंकः वया। दाजुकिजापिन्‍त नाप लानाः जिपिं छन्‍हु अन हे च्‍वना। 
ACT.21.8	कन्‍हय्‌ खुन्‍हु हे जिपिं अनं कैसरियाय्‌ वना। जिपिं अन भिंगु खँ न्‍यंका जुइम्‍ह फिलिप धाःम्‍हय्‌सिथाय्‌ वना। अले व नाप हे छन्‍हु निन्‍हु च्‍वना। यरूशलेमय्‌ ग्‍वाहालि यायेत ल्‍यःपिं न्‍हय्‌म्‍ह मध्‍ये व नं छम्‍ह खः।
ACT.21.9	फिलिपया अगमवाणी कनिपिं, बिया मछ्वःनिपिं प्‍यम्‍ह म्‍ह्याय्‌पिं दु।
ACT.21.10	जिपिं अन छुं न्‍हि हे च्‍वना। उबलय्‌ यहूदियां अगाबस धाःम्‍ह अगमवक्ता छम्‍ह वल।
ACT.21.11	वं पावलयागु जनी कयाः थःगु ल्‍हाःतुति चिनाः थथे धाल – “पवित्र आत्‍मां थथे धयादीगु दु – ‘थ्‍व जनीया थुवाःयात यरूशलेमय्‌ वन धाःसा यहूदीतय्‌ नायःतय्‌सं थथे हे यानाः चिना बी, अले यहूदीमखुपिन्‍त लःल्‍हाना बी।’” 
ACT.21.12	थ्‍व खँ न्‍यनाः जिमिसं व अन च्‍वंपिं मनूतय्‌सं पावलयात यरूशलेमय्‌ वने मते धकाः पना।
ACT.21.13	पावलं धाःसा थथे लिसः बिल – “छिकपिन्‍सं थथे ख्‍वयाः हालाः जिगु मन क्‍वतुंकेत स्‍वयां छु याये? प्रभु येशूयागु नामय्‌ ज्‍वनाः चिकेत जक छु सीत तकं लिचिले मखु।” 
ACT.21.14	जिमिसं धयागु खँ वं न्‍यँ हे मन्‍यंगुलिं जिपिं थथे धयाः सुम्‍क च्‍वना – “प्रभुं मनं तुनादीथें जुइमा।”
ACT.21.15	अनं लिपा जिपिं थःथःगु सामान ज्‍वनाः यरूशलेमय्‌ स्‍वया वना। 
ACT.21.16	कैसरियाय्‌ च्‍वंपिं सुं दाजुकिजापिं नं जिपिं लिसे हे वल। इमिसं जिमित साइप्रसं वया च्‍वंम्‍ह मनासोन धाःम्‍ह छम्‍ह पुलांम्‍ह विश्वासीयागु छेँय्‌ थ्‍यंका बिल।
ACT.21.17	जिपिं यरूशलेमय्‌ थ्‍यंबलय्‌ अन च्‍वंपिं दाजुकिजापिं जिमित खनाः तसकं लय्‌ताल।
ACT.21.18	कन्‍हय्‌ खुन्‍हु पावल व जिपिं फुक्‍क याकूबयाथाय्‌ वना। अन मण्‍डलीयापिं फुक्‍क थकालिपिं मुनाच्‍वंगु जुयाच्‍वन। 
ACT.21.19	इमित ज्‍वजलपा याये धुंकाः पावलं यहूदीमखुपिन्‍थाय्‌ भिंगु खँ न्‍यंका जूबलय्‌ परमेश्वरं गज्‍याःगज्‍याःगु ज्‍या यानादिल धयागु छता छता खँ कन।
ACT.21.20	पावलयागु खँ न्‍यनाः इमिसं परमेश्वरयात तःधंकल। अले वयात धाल – “किजा, थन नं द्वलंद्वः यहूदीतय्‌सं विश्वासी जुइ धुंकाः नं व्‍यवस्‍थायात उलि हे मानय्‌ यानाच्‍वंगु दु। 
ACT.21.21	इमिसं छता निता छंगु खँ नं न्‍यनातःगु दु। छिं यहूदीमखुपिनिगु देशय्‌ च्‍वनाच्‍वंपिं यहूदीतय्‌त ‘आः मोशायागु व्‍यवस्‍थायात नं मस्‍तय्‌त म्‍हय्‌ चिं तय्‌केगु नं त्‍वःता छ्व, व्‍यवस्‍थाय्‌ च्‍वया तःथें नं जुइ मते’ धकाः धया जुल हं। 
ACT.21.22	अय्‌जूगुलिं आः छु यायेगु? इमिसं छि थन वःगु दु धकाः मसीकी मखु।
ACT.21.23	“उकिं जिमिसं धयाथें याना दिसँ। जिमिथाय्‌ भाकल याना च्‍वंपिं प्‍यम्‍ह मनूत दु। 
ACT.21.24	इपिं लिसे शुद्ध जुइत छि नं देगलय्‌ झासँ। अले इमित सँ खायेत नं छिं हे धिबा पुला बिया दिसँ। अले तिनि छिं थथे व्‍यवस्‍थाय्‌ च्‍वया तःथें याःगु खनाः इमिसं थःपिन्‍सं न्‍यनातःगु खँ मखु धकाः ताय्‌की।
ACT.21.25	“यहूदीमखुपिं विश्वासीतय्‌त जक जिमिसं ‘मूर्तियात छाःगु प्रसाद नये मते, हि त्‍वने मते, हि मम्‍हुकुसे स्‍यानातःगु ला नये मते, व्‍यभिचार याये मते’ धकाः पौ च्‍वया छ्वयागु दु।”
ACT.21.26	अले पावलं उपिं मनूतय्‌त ब्‍वना यंकाः कन्‍हय्‌ खुन्‍हु हे इपिं प्‍यम्‍ह नाप देगलय्‌ वन। इमिसं शुद्ध याये धुंकूगु खः। उकी वं इमिगु भाकल पूवनिगु दिं व इपिं छम्‍ह छम्‍हय्‌सिगु निंतिं बां स्यायेगु दिं पुजाहारीतय्‌त कन।
ACT.21.27	न्‍हय्‌न्‍हुया ई पूवनेत्यंबलय्‌ एशियां वःपिं सुं यहूदीतय्‌सं पावलयात देगलय्‌ खनाः अन च्‍वंपिं मनूत फुक्‍कसित ग्‍वाकाः थथे धकाः हालाः हय्‌क्‍काः वन – 
ACT.21.28	“हे इस्राएली दाजुकिजापिं, जिमित ग्‍वाहालि यानादिसँ। उखेंथुखें वनाः सकसितं झी मनूत, मोशायागु व्‍यवस्‍था व थ्‍व देगःया विरोधय्‌ न्‍यंका जूम्‍ह थ्‍व हे खः। नकतिनि हे जक थ्‍वं यहूदीमखुपिन्‍त देगलय्‌ हयाः थ्‍व थाय्‌यात अपवित्र याना बिल।” 
ACT.21.29	इमिसं एफिससं वःम्‍ह त्रोफिमसयात शहरय्‌ पावल नाप खंगुलिं पावलं वयात देगलय्‌ हःगु जुइ धकाः थथे धाःगु खः।
ACT.21.30	थ्‍व न्‍यनाः शहरय्‌ च्‍वंपिं मनूत अन मुंवल। इमिसं पावलयात लुयाः देगलं पिने हल। अले देगःयागु ध्‍वाखा तिनाबिल। 
ACT.21.31	इमिसं पावलयात थुकथं स्‍यायेत्‍यंबलय्‌ यरूशलेमय्‌ खलबल जुयाच्‍वन धयागु खँ तःधंम्‍ह रोमी कप्‍तानयाथाय्‌ थ्‍यन। 
ACT.21.32	थ्‍व खँ न्‍यनाः व सिपाइँत व कप्‍तानतय्‌त ब्‍वनाः अन थ्‍यंकः वल। तःधंम्‍ह कप्‍तान व सिपाइँतय्‌त खनेवं इमिसं पावलयात दायेगु त्‍वःतल।
ACT.21.33	अले कप्‍तानं पावलयात ज्‍वनाः निपु सिखलं चिकेबियाः मनूतय्‌त थथे धकाः न्‍यन – “थ्‍व मनुखं छु यात? थ्‍व गन च्‍वंम्‍ह खः?” 
ACT.21.34	अन मुना च्‍वंपिं मनूतय्‌सं छम्‍हय्‌सिनं छगू खँ धाःसा मेम्‍हय्‌सिनं मेगू हे खँ धया हाःगुलिं वं अन अथे छाय्‌ खलबल जूगु धकाः बांलाक सीके मफुत। अले वं पावलयात किल्‍लाय्‌ यंकाः कुनेगु उजं बिल। 
ACT.21.35	व त्‍वाथलय्‌ थ्‍यंबलय्‌ मनूतय्‌सं घ्‍वात्तुघ्‍वाःगुलिं वयात सिपाइँतय्‌सं ल्‍ह्वना यंकल। 
ACT.21.36	छाय्‌धाःसा “वयात स्‍या हे स्‍या” धकाः हालाः मनूतय्‌गु हुल ल्‍यू ल्‍यू वन।
ACT.21.37	थथे किल्‍लाय्‌ दुने यंकेत्‍यंबलय्‌ पावलं तःधंम्‍ह कप्‍तानयाके न्‍यन – “जिं छितः छता खँ धाये ला?”
ACT.21.37	अले वं धाल – “छं ग्रीक भासं खँ ल्‍हाये सः ला? 
ACT.21.38	छु छ मिश्र देशयाम्‍ह व हे मनू मखु ला? गुम्‍ह छुं न्‍हि न्‍ह्यः सरकारयात स्‍यंके माः धकाः मरुभूमिइ प्‍यद्वः मनूतय्‌ नायः जुया जूगु खः?”
ACT.21.39	पावलं लिसः बिल – “जि ला किलिकियागु टार्सस शहरय्‌ च्‍वंम्‍ह यहूदी खः। जि चिधंगु शहरय्‌ च्‍वंम्‍ह मखु। जितः थुपिं लिसे खँ ल्‍हाके बियादिसँ।” 
ACT.21.40	तःधंम्‍ह कप्‍तानं “नवा” धकाः धाःगुलिं पावलं त्‍वाथलय्‌ दनाः सकसितं सुम्‍क च्‍वनेत ल्‍हाः भाय्‌ यात। इपिं सुम्‍क च्‍वनेवं वं हिब्रू भासं थथे धाल –
ACT.22.1	“बाः धाये ल्‍वःपिं व दाजुकिजापिं, छिकपिन्‍त धाये माःगु जिगु खँ न्‍यनादिसँ।”
ACT.22.2	थथे पावलं हिब्रू भासं नवाःगु न्‍यनाः इपिं फुक्‍कं चुइँक हे नमवासे सुम्‍क च्‍वना बिल। अले पावलं धाल – 
ACT.22.3	“जि किलिकियागु टार्सस शहरय्‌ बूम्‍ह छम्‍ह यहूदी खः। अय्‌नं जि ब्‍वलंगु ला थ्‍व हे शहरय्‌ गमलिएलयागु ल्‍हातं खः। जिं झी तापाःबाज्‍यापिनिगु व्‍यवस्‍था नं बांलाक स्‍यना कया। छिकपिन्‍सं थौंकन्‍हय्‌ याना च्‍वंथें जिं नं परमेश्वरया निंतिं थःत पाना जुयागु खः।
ACT.22.4	जिं थ्‍व लँय्‌ जूपिं मिजंत व मिसात विश्वासीतय्‌त दायेगु, स्‍यायेगु याना, गुलिसित ला कुना बिया। 
ACT.22.5	जिं धयाच्‍वनागु थ्‍व फुक्‍क खँ सभाय्‌ च्‍वंपिं दुजःतय्‌सं व दकलय्‌ तःधंम्‍ह पुजाहारीं नं स्‍यू। वय्‌कःपिनिगु हे पाखें जिं विश्वासीतय्‌त ज्‍वनेत भ्‍वं च्‍वका कयागु खः। इमित यरूशलेमय्‌ ज्‍वना हयाः सजाँय बीकेत नं जि दमस्‍कसय्‌ वनागु खः।” 
ACT.22.6	“वँवं जि दमस्‍कसय्‌ थ्‍यनी थें च्‍वंकाः स्‍वर्गं तसकं थीगु जः जिगु छचाःखेलं थिल। 
ACT.22.7	अले जि बँय्‌ भ्‍वसू वना। जितः थथे धया हःगु जिं ताया – ‘शाऊल, शाऊल, छाय्‌ छं जितः दुःख बियाच्‍वना?’
ACT.22.8	“अले जिं लिसः बिया – ‘छि सु खः, हे प्रभु?’
ACT.22.8	“अले वय्‌कलं धयादिल – ‘जि नासरतयाम्‍ह येशू खः, गुम्‍हय्‌सित छं दुःख बियाच्‍वन।’ 
ACT.22.9	उबलय्‌ जि नाप दुपिन्‍सं जः जक खन, सः धाःसा सुनानं मताः।
ACT.22.10	“अले जिं थथे धया – ‘प्रभु, आः जिं छु याये माल लय्‌?’
ACT.22.10	“अले प्रभुं जितः धयादिल – ‘दँ, दमस्‍कसय्‌ हुँ। छं याये माःगु फुक्‍क खँ छन्‍त अन हे धाइ।’
ACT.22.11	“थीगु जलं यानाः जिगु मिखा हे कां जुल। अले जि नाप वःपिन्‍सं ल्‍हाः ज्‍वनाः जितः दमस्‍कसय्‌ ब्‍वना यंकल।
ACT.22.12	“अन च्‍वंपिं यहूदीतय्‌सं मानय्‌ याना तःम्‍ह अले मोशायागु व्‍यवस्‍थाय्‌ धया तःथें याना जुइम्‍ह हननिया धाःम्‍ह छम्‍ह मनुखं वयाः 
ACT.22.13	जिगु न्‍ह्यःने दनाः थथे धाल – ‘किजा शाऊल, छिगु मिखां खनेमा।’ उलि धायेवं हे जिगु मिखा चाल। अले वयात खना।
ACT.22.14	“अनं लिपा वं जितः धाल – ‘परमेश्वरयागु इच्‍छा सीकेत, अले वय्‌कःया धर्मीम्‍ह मनूयात स्‍वयेत व वय्‌कःयागु हे म्‍हुतुं खँ न्‍यनेत झी तापाःबाज्‍यापिनि परमेश्वरं छितः ल्‍ययादीगु दु। 
ACT.22.15	आः छिं फुक्‍कभनं थःम्‍हं खंगु व ताःगु खँया साक्षी बियादी माः। 
ACT.22.16	अय्‌जूगुलिं आः छुकियात लिबाक्‍का च्‍वनेगु? दनादिसँ, वय्‌कःया नामं बप्‍तिस्‍मा कयाः थःगु पाप सिला छ्वयादिसँ।’”
ACT.22.17	“अनं यरूशलेमय्‌ लिहां वये धुंकाः छन्‍हु देगलय्‌ च्‍वनाः प्रार्थना याना च्‍वनाबलय्‌ जिं दर्शन खना। 
ACT.22.18	प्रभुं जितः धयादिल – ‘याकनं हे छ यरूशलेमं पिहां हुँ, छाय्‌धाःसा छं कंगु जिगु खँय्‌ थन च्‍वंपिं सुनानं विश्वास याइ मखु।’
ACT.22.19	“अले जिं धया – ‘प्रभु, धर्मशास्‍त्र स्‍यनिगु छेँ पतिं वनाः जिं छितः विश्वास याक्‍वसित ज्‍वनाः झ्‍यालखानाय्‌ कुनागु व कसाः याना जुयागु फुक्‍क खँ इमिसं स्‍यू। 
ACT.22.20	अले छिगु साक्षी बिया जुइम्‍ह स्‍तिफनसयात स्‍याःबलय्‌ नं जि दुथ्‍याः, जिं इमिगु वसः स्‍वयाच्‍वनागु खः।’
ACT.22.21	“प्रभुं जितः थथे धयादिल – ‘छ वने हे माः, जिं छन्‍त तातापाक यहूदीमखुपिन्‍थाय्‌ छ्वयेत्‍यना।’”
ACT.22.22	थुलि तक ला अन च्‍वंपिं मनूतय्‌सं पावलयागु खँ न्‍यन। अनं लिपा इपिं ततःसलं थथे धकाः हाला हल – “थ्‍वयात स्‍याये हे माः। थज्‍याःम्‍ह मनू ला म्‍वाना च्‍वनेत तकं मल्‍वः।” 
ACT.22.23	अले इमिसं थः थःगु लं फसय्‌ ब्‍वय्‌काः धू ह्वलाः हाला हल।
ACT.22.24	थ्‍व खनाः तःधंम्‍ह कप्‍तानं मनूत पावल खनाः थथे छाय्‌ तंम्‍वःगु धकाः सीकेत वयात किल्‍लाय्‌ यनाः कोर्रां दायेगु उजं बिल। 
ACT.22.25	पावलयात चित संबलय्‌ वं न्‍ह्यःनेसं दना च्‍वंम्‍ह कप्‍तानयात थथे धाल – “दोष हे मदय्‌कं छम्‍ह रोमीयात कोर्रां दायेगु पाय्‌छि जू ला?”
ACT.22.26	थ्‍व न्‍यनाः कप्‍तानं तःधंम्‍ह कप्‍तानयाथाय्‌ वनाः धाल – “छिं छु यायेत्‍यना दियागु? व मनू ला रोमी धकाः जुयाच्‍वन।”
ACT.22.27	अले वं वयाः पावलयाके न्‍यन – “छ रोमी खः ला?”
ACT.22.27	पावलं लिसः बिल – “खः।”
ACT.22.28	अले वं धाल – “जि ला यक्‍व धिबा फुकाः तिनि रोमी जुइ खन।”
ACT.22.28	पावलं धाल – “जि ला बूसांनिसें हे रोमी खः।”
ACT.22.29	थ्‍व न्‍यनाः पावलयात दायेत वःपिं फुक्‍कं लिचिला वन। तःधंम्‍ह कप्‍तान थः हे नं ग्‍यात, छाय्‌धाःसा वं हे पावलयात चिके ब्‍यूगु खः।
ACT.22.30	कन्‍हय्‌ खुन्‍हु हे तःधंम्‍ह कप्‍तानं यहूदीतय्‌सं वयात छाय्‌ द्वपं ब्‍यूगु खः धकाः सीकेत तःधंपिं पुजाहारीत व थकालिपिन्‍त महा सभाय्‌ सःतल। अले पावलयात फुक्‍कसिगु न्‍ह्यःने थने हल।
ACT.23.1	पावलं सभाय्‌ चाकःछिं स्‍वयाः धाल – “दाजुकिजापिं, परमेश्वरया न्‍ह्यःने जिं थौं तक थःगु नुगः यचुकाः भिंगु ज्‍या याना वयाच्‍वनागु दु।”
ACT.23.2	अबलय्‌ दकलय्‌ तःधंम्‍ह पुजाहारी हननियां पावलया लिक्‍क दना च्‍वंम्‍हय्‌सित वयागु म्‍हुतुइ दा धकाः उजं बिल। 
ACT.23.3	अले पावलं वयात धाल – “अय्‌ सख्‍वालं पानातःगु अंगः, छन्‍त नं परमेश्वरं दाइतिनि। धर्मशास्‍त्रय्‌ च्‍वया तःथें छ जिगु न्‍याय यायेत च्‍वनाच्‍वंगु दु। अय्‌सां छं धर्मशास्‍त्रं मबीकं जितः दायेगु उजं बिल।”
ACT.23.4	वया लिक्‍क दना च्‍वंपिन्‍सं वयात धाल – “परमेश्वरं ल्‍यया तःम्‍ह दकलय्‌ तःधंम्‍ह पुजाहारीयात थथे म्‍हुतु ल्‍हाये ज्‍यू ला?”
ACT.23.5	अले पावलं धाल – “दाजुकिजापिं, वय्‌कः दकलय्‌ तःधंम्‍ह पुजाहारी धकाः जिं मसिल। धर्मशास्‍त्रय्‌ थथे च्‍वयातःगु दु – ‘थः मनूतय्‌ शासकयात म्‍हुतु ल्‍हाये मते।’”
ACT.23.6	पावलं अन सदुकी व फरिसीतय्‌त नं खनाः थथे धाल – “दाजुकिजापिं, जि फरिसीया काय्‌ फरिसी खः। सीम्‍ह मनू हानं म्‍वाना वइ धकाः आशा यानागुलिं थथे जिगु न्‍याय जुयाच्‍वंगु दु।”
ACT.23.7	वं थुलि धायेवं अन च्‍वंपिं फरिसी व सदुकीतय्‌ दथुइ ल्‍वापु जुल। अले इपिं निथ्‍वः जुयाः बाल, 
ACT.23.8	छाय्‌धाःसा सदुकीतय्‌सं सीपिं म्‍वाना वइ, स्‍वर्गदूत व आत्‍मा दु धयागु पत्‍याः मयाः। फरिसीतय्‌सं धाःसा थ्‍व स्‍वतां पत्‍याः याः।
ACT.23.9	अले अन तसकं खलबल जुल। फरिसीतय्‌ शास्‍त्रीतय्‌सं दनाः सदुकीतय्‌त न्‍यंकाः थथे धाल – “जिमिसं ला थ्‍व मनूयागु छुं हे दोष मखना। थ्‍व मनूयात आत्‍मां व स्‍वर्गदूतं हे नवाकूगु जुइ माः।” 
ACT.23.10	अले अन तसकं हे ल्‍वापु जुल। इमिसं पावलयात स्‍याना बी धकाः ग्‍यानाः तःधंम्‍ह कप्‍तानं सिपाइँतय्‌त “पावलयात अनं किल्‍लाय्‌ हजि” धकाः उजं बिल।
ACT.23.11	उखुन्‍हु हे चान्‍हय्‌ प्रभुं पावलयाथाय्‌ झायाः धयादिल – “साहस या, यरूशलेमय्‌ च्‍वंपिन्‍त थें रोमय्‌ च्‍वंपिन्‍त नं छं जिगु साक्षी बी मानि।”
ACT.23.12	कन्‍हय्‌ खुन्‍हु सुथय्‌ यहूदीतय्‌ नायःतय्‌सं मुनाः पावलयात स्‍यायेगु ग्‍वसाः ग्‍वल। इमिसं “पावलयात मस्‍यासे त्‍वःते मखु, वयात मस्‍याय्‌कं नये नं मखु, त्‍वने नं मखु” धकाः पा फल। 
ACT.23.13	थथे पावलयात स्‍याये धाःपिं पीम्‍हं मयाक दु। 
ACT.23.14	अले इमिसं तःधंपिं पुजाहारीत व थकालिपिन्‍थाय्‌ वनाः धाल – “जिमिसं पावलयात मस्‍याय्‌कं छुं हे नयेत्‍वने याये मखु धकाः पा फयागु दु। 
ACT.23.15	अय्‌जूगुलिं छिकपिन्‍सं तःधंम्‍ह कप्‍तानयाथाय्‌ झायाः ‘पावलयागु मेमेगु खँ नं बांलाक सीके माःगु दु, उकिं वयात छकः क्‍वत हजि’ धकाः धयादिसँ। अले जिमिसं वयात थन मथ्‍यंवं लँय्‌ हे स्‍याना बी।”
ACT.23.16	इमिसं थथे पावलयात स्‍यायेगु ग्‍वसाः ग्‍वःगु खँ पावलया भिन्‍चां सियाः काचाकाचां किल्‍लाय्‌ वनाः पावलयात कन। 
ACT.23.17	अले पावलं कप्‍तानयात सःताः धाल – “थ्‍व मनूयात तःधंम्‍ह कप्‍तानयाथाय्‌ ब्‍वना यंकादिसँ। वय्‌कःयात नाप लानाः छुं खँ धाये माःगु दु हं।”
ACT.23.18	अले वं पावलया भिन्‍चायात तःधंम्‍ह कप्‍तानयाथाय्‌ यंकाः धाल – “कुना तःम्‍ह पावलं थ्‍व मनूयात छिथाय्‌ यंका ब्‍यु धाःगु। थ्‍व मनूया छितः छुं धाये माःगु दु हं।”
ACT.23.19	अले वं वयात ल्‍हाः ज्‍वनाः छखे ब्‍वना यंकाः न्‍यन – “छु धाये माःगु खः धा?”
ACT.23.20	अले वं धाल – “यहूदीतय्‌ नायःतय्‌सं जानाः पावलया मेमेगु खँ बांलाक सीके माल धकाः त्‍वहः तयाः कन्‍हय्‌ वयात महासभाय्‌ क्‍वत हजि धकाः छितः बिन्‍ति याः वयेगु ग्‍वसाः ग्‍वःगु दु। 
ACT.23.21	छिं इमिगु खँ न्‍यनादी मते, छाय्‌धाःसा पीम्‍हं मयाक मनूतय्‌सं पावलयात मस्‍यातले छुं हे नये त्‍वने याये मखु धकाः पा फयाः स्‍यायेत स्‍वयाच्‍वंगु दु। छिं ‘ज्‍यू’ धाइ धकाः इमिसं आशा यानाच्‍वंगु दु।”
ACT.23.22	अले तःधंम्‍ह कप्‍तानं वयात थथे धयाः छ्वया बिल – “थ्‍व खँ जितः धया धकाः छं सुयातं कने मते।”
ACT.23.23	अले तःधंम्‍ह कप्‍तानं निम्‍ह कप्‍तानयात सःताः थथे उजं बिल – “निसः सिपाइँत, न्‍हयेम्‍ह (७०) सलगया वनिपिं सिपाइँत, अले निसः भाला ज्‍वना वनिपिं सिपाइँतय्‌त कैसरियाय्‌ वनेत थौं बहनी नौ बजे तक तयार याना ति। 
ACT.23.24	पावलया निंतिं नं सल तयार याना ति। अले वयात बांलाक पाः तयाः रोमी बडा-हाकिम फेलिक्‍सयाथाय्‌ यंकि।” 
ACT.23.25	थुलि धयाः वं बडा-हाकिमयात पौ छपौ नं च्‍वल –
ACT.23.26	“हनेमाःम्‍ह तःधंम्‍ह हाकिम फेलिक्‍सजु, क्‍लौडियस लुसियसपाखें ज्‍वजलपा।
ACT.23.27	“पावल धाःम्‍ह थ्‍व मनूयात यहूदीतय्‌सं ज्‍वनाः स्‍यायेत्‍यंगु खः। थ्‍व मनू रोमी धकाः सियाः जिं सिपाइँत ब्‍वना वनाः त्‍वःतका हया। 
ACT.23.28	थ्‍वं छु द्वंकल धकाः सीकेत जिं वयात महासभाय्‌ नं थने यना। 
ACT.23.29	इमिगु व्‍यवस्‍थायागु खँय्‌ थथे ल्‍वापु जूगु जुयाच्‍वन। स्‍याये हे माय्‌क व झ्‍यालखानाय्‌ कुने माय्‌क थ्‍वं द्वंकूगु ला जिं छुं नं मखना। 
ACT.23.30	अले हानं यहूदीतय्‌सं वयात स्‍यायेत ग्‍वसाः ग्‍वयाच्‍वंगु दु धकाः धाःगुलिं जिं वयात थथे याकनं छिथाय्‌ छ्वया हयागु दु। वयात पाः याःपिन्‍त नं छिथाय्‌ हे छु छु धाये माःगु खः धाः हुँ धकाः धया बियागु दु।”
ACT.23.31	सिपाइँतय्‌सं उजं ब्‍यूथें पावलयात चां चां हे एन्‍टिपाट्रिसय्‌ थ्‍यंकल। 
ACT.23.32	कन्‍हय्‌ खुन्‍हु न्‍यासि वंपिं सिपाइँत पावलयात सल गया वःपिं सिपाइँतय्‌गु ल्‍हातय्‌ त्‍वःताः लिहां वन। 
ACT.23.33	कैसरियाय्‌ थ्‍यंकाः सिपाइँतय्‌सं तःधंम्‍ह कप्‍तानं बिया हःगु पौ व पावलयात बडा-हाकिमयात लःल्‍हाना बिल। 
ACT.23.34	बडा-हाकिमं पौ ब्‍वने धुंकाः पावलयात थथे धकाः न्‍यन – “छंगु छेँ गन?” पावलं लिसः बिल – “जिगु छेँ नं किलिकियाय्‌ हे खः।”
ACT.23.35	थ्‍व न्‍यनाः वं पावलयात धाल – “छन्‍त पाः याःपिं मनूत वल कि छंगु मुद्दा स्‍वये।” अले वं पावलयात बांलाक पाः तयाः हेरोदयागु लाय्‌कुलिइ तया ति धकाः उजं बिल।
ACT.24.1	न्‍यान्‍हु लिपा दकलय्‌ तःधंम्‍ह पुजाहारी हननिया, थकालिपिं व तर्तुल्‍लस धाःम्‍ह छम्‍ह वकिलयात ब्‍वनाः कैसरियाय्‌ क्‍वहां वल। इमिसं बडा-हाकिमयात पावलयागु नामय्‌ उजुर यात। 
ACT.24.2	पावलयात बडा-हाकिमया न्‍ह्यःने हये धुंकाः तर्तुल्‍लसं वयात द्वपं बियाः थथे धाल –
ACT.24.2	“हने माःम्‍ह फेलिक्‍सजु, छसपोलं यानाः जिपिं आनन्‍दं च्‍वनाच्‍वनागु दु। छसपोलयागु बुद्धिं यानाः थ्‍व देशय्‌ यक्‍व भिना वयाच्‍वंगु दु। 
ACT.24.3	थ्‍व खँ जिमिसं न्‍ह्याबलें न्‍ह्याथाय्‌नं मानय्‌ याना वयाच्‍वनागु दु। अले थुकिया निंतिं जिमिसं छसपोलयात सुभाय्‌ बियाच्‍वनागु दु। 
ACT.24.4	छसपोलयागु ई यक्‍व कया च्‍वने मखु, अय्‌सां जिमिगु छत्‍वाःचा बिन्‍ति न्‍यना बिज्‍याहुँ। 
ACT.24.5	थ्‍व मनू तसकं ग्‍यानापुम्‍ह, संसारय्‌ च्‍वंपिं फुक्‍क यहूदीतय्‌त ल्‍वाका जूम्‍ह खः। अले थ्‍व नासरी पुचःयाम्‍ह नायः नं खः। 
ACT.24.6	थ्‍वं देगःयात नं अशुद्ध यायेत्‍यंगु खः, अबलय्‌ हे जिमिसं थ्‍वयात ज्‍वना। अले जिमिगु थःगु हे व्‍यवस्‍था कथं थ्‍वयात सजाँय बीत्‍यनागु खः। 
ACT.24.7	तःधंम्‍ह कप्‍तान लुसियसं वयाः थ्‍वयात जिमिगु ल्‍हातं बलजफती त्‍वःतका यन। 
ACT.24.8	अले वयाथाय्‌ उजुर याःवंक्‍वसित छसपोलयाथाय्‌ हुँ धकाः उजं बिया हल। छसपोलं वयाके हे न्‍यनाबिज्‍याःसा जिमिसं पाः यानाच्‍वनागु फुक्‍क खँ सी दइ।” 
ACT.24.9	व नाप वःपिं यहूदीतय्‌ नायःतय्‌सं नं वं धाःगु खँ सत्‍य खः धकाः बडा-हाकिमयात धाल।
ACT.24.10	अले बडा-हाकिमं पावलयात नवायेत ल्‍हाः भाय्‌ याःगुलिं वं थथे धाल – “यक्‍व दँनिसें छसपोलं थ्‍व देशय्‌ न्‍याय याना वयाच्‍वंगु जिं स्‍यू। उकिं छसपोलया न्‍ह्यःने थथे थःगु खँ धाये दयाः जि लय्‌ता। 
ACT.24.11	जि यरूशलेमय्‌ परमेश्वरया आराधना यायेत वयागु झिंनिन्‍हुं अप्‍वः मदुनि। थ्‍व खँ मेपिन्‍के नं न्‍यनादी फु। 
ACT.24.12	जि देगलय्‌ सुं नाप कच कच हालाच्‍वंगु खः धकाः सुं यहूदीं नं धाये फइ मखु। न सुनानं जितः धर्मशास्‍त्र स्‍यनिगु छेँय्‌ व शहरय्‌ गनं सुयातं ल्‍वायेत ग्‍वाका जूगु हे खं धकाः धाये फइ। 
ACT.24.13	न इमिसं जितः थःपिन्‍सं पाः याःगु खँयागु दसि हे बी फइ।
ACT.24.14	“अय्‌नं इमिसं धाःगु छता खँ ला जिं नं खः धकाः धाये। जिं नं जिमि तापाःबाज्‍यापिन्‍सं मानय्‌ याना वःम्‍ह परमेश्वरयागु आराधना यानागु खः, गुकियात इमिसं ‘नासरी पुचः’ धकाः धया जुल। मोशायागु व्‍यवस्‍था व अगमवक्तां च्‍वया थकूगु फुक्‍क खँय्‌ जिं विश्वास याना। 
ACT.24.15	भिंपिं नं मभिंपिं नं सिनाः हानं म्‍वाना वइतिनि धकाः परमेश्वरयाके इमिसं थें जिं नं आशा यानाच्‍वनागु दु। 
ACT.24.16	अय्‌जूगुलिं जिं मनूतय्‌गु न्‍ह्यःने नं परमेश्वरयागु न्‍ह्यःने नं थःत यचुकाः ज्‍या याना जुया।”
ACT.24.17	“यक्‍व दँ लिपा जि चीमिपिं दाजुकिजापिन्‍त धिबा बीत व परमेश्वरयात छाय्‌छी यायेत यरूशलेमय्‌ लिहां वयागु खः। 
ACT.24.18	देगलय्‌ शुद्ध जुइगु ज्‍या यानाच्वनाबलय्‌ हे इमिसं जितः ज्‍वंगु खः। अबलय्‌ जि नाप सुं छम्‍ह मनू नं मदु। अले सुं नाप कच कच हालाच्‍वनागु नं मखु।
ACT.24.19	एशियां वःपिं यहूदीत नं अन दुगु खः, इमि नं जिगु खँय्‌ छुं धाये माःगु दुसा धाः वये माःगु खःनि। 
ACT.24.20	मखुसा महासभाया न्‍ह्यःने दनाबलय्‌ थन दुपिन्‍सं जिके छुं दोष खंगु दुसा व धायेमा नि। 
ACT.24.21	जिं इमिगु दथुइ दनाः थुलि हे जक धयागु खः – ‘सीपिं मनूत म्‍वाना वइतिनि धकाः विश्वास यानागुलिं थौं जि छिकपिन्‍थाय्‌ न्‍ह्यःने थथे न्‍याय याका च्‍वने माल।’”
ACT.24.22	फेलिक्‍सं प्रभुयागु खँ बांलाक स्‍यूगुलिं इमित थथे धकाः चीका छ्वल – “तःधंम्‍ह कप्‍तान लुसियस वल धायेवं जिं छिमिगु मुद्दा छिने याना बी।” 
ACT.24.23	अले फेलिक्‍सं कप्‍तानयात “पावलयात कुना ति, म्‍हस्‍यूपिं सुनानं नाप लाः वःसा नाप लाके ब्‍यु। छुं ब्‍यू वःसा बीके ब्‍यु, पने मते” धकाः उजं बिल।
ACT.24.24	छन्‍हु निन्‍हु लिपा फेलिक्‍स थः यहूदी कलाः द्रूसिल्‍लायात ब्‍वनाः वल। अले येशू ख्रीष्‍टयागु विश्वासयागु खँ न्‍यनेत पावलयात सःतके छ्वल। 
ACT.24.25	अले वं इमित परमेश्वरया न्‍ह्यःने धर्मी ठहरय्‌ जुइगु, थःगु मनयात थातय्‌ लाकेगु व लिपा जुइतिनिगु न्‍याययागु खँ न्‍यंकल। थ्‍व न्‍यनाः फेलिक्‍सं ग्‍यानाः थथे धाल – “आःयात गात, लिपा हानं लिलात धाःसा छन्‍त सःतके हये।” 
ACT.24.26	पावलयापाखें धिबा नये दइ ला धकाः वं मतिइ तःगु खः। अय्‌जूगुलिं नं वं पावलयात थथे इलय्‌ब्‍यलय्‌ सःताः खँ ल्‍हायेगु याःगु खः।
ACT.24.27	निदँ लिपा फेलिक्‍सया थासय्‌ पर्किअस फेस्‍तस बडा-हाकिम जुयाः वल। फेलिक्‍सं यहूदीतय्‌त लय्‌ताय्‌का तयेत पावलयात कुना तुं तल।
ACT.25.1	फेस्‍तस कैसरियाय्‌ वयाः स्‍वन्‍हु दय्‌काः यरूशलेमय्‌ वन। 
ACT.25.2	अन तःधंपिं पुजाहारीत व तःधंपिं यहूदीतय्‌ नायःतय्‌सं फेस्‍तसयात पावलयागु विरोधय्‌ खँ न्‍यंकाः बिन्‍ति यात। 
ACT.25.3	पावलयात लँय्‌ दथुइ हे स्‍यायेगु मतिइ तयाः इमिसं वयात यरूशलेमय्‌ छ्वया हयादिसँ धकाः फेस्‍तसयात बिन्‍ति यात। 
ACT.25.4	तर फेस्‍तसं इमित थथे धकाः लिसः बिल – “पावलयात कैसरियाय्‌ हे कुनातःगु दु। जि नं याकनं हे अन वनेत्‍यनागु दु। 
ACT.25.5	छिमि छम्‍ह निम्‍ह नायःतय्‌त छ्वया हिँ। अले वया न्‍ह्यःने हे वं द्वंकूगु दु धकाः उजुर या।”
ACT.25.6	इपिं नाप च्‍यान्‍हु झिन्‍हु च्‍वनाः फेस्‍तस कैसरियाय्‌ लिहां वल। कन्‍हय्‌ खुन्‍हु हे वं न्‍याय यायेथाय्‌ वनाः पावलयात काय्‌के छ्वल। 
ACT.25.7	पावलयात अन हयेवं यरूशलेमं वःपिं यहूदीतय्‌ नायःतय्‌सं वयात यक्‍व हे दोष बिल। अथेसां इमिसं छुकियागुं दसि बी मफुत।
ACT.25.8	अले पावलं धाल – “जिं यहूदीतय्‌गु व्‍यवस्‍था, देगः, व कैसरयात मभिंकाः छुं नं धयागु मदु।”
ACT.25.9	फेस्‍तसं यहूदीतय्‌त लय्‌ताय्‌केत पावलयात थथे धाल – “जिं छन्‍त यरूशलेमय्‌ छ्वया बी, अले अन हे छंगु न्‍याय याये, मज्‍यू ला?”
ACT.25.10	अले पावलं धाल – “जिं कैसरयागु अदालतय्‌ न्‍याय फ्‍वनाच्‍वनागु दु। थन हे जिगु न्‍याय जुइ माः। जिं यहूदीतय्‌ नायःतय्‌गु छुं स्‍यंकागु मदु धकाः ला छसपोलं नं बांलाक सि हे स्‍यू। 
ACT.25.11	जिं ज्‍यान सजाँय बी माय्‌क छुं मभिंगु यानागु दुसा जि सीत नं न्‍ह्यचिलागु दु। इमिसं जितः पाः याःगु छुं नं सत्‍य मखुसेंलि जितः सुनानं इमिगु ल्‍हातय्‌ लाके फइ मखु। जिं कैसरयात बिन्‍ति याये।”
ACT.25.12	अले फेस्‍तसं सल्‍लाह बीपिं लिसे खँ ल्‍हानाः थथे धाल – “छं कैसरयात बिन्‍ति यात। अय्‌जूगुलिं छन्‍त कैसरयाथाय्‌ हे छ्वये।”
ACT.25.13	निन्‍हु स्‍वन्‍हु लिपा जुजु अग्रिपास व बरनिकी कैसरियाय्‌ फेस्‍तसयात नाप लाः वल। 
ACT.25.14	इपिं अन छुं न्‍हि तक च्‍वने धुंकाः फेस्‍तसं जुजुयात पावलयागु फुक्‍क खँ कन – “थन फेलिक्‍सं कुना तःम्‍ह छम्‍ह मनू दु। 
ACT.25.15	जि यरूशलेमय्‌ वनाबलय्‌ तःधंपिं पुजाहारीतय्‌सं व थकालिपिन्‍सं वयात दोष बियाः सजाँय बी माः धकाः जितः बिन्‍ति यात। 
ACT.25.16	जिं इमित थथे धकाः लिसः बिया – ‘सुनानं मनूयात वयागु दोष ठहरय्‌ मजुइकं सजाँय बीगु रोमीतय्‌गु चलन मदु। अले वं पाः याःपिनिगु न्‍ह्यःने थःगु खँ नं धाये दये माः।’
ACT.25.17	“इपिं वयेवं भचा हे लिमबाकुसे कन्‍हय्‌ खुन्‍हु हे जिं वयात अदालतय्‌ काय्‌के छ्वया। 
ACT.25.18	वयात पाः याःपिन्‍सं गुलि नं वयात दोष ठहरय्‌ याइ धकाः जिं मतिइ तयागु खः, अथे याये मफुत। 
ACT.25.19	इमिसं ला इमिगु धर्मयागु खँ व सीधुंकूम्‍ह येशूयागु खँ कयाः जकं पाः याना हल। पावल धाःसा सीधुंकूम्‍ह येशू अज्‍जं म्‍वानाच्‍वंगु दनि धकाः धाइम्‍ह जुया च्‍वन। 
ACT.25.20	जिं छुं हे क्‍वःछी मफुगुलिं वयात थ्‍व खँय्‌ जवाःसवाः यायेत यरूशलेमय्‌ वनेगु ला धकाः न्‍यना। 
ACT.25.21	पावलं कैसरपाखें न्‍याय याकेगु धकाः बिन्‍ति याःगुलिं जिं वयात कैसरयाथाय्‌ मयंकुतले बांलाक पाः तयाः थन हे तया तयेगु उजं बिया।”
ACT.25.22	अले अग्रिपासं फेस्‍तसयात धाल – “व मनूयागु खँ जिं नं छकः न्‍यने दुसा ज्‍यू।”
ACT.25.22	फेस्‍तसं धाल – “कन्‍हय्‌ हे न्‍यनादिसँ।”
ACT.25.23	कन्‍हय्‌ खुन्‍हु अग्रिपास व बरनिकी तसकं झः झः धाय्‌क तःधंपिं कप्‍तानत व शहरय्‌ च्‍वंपिं ततःधंपिं मनूतय्‌त ब्‍वनाः सभा यायेगु छेँय्‌ वन। अले फेस्‍तसयागु उजंकथं पावलयात नं दुने हल। 
ACT.25.24	अले फेस्‍तसं धाल – “जुजु अग्रिपास व थन झायादीपिं सकल भाजु मय्‌जुपिं, थन च्‍वंपिं व यरूशलेमय्‌ च्‍वंपिं फुक्‍क यहूदीतय्‌सं थ्‍व मनूयात स्‍याना छ्वये माः धकाः जिथाय्‌ उजुर याः वःगु खः। 
ACT.25.25	ज्‍यान सजाँय बीमाय्‌क वं अथे द्वंकूगु जिं छुं हे लुइके मफुत। वं कैसरयात बिन्‍ति याःगुलिं जिं वयात अन हे छ्वयेगु मतिइ तयागु दु।
ACT.25.26	“वयागु द्वंबिद्वं कैसरयात च्‍वया छ्वयेत जिके छुं हे खँ मन्‍त। अय्‌जूगुलिं जिं वयात छिकपिनिगु, अज्‍ज ला हे जुजु अग्रिपास, छिगु न्‍ह्यःने थने हयागु दु। छिकपिन्‍सं माःकथं जाँचय यानाः जितः च्‍वयेत सल्‍लाह बियादिसँ, 
ACT.25.27	छाय्‌धाःसा छुं हे दोष मक्‍यंकं वयात अथे छ्वयेत जितः मछिं ताल।”
ACT.26.1	अले अग्रिपासं पावलयात धाल – “दँ, थःगु खँ कंसां जिल।”
ACT.26.1	अले वं ल्‍हाः भाय्‌ यानाः थःगु खँ धाल – 
ACT.26.2	“जुजु अग्रिपास, छसपोलया न्‍ह्यःने थथे नवाये दुगुलिं जि तसकं लय्‌ता। यहूदीतय्‌सं जितः मखुगु मखुगु ज्‍याखँ यात धकाः पाः याःगु फुक्‍कं थौं छसपोलयात कने, 
ACT.26.3	छाय्‌धाःसा छसपोलं यहूदीतय्‌गु थितिकुति व चालचलन बांलाक स्‍यू। अय्‌जूगुलिं जिगु खँ बांलाक न्‍यनादिसँ धकाः जिं बिन्‍ति यानाच्‍वना।”
ACT.26.4	“जि थःगु देश व यरूशलेमय्‌ ब्‍वलंम्‍ह खः। उकिं इमिसं जितः मचांनिसें हे बांलाक म्‍हस्‍यू। 
ACT.26.5	धर्मयागु हे खँ ल्‍हाये धाःसा झीगु धर्मय्‌ जि फरिसी जुया च्‍वने धुंम्‍ह हे खः। थ्‍व खँ इमिसं सि हे स्‍यू, अले इमित माःसा धाये नं फु।
ACT.26.6	परमेश्वरं झी तापाःबाज्‍यापिन्‍त बियादीगु वचनय्‌ आशा यानागुलिं थौं थथे ज्‍वंकाः न्‍याय याका च्‍वने माल। 
ACT.26.7	थ्‍व हे खँ झी झिंनिगू कुलं नं जुइतिनि धकाः आशा यानाः दुनुगलंनिसें चां न्‍हिं परमेश्वरयागु आराधना याना जुल। थ्‍व हे आशां यानाः जितः थौं ज्‍वना हल, महाराज। 
ACT.26.8	परमेश्वरं सीम्‍ह म्‍वाकादी धयागु खँ छिकपिन्‍सं छाय्‌ विश्वास याये मफुगु?”
ACT.26.9	“जिं नं नासरतयाम्‍ह येशूयागु नां काइपिन्‍त स्‍यंके माः धकाः बिचाः यानागु खः। 
ACT.26.10	जिं यरूशलेमय्‌ थथे याना नं जुया। जिं तःधंपिं पुजाहारीतपाखें अधिकारया पौ कयाः तःम्‍ह हे विश्वासीतय्‌त झ्‍यालखानाय्‌ कुंके बिया। अले स्‍यायेथाय्‌ तकं जिं ग्‍वाहालि बिया। 
ACT.26.11	धर्मशास्‍त्र स्‍यनिगु छेँय्‌ छेँय्‌ वनाः इमित ज्‍वना हयाः सजाँय बिया, अले इमिगु हे म्‍हुतुं ख्रीष्‍टयात मभिंक धाय्‌के बिया। थुलि याना नं मगानाः तमं तातापाक मेमेगु शहरय्‌ नापं वनाः जिं इमित दुःखकष्‍ट बिया।”
ACT.26.12	“छन्‍हु तःधंपिं पुजाहारीतय्‌के उजं व अधिकार कयाः जि दमस्‍कसपाखे स्‍वयाः वना च्‍वनाबलय्‌ 
ACT.26.13	महाराज, न्‍हिनय्‌ हे निभाः स्‍वयाः नं तसकं थीगु छगू जः जि व जि नाप वःपिं मनूतय्‌गु छचाःखेलं थिल। 
ACT.26.14	जिपिं फुक्‍कं बँय्‌ भ्‍वसू वन। अबलय्‌ हे लाक्‍क हिब्रू भासं जितः थथे धया हःगु सः जिं ताल – ‘शाऊल, शाऊल, जितः छाय्‌ दुःख बियाच्‍वना हं? च्‍यानाच्‍वंगु मि सुनानं ज्‍वनाः ज्‍वने फइ ला?’
ACT.26.15	“अले जिं धया – ‘हे प्रभु, छि सु खः?’
ACT.26.15	“अले प्रभुं जितः धयादिल – ‘जि येशू खः। छं जितः दुःख बियाच्‍वन। 
ACT.26.16	दँ, छन्‍त जिम्‍ह च्‍यः यायेत व छं जितः खंगु व जिं लिपा क्‍यनेत्‍यनागु खँया साक्षी बीकेत जि छंथाय्‌ वयागु खः। 
ACT.26.17	जिं छन्‍त यहूदीतय्‌ नायःतय्‌गु ल्‍हातं व यहूदीमखुपिनिगु ल्‍हातं बचय्‌ याना तये। 
ACT.26.18	इमिगु मिखा चाय्‌का बीत, इमित खिउँथासं जलय्‌ हयेत, अथे हे जितः विश्वास याकाः पाप क्षमा याकेत, शैतानपाखें लिगनाः परमेश्वरयाथाय्‌ पवित्र याके हयेत जिं छन्‍त इमिथाय्‌ छ्वया च्‍वना।’”
ACT.26.19	“थथे जूगुलिं हे, जुजु अग्रिपास, जिं स्‍वर्गपाखेंयागु दर्शनय्‌ खनागु खँ गथे मन्‍यनेगु? 
ACT.26.20	जिं थ्‍व खँ दकलय्‌ न्‍हापालाक दमस्‍कसय्‌ च्‍वंपिन्‍त न्‍यंका। अले यरूशलेम व यहूदियाय्‌ न्‍यंकं व यहूदीमखुपिन्‍त नं थःथःगु पापं लिचिलाः परमेश्वरयाथाय्‌ लिफः स्‍वयाः वा धकाः न्‍यंका। अले थःम्‍हं पश्‍चाताप यानागु ज्‍यां नं क्‍यँ धकाः नं धया।
ACT.26.21	थथे धयागुलिं यहूदीतय्‌ नायःतय्‌सं जितः देगलय्‌ ज्‍वनाः स्‍यायेत स्‍वःगु खः। 
ACT.26.22	अय्‌नं थौं तक परमेश्वरं जितः ग्‍वाहालि यानादीगु हे दु। अय्‌जूगुलिं जिं थन दनाः चिधंपिं, तःधंपिं, सकसितं साक्षी बियाच्‍वनागु दु। अगमवक्तां व मोशां जुइतिनि धकाः धाःगु खँ जक जिं कनाच्‍वनागु खः, मेगु छुं नं मधया। 
ACT.26.23	इमिसं धाःगु खँ थ्‍व हे खः – ‘मुक्ति बीम्‍ह ख्रीष्‍ट सी हे माः, अले हानं दकलय्‌ न्‍हापा वय्‌कःयात हे सीम्‍हं म्‍वाकादी। वय्‌कलं हे यहूदी व यहूदीमखुपिं सकसितं बचय्‌ यानाः जः बियादी।’”
ACT.26.24	पावलं थथे नवाना च्‍वंबलय्‌ हे फेस्‍तसं ततःसलं वयात थथे धाल – “पावल, छ वें जुल ला कि छु? यक्‍व ब्‍वनाः छ वें जुइ धुंकल।”
ACT.26.25	अले पावलं धाल – “हने माःम्‍ह फेस्‍तस, जि वें जूगु मखु। जिं ला सत्‍य खँ हे ल्‍हानाच्‍वनागु दु। 
ACT.26.26	अग्रिपास जुजुं नं थ्‍व खँ स्‍यू। जिं वय्‌कःयात मग्‍यासे धाये फु। वय्‌कलं थ्‍व खँ बांलाक हे स्‍यू, छाय्‌धाःसा थ्‍व खँ सुं मदुथाय्‌ धाःगु मखु। 
ACT.26.27	जुजु अग्रिपास, छसपोलं अगमवक्तातय्‌त विश्वास याना मदिया ला? छसपोलं विश्वास यानादी धकाः जिं स्‍यू।”
ACT.26.28	अले अग्रिपासं पावलयात धाल – “थुलि याकनं छं जितः नं ख्रीष्‍टियन यायेत स्‍वयागु ला?”
ACT.26.29	पावलं धाल – “याकनं जुइमा, लिबाक्‍क जुइमा, छिकपिं सकलें जि थें तुं जुइमा धकाः जिं आशा यानागु दु। तर थथे सिखलं चिका च्‍वने माःम्‍ह धाःसा मखु। परमेश्वरयाके जिं थ्‍व हे प्रार्थना याना।”
ACT.26.30	अले जुजु, बडा-हाकिम, बरनिकी व अन च्‍वंपिं सकलें दन। 
ACT.26.31	इपिं थथे हाहां पिहां वन – “थ्‍व मनुखं स्‍याये हे माःगु व कुने हे माःगु ला छुं नं ज्‍या याःगु मदु खनि।”
ACT.26.32	अग्रिपासं फेस्‍तसयात धाल – “वं कैसरयात बिन्‍ति मयाःगु जूसा त्‍वःता छ्वःसां ज्‍यूगु खनि।”
ACT.27.1	जिमित लःजहाजं इटालियाय्‌ छ्वयेगु क्‍वःछी धुंकाः पावल व मेपिं कुनातःपिन्‍त युलियस धाःम्‍ह जुजु अगस्‍तसया महांतय्‌ कप्‍तानयागु ल्‍हातय्‌ लःल्‍हाना बिल। 
ACT.27.2	अले जिपिं एशियाय्‌ थी थी थासय्‌ जुयाः वनेत्‍यंगु एड्रामिटेनोसयागु लःजहाजय्‌ च्‍वनावना। जिपिं नाप माकेडोनियाय्‌ च्‍वंगु थेसलोनिके शहरं वःम्‍ह अरिस्‍तार्खस धाःम्‍ह मनू नं दु।
ACT.27.3	कन्‍हय्‌ खुन्‍हु जिपिं सीदोन धयागु लःजहाज दिकेगु थासय्‌ थ्‍यन। युलियसं पावलयात दया यानाः वया पासापिन्‍थाय्‌ माःगु यायेत छ्वया बिल। 
ACT.27.4	जिपिं अनं वनाबलय्‌ अःखतं फय्‌ संगुलिं फय्‌ छले यायेत साइप्रसया उत्तर पाखें वना। 
ACT.27.5	जिपिं किलिकिया व पामफिलियायागु समुद्र जुयाः लुकियाय्‌ लाःगु माइरा धाःगु शहरय्‌ थ्‍यंकः वया। 
ACT.27.6	अन इटालियाय्‌ वनेत्‍यंगु मेगु लःजहाज छगः लुइकाः कप्‍तानं जिमित उकी हे तल। व लःजहाज अलेक्‍जेन्‍ड्रियां वःगु खः।
ACT.27.7	जिपिं तःन्‍हु तक बुलुहुँ न्‍ह्यज्‍यां तसकं दुःख फयाः क्‍नीडस धाःगु शहरयागु लिक्‍क थ्‍यंकः वया। अनं नं जिमित फसं मछ्वःगुलिं क्रेट टापुया उत्तर पाखें वना। 
ACT.27.8	जिपिं तसकं थाकुक सिथं सिथं सुन्‍दर बन्‍दर धाःगु थासय्‌ थ्‍यंकः वया। थनं लासिया धाःगु शहर सत्ति।
ACT.27.9	थुकथं जिमिसं तःन्‍हु हे सितिं छ्वया। ग्‍वःफय्‌ वइगु ई जूगुलिं समुद्रं जुइगु तसकं ग्‍यानपुइ यः। उकिं पावलं थथे धकाः धाल –
ACT.27.10	“स्‍वयादिसँ, जिं स्‍वयेबलय्‌ ला आः नं झीपिं थनं लःजहाजय्‌ च्‍वना वन धाःसा जहाज व मालसामान जक नाश जुइगु मखु, झीपिं नापं सी फु।” 
ACT.27.11	पावलं धाःगु खँ मन्‍यंसे कप्‍तानं जहाज चले याइम्‍ह व जहाजया थुवालं धाःगु खँ न्‍यन। 
ACT.27.12	चिकुलाबलय्‌ च्‍वनेत थ्‍व जहाज दिकेगु थाय्‌ पाय्‌छि मजूगुलिं अप्‍वःसिनं वनाः फतिंफतले फोनिक्‍सय्‌ थ्‍यंकेगु मतिइ तःगु खः। थ्‍व क्रेट टापुयागु छगू लःजहाज दिकेगु थाय्‌ खः। थ्‍व दच्‍छिन-पच्‍छिम व उत्तर-पच्‍छिम स्‍वः।
ACT.27.13	दच्‍छिन पाखें फय्‌ संगुलिं सकसिनं आः ला वने जी धकाः मतिइ तल। अले इमिसं नँयागु काकःचा च्‍वय्‌ सालाः लःजहाजयात क्रेट टापुयागु सिथं सिथं न्‍ह्याकल। 
ACT.27.14	तर भचा लं हे टापुपाखें उत्तर पुर्बय्‌ नं तसकं ग्‍वःफय्‌ वल। 
ACT.27.15	लःजहाजयात ग्‍वःफसं त्‍वपुल, जिमिसं छुं हे याये मफुत। अले यग्‍गु थजु धकाः जिमिसं लःजहाजयात अथें त्‍वःता बिया।
ACT.27.16	क्‍लौडा धाःगु छगू टापुइ थ्‍यंकाः ग्‍वःफय्‌यात भचा पन। अथेजूसां जिमित लःजहाजया ल्‍युने चिनातःगु नांचा बचय्‌ यायेत तसकं थाकुल। 
ACT.27.17	बल्‍ल बल्‍लं थ्‍व नांचायात लःजहाजय्‌ सालाः न्‍याक्‍क चिना बिया। लिबियायागु समुद्रया फिसलय्‌ जहाज भास्‍से जुइ धकाः ग्‍यानाः जहाज चलेयाइपिन्‍सं पाल क्‍वकया बिल। अले लःजहाजयात फसं घ्‍वाना यंकल।
ACT.27.18	ग्‍वःफय्‌ तसकं हे वःगुलिं कन्‍हय्‌ खुन्‍हु इमिसं जहाजय्‌ च्‍वंगु मालसामान वांछ्वया बिल। 
ACT.27.19	हानं कंस खुन्‍हु इमिसं जहाज चलय्‌ यायेत माःगु सामान नं वांछ्वया बिल। 
ACT.27.20	तःन्‍हु तक ला जिमिसं नगु व सूर्य तकं स्‍वये मखन। अले हानं ग्‍वःफय्‌ मदिक्‍क वया तुं च्‍वंगुलिं जिमिसं ला म्‍वाइ हे मखुत धकाः धाये धुनागु।
ACT.27.21	तःन्‍हु निसें नये तकं मखंनाः पावलं दनाः थथे धाल – “छिकपिन्‍सं जिं धयागु खँ न्‍यनाः क्रेटं मवःगु जूसा थथे दुःख नं फये माली मखुगु, अले मालसामान नं नाश जुइ मखुगु। 
ACT.27.22	अय्‌नं छिकपिं ग्‍यानादी म्‍वाः। सुं नं सी मखु। लःजहाज जक स्‍यनी। 
ACT.27.23	जिं आराधना यानाच्‍वनाम्‍ह जिम्‍ह परमेश्वरया छम्‍ह स्‍वर्गदूतं म्‍हिगः चान्‍हय्‌ वयाः जितः थथे धाल – 
ACT.27.24	‘ग्‍याये मते पावल, छ कैसरया न्‍ह्यःने वने हे माः। अय्‌जूगुलिं परमेश्वरं छ नाप दुपिं सकसितं बचय्‌ यानादी।’ 
ACT.27.25	थथे छिकपिं ग्‍यानादी मते, छाय्‌धाःसा परमेश्वरं जितः गथे धयादिल अथे हे जुइ धकाः जिं स्‍यू। 
ACT.27.26	अय्‌नं छुं टापुइ झीगु जहाज न्‍या हे न्‍याइ।”
ACT.27.27	झिंप्‍यन्‍हु दय्‌काः जिमिगु लःजहाज एड्रियास धाःगु समुद्रय्‌ लाः वल। बाचा इलय्‌ जहाज चलय्‌ याइपिन्‍सं गुगुं टापुइ लाः वःगु मतिइ तल। 
ACT.27.28	अथेजूगुलिं इमिसं लः गुलि तःजाः दाना स्‍वल। अन लः स्‍विखुगू मिटर तःजाः। भचा उखे वनाः दाना स्‍वःबलय्‌ नीन्‍हय्‌गू मिटर ति जक तःजाः। 
ACT.27.29	अले गनं ल्‍वहँतय्‌ न्‍याः वनी धकाः ग्‍यानाः इमिसं प्‍यंगू नँयागु काकःचा ल्‍यूनें क्‍वफाना छ्वल। अले गुबलय्‌ सुथ जुइ धकाः पियाच्‍वन।
ACT.27.30	जहाज चलय्‌ याइपिन्‍सं चिचाग्‍वःगु नांचा लखय्‌ क्‍वछ्वयाः न्‍ह्यःनेयागु नँयागु काकःचा क्‍वफायेगु त्‍वहः तयाः बिस्‍युं वनेत स्‍वल। 
ACT.27.31	थ्‍व खँ सियाः पावलं कप्‍तान व सिपाइँतय्‌त धाल – “थुपिं बिस्‍युं वन धाःसा छिकपिं सुं नं म्‍वाइ मखु।” 
ACT.27.32	अले सिपाइँतय्‌सं नांचा थाकातःगु खिपः चाना बिल। नांचा चुइके यन।
ACT.27.33	सुथ जुइ थें च्‍वंकाः पावलं इमित नयेनी यायेत धाल – “छिकपिन्‍सं छुं हे मनःगु झिंप्‍यन्‍हु मछिं दये धुंकल। 
ACT.27.34	अय्‌जूगुलिं छिकपिन्‍सं छुं नयेनी यानादिसँ। म्‍वायेत ला नये हे माः। छिकपिनिगु सँ छपु तकं छुं जुइ मखु धकाः ला जिं धाये हे धुन।” 
ACT.27.35	थुलि धयाः पावलं मरि कयाः फुक्‍कसिया न्‍ह्यःने परमेश्वरयात सुभाय्‌ बियाः कुचा कुचा यानाः नल। 
ACT.27.36	अले फुक्‍कसिनं लय्‌तातां नल। 
ACT.27.37	जिपिं फुक्‍क यानाः निसः व न्‍हयेखुम्‍ह (२७६) दु। 
ACT.27.38	गाक्‍क नये धुंकाः इमिसं ल्‍यंगु छ्व जहाजयात याउँसे च्‍वंकेत समुद्रय्‌ वांछ्वया बिल।
ACT.27.39	सुथ जुइ धुंकाः नं इमिसं व थाय्‌यात म्‍हसीके मफुत। अय्‌नं इमिसं समुद्रयागु सि खनाः उखे हे जहाज यंकेगु मतिइ तल। 
ACT.27.40	उकिं इमिसं काकःचायात लखय्‌ वांछ्वया बिल, जहाजयागु चतं नं फ्‍यन, अले जहाजयात फसं सिथय्‌ यंकेमा धकाः पाल नं ब्‍वय्‌कल। 
ACT.27.41	जहाज हुत्तिना वनाः न्‍ह्यःने बँय्‌ भास्‍से जूवन, अले लः द्वंब्‍वलं जहाजयागु ल्‍यूनेयागु ब्‍व स्‍यंकल।
ACT.27.42	अले ज्‍वना हःपिं लाल कयाः बिस्‍युं वनी धकाः ग्‍यानाः सिपाइँतय्‌सं इमित स्‍याना छ्वयेगु मतिइ तल। 
ACT.27.43	तर कप्‍तानं पावलयात बचय्‌ यायेगु मतिइ तयाः सिपाइँतय्‌त अथे याके मब्‍यू, बरु फुपिं लाल कयाः समुद्र सिथय्‌ हुँ। 
ACT.27.44	अले मेपिं जक सिँपौ व जहाजयागु स्‍यंगु कुचाय्‌ च्‍वनाः हुँ धकाः धाल। थुकथं जिपिं फुक्‍कं बचय्‌ जुयाः वने फत।
ACT.28.1	समुद्र सिथय्‌ वये धुंकाः जिमिसं व टापु माल्‍टा खः धकाः सिल। 
ACT.28.2	अबलय्‌ वा वया च्‍वंगुलिं चिकुसे च्‍वनाच्‍वन। अन च्‍वंपिन्‍सं जिमित सःताः दया यानाः मि छ्वय्‌का बिल।
ACT.28.3	पावलं नं छुसि मुना हयाः मिइ तल। मियागु क्‍वाः जलं यानाः ताहा छम्‍ह छुसिं पिहां वयाः पावलयागु ल्‍हातय्‌ यग्‍गात। 
ACT.28.4	थ्‍व खनाः अन च्‍वंपिं मनूत थःथवय्‌ थथे खँ ल्‍हात – “थ्‍व मनू ला धात्‍थें हे ज्‍यानमारा जुइ माः। समुद्रं बचय्‌ जुया वःसां न्‍याय याइम्‍हय्‌सिनं थ्‍वयात म्‍वाके मबिल।” 
ACT.28.5	पावलं व ताहायात था था यानाः मिइ तुं कुर्का बिल। वयात छुं नं मजू। 
ACT.28.6	इमिसं भचा लिपा हे बिषं मना वयाः पावल सी धकाः मतिइ तल। ताउत तकं पावलयात छुं मजूगु खनाः इमिसं खँ हीकाः थथे धाल – “थ्‍व ला द्यः हे जुइ माः।”
ACT.28.7	अनं सत्तिक हे व टापुया तःधंम्‍ह हाकिम पब्‍लियसयागु छेँबुँ दु। वं जिमित स्‍वन्‍हु तक थःथाय्‌ पाहां ब्‍वना तल। 
ACT.28.8	अबलय्‌ पब्‍लियसया अबु आउँ जुइकाः ज्‍वर वय्‌काच्‍वन। अले पावलं वयाथाय्‌ वनाः प्रार्थना यानाः वयागु छेनय्‌ ल्‍हाः तयाः लाय्‌का बिल। 
ACT.28.9	थ्‍व खनाः अन च्‍वंपिं मेपिं उसाँय्‌मदुपिं नं वया थाय्‌ वल। अले इपिं नं लाया वन। 
ACT.28.10	इमिसं जिमित तसकं हनाबना तयेगु यात। जिपिं वनेत जहाजय्‌ च्‍वनाबलय्‌ नं इमिसं जिमित माः माःगु नसा त्‍वँसा तये हल।
ACT.28.11	स्‍वला दय्‌काः जिपिं अनं छक्‍कलं बूपिं निम्‍ह द्यःयागु चिं दुगु अलेक्‍जेन्‍ड्रियां वःगु लःजहाजय्‌ च्‍वनाः वना। थ्‍व जहाज नं चिकुला फुकेत अन दिनाच्‍वंगु खः। 
ACT.28.12	सुराकुसाई धाःगु शहरय्‌ थ्‍यंकाः जिपिं स्‍वन्‍हु तक अन हे च्‍वना। 
ACT.28.13	अनं जिपिं रेगियनय्‌ थ्‍यंकः वया। कन्‍हय्‌ खुन्‍हु दच्‍छिनं फय्‌ वःगुलिं जिपिं निन्‍हु लिपा पटिओलिइ थ्‍यंकः वया। 
ACT.28.14	अन जिमिसं विश्वासी दाजुकिजापिं नापलाना। इमिसं इनाप याःगुलिं जिपिं छवाः तक अन च्‍वनाः रोमय्‌ वना।
ACT.28.15	रोमय्‌ च्‍वंपिं विश्वासी दाजुकिजापिन्‍सं जिपिं वइगु खँ न्‍यनाः गुलिं “स्‍वंगू सतः” धाःथाय्‌ तक, अले गुलिं “अप्‍पियस” धाःगु बजारय्‌ थ्‍यंक लँ स्‍वः वल। इमित खनाः पावलं लय्‌तायाः परमेश्वरयात सुभाय्‌ बिल।
ACT.28.16	जिपिं रोमय्‌ थ्‍यंकाः पावलयात छम्‍ह सिपाइँ पाः तयाः वया यत्‍थे याके बिल।
ACT.28.17	स्‍वन्‍हु लिपा पावलं यहूदीतय्‌ थकालिपिन्‍त सःतके छ्वल। अले इपिं मुने धुंकाः पावलं थथे धाल – “दाजुकिजापिं, स्‍वयादिसँ, जिं झी मनूतय्‌त व झी तापाःबाज्‍यापिनि पालय्‌ निसें यानाच्‍वंगु थितिकुतियात स्‍यंकाः छुं नं यानागु मदु। अय्‌सां यहूदी दाजुकिजापिन्‍सं जितः यरूशलेमंनिसें कुनाः रोमीतय्‌गु ल्‍हातय्‌ लःल्‍हाना बिया हल। 
ACT.28.18	जिगु मुद्दा बांलाक स्‍वये धुंकाः इमिसं जितः त्‍वःतेत्‍यंगु खः, छाय्‌धाःसा स्‍याये माःगु छुं नं ज्‍याखँ जिं यानागु मदु। 
ACT.28.19	अय्‌नं यहूदीतय्‌ नायःतय्‌सं जितः मत्‍वःतेगु मतिइ तःगुलिं जिं कैसरयाथाय्‌ बिन्‍ति मतसे मजिल। अथे धकाः जिं थः हे दाजुकिजापिन्‍त दोष बीत्‍यनागु मखु।
ACT.28.20	थ्‍व हे खँ धायेत जिं छिकपिन्‍त सःतागु खः। इस्राएलीतय्‌सं आशा याना च्‍वंम्‍हय्‌सिगु खं यानाः जिं थथे ज्‍वंका च्‍वने माल।”
ACT.28.21	अले इमिसं वयात धाल – “छिगु खँय्‌ यहूदियां नं छगू पौ वःगु मदु। अले थन वःपिं दाजुकिजापिन्‍सं नं छितः मभिंकाः थौं तक खँ ल्‍हाःगु मदु। 
ACT.28.22	अय्‌नं छिं थःगु खँ जिमित नं कनादिसँ, छाय्‌धाःसा थ्‍व लँय्‌ जुइपिन्‍त न्‍ह्याथाय्‌नं मभिंकाः खँ ल्‍हाइगु जिमिसं स्‍यू।”
ACT.28.23	अले इमिसं छन्‍हु पावलया खँ न्‍यनेगु क्‍वःछित। क्‍वःछिना तःखुन्‍हु हे इपिं फुक्‍क पावल च्‍वनाच्‍वंगु छेँय्‌ मुंवल। उखुन्‍हु वं सुथंनिसें बहनी तकं इमित परमेश्वरयागु राज्‍ययागु खँ बांलाक ध्‍वाथुइक कन। मोशायागु व्‍यवस्‍था व अगमवक्तातय्‌गु सफुलिं ग्‍वाहालि कयाः वं येशूयागु खँ नं ध्‍वाथुइक कन। 
ACT.28.24	वयागु खँय्‌ गुलिसिनं विश्वास यात, गुलिसिनं मयाः। 
ACT.28.25	थःथवय्‌ खँ मिलय्‌ मजूगुलिं इपिं अनं वनेत्‍यन। इपिं वने न्‍ह्यः पावलं थथे धाल – “यशैया अगमवक्तायागु म्‍हुतुं पवित्र आत्‍मां छिकपिनि तापाःबाज्‍यापिन्‍त थथे धयादीगु खःगु हे खँ खः –
ACT.28.26	‘थुपिं मनूतय्‌त वनाः धा –
ACT.28.26	छिमिसं न्‍यनेत ला न्‍यनी,
ACT.28.26	अय्‌नं गुब्‍सं थुइके फइ मखु।
ACT.28.26	छिमिसं स्‍वयेत ला स्‍वइ,
ACT.28.26	अय्‌नं गुब्‍सं खंके फइ मखु।
ACT.28.27	छाय्‌धाःसा थुमिगु नुगः छाय्‌ धुंकल,
ACT.28.27	न्‍हाय्‌पं ख्‍वातुइ धुंकल,
ACT.28.27	अले थुमिसं मिखा तिस्‍सी धुंकल।
ACT.28.27	मखुसा ला थुमिगु न्‍हाय्‌पनं
ACT.28.27	ताये माःगु खः,
ACT.28.27	मिखां खने माःगु खः,
ACT.28.27	नुगलं ध्‍वाथुइका काये माःगु खः।
ACT.28.27	थुपिं पापं लिचिलाः जिथाय्‌ लिफः
ACT.28.27	स्‍वया वये माःगु खः।
ACT.28.27	अले जिं थुमित लाय्‌का बीगु खः।’
ACT.28.28	अले पावलं नं थथे धाल – परमेश्वरं थ्‍व मुक्ति यहूदीमखुपिन्‍त बियादीगु दु धकाः छिकपिन्‍सं सीकि, अले इमिसं न्‍यनाः विश्वास याइ।” 
ACT.28.29	वयागु खँ न्‍यनाः इमि थःथवय्‌ हे कच कच जुल, अले हाहां पिहां वन।
ACT.28.30	थःम्‍हं हे बालं कयाच्‍वंगु छेँय्‌ पावल निदँ तक च्‍वन। थःथाय्‌ वक्‍वसित वं दुनुगलंनिसें लसकुस याइगु। 
ACT.28.31	थुकथं वं परमेश्वरयागु राज्‍ययागु खँ न्‍यंकाः प्रभु येशू ख्रीष्‍टयागु खँ स्‍यनाच्‍वन। वयात सुनानं पने मफु, अले वं मग्‍यासे थथे याना च्‍वन।
ROM.1.1	येशू ख्रीष्‍टया दास जि पावलयात परमेश्वरयागु भिंगु खँ न्‍यंकेत वय्‌कलं हे प्रेरित दय्‌कादिल। 
ROM.1.2	थ्‍व हे भिंगु खँ न्‍हापांनिसें हे परमेश्वरं वय्‌कःया अगमवक्तातय्‌त धर्मशास्‍त्रय्‌ च्‍वकाः थथे यानादी धकाः धयादीगु खः।
ROM.1.3	थ्‍व भिंगु खँ वय्‌कःया काय्‌ झी प्रभु येशू ख्रीष्‍टया बारे खः। वय्‌कःया काय्‌ दाऊदया सन्‍तानपाखें मनू जुयाः झायादिल। 
ROM.1.4	अले पवित्र आत्‍मायागु शक्तिं वय्‌कः म्‍वाना तुं वयाः परमेश्वरया काय्‌ खः धकाः क्‍यनादिल। 
ROM.1.5	वय्‌कःयागु नां दक्‍व जात जातिया मनूतय्‌त न्‍यंकाः विश्वास याःपिन्‍सं वय्‌कःयात मानय्‌ याये माः धकाः धया बीत वय्‌कलं हे जिमित दया माया यानाः प्रेरित दय्‌कादिल।
ROM.1.6	वय्‌कःया मनूत यायेत छिपिं रोमय्‌ च्‍वंपिन्‍त नं येशू ख्रीष्‍टं सःतादीगु दु। 
ROM.1.7	परमेश्वरं सःताः पवित्र याना तःपिं रोमय्‌ च्‍वंपिं परमेश्वरया यःपिं फुक्‍कसित छिमित झी परमेश्वर बाः व प्रभु येशू ख्रीष्‍टया दया माया व शान्‍ति दयेमा।
ROM.1.8	दकलय्‌ न्‍हापां जिं परमेश्वरयात येशू ख्रीष्‍टपाखें छिपिं फुक्‍कसिगु निंतिं सुभाय्‌ बी, छाय्‌धाःसा सारा संसार न्‍यंक छिमिसं यानाच्‍वंगु विश्वासयागु खँ बय्‌बय्‌ जुयाच्‍वंगु दु। 
ROM.1.9	जिं प्रार्थना यायेबलय्‌ छिमित गुबलें हे नं ल्‍वःमंकागु मदु धकाः जिं मानय्‌ याना च्‍वनाम्‍ह परमेश्वरं स्‍यू। वय्‌कःया काय्‌यागु भिंगु खँ न्‍यंकाः जिं दुनुगलंनिसें वय्‌कःया सेवा यानाच्‍वनागु दु।
ROM.1.10	जि छिमिथाय्‌ वये फयेमा धकाः न्‍हियान्‍हिथं प्रार्थना यानाच्‍वनागु दु। वय्‌कलं जितः छ्वया हयादीसा छन्‍हु ला जि छिमिथाय्‌ वये। 
ROM.1.11	पवित्र आत्‍मां बियादीगु वरदान बियाः छिमिगु विश्वास बल्‍लाकेत छिमिथाय्‌ वये मास्‍ति वः। 
ROM.1.12	थथे झी नाप च्‍वनेबलय्‌ जिं छिमित जक मखु, छिमिसं नं जितः आत्‍माय्‌ बल्‍लाके फइ धयागु जिगु इच्‍छा दु।
ROM.1.13	यःपिं दाजुकिजापिं, जि छिमिथाय्‌ वयेत तःकःमछि हे कुतः याये धुन। छुं खं यानाः वये मफया च्‍वन। जि वयाः मेथाय्‌ च्‍वंपिं यहूदीमखुपिन्‍त थें छिमिथाय्‌ नं परमेश्वरयात म्‍हमस्‍यूपिं मनूतय्‌त वय्‌कःयात म्‍हसीका बी।
ROM.1.14	ग्रीकतय्‌त व ग्रीक मखुपिन्‍त नं अले ब्‍वनातःपिन्‍त व ब्‍वनामतःपिन्‍त भिंगु खँ जिं मकंसे मगाःगु दु। 
ROM.1.15	अय्‌जूगुलिं छिपिं रोमय्‌ च्‍वंपिन्‍त नं भिंगु खँ न्‍यंके मास्‍ति वःगु खः।
ROM.1.16	थथे जूगुलिं भिंगु खँ न्‍यंकेत जि मछाः मजू। छाय्‌धाःसा विश्वास याइपिं फुक्‍कसितं, न्‍हापालाक यहूदीतय्‌त अले यहूदीमखुपिन्‍त नं उद्धार बीत थ्‍व भिंगु खँ परमेश्वरयागु शक्ति खः।
ROM.1.17	थ्‍व भिंगु खँ परमेश्वरं मनूतय्‌त गुकथं उद्धार यानादी धकाः क्‍यनी। विश्वासं हे जक मनूत धर्मी ठहरय्‌ जुइ। धर्मशास्‍त्रय्‌ नं थथे च्‍वयातःगु दु –
ROM.1.17	“धर्मीत विश्वासं हे म्‍वाइ।”
ROM.1.18	मभिंगु बांमलाःगु ज्‍याखँ जक यानाः सत्‍ययात त्‍वपुया छ्वयेत स्‍वइपिं मनूत खनाः स्‍वर्गय्‌ च्‍वंम्‍ह परमेश्वर तंम्‍वय्‌कादीगु दु धकाः फुक्‍क मनूतय्‌त सीकादिल। 
ROM.1.19	परमेश्वर धाःम्‍ह सु खः, गज्‍याःम्‍ह खः धकाः इमिसं अःपुक हे सीके फु, छाय्‌धाःसा वय्‌कलं हे इमित थज्‍याःगु ज्‍याखँ क्‍यनादीगु दु। 
ROM.1.20	सृष्‍टिनिसें परमेश्वरयागु खने मदुगु स्‍वभाव, वय्‌कःयाके सदां दयाच्‍वनिगु शक्ति, व दये माःगु गुण, वय्‌कःयागु सृष्‍टिं बांलाक हे सी दु। अय्‌जूगुलिं इमिसं त्‍वहः तयेथाय्‌ मदु।
ROM.1.21	इमिसं परमेश्वरयात म्‍हस्‍यूसां वय्‌कःयात मानय्‌ मयाः। अले वय्‌कःयात तःधंके मालं नं तःमधंकू। थुकथं इपिं थःगु बिचारं यानाः ज्‍यालगय्‌ मजूपिं जुल व इमिगु बुद्धिमदुगु नुगः खिउँसे च्‍वन।
ROM.1.22	सःस्‍यूपिं बुद्धिमान खः धकाः धाधां हे इपिं छुं मस्‍यूपिं जुया वन। 
ROM.1.23	अले इमिसं सदां म्‍वाना च्‍वनिम्‍ह परमेश्वरयात मानय्‌ याये मालं झन नाश जुयावनिपिं मनू, झंगः, पशुत व घिस्रय्‌ जुया जुइपिं जन्‍तुतय्‌गु मूर्तियात पुजा यात।
ROM.1.24	इमिसं थथे याना जूगुलिं परमेश्वरं इमित बांमलाःगु मभिंगु जक याना जुइगुलिइ हे त्‍वःतादिल। ताकि इमिसं थःम्‍हं थःगु म्‍हयात क्‍वह्यंकेमा। 
ROM.1.25	परमेश्वरयागु सत्‍ययात इमिसं मखुगु खँ नापं हिलाः सृष्‍टि यानादीम्‍ह परमेश्वरयात मानय्‌ मयासे वय्‌कलं सृष्‍टि याना तःपिन्‍त पुजा व सेवा यानाच्‍वन। परमेश्वर न्‍ह्याबलें तःधनेमा। आमेन।
ROM.1.26	इमिसं थथे याना जूगुलिं परमेश्वरं इमित मभिंगु बांमलाःगु हे जक याना जुइत त्‍वःतादिल। उकिं इमि मिसातय्‌सं थः भाःतपिं नाप द्यनेगु त्‍वःताः मिसात नाप हे व्‍यभिचार याना जुल। 
ROM.1.27	अथे हे मिजंत नं मिसात नाप द्यनेगु त्‍वःताः मिजं मिजंत हे व्‍यभिचार याना जुल। थुकथं मिजंतय्‌सं मिजंत नाप लज्‍या चायापुगु ज्‍याखँ याना जूगुलिं इमित पाय्‌छिगु सजाँय बियादिल।
ROM.1.28	थज्‍याःपिन्‍सं परमेश्वरयात क्‍वह्यंकूगुलिं वय्‌कलं नं इमित दकलय्‌ क्‍वह्यंगु मन व मभिंगु बांमलाःगु बिचालय्‌ हे त्‍वःतादिल। 
ROM.1.29	थज्‍याःपिं मनूतय्‌गु नुगः थज्‍याःगुलिइ जक जाया च्‍वनी – पापी ज्‍या, मभिंगु ज्‍या, लोभ, मभिंगु इच्‍छा, नुगः मुइकेगु, मनू स्‍यायेगु, ल्‍वापु यायेगु, थगय्‌ यायेगु, हय्‌काः कायेगु व कर्पिन्त क्वह्यंकेगु, 
ROM.1.30	ख्‍वाः ल्‍युने कर्पिन्‍त मभिंकाः खँ ल्‍हाः जुइगु, परमेश्वरयात हेला यायेगु, तःधंछुयाः कर्पिन्‍त हेला यानाः खँ ल्‍हायेगु, घमण्‍डी जुइगु, जि हे खः तःधंम्‍ह धकाः जुइगु, मभिंगु बांमलाःगु जक ज्‍याखँ याना जुइगु व मांबौयात मानय्‌ मयायेगु। 
ROM.1.31	बुद्धि मदुपिं, पत्‍याः याये बहः मजूपिं, दया माया याये मसःपिं, 
ROM.1.32	थज्‍याःगु ज्‍याखँ याना जुइपिं मनूतय्‌त परमेश्वरं नरकय्‌ छ्वयादी धकाः वय्‌कःयागु आज्ञा सीक सीकं हे इमिसं थज्‍याःगु ज्‍याखँ जक याना जूगु मखु, थथे मभिंगु ज्‍याखँ याना जुइपिं नापं छगू हे मन जुया जुल।
ROM.2.1	कर्पिनिगु निन्‍दा जक याइपिं छिमिसं छुं हे त्‍वहः तय्‌थाय्‌ मदु, छाय्‌धाःसा गुगु दोष छिमिसं मेपिन्‍त बी, व हे दोष छिमिके नं दु, छाय्‌धाःसा छिमिसं नं व हे ज्‍या यानाच्‍वंगु दु।
ROM.2.2	थुकथं ज्‍याखँ याना जुइपिं मनूतय्‌त परमेश्वरं दोषी यानादी धकाः झीसं स्‍यू। 
ROM.2.3	ए मनूत, छिमिसं थुकथं ज्‍याखँ याना जुइपिन्‍त दोष बिया जुइगु? छिमिसं नं इमिसं थें याना जुल धाःसा परमेश्वरं न्‍याय यानादीबलय्‌ छिमित त्‍वःतादी धकाः बिचाः यानाच्‍वनागु ला? 
ROM.2.4	परमेश्वरया दया मायां छिमिसं पश्‍चाताप याकी धकाः थुइके मफया, छु छिमिसं वय्‌कःया दया, सह यायेगु शक्ति व पिया च्‍वनादी फुम्‍हय्‌सित हे हेपय्‌ याये ज्‍यू ला?
ROM.2.5	छिमिसं थःगु छाःगु नुगः व पश्‍चात्ताप मयाःगु नुगलं यानाः परमेश्वरया धार्मिक न्‍याय खने दइगु उगु तंया दिंया निंतिं थःगु निंतिं तं मुंका च्‍वंगु दु। 
ROM.2.6	मनूतय्‌सं गथे गथे यात अथे अथे हे वय्‌कलं न्‍याय यानादी।
ROM.2.7	धैर्यसाथं भिंगु ज्‍या यानाः प्रशंसा, इज्‍जत व नाश मजुइगु जीवन मालिपिन्‍त अनन्‍त जीवन बियादी। 
ROM.2.8	ल्‍वापु याना जुइपिं, सत्‍य खँ मानय्‌ मयाइपिं, दुष्ट ज्‍याखँ याना जुइपिं मनूतय्‌त परमेश्वरया क्रोध व तःधंगु तं लाइ। 
ROM.2.9	मभिंगु ज्‍याखँ यानाजुइपिं सकलें मनूतय्‌त दकलय्‌ न्‍हापालाक यहूदीतय्‌त अले यहूदीमखुपिन्‍त आपत व सह याये मफय्‌क दुःखकष्‍ट बियादी। 
ROM.2.10	अथे हे दकलय्‌ न्‍हापालाक भिंगु ज्‍याखँ याना जुइपिं यहूदीतय्‌त, अले यहूदीमखुपिन्‍त सदां दइगु मान, इज्‍जत व शान्‍ति बियादी। 
ROM.2.11	परमेश्वरं ख्वाः स्वयाः न्याय यानादी मखु।
ROM.2.12	व्‍यवस्‍था मसिकं पाप याःपिं मनूत नं व्‍यवस्‍था मदय्‌कं हे नाश जुइ। व्‍यवस्‍था स्‍यूपिं यहूदीतय्‌सं पाप यात धाःसा इमित व्‍यवस्‍थां हे न्‍याय याइ। 
ROM.2.13	परमेश्वरया न्‍ह्यःने व्‍यवस्‍था न्‍यँ जक न्‍यनिपिं मनूत धर्मी जुइ मखु, व्‍यवस्‍थाय्‌ च्‍वया तःथें याइपिं हे जक धर्मी जुइ। 
ROM.2.14	यहूदीमखुपिन्‍के व्‍यवस्‍था मदुसां इमिसं स्‍वभावं हे व्‍यवस्‍थाकथं म्वाना च्वन। थथे मानय्‌ याःगु हे इमिगु व्‍यवस्‍था खः। 
ROM.2.15	थुकथं हे इमिसं व्‍यवस्‍थाया खँ थःपिनिगु नुगलय्‌ च्‍वयातःगु दु धकाः साक्षी बी। अले थःपिन्‍सं हे ज्‍यू मज्‍यू ल्‍यइ। 
ROM.2.16	परमेश्वरं न्‍याय यानादीबलय्‌ वय्‌कलं फुक्‍क मनूतय्‌त जिं न्‍यंकाच्‍वनागु भिंगु खँय्‌ च्‍वया तःथें ख्रीष्‍ट येशूपाखें फुक्‍क मनूतय्‌गु मनय्‌ दुनेच्‍वंगु खँया न्‍याय यानादी।
ROM.2.17	छिमिसं “जिपिं यहूदी खः” धकाः व्‍यवस्‍थाया भलसाय्‌ च्‍वनाः “परमेश्वरयात म्‍हस्‍यू” धकाः धक्‍कु त्‍वःता जुल। 
ROM.2.18	अले “वय्‌कःया इच्‍छा स्‍यू धकाः व व्‍यवस्‍थां हे स्‍यना कयाः ततःधंगु ज्‍या याना जुल। 
ROM.2.19	कांपिन्‍त लँ क्‍यना बी फु, खिउँगु थासय्‌ च्‍वंपिन्‍त जः बी फु, 
ROM.2.20	मूर्खतय्‌त कजय्‌ याये फु” धकाः धया जुल। हानं “जिपिं मस्‍तय्‌ गुरू खः, व्‍यवस्‍थाया खँ जिमिके दुगुलिं सय्‌के सीके माःगु फुक्‍क खँ जिमिसं स्‍यू” धकाः नं धक्‍कु त्‍वःता जुल।
ROM.2.21	थथे मेपिन्‍त स्‍यना जुइ सःपिं छिमिसं थःपिन्‍सं हे छाय्‌ सय्‌का काये मफुत? हानं मेपिन्‍त खुइ मज्‍यू धकाः न्‍यंके सःपिं छिमिसं खुया काये ज्‍यू ला? 
ROM.2.22	व्‍यभिचार याये मज्‍यू धकाः धया जुइपिं नं छिपिं हे, हानं छिमिसं हे व्‍यभिचार याये ज्‍यू ला? मूर्ति पुजा याये मज्‍यू धकाः धया जुइपिं नं छिपिं हे, छिमिसं हे मूर्ति पुजां कमय्‌ याये ज्‍यू ला? 
ROM.2.23	व्‍यवस्‍थाय्‌ धक्‍कु त्‍वःता जुइपिं छिमिसं हे व्‍यवस्‍थाय्‌ च्‍वयातःगु खँ त्‍वाथलाः परमेश्वरयात बांमलाके ज्‍यू ला? 
ROM.2.24	धर्मशास्‍त्रय्‌ नं थ्‍व खँ थथे च्‍वयातःगु दु – “छिपिं थें ज्‍याःपिं मनूतय्‌सं यानाः हे खः, यहूदीमखुपिन्‍सं परमेश्वरयागु नां बांमलाकूगु।”
ROM.2.25	छिमिसं व्‍यवस्‍था मानय्‌ याःसा छिमिसं म्‍हय्‌ चिं तय्‌कूगु नं बां हे लात। व्‍यवस्‍थाय्‌ च्‍वयातःगु खँ फुक्‍कं मानय्‌ याये मफुत धाःसा छिमिसं म्‍हय्‌ चिं तःगु जूसां चिं मतःगु थें जुइ। 
ROM.2.26	अय्‌जूगुलिं म्‍हय्‌ चिं मतःम्‍ह मनुखं व्‍यवस्‍थाय्‌ च्‍वयातःगु खँ मानय्‌ यात धाःसा व मनुखं म्‍हय्‌ चिं मतःसां चिं तःगु थें मजुइ ला? 
ROM.2.27	थथे म्‍हय्‌ चिं मतःसां व्‍यवस्‍था मानय्‌ याःपिं मनूतय्‌सं छिमित दोषी ठहरय्‌ याइ, छाय्‌धाःसा म्‍हय्‌ चिं तःसां व च्‍वयातःगु नियम छिमिके दःसां छिमिसं व्‍यवस्‍था मानय्‌ मयाः।
ROM.2.28	पिनें जक यहूदी जुया जूपिं ला यहूदी हे मखु। अथे हे पिनें सी दय्‌कः जक चिं तःपिनिगु चिं धात्‍थेंयागु मखु। 
ROM.2.29	दुनेंनिसें यहूदी जुया जूपिं हे जक यहूदी खः। अले धात्‍थेंयागु चिं नुगलय्‌ च्‍वंगु चिं खः। थ्‍व चिं च्‍वयातःगु नियमं तःगु मखु, आत्‍मां तयादीगु खः। थज्‍याःपिन्‍त तःधंकीपिं मनूत मखु, बरु परमेश्वर खः।
ROM.3.1	थथे खः धयागु जूसा यहूदीत जुइवं तुं छु फाइदा दत लय्‌? म्‍हय्‌ चिं तःगु छु ज्‍यालगय्‌ जुल? 
ROM.3.2	न्‍ह्याखें नं इमित फाइदाया फाइदा जक दु। दकलय्‌ न्‍हापालाक यहूदीतय्‌त हे परमेश्वरयागु वचन लः ल्‍हानातःगु खः।
ROM.3.3	इपिं मध्‍ये सुं यहूदीतय्‌सं विश्वास मयात धायेवं छु जुल धकाः? छु इमिसं विश्वास मयात धायेवं परमेश्वर विश्वास याये बहः मजूम्‍ह जुइ ला? 
ROM.3.4	गुबलें नं जुइ फइ मखु। फुक्‍क मनूत फताहा जूसां परमेश्वर सत्यम्ह हे जुयादी धकाः थथे धर्मशास्‍त्रय्‌ नं च्‍वयातःगु दु –
ROM.3.4	“छिं जिगु न्याय यानादीगु पाय्‌छि जू
ROM.3.4	अले जितः दोषी ठहरय्‌ यानादीगु पाय्‌छि ताय्‌के।”
ROM.3.5	झीसं यानागु मभिंगु ज्‍यां परमेश्वरया धार्मिकता झन सी दत धाःसा झीसं छु धायेगु? परमेश्वरं तं चायाः झीत सजाँय बियादीवं परमेश्वर मभिंम्‍ह जुइ ला? (थ्‍व खँ जिं मनूतय्‌सं थें धया च्‍वनागु दु।) 
ROM.3.6	थथे जुइ फइ मखु। थथे खःसा परमेश्वरं संसारयात गथे यानाः न्‍याय यानादी? 
ROM.3.7	जिगु मभिंगु ज्‍याखं यानाः परमेश्वर सत्यम्ह खः धकाः झन बांलाक सी दइ धाःसा जिं छाय्‌ हानं पापी थें जुयाः इन्‍साफय्‌ लानाच्‍वनेगु? 
ROM.3.8	गुम्‍हं गुम्‍हय्‌सिनं जितः तसकं बांमलाकाः जिं थथे धाल धकाः धाइ – “मभिंगु यानाः भिं जुया वइगु खःसा मभिंगु जक छाय्‌ मयायेगु?” थज्‍याःपिं मनूतय्‌सं तःधंगु सजाँय फयेमाली।
ROM.3.9	अय्‌सा यहूदीत जुल धकाः झीपिं मेपिं मनूत स्‍वयाः भिं जुल ला? मखु, झीपिं नं भिंपिं मखु। यहूदीत व यहूदीमखुपिं नं फुक्‍कं पापयागु पन्‍जाय्‌ लानाच्‍वंगु दु धकाः ला दोष बी हे धुन। 
ROM.3.10	धर्मशास्‍त्रय्‌ नं थथे च्‍वयातःगु दु –
ROM.3.10	“सुं हे धर्मी मदु, अहं, छम्‍ह हे मदु।
ROM.3.11	परमेश्वरयात सुनानं मथू,
ROM.3.11	वय्‌कःयात मालाजुइपिं सुं हे मदु।
ROM.3.12	इपिं मखुगु लँय्‌ वने धुंकल,
ROM.3.12	इपिं स्‍यना वने धुंकल।
ROM.3.12	भिंगु याइपिं छम्ह हे मदयेधुंकल।
ROM.3.13	इमिगु कथुप्‍वाः
ROM.3.13	दिपया लुखा थें चाः।
ROM.3.13	इमिसं नवाइगु सर्पं न्‍याःगु थें खः,
ROM.3.13	इमिगु म्‍हुतुसि सर्पयागु बिख दइ।
ROM.3.14	इमिगु म्‍हुतु सराः व मभिंगु खं जक
ROM.3.14	जायाच्‍वंगु दु।
ROM.3.15	मनूतय्‌त स्‍यायेत इमिगु तुति
ROM.3.15	न्‍ह्यज्‍याः।
ROM.3.16	इमिगु लँपुइ दुःखकष्‍ट व विनाश
ROM.3.16	जक दु।
ROM.3.17	थज्‍याःपिन्‍सं शान्‍तियागु लँपु
ROM.3.17	म्‍हमस्‍यू।
ROM.3.18	इमिके परमेश्वरयागु ग्याःभय
ROM.3.18	भ्याःभचा हे दइ मखु।”
ROM.3.19	आः झीसं थ्‍व खँ सिल, व्‍यवस्‍थाय्‌ च्‍वया तक्‍व फुक्‍कं व्‍यवस्‍था पालन याःम्‍हय्‌सित जक धयातःगु खः। अय्‌जूगुलिं सुनानं छुं धाय्‌थाय्‌ मदु। जिं हानं धाये – संसारयापिं फुक्‍क मनूत परमेश्वरया न्‍ह्यःने दोषी ठहरय्‌ जुइ धुंकल। 
ROM.3.20	व्‍यवस्‍थाय्‌ च्‍वयातःगु नियम पालन यानाः सुं हे मनू धर्मी जुइ फइ मखु। व्‍यवस्‍थां ला पाप छु खः धकाः क्‍यना बी।
ROM.3.21	आः ला व्‍यवस्‍था मानय्‌ याये म्‍वाय्‌क हे परमेश्वरं फुक्‍कसितं धर्मी ठहरय्‌ यानादी धयागु खँ सी दये धुंकूगु दु। व्‍यवस्‍था ब्‍यूम्‍ह मोशां व अगमवक्तातय्‌सं नं थथे जुइतिनि धकाः न्‍हापा हे च्‍वयातःगु दु। 
ROM.3.22	येशू ख्रीष्‍टयात विश्वास याक्‍वसित परमेश्वरं धर्मी ठहरय्‌ यानादी, छाय्‌धाःसा वय्‌कलं यहूदी व यहूदीमखुपिं धकाः पाकादी मखु।
ROM.3.23	सकसिनं पाप याःगु दु, उकिं इपिं परमेश्वरया महिमां तापाय्‌ धुंकल। 
ROM.3.24	अय्‌नं परमेश्वर दया दुम्‍ह जूगुलिं वय्‌कलं ख्रीष्‍टयात छ्वया हयाः झीत सितिकं धर्मी यानादिल। 
ROM.3.25	परमेश्वरं येशू ख्रीष्‍टयात बलिदान याकाः वय्‌कःयागु हिं वय्‌कःयात विश्वास याक्‍वसिगु पाप क्षमा यानादिल। वय्‌कलं न्‍हापा न्‍हापायापिं मनूतय्‌गु पापया सजाँय मब्‍युसे सह यानादिल। 
ROM.3.26	वय्‌कः ख्‍वाः स्‍वयाः न्याय यानामदीम्‍ह परमेश्वर खः धकाः क्‍यनेत व येशूयात विश्वास याक्‍वसित धर्मी ठहरय्‌ यानादी धकाः क्‍यनेत वय्‌कलं थथे यानादीगु खः।
ROM.3.27	थथे खः धयागु जूसा झीसं छु खँय्‌ तःधंछुइगु? छुं खँय्‌ हे मदु। झी छु खँय्‌ तःधनेगु? व्‍यवस्‍था मानय्‌ यानागुलिं मखु, बरु विश्वास यानागुलिं खः। 
ROM.3.28	व्‍यवस्‍था मानय्‌ मयासे हे ख्रीष्‍टयात विश्वास याःम्‍ह मनूयात परमेश्वरं धर्मी ठहरय्‌ यानादी।
ROM.3.29	छु परमेश्वर यहूदीतय्‌ जक परमेश्वर खः ला? वय्‌कः यहूदीमखुपिं मनूतय्‌ परमेश्वर मखु ला? वय्‌कः यहूदीमखुपिं मनूतय्‌ नं परमेश्वर खः। 
ROM.3.30	परमेश्वर छम्‍ह हे जक जूगुलिं वय्‌कलं म्‍हय्‌ चिं तःपिन्‍त नं मतःपिन्‍त नं व हे विश्वासं धर्मी ठहरय्‌ यानादी।
ROM.3.31	छु थ्‍व विश्वासं यानाः व्‍यवस्‍था ज्‍यालगय्‌ मजुल ला? अहं, अथे मखु, बरु झीसं ला व्‍यवस्‍थायात झन जक बांलाक मानय्‌ यानाच्‍वनागु जुइ।
ROM.4.1	अथे खःसा झी तापाःबाज्‍या अब्राहामया बारे छु धायेगु? वयात छु दत? 
ROM.4.2	थथे अब्राहाम ज्‍यां यानाः धर्मी जूगु जूसा वं तःधंछुया जूसां जिल। वं थथे मयाःगुलिं परमेश्वर लिसे व तःधंछुइगु लँ मदु। 
ROM.4.3	धर्मशास्‍त्रय्‌ नं थथे च्‍वयातःगु दु –
ROM.4.3	“अब्राहामं परमप्रभुयात
ROM.4.3	विश्वास यात।
ROM.4.3	अले वय्‌कलं वयात धार्मिक मनूया
ROM.4.3	ल्याखय्‌ तयादिल।”
ROM.4.4	ज्‍या याइम्‍हय्‌सित दइगु ज्‍याला दान मखु, व ला वयागु कमाइ खः। 
ROM.4.5	अय्‌नं ज्‍या यानाः कमय्‌ मयासे पापीतय्‌त धर्मी ठहरय्‌ यानादीम्‍ह परमेश्वरयात विश्वास याइम्‍हय्‌सिगु विश्वासं हे वयात धर्मी ठहरय्‌ याइ। 
ROM.4.6	दाऊद जुजुं नं थथे धर्म कर्म मयासे परमेश्वरं धर्मी ठहरय्‌ याःम्‍ह मनूयात धन्‍यपिं खः धयादिल –
ROM.4.7	“इपिं धन्य खः,
ROM.4.7	सुयागु पाप व मभिंगु ज्या
ROM.4.7	क्षमा जूगु दु।
ROM.4.8	इपिं धन्य खः,
ROM.4.8	सुयागु मभिंगु ज्यायात
ROM.4.8	परमप्रभुं दोष मबिल।”
ROM.4.9	थथे दाऊद जुजुं सुवाः ब्यूगु म्‍हय्‌ चिं तःपिन्‍त जक खः ला कि मतःपिन्‍त नं खः? अब्राहामं विश्वास याःगुलिं हे धर्मी ठहरय्‌ जुल। 
ROM.4.10	अब्राहामयात गुबलय्‌ धर्मी ठहरय्‌ यात लय्‌? म्‍हय्‌ चिं तये धुंकाः ला कि मतःनिबलय्‌? वयात धर्मी ठहरय्‌ याःगु म्‍हय्‌ चिं तये न्‍ह्यः हे खः, चिं तये धुंकाः मखु।
ROM.4.11	थथे चिं तये न्‍ह्यः हे विश्वासं यानाः वं धर्मी ठहरय्‌ जुइगु छाप अथबाः चिं काल। चिं मतःसां धर्मी ठहरय्‌ जू धकाः परमेश्वरं धायेका जुइ धुंकूपिं सकल मनूतय्‌ अबु यायेत वयात थथे यानादीगु खः।
ROM.4.12	अले हानं चिं तये धुंकूपिं जूसां चिं दु धकाः भरोसा मतसे अब्राहामं चिं तये न्‍ह्यः याःगु विश्वासया लँपुइ जुइपिनि नं अबु यायेत खः।
ROM.4.13	अब्राहामयात व वया सन्‍तानतय्‌त हे थ्‍व संसार बियादी धकाः बाचा चिनादीगु व्‍यवस्‍था मानय्‌ याःगुलिं मखु बरु विश्वासं धर्मी ठहरय्‌ जूगुलिं खः।
ROM.4.14	व्‍यवस्‍था मानय्‌ याःगुलिं इमित थ्‍व संसार बियादीगु जूसा विश्वास छतिं हे ज्‍यालगय्‌ मजुल, अले बाचा चिनादीगु नं सितिं वन।
ROM.4.15	व्‍यवस्‍था मानय्‌ याइपिन्‍सं व्‍यवस्‍था फुक्‍कं मानय्‌ याये फइ मखु, उकिं इमिसं सजाँय फये माली। अय्‌जूगुलिं गन व्‍यवस्‍था धयागु हे मदु, अन सजाँय धयागु नं फये माली मखु।
ROM.4.16	थथे जूगुलिं हे वयागु विश्वासं यानाः परमेश्वरं नं व नाप बाचा चिनादीगु खः। अले परमेश्वरं दया माया यानादीगुलिं व नाप बाचा चिनादीगु खँ वया फुक्‍क सन्तानया लागि पक्‍का जुल। व्‍यवस्‍था मानय्‌ याना च्‍वंपिनिगु लागि जक मखु, अब्राहामं थें विश्वास याना च्‍वंपिनिगु लागि नं, छाय्‌धाःसा झी फुक्‍कसियां तापाःबाज्‍या ला अब्राहाम हे खः।
ROM.4.17	थ्‍व हे खँ थथे च्‍वयातःगु दु – “जिं छन्‍त यक्‍व जात जातिया अबु याये धुन।” अब्राहामं विश्वास याना च्‍वंम्‍ह परमेश्वरं व झी अबु धकाः स्‍यू। परमेश्वरं सीम्‍हय्‌सित हानं म्‍वाके फु, अले द हे मदुगु चिज नं दय्‌कादी फु।
ROM.4.18	अब्राहामयात थ्‍व हे परमेश्वरं – “जिं छन्‍त यक्‍व जात जातिया अबु याये धुन” धकाः धयादीगु खँ जुइ हे फइ मखु थें च्‍वंसां वं परमेश्वरयाके भरोसा तया जूगुलिं वयात “छं सन्तान नं नगु थें दइ” धकाः धयादी थें तुं व यक्‍व मनूतय्‌ अबु जुल।
ROM.4.19	वयागु म्‍ह सी धुंकूम्‍हय्‌सिगु थें सुकू गना वंसां, छाय्‌धाःसा व थुबलय्‌ सछि दँ दइन, अले हानं सारायागु प्‍वाथय्‌ दये फइ थें मच्‍वंसां व विश्वासं छप्‍ति हे लिमची।
ROM.4.20	परमेश्वरं धयादीगु खँय्‌ वं विश्वास मयायेगु व संका तक नं यायेगु मयाः। परमेश्वरयात तःधंका जूगुलिं व विश्वासय्‌ झन झन बल्‍लाना वन। 
ROM.4.21	छाय्‌धाःसा परमेश्वर थःम्‍हं बियादीगु बचं पूवंकादी फुम्‍ह खः धकाः वं बांलाक स्‍यू। 
ROM.4.22	उकिं ला खःनि, विश्वासं यानाः वयात धर्मी ठहरय्‌ याःगु। 
ROM.4.23	वयात धर्मी ठहरय्‌ याःगु खँ वयात जक च्‍वयातःगु मखु, झीत नं खः। 
ROM.4.24	झी प्रभु येशू सी धुंकूसां हानं म्‍वाका दीम्‍हय्‌सित विश्वास याना च्‍वनागुलिं झीत नं धर्मी ठहरय्‌ यानादी। 
ROM.4.25	झीत पापं छुतय्‌ यायेत येशूयात स्‍याकेत लःल्‍हानादिल, अले झीत धर्मी ठहरय्‌ यायेत हानं म्‍वाकादिल।
ROM.5.1	थुकथं झीगु विश्वासं झीत धर्मी ठहरय्‌ याना बी धुंकूगुलिं झी प्रभु येशू ख्रीष्‍टयापाखें परमेश्वरलिसे झीपिं मिलय्‌ जुइ दत। 
ROM.5.2	वय्‌कलं झीत विश्वासपाखें परमेश्वरया दया मायाय्‌ हयादीगु दु। थौं झीपिं व हे क्षमा बीगु दया मायाय्‌ दु। तःधंम्‍ह परमेश्वरया महिमाय्‌ झीपिं नं च्‍वने दइतिनि धकाः झीसं स्‍यूगुलिं झीगु मन लय्‌ताः।
ROM.5.3	थुलि जक मखु, दुःखकष्‍ट जुया च्‍वंबलय्‌ नं झीपिं लय्‌ताः, छाय्‌धाःसा दुःखकष्‍टं धैर्य व सह यायेगु शक्ति दय्‌का बी। 
ROM.5.4	थथे दुःख सह याये फत धाःसा झीगु मन नं बल्‍लाइ। थथे झीसं परमेश्वरयाके आशा तयाच्‍वन धाःसा 
ROM.5.5	झीत निरास याइ मखु, छाय्‌धाःसा परमेश्वरं झीत पवित्र आत्‍मा बियादीगु दु। पवित्र आत्‍मां झीगु नुगलय्‌ परमेश्वरयागु माया तयादीगु दु।
ROM.5.6	झीसं थःम्‍हं थःगु मुक्तिया लागि छुं याये मफुबलय्‌ ख्रीष्‍ट पापीतय्‌गु निंतिं ठीक इलय्‌ सिनादिल। 
ROM.5.7	तसकं भिंम्‍ह मनूया लागि सुं नं मनू सीत बल्‍लतल्‍लं जक न्‍ह्यचिली। धात्‍थें धायेगु खःसा अज्‍याःपिं मनूत तसकं म्‍हो हे जक दइ। 
ROM.5.8	तर झी पापी जुया च्‍वंबलय्‌ हे ख्रीष्‍ट झीगु पलेसाय्‌ सिनादीगुलिं झीत परमेश्वरं माया यानादीगु दु धकाः सी दु। 
ROM.5.9	थथे ख्रीष्‍टयागु हिं झीपिं धर्मी ठहरय्‌ जुइ धुंकल धाःसा वय्‌कलं झीत झन गुलि जक अप्‍वः परमेश्वरयागु तं पाखें बचय्‌ याना तइगु जुइ। 
ROM.5.10	झी परमेश्वरया शत्रु जूबलय्‌ हे वय्‌कःया काय्‌ झीगु पलेसाय्‌ सिनाः झीत वय्‌कः नाप मिलय्‌ यानादिल धाःसा वय्‌कलं हे झीत गुलि जक अप्‍वः बचय्‌ यानातइगु जुइ। 
ROM.5.11	थुलि जक मखु, झीत परमेश्वर नाप मिलय्‌ यानादीम्‍ह झी प्रभु येशू ख्रीष्‍टं यानाः वय्‌कः नाप झीपिं लय्‌ताय्‌ खन।
ROM.5.12	छम्‍ह मनुखं यानाः थ्‍व संसारय्‌ पाप वल। अले थ्‍व पापं यानाः मनूत सी माल। फुक्‍क मनूतय्‌सं पाप याःगुलिं फुक्‍क मनूत सी माल।
ROM.5.13	मनूतय्‌त व्‍यवस्‍था हे मब्‍यूनिबलय्‌ निसें थ्‍व संसारय्‌ पाप दु। व्‍यवस्‍था मदुगु जूसा पापयागु ल्‍याः मतइगु खः। 
ROM.5.14	मनूतय्‌गु पाप आदमं आज्ञा मानय्‌ मयासे याःगु पाप थें मखुसां आदमयागु पालंनिसें मोशायागु पालय्‌ तक मनूत सी हे माल। आदम वइतिनिम्‍ह छम्‍ह मनू थें च्वंम्ह जक खः। 
ROM.5.15	परमेश्वरं सितिं बियातःगु वरदान व आदमयात बियादीगु सजाँय यक्‍व हे पाः। छम्‍ह मनुखं याःगु पापं यक्‍व मनूत सित धाःसा छम्‍ह हे मनू येशू ख्रीष्‍टं यानाः दुगु परमेश्वरयागु दया माया व सितिं बियादीगु वरदानं यक्‍व मनूतय्‌त बचय्‌ यात। 
ROM.5.16	अले हानं सितिं बियादीगु वरदान आदमं याःगु पाप थें मखु। छम्‍ह मनुखं याःगु पापं यानाः यक्‍व मनूतय्‌त दोषी ठहरय्‌ यात धाःसा छम्‍ह मनुखं हःगु उद्धारं नं यक्‍व मनूतय्‌त धर्मी ठहरय्‌ यात। 
ROM.5.17	यदि छम्‍ह मनुखं याःगु पापं यानाः मृत्‍युं राज्‍य यानाच्‍वन धाःसा छम्‍ह मनू येशू ख्रीष्‍टं यानाः परमेश्वरया तःधंगु दया मायां वय्‌कःया न्‍ह्यःने धर्मी ठहरय्‌ जुइपिं मनूत मृत्‍युया राज्‍यय्‌ च्‍वने माली मखुत।
ROM.5.18	गथे छम्‍ह मनुखं याःगु पापं यानाः फुक्‍क मनू दोषी जुल, अथे हे छम्‍ह मनुखं याःगु धर्मं यानाः फुक्‍क मनूत धर्मी जुल व इमित अनन्‍त जीवन दत। 
ROM.5.19	अले हानं गथे छम्‍ह मनुखं परमेश्वर मानय्‌ मयाःगुलिं यक्‍व मनूतय्‌त पापी यात, अथे हे छम्‍ह मनुखं परमेश्वरयात मानय्‌ याःगुलिं यक्‍व मनूतय्‌त धर्मी यात। 
ROM.5.20	व्‍यवस्‍थां यानाः पाप अप्‍वः दयावल। अय्‌नं गन पाप यक्‍व दया वल, अन परमेश्वरयागु दया माया झन अप्‍वः दत। 
ROM.5.21	थथे जूगुलिं पापं यानाः फुक्‍क मनूत सी माः थें तुं परमेश्वरयागु दया मायां धर्मी ठहरय्‌ जुयाः झी प्रभु येशू ख्रीष्‍टयापाखें मनूतय्‌त अनन्‍त जीवन दत।
ROM.6.1	थथे खः धयागु जूसा आः झीसं छु धायेगु लय्‌? परमेश्वरं झीत दया माया अप्‍वः यायेमा धकाः छु झीसं पाप याना हे च्‍वनेगु ला? 
ROM.6.2	अथे मखु। पापयागु निंतिं झीपिं सी धुंकाः हानं पापय्‌ तुं गथे म्‍वाना च्‍वनेगु? 
ROM.6.3	झी फुक्‍कसिनं ख्रीष्‍ट येशूयागु नामं बप्‍तिस्‍मा कयागुलिं झीसं बप्‍तिस्‍मा कयाबलय्‌ झीपिं नं वय्‌कः थें तुं सी धुंकल धकाः छिमिसं मस्यू ला? 
ROM.6.4	थुकथं झीसं बप्‍तिस्‍मा कयाबलय्‌ झीपिं नं वय्‌कः थें तुं सी धुंकूगुलिं वय्‌कः नाप झीत नं थुने धुंकल। थथे सी धुंकाः ख्रीष्‍टयात परमेश्वर बाःयागु अचम्‍मयागु शक्तिं म्‍वाकादीगुलिं झीपिं नं न्‍हूगु जीवनया पहलं म्‍वाना च्‍वने मा।
ROM.6.5	वय्‌कः सीथें झीपिं नं सी धुंकल धयागु खःसा वय्‌कः सीम्‍हं म्‍वाना वःथें झीपिं नं सीसां म्‍वाना वइतिनि। 
ROM.6.6	झीगु पापी जीवन नाश जुया वनेमा धकाः झीगु पुलांगु जीवन वय्‌कःलिसें क्रूसय्‌ यख्‍खाना बी धुन धकाः झीसं स्‍यू। अय्‌जूगुलिं आः झीसं पापी ज्‍याखँ याना जुइ जि हे मज्‍यू। 
ROM.6.7	सी धुंकूम्‍ह मनू पापं मुक्त जूगु दु। 
ROM.6.8	थुकथं ख्रीष्‍टलिसे झीपिं सी धुंकल धाःसा वय्‌कःलिसे झीपिं म्‍वाइ नं तिनि धकाः झीसं स्‍यू। 
ROM.6.9	सिनाः हानं म्‍वानादी धुंकूम्‍ह ख्रीष्‍ट गुबलें हे सी मखुत धकाः झीसं स्‍यू। मृत्‍युं वय्‌कःयात गुबलें हे नं बुके फइ मखुत। 
ROM.6.10	फुक्‍कसिगु पापयागु निंतिं वय्‌कः छक्‍कलं सिनादिल। आः धाःसा वय्‌कः परमेश्वरया लागि हे म्‍वानादी। 
ROM.6.11	थथे जूगुलिं छिपिं नं पापयागु निंतिं सिनाः ख्रीष्‍ट येशूं यानाः परमेश्वरया लागि म्‍वाय्‌ दत धकाः लुमंका च्‍वँ।
ROM.6.12	अय्‌जूगुलिं छिमिसं सी मानिगु शरीरयागु निंतिं पापी ज्‍या याना जुइ मते। छिमिसं शरीरयात यःथें याना जुइ मजिल। 
ROM.6.13	शरीरय्‌ च्‍वंगु छु नं म्‍हब्‍वयात छिमिसं पापी ज्‍या यायेगु ज्‍याभः याये मते। सिनाः हानं म्‍वाके धुंकूपिं मनूत जूगुलिं छिपिं थः थःम्‍ह हे परमेश्वरं धाःथें मानय्‌ जुया च्‍वने माः। अले छिमिगु शरीरया म्‍हब्‍वत भिंगु ज्‍याखँ यायेगु ज्‍याभःकथं परमेश्वरयात देछाया ब्‍यु। 
ROM.6.14	पापयागु अधिनय्‌ छिपिं च्‍वने माली मखुत, छाय्‌धाःसा छिपिं व्‍यवस्‍थाया अधिनय्‌ च्‍वने माःगु मन्‍त, बरु परमेश्वरयागु दया मायां म्‍वाना च्‍वंपिं खः।
ROM.6.15	थथे खः धयागु जूसा आः छु यायेगु लय्‌? झीत परमेश्वरं दया माया यानादीगुलिं झीपिं व्‍यवस्‍थां धाःथें च्‍वने म्‍वाः धकाः झीसं पाप याना जुइगु ला? अहं, थथे ला ख हे मखु। 
ROM.6.16	दासतय्‌सं मालिकयात मानय्‌ याःथें छिमिसं सुयात मानय्‌ यात छिपिं वया हे दास जुइ, नरकय्‌ यंकीगु पापयात मानय्‌ याःगु छाये मजुइमा, अथबाः परमेश्वरया न्‍ह्यःने धर्मी ठहरय्‌ जुइत मानय्‌ याःगु छाये मजुइमा, छुं पाइ मखु। 
ROM.6.17	छिमिसं दुनुगलंनिसें छिमित स्‍यना थकूगु तःधंगु खँयात मानय्‌ याःगुलिं न्‍हापा थें छिपिं आः पापया दास मखुत। उकिं परमेश्वरयागु जय जुइमा। 
ROM.6.18	छिमित पापयागु पन्‍जां त्‍वःतका बी धुंकूगुलिं छिपिं परमेश्वरया दास जुल।
ROM.6.19	छिमिसं बांलाक थुइके थाकुइ धकाः जिं मनूतय्‌सं थें धया च्‍वनागु खः। न्‍हापा छकः छिमिसं पापी ज्‍याखँ जक यायेगुलिं अप्‍वः मन तया जुइ धुंकू थें आः भिंगु ज्‍याखँय्‌ अप्‍वः मन तया जु। आः पवित्र जुइत छिमिगु जीवन परमेश्वरया निंतिं लःल्हाना ब्यु।
ROM.6.20	छिपिं पापयागु दास जुया च्‍वंबलय्‌ धार्मिकता पाखें स्‍वतन्‍त्र खः। 
ROM.6.21	न्‍हापा लज्‍या चायापुगु ज्‍या जक याना जुयाबलय्‌ छिमित छु इनाम दत? थथे लज्‍या चाये माःगु ज्‍याखँ याना जुइपिं मनूत लिपा नरकय्‌ वनी। 
ROM.6.22	आः धाःसा छिमित पापं त्‍वःतका बी धुंकूगुलिं छिपिं परमेश्वरया दास जुल। थथे छिमिसं वय्‌कःयात यःथें जक याःगु पलेसाय्‌ छिमित अनन्‍त जीवन दइ। 
ROM.6.23	पापया ज्‍याला मृत्‍यु खः। परमेश्वरया सितिकं बियादीगु वरदान झी प्रभु येशू ख्रीष्‍टयाके अनन्‍त जीवन खः।
ROM.7.1	यःपिं दाजुकिजापिं, जिं व्‍यवस्‍था सःपिं मनूत नाप नवानाच्‍वनागु खः धकाः छिमिसं थुइकि। छिमिसं मस्‍यू ला? म्‍वाना च्‍वँतले जक मनूत व्‍यवस्‍थां धाःथें च्‍वने माः। 
ROM.7.2	बिया छ्वये धुंकूम्‍ह मिसाया भाःत मसितले व मिसां भाःतयात त्‍वःते मज्‍यू धकाः व्‍यवस्‍थां धाःगु खँ मानय्‌ याये हे माः। अय्‌नं भाःत सित धाःसा व्‍यवस्‍थां भाःतयात त्‍वःते मज्‍यू धकाः धाःगु आज्ञा मानय्‌ याये म्‍वाः। 
ROM.7.3	भाःत म्‍वाना च्‍वंबलय्‌ हे मेम्‍ह मनू नापं ब्‍याहा याःसा वयात स्यंम्ह मिसा धकाः धाइ। भाःत सी धुंकाः व व्‍यवस्‍थापाखें मुक्त जुइ। मेम्‍हलिसे ब्‍याहा याःसां स्यंम्ह मिसा धकाः धाइ मखु।
ROM.7.4	अथे हे छिपिं नं ख्रीष्‍ट नापं सी धुंकूगुलिं आः व्‍यवस्‍थायागु अधिनय्‌ च्‍वने माःगु मन्‍त। उकिं दाजुकिजापिं, झीसं परमेश्वरया निंतिं यक्‍व फल सय्‌केत सिनाः म्‍वाना झायादीम्‍ह ख्रीष्‍ट नाप मिलय्‌ जुया च्‍वने माः। 
ROM.7.5	न्‍हापा झीपिं मनू स्वभाबया पापं जाःगु इच्छाकथं म्वाना च्वनापिं खः। उबलय्‌ व्‍यवस्‍थां झीगु इच्‍छायात क्‍वत्‍यला तःगुलिं झीत पाप याके बिल। थ्‍व फुक्‍क ज्‍या मृत्‍युयागु लँपु जक खः। 
ROM.7.6	आः झीपिं व्‍यवस्‍थायागु अधिनय्‌ च्‍वने माःगु मन्‍त। झीत चिनातःगु व्‍यवस्‍थाया निंतिं झीपिं सी धुन। अय्‌जूगुलिं न्‍हापा थें व्‍यवस्‍थाया अधिनय्‌ च्‍वने माःगु मन्‍त, बरु आवंलि ख्रीष्‍टयागु आत्‍मां धाःथें झीसं परमेश्वरयागु सेवा याये माः।
ROM.7.7	अय्‌सा झीसं आः छु धायेगु? छु व्‍यवस्‍था पाप खः ला? थ्‍व ला जुइ हे फइ मखु। अय्‌नं व्‍यवस्‍था मदुगु जूसा जिं पाप म्‍हसीके फइ मखुगु। व्‍यवस्‍थायागु सफुलिइ “छं लोभ याये मते” धकाः च्‍वया मतःगु जूसा जिं लोभ छु खः धयागु हे सी मखुगु।
ROM.7.8	थ्‍व हे आज्ञायागु ग्‍वाहालि कयाः पापं जितः लोभ याये सय्‌का बिल। व्‍यवस्‍था मदुगु जूसा पाप नं दइ मखुगु। 
ROM.7.9	जि छकः ला व्‍यवस्‍था मसिकं म्‍वाना च्‍वने धुंकूम्‍ह मनू खः। गुबलय्‌ आज्ञा सिल अबलय्‌ पाप म्‍वात। 
ROM.7.10	अले जि सित। जीवन बी धकाः धाःगु आज्ञा ला जितः स्‍याना छ्वइम्‍ह जुल। 
ROM.7.11	पापं आज्ञायागु ग्‍वाहालि कयाः जितः झंगःलात। थुकथं जितः स्‍याना बिल।
ROM.7.12	अय्‌जूगुलिं व्‍यवस्‍था पवित्रगु खः। अले आज्ञा नं पवित्र, धर्मी व भिंगु खः।
ROM.7.13	अय्‌सा थज्‍याःगु भिंगुलिं हे जितः स्‍याना बिल ला? थथे ला गुब्‍सं नं मजुइमा। पापं यानाः दुनें दुनें मभिं जुयाः जितः स्‍याःगुलिं जिं पापयात म्‍हसीके फत। अले हानं आज्ञां यानाः नं पाप झन ग्यानापुसे च्वन।
ROM.7.14	व्‍यवस्‍था आत्‍मिक खः धकाः झीसं स्‍यू। जि धाःसा आत्‍मिक मखु अय्‌नं पापया ल्हातय्‌ मियातःम्‍ह मनू जि हे खः। 
ROM.7.15	जिं यानाच्‍वनागु ज्‍या जिं हे मथू, छाय्‌धाःसा जितः छु यः व जिं मयाना, बरु जितः मयःगु छु खः व हे जक याना च्‍वना।
ROM.7.16	थुकथं जिं जितः मयःगु ज्‍या यात धाःसा जिं व्‍यवस्‍था भिं जू धकाः मानय्‌ याये। 
ROM.7.17	अय्‌जूगुलिं थज्‍याःगु ज्‍या याइम्‍ह जि मखु, बरु जिके च्‍वंम्‍ह पाप खः।
ROM.7.18	जिगु मनय्‌ छुं नं भिंगु खं थाय्‌ मकाः धकाः जिं सिल। मनं भिंगु याये मास्‍ति वःसां जिं याये मफु। 
ROM.7.19	थुकथं जिं याये मास्‍ति वःगु भिंगु ज्‍या याये मफु, बरु याये मास्‍ति मवःगु मभिंगु ज्‍या जक यानाच्‍वना। 
ROM.7.20	थथे जितः मयःगु हे जक याना जुल धाःसा थथे याइम्‍ह जि मखु, बरु जिके दुने च्‍वंम्‍ह पाप खः।
ROM.7.21	जिं भिंगु ज्‍या यायेत्‍यनाबलय्‌ हे, मभिंगु ज्‍या याकिम्‍ह जिगु न्‍ह्यःने च्‍वं वइ धकाः जिं स्यू। 
ROM.7.22	परमेश्वरयागु व्‍यवस्‍था दुनुगलंनिसें मानय्‌ याना च्‍वने दुसा जि लय्‌ताया। 
ROM.7.23	जिगु म्हयागु व्‍यवस्‍था व मनयागु व्‍यवस्‍थाया दथुइ ल्‍वापु जुयाच्‍वंगु जिं चा। थुकथं पापयागु व्‍यवस्‍थां जितः त्‍याकाः चिना तल। 
ROM.7.24	जि ला तसकं हे आपतय्‌ लानाच्‍वन। थज्‍याःगु सी मालिगु ज्‍याखँ यानाच्‍वनागु जिगु म्‍हयात सुनां बचय्‌ याइ? 
ROM.7.25	झी प्रभु येशू ख्रीष्‍टयापाखें परमेश्वरयात सुभाय्‌। छाय्‌धाःसा जिगु मनं ला परमेश्वरयागु व्‍यवस्‍था हे मानय्‌ याः। अय्‌नं जिगु म्‍हं धाःसा पापया दास जुयाः सेवा यानाच्‍वन।
ROM.8.1	अय्‌जूगुलिं ख्रीष्‍ट येशू नाप मिलय्‌ जुयाच्‍वंपिं दोषी जुइ मखु। 
ROM.8.2	आः ला झीत येशू ख्रीष्‍टपाखें न्‍हूगु जीवन बियादीम्‍ह परमेश्वरया आत्‍मां पाप व मृत्‍युयागु व्यवस्थां मुक्त यानादीगु दु। 
ROM.8.3	झीपिं बमलाःबलय्‌ व्‍यवस्‍थां याये माःगु ज्या याये मफुगुलिं परमेश्वरं थः काय्‌यात छ्वया हयादिल। वय्‌कः झीपिं थें तुं मनू जुयाः झीगु पाप सिला छ्वयेत बलिदान जुयादिल। थथे यानाः वय्‌कलं झीगु शरीरय्‌ पापयागु दोष क्‍यनादिल। 
ROM.8.4	अय्‌जूगुलिं व्‍यवस्‍थां धाःगु खँ पूवनेमा झीपिं मनूतय्‌गु ज्‍याखं धाःथें यायेत मखु, बरु पवित्र आत्‍मां धाःथें याना जुइपिं खः।
ROM.8.5	शरीरयात यःथें याना जुइपिं मनूतय्‌सं शरीरयागु ज्‍याखँय्‌ हे मन तया जुइ। आत्‍मायात यःथें याना जुइपिं मनूतय्‌सं आत्‍मायागु ज्‍याखँय्‌ हे मन तया जुइ। 
ROM.8.6	शरीरयात यःथें यानाजुइपिं मनूत सी। पवित्र आत्‍मायात यःथें यानाजुइपिं मनूतय्‌त न्‍हूगु जीवन व शान्‍ति दइ। 
ROM.8.7	शरीरयात यःथें यानाजुइपिं परमेश्वरया शत्रु खः, छाय्‌धाःसा थज्‍याःपिं मनूतय्‌सं परमेश्वरयागु व्‍यवस्‍था मानय्‌ याइ मखु, अले हानं मानय्‌ याये फइ नं मखु। 
ROM.8.8	शरीरयात यःथें यानाजुइपिं मनूतय्‌सं परमेश्वरयात लय्‌ताय्‌के फइ मखु।
ROM.8.9	धात्‍थें परमेश्वरयागु आत्‍मा छिमिके दु धयागु जूसा शरीरयात यःथें यानाजुइपिं मखु, बरु आत्‍मायात यःथें यानाजुइपिं छिपिं खत, अले ख्रीष्‍टयागु आत्‍मा मदुम्‍ह मनू ख्रीष्‍टयाम्‍ह मनू जुइ फइ मखु। 
ROM.8.10	ख्रीष्‍ट छिमिके च्‍वनादीगु दुसा पापं यानाः छिमिगु शरीर सी धुंकूसां परमेश्वरया न्‍ह्यःने धर्मी ठहरय्‌ जूगुलिं छिमिगु आत्‍मा म्‍वाना च्‍वनी। 
ROM.8.11	सी धुंकूम्‍ह येशूयात म्‍वाकादीम्‍ह परमेश्वरया आत्‍मा छिमिके दुसा ख्रीष्‍ट येशूयात सीगु पाखें म्‍वाकादीम्‍हय्‌सिनं छिमिगु सी माःगु शरीरयात नं म्‍वाकादी।
ROM.8.12	अय्‌जूगुलिं यःपिं दाजुकिजापिं, झीसं शरीरयात यःथें याना जुइत म्‍वाना च्‍वने माःगु मन्‍त। 
ROM.8.13	छिमिसं शरीरयात यःथें याना जुया च्‍वंसा छिपिं सी। शरीरयात यःथें याना मजुसे बरु परमेश्वरया आत्‍मायात यःथें याना जूसा छिपिं म्‍वाइ। अथे याना जूसा आत्‍मां छिमिगु यःत्‍थेंज्‍याःगु चालचलन त्‍वःतकादी। 
ROM.8.14	थुकथं परमेश्वरया आत्‍मायात यःथें याना जुइपिं मनूत फुक्‍कं परमेश्वरया सन्‍तान खः।
ROM.8.15	थथे खः धयागु जूसा परमेश्वरया न्‍ह्यःने दास थें ग्‍याना च्‍वने माःगु मन्‍त, बरु काय्‌ जुइगु आत्‍मा झीत बियादीगुलिं झीपिं वय्‌कःया सन्‍तान खः धकाः झीसं धाये दत। थथे झीसं “अब्‍बा, बाः” धकाः धाये दत।
ROM.8.16	झीगु आत्‍मानाप मिलय्‌ जुयाः परमेश्वरयागु आत्‍मां झीपिं परमेश्वरया सन्‍तान खः धकाः साक्षी बी। 
ROM.8.17	थथे झीपिं परमेश्वरया सन्‍तान खःसा झीपिं हक दुपिं नं जुल। परमेश्वरया हक दुपिं व ख्रीष्‍ट नापं पूरा हक दुपिं झीपिं नं खत। वय्‌कः नाप दुःख सिल धाःसा झीपिं नं वय्‌कः नापं तुं तःधनी।
ROM.8.18	जिं स्‍वय्‌बलय्‌ थौंकन्‍हय्‌ झीत जुया च्‍वंगु दुःखकष्‍ट ला लिपा झीत दइ तिनिगु सुख नाप दाना स्‍वयेबलय्‌ छुं हे मखु। 
ROM.8.19	फुक्‍क सृष्‍टि परमेश्वरं थः सन्‍तानतय्‌त क्‍यनिगु दिं स्‍वयेत आय्‌बुया च्‍वंगु दु। 
ROM.8.20	छाय्‌धाःसा सृष्‍टि ज्‍यालगय्‌ मजुइ धुंकल। थ्‍व खँ सृष्‍टिया इच्‍छां जूगु मखु, बरु परमेश्वरं हे थथे यानादीगु खः।
ROM.8.21	सृष्‍टि थःहे नं स्‍यनेगु पाखें बचय्‌ जुयाः लिपा परमेश्वरया सन्‍तानलिसें तःधनी तिनि धयागु आशा दु। 
ROM.8.22	आः तक फुक्‍क सृष्‍टिं मचा बू ब्‍यथा जूथें दुःखकष्‍ट सी मालाच्‍वंगु दु धयागु खँ झीसं स्‍यू। 
ROM.8.23	सृष्‍टि जक मखु, झीपिं नं आत्‍माया न्‍हापांयागु फल दुपिं झीपिं थःपिं हे नं परमेश्वरया लहिनातःपिं सन्‍तान थें जुयाः उद्धारया निंतिं आय्‌बुयाच्‍वना।
ROM.8.24	थ्‍व हे आशा याना च्‍वनेत ला खःनि, झीत अनन्‍त जीवन बियादीगु। खने दुगु आशा ला आशा हे मखु। खने दुगुयागु सुनानं आशा याइ ला? 
ROM.8.25	झीसं खंके मफुगु आशा यानागु खः धयागु जूसा थ्‍व आशाय्‌ संका मयासे, अले हथाय्‌ मचासे झीसं पिया च्‍वने माः।
ROM.8.26	गथे यानाः प्रार्थना याये माः धकाः झीसं मस्‍यूगुलिं व झीगु विश्वास बमलाःगुलिं पवित्र आत्‍मां झीत ग्‍वाहालि यानादी। थथे पवित्र आत्‍मा थःम्‍हय्‌सिनं हे माक्‍व खँ धयाः झीगु निंतिं बिन्‍ति यानादी। 
ROM.8.27	मनूतय्‌गु मन सीके फुम्‍ह परमेश्वरं पवित्र आत्‍मायागु खँ नं स्‍यू। वय्‌कःयात गथे यइ अथे आत्‍मां नं विश्वासीतय्‌गु निंतिं परमेश्वरयात बिन्‍ति यानादी। 
ROM.8.28	परमेश्वरयात माया याइपिं, अले वय्‌कलं थःगु इच्‍छा पूवंकेत ल्‍यया तःपिन्‍त दक्‍व ज्‍या मिलय्‌ यानाः भिं जुइ कथं हे वय्‌कलं ज्‍या यानादी धकाः झीसं स्‍यू। 
ROM.8.29	परमेश्वरं न्‍हापांनिसें म्‍हस्‍यूपिन्‍त वय्‌कःया काय्‌ थें यानादीत न्‍हापांनिसें हे ल्‍यया तयादिल। वय्‌कः यक्‍व किजापिं मध्य जेठाम्ह जुइमा धकाः थुकथं यानादीगु खः। 
ROM.8.30	वय्‌कलं न्‍हापांनिसें ल्‍ययातःपिन्‍त सःता नं दिल। थथे वय्‌कलं सःतादीपिन्‍त धर्मी ठहरय्‌ यानादिल। थुकथं वय्‌कलं धर्मी ठहरय्‌ याःपिन्‍त तःधं नं यानादिल।
ROM.8.31	आः थ्‍व खँयात झीसं छु धायेगु? परमेश्वर झी नाप दीसा झी नाप ल्‍वाइपिं सु? 
ROM.8.32	सुनां थः काय्‌यात हे ल्‍यंका मतसे झी सकसिगु निंतिं स्‍याकेत बियादीम्‍ह परमेश्वरं वय्‌कःया काय्‌पाखें झीत माःगु फुक्‍कं गथे बिया मदी? 
ROM.8.33	परमेश्वरं ल्‍यया तःपिन्‍त सुनां दोषी याये फइ? धर्मी यानादीम्‍ह परमेश्वर हे खः धाःसा 
ROM.8.34	सुनां इमित दोषी याइ? दोषी यानादीम्‍ह ला सिनाः म्‍वानादीधुंकूम्‍ह ख्रीष्‍ट येशू हे खः। थ्‍व हे येशू परमेश्वरया जव ल्‍हाः पाखे दी। अले वय्‌कलं झीगु निंतिं परमेश्वरयात बिन्‍ति यानादी।
ROM.8.35	ख्रीष्‍टयागु मायां झीत सुनां फाये फइ? छु झीत दुःखकष्‍ट जुल धकाः, म्‍वाय्‌ थाकुल धकाः, सास्ति बिल धकाः, नयेमखन धकाः, पुनेगु मन्‍त धकाः, ग्‍यानपुगु वल धकाः, अले तरवारं पाली धकाः झीसं ख्रीष्‍टयात त्‍वःते जिल ला? 
ROM.8.36	थ्‍व हे खँ भजन सफुलिइ नं थथे च्‍वयातःगु दु –
ROM.8.36	“अय्‌नं जिपिं छिगु लागि
ROM.8.36	न्‍हिथं सीमालाच्‍वंगु दु।
ROM.8.36	स्‍यायेत हःपिं फैचातय्‌त थें
ROM.8.36	जिमित व्‍यवहार याइगु।”
ROM.8.37	अय्‌नं झीसं दुःखकष्‍ट सी माःसां झीत माया यानादीम्‍हय्‌सिनं यानाः झीपिं त्‍याका वःपिं स्‍वयाः नं तःधंपिं खः।
ROM.8.38	सुनानं अले छुकिं हे नं परमेश्वरयागु मायां झीत त्‍वःतके फइ मखु धकाः जिं स्‍यू। न मृत्‍युं, न जीवनं, न स्‍वर्गदूततय्‌सं, न शैतानया दूततय्‌सं, न संसारयागु शक्तिं, न थौंकन्‍हय्‌ जुयाच्‍वंगु खं, न लिपा जुइतिनिगु खं, 
ROM.8.39	न च्‍वय्‌यागु, न क्‍वय्‌यागु, न सृष्‍टिया छुं नं शक्तिं झीत प्रभु येशू ख्रीष्‍टयाके दुगु वय्‌कःया मायां फाये फइ।
ROM.9.1	जि ख्रीष्‍टयाम्‍ह मनू जूगुलिं जिं सत्‍य खँ ल्‍हानाच्‍वना। जिं मखुगु खँ धयाच्‍वनागु मखु। जिके पवित्र आत्‍मा दीगुलिं जिगु विवेकं थ्‍व खँ धात्‍थें खः धकाः साक्षी बी। 
ROM.9.2	जितः यःपिं इस्राएली दाजुकिजापिं खनाः तसकं नुगः मछिनाः व हीसे च्‍वंगु दु। 
ROM.9.3	इमिगु निंतिं परमेश्वरयागु सराः फयेमाःसां, अले ख्रीष्‍टलिसे बाय्‌माःसां बाय्‌, 
ROM.9.4	छाय्‌धाःसा इपिं परमेश्वरं ल्‍यया तःपिं जातियापिं खः। वय्‌कलं इमित थः हे काय्‌पिं यानाः इमिगु दथुइ च्‍वनाः वय्‌कःयागु तःधंगु शक्ति क्‍यनादिल। इपिं नाप बाचा चिनाः व्‍यवस्‍था नं बियादिल। वय्‌कःया आराधना यायेगु स्‍यनादिल, अले बचं नं बियादिल।
ROM.9.5	ख्रीष्‍टया तापाःबाज्‍यापिं इमि नं तापाःबाज्‍यापिं खः। ख्रीष्‍ट थः नं इपिं थें थ्व हे जातय्‌ बूगु खः। वय्‌कः दक्‍वसित राज्‍य यानादीम्‍ह परमेश्वर खः, वय्‌कः सदां तःधनेमा। आमेन।
ROM.9.6	यहूदी जातयापिन्‍सं थौं तकं ख्रीष्‍टयात विश्वास मयाःसां परमेश्वरं बाचा चिनाः धयादीगु वचन सितिं वंगु जुइ मखु। छाय्‌धाःसा यहूदी जातय्‌ बूपिं सकलें परमेश्वरया मनूत मखु। 
ROM.9.7	अथे हे अब्राहामया सन्‍तान फुक्‍कं परमेश्वरया सन्तान जुइ मखु। छाय्‌धाःसा “इसहाकयापाखें हे छिमि सन्‍तान दइ” धकाः परमेश्वरं धयादीगु दु।
ROM.9.8	अय्‌जूगुलिं अब्राहामया इच्‍छां दुपिं सन्‍तान जुइवं परमेश्वरया सन्तान जुइ मखु। बचंया सन्तान जक परमेश्वरया सन्‍तान खः। 
ROM.9.9	उकिं हे ला खःनि, परमेश्वरं “थ्‍व हे इलय्‌ थन लिहां वये, उबलय्‌ छिमि कलाः साराया काय्‌ दये धुंकी” धकाः धयादीगु।
ROM.9.10	थ्व काय्‌ झी तापाःबाज्‍या इसहाक खः। वं रिबेका नापं ब्याहा याये धुंकाः वं निम्‍ह काय्‌पिन्त नापं बुकल। 
ROM.9.11	अले निम्‍हं काय्‌ बुइ न्‍ह्यः हे, अले भिंगु मभिंगु ज्‍याखँ मयाःनिबलय्‌ हे थःत यःथें परमेश्वरं ल्‍ययादिल। 
ROM.9.12	थथे धर्मकर्मकथं मखु, बरु परमेश्वरं ल्‍ययादीकथं रिबेकायात धयादिल –
ROM.9.12	“तःधिम्‍हय्‌सिनं चिधिम्‍हय्‌सिगु
ROM.9.12	सेवा याइ।”
ROM.9.13	“याकूबयात माया याना,
ROM.9.13	एसावयात धाःसा मयय्‌का।”
ROM.9.14	थ्‍व खँय्‌ झीसं छु धाये फु? थथे धायेवं तुं परमेश्वरं अन्‍याय यानादी ला? अथे ला गुब्‍सं नं यानादी मखु। 
ROM.9.15	वय्‌कलं मोशायात नं थुकथं धयादिल –
ROM.9.15	“जिं सुयात कृपा याये मास्‍ति वइ
ROM.9.15	वयात कृपा याये।
ROM.9.15	जिं सुयात दया याये मास्‍ति वइ
ROM.9.15	वयात दया याये।”
ROM.9.16	थुकिं सी दत, थ्‍व खँ फुक्‍कं परमेश्वरयागु दयां यानाः जक जूगु खः, मनूया कुतलं व मनूयात यःथें यानाः जूगु मखु। 
ROM.9.17	धर्मशास्त्रय्‌ परमेश्वरं फारोयात थथे धयादीगु दु –
ROM.9.17	“अय्‌नं जिगु शक्ति क्यनेत
ROM.9.17	व पृथ्‍वीइ न्‍यंक जिगु नां कायेमा धकाः हे
ROM.9.17	जिं छन्‍त म्‍वाकातयागु खः।”
ROM.9.18	अय्‌जूगुलिं वय्‌कलं दया यानादी मास्‍ति वःम्‍हय्‌सित दया यानादी। अले सुयागु नुगः छाय्‌के मास्‍ति वः वयात छाय्‌कादी।
ROM.9.19	छिमिसं जितः थथे न्‍ह्यसः याइ – “अय्‌सा परमेश्वरं झीत छाय्‌ दोष बियादीगु लय्‌ सा?” वय्‌कःयागु इच्‍छायात पने फुम्‍ह सु दु?
ROM.9.20	मनू जुयाः परमेश्वरयात लिसः बीम्‍ह छ सु खः? जितः छाय्‌ थथे दय्‌का धकाः दय्‌कातःगु सामानं दय्‌कुम्‍हय्‌सित न्‍ह्यसः याइ ला?
ROM.9.21	छु छम्ह कुमाःयात न्‍हायातःगु चां बुत्ता तयातःगु थल दय्‌केगु व बुत्ता तया मतःगु थल दय्‌केगु अधिकार मदु ला?
ROM.9.22	परमेश्वरया तं व थःगु शक्ति क्‍यनादी मास्‍ति वःसा वय्‌कःयात सुनां पने फइ? वय्‌कलं थःत हीमी चाय्‌का च्‍वंपिं मनूत खनाः नं तं चाया मदिसे सह याना तुं च्‍वनादिल। 
ROM.9.23	वय्‌कलं झीत वय्‌कःयागु दया मायायागु धुकू सीके बीत थथे दया माया यानादीगु खः। वय्‌कलं झीत न्‍हापांनिसें थःगु नां तःधंकेत ल्‍ययादीगु खः। 
ROM.9.24	थथे सःतेत ल्‍यया तःपिं झीपिं हे खः। यहूदीत जक मखु, यहूदीमखुपिन्‍त नं वय्‌कलं सःतादिल।
ROM.9.25	थ्‍व हे खँ होशेयागु सफुलिइ च्‍वयातःगु दु –
ROM.9.25	“थः मनू मखुपिन्‍त
ROM.9.25	जिं थः मनू याये,
ROM.9.25	अले माया मयानाम्हय्‌सित
ROM.9.25	जिं ‘माया याइम्ह’ धकाः धाये।”
ROM.9.26	अले
ROM.9.26	“हानं थथे च्‍वयातःगु दु –
ROM.9.26	‘छिपिं थः मनूत मखु’ धकाः
ROM.9.26	धयातःगु थासय्‌
ROM.9.26	‘म्‍वाःम्‍ह परमेश्वरया काय्‌पिं
ROM.9.26	धकाः इमित धाइ।’”
ROM.9.27	इस्राएलयात कयाः यशैयां थथे धाःगु दु –
ROM.9.27	“इस्राएलया सन्‍तान
ROM.9.27	समुद्रय्‌ च्‍वंगु फि थें यक्‍व दुसां
ROM.9.27	ल्‍यं दुपिं जक बचय्‌ जुइ,
ROM.9.28	छाय्‌धाःसा प्रभुं याकनं हे
ROM.9.28	थ्‍व पृथ्‍वीयागु न्‍याय यानादी।”
ROM.9.29	यशैयां हानं थथे धयातःगु दु –
ROM.9.29	“शक्ति दुम्‍ह परमेश्वरं
ROM.9.29	झीत सन्‍तान ल्‍यंका मदीगु जूसा
ROM.9.29	सदोम व गमोरायागु गति जूथें तुं
ROM.9.29	झीगु नं अथे हे गति जुइगु खः।”
ROM.9.30	थज्‍याःगु खँय्‌ झीसं छु धायेगु लय्‌? धर्मी जुइत मस्वःपिं यहूदीमखुपिं मनूत इमिगु विश्वासं यानाः धर्मी जुल। 
ROM.9.31	व्‍यवस्‍था मानय्‌ यानाः धर्मी जुइत स्‍वयाः जूपिं यहूदीतय्‌सं धाःसा विश्वास मयानाः व व्‍यवस्‍था मानय्‌ याये मफयाः धर्मी जुइ मफुत। 
ROM.9.32	थथे जूगु छाय्‌ लय्‌? विश्वास यानाः धर्मी जुइत मस्‍वसे धर्मकर्म जक यानाः धर्मी जुइत स्‍वःगुलिं इपिं थथे जूगु खः। लुफिं हाइगु ल्‍वहँतय्‌ इपिं लुफिं हा हे हात। 
ROM.9.33	थथे नं च्‍वयातःगु दु –
ROM.9.33	“जिं सियोनय्‌
ROM.9.33	इमित लुफिं हाकेत छगः ल्‍वहं
ROM.9.33	व क्‍वथलेत छगः ल्वहंधी
ROM.9.33	तया च्‍वना।
ROM.9.33	वय्‌कःयात विश्वास याना जुइपिन्‍सं धाःसा
ROM.9.33	गुब्‍सं लज्‍या चाय्‌ माली मखु।”
ROM.10.1	यःपिं दाजुकिजापिं, यहूदीत नं बचय्‌ जुइमा धयागु जिगु इच्‍छा दुगुलिं परमेश्वरं इमित बचय्‌ यानादीमा धकाः प्रार्थना यानाच्‍वनागु खः। 
ROM.10.2	परमेश्वरयागु निंतिं इमिके जोश दु जिं थुकिया साक्षी बी। अय्‌नं इमिसं बांलाक थुइका सय्‌कातःगु मदु। 
ROM.10.3	परमेश्वरयागु धार्मिकतायात थुइके सीके मफुगुलिं इमिसं थःपिनिगु हे धार्मिकतायात दय्‌केत स्‍वल। अय्‌जूगुलिं इपिं परमेश्वरयागु धार्मिकताया अधिनय्‌ मच्वं। 
ROM.10.4	ख्रीष्‍टं हे व्‍यवस्‍था पूवंका दीगुलिं वय्‌कःयात हे विश्वास यानाः मनूत धर्मी जुइ।
ROM.10.5	मोशां थथे च्‍वया थकूगु दु – “व्‍यवस्‍था मानय्‌ यानाः धर्मी जुइत स्‍वइम्‍ह मनू व्‍यवस्‍थां हे म्‍वाइ।”
ROM.10.6	ख्रीष्‍टयात विश्वास याना हे जक मनूत परमेश्वरया न्‍ह्यःने धर्मी ठहरय्‌ जुइ। अय्‌जूगुलिं विश्वासं धर्मी ठहरय्‌ जूपिं छिमिसं थथे मतिइ तये मते – “ख्रीष्‍टयात क्‍वत हयेत स्‍वर्गय्‌ सु वनी?” 
ROM.10.7	हानं “सीम्‍ह ख्रीष्‍टयात म्‍वाका हयेत पातालय्‌ सु क्‍वहां वनी?” धकाः नं मतिइ तये मते। 
ROM.10.8	परमेश्वरयागु वचन छिमिगु न्‍ह्यःने हे दु, छिमिगु म्‍हुतुइ व नुगलय्‌ दु। जिमिसं न्‍यंकागु भिंगु खँ हे थ्‍व विश्वासयागु खः।
ROM.10.9	येशू हे प्रभु खः धकाः छिमिगु म्‍हुतुं धाल धाःसा व सीम्‍ह येशूयात परमेश्वरं म्‍वाकादीगु खः धकाः विश्वास याःसा छिमिगु उद्धार जुइ। 
ROM.10.10	मनूतय्‌सं नुगलंनिसें विश्वास याःसा धर्मी जुइ, अले म्‍हुतुं स्‍वीकार याःसा उद्धार जुइ। 
ROM.10.11	वय्‌कःयात विश्वास याइपिं सुनानं लज्‍या चाय्‌ माली मखु धकाः न्‍हापां हे धर्मशास्‍त्रय्‌ च्‍वयातःगु दु।
ROM.10.12	वय्‌कःयात विश्वास याइपिन्‍त यहूदीत व यहूदीमखुपिं धकाः पाकी मखु, छाय्‌धाःसा वय्‌कः सकसियां प्रभु खः। अले थ्‍व हे प्रभुं वय्‌कःयागु नां काक्‍वसित यक्‍व आशिष बियादी। 
ROM.10.13	थुकथं प्रभुयागु नां काइपिं सकसिगु उद्धार जुइ।
ROM.10.14	अय्‌सा वय्‌कःयात विश्वास या हे मयाःपिन्‍सं गथे यानाः वय्‌कःयागु नां काये फइ? अले वय्‌कःयागु खँ गुबलें हे मन्‍यंपिन्‍सं गथे यानाः विश्वास याये फइ? सुनानं मधाय्‌कं इमिसं गथे यानाः न्‍यनी? 
ROM.10.15	मछ्वय्‌कं गथे यानाः मनूतय्‌सं न्‍यंकः वनी? यशैयायागु सफुलिइ थथे च्‍वयातःगु दु –
ROM.10.15	“भिंगु खँ न्‍यंक वःपिं मनूत
ROM.10.15	वया च्वंगु गुलि बांलाः।”
ROM.10.16	अय्‌नं यहूदीत फुक्‍कसिनं भिंगु खँय्‌ न्हाय्‌पं मब्यूनि। थ्‍व हे खँ यशैयां नं च्‍वया थकल – “प्रभु, जिमिसं न्‍यंकागु खँय्‌ सुनां विश्वास याःगु दु?”
ROM.10.17	अथे जूगुलिं विश्वास न्‍यनाः दइ, अले न्‍यनेगु खँ ख्रीष्‍टयागु वचनं वइ। 
ROM.10.18	अय्‌नं जिं न्‍ह्यसः याये – छु इमित त्‍वहः तयेगु लँ दु ला? छु इमिसं गुबलें हे मन्‍यंनि ला?
ROM.10.18	“धात्‍थें धायेगु खःसा
ROM.10.18	इमिगु सुचं संसार न्यंक
ROM.10.18	न्‍यनाच्‍वंगु दु।
ROM.10.18	अले संसारया कुंकुलामय्‌ थ्‍यंक
ROM.10.18	तायेदयाच्‍वंगु दु।”
ROM.10.19	जिं हानं धाये – अय्‌सा छु इस्राएलीतय्‌सं थ्‍व खँ थुइके मफुत ला? थु ला थू, अय्‌नं वास्‍ता मयाः, छाय्‌धाःसा दकलय्‌ न्‍हापां मोशां थथे धया थकल –
ROM.10.19	“जिं नं थः मखुपिं मनूत पाखें
ROM.10.19	इमिगु नुगः मुइके,
ROM.10.19	छगू मूर्ख जातिया पाखें
ROM.10.19	इमित तं चाय्‌के।”
ROM.10.20	यशैयां अज्ज मग्यासे धाल –
ROM.10.20	“जितः माला मस्‍वःपिन्‍सं
ROM.10.20	जितः लुइकल।
ROM.10.20	जितः न्‍यने कने मयाःपिन्‍त
ROM.10.20	जिं हे जि सु खः धकाः
ROM.10.20	क्‍यना बिया।”
ROM.10.21	इस्राएलीतय्‌त धाःसा परमेश्वरं थथे धाःगु दु –
ROM.10.21	“धयागु खँ मानय्‌ मजुइपिं
ROM.10.21	व मखुगु जक याना जुइपिं
ROM.10.21	अतेरि मनूतय्‌त न्‍हिच्‍छि जिं ल्‍हाः
ROM.10.21	ब्‍वय्‌काच्‍वनागु दु।”
ROM.11.1	अथेजूसा जिं धाये – परमेश्वरं वय्‌कःया मनूतय्‌त त्‍वःतादी धुंकल ला? थथे मखु। जि थः हे नं अब्राहामया सन्‍तान, बेन्‍यामीन कुलयाम्‍ह छम्‍ह इस्राएली खः।
ROM.11.2	न्‍हापांनिसें ल्‍यया तःपिं वय्‌कःया मनूतय्‌त परमेश्वरं त्‍वःतादीगु मदुनि। एलियायागु खँ धर्मशास्‍त्रय्‌ च्‍वयातःगु छिमिसं मस्‍यू ला? इस्राएलीतय्‌त मभिंकाः एलियां परमेश्वरयात थथे बिन्‍ति यात – 
ROM.11.3	“प्रभु, छिकपिनि अगमवक्तातय्‌त इमिसं स्‍याये धुंकल। बलि बियाः होम यायेगु छिकपिनिगु थाय्‌ नं इमिसं थुना छ्वये धुंकल। आः जि याकःचा हे जक ल्‍यं दनि, जितः नं इमिसं स्‍यायेत स्‍वया च्‍वन।”
ROM.11.4	परमेश्वरं वयात छु लिसः बियादिल? “बालद्यःयात पुजा मयाइपिं न्‍हय्‌द्वः मनूतय्‌त जिं ल्‍यंका तयागु दु।”
ROM.11.5	थौं तक नं परमेश्वरयागु दया मायां ल्‍ययादीपिं ल्‍यं दनिपिं गुलिं गुलिं इस्राएलीत दनि। 
ROM.11.6	थथे दया मायां जूगु खः, ज्‍यां मखु, मखुसा दया माया दया माया हे जुइ मखु।
ROM.11.7	अले छु जुल लय्‌? इस्राएलीतय्‌सं छु कायेत कुतः यानाच्‍वंगु खः व काये मफुत। ल्‍यया तःपिन्‍सं धाःसा काये खन। मेपिन्‍सं परमेश्वरया खँ मन्‍यंसे अतेरि जुयाच्‍वन। 
ROM.11.8	थ्‍व खँ थथे च्‍वयातःगु दु –
ROM.11.8	“परमेश्वरं इमित थुइके मफइगु
ROM.11.8	आत्‍मा,
ROM.11.8	खनी मखुगु मिखा व ताइ मखुगु
ROM.11.8	न्‍हाय्‌पं,
ROM.11.8	थौं तक नं बियातःगु दु।”
ROM.11.9	दाऊद जुजुं नं थथे धया थकल –
ROM.11.9	“इमिगु भ्वजं इमित नाश यायेमा,
ROM.11.9	इमिगु पवित्र भ्‍वय्‌ इमिगु निंतिं
ROM.11.9	स्‍वतिपाँय्‌ जुइमा।
ROM.11.10	इमिगु मिखा कां जुइमा,
ROM.11.10	इमिगु दुगःक्‍वँय्‌ चाःतुइमा।”
ROM.11.11	अय्‌जूगुलिं जिं धाये – छु यहूदीत नाश हे जुइक लुफिं हानाः क्‍वदले धुंकल ला? अहं, अथे मखु, बरु इमिसं पाप याःगुलिं इमित नुगः मुइके बीत यहूदीमखुपिन्थाय्‌ मुक्ति वल। 
ROM.11.12	थुकथं इमिसं पाप याःगुलिं संसारयात यक्‍व हे भिन, अथे हे इपिं स्‍यनाः यहूदीमखुपिन्‍त यक्‍व आशिष दत धाःसा झन इस्राएलीत फुक्‍कसिनं विश्वास याइबलय्‌ गुलि जक भिनिगु जुइ।
ROM.11.13	आः जिं यहूदीमखुपिन्‍त धयाच्‍वना। जितः यहूदीमखुपिनि प्रेरित यानाः इमिथाय्‌ छ्वयादीगुलिं जिं थ्‍व ज्‍यायात च्‍वछाये। 
ROM.11.14	थुकथं जिमि यहूदी दाजुकिजापिं मध्‍ये गुम्‍हं गुम्‍हय्‌सित बचय्‌ यायेत जिं इमित नुगः मुइके बी। 
ROM.11.15	छाय्‌धाःसा इमिसं इन्कार यानाः हे ला संसारयापिं मनूत परमेश्वर नाप मिलय्‌ जुल धाःसा, झन इमित थः हे नाल धाःसा सीपिन्‍त म्‍वाकेगु ति मग्‍यनी ला? 
ROM.11.16	छाये हःगु छकुचा जक छ्वचुं पवित्र जूसां न्‍हायातःगु छ्वचुं छग्‍वारां पवित्र जुइ। अथे हे सिमाया हा पवित्र जूसा कचा मचा नं पवित्र जुइ।
ROM.11.17	अथे हे गुलि कचात त्‍वधुला वं थें यहूदीत नं गुम्‍हं गुम्‍हं परमेश्वरयात त्‍वःताः वन। छिपिं यहूदीमखुपिं धाःसा जंगली जैतूनमा लिसे कचा स्‍वाःथें स्‍वाये धुंकल। उकिं जैतूनमायागु हा व रस छिमिसं नं काये खन। 
ROM.11.18	अय्‌जूगुलिं छिपिं स्‍वाना तःपिं कचा जक जूगुलिं तःधंछुइ मते। तःधंछुइत छिमिसं थ्‍व खँ लुमंकि – कि हायात नका तइपिं छिपिं मखु, बरु छिमित नका तइम्‍ह हा खः।
ROM.11.19	थथे “जिपिं स्‍वायेत ला कचा त्‍वधुला वंगु खःनि” धकाः छिमिसं धाये फु। 
ROM.11.20	थ्‍व खँ ला सत्‍य खः। इमिसं विश्वास याना च्‍वने मफुगुलिं हे इपिं थथे त्‍वधुला वन, उकिं छिमिसं क्‍वात्तुक विश्वास यानाच्‍वने माल। अय्‌जूगुलिं छिपिं तःधंछुइ मते, बरु स्‍यना वनी ला धकाः ग्‍याना च्‍वँ। 
ROM.11.21	परमेश्वरं अथें दया वःगु कचामचायात ला ल्‍यंका मदी धाःसा छिमित जक ल्‍यंकादी ला?
ROM.11.22	थुकथं यानादीम्‍ह परमेश्वर दया माया यानादीम्‍ह नं खः, अले सजाँय बियादीम्‍ह नं खः। स्‍यना वंपिन्‍त वय्‌कलं सजाँय बियादी, छिमित धाःसा दया माया यानादी। छिमिसं नं वय्‌कःयागु दया माया मयय्‌काः मच्‍वँसे वास्‍ता मयाःसा छिमित नं ध्‍यना छ्वइ। 
ROM.11.23	इमिसं परमेश्वरयात हानं विश्वास यानाः लिहां वल धाःसा परमेश्वरं आः नं इमित स्‍वानादी फुनि। 
ROM.11.24	छिपिं यहूदीमखुपिं जंगली जैतून सिमाया कचा जुया नं पक्‍का जैतूनया सिमाय्‌ स्वाये हल। यहूदीत धाःसा पक्‍का जैतूनया कचात थें खः। अथेजूगुलिं उकिया त्वधूगु कचात हानं व हे जैतून सिमाय्‌ स्वायेत गुलि अःपुइगु जुइ!
ROM.11.25	दाजुकिजापिं, थ्‍व गुप्‍ति खँ थुइकाः छिपिं थः थः हे बुद्धिमान जुइगु स्‍वये मते। गुप्‍ति खँ थ्‍व हे खः – गुबलय्‌ तक यहूदीमखुपिनिगु ल्याः गाइ मखु अबलय्‌ तक यहूदीतय्‌गु मिखा चाली मखु। 
ROM.11.26	थुकथं फुक्‍क इस्राएलीत बचय्‌ जुइ। थथे च्‍वयातःगु दु –
ROM.11.26	“बचय्‌ याइम्‍ह सियोनं झाइ,
ROM.11.26	अले वय्‌कलं याकूबया सन्‍तानयात
ROM.11.26	पापं छुतय्‌ यानादी।
ROM.11.27	जिं इमिगु पाप मदय्‌का बीत
ROM.11.27	इपिं नापं थथे बाचा चिने।”
ROM.11.28	छिमिसं भिंगु खँ न्‍यनाः इपिं परमेश्वरया शत्रु जुल। अय्‌नं वय्‌कलं इमि तापाःबाज्‍यापिन्‍त ल्‍ययातःगुलिं इपिं वय्‌कःया यःपिं खः। 
ROM.11.29	छाय्‌धाःसा वय्‌कलं ल्‍यय्‌ धुंकूपिन्‍त त्‍वःतादी मखु, अले बियादी धुंकूगु वरदान लित कयादी मखु। 
ROM.11.30	न्‍हापा ला छिपिं नं छकः वय्‌कःयात मानय्‌ मयाःपिं खः, आः धाःसा वय्‌कलं छिमित दया माया यानादिल। इमिसं वय्‌कःयात मानय्‌ मयाःगुलिं थथे जूगु खः। 
ROM.11.31	छिमित दया माया याःगुलिं इपिं अतेरि जुयाच्‍वंगु खः। छन्‍हु इमित नं दया माया यानादीतिनि। 
ROM.11.32	वय्‌कलं फुक्‍क मनूतय्‌त हे दया माया यायेत इमित आज्ञा मानय्‌ मयाइपिं यानादिल।
ROM.11.33	अहो! परमेश्वरया धन,
ROM.11.33	ज्ञान व बुद्धि गुलि तःधं!
ROM.11.33	वय्‌कलं यानादीगु न्‍याय
ROM.11.33	थुइकां थुइके मफु।
ROM.11.33	अले वय्‌कःयागु लँपु
ROM.11.33	सीकेत तसकं थाकु।
ROM.11.34	वय्‌कःयागु मन सीके
ROM.11.34	फुम्‍ह सु दु?
ROM.11.34	वय्‌कःयात सल्‍लाह
ROM.11.34	बी फुम्‍ह सु दु?
ROM.11.35	वय्‌कलं त्‍यासा पुले माय्‌क
ROM.11.35	वय्‌कःयात ब्‍यूम्‍ह हे सु दु?
ROM.11.36	फुक्‍कं परमेश्वरं सृष्‍टि
ROM.11.36	यानादीगु खः।
ROM.11.36	वय्‌कलं हे यानाः
ROM.11.36	अले वय्‌कःयात हे
ROM.11.36	फुक्‍क दुगु खः।
ROM.11.36	वय्‌कःया हे सदां
ROM.11.36	जय जय जुया च्‍वनेमा!
ROM.11.36	आमेन।
ROM.12.1	यःपिं दाजुकिजापिं, थथे परमेश्वरयागु दया मायां यानाः वय्‌कःयात यय्‌क, पवित्र जुइक, छिमिगु जीवन वय्‌कःयात यः कथं देछाया ब्‍यु। थथे यायेगु हे दुनुगलंनिसें सेवा यायेगु खः। 
ROM.12.2	आवंनिसें थ्‍व संसारयापिं मनूतय्‌सं याना जूथें छिमिसं याना जुइ मते, बरु मनयात हीकाः न्‍हूपिं मनूत जुया च्‍वँ। थुकथं याना जूसा परमेश्वरयागु इच्‍छा छु खः, अले भिंगु, वय्‌कःयात यःगु, व छु खँ ठीक जू छिमिसं बांलाक सीके थुइके फइ।
ROM.12.3	परमेश्वरं जितः दया माया यानादीगुलिं छिपिं फुक्‍कसिनं थःत तःधंम्‍ह धकाः मतिइ तया जुइ मते धकाः जिं छिमित बिन्‍ति यानाच्‍वना। परमेश्वरं छिमित बियादीगु विश्वास गपाय्‌धंगु खः उलि हे जक बांलाक बिचाः या। 
ROM.12.4	छाय्‌धाःसा मनूया म्‍ह छगू जूसां उकी यक्‍व म्‍हब्‍व दु। अले फुक्‍क म्‍हब्‍वतय्‌गु ज्‍या छगू हे जुइ मखु। 
ROM.12.5	थथे हे झीपिं नं यक्‍व दसां ख्रीष्‍टयागु म्‍हय्‌ ला छम्‍ह हे जक खः। अले थी थी म्‍हब्‍वत छगू छगू यानाः मिलय्‌ याना तःपिं खः।
ROM.12.6	परमेश्वरं झीत दया माया यानाः बियातःगु थी थी वरदानयात झीसं छ्यले माल। अगमवाणी कनेगु वरदान दःसा वं विश्वासं थ्‍व ज्‍या यायेमाः। 
ROM.12.7	सेवा याइगु वरदान दःसा सेवा हे याये माः। स्‍यनेकने यायेगु वरदान दःसा स्‍यनेकने हे यायेमाः। 
ROM.12.8	अर्ती बीगु वरदान दःसा अर्ती बीगु हे यायेमाः। बीगु वरदान दःसा दुनुगलंनिसें बीगु यायेमाः। नायः जुइगु वरदान दःसा बुद्धि पूरय्‌ यानाः यायेमाः। कर्पिन्‍त दया माया यायेगु वरदान दःसा लय्‌तायाः या।
ROM.12.9	दुनुगलंनिसें छिमिसं धात्‍थेंगु माया या। मभिंगु फुक्‍कं त्‍वःता छ्व। छु छु भिंगु खः व हे जक क्‍वात्तुक ज्‍वना ति। 
ROM.12.10	छिपिं विश्वासी दाजुकिजापिं थःथवय्‌ दुनुगलंनिसें माया याना च्‍वँ। थःथवय्‌ हनाबना तया च्‍वँ। 
ROM.12.11	याये माःगु ज्‍याय्‌ अल्‍छी चाये मते। दुनुगलंनिसें जोश दय्‌काः प्रभुयात सेवा याना च्‍वँ। 
ROM.12.12	छिमिके तःधंगु आशा दुगुलिं लय्‌ताया च्‍वँ। दुःखकष्‍ट जूसां सह याना च्‍वँ। प्रार्थना यायेगु गुबलें त्‍वःते मते। 
ROM.12.13	मगाःमचाःपिं दाजुकिजापिन्त ग्वाहालि या। छेँय्‌ पांहा वःपिन्‍त दुनुगलंनिसें सेवा यायेगु या।
ROM.12.14	छिमित सास्ति ब्यूपिन्‍त सुवाः ब्‍यु, इमित सराः बी मते।
ROM.12.15	लय्‌ताय्‌त च्वंपिं नाप छिपिं नं लय्‌ता। अले ख्‍वया च्‍वंपिं नाप छिपिं नं ख्‍व। 
ROM.12.16	छिपिं फुक्‍कं मिलय्‌ चलय्‌ जुयाः च्‍वनेगु या। तःधंछु जुइ मते, थःत जक यःथें याना जुइ मते, बरु चिधंपिं नाप बुला जुइगु बानि त्‍वःते मते। गुबलें घमण्‍डी जुइ मते।
ROM.12.17	मभिंगुया पलेसा मभिंगु हे याये मते, बरु फुक्‍क मनूतय्‌त यइपुसे च्‍वंगु व भिंगु जक याना जु। 
ROM.12.18	फुक्‍क मनूत नाप फयां फतलय्‌ मिलय्‌ जुया च्‍वनेगु कुतः या।
ROM.12.19	यःपिं दाजुकिजापिं, छिपिं थःपिन्‍सं हे पलेसा कायेगु स्‍वये मते, बरु परमेश्वरया तच्‍वःगु तंमय्‌ त्‍वःताब्यु। छाय्‌धाःसा धर्मशास्‍त्रय्‌ च्‍वया तःगु दु,
ROM.12.19	“बदला कायेगु जिगु ज्‍या खः,
ROM.12.19	जिं इमित सजाँय बी”
ROM.12.19	परमप्रभुं धयादी।
ROM.12.20	धर्मशास्‍त्रय्‌ च्‍वया तःथें याना च्‍वँ –
ROM.12.20	“थः शत्रु द्यांलाःसा
ROM.12.20	वयात नयेगु ब्‍यु,
ROM.12.20	अले पित्‍याःसा
ROM.12.20	वयात त्‍वने ब्‍यु।
ROM.12.20	थथे यात धाःसा
ROM.12.20	मछालाः वयागु ख्वाः
ROM.12.20	ह्याउँसे च्वनी।”
ROM.12.21	मभिंगुलिं छिमित त्‍याके बी मते, बरु छिमिसं भिंगु यानाः मभिंगुयात त्‍याके फय्‌कि।
ROM.13.1	फुक्‍क मनूत सरकारया अधिनय्‌ च्‍वने माः। परमेश्वरं थुमित अधिकार बियातःगु खः, मेपिन्‍सं बियातःगु मखु। थौंकन्‍हय्‌ दुपिं हाकिमतय्‌त नं परमेश्वरं हे ल्‍ययादीगु खः। 
ROM.13.2	अय्‌जूगुलिं सुनां अधिकार दुपिं मनूतय्‌गु खँ मानय्‌ याइ मखु, परमेश्वरयात मानय्‌ मयाःगु ति ग्‍यनी। वय्‌कलं इमित सजाँय बियादी। 
ROM.13.3	हाकिमत खनाः मभिंपिं मनूत जक ग्‍याइ। भिंपिं मनूत ग्‍याइ मखु। छिपिं हाकिमत खनाः मग्‍यासे च्‍वने मास्‍ति वः ला? अय्‌सा भिंगु भिंगु ज्या जक याना च्‍वँ, अले हाकिमतय्‌सं छिमित स्‍याबास बी। 
ROM.13.4	इपिं छिमित भिंगु यायेत तया तःपिं परमेश्वरया सेवकत खः। अय्‌नं छिमिसं मभिंगु ज्या याना जुल धाःसा इपिं खनाः छिपिं ग्‍याये माली, छाय्‌धाःसा सुनानं म्‍वाय्‌कं तरवार घाना वइमखु। इपिं मभिंगु ज्‍याखँ याना जुइपिन्‍त सजाँय बीत तया तःपिं परमेश्वरया सेवकत खः। 
ROM.13.5	थथे जूगुलिं परमेश्वरया तं पाखें जक बचय्‌ जुइत मखु, थःगु विवेकयागु निंतिं नं हाकिमतय्‌सं धाःथें च्‍वने माः।
ROM.13.6	उकिं हे ला खःनि, छिमिसं कर पुले माःगु। हाकिमत फुक्‍कं थज्‍याःगु हे ज्‍या यायेत तया तःपिं परमेश्वरया सेवकत खः। 
ROM.13.7	उकिं इमित पुले माःगु फुक्‍कं पुला ब्‍यु, कर पुले माःपिन्‍त कर पु, भन्‍सार पुले माःपिन्‍त भन्‍सार पु। अथे हे मानय्‌ याये माःपिन्‍त मानय्‌ या।
ROM.13.8	थःथवय्‌ माया यायेगु बाहेक सुयाकें छुं त्‍याये काये मते। मेपिन्त माया याइपिन्‍सं व्‍यवस्‍था पूवंकी। 
ROM.13.9	व्‍यवस्‍थाय्‌ थुकथं धयातःगु दु – व्‍यभिचार याये मते, सुयातं स्‍याये मते, खुया काये मते, लोभ याये मते। अले मेगु आज्ञा फुक्‍कं थुकी दुने हे लाः –
ROM.13.9	“थः जःलाखःलापिन्‍त थःत थें
ROM.13.9	हे माया या।” 
ROM.13.10	मायां मेपिन्त स्‍यंकी मखु, उकिं माया यायेगु हे व्‍यवस्‍था पूवंकेगु खः।
ROM.13.11	छिमिसं थ्‍व संसारय्‌ गज्‍याःगु ई वया च्‍वंगु दु बांलाक बिचाः याना च्‍वँ, द्यनेगु त्‍वःताः दनेगु ई वये धुंकल। उद्धार कायेगु ई न्‍हापा झीसं विश्वास यानाबलय्‌ स्‍वयाः नं न्‍ह्यःने थ्‍यने धुंकल। 
ROM.13.12	चा फुइन, आः न्‍हि वइन। उकिं खिउँबलय्‌ यायेगु ज्‍या त्‍वःताः जःयागु ल्वाभः ज्‍वनाः तयार जु। 
ROM.13.13	थुकथं झीगु चालचलन जलय्‌ च्‍वंपिनिगु थें याये माल, उकिं झीसं मोजमज्‍जा यायेगु, अय्‌लाः त्वना जुइगु, व्‍यभिचार यायेगु, लाःलाःथे सना जुइगु, ल्‍वापु यायेगु, नुगः मुइकेगु त्‍वःता छ्वये माल। 
ROM.13.14	थथे मयासे बरु न्‍ह्यागु याःसां प्रभु येशू ख्रीष्‍टयात यय्‌क जक याना च्‍वँ। थः यःथें जक याना जुइ मते।
ROM.14.1	विश्वास बमलाःनिम्‍ह मनूयात संगतिइ लसकुस या, वयागु खँयात कयाः जवाःसवाः याये मते। 
ROM.14.2	विश्वास बल्‍लाःम्‍ह मनुखं थःत यःगु न्‍ह्यागुं नइ, विश्वास बमलाःम्‍ह मनुखं वाउँचा जक नइ। 
ROM.14.3	अथे न्‍ह्यागुं नइम्‍हय्‌सिनं मनइम्‍हय्‌सित क्‍वह्यंके मते, अथे हे मनइम्‍हय्‌सिनं नं नइम्‍हय्‌सित कुंखिने मते। छाय्‌धाःसा परमेश्वरं इमित थः मनू दय्‌कादीगु खः। 
ROM.14.4	मेपिनि च्‍यःयात न्याय याइम्ह छ सु खः? वं याःगु ज्‍या बांलाः बांमलाः धकाः वया मालिकं हे न्‍याय याइ। वं बांलाःगु ज्‍या याये फइ, छाय्‌धाःसा वया मालिकं वयात लिधंसा बी फु।
ROM.14.5	गुम्‍ह गुम्‍हय्‌सिनं मेमेगु दिनयात स्‍वयाः छन्‍हुयात तःधं धकाः मानय्‌ याइ। गुम्‍ह गुम्‍हय्‌सिनं फुक्‍क दिनयात उत्‍थें खः धकाः मानय्‌ याइ। फुक्‍कं थः थःम्‍हं विश्वास यानागु खँय्‌ पक्‍का जुया च्‍वने माः। 
ROM.14.6	मेमेगु दिन स्‍वयाः छन्‍हुयात तःधंकीम्‍हं प्रभुया निंतिं हे तःधंकी। सुनां नयेनी याइ वं प्रभुया निंतिं नइ, छाय्‌धाःसा वं परमेश्वरयात सुभाय्‌ बियाः नइ। अथे हे मनइम्‍हय्‌सिनं प्रभुया निंतिं नइ मखु, अय्‌नं वं नं परमेश्वरयात सुभाय्‌ बी।
ROM.14.7	झीपिं सुं नं थःगु निंतिं म्‍वाना च्‍वनागु मखु। अले सुं नं थःगु निंतिं सी मखु। 
ROM.14.8	झीपिं म्‍वाना च्‍वंसा प्रभुयागु निंतिं हे म्‍वाना च्‍वनेगु खः। झीपिं सीसां प्रभुयागु निंतिं हे सीगु खः। अय्‌जूगुलिं सीसां म्‍वाःसां झीपिं प्रभुया मनूत खः। 
ROM.14.9	छाय्‌धाःसा म्‍वाःपिनि नं सीपिनि नं प्रभु जुइत हे ख्रीष्‍ट सिनाः हानं म्‍वानादिल।
ROM.14.10	अय्‌जूगुलिं छिपिं वाउँचा जक नइपिन्‍सं थः दाजुकिजापिन्‍त छाय्‌ कुंखिनेगु? छिपिं न्‍ह्यागुं नइपिन्‍सं थः दाजुकिजापिन्‍त छाय्‌ हेस्‍यानागु? न्‍यँ, न्‍याय यानादीबलय्‌ झीपिं फुक्‍कं परमेश्वरया न्‍ह्यःने च्‍वने मानि।
ROM.14.11	धर्मशास्‍त्रय्‌ थथे च्‍वयातःगु दु –
ROM.14.11	“प्रभुं धयादिल –
ROM.14.11	जिं धात्‍थें धाये –
ROM.14.11	फुक्‍क मनूतय्‌सं
ROM.14.11	जिगु न्‍ह्यःने पुलिं चुइ माः।
ROM.14.11	अले हानं फुक्‍कसिनं
ROM.14.11	जि परमेश्वर खः धकाः धायेमाः।”
ROM.14.12	थुकथं झीपिं छम्‍ह छम्‍हय्‌सिनं थः थःगु ल्‍याः चाः परमेश्वरयात बी माः।
ROM.14.13	अय्‌जूगुलिं झीसं दाजुकिजापिन्‍त कुंखिनेगु त्‍वःता छ्वये माल, अले इमित क्‍वथलेगु व पापय्‌ लाकेगु ज्‍या गुब्सं याये मखु धकाः झीसं पक्‍का याये नु।
ROM.14.14	प्रभु येशूयात विश्वास यानागुलिं छुं नं नसा थः हे अशुद्ध धयागु मदु धकाः जिं बांलाक थुइकाः सीका तयागु दु। सुनानं थ्‍व अशुद्ध खः धकाः बिचाः याःसा वयात व अशुद्ध हे जुइ। 
ROM.14.15	छिमिगु नयेगु त्‍वनेगुलिं यानाः दाजुकिजापिनि नुगलय्‌ स्‍यात धाःसा छिमिसं इमित अज्‍जं माया याये मफुनि। नयेगु त्‍वनेगुलिं छिमि दाजुकिजापिन्‍त स्‍यंके मते, छाय्‌धाःसा इमिगु निंतिं हे ख्रीष्‍ट सिनादिल। 
ROM.14.16	अय्‌जूगुलिं छिमित भिंगु छु खः उकियात कर्पिन्‍सं मभिं धाय्‌के मते। 
ROM.14.17	परमेश्वरयागु राज्‍य नयेगु व त्‍वनेगु जक मखु, बरु पवित्र आत्‍मां बियादीगु धार्मिकता, शान्‍ति व आनन्‍द खः। 
ROM.14.18	थुकथं ख्रीष्‍टयागु सेवा याना जुइम्‍ह मनूयात परमेश्वरं स्‍याबास बियादी, अले वं थथे याना जूगु खनाः मनूतय्‌सं नं थ्‍व भिंम्‍ह मनू खः धकाः धाइ। 
ROM.14.19	उकिं छु याःसा शान्‍ति जुइ, अले फुक्‍क मिलय्‌ जुयाः सक्‍कसिगुं भिं जुइगु खः, व जक याना जुइगु स्‍वये माल।
ROM.14.20	छिमिगु नयेगु त्‍वनेगुलिं परमेश्वरयागु ज्‍यायात स्‍यंके मते। धात्‍थें धायेगु खःसा फुक्‍क नसा शुद्ध जू, अय्‌नं सुनानं नये त्‍वनेगुलिं मेम्‍ह विश्वासीयात स्‍यंकल धाःसा वं द्वंकूगु जुइ। 
ROM.14.21	धात्‍थें हे – ला मनयेगु, दाखमद्य मत्‍वनेगु व थः दाजुकिजापिन्‍त स्‍यंकीगु छुं नं मयायेगु हे बांलाः। 
ROM.14.22	थ्‍व खँय्‌ छिमिसं छु बिचाः यानाः परमेश्वर व छंगु दथुइ जक ति। थःम्‍हं भिं ताय्‌कूगु खँय्‌ संका मयाइम्‍ह मनू हे धन्‍यम्‍ह खः। 
ROM.14.23	सुनानं संका यानाः नल धाःसा परमेश्वरं वयात दोषी यानादी, छाय्‌धाःसा वं विश्वास यानाः मनःगु जुइ। थःगु विश्वासकथं मयाःगु न्‍ह्यागुं पाप खः।
ROM.15.1	थथे झी बल्‍लाःपिन्‍सं बमलाःपिन्‍त विश्वासी जुयाः म्‍वाना च्‍वनेत ग्‍वाहालि यायेमाः, झीत जक यःथें याना जुइ मज्‍यू। 
ROM.15.2	झी फुक्‍कसिनं थः जःलाखःलापिन्‍त भिं जुइगु मतिइ तयेमाः, अले जक इमिगु विश्वास बल्‍लाना वइ। 
ROM.15.3	मुक्ति बीम्‍ह ख्रीष्‍टं नं थःत यःथें याना मजूगु खँ धर्मशास्‍त्रय्‌ थुकथं च्‍वयातःगु दु – “छितः क्वह्यंकिपिन्सं जितः नं क्वह्यंकाहःगु दु।”
ROM.15.4	न्‍हापा न्‍हापा जूगु च्‍वयातःगु फुक्‍क खँ झीत स्‍यनेत खः। धर्मशास्‍त्रय्‌ च्‍वयातःगु पाखें ग्वाहालि कयाः सह यानाच्‍वन धाःसा झीत आशा दइ।
ROM.15.5	सह याये फय्‌कादीम्‍ह अले ग्‍वाहालि बियादीम्‍ह परमेश्वरं छिपिं सकसिनं छप्‍पँ जुयाः येशू ख्रीष्‍टयागु लँपुइ वने फय्‌कादीमा। 
ROM.15.6	थथे छिपिं फुक्‍कं छप्‍पँ जुयाः छगू हे सलं झी प्रभु येशू ख्रीष्‍टया बाः परमेश्वरयात जय जय याये फयेमा।
ROM.15.7	परमेश्वरयात जय जय यायेमा धकाः ख्रीष्‍टं छिमित नालादी थें तुं छिमिसं नं बल्‍लाःपिं व बमलाःपिं दाजुकिजापिन्‍त नाला कायेगु या। 
ROM.15.8	जिं छिमित धाये – परमेश्वर भरोसा याये बहःम्‍ह खः धकाः सीके बीत ख्रीष्‍ट हे यहूदीतय्‌ च्‍यः थें जुयादिल। इमि तापाःबाज्‍यापिन्त बचं बियादीगुलिं 
ROM.15.9	यहूदीमखुपिन्‍सं नं परमेश्वरं दया माया यानादीगुलिं वय्‌कःयात जय जय यायेमा धकाः ख्रीष्‍ट झायादीगु खः। धर्मशास्‍त्रय्‌ नं थथे च्‍वयातःगु दु –
ROM.15.9	“यहूदीमखुपिं दुथाय्‌ नं
ROM.15.9	जिं छितः जय जय याये
ROM.15.9	छिगु नां कयाः भजन हाले।”
ROM.15.10	धर्मशास्‍त्रय्‌ नं थथे च्‍वयातःगु दु –
ROM.15.10	“हे जातित!
ROM.15.10	वय्‌कःया मनूत नाप
ROM.15.10	लय्‌ताया च्वँ।”
ROM.15.11	हानं थथे च्‍वयातःगु दु –
ROM.15.11	फुक्‍क यहूदीमखुपिन्सं नं
ROM.15.11	प्रभुयात जय जय या।
ROM.15.11	फुक्‍क जात जातियापिन्सं नं
ROM.15.11	म्ये हालाः
ROM.15.11	वय्‌कःया प्रशंसा या!
ROM.15.12	अले यशैयां नं थथे धाःगु दु –
ROM.15.12	“यिशैया सन्‍तान दइ,
ROM.15.12	वं यहूदीमखुपिन्‍त राज्‍य याइ।
ROM.15.12	अले इमिसं वय्‌कःयाके हे आशा तइ।”
ROM.15.13	छिमिसं विश्वास याःगुलिं भरोसा याये बहःम्‍ह परमेश्वरं छिमिगु नुगलय्‌ आनन्‍द व शान्‍ति जाय्‌कादीमा। थुकथं पवित्र आत्‍मायागु शक्तिं छिमिगु आशा व भरोसा अप्वः दया वनेमा।
ROM.15.14	यःपिं दाजुकिजापिं, छिपिं तसकं भिंपिं अले बुद्धिं जाःपिं जूगुलिं छम्‍हं मेम्‍हय्‌सित स्‍यनेकने याये फुगुलिं जि लुधं। 
ROM.15.15	परमेश्वरं जितः दया माया यानाः अधिकार बियादीगुलिं छिमित हानं छुं मूखँ लुमंका बीत मग्‍यासे थथे च्‍वयाच्‍वना। 
ROM.15.16	जितः यहूदीमखुपिन्‍त परमेश्वरयागु भिंगु खँ कनेत ख्रीष्‍ट येशूयाम्‍ह च्‍यः यानादीगुलिं पुजाहारीं छाःथें जिं नं परमेश्वरयात यःगु पवित्र आत्‍मां शुद्ध याना तःपिं यहूदीमखुपिन्‍त छाये हयागु दु। 
ROM.15.17	थथे येशू ख्रीष्‍ट लिसे परमेश्वरया ज्‍या याये दुगुलिं जिगु छ्यं धस्‍वाः। 
ROM.15.18	ख्रीष्‍टं जिगुपाखें यहूदीमखुपिन्‍त परमेश्वरयात मानय्‌ याकेत यानादीगु वचन व ज्‍याखँ बाहेक मेगु खँ ल्‍हायेगु आँट जिं मयाना। 
ROM.15.19	जिं अजूचायापुगु चिं व ज्‍या नं याना, पवित्र आत्‍मायागु शक्तिं यरूशलेमंनिसें इल्‍लुरिकन तक फुक्‍कभनं ख्रीष्‍टयागु भिंगु खँ न्‍यंकागु दु।
ROM.15.20	ख्रीष्‍टयागु नां मस्‍यूपिन्‍थाय्‌ वनाः ख्रीष्‍टयागु भिंगु खँ न्‍यंकेगु जिगु इच्‍छा खः। मेपिन्‍सं जग स्‍वना तये धुंकूथाय्‌ वनाः छेँ दनेथें मेपिन्‍सं न्‍यंका तये धुंकूथाय्‌ वनाः हानं न्‍यंके मास्‍ति मवः। 
ROM.15.21	थथे च्‍वयातःगु नं दु –
ROM.15.21	“वय्‌कःयागु खँ गुबलें हे मन्‍यनिपिन्‍सं
ROM.15.21	वय्‌कःयात खनी।
ROM.15.21	वय्‌कःयागु खँ गुबलें हे मताःनिपिन्‍सं
ROM.15.21	वय्‌कःयागु खँ थुइकी।”
ROM.15.22	थथे जुयाच्‍वंगुलिं तःकःमछि जि छिमिथाय्‌ वये मास्‍ति वःसां वये मफुगु खः।
ROM.15.23	आः थन फुक्‍कभनं ज्‍या याये धुंगूलिं, अले यक्व दँ न्ह्यवंनिसें जि छिमिथाय्‌ वये मास्‍ति वय्‌का च्‍वनागुलिं 
ROM.15.24	स्‍पेनय्‌ वनेत वयेबलय्‌ लँपु लाकाः छिमित नाप लाः वये। छन्‍हु निन्‍हु जि छिमिथाय्‌ हे च्‍वनेगु इच्‍छा दु, नापं स्‍पेनय्‌ वनेत जितः छिमिसं छुं भचा ग्‍वाहालि बी धकाः जिं आशा यानागु दु।
ROM.15.25	आः धाःसा जि यरूशलेमय्‌ विश्वासीतय्‌त ग्‍वाहालि यायेत वनेत्‍यना। 
ROM.15.26	यरूशलेमय्‌ च्‍वंपिं चीमिपिं विश्वासीतय्‌त ग्‍वाहालि बीत माकेडोनियाय्‌ व अखैयाय्‌ च्‍वंपिं मण्‍डलीयापिन्‍सं लय्‌ तातां भेटी बिल।
ROM.15.27	इमिसं धाये म्‍वाय्‌क थःपिन्‍सं हे भेटी ब्‍यूगु खः। इमिसं थथे ग्‍वाहालि याये हे माः, छाय्‌धाःसा यहूदीतय्‌पाखें हे यहूदीमखुपिन्‍सं परमेश्वरया आशिष काये खंगु खः। अथे हे यहूदीमखुपिन्‍सं नं माल कि यहूदीतय्‌त ग्‍वाहालि यायेमाः।
ROM.15.28	थ्‍व ज्‍या सिधय्‌काः जिं कया हयागु चन्‍दा लः ल्‍हाना बी धुंकाः छिमित नापलानाः जि स्‍पेनय्‌ वने। 
ROM.15.29	जि छिमिथाय्‌ वयेबलय्‌ ख्रीष्‍टं बियादीगु यक्‍व आशिष नं ज्‍वनाः वये दइ धकाः जिं स्‍यू।
ROM.15.30	यःपिं दाजुकिजापिं, झी प्रभु येशू ख्रीष्‍टया नामं व पवित्र आत्‍मां बियादीगु मायां जिगु निंतिं जिलिसें मदिक्‍क परमेश्वरयात प्रार्थना याना ब्यु धकाः बिन्‍ति यानाच्‍वना। 
ROM.15.31	यहूदियाय्‌ च्‍वंपिं विश्वास मयाःपिं मनूतय्‌पाखें जि बचय्‌ जुइमा धकाः व यरूशलेमय्‌ जिगु सेवा अन च्‍वंपिं विश्वासीतय्‌त ययेमा धकाः परमेश्वरयात प्रार्थना या। 
ROM.15.32	अले परमेश्वरयागु इच्‍छा दुसा जि लय्‌लय्‌तातां छिमिथाय्‌ वये, अले छिपिं नाप आनन्‍दं च्‍वने।
ROM.15.33	शान्‍ति बियादीम्‍ह परमेश्वर छिपिं नाप दयेमा। आमेन।
ROM.16.1	किंक्रियाय्‌ च्‍वंगु मण्‍डलीइ सेवा याइम्‍ह फिबी झी केहेँ खः। 
ROM.16.2	प्रभुयागु सेवा याना च्‍वंपिन्‍त लसकुस याये थें वयात नं लसकुस या। यक्‍व विश्वासीतय्‌त व जितः नं ग्वाहालि बीम्‍ह जूगुलिं वयात न्‍ह्यागु हे माःसां ग्‍वाहालि या।
ROM.16.3	जि नापं ख्रीष्‍ट येशूयागु ज्‍या याइपिं प्रिस्‍का व अकिलासपिन्‍त ज्वजलपा दु धकाः न्‍यंका ब्‍यु।
ROM.16.4	जितः बचय्‌ यायेत इपिं थःपिं हे झन्‍दलय्‌ सीत्‍यंगु खः। जिं जक मखु, फुक्‍क जात जातियापिं मनूत दुगु मण्‍डलीं नं इमित सुवाः बियाच्‍वंगु दु। 
ROM.16.5	इमिगु छेँय्‌ मुनिगु मण्‍डलीयात नं ज्वजलपा दु।
ROM.16.5	जितः यःम्‍ह अले एशियाय्‌ दकलय्‌ न्‍हापां ख्रीष्‍टयात विश्वास यानादीम्‍ह इपेनितसयात जिगु ज्वजलपा दु धकाः न्‍यंका ब्‍यु। 
ROM.16.6	छिमिगु निंतिं ज्‍यान पानाः यक्‍व ज्‍या याइम्‍ह मरियमयात ज्वजलपा दु धकाः न्‍यंका ब्‍यु। 
ROM.16.7	यहूदी दाजुकिजापिं, अले जि नाप झ्यालखानय्‌ च्‍वने धुंकूपिं एन्‍ड्रोनिकस व युनियसयात ज्वजलपा दु धकाः न्‍यंका ब्‍यु। इपिं प्रेरितत थें नांजाःपिं खः। इपिं जि स्‍वयाः नं न्‍हापालाक ख्रीष्‍टयात विश्वास याना च्‍वंपिं मनूत खः। 
ROM.16.8	प्रभुयात विश्वास यानाच्‍वंम्‍ह जितः यःम्‍ह एम्‍प्‍लीआतसयात ज्वजलपा दु धकाः न्‍यंका ब्‍यु। 
ROM.16.9	झी नाप नापं ख्रीष्‍टयागु ज्‍या याना च्‍वंम्‍ह उर्बानस व जितः यःम्‍ह स्‍ताखुसयात ज्वजलपा दु धकाः न्‍यंका ब्‍यु।
ROM.16.10	ख्रीष्‍टयागु ज्‍या बांलाक याइम्‍ह धकाः म्‍हसीका तये धुंकूम्‍ह अपेल्‍लेसयात ज्वजलपा दु धकाः न्‍यंका ब्‍यु। अरिस्‍तोबुलसया जहानपिन्‍त नं ज्वजलपा दु धकाः न्‍यंका ब्‍यु। 
ROM.16.11	जिम्‍ह यहूदी किजा हेरोदियनयात ज्वजलपा दु धकाः न्‍यंका ब्‍यु। प्रभुयात विश्वास याना च्‍वंपिं नर्किससया जहानपिन्‍त नं ज्वजलपा दु धकाः न्‍यंका ब्‍यु। 
ROM.16.12	प्रभुयागु ज्‍या याना जुइपिं केहेँपिं त्रुफेना व त्रोफोसायात ज्वजलपा दु धकाः न्‍यंका ब्‍यु। दुःखकष्‍ट सियाः प्रभुयागु ज्‍या याना जूम्‍ह जितः यःम्‍ह परसीसयात ज्‍वजलपा दु धकाः न्‍यंका ब्‍यु। 
ROM.16.13	प्रभुं ल्‍ययातःम्‍ह रूफसयात व वया मांयात ज्वजलपा दु धकाः न्‍यंका ब्‍यु। वया मां जिम्‍ह मां थें हे खः।
ROM.16.14	असिंक्रितस, फ्लेगन, हर्मेस, पत्रोबास, हर्मास व इपिं नाप दुपिं विश्वासी दाजुकिजापिन्‍त ज्वजलपा दु धकाः न्‍यंका ब्‍यु। 
ROM.16.15	फिलोलोगस, युलिया, नेरियस व वया केहेँ, अले ओलिम्‍पास, व इपिं नाप संगति याइपिं फुक्‍क विश्वासीतय्‌त नं ज्वजलपा दु धकाः न्‍यंका ब्‍यु। 
ROM.16.16	दाजुकिजापिं सकसितं थःथवय्‌ यचु नुगलं माया यानाः ज्वजलपा यायेगु या। ख्रीष्‍टयागु यक्‍व मण्‍डलीपाखें छिमित ज्वजलपा धया हःगु दु।
ROM.16.17	यःपिं दाजुकिजापिं, छिमित स्‍यनागु शिक्षा नाप पाय्‌छि मजुइक अःखतं ल्‍वापु याकेत व मनूतय्‌गु विश्वास स्‍यंकेत स्‍वइपिं नाप होश याना च्‍वँ। इपिं पाखें तापाक च्वँ। 
ROM.16.18	थज्‍याःपिं मनूतय्‌सं झी प्रभु येशू ख्रीष्‍टयागु सेवा याइ मखु, बरु थः थःगु प्‍वाःया निंतिं सेवा याना जुइ। म्‍हुतुं घ्‍यः थें नाइसे च्‍वंक खँ ल्‍हानाः स्‍वजासिजापिन्‍त ध्‍वं लाइ। 
ROM.16.19	छिमिसं परमेश्वरयात मानय्‌ यानाच्‍वंगु दु धकाः फुक्‍कभनं बय्‌बय्‌ जूगुलिं जि छिपिं खनाः तसकं हे लय्‌तायाच्‍वना। छिमिसं मभिंगुली वास्‍ता मयासे छुं हे मस्‍यूपिं थें जुयाः भिंगुली जक बांलाक मन तयाः बुद्धिमान जुया च्‍वंसा जि तसकं लय्‌ताय्‌। 
ROM.16.20	थुकथं याना जूसा शान्‍ति बियादीम्‍ह परमेश्वरं शैतानयात छिमिगु तुतिं याकनं हे न्‍हुइके बी। झी प्रभु येशू ख्रीष्‍टयागु दया माया छिमिके दयाच्‍वने मा।
ROM.16.21	जि नाप नाप प्रभुयागु ज्‍या याना च्‍वंम्‍ह तिमोथी, जिमि यहूदी किजापिं लुकियस, यासोन व सोसिपात्रोसपिन्‍सं छिमित ज्वजलपा धया हःगु दु।
ROM.16.22	थ्‍व पौ च्‍वःम्‍ह जि तर्तियसयागु नं प्रभुयात विश्वास याना च्‍वंपिं छिमित ज्वजलपा धया हःगु दु।
ROM.16.23	मण्‍डलीयात व जितः थःगु पाहां ब्‍वंम्‍ह गायसं छिमित ज्वजलपा धया हःगु दु। शहरयाम्‍ह दांभरिं इरास्‍तस व झीम्‍ह विश्वासी किजा क्‍वार्टसं छिमित ज्वजलपा धया हःगु दु।
ROM.16.24	झी प्रभु येशू ख्रीष्‍टयागु दया माया छिपिं सकसिकें दयाच्‍वने मा। आमेन।]
ROM.16.25	परमेश्वरयात तःधंकि, छाय्‌धाःसा छिमिगु विश्वास बल्‍लाकादी फुम्‍ह परमेश्वर हे खः। न्‍हापांनिसें गुप्‍त तयातःगु येशू ख्रीष्‍टयागु भिंगु खँ आः सकसितं सीके बियादीगु दु। 
ROM.16.26	थ्‍व हे गुप्‍त खँ आः फुक्‍क मनूतय्‌त सीके बीत अगमवक्तातय्‌सं च्‍वया थकूगु दु। सदां दया च्‍वनिम्‍ह परमेश्वरं फुक्‍क जात जातियापिन्‍त सीके बीत, अले विश्वास यानाः वय्‌कःयात मानय्‌ यायेत थ्‍व भिंगु खँ बय्‌बय्‌ यायेमाः धकाः आज्ञा बियादीगु दु। 
ROM.16.27	छम्‍ह हे जक बुद्धिमान परमेश्वरयात येशू ख्रीष्‍टयापाखें सदां जय जय जुया च्‍वने मा। आमेन।
1CO.1.1	परमेश्वरं ख्रीष्‍ट येशूयाम्‍ह प्रेरित यानातःम्‍ह पावल व झी किजा सोस्‍थेनेसपाखें 
1CO.1.2	कोरिन्‍थय्‌ च्‍वंगु मण्‍डलीयापिन्‍त
1CO.1.2	ख्रीष्‍ट येशूपाखें पवित्र जूपिं परमेश्वरया मनू जुइत सःतातःपिं व थाय्‌थासय्‌ च्‍वंपिं झी प्रभु येशू ख्रीष्‍टयागु नां काइपिं सकसितं
1CO.1.3	झी परमेश्वर बाः व प्रभु येशू ख्रीष्‍टं दया माया व शान्‍ति बियादीमा।
1CO.1.4	ख्रीष्‍ट येशूं छिमित दया माया यानादीगुलिं जिं न्‍ह्याबलें परमेश्वरयात सुभाय्‌ बियाच्‍वनागु दु। 
1CO.1.5	ख्रीष्‍टयात विश्वास याःगुलिं छिपिं फुक्‍क खँय्‌ तःमि जुल। छिमिके सकतां ज्ञान नं दत, अले बांलाक थुइकाः खँ नं ल्‍हाये सल। 
1CO.1.6	ख्रीष्‍टयागु खँ छिमिसं बांलाक थुइका कयाः थःगु नुगलय्‌ दुने तयातःगु नं दु। 
1CO.1.7	अय्‌जूगुलिं येशू ख्रीष्‍ट झायादी तिनि धकाः छिपिं पियाच्‍वंगुलिं परमेश्वरं छिमित बांलाक तयादीगु दु। 
1CO.1.8	झी प्रभु येशू ख्रीष्‍ट झायादीबलय्‌ तक परमेश्वरं छिमित विश्वासय्‌ क्‍वात्तुकाः द्वं मदुम्ह याना तयादी। 
1CO.1.9	परमेश्वर विश्वास याये बहःम्‍ह खः। वय्‌कलं हे थः काय्‌, झी प्रभु येशू ख्रीष्‍ट नाप झीत मिलय्‌ यानादीगु खः।
1CO.1.10	यःपिं दाजुकिजापिं, झी प्रभु येशू ख्रीष्‍टया नामय्‌ छिमित जिगु बिन्ति दु – छिपिं सकसिनं छगू हे खँ ल्‍हायेगु या। छिमिगु दथुइ ल्वापु मजुइमा बरु छिपिं फुक्‍कं मिलय्‌ जुयाः छगू हे बिचाः व छगू हे मन जुया च्‍वनेगु त्‍वःते मते। 
1CO.1.11	छिपिं थःथवय्‌ ल्‍वानाच्‍वन धयागु खँ जितः क्‍लोएया छेँयापिन्‍सं कंगु खः। 
1CO.1.12	जिं न्‍यनागु खँ छु धाःसा छिपिं गुम्‍हय्‌सिनं – “जि पावलयाम्‍ह” धाइगु हं, गुम्‍हय्‌सिनं “अपोल्‍लोसयाम्‍ह,” गुम्‍हय्‌सिनं “केफासयाम्‍ह,” गुम्‍हय्‌सिनं “ख्रीष्‍टयाम्‍ह” धकाः धाइगु हं।
1CO.1.13	छु ख्रीष्‍ट तःम्‍ह मछि दु ला? छिमिगु लागि क्रूसय्‌ सीम्‍ह पावल खः ला? अले पावलयागु नामं छिमिसं बप्‍तिस्‍मा कयागु खः ला? 
1CO.1.14	क्रिस्‍पस व गायसयात बाहेक जिं मेपिं सुयातं बप्‍तिस्‍मा मबिया। उकिं जिं परमेश्वरयात सुभाय्‌ बियाच्‍वना।
1CO.1.15	अय्‌जूगुलिं जिगु नामं बप्‍तिस्‍मा बिल धकाः सुनानं धाये फइ मखु। 
1CO.1.16	अँ, स्तिफनसयात व वया छेँयापिन्‍त नं बप्‍तिस्‍मा बियागु दु। इपिं बाहेक मेपिं सुयातं जिं बप्‍तिस्‍मा बिया थें मच्‍वं।
1CO.1.17	ख्रीष्‍टं जितः बप्‍तिस्‍मा बीत छ्वया हयादीगु मखु, बरु भिंगु खँ न्‍यंकेत छ्वया हयादीगु खः। थथे भिंगु खँ थःगु बुद्धिं न्‍यंकागु मखु। मखुसा ख्रीष्‍ट क्रूसय्‌ सिनाः शक्ति क्‍यनादीगु सितिं वनी।
1CO.1.18	परमेश्वरयात म्‍हमस्‍यूपिं मनूतय्‌त ला ख्रीष्‍ट क्रूसय्‌ सिनादिल धयागु खँ मूर्ख खँ खः। झी बचय्‌ याना तःपिन्‍त ला ख्रीष्‍ट क्रूसय्‌ सिनादीगु खँ परमेश्वरयागु शक्ति खः। 
1CO.1.19	थ्‍व हे खँ धर्मशास्‍त्रय्‌ थथे च्‍वयातःगु दु –
1CO.1.19	“जिं ज्ञानिपिनिगु ज्ञानयात
1CO.1.19	नाश याना बी,
1CO.1.19	अले बुद्धिमानतय्‌गु बुद्धियात
1CO.1.19	ज्‍यालगय्‌ मजुइका बी।”
1CO.1.20	ज्ञानी धाःपिं गन वन ग्‍व? सःस्‍यूपिं धाःपिं गन वन? थ्‍व संसारय्‌ जवाःसवाः याना जुइपिं गन वन? परमेश्वरं थ्‍व संसारयागु ज्ञानयात मूर्ख यानादीगु मदु ला?
1CO.1.21	थःगु हे ज्ञान बुद्धिं मनूतय्‌सं परमेश्वरयात म्‍हसीके फइ मखु धयागु खँ वय्‌कलं स्यू। उकिं सःस्‍यूपिन्‍सं मूर्ख खँ ताय्‌कूगु येशू क्रूसय्‌ सिनादीगु खँ न्‍यनाः विश्वास याःपिन्‍त बचय्‌ यायेगु क्वःछिनादिल। 
1CO.1.22	थ्‍व खँ धात्‍थें हे खः धकाः सीकेत यहूदीतय्‌सं चिं माला जुइ, अले ग्रीकतय्‌सं ज्ञान माला जुइ। 
1CO.1.23	जिमिसं धाःसा क्रूसय्‌ सीम्‍ह ख्रीष्‍टयागु खँ न्‍यंका जुया। यहूदीतय्‌गु निंतिं थ्‍व पंगः जुल, अले ग्रीकतय्‌गु निंतिं थ्‍व मूर्ख खँ जुल।
1CO.1.24	थथे खःसां परमेश्वरं सःताःदीपिं यहूदीतय्‌त व यहूदीमखुपिन्‍त नं ख्रीष्‍ट हे परमेश्वरयागु शक्ति व बुद्धि खः। 
1CO.1.25	परमेश्वरयागु मूर्ख खँ मनूतय्‌गु ज्ञान स्‍वयाः तःधं, अले परमेश्वरयागु कमजोरि मनूतय्‌गु बल स्‍वयाः तसकं बल्‍लाः।
1CO.1.26	यःपिं दाजुकिजापिं, परमेश्वरं सःतादीबलय्‌ छिपिं गज्‍याःपिं खः छकः लुमंका स्‍व। मनूतय्‌गु न्‍ह्यःने छिपिं गुम्‍हं गुम्‍हं जक बुद्धिमान, शक्ति दुपिं, अले तःधंपिं खः। 
1CO.1.27	संसारय्‌ च्‍वंपिं बुद्धिमानतय्‌त लज्‍या चाय्‌केत परमेश्वरं मूर्खतय्‌त ल्‍ययादिल। अले संसारय्‌ च्‍वंपिं शक्ति दुपिन्त लज्‍या चाय्‌केत बमलाःपिन्‍त ल्‍ययादिल। 
1CO.1.28	संसारय्‌ च्‍वंपिं मनूतय्‌सं चिधं धाःगु, क्‍वह्यंकातःगु व ज्‍यालगय्‌ मजू धयातःगुयात परमेश्वरं ल्‍ययादिल। संसारं तःधं ताय्‌कूपिन्त नाश यायेत परमेश्वरं इमित ल्ययादीगु खः। 
1CO.1.29	अय्‌जूगुलिं सुनानं परमेश्वरया न्‍ह्यःने तःधंछुइ फइ मखु।
1CO.1.30	परमेश्वरं छिमित ख्रीष्‍ट येशू नाप मिलय्‌ यानादिल। वय्‌कलं झीत ख्रीष्‍टपाखें फुक्‍क खँ सीके थुइके फय्‌कादिल। ख्रीष्‍टं यानाः हे झीपिं परमेश्वर नाप मिलय्‌ जुइ खन। ख्रीष्‍टं झीत पवित्र यानाः पापं मुक्त यानादिल। 
1CO.1.31	अय्‌जूगुलिं धर्मशास्‍त्रय्‌ थथे च्‍वयातःगु दु – “सुयां तःधंछुइ मास्‍ति वःसा परमेश्वरं यानादीगु खँय्‌ तःधंछु।”
1CO.2.1	यःपिं दाजुकिजापिं, परमेश्वरयागु भिंगु खँ न्‍यंकेत छिमिथाय्‌ वयाबलय्‌ जिं यक्‍व ब्‍वना तयागु दु धकाः मक्‍यना, अले हानं ततःहाकय्‌क नवानाः ह्यय्‌केत मस्‍वया। 
1CO.2.2	छिपिं नाप च्‍वनाबलय्‌ जिं क्रूसय्‌ सिनादीम्‍ह येशू ख्रीष्‍टयागु खँ बाहेक मेगु फुक्‍क खँ ल्‍वःमंका छ्वयेगु पक्‍का यानागु खः। 
1CO.2.3	जि आम्‍कन वयाबलय्‌ कमजोर जुयाः ग्‍याःगुलिं थरथर खात।
1CO.2.4	भिंगु खँ न्‍यंक च्‍वनाबलय्‌ जिगु म्‍हुतुं थःगु ज्ञान व चलाखि खँ पिहां मवः। पवित्र आत्‍मायागु शक्तिं जक जिं नवानागु खः। 
1CO.2.5	अय्‌जूगुलिं छिमिसं मनूतय्‌गु ज्ञानयात विश्वास याःगु मखु, बरु परमेश्वरयागु शक्तियात विश्वास याःगु खः।
1CO.2.6	अय्‌नं परमेश्वरयागु खँ बांलाक सीके थुइके धुंकूपिन्‍त धाःसा जिं ज्ञानयागु खँ ल्‍हानाच्‍वना। थ्‍व खँ धाःसा संसारय्‌ च्‍वंपिनिगु मखु, शासन याना च्‍वंपिनिगु नं मखु। इपिं याकनं नाश जुया वनी। 
1CO.2.7	जिं परमेश्वरयागु हे गुप्‍ति ज्ञानया खँ ल्‍हानाच्‍वना। थ्‍व संसार हे मदुनिबलय्‌ निसें परमेश्वरं झीगु महिमाया निंतिं थ्‍व ज्ञान झीत ल्‍ययातःगु खः। थ्‍व ज्ञान मनूत पाखें सुला च्‍वंगु गुप्‍ति खँ खः। 
1CO.2.8	थ्‍व संसारया जुजुपिं छम्हय्‌सिनं हे थ्‍व ज्ञान मथू। इमिसं थ्‍व ज्ञान थूगु जूसा दकलय्‌ तःधंम्‍ह प्रभुयात क्रूसय्‌ नकिं तानाः स्‍याइ मखुगु। 
1CO.2.9	धर्मशास्‍त्रय्‌ थथे च्‍वयातःगु दु –
1CO.2.9	“मनुखं मखंगु, मन्‍यंगु,
1CO.2.9	व मतिइ मतःगु खँ
1CO.2.9	परमेश्वरं थःत माया याना
1CO.2.9	च्‍वंपिनिगु निंतिं
1CO.2.9	तयार यानादिल।”
1CO.2.10	परमेश्वरयागु थ्‍व हे गुप्‍ति खँ पवित्र आत्‍मापाखें वय्‌कलं झीत हे सीके थुइके बियादीगु खः। पवित्र आत्‍मां न्‍ह्यागुं माला स्‍वइ, परमेश्वरयागु दुनुगलय्‌ च्‍वंगु खँ नापं मालाः सीकी। 
1CO.2.11	मनूतय्‌गु नुगलय्‌ च्‍वंगु खँ इमिगु आत्‍मां हे जक स्‍यू। अथे हे परमेश्वरयागु खँ परमेश्वरया आत्‍मां जक स्‍यू। 
1CO.2.12	परमेश्वरं झीत थ्‍व संसारयागु आत्‍मा बियादीगु मखु, बरु पवित्र आत्‍मा बियादीगु खः। वय्‌कलं बियादीगु फुक्‍क खँ झीसं सीके फयेमा धकाः झीत थ्‍व बियादीगु खः।
1CO.2.13	अय्‌जूगुलिं जिमिसं मनूतय्‌गु बुद्धिं स्‍यंगु खँ नमवाना। पवित्र आत्‍मां स्‍यनादीगु खँ जक वय्‌कःयागु आत्‍मा दुपिं छिपिं विश्वासीतय्‌त कनागु खः। 
1CO.2.14	परमेश्वरयागु आत्‍मा मदुपिन्‍सं वय्‌कःयागु आत्‍मां बियादीगु खँ काये फइ मखु। अज्‍याःम्‍ह मनुखं थज्‍याःगु खँ थुइके फइ मखु, उकिं थज्‍याःगु खँ वयागु निंतिं मूर्ख खँ जक जुइ। थज्‍याःगु खँ ला परमेश्वरया मनूतय्‌सं जक थुइके फइ। 
1CO.2.15	पवित्र आत्‍मा दुम्‍ह मनुखं न्‍ह्यागुं नं जाँचय्‌ याये फइ। थज्‍याःम्‍ह मनूयात धाःसा सुनानं जाँचय्‌ याये फइ मखु। 
1CO.2.16	धर्मशास्‍त्रय्‌ थथे च्‍वयातःगु दु –
1CO.2.16	“प्रभुयागु मन सुनां सीके फु?
1CO.2.16	प्रभुयात स्यने फुम्‍ह सु दु?”
1CO.2.16	न्‍ह्यागु हे जूसां झी विश्वासीतय्‌के ख्रीष्‍टयागु मन दु। 
1CO.3.1	यःपिं दाजुकिजापिं, परमेश्वरयागु खँ बांलाक स्‍यूपिं मनूत नाप थें छिपिं नाप जिं खँ ल्‍हाये मफुत। नकतिनि नकतिनि जक ख्रीष्‍टयात विश्वास याःपिं थ्‍व संसारयापिं मनूत नाप खँ ल्‍हाये थें जक ल्‍हाना च्‍वना। 
1CO.3.2	जिं छिमित दुरु त्‍वंका, दुधंगु नसा मनका। छाय्‌धाःसा छिमिसं उकियात पचय्‌ याये मफु, आः तक नं पचय्‌ याये फइमखु।
1CO.3.3	छाय्‌धाःसा आः तक नं छिपिं थ्‍व संसारयापिं मनूत थें च्‍वनाच्‍वंगु दु, कर्पिनि ज्‍यूगु छिमिसं स्‍वये हे मफु, हानं छिपिं थःथवय्‌ ल्‍वानाच्‍वंगु दु धाःसा छिपिं थ्‍व संसारयापिं मनूत थें च्‍वनाच्‍वंगु दु धकाः अथें हे सी दत नि। 
1CO.3.4	छिपिं गुम्‍हय्‌सिनं थथे धाइ – “जि ला पावलयाम्‍ह,” अले गुम्‍हय्‌सिनं धाइ – “जि ला अपोल्‍लोसयाम्‍ह।” थथे धया जुइपिं मनूत संसारयापिं मनूत स्‍वयाः छु पात?
1CO.3.5	अपोल्‍लोस धाःम्‍ह सु खः धकाः? अथे हे पावल धाःम्‍ह सु खः धकाः? जिपिं निम्‍हं छिमित प्रभुयागु भिंगु खँ कनाः विश्वास याकापिं परमेश्वरया च्‍यःत जक खः। प्रभुं जिमित याके बियादी थें जिमिसं यानाच्‍वनागु खः। 
1CO.3.6	जिं पुसा पिना, अले अपोल्‍लोसं लः बिल, थ्‍वयात तःमा यानादीम्‍ह ला परमेश्वर खः।
1CO.3.7	उकिं पुसा प्‍यूम्‍ह मनू व लः ब्‍यूम्‍ह मनू छु नं मखु, तर तमा यानादीम्‍ह परमेश्वर हे खः। 
1CO.3.8	पुसा प्‍यूम्‍ह मनू व लः ब्‍यूम्‍ह मनू निम्‍हं उथें खः। थुमिसं गुलि ज्‍या याःगु खः उलि हे थुमित परमेश्वरं ज्‍याला बियादी। 
1CO.3.9	जिपिं ला परमेश्वरयागु ज्‍या याः जुइपिं ज्‍यामित जक खः, अले छिपिं परमेश्वरयागु बुँ खः। छिपिं परमेश्वरयागु छेँ नं खः।
1CO.3.10	परमेश्वरया दया मायां यानाः जिं सःम्‍ह दकःमिं थें जग स्‍वना बिया, अले थ्‍व हे जगय्‌ मेम्‍ह मनुखं छेँ दना वनी। छेँ दनिम्‍हय्‌सिनं गथे यानाः दने माः धकाः बांलाक बिचाः याये माः। 
1CO.3.11	परमेश्वरं तयादीगु थ्‍व छगू हे जक जग येशू ख्रीष्‍ट खः। सुनानं मेगु जग तये फइ मखु।
1CO.3.12	थ्‍व हे जगय्‌ गुम्‍हय्‌सिनं लुँ, वहः, मू वंगु ल्‍वहं तयाः छेँ दनी, अथे हे गुम्‍हय्‌सिनं सिँ, घाँय्‌, व सुयागु छेँ दनी। 
1CO.3.13	सुनां बांलाक ज्‍या यात, सुनां बांमलाक ज्‍या यात धकाः ख्रीष्‍ट न्‍याय यायेत झायादीबलय्‌ जाँचय्‌ यानादी। छाय्‌धाःसा उबलय्‌ फुक्‍क मनूतय्‌गु ज्‍या मिइ तयाः जाँचय्‌ याइ। 
1CO.3.14	मिं हे थी मफय्‌क सुनां छेँ दन व मनूयात परमेश्वरं इनाम बियादी। 
1CO.3.15	अथे हे सुं मनुखं दय्‌कातःगु छेँ मिं नयाः नौ जुया वन धाःसा व मनुखं याःगु ज्‍या फुक्‍कं सितिं वनी। व मनू जक मिं पिहां वयाः बचय्‌ जूम्‍ह थें बचय्‌ जुइ।
1CO.3.16	छिपिं परमेश्वरयागु देगः खः, उकिं पवित्र आत्‍मा छिमिके च्‍वनादी धकाः छिमिसं मस्‍यू ला?
1CO.3.17	अय्‌जूगुलिं सुनानं परमेश्वरयागु देगः स्‍यंकल धाःसा वयात नं परमेश्वरं स्‍यंकादी। वय्‌कःयागु देगः पवित्र जुइ माः। अले परमेश्वरयागु देगः छिपिं हे खः।
1CO.3.18	थःम्‍हं थःत धोखा बी मते। छिपिं मध्‍ये सुनानं थःत थ्‍व संसारय्‌ बुद्धि दुम्‍ह धकाः मतिइ तःसा थज्‍याःम्‍ह मनू मूर्ख जुइमा, अले जक व मनू बुद्धिमान जुइ। 
1CO.3.19	थथे छाय्‌ जुइ धाःसा, थ्‍व संसारयागु बुद्धि ला परमेश्वरया न्‍ह्यःने छुं नं मखु, थ्‍व हे बारे थथे च्‍वयातःगु दु –
1CO.3.19	“परमेश्वरं बुद्धिमानतय्‌त
1CO.3.19	इमिगु हे चलाखिइ ज्‍वनादी।” 
1CO.3.20	हानं थथे च्‍वयातःगु दु –
1CO.3.20	“बुद्धिमानतय्‌गु बिचाः
1CO.3.20	ज्‍यालगय्‌ मजू धकाः परमप्रभुं स्‍यू।”
1CO.3.21	अय्‌जूगुलिं मनूतय्‌गु बारे तःधंछुइ मज्‍यू। धात्‍थें धाये धाःसा सकतां छिमिगु हे खः। 
1CO.3.22	पावल, अपोल्‍लोस व पत्रुस, अले थ्‍व संसार, जीवन व मृत्‍यु, अले जुयाच्‍वंगु ई व लिपा वइगु ई, दक्व फुक्‍क छिमिगु हे खः। 
1CO.3.23	अले छिपिं फुक्‍कं ख्रीष्‍टयापिं खः व ख्रीष्‍ट परमेश्वरयाम्‍ह खः।
1CO.4.1	जिपिं परमेश्वरयागु गुप्‍ति खँ लः ल्‍हाना तःपिं ख्रीष्‍टया च्‍यःत खः धकाः छिमिसं भाःपी माः। 
1CO.4.2	विश्वास याये बहःपिं च्‍यःत खः धकाः जिमिसं क्‍यने माः। 
1CO.4.3	अय्‌जूगुलिं आः थ्‍व संसारयापिं मनूतय्‌सं थें छिमिसं जितः भिं धाःसां मभिं धाःसां वास्‍ता मदु। थः थःम्‍हं तुं हे नं जिं थःत भिंम्‍ह खः ला कि मभिंम्‍ह खः धकाः धाये मखु। 
1CO.4.4	जिगु नुगः यचुसे च्‍वं। अथे धकाः जि द्वं मदुम्‍ह मनू खः धयागु मखु, जिगु न्‍याय याइम्‍ह ला प्रभु खः।
1CO.4.5	उकिं ई स्‍वयाः न्‍हापा छुं खँय्‌ न्‍याय यायेगु याये मते। तर प्रभु झाया मदितले पिया च्वँ। छाय्‌धाःसा वय्‌कलं मनूतय्‌गु नुगलय्‌ च्‍वंगु गुप्‍ति ज्‍याखँ, अले हानं सुनानं मसीक याःपिनिगु ज्‍याखँ नं उलादी। थथे जुइ धुंकाः स्‍याबास बी माःपिं मनूतय्‌त परमेश्वरं हे स्‍याबास बियादी।
1CO.4.6	यःपिं दाजुकिजापिं, छिमिगु निंतिं जिं व अपोल्‍लोसं च्‍वय्‌ धयागु खँ यानाः क्‍यना बियागु दु। झीत बीगु आज्ञायात मानय्‌ याये माः धकाः छिमित स्‍यनेत हे जिमिसं थथे यानाः क्‍यनागु खः। छिपिं मध्‍ये सुं नं तःधंछुइ मते, अले हानं मेपिन्‍त हेला याये नं मते। 
1CO.4.7	छिमित सुनां मेपिं स्‍वयाः तःधं याना तल? छिमिके दुगु फुक्‍कं परमेश्वरं हे बियादीगु मखु ला? फुक्‍कं अथे बियातःगु जूसां ब्यूगु हे मखु थें यानाः छाय्‌ छिपिं तःधंछुया जुइगु?
1CO.4.8	माक्‍व फुक्‍क छिमिके दये धुंकल मखु ला? छिपिं तःमि जुइ धुन मखु ला? जिपिं मदुसां छिपिं जुजु थें हे जुइ धुन मखु ला? जिमित ला छिपिं धात्‍थें हे जुजु जूगु जूसा यः, छाय्‌धाःसा जिपिं नं छिपिं नाप जुजु जुइ दइ। 
1CO.4.9	मनूतय्‌त स्‍याये यंकीबलय्‌ तमासा क्‍यने थें जिमित नं परमेश्वरं प्रेरितत दय्‌कादिल। उकिं हे ला खःनि मनूतय्‌गु न्‍ह्यःने व स्‍वर्गदूततय्‌गु न्‍ह्यःने नं थ्‍व संसारय्‌ जिपिं तमासा जुयाच्‍वंगु।
1CO.4.10	ख्रीष्‍टयागु निंतिं जिपिं मूर्खत थें जुइ धुन। ख्रीष्‍टयात विश्वास याःगुलिं छिपिं धाःसा बुद्धिमान थें जुइ धुन, मखु ला? जिपिं बमलाः, छिपिं बल्‍लाः। जिमित फुक्‍कसिनं क्‍वह्यंका तल, छिमित फुक्‍कसिनं तःधंका तल। 
1CO.4.11	आः तक नं जिमिसं नयेत्‍वने मखं, भ्वाथःगु वसतं पुनाच्‍वनागु दु। अले जिमिसं कसाः नयाच्‍वनागु दु, अले छेँबुँ मदय्‌का च्‍वनागु दु। 
1CO.4.12	थःम्‍हं चःति हाय्‌काः जिमिसं ज्‍या यानाः नयाच्‍वना। सराः ब्‍यूपिन्‍त जिमिसं आशिष बियाच्‍वना। सास्ति ब्‍यूसां जिमिसं सह यानाच्‍वना।
1CO.4.13	जिमिगु इज्‍जत काःपिन्‍त जिमिसं नाइक लिसः बियाच्‍वना। जिपिं ला आः तक थ्‍व संसारय्‌ साःगाः थें जुयाच्‍वना। दक्‍वसियां मिखाया धू जुयाच्‍वना।
1CO.4.14	छिमित लज्‍या चाय्‌केत मखु बरु जि यःपिं मस्‍तय्‌त थें छिमित सल्‍लाह बीत थ्व च्‍वयाच्‍वनागु खः। 
1CO.4.15	छिमित ख्रीष्‍टयागु भिंगु खँ स्‍यनिपिं द्वलंद्वः दःसां छिमि तःम्‍हमछि ला अबु दइ मखु। छिमित ख्रीष्‍ट येशूयागु भिंगु खँ कनाः ख्रीष्‍ट येशूयात म्‍हसीका बियाम्‍ह जि छिमि अबु जुयागु दु। 
1CO.4.16	अय्‌जूगुलिं जिं यानाच्‍वना थें छिमिसं नं या धकाः बिन्‍ति यानाच्‍वनागु खः।
1CO.4.17	अथेजूगुलिं जिं छिमिथाय्‌ तिमोथीयात छ्वया हयागु दु। व जितः तसकं यःम्‍ह व विश्वास याये बहःम्‍ह जिम्‍ह काय्‌ थें खः। वयात जिं हे ख्रीष्‍टयात विश्वास याकागु खः। ख्रीष्‍ट येशू पाखें दुगु न्‍हूगु जीवनय्‌ जि गुकथं च्‍वनाच्‍वन धयागु खँ फुक्‍क वं हे छिमित कनी। थ्‍व हे खँ जिं मण्‍डलीइ फुक्‍कभनं स्‍यना जुयागु दु।
1CO.4.18	जि आम्‍कन वइ मखुत धकाः छिपिं मध्‍ये गुम्‍हं गुम्‍हं तःधंछुया जूगु दु, हं। 
1CO.4.19	प्रभुं जितः छ्वया हयादीसा जि आम्‍कन याकनं वये। अले तःधंछुया जूपिनिगु खँ मखु, इमिगु शक्ति स्‍वये। 
1CO.4.20	छाय्‌धाःसा परमेश्वरयागु राज्‍य खँय्‌ मखु, बरु शक्तिइ दु 
1CO.4.21	छिमित छु यः, आम्‍कन वयेबलय्‌ जि कथि ज्‍वना वये कि क्‍वमिलु आत्‍मा व दया माया ज्‍वना वये?
1CO.5.1	छिमिगु दथुइ व्‍यभिचार जुया च्‍वंगु दु धकाः जितः धाःगु दु। थज्‍याःगु व्‍यभिचार ला यहूदीमखुपिनि दथुइ नं जुइमखु। छम्‍हय्‌सिनं ला थः हे चिरिमांयात कलाः तयाच्‍वंगु दु हं।
1CO.5.2	थथे जुइकाः नं छिमिसं छु ख्‍वालं तःधंछुया च्‍वना? छिमिसं दुःख ताये माःगु खः। थथे पाप याना च्‍वंम्‍हय्‌सित छिमिगु पुचलं पितिना छ्वयेमाःगु खः।
1CO.5.3	म्‍हं तापाःसां जिगु आत्‍मा छिपिं नाप दु। जिं झी प्रभु येशूया नामं थथे पाप याना च्‍वंम्‍हय्‌सिगु न्‍याय याये धुन। 
1CO.5.4	छिपिं विश्वासीत फुक्‍कं छथाय्‌ मुनीबलय्‌ जिगु आत्‍मा नं छिपिं नाप हे दइ। झी प्रभु येशूं झीत बियादीगु शक्तिं 
1CO.5.5	थज्‍याःम्‍ह मनूयात शैतानयागु ल्‍हातय्‌ लः ल्‍हाना ब्‍यु, अले वयागु म्‍ह स्‍यना वंसां ख्रीष्‍ट येशू झायाः न्‍याय यानादीबलय्‌ आत्‍मा धाःसा बचय्‌ जुइ।
1CO.5.6	छिमिसं थज्याःगु खँय्‌ तःधंछुया जुइगु बांलाःगु खँ मखु। न्‍हाया तःगु छ्वचुंलय्‌ सोडा भचा जक ल्‍वाकछ्याःसां फ्‍वंगाया वइ धकाः छिमिसं मस्‍यू ला?
1CO.5.7	थथे पुलांगु पापयागु सोडायात छिमिसं वांछ्वये माः, अले छिपिं पवित्र जुइ। छिपिं सोडा मतसे न्‍हायातःगु छ्वचुं जुइ। छुत्‍कारायागु नखः वये धुंकल, छाय्‌धाःसा झीत मुक्ति बीम्‍ह ख्रीष्‍ट हे भ्‍याःचा थें बलिदान जुयादी धुंकल।
1CO.5.8	अय्‌जूगुलिं झीसं पापयागु मभिंगु इखं जाःगु पुलांगु सोडां दय्‌कातःगु मरि नयाः छुत्‍काराया नखः हने मज्‍यू। सत्य व यचुगु नुगःया सोडा हे ल्‍वाक मज्‍याःगु व शुद्धगु मरि नयाः नखः हने।
1CO.5.9	जिं न्‍हापा नं व्‍यभिचार याइपिं नाप बुला जुइ मते धकाः च्‍वया हये धुनागु खः। 
1CO.5.10	अथे धकाः जिं व्‍यभिचार याइपिं, लोभीत, खुँत, मूर्ति पुजा याना जुइपिं, थज्‍याःपिं परमेश्वरयात म्‍हमस्‍यूपिं मनूत नाप बुला जुइ मते धकाः धयागु मखु। थुपिंलिसे अलग जुइत स्‍वःसा ला छिमिसं थ्‍व संसार हे त्‍वःता वने माली। 
1CO.5.11	जिं छिमित धयागु छु धाःसा विश्वासी दाजुकिजापिं जुयाः नं व्‍यभिचार याना जुइपिं, लोभीत, मूर्ति पुजा याना जुइपिं, मेपिन्‍त मभिंका जुइपिं, अय्‌लाः त्‍वना जुइपिं, अले खुँत – थज्‍याःपिं मनूत नाप बुला जुइ मते, अले इपिं नाप नये तक मते धकाः धयागु खः।
1CO.5.12+1CO.5.13	हानं पिनेयापिं मनूतय्‌गु न्‍याय यायेगु जिगु ज्‍या मखु। इमित ला परमेश्वरं न्‍याय यानादी। तर मण्‍डलीइ दुने च्‍वंपिनिगु न्‍याय याये हे माः, मखु ला? धर्मशास्‍त्रय्‌ नं थथे च्‍वयातःगु दु – “मभिंम्‍ह मनूयात छिमिगु पुचलं पितिना छ्व।”
1CO.6.1	छिमि सुयां थःथवय्‌ ल्‍वापु जुल धाःसा न्‍याय यायेत परमेश्वरया मनूतय्‌थाय्‌ मवँसे परमेश्वरयात म्‍हमस्‍यूपिनिगु अदालतय्‌ वनेगु ला? 
1CO.6.2	परमेश्वरया मनूतय्‌सं हे संसारया न्‍याय याइतिनि धकाः छिमिसं मस्‍यू ला? छिमिसं हे थ्‍व संसारया न्‍याय याइतिनि धासेंलि थज्‍याःगु चिधंगु ल्‍वापु छिने मफु ला? 
1CO.6.3	स्‍वर्गदूततय्‌त नं झीसं न्‍याय याये मानि धकाः छिमिसं मस्‍यू ला? थ्‍व जीवनयागु थज्‍याःगु ज्‍याखँ ला छिमिसं अःपुक हे छिने फये माःगु खः। 
1CO.6.4	थथे ल्‍वापु जुल धायेवं छिनेत छिपिं परमेश्वरयात म्‍हमस्‍यूपिं मण्‍डलीया पिनेयापिं मनूतय्‌ थाय्‌ वनेगु बांलाःगु खँ मखु। 
1CO.6.5	छिमित मछाः नं मजू ला? छिमिगु पुचलय्‌ थ्‍व ल्‍वापु छिने फुम्‍ह छम्‍ह हे बुद्धि दुम्‍ह मदु ला? 
1CO.6.6	परमेश्वरयात म्‍हमस्‍यूपिन्‍त दाजुकिजापिनिगु ल्‍वापु छिंके बीगु बांमलाः।
1CO.6.7	थःथवय्‌ ल्‍वानाः अदालतय्‌ वनेगु हे छिपिं बूगु खः। बरु अन्‍याय हे सह याना च्‍वनेगु बांमलाः ला? थगय्‌ याका च्‍वनेगु हे बांमलाः ला? 
1CO.6.8	छिपिं थःपिन्सं हे अन्‍याय याइगु। थः हे दाजुकिजापिन्त थगय्‌ याइगु।
1CO.6.9	मभिंपिं मनूतय्‌त परमेश्वरयागु राज्‍यय्‌ दुकाइ मखु धकाः छिमिसं मस्‍यू ला? थःम्‍हं थःत थगय्‌ याये मते, छाय्‌धाःसा व्‍यभिचार याना जुइपिं, मूर्ति पुजा याना जुइपिं, थः कलाः दय्‌कं कर्पिनि कलाःलिसे व्‍यभिचार याना जुइपिं, मिजं मिजं हे व्‍यभिचार याना जुइपिं, 
1CO.6.10	खुँत, लोभीत, अय्‌लाः त्‍वना जुइपिं, कर्पिन्‍त मभिंका जुइपिं, अले थगय्‌ याना जुइपिं – थज्‍याःपिं मनूतय्‌त परमेश्वरयागु राज्‍यय्‌ दुकाइ मखु। 
1CO.6.11	छिपिं मध्‍ये नं गुम्‍हं गुम्‍हं न्‍हापा थथे हे याना जुइ धुंकूपिं खः। आः ला छिमिगु पाप सिले धुंकूगु दु। छिपिं परमेश्वरयात देछाये धुंकूपिं मनूत खः। झी परमेश्वरया आत्‍मां प्रभु येशू ख्रीष्‍टयागु नामं छिमित परमेश्वर नाप मिलय्‌ यानादीगु दु।
1CO.6.12	“जि यःथें याये दु” धकाः छिपिं मध्‍ये सुनानं धाये फु। थ्‍व खँ ला खः, अय्‌सां फुक्‍क ज्‍यां म्‍हयात भिंकी मखु। “जितः यःथें जिं नं याना जुइ दु” धकाः जिं नं धाये फु। अय्‌सां जिं छुकियात नं जितः अधीन याके बी मखु।
1CO.6.13	सुनानं थथे नं धाये फु – “नयेगु प्‍वाःयागु लागि खः, अले प्‍वाः नयेगु लागि खः।” थ्‍व ला खः, अय्‌नं थ्‍व नितां परमेश्वरं मदय्‌का छ्वयादी। मनूयागु म्‍ह व्‍यभिचार याना जुइत मखु, बरु प्रभुयात तःधंकेत खः। उकिं म्‍हयात माःगु फुक्‍कं प्रभुं बियादी। 
1CO.6.14	सी धुंकूम्‍ह प्रभुयात परमेश्वरं हानं म्‍वाकादिल। थथे हे वय्‌कःयागु शक्तिं झीत नं म्‍वाकादी।
1CO.6.15	छिमिगु म्‍ह ख्रीष्‍टयागु म्‍हब्‍व खः धकाः छिमिसं मस्यू ला? थथे खः धयागु जूसा ख्रीष्‍टयागु म्‍हब्‍वयात वेश्‍यायागु म्‍हब्‍व यायेगु ला? थथे ला जुइ हे मफइगु खँ खः। 
1CO.6.16	धर्मशास्‍त्रय्‌ “थुपिं निम्‍हं छम्‍ह हे जुइ” धकाः च्‍वयातःथें वेश्‍यानाप द्यनिम्‍ह मनूयागु म्‍ह वेश्यायागु म्‍ह नाप छम्‍ह हे जुइ धकाः छिमिसं मस्‍यू ला?
1CO.6.17	अथे हे प्रभु नाप मिलय्‌ जूम्‍ह मनू नं वय्‌कः नाप छगू हे आत्मा जुइ।
1CO.6.18	व्‍यभिचार पाखें तापाक च्‍वँ। मेमेगु पाप याःसां म्‍हयात छुं नं जुइ मखु। व्‍यभिचार यात धाःसा थःगु हे म्‍ह लिसे पाप याःगु जुइ। 
1CO.6.19	छिमिगु म्‍ह पवित्र आत्‍मा च्‍वनादीगु देगः खः धकाः मस्‍यू ला? उकिं छिमिगु म्‍हय्‌ परमेश्वरं छ्वयाहयादीम्‍ह पवित्र आत्‍मा च्‍वनादी। अय्‌जूगुलिं छिमिगु म्‍ह छिमिगु थःगु मखु।
1CO.6.20	छिपिं मू पुलाः न्‍याना तःपिं खः। अय्‌जूगुलिं छिमिगु म्‍हं परमेश्वरयात तःधंके माः।
1CO.7.1	आः जिं छिमिसं च्‍वया हःगु खँयागु लिसः बियाच्‍वना। ब्‍याहा मयासे च्‍वनेगु बांलाःगु खँ खः। 
1CO.7.2	अथेसां व्‍यभिचार अप्‍वः जूगुलिं न्‍ह्याम्‍ह मिजंया नं थःम्‍ह हे कलाः दयेमा। अथे हे न्‍ह्याम्‍ह मिसाया नं थःम्‍ह हे भाःत दयेमा।
1CO.7.3	छम्‍ह मिजनं थः कलाः लिसे गुकथं हने माःगु खः उकथं हे हने माः। अथे हे छम्‍ह मिसानं थः भाःतयात गुकथं हने माःगु खः उकथं हे हने माः। 
1CO.7.4	मिसायागु म्‍हयागु अधिकार मिसायाके मदु, भाःतयाके दइ। अथे हे मिजंयागु म्‍हयागु अधिकार मिजंयाके मदु, वया कलाःयाके दइ।
1CO.7.5	छम्‍हं मेम्‍हय्‌सित मयः धकाः धाये मते। सल्‍लाह यानाः छुं ईया लागि अलग च्‍वनाः प्रार्थना याये माःसां मेबलय्‌ नापं हे जु। छिमिसं थःत कःघाये मफुसा शैतानं छिमित स्‍यंकेत स्‍वइ। 
1CO.7.6	थथे जिं धयाच्‍वनागु खँ छिमिसं याये हे माः धकाः धयागु मखु। थ्‍व ला छिमित सल्‍लाह बियाच्‍वनागु जक खः। 
1CO.7.7	जितः फुक्‍क मनूत जि थें ब्याहा मयासे च्वंसा यः। फुक्‍कसिनं परमेश्वरपाखें थी थी वरदान कयातःगु दु। छम्‍हय्‌सिके छता वरदान दःसा मेम्‍हय्‌सिके मेगु हे वरदान दु।
1CO.7.8	आः जिं ब्‍याहा मयाःनिपिं मिजंतय्‌त व भाःत मदये धुंकूपिं मिसातय्‌त धयाच्‍वना – जि थें ब्‍याहा मयासे च्‍वने फुसा छिमित तसकं बांलाइ। 
1CO.7.9	थःत कःघाये मफुसा ब्याहा याये माः। छाय्‌धाःसा प्‍याःचाः सह याये मफय्‌का च्‍वनेगु स्‍वयाः ब्‍याहा यायेगु बांलाः।
1CO.7.10	ब्‍याहा याये धुंकूपिन्‍त प्रभुयापाखें जिगु आज्ञा दु – भाःत दुम्‍ह मिसां थः भाःतयात त्‍वःते मज्‍यू। 
1CO.7.11	छुं जुयाः भाःत नाप बाया च्‍वंसां व मिसां मेम्‍ह मिजं नाप ब्याहा याये मज्‍यू। मिलय्‌ जुयाः थः भाःत नाप च्‍वनेगु बांलाः। अथे हे भाःतं नं कलाःयात पारपाचुके मज्‍यू।
1CO.7.12	मेमेपिन्‍त जिं थथे धाये – थ्‍व प्रभुयागु खँ मखु, जिगु थःगु हे खः। सुं विश्वासीया कलाः विश्वासी मखुसां भाःत लिसे बाया च्‍वने मखु धाल धाःसा वयात त्‍वःते मज्‍यू। 
1CO.7.13	अथे हे सुं विश्वासी मिसाया भाःत विश्वासी मखुसां कलाःलिसे बाया च्‍वने मखु धाल धाःसा वयात त्‍वःते मज्‍यू। 
1CO.7.14	छाय्‌धाःसा विश्वासी मखुम्‍ह भाःत विश्वासी कलातं यानाः पवित्र जुल। अथे हे विश्वासी मखुम्‍ह कलाः विश्वासी भाःतं यानाः पवित्र जुल। अथे मखुसा ला इपिं पाखें दुम्‍ह मचा पवित्र जुइ हे मखुत नि। तर इपिं ला पवित्र हे जुइ। 
1CO.7.15	विश्वासी मखुम्‍ह कलातं विश्वासी भाःतयात, अथे हे विश्वासी मखुम्‍ह भाःतं विश्वासी कलाःयात त्‍वःते धाल धाःसा त्‍वःतके ब्‍यूसां ज्यू। परमेश्वरं झीत शान्‍ति बीत सःतादीगु खः। 
1CO.7.16	विश्वासी कलातं थः भाःतयात विश्वासी याये फइ मखु धकाः मतिइ तयेगु बांमलाः। अथे हे विश्वासी भाःतं थः कलाःयात विश्वासी याये फइ मखु धकाः मतिइ तयेगु बांमलाः।
1CO.7.17	परमेश्वरं धयादी थें व सःतादी थें छिपिं जुइमा धकाः जिं फुक्‍क मण्‍डलीयात स्‍यना वयागु खः। 
1CO.7.18	म्‍हय्‌ चिं तःम्‍ह मनूयात परमेश्वरं सःतादीगु खःसा वं उगु चिंयात लिकायेत स्वये मते। अथे हे म्‍हय्‌ चिं मतःम्‍ह मनूयात परमेश्वरं सःतादीगु खःसा वं नं म्हय्‌ चिं तयेत स्वये मते। 
1CO.7.19	परमेश्वरया न्‍ह्यःने चिं तःसां मतःसां छुं मपाः। तःधंगु खँ ला परमेश्वरयागु आज्ञा मानय्‌ यायेगु खः।
1CO.7.20	परमेश्वरं सःता दीबलय्‌ गथे खः अथे हे च्‍वना च्‍वँ। 
1CO.7.21	दास जुया च्‍वंबलय्‌ परमेश्वरं छिमित सःतादीगु खःसा छिमिसं दुःख ताये मते, बरु स्‍वतन्‍त्र जुइगु मौका वल धाःसा त्‍वःफिके मते। 
1CO.7.22	दास जुया च्‍वंपिन्‍त प्रभुं सःतादीगु खःसा थुपिं दास थें मजुसे प्रभुया मनूत जुइ, अथे हे दास मखुपिं मनूतय्‌त प्रभुं सःतादीगु खःसा थुपिं प्रभुया दास जुइ। 
1CO.7.23	छिमित परमेश्वरं मू पुलाः न्‍यानादीगु खः, उकिं छिपिं मनूतय्‌ दास जुइ मते। 
1CO.7.24	यःपिं दाजुकिजापिं, प्रभुं छिमित सःतादीबलय्‌ छिपिं गथे खः अथे हे जुयाः परमेश्वर नाप च्‍वना च्‍वँ।
1CO.7.25	ब्याहा मजुनिपिनिगु लागि प्रभुं जितः छुं धयादीगु मदु। बरु प्रभुयागु दया मायां विश्वास याये बहःम्‍ह जुयाः जिं छिमित धयाच्‍वना – 
1CO.7.26	थौंकन्‍हय्‌ जुयाच्‍वंगु दुःखकष्‍ट स्‍वयेबलय्‌ ला ब्‍याहा मयासे च्‍वनेगु हे भिं जुइ। 
1CO.7.27	ब्‍याहा याये धुंकूपिं मिजंतय्‌सं थः कलाःयात त्‍वःता छ्वयेगु मतिइ तये मते। ब्‍याहा मयानानिसा ब्‍याहा यायेगु स्वये मते। 
1CO.7.28	तर ब्‍याहा यात धकाः छिमित पाप लाइ मखु। ब्याहा मजुनिम्‍ह मिसां ब्‍याहा यात धाःसा वयात पाप लाइ मखु। ब्‍याहा यानाच्‍वना च्‍वंपिं मनूतय्‌त जुयाच्‍वंगु दुःखकष्‍ट छिमित मजुइमा धकाः जिं थ्‍व खँ च्‍वयाच्‍वनागु खः।
1CO.7.29	यःपिं दाजुकिजापिं, जिं धायेत्‍यनागु खँ थ्‍व खः – ई अप्वः मदये धुंकल, आवंनिसें ब्‍याहा याये धुंकूम्‍ह मनू नं ब्‍याहा मयानिम्‍ह थें च्‍वना च्‍वँ। 
1CO.7.30	ख्‍वया जूपिं मनूत आः दुःख मताःपिं मनूत थें च्‍वना च्‍वँ। न्‍हिला जूपिं लय्‌ताःपिं थें मच्‍वंक च्‍वँ। न्‍यानाः हयागु नं थःगु मखु थें याना च्‍वँ। 
1CO.7.31	संसारयागु ज्‍याखँ याना च्‍वंपिन्‍सं याना मच्‍वंपिं थें जुया च्‍वँ, छाय्‌धाःसा थ्‍व संसार याकनं हे मदया वनी।
1CO.7.32	छिमित दुःखकष्‍ट मजुइमा धकाः जिं थ्‍व खँ धयाच्‍वनागु खः। ब्‍याहा मयाःम्‍ह मनुखं प्रभुयात गय्‌ यानाः लय्‌ताय्‌केगु धकाः प्रभुयागु ज्‍या मन तयाः यायेगु कुतः याइ। 
1CO.7.33	ब्‍याहा याये धुंकूम्‍ह मनुखं संसारयागु ज्‍याखँय्‌ मन तयाच्‍वनी, छाय्‌धाःसा वं थः कलाःयात लय्‌ताय्‌केगु कुतः यानाच्‍वनी। 
1CO.7.34	अय्‌जूगुलिं थज्‍याःम्‍ह मनूयागु मन निखे लानाच्‍वनी। अथे हे ब्याहा मजुनिम्ह मिसां नं प्रभुयागु ज्‍या मन तयाः याइ, छाय्‌धाःसा वं थःगु म्‍हं व आत्‍मां नं पवित्र जुइगु कुतः याइ। अले ब्याहा जुइ धुंकूम्‍ह मिसां संसारयागु ज्‍याखँय्‌ मन तयाच्‍वनी, छाय्‌धाःसा वं थः भाःतयात लय्‌ताय्‌केगु कुतः यानाच्‍वनी।
1CO.7.35	थ्‍व खँ जिं छिमित हे भिं यायेत धयाच्‍वनागु खः। छिमित पनेत मखु बरु छिमिसं पंगः मवय्‌क दुनुगलंनिसें प्रभुयात लय्‌ताय्‌के फयेमा धकाः धयागु खः।
1CO.7.36	सु मनुखं थः नापं ब्याहा क्वःछिनातःम्ह मिसा नाप बामलाःगु व्यवहार याःगु ताय्‌कूसा अले उम्ह मिसाया उमेर नं अप्वःया वनाच्वंगु दुसा वं ब्याहा याये मास्ति वय्‌कूसा ब्याहा याये ज्यू। थुकिं पाप मदु। इमिगु ब्याहा जुइ हे माः। 
1CO.7.37	थःगु मनयात बल्‍लाकाः मिसायात ब्याहा मयायेगु क्‍वःछित धाःसां ठीक हे जू। 
1CO.7.38	सुनां थः क्वःछिना तःम्ह मिसा नाप ब्याहा याइ वं बांलाःगु हे याइ। तर ब्‍याहा मयाःसा झन बांलाः।
1CO.7.39	ब्‍याहा जुइ धुंकूम्‍ह मिसां थः भाःत दतले हानं ब्‍याहा याये मज्‍यू। भाःत सी धुंकाः धाःसा थःत यःम्‍ह मेम्‍ह मिजं नाप ब्याहा याःसां ज्‍यू। बरु विश्वासी नाप हे जक याये माः। 
1CO.7.40	जिगु बिचाःकथं भाःत मदये धुंकूम्ह मिसां ब्‍याहा मयासे च्‍वनाच्‍वने फुसा सुख जुइ। अथेसां जिं स्‍वयेबलय्‌ ला जिके नं पवित्र आत्‍मा दी।
1CO.8.1	आः मूर्तियात छाःगु प्रसादयागु खँय्‌, “झीपिं फुक्‍कसिकें ज्ञान दु” धयागु खँ झीसं स्‍यू। ज्ञानं मनूतय्‌त तःधंछुकी, तर मायां फुक्‍कसिगु भिं याइ। 
1CO.8.2	जिं “छुं स्‍यू” धकाः धया जुइम्‍ह मनुखं गुलि वं सीके माःगु खः उलि सी मखु। 
1CO.8.3	परमेश्वरयात माया याना च्‍वंम्‍ह मनूयात धाःसा परमेश्वरं नं म्‍हस्‍यू।
1CO.8.4	अय्‌जूगुलिं मूर्तियात छाःगु प्रसाद नये ज्‍यू ला कि मज्‍यू धयागु खँय्‌ झीसं स्‍यू – “मूर्ति धयागु ला छुं नं मखु” कःमितय्‌सं दय्‌कातःगु जक खः। “परमेश्वर ला छम्‍ह हे जक दु” धकाः नं झीसं स्‍यू। 
1CO.8.5	आकाश व पृथ्‍वीइ द्यःत धाःपिं यक्‍व हे दःसां 
1CO.8.6	झीगु निंतिं ला छम्‍ह हे जक परमेश्वर बाः दु। थ्‍व हे परमेश्वरं फुक्‍कं सृष्‍टि यानादीगु खः, उकिं थ्‍व हे परमेश्वरयागु निंतिं झीपिं म्‍वाना च्‍वनागु दु। अले प्रभु नं छम्‍ह हे जक दु, वय्‌कः खः येशू ख्रीष्‍ट। थ्‍व हे प्रभु येशू ख्रीष्‍टपाखें फुक्‍क सृष्‍टि जुल, प्रभु येशू ख्रीष्‍टपाखें हे झीपिं म्‍वाना च्वना।
1CO.8.7	अथेसां फुक्‍क मनूतय्‌के थ्‍व ज्ञान मदु। अय्‌जूगुलिं गुलिखय्‌ मनूतय्‌सं मूर्तियात मानय्‌ यानाच्‍वंगु दु। इमिसं आः तक मूर्तियात छाःगु प्रसाद नइबलय्‌ मूर्तियागु हे नसा नयाच्‍वना धकाः मतिइ तइ। अले इमिगु मन बमलाःगुलिं अशुद्ध जुइ।
1CO.8.8	नसां झीत परमेश्वरयाथाय्‌ थ्‍यंकी मखु। नसा नल धकाः झी तःधनी मखु, अले मनल धकाः चिधनी नं मखु। 
1CO.8.9	बरु बांलाक होश या, छिमिगु न्‍ह्यागुं नये ज्‍यू धयागु खं यानाः विश्वासय्‌ बमलाःनिपिन्‍त पापय्‌ लाके बी मते। 
1CO.8.10	छिपिं थें ज्‍याःपिं ज्ञान दुपिं विश्वासीतय्‌सं देगलय्‌ मूर्तियात छाःगु प्रसाद नयाच्‍वंगु विश्वासय्‌ बमलाःनिम्‍ह सुनानं खन धाःसा छु व जक प्रसाद नयेत न्‍ह्यःमचिली ला? 
1CO.8.11	थुकथं विश्वासय्‌ बमलाःनिपिं दाजुकिजा छिमिगु ज्ञानं यानाः स्‍यना मवनी ला? थज्‍याःपिनिगु हे निंतिं ख्रीष्‍ट सिनादीगु मखु ला? 
1CO.8.12	थुकथं इमिगु बमलाःगु मनयात छिमिसं स्‍यंकल धाःसा छिमिसं ख्रीष्‍टयात हे स्‍यंकूगुति ग्‍यनी, अले छिमित पाप लाइ। 
1CO.8.13	नसां थः दाजुकिजापिन्‍त पापय्‌ लाकीगु जूसा जिं ला धयागु गुब्‍सं नये मखु। थः दाजुकिजापिन्‍त जिं पाप याकेत स्‍वये मखु।
1CO.9.1	जिं जक यःथें याये मदु ला? जि जक छम्‍ह प्रेरित मखु ला? झी प्रभु येशूयात जिं खनागु मदु ला? छिमित परमेश्वरयागु भिंगु खँ न्‍यंकाः विश्वास याका तयाम्‍ह जि हे मखु ला? 
1CO.9.2	मेपिन्‍सं जितः प्रेरित धकाः मानय्‌ मयाःसां छिमिसं ला जितः मानय्‌ यानाच्‍वंगु दु। छिमिसं प्रभुयात विश्वास यानाः ज्‍या यानाच्‍वंगुलिं हे नं जि छम्‍ह प्रेरित खः धकाः बांलाक सी दु।
1CO.9.3	जितः कुंखिनिपिन्‍त जिं थथे लिसः बी – 
1CO.9.4	थथे ज्‍या याना च्‍वँसेंलि जिं जक नयेत्‍वने मथ्‍याः ला? 
1CO.9.5	मेपिं प्रेरिततय्‌सं याना जू थें जिं जक याना जुइ मदु ला? प्रभुया किजापिन्‍सं व केफासं याना जूथें जि जक थः कलाः ज्‍वनाः चाःहुला जुइ मदु ला? 
1CO.9.6	बारनाबासं व जिं जक ज्‍या यानाः नया जुइ माः धयागु दु ला? 
1CO.9.7	सुं सिपाइँनं थःम्‍हं हे खर्च यानाः ज्‍या याइ ला? दाखमा प्‍यूम्‍हय्‌सिनं दाख नये मदइ ला? फै जवालं थःम्‍हं लहिना तःपिं फैतयगु दुरु त्‍वने मदइ ला?
1CO.9.8	थथे न्‍हिया न्‍हिथं जुया च्‍वनिगु खँयात जि थःम्‍हं हे धाये माःगु मदु, छाय्‌धाःसा व्‍यवस्‍थाय्‌ नं थ्‍व हे खँ च्‍वयातःगु दु। 
1CO.9.9	“अन्‍न दाइबलय्‌ द्वहंया त्वाथय्‌ पिचा तयाबी मते” धकाः मोशां च्‍वया थकूगु दु। द्वहं थें ज्‍याःम्‍हय्‌सित ला परमेश्वरं थुकथं स्‍वयादी धाःसा झीत जक स्‍वया मदी ला?
1CO.9.10	थ्‍व खँ झीगु निंतिं नं च्‍वयातःगु खः। बुँ पालिम्‍हय्‌सिनं व छ्व लइम्‍हय्‌सिनं थःत छुं दइ ला धकाः हे बुँज्‍या याइ।
1CO.9.11	जिमिसं नं प्रभुयागु वचन पुसा ह्वले थें छिमित न्‍यंकागु दु। अय्‌जूगुलिं जिमिसं छिमिके छुं काल धकाः अजूचाये माःगु दु ला?
1CO.9.12	मेपिन्‍सं ला छिमिके अथे कयाच्‍वंगु दु धासेंलि जिमिसं जक काये मथ्‍याः ला?
1CO.9.12	जिमिसं ला छिमिके छुं कयागु मदुनि। ख्रीष्‍टयागु भिंगु खँ न्‍यंका जुइबलय्‌ छुं पंगः मवय्‌मा धकाः जिमिसं थथे सह यानाच्‍वनागु खः।
1CO.9.13	देगलय्‌ सेवा याइपिन्‍सं देगलय्‌ हे नये दइ, अले बलि बी थाय्‌ सेवा याइपिन्‍सं नं बलिं थःगु ब्‍ब काये दइ धकाः छिमिसं सि हे स्‍यू।
1CO.9.14	अथे हे भिंगु खँ न्‍यंकीपिन्‍सं नं भिंगु खं हे नयेत्‍वने याये माः धकाः प्रभुं धयादीगु दु।
1CO.9.15	अय्‌सां जिं थथे काये ज्‍यूगु, काये दुगु छुं हे कयागु मदु। अले हानं अथे कायेत नं जिं थ्‍व खँ च्‍वयाच्‍वनागु मखु। थथे याये सिबंय्‌ ला सिना वनेगु हे भिं जू। सुनानं जिगु थ्‍व घमण्‍डयात फुस्‍कुलुगु धकाः धाये फइ मखु। 
1CO.9.16	जिं थथे भिंगु खँ न्‍यंकाच्‍वनागु दु धकाः तःधंछुइ माःगु मदु। थ्‍व ज्‍या ला जिं याये हे माःगु ज्‍या खः। जिं थ्‍व भिंगु खँ मन्‍यंकल धाःसा जितः धिक्‍कार दु।
1CO.9.17	जिं थःम्‍हं हे थ्‍व ज्‍या यानागु जूसा जितः ज्‍याला दइ। अथे मखुसे थ्‍व ज्‍या परमेश्वरं जितः लः ल्‍हानादीगुलिं जिं थथे याये हे माः। 
1CO.9.18	अय्‌सा जिगु ज्‍याला छु लय्‌? छुं हे मकासे भिंगु खँ न्‍यंकेगु हे जिगु ज्‍याला खः। अथे ला जिं जिगु ज्‍याला काःसां ज्‍यूगु खः।
1CO.9.19	जि सुयां दास मखु। अय्‌नं फुसा यक्‍व हे मनूतय्‌त विश्वासी याये धकाः जि थः थःम्‍हं तुं फुक्‍क मनूतय्‌ दास जुयाच्‍वनागु दु। 
1CO.9.20	यहूदीतय्‌त विश्वासी यायेत इपिं नाप च्‍वनाबलय्‌ जि नं छम्‍ह यहूदी थें जुया। व्‍यवस्‍था मानय्‌ याये म्‍वाःसां जि व्‍यवस्‍था मानय्‌ याइम्‍ह थें जुया। थुकथं जिं इमित विश्वासी यायेत स्‍वया। 
1CO.9.21	अथे हे यहूदीमखुपिन्‍त विश्वासी यायेत जि नं इपिं थें जुया। थथे यात धकाः जितः सुनानं परमेश्वरयागु आज्ञा पालन मयाइम्‍ह मनू धकाः धाये फइ मखु, छाय्‌धाःसा जिं ला ख्रीष्‍टयागु आज्ञा पालन याना जुयागु दु।
1CO.9.22	विश्वासय्‌ बमलानिपिं मनूतय्‌त थुइकेत नं जि इपिं थें जुया। थुकथं इपिं गथे खः जि नं अथे हे जुया। थुकथं फुक्‍क मनूतय्‌त विश्वासय्‌ हयेत जि न्ह्याम्हं जुया। 
1CO.9.23	न्‍ह्याथे यानाः जूसां फुक्‍क मनूतय्‌त भिंगु खँ न्‍यंकेत जिं थथे कुतः यानागु खः। थथे यानाः दइगु आशिष जितः दइ धकाः जिं मतिइ तयागु दु।
1CO.9.24	ब्‍वाँय्‌ वनेगु कासाय्‌ फुक्‍क मनूत ब्‍वाँय्‌ वनी, तर न्‍हापांगु सिरपाः धाःसा छम्‍हय्‌सित जक दइ धकाः छिमिसं मस्‍यू ला? उकिं सिरपाः कायेत ब्‍वाँय्‌ वनेगु कुतः याना च्‍वँ। 
1CO.9.25	न्‍ह्यागु कासाय्‌ ब्‍वति काइपिं मनूतय्‌सं न्‍हापा लाकाः नाश जुया वनिगु सिरपाः कायेत न्‍हियान्‍हिथं कुतः यानाच्‍वनी। अथे हे झीसं नं नाश जुया मवनिगु सिरपाः कायेत कुतः याये। 
1CO.9.26	अय्‌जूगुलिं जि निसानाय्‌ थ्‍यंकेत ब्‍वाँय्‌ वने। जिं फसय्‌ मुक्‍का नके थें जक मयाना। 
1CO.9.27	जिं थःगु म्‍हयात दायाः दायाः बसय्‌ तयाच्‍वना। थथे मयाःसा मेपिन्‍त जक भिंगु खँ न्‍यंकाः जि थः हे सिरपाः काये बहःम्‍ह जुइ मखु।
1CO.10.1	यःपिं दाजुकिजापिं, मोशानाप जूपिं झी तापाःबाज्‍यापिन्‍त मरुभूमिइ छु जूगु खः जिं छिमित लुमंका बी मास्ति वः। इपिं फुक्‍कं सुपाँय्‌या क्वसं जुयाः लाल समुद्र छिना वंगु खः।
1CO.10.2	थुकथं मोशा नाप जूपिं मनूतय्‌गु बप्‍तिस्‍मा सुपाँय्‌ व समुद्रय्‌ जुल। 
1CO.10.3	इपिं फुक्‍कसिनं छता हे आत्‍मायागु नसा नल,
1CO.10.4	अले आत्‍मायागु हे लः त्‍वन। इमिसं थः नाप नापं वनाच्‍वंगु आत्माया ल्वहंधीयागु लः त्‍वन। थ्‍व हे ल्वहंधी ख्रीष्‍ट खः।
1CO.10.5	अथेसां इपिं मध्‍ये यक्‍व हे मनूत नाप परमेश्वर तंम्‍वयादिल। अय्‌जूगुलिं इपिं मरुभूमिइ तुं सिना वने माल।
1CO.10.6+1CO.10.7	इमित थथे यानादीगुलिं झीसं नं इमिसं थें मूर्ति पुजा यायेगु, बांमलाःगु मभिंगु मतिइ तये मज्‍यू धकाः थुकिं बांलाक सी दु। इमिगु थ्‍व हे खँ धर्मशास्‍त्रय्‌ नं थथे च्‍वयातःगु दु – “इपिं फ्यतुनाः भ्वय्‌ नये त्‍वने धुंकाः दनाः यः यः थें सन।”
1CO.10.8	इपिं मध्‍यय्‌ गुलिंसिनं याःथें झीसं नं व्‍यभिचार याये मज्‍यू। व्‍यभिचार याःगुलिं इपिं छन्‍हुं हे नीस्‍वद्वःम्‍ह सित।
1CO.10.9	इपिं मध्यय्‌ गुलिंसिनं याःगु थें झीसं नं प्रभुयागु मन स्‍वये मज्‍यू। इमिसं अथे याःगुलिं इमित सर्पं न्‍याकाः स्‍यानादिल।
1CO.10.10	इमिसं थें झीसं नं प्रभु नाप कचकच याये मज्‍यू। इमिसं अथे कच कच याःगुलिं इमित नाश याइम्ह दूत छ्वया हयाः स्‍यानादिल।
1CO.10.11	इमित अथे जूगु खँ झीसं नं सीके फयेमा धकाः व झीत ख्‍याच्‍वः बीत नं च्‍वयातःगु खः। झीपिं च्‍वनाच्‍वनागु संसार आः फुना वनिन।
1CO.10.12	दनाच्‍वनागु दु धकाः धाइम्‍ह मनू बांलाक होश याना च्‍वने माल, मखुसा क्‍वदली। 
1CO.10.13	मनूतय्‌सं सह याये फइकथं जक छिमित जाँचय्‌ यानादी। परमेश्वर विश्वास याये बहःम्‍ह खः। सह याये हे मफय्‌क छिमित वय्‌कलं जाँचय्‌ लाकादी मखु। थथे जाँचय्‌ याइबलय्‌ वय्‌कलं छिमित सह यायेगु शक्ति नाप नाप बचय्‌ जुइगु लँ नं बियादी।
1CO.10.14	अथेजूगुलिं यःपिं दाजुकिजापिं, मूर्ति पुजा यायेगु पाखें तापाक च्वँ। 
1CO.10.15	बुद्धि दुपिं मनूत भाःपियाः जिं छिमित धयाच्‍वनागु दु। जिं धयागु खँ छिमिसं जाँचय्‌ याना स्‍व। 
1CO.10.16	परमेश्वरयात सुभाय्‌ बियाः झीसं त्‍वनेगु दाखमद्य ख्रीष्‍टयागु हि लुमंकेत मखु ला? अथे हे झीसं कुचाकुचा थलाः नयेगु मरि नं ख्रीष्‍टयागु म्ह लुमंकेत मखु ला? उकिं झीपिं परमेश्वर नाप मिलय्‌ जुयाच्‍वनागुलिं झीपिं परमेश्वरया मनूत खः।
1CO.10.17	छपा हे जक मरि कुचाकुचा थलाः झीसं नयेगु जूगुलिं यक्व जूसां झीपिं छम्‍ह हे खः।
1CO.10.18	यहूदीतय्‌गु चलन छकः नं बिचाः याना स्‍व। परमेश्वरयात छाये हःगु प्रसाद नःपिं मनूत परमेश्वर नाप मिलय्‌ जूपिं मखु ला?
1CO.10.19	जिं छु धयाच्‍वनागु दु? मूर्ति नं छुं मखु, अले थ्‍वयात छाये हःगु प्रसाद नं छुं मखु। 
1CO.10.20	जिं धायेत्‍यनागु खँ छु धाःसा मूर्तियात छाःगु फुक्‍कं भूतआत्‍मातय्‌त छाःगु खः, परमेश्वरयात छाःगु मखु। अय्‌जूगुलिं छिपिं भूतआत्‍मा नाप मिलय्‌ जुयाच्‍वने मते धयागु जिगु धापू खः।
1CO.10.21	छिमिसं प्रभुयागु ख्‍वल्‍चां व भूतआत्‍मातय्‌गु ख्‍वल्‍चां छक्‍वलं त्‍वनेफइ मखु। अथे हे छिमिसं प्रभुयागु टेबिलं व भूतआत्‍माया टेबिलं नापं नये फइ मखु। 
1CO.10.22	थज्‍याःगु ज्‍याखँ यानाच्‍वन धाःसा झीपिं खनाः प्रभु लय्‌तायादी मखु। छु झीपिं प्रभु स्‍वयाः बल्‍ला ला?
1CO.10.23	गुम्‍हय्‌सिनं थथे नं धाइ – “झीसं थःत यःगु न्‍ह्यागुं याये ज्‍यू।” अथे खःसां झीत फुक्‍क ज्‍यां भिंकी मखु। “झीसं थःत यःगु न्‍ह्यागुं याये ज्‍यू।” अथे खःसां फुक्‍क खं झीत बांलाकी मखु।
1CO.10.24	थःत भिं जुइगु जक याना जुइ मते। मेपिंन्त भिं यायेगु नं स्वये माः।
1CO.10.25	मतिइ संका मतसे बजारय्‌ मियातःगु ला न्‍यानाः नये ज्‍यू। 
1CO.10.26	धर्मशास्‍त्रय्‌ नं च्‍वयातःगु दु – “पृथ्‍वी व पृथ्‍वीइ च्‍वंगु दक्‍व फुक्‍कं प्रभुयागु हे खः।”
1CO.10.27	परमेश्वरयात म्‍हमस्‍यूम्‍ह सुं मनुखं छिमित भ्‍वय्‌ सःतल धाःसा, अले छिपिं वने न्‍ह्याःसा मतिइ छुं हे संका मतसे तये हःगु न्‍ह्यागुं न। 
1CO.10.28	नये त्‍यय्‌काः सुनानं छिमित – “थ्‍व ला मूर्तियात छाःगु प्रसाद खः” धकाः धाल धाःसा व मनूयात संका जुइक छिमिसं नये मते। 
1CO.10.29	छंगु लागि व प्रसाद नये मज्‍यूगु मखु बरु अथे धाःम्‍ह मनूया लागि नये मजिल। सुनानं थथे नं धाये फु – “वं धायेवं तुं जिं नये मज्‍यू धयागु छु दु? 
1CO.10.30	परमेश्वरयात सुभाय्‌ बियाः नये त्‍यनागुली जितः सुनानं छाय्‌ मभिंके माःगु?”
1CO.10.31	अय्‌जूगुलिं छिमिसं नःसां त्‍वंसां न्‍ह्यागु याःसां परमेश्वरया महिमाया निंतिं या। 
1CO.10.32	छिमिसं यानाः यहूदीतय्‌त, यहूदीमखुपिन्‍त अले परमेश्वरयागु मण्‍डलीयात पंगः वय्‌के मते। 
1CO.10.33	जिं याना च्‍वना थें तुं छिमिसं नं यायेगु स्‍व। जिं थःत जक भिंकेगु मस्‍वसे न्‍ह्यागु याःसां कर्पिन्‍त निं भिंकेगु स्‍वयाच्‍वना। गथे यानाः इपिं फुक्‍कसिनं परमेश्वरयात विश्वास याये फइ धकाः मतिइ तयाः जिं फुक्‍कसितं भिनिगु ज्‍याखँ यानाच्‍वना।
1CO.11.1	ख्रीष्‍टं यानादी थें तुं जिं नं यानाच्‍वनागुलिं, जिं याना च्‍वंथें तुं छिमिसं नं याना च्‍वँ। 
1CO.11.2	छिमिसं जितः लुमंका च्‍वंगुलिं व जिं स्‍यना थें च्‍वनाच्‍वंगुलिं छिमित स्याबास! 
1CO.11.3	अय्‌नं छता खँ न्‍यँ – न्‍ह्याम्‍ह मिजंयागु छ्यं ख्रीष्‍ट खः, अले मिसायागु छ्यं वया भाःत खः, अले ख्रीष्‍टयागु छ्यं परमेश्वर खः धयागु खँ छिमिसं थुइके माल। 
1CO.11.4	अय्‌जूगुलिं प्रार्थना यायेबलय्‌ व अगमवाणी कनीबलय्‌ मिजंतय्‌सं छ्यं त्‍वपुया तल धाःसा वं ख्रीष्‍टयात क्‍वह्यंकूगु जुइ। 
1CO.11.5	अथे हे मिसातय्‌सं थःगु छ्यं त्‍वमपुसे प्रार्थना यात धाःसा वा अगमवाणी कन धाःसा वं थः भाःतयात क्‍वह्यंकूगु जुइ। थज्‍याःम्‍ह मिसा छ्यं छगलं सँ खाना तःम्‍ह थें खः। 
1CO.11.6	थथे छ्यं त्‍वपुइ मयःम्‍ह मिसां सुचुक सँ खाना छ्वयेगु हे बांलाः। अय्‌नं सुचुक सँ खायेगु व चिहाकय्‌क चायेगु लज्‍यायागु खँ खःसा वं छ्यं त्‍वपुइ माः।
1CO.11.7	मिजंतय्‌सं थःगु छ्यं त्‍वपुइ म्‍वाः छाय्‌धाःसा मिजंत परमेश्वरयागु रूप व शोभा खः, तर मिसा मिजंया शोभा खः।
1CO.11.8	मिजं मिसापाखें दुगु मखु बरु मिसा मिजंपाखें दुगु खः। 
1CO.11.9	मिसाया निंतिं मिजं दय्‌कातःगु मखु, बरु मिजंया निंतिं मिसा दय्‌कातःगु खः।
1CO.11.10	उकिं भाःतयागु खँ मानय्‌ याना धकाः स्‍वर्गदूततय्‌त क्‍यनेत मिसातय्‌सं थः थःगु छ्यं त्‍वपुइ माः।
1CO.11.11	अथेजूसां प्रभुया न्‍ह्यःने मिसातय्‌त मिजंत मदय्‌क मगाः, अले हानं अथे हे मिजंतय्‌त मिसात मदय्‌क मगाः। 
1CO.11.12	मिसात मिजंतय्‌पाखें दुगु खः थें मिजंत नं मिसातय्‌पाखें बूपिं खः। थ्‍व फुक्‍कं सृष्‍टि यानादीम्‍ह परमेश्वरपाखें जूगु खः।
1CO.11.13	छिमिसं हे बिचाः याना स्‍व – छ्यं त्वमपुसे मिसातय्‌सं परमेश्वरयात प्रार्थना यायेगु बांलाः ला? 
1CO.11.14	मिजंतय्‌सं ताहाःकय्‌क सँ लहिना तयेगु बांमलाः धकाः ला झीसं अथें स्‍यू नि। 
1CO.11.15	मिसातय्‌सं ताहाःकय्‌क सँ लहिना तयेगु तसकं बांलाः। छ्यं त्‍वपुइत हे मिसातय्‌त ताहाःकगु सँ बियातःगु खः। 
1CO.11.16	थ्‍व खँय्‌ सुं मनुखं जवाःसवाः याः वःसा वयात जिं थुलि हे जक धाये – थ्‍व बाहेक जिमिगु मेगु थितिकुति मदु। अले मण्‍डलीइ मेगु थितिकुति नं मदु।
1CO.11.17	आः धायेत्‍यनागु खँय्‌ धाःसा जिं छिमित च्‍वछाय्‌ मफु, छाय्‌धाःसा छिमिसं मण्‍डलीइ मुनेबलय्‌ भिंगु ज्‍या यायेगु स्‍वयाः मभिंगु ज्‍या यानाच्‍वंगु दु। 
1CO.11.18	न्‍हापां ला जिं छिमि दथुइ ल्‍वापु दु धयागु खँ न्‍यना तयागु दु। थ्‍व खँ ला जितः नं खः थें च्‍वन। 
1CO.11.19	भिंम्‍ह मनू म्‍हसीकेत ला थथे ल्‍वापु नं दये माः मखु ला?
1CO.11.20	छिपिं फुक्‍कं छथाय्‌ मुनिगु प्रभु भ्‍वय्‌ नयेत मखु खनिसा 
1CO.11.21	छाय्‌धाःसा नयेबलय्‌ छिपिं फुक्‍कसिनं थःगु ब्‍वतिं मेपिं स्वयाः न्‍हापालाका नइ। थुकथं गुलिं ला नये मखंका नं च्‍वनी, अले गुलिसिनं भ्‍यभ्‍यलुक्‍क नं त्‍वनी। 
1CO.11.22	थथे नयेत्‍वने यायेत छिमि थः थःगु छेँ मदु ला? छिमिसं नयेमखंपिं मनूतय्‌गु इज्‍जत कायेत्‍यनागु ला? थथे यानाः छिमिसं परमेश्वरयागु मण्‍डलीयात हेपय्‌ यानागु ला? थज्‍याःगु खँय्‌ जिं छिमित छु धाये? जिं छिमित भिंपिं मनूत खः धकाः धाये फइ ला? जिं छिमित भिंपिं मनूत खः धकाः धाये मफु।
1CO.11.23	प्रभुं हे जितः स्‍यनादीगु खँ जिं छिमित स्‍यना बियागु खः। येशूयात ज्‍वंकूगु चान्‍हय्‌ वय्‌कलं मरि कयाः 
1CO.11.24	परमेश्वरयात सुभाय्‌ बियादिल। अले मरि कुचा थलाः थथे धयादिल – “छिमित बियागु थ्‍व जिगु म्‍ह खः। जितः लुमंकेत छिमिसं थथे हे यायेगु या।” 
1CO.11.25	नये धुंकाः वय्‌कलं अथे हे ख्‍वला कयाः थथे धयादिल – “थ्‍व ख्‍वला जिगु हि हाय्‌का यानागु परमेश्वरयागु न्‍हूगु बाचा खः। जितः लुमंकेत थथे ख्वलां त्वनेगु यायेगु या।”
1CO.11.26	प्रभु मझातले थ्‍व मरि व थ्‍व ख्‍वलाय्‌ च्‍वंगु दाखमद्य छिमिसं नयेत्‍वनिबलय् प्रभु सिनादीगु खँ फुक्‍कसित कंगु जुइ।
1CO.11.27	अय्‌जूगुलिं अयोग्य रितिं सुनानं थ्‍व मरि व थ्‍व ख्‍वलाय्‌ च्‍वंगु त्‍वन धाःसा प्रभुयागु म्‍ह व हिया दोष लाइ। 
1CO.11.28	थथेजूगुलिं फुक्‍क मनूतय्‌सं थः थःगु मन जाँचय्‌ याना स्‍व। अले जक मरि न, ख्‍वलाय्‌ च्‍वंगु नं त्‍वँ। 
1CO.11.29	छाय्‌धाःसा प्रभुया म्‍हयात म्‍हमसीकं सुनां नयेत्वने याइ वं नःगु व त्वंगुलिं थःके सजाँय हइ। 
1CO.11.30	उकिं हे ला खःनि, छिपिं मध्‍ये यक्‍व हे म्‍हंमफु, बमलाः अले सिना नं वन।
1CO.11.31	झीसं थः थःगु मन जाँचय्‌ याना स्‍वःगु जूसा परमेश्वरयागु सजाँय फये माली मखुगु। 
1CO.11.32	सजाँय फयेबलय्‌ संसारयापिं मनूत नापं नाश मजुइमा धकाः प्रभुं झीत कजय्‌ यानाः ख्‍याच्‍वः बियादीगु खः।
1CO.11.33	अय्‌जूगुलिं यःपिं दाजुकिजापिं, प्रभुयागु भ्‍वय्‌ नयेत मुनीबलय्‌ छम्‍हं मेम्‍हय्‌सित पिया च्‍वनेगु या। 
1CO.11.34	सुं मनूया नयेपित्‍याइगु जूसा वं छेँय्‌ हे न। थुकथं प्रभुयागु भ्‍वय्‌ नयेबलय्‌ छिपिं दोषी ठहरय्‌ जुइ माली मखु। मेगु खँ धाःसा जिं आम्‍कन वयेबलय्‌ हे मिलय्‌ याये।
1CO.12.1	यःपिं दाजुकिजापिं, पवित्र आत्‍मां बियादीगु वरदानयागु सत्‍य खँ छु खः धकाः छिमिसं सीकि। 
1CO.12.2	छिपिं विश्वासी जुइ न्‍ह्यः छिपिं नमवाइपिं मूर्तितय्‌त पुजा याइपिं खः धकाः छिमिसं सि हे स्‍यू। 
1CO.12.3	अय्‌जूगुलिं थ्‍व छता खँ छिमिसं लुमंका ति, परमेश्वरया आत्‍माय्‌ जुयाः नवाइपिं सुनानं हे येशूयात सराः लायेमा धकाः धाइमखु। अले हानं पवित्र आत्‍मा दुपिं मनूतय्‌सं जक येशूयात प्रभु धकाः धाये फइ।
1CO.12.4	थी थी वरदान विश्वासीतय्‌त बियातःगु जूसां, वरदान बियादीम्‍ह ला छम्‍ह हे पवित्र आत्‍मा जक खः। 
1CO.12.5	प्रभुयागु सेवा ला तःताकथं याये फु। न्‍ह्यागुकथं सेवा याःसां छम्‍ह हे प्रभुयागु सेवा यायेगु खः।
1CO.12.6	थज्‍याःगु ज्‍या तःताकथं याये फु, फुक्‍क ज्‍या यायेत झीत शक्ति बियादीम्‍ह ला छम्‍ह हे परमेश्वर खः।
1CO.12.7	फुक्‍क विश्वासीत भिना वइगु ज्‍या याये फयेमा धकाः हे परमेश्वरं झीत पवित्र आत्‍मा बियादीगु खः। 
1CO.12.8	अले थ्‍व हे पवित्र आत्‍मां छम्‍हय्‌सित बुद्धि बियादीसा मेम्‍हय्‌सित ज्ञान बियादी। 
1CO.12.9	थ्‍व हे पवित्र आत्‍मां छम्‍हय्‌सित तःधंगु विश्वास बियादीसा मेम्‍हय्‌सित ल्‍वय्‌ लाय्‌केगु शक्ति बियादी। 
1CO.12.10	थ्‍व हे पवित्र आत्‍मां छम्‍हय्‌सित अजूचायापुगु ज्‍या यायेगु शक्ति बियादीसा मेम्‍हय्‌सित अगमवाणी कने फइगु शक्ति बियादी। अथे हे गुम्‍हय्‌सित आत्‍मा म्‍हसीकेगु शक्ति बियादी। गुम्‍हय्‌सितं थी थी भासं नवायेगु शक्ति बियादीसा, गुम्‍हय्‌सितं थुकथं थी थी भासं नवाःगु खँयात थुइका बीगु शक्ति बियादी। 
1CO.12.11	थथे थी थी वरदान बियादीम्‍ह थ्‍व हे पवित्र आत्‍मा खः। थ्‍व हे पवित्र आत्‍मां थःत यःथें फुक्‍कसित थी थी वरदान बियादी।
1CO.12.12	मण्‍डली म्‍ह थें खः। गथे तःता म्‍हब्व दःसां म्‍ह ला छगू हे जुइ। म्‍ह छगू हे जूसां तःता म्‍हब्व दइ। ख्रीष्‍ट नं अथे हे खः।
1CO.12.13	थथे हे झीपिं यहूदीत, यहूदीमखुपिं, दास, दास मखुपिं फुक्‍कं छम्‍ह हे पवित्र आत्‍मां बप्‍तिस्‍मा कयागुलिं छगू म्‍ह जूगु दु। अले झीपिं फुक्‍कसिके छम्‍ह हे पवित्र आत्‍मा च्‍वनादीगु दु।
1CO.12.14	म्‍ह नं छगू जक म्‍हब्व मखु, तःता म्‍हब्व मिलय्‌ जुयाः जक छगू म्‍ह जुइ। 
1CO.12.15	तुतिं – “जि ल्‍हाः मखु, अय्‌जूगुलिं जि म्‍हयागु मखु” धकाः धाःसा छु तुति म्‍हयागु हे मजुइ ला? 
1CO.12.16	थथे हे न्‍हाय्‌पनं नं – “जि मिखा मखु, अय्‌जूगुलिं जि म्‍हयागु मखु” धकाः धाःसा छु न्हाय्‌पं नं म्‍हयागु हे मजुइ ला? 
1CO.12.17	म्‍ह छम्‍हं मिखाया मिखा जक जूसा छुकिं न्‍यनेगु? अले हानं म्‍ह छम्‍हं न्‍हाय्‌पंया न्‍हाय्‌पं जक जूसा छुकिं नँतुनेगु?
1CO.12.18	म्‍हय्‌ च्‍वंगु म्‍हब्वत परमेश्वरयात यःथें तयादीगु खः। 
1CO.12.19	म्‍ह छम्‍हं छगू हे जक म्‍हब्व जूसा म्‍ह धयागु हे गनं जुइ? 
1CO.12.20	अथेजूगुलिं हे खः – छगू म्‍हय्‌ तःता म्‍हब्व दुगु।
1CO.12.21	उकिं मिखां ल्‍हाःयात – “छ जितः म्‍वाः” धकाः धाये फइ मखु। अले हानं छ्यनं तुतियात – “छ जितः म्‍वाः” धकाः धाये फइ मखु। 
1CO.12.22	अथे मखु, म्‍हय्‌ चिधंगु व बमलाःगु म्‍हब्व नं झीत मदय्‌क मगाः। 
1CO.12.23	गुगु म्‍हब्वयात झीसं बांलाः ताय्‌कि मखु उकियात हे झीसं बांलाक बिचाः याना च्वन। खनेमदुगु म्‍हब्वयात धाःसा बांलाक त्‍वपुया च्वन। 
1CO.12.24	बांलाःगु म्‍हब्वयात बिचाः याये म्‍वायेक, बरु चिधंगु व बांमलाःगु म्‍हब्वयात जक अप्‍वः बिचाः याये माय्‌क परमेश्वरं झीगु म्‍हय्‌ म्‍हब्वयात मिलय्‌ यानादीगु खः। 
1CO.12.25	अय्‌जूगुलिं म्‍हय्‌ च्‍वंगु म्‍हब्वत अलग जुयाच्‍वनी मखु, बरु फुक्‍कं थःथवय्‌ मिलय्‌ जुयाच्‍वनी। 
1CO.12.26	म्‍हय्‌ च्‍वंगु छगू म्‍हब्वयात जक दुःख जूसां फुक्‍क म्‍हब्वयात दुःख जुइ। अथे हे म्‍हय्‌ च्‍वंगु छगू म्‍हब्वयात जक तःधंकल धाःसां फुक्‍क म्‍हब्वत लय्‌ताइ।
1CO.12.27	अथे हे छिपिं फुक्‍कं ख्रीष्‍टयागु मण्‍डली खः। छिपिं छम्‍ह छम्‍ह ख्रीष्‍टयागु म्‍हय्‌ च्‍वंगु म्‍हब्वत खः। 
1CO.12.28	अय्‌जूगुलिं परमेश्वरं मण्डलिइ सुयात गन गन तये माः अन अन हे तयादीगु दु।
1CO.12.28	दकलय्‌ च्‍वय्‌ प्रेरितत,
1CO.12.28	वयां ल्यू अगमवक्तात,
1CO.12.28	वयां ल्यू गुरूत,
1CO.12.28	अले अजूचायापुगु ज्‍या याइपिं,
1CO.12.28	ल्‍वय्‌ लाय्‌के फुपिं,
1CO.12.28	मेपिन्‍त ग्‍वाहालि याइपिं,
1CO.12.28	मेपिन्‍त सल्‍लाह बीपिं,
1CO.12.28	अले हानं थी थी भासं नवाये फुपिं तयादीगु दु।
1CO.12.29	फुक्‍कं प्रेरितत जुइ मखु, अथे हे फुक्‍कं अगमवक्तात, फुक्‍क गुरूत, फुक्‍क अजूचायापुगु ज्‍या याइपिं जुइ मखु। 
1CO.12.30	थुपिं फुक्‍कसिनं हे ल्‍वय्‌ लाय्‌का बी फइ मखु, थुपिं फुक्‍कसिनं मथूगु थी थी भासं नवाये फइ मखु। अथे हे फुक्‍कसिनं थी थी भासं नवाःगु खँ थुइका बी फइ मखु। 
1CO.12.31	अय्‌जूगुलिं अज्‍ज तःधंगु वरदान कायेत स्‍वया च्‍वँ।
1CO.12.31	जिं अज्‍जं हे भिंगु लँ क्‍यने।
1CO.13.1	मनूतय्‌गु थी थी भासं व स्‍वर्गदूततय्‌गु भासं हे नवाये सःसां जिं कर्पिन्‍त माया मयात धाःसा जिं अथे नवाःगु खँ भुस्‍याः व गं थाःगु थें जक जुइ। 
1CO.13.2	अगमवाणी कनेगु वरदान बिया तःसां, अले हानं फुक्‍क ज्ञान दुसां, फुक्‍क गुप्‍ति खँ थुइके फुसां, पहाड हे ल्‍यहें थनिगु विश्वास दुसां, जिके माया धयागु मदुसा जि छुं नं मखु।
1CO.13.3	थःके दुगु फुक्‍कं नयेमखंपिन्‍त इना ब्‍यूसां, अले थःगु हे म्‍हयात तकं छ्वय्‌के ब्‍यूसां जिके माया धयागु मदुसा जिं यानागु फुक्‍कं सितिं वनी।
1CO.13.4	माया दुम्‍ह मनुखं सह यानाच्‍वनी व दया याइ। नुगः मुइकी मखु, थः थःम्‍हं तुं तःधंछुया जुइ मखु, अले घमण्‍ड याइ मखु। 
1CO.13.5	माया दुम्‍ह मनू छुच्‍चा जुइ मखु, वं थः जक भिंकेगु स्‍वइ मखु, तंम्‍वय्‌की मखु, अले जुइ धुंकूगु बांमलाःगु व मभिंगु लुमंका तइ मखु। 
1CO.13.6	मभिंगु बांमलाःगु खँय्‌ माया दुम्‍ह मनू लय्‌ताइ मखु, बरु सत्‍य खँय्‌ लय्‌ताइ। 
1CO.13.7	माया दुम्‍ह मनुखं न्‍ह्याबलें सह यानाच्‍वनी, न्‍ह्याबलें विश्वास याइ, न्‍ह्याबलें आशा यानाच्‍वनी, अले न्‍ह्याबलें मनयात थातं तयाच्‍वनी।
1CO.13.8	माया सदां दयाच्‍वनी। अगमवाणी कनेगु वरदान धाःसा मदया वनी। थी थी भासं नवायेगु वरदान नं मदया वनी। ज्ञान नं मदया वनी। 
1CO.13.9	झीत वरदान बियातःगु ज्ञान पूमवं, अले अगमवाणी कनेगु नं पूमवं। 
1CO.13.10	पूवंगु वल कि पूमवंगु फुक्‍क मदया वनी।
1CO.13.11	मचाबलय्‌ जिं मस्‍तय्‌सं थें नवायेगु, मस्‍तय्‌सं थें मतिइ तयेगु, मस्‍तय्‌सं थें बिचाः यायेगु। आः जि तःधि जुइ धुन, उकिं जिं मचाबलय्‌यागु फुक्‍कं त्‍वःता छ्वये धुन। 
1CO.13.12	आः ला झीसं न्‍हाय्‌कनय्‌ थें जक बुल्‍लुक खनाच्‍वना। अबलय्‌ धाःसा झीसं चूलाक हे स्‍वये दइतिनि। आः ला जिं पूवंक मस्‍यूनि। अबलय्‌ धाःसा परमेश्वरं जिगु खँ पूवंक स्‍यू थें तुं जिं नं पूवंक सी।
1CO.13.13	अय्‌जूसां विश्वास, आशा व माया, थुपिं स्‍वता धाःसा दया हे च्‍वनी, तर उपिं मध्‍यय्‌ दकलय्‌ तःधंगु ला माया खः।
1CO.14.1	अय्‌जूगुलिं छिमिसं कर्पिन्‍त माया यायेगु कुतः या। आत्‍मायागु वरदान कायेत नं कुतः या। अज्‍ज ला अगमवाणी कनेगु वरदान कायेत स्‍व। 
1CO.14.2	थी थी भासं नवाइम्‍ह मनुखं मनूत नाप नवाःगु मखु बरु परमेश्वर नाप नवाःगु खः। वं नवाःगु खँ सुनानं थुइ मखु। आत्‍मायागु शक्तिं वं गुप्‍ति खँ ल्‍हानाच्‍वंगु खः। 
1CO.14.3	अगमवाणी कनिम्‍हय्‌सिनं ला मनूत नाप हे खँ ल्‍हाइ, अले थुकिं मनूतय्‌त ग्‍वाहालि, साहस व शान्‍ति बी। 
1CO.14.4	थी थी भासं नवाइम्‍ह मनुखं थःत जक हे भिंकी, अगमवाणी कनिम्‍हय्‌सिनं ला मण्‍डलीयात हे भिंकी।
1CO.14.5	छिपिं फुक्‍कसिनं थी थी भासं नवाये फयेमा धकाः जिं मनं तुना। अज्‍ज ला छिपिं फुक्‍कसिनं अगमवाणी कनेगु वरदान काये फयेमा धकाः जिं झन अप्वः मनं तुना च्‍वना। थी थी भासं नवाइम्‍ह मनू स्‍वयाः अगमवाणी कनिम्‍ह मनू यक्‍व हे तःधं। अले थी थी भासं नवाःगु खँ कर्पिन्‍त थुइका बी फुसा जक मण्‍डलीयात भिंकी, मखुसा भिंकी मखु।
1CO.14.6	अय्‌जूगुलिं यःपिं दाजुकिजापिं, छिमि थाय्‌ वयाः जिं थी थी भासं नवाःसा छिमित छु ज्‍यालगय्‌ जुइ? थी थी भासं नवायेगु स्‍वयाः परमेश्वरं जितः क्‍यनादीगु खँ, ज्ञानयागु खँ, अगमवाणी, अले शिक्षा न्‍यंकुसा हे जक छिमित ज्‍यालगय्‌ जुइ। 
1CO.14.7	बाँसुरी पुइबलय्‌ व वीणा थायेबलय्‌ त्‍याजिक सः पिमज्‍वःसा मनूतय्‌सं थुकिया लय्‌ थुइका काये फइ मखु। 
1CO.14.8	तुरही पूम्‍हय्‌सिनं बांलाक ध्‍वाथुइक मपूसा लडाइँ वनेत सु न्‍ह्यब्‍वाइ?
1CO.14.9	अथे हे तुं छिमिसं थी थी भासं नवाःगु ध्‍वामथूसा छिमिगु खँ सुनानं थुइके फइ मखु। छिमिसं फसय्‌ नवाःगु थें जक जुइ।
1CO.14.10	संसारय्‌ तःता भाय्‌ दु, अय्‌नं न्‍ह्यागु भाय्‌या थः थःगु हे अर्थ दु। 
1CO.14.11	सुनानं ल्‍हाःगु भाय्‌ मथूसा जितः व मनू मेगु देशय्‌ च्‍वंम्‍ह थें जुइ, अथे हे वयात नं जि मेगु देशय्‌ च्‍वंम्‍ह थें जुइ। 
1CO.14.12	आत्‍मां बीगु वरदानयात छिमिसं यय्‌काच्‍वंगु दु। अय्‌जूगुलिं मेमेगु वरदान स्‍वयाः मण्‍डलीयात भिनिगु व बल्‍लाना वइगु वरदान कायेत कुतः या।
1CO.14.13	अय्‌जूगुलिं थी थी भासं नवाइम्‍ह मनुखं अथे थःम्‍हय्‌सिनं नवानागु खँयात थुइका नं बी फयेमा धकाः प्रार्थना याये माः। 
1CO.14.14	मथूगु भासं जिं प्रार्थना याःसा जिगु आत्‍मां ला प्रार्थना याइ, जिगु मनं धाःसा थुकी ब्‍वति काइ मखु।
1CO.14.15	अय्‌जूसा जिं छु यायेगु लय्‌? जिं प्रार्थना यायेबलय्‌ जिगु आत्‍मां नं जिगु मनं नं याये माः। अथे हे म्‍ये हालेबलय्‌ जिगु आत्‍मां नं जिगु मनं नं हाले माः। 
1CO.14.16	परमेश्वरयात सुभाय्‌ बीत छंगु आत्‍मां जक प्रार्थना याःसा मेपिं न्‍यना च्‍वंपिन्‍सं मथुइकं गथे यानाः “आमेन” धकाः धायेगु? 
1CO.14.17	थथे छं परमेश्वरयात ब्‍यूगु सुभाय्‌ तसकं हे बांलाःसां थुकिं मेपिन्‍त भिंकी मखु।
1CO.14.18	छिमिसं स्‍वयाः जिं थी थी भासं नवाये फु, उकिं जिं परमेश्वरयात सुभाय्‌ बी। 
1CO.14.19	मण्‍डली मुनाः सेवा यायेबलय्‌ धाःसा द्वःछिगू खँग्‍वः नवायेगु स्‍वयाः मेपिन्‍सं थुइक न्‍यागू हे जक खँग्‍वलं स्‍यनेगु यः।
1CO.14.20	यःपिं दाजुकिजापिं, थुइकेगु सीकेगु खँय्‌ छिपिं मस्‍त थें जुइ मते। मभिंगु खँय्‌ धाःसा छिपिं मस्‍त थें जु। थुइकेगु व सीकेगु खँय्‌ छिपिं तःधिपिं थें जु। 
1CO.14.21	धर्मशास्‍त्रय्‌ नं थथे च्‍वयातःगु दु –
1CO.14.21	“मथूगु भाय्‌ ल्हाइपिं मनूतय्‌गु म्हुतुं
1CO.14.21	व परदेशीतय्‌गु म्हुतुं
1CO.14.21	जिं थः मनूत नापं खँ ल्‍हाये।
1CO.14.21	अय्‌नं इमिसं जिगु खँ न्‍यनी मखु।”
1CO.14.22	अय्‌जूगुलिं थी थी भाय्‌ विश्वास याना च्वंपिनिगु निंतिं मखु, तर विश्वास मयाःपिनिगु निंतिं चिं खः। तर अगमवाणी विश्वास मयाःपिनिगु निंतिं मखु, तर विश्वास याना च्वंपिंनिगु निंतिं खः। 
1CO.14.23	मण्‍डलीइ फुक्‍क मुना च्‍वनीबलय्‌ थथे फुक्‍कसिनं थी थी भासं नवाना च्‍वनीबलय्‌ विश्वास मयाःनिपिं व छुं मस्‍यूपिं मनूत वल धाःसा इमिसं छिमित “वें” धकाः मधाइ ला? 
1CO.14.24	अथे हे अगमवाणी कना च्‍वंबलय्‌ विश्वास मयाःनिम्‍ह सुं मनू वल धाःसा वं वचन न्‍यनाः थःगु पापया पश्‍चाताप याइ। थुकथं थःम्‍हं थःत नं जाँचय्‌ याइ। 
1CO.14.25	वयागु नुगलय्‌ च्‍वंगु गुप्‍ति खँ नं सी दइ। अले वं “धात्‍थें हे परमेश्वर छिपिं नापदी खनि” धकाः क्‍वछुनाः परमेश्वरयात तःधंकी।
1CO.14.26	यःपिं दाजुकिजापिं, जिगु धापू छिमिसं थुल ला? छिपिं फुक्‍कं छथाय्‌ मुनाः परमेश्वरयात सेवा यायेबलय्‌ छम्‍हय्‌सिनं भजन यायेगु, छम्‍हय्‌सिनं स्‍यनेगु, छम्‍हय्‌सिनं परमेश्वरं क्‍यनादीगु खँ न्‍यंकेगु, छम्‍हय्‌सिनं थी थी भासं नवायेगु, अले छम्‍हय्‌सिनं थथे थी थी भासं नवाःगु थुइका बीगु याये माः। थ्‍व फुक्‍क ज्‍यां मण्‍डलीयात भिंकिगु जुइ माः।
1CO.14.27	थी थी भासं नवायेगु ज्‍या निम्‍ह स्‍वम्‍हय्‌सिनं स्‍वयाः अप्‍वःसिनं याये मज्‍यू। व नं पालंपाः याये माः। अले थथे थी थी भासं नवाःगु खँयात छम्‍हय्‌सिनं थुइकाबीगु याये माः। 
1CO.14.28	अय्‌नं थी थी भासं नवाःगु खँ थुइका बीम्‍ह सुं नं मदुसा मण्‍डलीइ अथे थी थी भासं नवाके मते। थज्‍याःम्‍ह मनुखं थःलिसे व परमेश्वरलिसे जक अथे नवायेगु याये माः, मण्‍डलीइ वयाः नवाये मज्‍यू।
1CO.14.29	अले हानं अगमवाणी कनेगु नं निम्‍ह स्‍वम्‍हय्‌सिनं जक याये माः। थथे इमिसं न्‍यंकीगु वचनयात खः ला कि मखु धकाः जाँचय्‌ याये माः। 
1CO.14.30	थथे नवाना च्‍वनीबलय्‌ परमेश्वरं अन दुपिं सुयातं नवायेत धयादिल धाःसा नवाना च्‍वंम्‍हय्‌सिनं दिना बी माः। 
1CO.14.31	छम्‍ह छम्‍ह यानाः छिपिं फुक्‍कसिनं अगमवाणी कने ज्‍यू। अले जक फुक्‍कसिनं स नं सय्‌की, अले साहस नं दइ। 
1CO.14.32	अगमवाणी कनेगु वरदान दुपिं मनूतय्‌सं थःत बसय्‌ तये माः। 
1CO.14.33	न्‍ह्यःनेलाःथें यायेत झीत परमेश्वरं सःतादीगु मखु बरु बांलाक यायेत अले मिलय्‌ जुइत सःतादीगु खः।
1CO.14.34	मण्‍डलीइ सेवा यायेबलय्‌ मिसातय्‌सं नवाये मज्‍यू। इमित नवाके मज्‍यू। व्‍यवस्‍थां धाःकथं इपिं अधिनय्‌ च्‍वने माः। 
1CO.14.35	इमिसं छुं खँ सीके मास्‍ति वःसा छेँय्‌ थः भाःतयाके न्‍यने माः। मण्‍डलीइ मिसातय्‌सं नवायेगु तसकं हे बांमलाःगु खँ खः।
1CO.14.36	परमेश्वरयागु वचन छिमिगु पाखें हे दुगु खः ला? परमेश्वरयागु वचन छिमिथाय्‌ जक वःगु खः ला? 
1CO.14.37	सुनानं थः अगमवक्ता व परमेश्वरयागु वरदान दुम्‍ह मनू खः धकाः बिचाः याःसा वं जिं च्‍वयाच्‍वनागु थ्‍व खँ परमेश्वरयागु उजं खः धकाः सीके माः। 
1CO.14.38	जिगु थ्‍व खँयात सुनानं मन्‍यंसा वयागु खँ नं न्‍यने मते।
1CO.14.39	अय्‌जूगुलिं यःपिं दाजुकिजापिं, अगमवाणी कनेगु वरदान कायेत कुतः या। अय्‌नं थी थी भासं नवाइपिन्‍त नं पने मते। 
1CO.14.40	न्‍ह्यागु हे ज्‍या याःसां पालंपाः व बांलाक या।
1CO.15.1	यःपिं दाजुकिजापिं, छिमिसं आः तक नं विश्वास यानाः मानय्‌ यानाच्‍वंगु जिं न्‍यंकागु भिंगु खँ आः हानं छिमित लुमंका बी मास्‍ति वल। 
1CO.15.2	जिं न्‍यंकागु भिंगु खँयात छिमिसं क्‍वात्तुक विश्वास याना च्‍वंसा छिमित मुक्ति दइ, विश्वास याना मच्‍वंसा छिमित मुक्ति दइ मखु।
1CO.15.3	धर्मशास्‍त्रय्‌ च्‍वया तः थें ख्रीष्‍ट हे झीगु पापयागु निंतिं सिनादिल धकाः जितः धयादीगु तःधगुं खँ हे जिं छिमित कना बियागु खः।
1CO.15.4	धर्मशास्‍त्रय्‌ च्‍वया तःथें सीम्‍ह ख्रीष्‍टयात थुना बिल, अले स्‍वन्‍हु दय्‌काः हानं म्‍वाना झाल।
1CO.15.5	अले वय्‌कः केफासयाथाय्‌ खने दय्‌कः झाल। लिपा झिंनिम्‍ह प्रेरिततय्‌थाय्‌ नं झाल।
1CO.15.6	लिपा हानं वय्‌कः न्‍यासलं मयाक चेलात मुना च्‍वंथाय्‌ खने दय्‌कः झाल। थुपिं मध्‍ये गुलिं मनूत थौं तक नं म्‍वाना हे च्‍वंगु दनि, गुलिं सिना वने नं धुंकल। 
1CO.15.7	थुयां लिपा याकूबयाथाय्‌, अले हानं फुक्‍क प्रेरिततय्‌थाय्‌ वय्‌कः खने दय्‌कः झाल।
1CO.15.8	दकलय्‌ लिपा ई मत्य्‌क बूम्ह मनूया थाय्‌ थें वय्‌कः जिथाय्‌ नं झाल।
1CO.15.9	उकिं जि ला प्रेरितत मध्‍ये दकलय्‌ चिधंम्‍ह खः। परमेश्वरयात विश्वास याना जूपिन्‍त सास्ति बिया जुइ धुनागुलिं जितः प्रेरित धकाः धाये मल्‍वः।
1CO.15.10	अथेसां परमेश्वरं जितः दया माया यानादीगुलिं जि थथे जुइ खन। वय्‌कलं जितः दया माया यानादीगु नं ला जिं सितिं मछ्वया। फुक्‍क प्रेरिततय्‌सं स्‍वयाः नं जिं यक्‍व दुःख सियाः ज्‍या यानाच्‍वनागु दु। जिं हे जक ला थथे ज्‍या यानाच्‍वनागु मखु, बरु जितः ज्‍या याकातःगु ला परमेश्वरयागु दया मायां खः। 
1CO.15.11	थथे थ्‍व भिंगु खँ छिमित जिं कनागु जूसां, मेपिं प्रेरिततय्‌सं कंगु जूसां जिपिं फुक्‍कसिनं न्‍यंकागु थ्‍व हे खँ खः। अले थ्‍व हे खँयात छिमिसं नं विश्वास यानाच्‍वन।
1CO.15.12	जिमिसं छिमित “सी धुंकूम्‍ह ख्रीष्‍ट हानं म्‍वाना वल” धकाः न्‍यंका जुया धाःसा हानं छिपिं मध्‍ये गुम्‍हं गुम्‍हय्‌सिनं सीम्‍ह म्‍वाना वइ मखु धकाः गथे धाये फत? 
1CO.15.13	थथे धाःगु खँ खत धाःसा ख्रीष्‍ट नं सिनाः म्‍वाना वःगु मखुत। 
1CO.15.14	ख्रीष्‍ट हानं म्‍वाना वःगु मखु धकाः धाःगु खँ सत्‍य खःसा जिमिसं न्‍यंका जुइ माःगु नं मन्‍त, अले छिमिसं ख्रीष्‍टयात विश्वास याःगु नं ज्‍यालगय्‌ मजुल। 
1CO.15.15	थुलि जक मखु, परमेश्वरयात बांमलाक जिमिसं मखुगु खँ ल्‍हाना जुयागु जुल, छाय्‌धाःसा वय्‌कलं ख्रीष्‍टयात हानं म्‍वाकादिल धकाः जिमिसं न्‍यंका जुया। अले सीपिं हानं म्‍वाना वइ मखुत धकाः धाःगु खँ सत्‍य खःसा वय्‌कलं नं ख्रीष्‍टयात हानं म्‍वाकूगु नं खइ मखु। 
1CO.15.16	सीपिन्‍त म्‍वाकी मखुत धयागु जूसा ख्रीष्‍टयात नं म्‍वाकूगु मखुत। 
1CO.15.17	अले ख्रीष्‍ट सिनाः हानं म्‍वाना वःगु मखु धयागु जूसा छिमिसं विश्वास यानाच्‍वंगु नं सितिं वन, अले छिपिं आः तक नं पापी हे तुं जुयाच्‍वंगु दनि। 
1CO.15.18	थथे खः धयागु जूसा ख्रीष्‍टयात विश्वास यानाः सिना वंपिं विश्वासीत नं पापय्‌ हे लानाच्‍वंगु दनी। 
1CO.15.19	ख्रीष्‍टयाके झीसं यानाच्‍वनागु आशा थ्‍व जीवन दतलेयात जक खः धयागु जूसा झीपिं संसारय्‌ च्‍वंपिं स्‍वयाः नं तसकं मायावंपिं जुल।
1CO.15.20	सीम्‍ह ख्रीष्‍ट हानं म्‍वाना वःगु खँ सत्‍य खः। अय्‌जूगुलिं सीपिं हानं म्‍वाकीतिनि धयागु खँ नं सत्‍य खः धकाः थुकिं हे सी दत।
1CO.15.21	छम्‍ह मनुखं यानाः फुक्‍क मनूत सी माल, अथे हे छम्‍ह मनुखं हे यानाः फुक्‍क मनूत सीसां हानं म्‍वाइ। 
1CO.15.22	गथे आदमं यानाः झीपिं सी माल, अथे हे ख्रीष्‍टं यानाः झीपिं सिनाः नं म्‍वाना वइ।
1CO.15.23	तर फुक्‍क पालंपाः जुइ। दकलय्‌ न्‍हापा ख्रीष्‍ट म्‍वात, अले ख्रीष्‍ट हानं थन झायादीबलय्‌ वय्‌कःयापिं मनूत म्‍वाइ। 
1CO.15.24	अले तिनि दक्‍व फुक्‍कं मदय्‌का छ्वयादी। अबलय्‌ ख्रीष्‍टं फुक्‍क शासन, अधिकार व शक्ति मदय्‌का छ्‌वयाः राज्‍य परमेश्वर बाःयात लः ल्‍हानादी। 
1CO.15.25	अथेसां ख्रीष्‍टया फुक्‍क शत्रुतय्‌त बुकाः परमेश्वरं वय्‌कःयागु पालि तःले मततले वय्‌कलं हे राज्‍य यानादी।
1CO.15.26	दकलय्‌ लिपा नाश जुइम्‍ह शत्रु ला “मृत्‍यु” खः। 
1CO.15.27	धर्मशास्‍त्रय्‌ नं थथे च्‍वयातःगु दु –
1CO.15.27	“परमेश्वरं फुक्‍कं ख्रीष्‍टयागु पालि
1CO.15.27	तःले तयादी।”
1CO.15.27	“फुक्‍कं” धाल धकाः परमेश्वरयात धाःगु मखु, छाय्‌धाःसा फुक्‍कं ख्रीष्‍टयागु पालि तःले तयादीम्‍ह ला वय्‌कः हे खः।
1CO.15.28	गुबलय्‌ दक्‍व फुक्‍कं ख्रीष्‍टयागु तःले लाइ, अबलय्‌ वय्‌कः थः थःम्‍हं तुं परमेश्वरयागु तःले च्‍वनादी, छाय्‌धाःसा फुक्‍कं वय्‌कःयागु पालि तःले तयादीम्‍ह परमेश्वर हे खः। थुकथं परमेश्वरं फुक्‍कसितं राज्‍य यानादी।
1CO.15.29	हानं म्‍वाना वइ मखुगु जूसा सीपिनिगु निंतिं बप्‍तिस्‍मा काइपिं मनूतय्‌त छु ज्‍यालगय्‌ जुल? सीपिं म्‍वाना वइ मखुगु खःसा इमिगु निंतिं छाय्‌ बप्‍तिस्‍मा बिया जुल?
1CO.15.30	जिपिं जक छाय्‌ न्‍ह्याबलें खतराय्‌ लाना च्‍वनेगु? 
1CO.15.31	यःपिं दाजुकिजापिं, छिमिगु विश्वासं यानाः जिं प्रभु येशू ख्रीष्‍टया न्‍ह्यःने छ्यं धस्‍वाकाः धयाच्‍वना – “जि न्‍हिन्‍हिं सिना च्‍वना।” 
1CO.15.32	मनूया बिचाः कथं एफिससय्‌ पशु नाप ल्‍वाःगु जूसा जितः छु फाइदा? सीपिन्‍त म्‍वाकी मखुगु जूसा मनूतय्‌सं धाः थें – “कन्‍हय्‌ ला झी सि हे सी, उकिं नयाः त्‍वनाः मोजमज्‍जा याना जूसां जिल नि।”
1CO.15.33	मूर्ख जुइ मते, “मभिंपिं लिसे बुला जूसा भिंपिं नं स्यना वनी।” 
1CO.15.34	भिंगु ज्‍याखँ यायेत न्‍ह्यलं चाय्‌कि, अले पाप यायेगु त्‍वःति। छिमित मछालापुकेत जिं थथे धयाच्‍वनागु खः, छाय्‌धाःसा छिपिं गुम्‍हं गुम्‍हय्‌सिनं परमेश्वरयात म्‍हसीके मफुनि।
1CO.15.35	सीपिं हानं गथे म्‍वाना वइ, अले म्‍वाना वये धुंकाः इमिगु म्‍ह गथे जुइ धकाः सुनानं न्‍यने फु। 
1CO.15.36	अय्‌ मूर्ख – ह्वलातःगु छुं नं पुसा ध्‍वमगिकं गथे बुया वइ? 
1CO.15.37	छ्व जूसां, न्‍ह्यागु जूसां छिमिसं उकियात पुसा हे जक ला पीनि, तःमागु मा हे ला पी मखु। 
1CO.15.38	छिमिसं बुँइ ह्वःगु पुसायात परमेश्वरं यःकथं मा दय्‌कादी। फुक्‍क पुसायात माकथं व ल्‍वय्‌क तःमा यानादी। 
1CO.15.39	फुक्‍कसिगु म्‍ह उथें जुइ मखु। मनूयागु म्‍ह छगू कथंयागु, अथे हे पशुयागु म्‍ह मेगु कथंयागु हे जुइ। अथे हे झंगःपंक्षियागु म्‍ह छगू कथंयागु जूसा, न्‍यायागु म्‍ह मेगु हे कथंयागु जुइ।
1CO.15.40	आकाशय्‌ च्‍वंगु निभाः, तिमिला, नगुतय्‌गु नं थःगु हे म्‍ह दु। अथे हे पृथ्‍वीइ च्‍वंपिनिगु नं थःगु हे म्‍ह दु। आकाशय्‌ च्‍वंपिनिगु जः छगू कथंयागु दु। अथे हे पृथ्‍वीइ च्‍वंपिनिगु जः मेगु कथंयागु। 
1CO.15.41	सूर्यया जः छगू कथंयागु, तिमिलाया जः मेगु कथंयागु। अथे हे नगुतय्‌गु जः नं मेगु कथंयागु जुइ। नगुतय्‌ नं थी थीकथंया जः दु।
1CO.15.42	सीपिन्‍त म्‍वाकीबलय्‌ नं थथे हे जुइ। मनूतय्‌गु सीम्‍ह थुना छ्वइबलय्‌ चा तुं जुया वनी। अले सीपिं म्‍वाना वये धुंकाः गुबलें सी माली मखु। 
1CO.15.43	मनूतय्‌गु सीम्‍ह थुनिबलय्‌ तसकं बांमलाः अले बमलाः। अले म्‍वाना वइबलय्‌ तसकं बांलाइ अले बल्‍लाइ। 
1CO.15.44	सीबलय्‌ चायागु म्‍ह जुयाः थुनी, अले आत्‍मायागु म्‍ह जुयाः म्‍वाइ। चायागु म्‍ह दु धासेंलि आत्‍मायागु म्‍ह नं दु।
1CO.15.45	धर्मशास्‍त्रय्‌ नं थथे च्‍वयातःगु दु – “दकलय्‌ न्‍हापायाम्‍ह आदम जीवन काःम्‍ह जुल। दकलय्‌ लिपायाम्‍ह आदम जीवन बीम्‍ह आत्‍मा जुल।”
1CO.15.46	दकलय्‌ न्‍हापा वःम्‍ह आत्‍मायागु म्‍ह मखु, बरु चायागु म्‍ह खः, अले लिपा तिनि आत्‍मायागु म्‍ह वल। 
1CO.15.47	दकलय्‌ न्‍हापायाम्‍ह आदम पृथ्‍वीयागु चां दय्‌कूम्‍ह खः, अले लिपायाम्‍ह आदम स्‍वर्गं वःम्‍ह खः। 
1CO.15.48	पृथ्‍वीयापिं मनूत चां दयेकूम्‍ह थें खः स्‍वर्गयापिं मनूत धाःसा स्‍वर्गं झाःम्‍ह मनू थें जुइ। 
1CO.15.49	गथे झीपिं पृथ्‍वीयागु चां दय्‌कूम्‍ह मनू आदम थें तुं जुल, अथे हे झीपिं स्‍वर्गं वःम्‍ह थें जुइ।
1CO.15.50	यःपिं दाजुकिजापिं, परमेश्वरं जितः धयादीगु सत्‍य खँ थ्‍व हे खः। थ्‍व संसारय्‌ म्‍वाना च्‍वंपिं मनूत स्‍वर्गय्‌ परमेश्वरयागु राज्‍यय्‌ दुथ्‍याइ मखु। अथे हे नाश जुइपिन्‍सं नाश मजुइके फइ मखु।
1CO.15.51	छिमिसं मस्‍यूनिगु खँ जिं छिमित कनाच्‍वनागु खः। झीपिं फुक्‍कं सी माली मखु। तर झीपिं फुक्‍क हिला वनी। 
1CO.15.52	दकलय्‌ लिपा तुरही पुया हयेवं मिखा फुति याये मलावं सीपिं हानं म्‍वाना वइ, अले गुब्‍सं सी माली मखुत। अले झीपिं म्‍वाना च्‍वंपिं नं हिला वनी।
1CO.15.53	छाय्‌धाःसा सीपिं म्‍वाना वये हे माः, अले सीमानिपिं गुब्‍सं मसीपिं जुइ हे माः।
1CO.15.54	थथे सीपिं म्‍वाना वये धुंकाः अले सी माःनिपिं सी म्‍वाःपिं जुइ धुंकाः धर्मशास्‍त्रय्‌ थथे च्‍वयातःगु खँ पूवनी –
1CO.15.54	“मृत्‍यु नाश जुया वन,
1CO.15.54	त्‍याःपिं हानं बुइ मखुत।”
1CO.15.55	“हे मृत्‍यु! ग्‍व छं त्‍याके फुगु?
1CO.15.55	छंगु शक्ति ग्‍व?”
1CO.15.56	मृत्‍युयागु शक्ति पाप खः। अले व्‍यवस्‍थां यानाः पाप बल्‍लानाच्‍वंगु खः। 
1CO.15.57	अय्‌जूगुलिं झी प्रभु येशू ख्रीष्‍टपाखें झीत त्‍याके बियादीम्‍ह परमेश्वरयात यक्‍व यक्‍व सुभाय्‌ दु।
1CO.15.58	अय्‌जूगुलिं यःपिं दाजुकिजापिं, क्‍वात्तुक विश्वास या, अले मन थातय्‌ लाकाः च्‍वँ। प्रभुयागु ज्‍या याना हे च्‍वँ। थथे छिमिसं याःगु ज्‍या सितिं वनी मखु धकाः ला छिमिसं सि हे स्‍यू।
1CO.16.1	यहूदियाय्‌ च्‍वंपिं परमेश्वरया मनूतय्‌त ग्‍वाहालि बीत भेटी कायेगु खँय्‌ गथे जिं गलातियाय्‌ च्‍वंगु मण्‍डलीतय्‌त धयागु खः अथे हे छिमिसं नं या।
1CO.16.2	छिमिसं थःम्‍हं कमय्‌ यानागुलिं लिकयाः गुलि बी फु उलि आइतबार पतिकं बियाः मुंका ति। थथे याःसा जि आम्‍कन वयेबलय्‌ भेटी कया च्‍वने माली मखु। 
1CO.16.3	जि आम्‍कन वयेबलय्‌ छिमिगु भेटी यरूशलेमय्‌ बीके छ्वयेत छिमि हे यःपिं मनूतय्‌त पौ बियाः छ्वया बी। 
1CO.16.4	जि थः हे वने माःसां इमित नं नापं ब्‍वना यंके।
1CO.16.5	माकेडोनिया वने माःगुलिं जि माकेडोनिया जुयाः जक छिमिथाय्‌ वये।
1CO.16.6	छिमिथाय्‌ वयाः जि छन्‍हु निन्‍हु च्‍वनेगु मतिइ दु, फुसा चिकुला ज्‍वःछि हे च्‍वने। अनं लिपा जि न्‍ह्याथाय्‌ वंसां छिमिसं जितः ग्‍वाहालि ब्‍यु। 
1CO.16.7	दुस्‍वः वये थें जक जि छिमिथाय्‌ वये मास्‍ति मवः। प्रभुं जितः धयादिल धाःसा जि छिमिथाय्‌ तःन्‍हु हे च्‍वनेगु मतिइ दु। 
1CO.16.8	अय्‌नं पेन्‍तिकोस नखः तक जि थन एफिससय्‌ हे च्‍वने। 
1CO.16.9	थन जिगु विरोधीत यक्‍व दुसां जिं थन तसकं हे तःधंगु ज्‍या पूवनिगु खना।
1CO.16.10	तिमोथी आम्‍कन वःसा वयात दुनुगलंनिसें लसकुस या, छाय्‌धाःसा जिं थें वं नं प्रभुयागु ज्‍या यानाच्‍वंगु दु।
1CO.16.11	छिपिं सुनानं वयात हेपय्‌ याये मते, बरु छिमिसं वयात जिथाय्‌ वयेत ग्‍वाहालि या। मेपिं दाजुकिजापिं नाप जिं वयागु लँ स्‍वयाच्‍वना।
1CO.16.12	किजा अपोल्‍लोसयात जिं मेपिं दाजुकिजापिं नाप आम्‍कन छ्वया हयेत तःकः धाये धुन, अय्‌नं वं वये मंमदय्‌का च्‍वन। लिपा लात धाःसा व वइ।
1CO.16.13	होश याना च्‍वँ, बल्‍लाक विश्वास याना च्‍वँ, अले मग्‍यासे बल्‍लाका च्‍वँ। 
1CO.16.14	न्‍ह्यागु हे ज्‍याखँ याःसां छिमिसं कर्पिन्‍त माया यानाः यायेगु या। 
1CO.16.15	स्‍तिफनसया छेँयापिन्‍त ला छिमिसं म्‍हसि हे स्‍यू। अखैयाय्‌ दकलय्‌ न्‍हापालाक विश्वासी जूपिं इपिं हे खः। इमिसं परमेश्वरया मनूतय्‌गु निंतिं थःत हे पानाच्‍वंगु दु।
1CO.16.16	यःपिं दाजुकिजापिं, स्‍तिफनस थें ज्‍याःपिनिगु खँ न्‍यनेगु या। अले इपिं नाप ज्‍या याना च्‍वंपिं मनूतय्‌गु खँ नं न्‍यँ। 
1CO.16.17	स्‍तिफनास, फोर्टुनाटस व अखाइकसपिं जिथाय्‌ वःगुलिं जि तसकं लय्‌ताः छाय्‌धाःसा इमिसं छिपिं मदुसां दु थें च्‍वंका बिल। 
1CO.16.18	छिमित थें इमिसं जितः नं तसकं न्‍ह्याइपुकल। थज्‍याःपिन्‍त झीसं हनेगु याये माः।
1CO.16.19	एशियाय्‌ च्‍वंगु मण्‍डलीपाखें छिमित ज्वजलपा धया हःगु दु। अकिलास व प्रिस्‍का अले इमिगु छेँय्‌ दुगु मण्‍डलीं नं प्रभुयागु नामं छिमित ज्‍वजलपा धया हःगु दु।
1CO.16.20	थन च्‍वंपिं फुक्‍क दाजुकिजापिन्‍सं नं छिमित ज्‍वजलपा धया हःगु दु। थःथवय्‌ यचु नुगलं माया यानाः ज्‍वजलपा यायेगु या।
1CO.16.21	जिगु ज्वजलपा जिं थःगु ल्‍हातं च्‍वयाच्‍वना।
1CO.16.22	प्रभुयात माया मयाइम्‍हय्‌सित धिक्‍कार दु। “हे जिमि प्रभु, झायादिसँ।”
1CO.16.23	प्रभु येशूयागु दया माया छिमित दयेमा।
1CO.16.24	वय्‌कःया पाखें छिपिं सकसित जिगु माया दु। आमेन!
2CO.1.1	परमेश्वरं हे ख्रीष्‍ट येशूयाम्‍ह प्रेरित याना तःम्‍ह पावलपाखें व झी किजा तिमोथीपाखें कोरिन्‍थय्‌ च्‍वंगु परमेश्वरया मण्‍डलीयात
2CO.1.2	छिमित झी परमेश्वर बाः व प्रभु येशू ख्रीष्‍टयागु दया माया व शान्‍ति दयेमा।
2CO.1.3	झी प्रभु येशू ख्रीष्‍टया परमेश्वर व बाःयात झीसं सुभाय्‌ बी हे माः। वय्‌कः दया माया दुम्‍ह व फुक्‍क कथंया सान्त्वना बियादीम्ह परमेश्वर खः। 
2CO.1.4	जिमित दुःखकष्‍ट जुइबलय्‌ वय्‌कलं हे सान्त्वना बियादी। थुकथं परमेश्वरं हे थथे जिमित सान्त्वना बियादीगुलिं जिमिसं नं दुःखकष्‍ट सियाच्‍वंपिन्‍त सान्त्वना बी फु। 
2CO.1.5	ख्रीष्‍टं यक्‍व दुःखकष्‍ट सियादी थें तुं जिमिसं नं दुःखकष्‍ट सियाच्‍वनागुलिं थ्‍व हे ख्रीष्‍टपाखें जिमित नं सान्त्वना दइतिनि। 
2CO.1.6	जिमिसं दुःखकष्‍ट सियाच्‍वनागुलिं छिमित सान्त्वना व मुक्ति दइ। परमेश्वरं जिमित सान्त्वना बियादिल धाःसा छिमित नं सान्त्वना दइ। अथे हे दुःखकष्‍ट जुइबलय्‌ जिमित थें छिमित नं सह याये फइगु शक्ति दइ। 
2CO.1.7	थथे जिमिसं छिमिके थ्‍व हे आशा यानाच्‍वनागु दु। गथे जिमिसं दुःखकष्‍ट सियाच्‍वना अथे हे छिमिसं नं दुःखकष्‍ट सिया च्‍वंगुलिं जिमित सान्त्वना दुगु थें छिमित नं सान्त्वना दइ।
2CO.1.8	यःपिं दाजुकिजापिं, एशियाय्‌ जिमित दुःखकष्‍ट जूगु खँ छिमिसं नं सीमा धयागु जिमिगु इच्‍छा दु। अबलय्‌ जिमित जू वःगु दुःखकष्‍ट तसकं हे तःधंगुलिं जिमिसं सह याये तक नं मफुत। म्‍वाइ थें हे मच्‍वने धुंकूगु।
2CO.1.9	जिमिसं ला “सि हे सित” धाये धुनागु। थःके भरोसा मतसे सीपिन्‍त म्‍वाकादीम्‍ह परमेश्वरयाके भरोसा तयेमा धकाः क्‍यनेत थथे जूगु खः। 
2CO.1.10	अथे सी हे धुंकूपिं जिमित परमेश्वरं बचय्‌ यानादिल, थथे हे लिपा तक नं बचय्‌ यानातयादी। वय्‌कलं हानं हानं जिमित बचय्‌ यानातयादी धकाः वय्‌कःयाके जिमिसं आशा तयाच्‍वना। 
2CO.1.11	छिमिसं नं जिमिगु ग्वाहालिया निंतिं थथे हे प्रार्थना यानाः परमेश्वरं जिमित आशिष बियादीगुलिं यक्‍वसिनं वय्‌कःयात सुभाय्‌ बियाच्‍वंगु दु।
2CO.1.12	जिमिसं मछाः मजुसे धाये फु – थ्‍व संसारय्‌ जक मखु छिमिगु न्‍ह्यःने नं जिमिसं मभिंगु मतिइ मतसे ज्‍याखँ यानाजुया। जिमिसं थथे थःगु हे ज्ञानं मखु, बरु परमेश्वरं बियादीगु दया मायां दया याये फुगु खः। 
2CO.1.13	छिमिसं ब्‍वनाः थुइके फइगु खँ जक जिमिसं च्‍वयाहयागु खः। छिमिसं फुक्‍कं थुइके फइ धकाः जिं आशा यानाच्‍वनागु दु। 
2CO.1.14	थौंकन्‍हय्‌ छिमिसं जिमिगु खँ भचासां थुइ धुंकल। प्रभु येशू हानं झायादीबलय्‌ छिपिं खनाः गथे जिमिसं छ्यं धस्‍वाके फइ अथे हे छिमिसं जिपिं खनाः छ्यं धस्‍वाके फइ।
2CO.1.15	थ्‍व हे खं यानाः जि नं छिमिथाय्‌ वयेत कुतः यानाच्‍वनागु खः। थुकिं यानाः छिमित निदुगं आशिष दइ। 
2CO.1.16	जि माकेडोनियाय्‌ वनेबलय्‌ छिमिथाय्‌ छकः दुस्वयाः जक वनेगु मतिइ तयागु खः। अले माकेडोनियां लिहां वयेबलय्‌ नं छकः छिमित नापलाः वयेगु मतिइ दु। अय्‌जुइबलय्‌ जिं यहूदियाय्‌ वनेत छिमिगु पाखें छुं भचा ग्‍वाहालि नं काये फइ।
2CO.1.17	थथे मन हीकल धकाः जि छु मभिंम्ह, भरोसा मदुम्ह मनू जुल ला? गुबलें “ज्‍यू,” गुबलें “मज्‍यू” धकाः जि थःत जक भिंकेत स्‍वइम्‍ह मनू खः ला? 
2CO.1.18	गथे परमेश्वर विश्वास याये बहःम्‍ह खः, अथे हे जिमिसं नं म्हुतुं छता ज्यां छता याना मजुया। 
2CO.1.19	सिलास, तिमोथी व जिं छिमित परमेश्वरया काय्‌ ख्रीष्‍ट येशूयागु खँ न्‍यंकागु दु। वय्‌कःयाके गुबलें “खः” गुबलें “मखु” मदु। तर वय्‌कःयाके न्‍ह्याबलें “खः हे खः” जक दु।
2CO.1.20	परमेश्वरं बियादीगु बचं फुक्‍क येशूपाखें पूवनी। अय्‌जूगुलिं हे परमेश्वरयात सुभाय्‌ बीबलय्‌ येशूयागु नामं झीसं “आमेन” धकाः धायेगु खः।
2CO.1.21	ख्रीष्‍टयात क्‍वात्तुक विश्वास यानाच्‍वने फय्‌क छिमित नं जिमित नं शक्ति बियादीम्‍ह परमेश्वर हे खः। परमेश्वरं झीत ल्‍ययादीगु खः। 
2CO.1.22	झीपिं वय्‌कःया मनूत खः धकाः म्‍हसीकेत वय्‌कलं चिं थें झीगु नुगलय्‌ पवित्र आत्‍मा बैनाकथं बियातयादीगु दु।
2CO.1.23	जिगु नुगलय्‌ च्‍वंगु फुक्‍क खँ स्‍यूम्‍ह परमेश्वरयात साक्षी तयाः जिं धयाच्‍वना। छिमित ब्‍वः बियाः छिमिगु नुगः ख्‍वय्‌के मास्‍ति मवःगुलिं जि आम्‍कन कोरिन्‍थय्‌ मवयागु खः। 
2CO.1.24	छिमिगु विश्वासयात जिमिसं थःगु ल्‍हातय्‌ कायेत स्‍वयागु मखु। छिमिसं क्‍वात्तुक विश्वास यानाच्‍वंगु दु। छिमित लय्‌ ताय्‌केत हे जिपिं छिपिं नाप ज्‍या यानाच्‍वनागु खः।
2CO.2.1	छिमित मछिनी धकाः हे जिं थथे मवयेगु क्‍वःछिनागु खः। 
2CO.2.2	छिमित जिं नुगलय्‌ स्‍याकल धाःसा जितः सुनां लय्‌ताय्‌की? जितः लय्‌ताय्‌किपिं छिपिं हे मखु ला? 
2CO.2.3	अय्‌जूगुलिं हे खः जिं व पौ च्‍वयाः छ्वयाहयागु। जितः लय्‌ताय्‌किपिंलिसे हे नुगलय्‌ स्‍याके म्‍वाःलेमा धकाः जिं मवयेगु क्‍वःछिनागु खः, छाय्‌धाःसा जि लय्‌ताःसा हे जक छिपिं लय्‌ताइ धकाः जिं स्‍यू। 
2CO.2.4	तसकं हे नुगः मछिंकाः दुःख तायाः मिखाय्‌ दंक ख्‍वबि तयाः छिमित पौ च्‍वयाहयागु खः। छिमित नुगलय्‌ स्‍याकेत अथे च्‍वयाहयागु मखु, बरु जिं छिमित गुलि माया यानाच्‍वनागु दु धकाः सीकेत जक खः।
2CO.2.5	सुनानं सुयातं नुगलय्‌ स्‍याकूसा, जितः जक मखु बरु छिपिं फुक्‍कसितं नुगलय्‌ स्‍याकूगु थें खः। जि छिमित यक्‍व बोझ कुबीके मास्‍ति मवः। 
2CO.2.6	थुकथं व मनूयात छिपिं मध्‍ये यक्‍वसिनं सजाँय बी धुंकूगुलिं आः वयात सजाँय बी गात। 
2CO.2.7	न्‍ह्यागु हे जूसां आः छिमिसं वयात क्षमा यानाः साहस ब्‍यु। थथे मयाःसा वं झन तसकं नुगलय्‌ स्‍याकी। 
2CO.2.8	थथे छिमिसं वयात माया यानाच्‍वनागु दु धकाः क्‍यँ धयागु जिगु बिन्‍ति दु।
2CO.2.9	जिं धयागु खँ छिमिसं मानय्‌ याः ला कि मयाः धकाः स्‍वयेत जिं थथे च्‍वयागु खः। 
2CO.2.10	थुकथं छिमिसं सुयात क्षमा याइ वयात जिं नं क्षमा बी। छाय्‌धाःसा जिं सुयातं छुं खँय्‌ क्षमा याये माःसा छिमिगु हे निंतिं ख्रीष्‍टया न्‍ह्यःने यानाबी। 
2CO.2.11	झीसं थथे क्षमा याःसा शैतानं झीत स्‍यंके फइ मखु। शैतानं झीत न्‍ह्याथे यानाः सां क्‍वथलेत स्‍वयाच्‍वंगु खँ झीसं स्‍यू।
2CO.2.12	ख्रीष्‍टयागु भिंगु खँ न्‍यंकेत जि त्रोआसय्‌ वयाबलय्‌ अन ज्‍या यायेत प्रभुं जितः लुखा चाय्‌कादिल। 
2CO.2.13	अय्‌नं किजा तीतसयात लुइके मफुगुलिं जितः तसकं सुख मन्‍त। अय्‌जूगुलिं जि अनं बिदा कयाः माकेडोनिया वना।
2CO.2.14	परमेश्वरयात सुभाय्‌ दु, छाय्‌धाःसा ख्रीष्‍टलिसे तुं जिपिं नं न्‍ह्याबलें त्‍याना च्‍वनेत वय्‌कलं जिमित दया माया यानादीगु दु। अले जिमिगुपाखें भिंगु खँ नस्‍वाः थें न्‍यंकभनं न्‍यंकादीगु दु। 
2CO.2.15	जिं न्यंकागु ख्रीष्‍टयागु भिंगु खँ परमेश्वरयात तःधंकेगु नस्वाः थें खः। थ्व मुक्ति काःपिं व नाश जुइपिनि दथुइ नं जिपिं परमेश्वरया निंतिं ख्रीष्टया नस्‍वाः खः। 
2CO.2.16	नाश जुइपिनिगु निंतिं थ्‍व नवःगु नरक थें खः, मुक्ति काइपिनिगु निंतिं थ्‍व नस्वाःगु जीवन थें खः। थथे याये फुम्‍ह सु दु?
2CO.2.17	व्‍यापार याये थें जिमिसं परमेश्वरयागु भिंगु खँ न्‍यंकाच्‍वनागु मखु। जिमित परमेश्वरं हे छ्‌वया हयादीगुलिं ख्रीष्टया च्‍यःतय्‌सं थें जिमिसं खःगु खँ जक नवानाजुयागु दु।
2CO.3.1	जिमिसं थःपिन्‍त तःधंकागु मखु। मेपिं मनूत थें जिमित छिमिगु पाखें सिफारिस पौ कायेगु वा छिमित सिफारिस पौ बी माःगु मदु। 
2CO.3.2	छिपिं हे जिमिगु नुगलय्‌ च्‍वयातःगु सकसिनं ब्‍वने व थुइके फइगु पौ खः। 
2CO.3.3	छिपिं ख्रीष्‍टं च्‍वयाहःगु पौ खः। अले जिमिगु पाखें छ्वयागु खः। थ्‍व मसिं च्‍वयातःगु पौ मखु, अले ल्वहंयागु ग्वरलय्‌ च्वयातःगु पौ नं मखु। थ्व पौ ला मनूतय्‌गु नुगलय्‌ म्वाःम्ह परमेश्वरयागु आत्मां च्वयातःगु पौ खः।
2CO.3.4	ख्रीष्टपाखें परमेश्वरयाके जिमिसं थज्‍याःगु हे भरोसा तयाच्‍वना। 
2CO.3.5	थ्‍व ज्‍या जिमिगु हे शक्तिं याये फु धकाः धायेगु जिमिगु शक्ति मदु। थ्‍व ज्‍या जिमित याये फय्‌कादीम्‍ह परमेश्वर हे खः। 
2CO.3.6	उकिं जिमित न्‍हूगु बाचा न्‍यंके फय्‌कादीम्‍ह परमेश्वर हे खः। थ्‍व न्‍हूगु बाचा च्‍वयातःगु नियम मखु, बरु थ्‍व आत्‍मां बियादीगु खः। च्‍वयातःगु नियमं मनूतय्‌त स्‍याइ, तर आत्‍मां जीवन बी।
2CO.3.7	ल्‍वहंयागु ग्वरलय्‌ व्‍यवस्‍था च्‍वयाः ब्‍यूबलय्‌ परमेश्वरयागु जलं मोशायागु ख्‍वाः झल्‍ल थिनावल। अले इस्राएलीतय्‌सं वयागु ख्‍वाः तकं चूलाक स्‍वये मफुत। व हे जः खिउँया वनाच्‍वंगु दु। मनूतय्‌त स्‍याकीगु व्‍यवस्‍था ब्‍यूबलय्‌ ला अथे झः झः धाः धाःसा
2CO.3.8	मनूतय्‌गु पाप क्षमा यानाबी फुम्‍ह आत्‍मा बियादीबलय्‌ झन गुलि जक झः झः धाइगु जुइ? 
2CO.3.9	मनूतय्‌गु पाप क्षमा यानाबी मफुगु व्‍यवस्‍था ब्‍यूबलय्‌ ला अथे झः झः धाः धासेंलि झीत परमेश्वरया न्‍ह्यःने धर्मी यानादीम्‍ह आत्‍मा बियादीबलय्‌ झन गुलि जक झः झः धाइगु जुइ। 
2CO.3.10	न्‍हापायागु स्‍वयाः आःयागु तसकं झः झः धाःगुलिं न्‍हापायागु अथें तना वन। 
2CO.3.11	छुं ई तक जक दयाच्‍वनिगु ला उलि झः झः धाः धाल धाःसा सदां दयाच्‍वनिगु गुलि जक झः झः धाइगु जुइ?
2CO.3.12	थ्‍व खँय्‌ आशा यानाः हे जिमिसं मग्‍यासे थथे नवाये फुगु खः। 
2CO.3.13	थःगु ख्‍वाः हानं खिउँया वंगुलिं इस्राएलीतय्‌सं मखनेमा धकाः मोशां थःगु ख्‍वाः त्‍वपुल। जिपिं मोशा थें ला मखु।
2CO.3.14	अबलय्‌ इस्राएलीतय्‌गु नुगः छाः। थौं तक नं इमिसं व्‍यवस्‍था ब्‍वनिबलय्‌ थुइके मफुनि, इमिगु नुगःयात जालिं भुनातः नि। अले इमिसं छुं हे थुइके फइ मखु। ख्रीष्टयात विश्वास याये धुंकाः थ्व जालि चिलावनी। 
2CO.3.15	थौं तक नं इमिसं मोशाया व्‍यवस्‍था ब्‍वनिबलय्‌ इमिगु नुगःयात थ्व जालिं भुनातः नि।
2CO.3.16	तर गुबलय्‌ मनू प्रभुयाथाय्‌ लिहां वइ उबलय्‌ वयागु नुगलं जालि उला वनी।
2CO.3.17	प्रभु आत्‍मा खः। गन प्रभुयागु आत्‍मा दइ अन वय्‌कलं स्वतन्त्रता बियादी। 
2CO.3.18	थुकथं झीगु ख्‍वाः उलातःगुलिं प्रभुयागु जलं झल झल थिनाच्‍वंगु दु। प्रभुयागु जलं झीपिं नं न्‍हियान्‍हिथं प्रभु थें जुइत छगू जलं मेगु जलय्‌ हिला वनाच्‍वनागु दु।
2CO.4.1	थथे परमेश्वरं जिमित दया माया यानाः थ्‍व ज्‍या बियातःगु खः। उकिं जिमिसं आशा त्‍वःते मखु। 
2CO.4.2	जिमिसं मछालापुसे च्‍वंगु ज्या मयाना। जिमिसं सुयातं झंगःलानाः मनया। परमेश्वरयागु वचनयात जिमिसं बांमलाका मजुया। जिपिं सत्‍यया जलय्‌ परमेश्वरया न्‍ह्यःने म्‍वानाच्‍वना। अले सकसिनं खंक मनूतय्‌गु मिखा न्‍ह्यःने थःपिन्‍त न्‍ह्यब्‍वयाच्‍वना।
2CO.4.3	जिमिसं न्‍यंकाजुयागु भिंगु खँ नाश जुइपिनिगु लागि जक त्‍वपुयातःगु दु। 
2CO.4.4	थ्‍व संसारयात राज्‍य यानाच्‍वंम्‍ह शैतानं विश्वास मयाःपिनिगु मनयात छुं हे थुइके मफय्‌क कां यानातःगु दु। अथेजूगुलिं इमिसं भिंगु खँ थुइके फइ मखु। अले ख्रीष्‍टया महिमा गुलि तःधं व वय्‌कः हे झःझः धाःम्‍ह परमेश्वरयागु रूप खः धकाः इमिसं सी मखु।
2CO.4.5	थथे जिमिसं “जिपिं तःधं” धकाः न्‍यंकागु मखु, बरु येशू ख्रीष्‍ट “प्रभु खः” धकाः न्‍यंकागु खः। अय्‌जूगुलिं येशूयागु निंतिं जिपिं छिमि दासत थें जुयाच्‍वनागु दु। 
2CO.4.6	“खिउँथासं जः थिनावइ” धकाः धयादीम्‍ह परमेश्वरं हे जिमिगु मनय्‌ नं जः खय्‌कादिल। उकिं येशू ख्रीष्‍टया न्‍ह्यःने झीत परमेश्वरया महिमा व ज्ञान गुलि तःधं धकाः ध्‍वाथुइक क्‍यनेत थथे यानादीगु खः।
2CO.4.7	चायागु थलय्‌ तःजिगु धन तःथें परमेश्वरं जिमिगु मनय्‌ झल्‍ल मत थीकादिल। थुकिं हे जिमिगु शक्ति मखु, बरु वय्‌कःयागु शक्ति खः धकाः सी दइ।
2CO.4.8	जिमित प्‍यखें दुःखकष्‍ट वयाच्‍वंगु दु। अय्‌नं जिमिसं आशा मत्‍वःता। आछु आछु कंसां जिमिसं आशा मत्‍वःता। 
2CO.4.9	जिमि शत्रु यक्‍व दुसां पासा मदय्‌काः गुब्‍सं च्‍वने म्‍वाः। जिमित बाम्‍हसिक्‍क दाल नं जिपिं मसी। 
2CO.4.10	येशू ख्रीष्‍ट जिमिगु जीवनय्‌ प्रकट जुइमा धकाः वय्‌कः थें सीमातले नं जिमिसं न्‍हियान्‍हिथं दुःखकष्‍ट फयाच्‍वना।
2CO.4.11	जिमिगु थ्‍व सीमाःगु म्‍हय्‌ येशू ख्रीष्‍ट प्रकट जुइमा धकाः हे जिपिं थथे वय्‌कःया निंतिं न्‍हियान्‍हिथं म्‍वायेगु आशा त्‍वःताः जुयाच्‍वना। 
2CO.4.12	थुकथं जिमित कालं त्‍वपुयातःगु दु। छिमिसं धाःसा जीवन कयाच्‍वंगु दु।
2CO.4.13	“जिं विश्वास यानागुलिं नवाना नं च्‍वना” धकाः धर्मशास्‍त्रय्‌ च्‍वया तःथें जिमिसं नं विश्वास यानागुलिं नवाना नं च्‍वनागु खः।
2CO.4.14	सीम्‍ह प्रभु येशूयात म्‍वाकादीम्‍ह परमेश्वरं हे येशू नापं जिमित नं म्‍वाकादी। अले जिमित नं छिमित नं परमेश्वरं थः नाप तयादी। 
2CO.4.15	थ्‍व फुक्‍कं छिमित भिं यायेत खः। गुलि अप्‍वः मनूतय्‌सं परमेश्वरयात विश्वास याइ, उलि हे अप्‍वः मनूतय्‌सं परमेश्वरयात तःधंकेत सुभाय्‌ बी व प्रार्थना याइ।
2CO.4.16	उकिं हे ला खःनि, जिमिसं आशा मत्‍वःतागु। जिमिगु म्‍ह झन झन स्‍यनावनाच्‍वंगु दु। अय्‌नं जिमिगु आत्‍मा धाःसा न्‍हियान्‍हिथं बल्‍लाना वयाच्‍वंगु दु। 
2CO.4.17	छुं ई तक जक जिमिसं थन भचा जक दुःखकष्‍ट स्‍यूसां परमेश्वरं स्‍वर्गय्‌ जिमित सदां दया च्‍वनिगु आनन्‍द बियादी। 
2CO.4.18	अय्‌जूगुलिं मिखां खंगुलिइ जिमिसं मन तयाच्‍वनागु मखु, बरु मिखां मखंगुलिइ मन तयाच्‍वनागु खः। छाय्‌धाःसा मिखां खने दुगु छुं ईया लागिं खः, मिखां खने मदुगु धाःसा सदां दयाच्‍वनी।
2CO.5.1	झीगु थ्‍व म्‍ह झीपिं च्‍वनेगु संसारयागु छेँ थें खः। गुबलय्‌ झीपिं सी अबलय्‌ परमेश्वरं झीत मेगु न्‍हूगु म्‍ह बियादी। न्‍हूगु म्‍ह मनूतय्‌सं दय्‌कातःगु छेँ थें मखु। सदां दयाच्‍वनिगु स्‍वर्गयागु छेँ थें खः। 
2CO.5.2	थ्‍व संसारय्‌ म्‍वाना च्‍वँतले झीत तसकं दुःखकष्‍ट जुइ। झीपिं ला स्‍वर्गय्‌ च्‍वंगु म्‍हयात वसः थें फीत आय्‌बुयाच्‍वना। 
2CO.5.3	स्‍वर्गय्‌ झीत न्‍हूगु म्‍ह बियादी, उकिं झी म्‍ह मदय्‌क च्‍वने माली मखु। 
2CO.5.4	थ्‍व संसारय्‌ झीपिं म्‍वाना च्‍वँतले झीत तसकं दुःखकष्‍ट जुया च्‍वनिगुलिं झीगु मन ख्‍वः। अथे धकाः झीपिं सीत आय्‌बुयाच्‍वनागु मखु, बरु स्‍वर्गय्‌ च्‍वंगु न्‍हूगु म्‍ह फीत आय्‌बुयाच्‍वनागु खः। 
2CO.5.5	झीत थज्‍याःगु न्‍हूगु म्‍ह बियादीम्‍ह परमेश्वर हे खः। वय्‌कलं थथे यानादी तिनि धकाः सीकेत झीत पवित्र आत्‍मा बैनाकथं बियादीगु खः।
2CO.5.6	उकिं जिमित पक्‍का विश्वास दु। थ्‍व म्‍ह म्‍वाना च्‍वँतले प्रभुपाखें तापाना च्‍वनी धकाः जिमिसं स्‍यू। 
2CO.5.7	अय्‌जूगुलिं हे जिपिं विश्वासं म्‍वानाच्‍वनागु खः, मिखां खंगुलिइ मखु। 
2CO.5.8	जिमित पक्‍का विश्वास दु, अले थ्‍व म्‍हयात त्‍वःताः प्रभुलिसे च्‍वंवनेत जिपिं न्‍ह्याबलें न्‍ह्यचिलाच्‍वनागु दु। 
2CO.5.9	थन च्‍वंसां स्‍वर्गय्‌ च्‍वंसां प्रभुयात यःथें जक यानाच्‍वनेगु जिमिगु छगू हे जक आजु खः। 
2CO.5.10	न्‍याय यानादी खुन्‍हु झीपिं सकलें ख्रीष्‍टया न्‍ह्यःने दंवने मानि। अबलय्‌ थन संसारय्‌ च्‍वनाः भिंगु यानावंपिन्‍त भिंक हे, अले मभिंगु यानावंपिन्‍त मभिंक हे न्‍याय यानादी।
2CO.5.11	अय्‌जूगुलिं प्रभुया भय कायेगु छु खः व जिमिसं बांलाक थूगुलिं मेपिं मनूतय्‌त नं प्रभुयात मानय्‌ याकेत कुतः यानाच्‍वनागु खः। परमेश्वरं जिमित बांलाक म्‍हस्‍यू, छिमिसं नं जितः बांलाक म्‍हसी धयागु आशा यानागु दु। 
2CO.5.12	हानं जिपिं भिंपिं मनूत खः धकाः धायेत छिमित थथे च्‍वयाच्‍वनागु मखु। बरु जिमिगु पँ लिनाः छिपिं तःधं जुइ फयेमा धकाः थथे च्‍वयाच्‍वनागु खः। थथे मनूतय्‌गु नुगः मस्‍वसे, ख्‍वाःपाः जक स्‍वयाः खँ ल्‍हाइपिं मनूतय्‌त छिमिसं कुगाक्‍क लिसः बी फयेमा। 
2CO.5.13	थथे धाल धकाः जिपिं होश मदुपिं खः धयागु जूसा परमेश्वरयागु निंतिं खः। अले जिपिं होशय्‌ दुपिं खः धयागु जूसा छिमिगु निंतिं खः। 
2CO.5.14	ख्रीष्‍टं जिमित माया यानादीगुलिं थुकथं जिमिसं ज्‍या यानाच्‍वने माःगु खः। फुक्‍क मनूतय्‌गु निंतिं ख्रीष्‍ट सिनादीगु खः, उकिं सिनादीम्‍ह ख्रीष्‍ट नाप फुक्‍क मनूत सित। 
2CO.5.15	फुक्‍क मनूतय्‌गु निंतिं ख्रीष्‍ट सिनादिल। उकिं म्‍वाना च्‍वंपिं आः थःगु निंतिं मखु, बरु इमिगु निंतिं सिनाः म्‍वानादीम्‍ह ख्रीष्‍टयागु निंतिं म्‍वानाच्‍वने माः।
2CO.5.16	अय्‌जूगुलिं आवंलि जिमिसं सुयातं ख्‍वाः स्‍वयाः लने मखुत। खः ला, छकः ख्रीष्‍टयात हे जिमिसं अथे ख्‍वाः स्‍वयाः लनेधुन। आः वय्‌कःयात जिमिसं अथे लनेगु त्वःतेधुन। 
2CO.5.17	अथें जुयाः सुं मनू ख्रीष्‍टनाप दु धाःसा व न्‍हूम्‍ह मनू जुइ। पुलांगु मदया वन, फुक्‍क न्‍हूगु जुल।
2CO.5.18	थथे यानादीम्‍ह परमेश्वर हे खः। ख्रीष्‍टपाखें वय्‌कलं झीत थः नाप मिलय्‌ यानाः मेपिन्‍त नं वय्‌कः नाप मिलय्‌ याकेगु ज्‍या जिमिगु ल्‍हातय्‌ बियादीगु दु। 
2CO.5.19	ख्रीष्‍टपाखें फुक्‍क मनूतय्‌त परमेश्वरं थः नाप मिलय्‌ यानाच्‍वंगु दु धकाः जिमिसं न्‍यंकाच्‍वनागु दु। मनूतय्‌सं याःगु पापया ल्‍याः तयामदिसे वय्‌कलं सकसितं थःलिसे मिलय्‌ यानादीगु खँ मेमेपिन्‍त नं न्‍यंकेत जिमित धयादीगु दु।
2CO.5.20	अय्‌जूगुलिं जिपिं ख्रीष्‍टं छ्वया हयादीपिं मनूत खः। जिमिगु पाखें परमेश्वर छिपिं नाप नवानाच्‍वनादीगु दु। ख्रीष्‍टयागु निंतिं जिमिसं थथे नवानाच्‍वनागु खः। छिपिं फुक्‍कसिनं पापी ज्‍याखँ यायेगु त्‍वःताः परमेश्वर नाप मिलय्‌ जुइत वय्‌कःयाथाय्‌ लिहां वा धकाः जिमिसं दुनुगलंनिसें छिमित बिन्‍ति यानाच्‍वनागु दु। 
2CO.5.21	ख्रीष्‍टयाके पाप धयागु हे मदु। अय्‌नं परमेश्वरं झीगु पाप ख्रीष्‍टयात कुबिकादिल। ख्रीष्‍टं थथे यानादीगुलिं हे झीपिं परमेश्वर नाप मिलय्‌ जुइ फइ, अले परमेश्वरया न्‍ह्यःने धर्मी ठहरय्‌ जुइ।
2CO.6.1	परमेश्वर नाप जिमिसं थथे ज्‍या यानाच्‍वनागुलिं वय्‌कःयागु दया माया छिमिसं सितिं छ्वयेगु स्‍वये मते धकाः जिमिसं इनाप यानाच्‍वनागु खः। 
2CO.6.2	परमेश्वरं थथे धयादीगु दु –
2CO.6.2	“पाय्‌छिगु इलय्‌
2CO.6.2	जिं छिमिगु खँ न्‍यनागु दु।
2CO.6.2	अले उद्धारया दिनय्‌
2CO.6.2	जिं छिमित ग्‍वाहालि यानागु दु।”
2CO.6.2	स्‍व, पाय्‌छिगु ई थ्‍व हे खः, उद्धारया दिं नं आः हे खः!
2CO.6.3	जिमिसं सुयातं पंगः जुइकथं ज्‍याखँ मयाना। मखुसा जिमिगु ज्‍याखँयात क्‍वह्यंकाः खँ ल्‍हाइ। 
2CO.6.4	न्‍ह्यागु हे याःसां जिपिं परमेश्वरयागु ज्‍या याइपिं मनूत खः धकाः क्यना। सह यानाः सह याये मफयेगु दुःखकष्‍ट जुलं नं, नये मखनं नं, अले तसकं थाकु लँ नं जिमिसं सह यानाच्‍वना। 
2CO.6.5	दालं नं, झ्‍यालखानाय्‌ कुनं नं, मनूतय्‌सं हय्‌क्‍कावःसां, सिक्‍क ज्‍या याये माःसां, नये मखंसां, द्यने मखंसां।
2CO.6.6	जिमिसं यानागु भिंगु ज्‍यां व बुद्धिं यानाः सह याये फुगुलिं, दया माया यानाजुयागुलिं, पवित्र आत्‍मा दुगुलिं, धात्‍थेंगु माया यानाः जिपिं परमेश्वरयागु ज्‍या याइपिं मनूत खः धकाः क्यना। 
2CO.6.7	जिमिसं विश्वास यानाः सत्‍य खँ न्‍यंकाजुया, परमेश्वरया शक्तिं यानाः जिमिसं थथे याये फुगु खः। परमेश्वरयागु न्‍ह्यःने धर्मी ठहरय्‌ जुइगु हे जिमिगु छगू जक ल्वायेगु नं पनेगु नं हतियार खः। 
2CO.6.8	जिमित तःधंकूसां, क्‍वह्यंकूसां, भिंकूसां, मभिंकूसां जिमिसं परमेश्वरयागु सेवा याना। सत्य खँ ल्‍हाना जूसां जिपिं फताहा थें जुइमाल। 
2CO.6.9	जिपिं म्‍हमस्‍यूपिं जूसां जिमित सकसिनं म्‍हस्‍यू। सीथें च्वंसां जिपिं आःतक म्वानाच्वना। जिमित बाम्हसिक्‍क दायाहल। 
2CO.6.10	नुगः ख्‍वःपिं थें जूसां न्ह्याबलें लय्‌तायाच्‍वना। जिपिं गरिब जूसां मेपिन्त तःमि यानाबिया। जिमिके छुं हे मदु थें च्वंसां जिमिके सकतां दु।
2CO.6.11	कोरिन्‍थय्‌ च्‍वंपिं यःपिं दाजुकिजापिं, धाये माःगु खँ फुक्‍कं सुमचुकुसे छिमित धयाबियागु हे दु। जिमिगु नुगः चक्‍कं। 
2CO.6.12	छिमित मधासे छुं नं खँ जिमिसं सुचुका तयागु मदु। बरु छिमिसं थःपिनिगु नुगः कय्‌कुंका तःगु दु। 
2CO.6.13	छिपिं जिम्‍ह मस्‍त थें जूगुलिं थथे धयाच्‍वनागु खः। छिमित जिमिसं माया यानाच्‍वना थें छिमिसं नं जिमित माया यानाच्‍वँ। छिमिसं नं थःगु नुगः चक्‍कंकि।
2CO.6.14	विश्वासी मखुपिं मनूत नाप बुला जुयाः इमिसं थें ज्‍या सनाजुइ मते। इमिसं यानाजू थें झीसं यानाजुइ मज्‍यू। भिंगु व मभिंगु मिलय्‌ जुइ फइ ला? अले जः व खिउँ मिलय्‌ जुइ फइ ला? 
2CO.6.15	अथे हे ख्रीष्‍ट व शैतान नं मिलय्‌ जुइ फइ ला? अले ख्रीष्‍टयात विश्वास याइपिं मनूत व विश्वास मयाइपिं मनूत मिलय्‌ जुइ फइ ला? 
2CO.6.16	परमेश्वरयागु देगःलिसे मूर्तियागु छु स्‍वापु? झीपिं हे म्‍वाःम्‍ह परमेश्वर च्‍वनिगु देगः खः। थथे ला परमेश्वरं हे धयादीगु दु –
2CO.6.16	“जि इपिं नापं च्‍वने,
2CO.6.16	अले इपिं नापं जुइ।
2CO.6.16	जि इमि परमेश्वर जुइ
2CO.6.16	अले इपिं जिमि मनूत जुइ।”
2CO.6.17	अले हानं प्रभुं थथे धयादीगु दु –
2CO.6.17	“छिपिं इमिगु पुचलं पिहां वा,
2CO.6.17	अले छखे च्‍वँ।
2CO.6.17	अशुद्ध खँ थी मते।
2CO.6.17	अले जिं छिमित थः मनू याये।
2CO.6.18	जि छिमि बाः जुइ।
2CO.6.18	अले छिपिं जिम्‍ह काय्‌म्‍ह्याय्‌पिं जुइ धकाः
2CO.6.18	दकलय्‌ तःधंम्‍ह परमप्रभुं धयादीगु खः।”
2CO.7.1	यःपिं दाजुकिजापिं, झीत थ्व बचं बियादीगुलिं म्‍ह व आत्‍मायात अशुद्ध याइगु फुक्‍क खँ पाखें झीसं थःत पवित्र याये नु। अले परमेश्वरया भय कयाः झीसं पवित्र जुयाच्‍वनेगु कुतः याये नु।
2CO.7.2	जिमित छिमिगु नुगलय्‌ तयाति। जिमिसं सुयातं अन्‍याय यानागु मदु, सुयातं स्‍यंकागु मदु, अले सुयाकें थगय्‌ यानाकयागु मदु। 
2CO.7.3	छिमित दोष बीत जिं थथे धयाच्‍वनागु मखु। छिपिं ला जिमित तसकं यः। सीसां म्‍वाःसां झीपिं नापं हे जुइ। 
2CO.7.4	छिमित जिं यक्‍व हे पत्‍याः यानाच्‍वनागु दु। छिमिगु पाखें जिं फुइँ याये थाय्‌ दु। छिमिगु पाखें सान्त्वना दयाः न्‍ह्यागु दुःखकष्‍ट जूसां जितः लय्‌ता वः।
2CO.7.5	माकेडोनियाय्‌ वयाः नं जिमित सुख दुगु मखु। अन न्‍ह्याथासं नं दुःखकष्‍ट जक जूवल। पिने ल्‍वापु, दुने भय हे भय दु।
2CO.7.6	अय्‌नं नुगः ख्‍वःपिन्‍त सान्त्वना बियादीम्‍ह परमेश्वरं तीतसयात छ्वयाहयाः जिमित लय्‌ताय्‌कादिल। 
2CO.7.7	तीतस वयाः जक जिपिं लय्‌तायागु मखु, छिमिसं वयात सान्त्वना बीगु खँ न्‍यनाः नं जिपिं लय्‌तायागु खः। जितः स्‍वयेत छिपिं तसकं हे आय्‌बुयाच्‍वंगु, व थथे जूगु खँय्‌ छिमिसं दुखं मन ताय्‌कूगु, अले जिगु पँ लिनाः नवाना जूगु खँ न्‍यने दयाः जि झन तसकं लय्‌तायागु दु।
2CO.7.8	जिगु पौ ब्‍वनाः छिमिसं नुगलय्‌ ला स्‍याकल हे जुइ, थ्व खँय्‌ जि न्हापा पस्ताय्‌ चायागु जूसां आः जि पस्‍ताय्‌ चाये मखुत। छाय्‌धाःसा जिं स्‍यू, जिगु पतिं छिमित पलख जूसां नुगलय्‌ स्‍याकूगु दु। 
2CO.7.9	जिगु पतिं छिमित नुगलय्‌ स्‍याके फत धकाः जि लय्‌तायागु मखु, बरु छिपिं थज्‍याःगु ज्‍याखं लिचिलाः परमेश्वरयाथाय्‌ वःगुलिं लय्‌तायागु खः। छिमित नुगलय्‌ स्‍याकेगु ज्‍या यानादीम्‍ह ला परमेश्वर हे जुयादीगुलिं जिमिसं यानाः छिमित भिं हे जुल। 
2CO.7.10	छिमित नुगलय्‌ स्‍याकेगु ज्‍या परमेश्वरं हे यानादीगुलिं व छिमिसं पश्‍चाताप याःगुलिं छिमित मुक्ति दत, उकिं छिमिसं दुःख ताये माःगु मदु। अय्‌नं थ्‍व संसारं ब्‍यूगु पश्‍चातापं मनूतय्‌त स्‍याइ।
2CO.7.11	छिमिसं दुःख ताय्‌कूगुलिं परमेश्वरं छु यानादिल लुमंकि। थुकिं यानाः छिमित भिंपिं यानाबिल, द्वंबिद्वं मदु धकाः क्‍यनेत छिमित हथाय्‌ चाय्‌कल। जिगु तमं छिमित ग्‍याकल, जितः स्‍वयेत छिमित आय्‌बुइकल। अले दोषीम्‍हय्‌सित सजाँय बी माः धकाः मतिइ तय्‌कल। थुकिं हे छिमिके दोष मदु धयागु सी दत।
2CO.7.12	थथे जिं पौ च्‍वयाहयागु दुःख बिया च्‍वंम्‍ह मनूया लागि मखु, अले दुःख फया च्‍वंम्‍हय्‌सिगु लागि नं मखु, बरु परमेश्वरया न्‍ह्यःने छिमिसं जितः गुलित माया याः धकाः ध्‍वाथुइकेत च्‍वयाहयागु खः। 
2CO.7.13	थुकिं हे यानाः जिमित सान्त्वना दुगु खः। छिमिसं तीतसयात माक्व ग्वाहालि बियाः लय्‌ताय्‌काः छ्वयाहःगुलिं जिपिं नं लय्‌ताया। 
2CO.7.14	छिमिगु खँ जिं वयात फुइँ यानाः धया। जिं वयात फुइँ यानाः धया थें छिमिसं यानाक्‍यन। जिमिसं छिमित न्‍ह्याबलें सत्‍य खँ धयाच्‍वनागु दु। अथे हे तीतसयात जिमिसं धयागु खँ नं सत्‍य जुल। 
2CO.7.15	छिमिसं वयात ग्‍या ग्‍यां जूसां लसकुस यात, अले वं धाःगु खँ न्‍यनेत छिपिं फुक्‍क न्‍ह्यचिल। उकिं वं छिमित तसकं माया यानाच्‍वंगु दु। 
2CO.7.16	छिमि पाखें बांलाक भरोसा काये फुगुलिं जि तसकं लय्‌तायाच्‍वना।
2CO.8.1	यःपिं दाजुकिजापिं, माकेडोनियाया थाय्‌थासय्‌ च्‍वंगु मण्‍डलीयात परमेश्वरं दया माया यानादीगु खँ छिमित धयाच्‍वना। 
2CO.8.2	न्‍ह्याथें ज्‍याःगु दुःखकष्‍ट वःसां इपिं लय्‌तायाच्‍वन, अले थःत मगाः मचाःबलय्‌ इमिसं नुगः चक्‍कंकाः मेपिन्‍त ग्‍वाहालि बियाच्‍वन।
2CO.8.3	धात्‍थें हे इमिसं थः यसें हे थःम्‍हं बी फुगु स्‍वयाः नं अप्वः बिल। 
2CO.8.4	थथे भेटी बियाः इमिसं यहूदियाय्‌ च्वंपिं विश्वासीतय्‌त ग्‍वाहालि बीगु ज्‍याय्‌ ब्‍वति काये दयेमा धकाः तःक मछि बिन्‍ति यात।
2CO.8.5	जिमिसं मतिइ तयागु स्‍वयाः नं इमिसं यक्‍व हे ग्वाहालि यात। न्हापां इमिसं थःत हे प्रभुयात देछाल, अले परमेश्वरया इच्छाकथं इमिसं थःत जिमिगु ल्हातय्‌ लःल्‍हाना बिल।
2CO.8.6	तीतसं न्‍हापा हे छिमिथाय्‌ सुरु याये धुंकूगु भिंगु ज्‍या पूवंकेत जिमिसं वयात हे छ्वयाहयागु खः। 
2CO.8.7	छिमिके दुगु फुक्‍क खँय्‌ छिपिं तःमि, विश्वास यायेगुलिइ, नवायेगुलिइ, ज्ञानय्‌, ग्‍वाहालि बीगुलिइ अले जिमित माया यायेगुलिइ नं। उकिं भेटी बीगुलिइ नं छिमिसं अथे याना क्यँ धकाः जिमिसं बिन्‍ति यानाच्‍वना।
2CO.8.8	छिमिसं थथे याये हे माः धकाः जिं छिमित उजं बियाच्‍वनागु मखु। मेपिन्‍सं लय्‌ तायाः ग्‍वाहालि बिल धकाः खँ कनाः छिमिगु माया सत्‍य खः ला कि मखु धकाः स्‍वयेत्‍यनागु खः।
2CO.8.9	झी प्रभु येशू ख्रीष्‍ट गुलि ग्‍वाहालि यानादीम्‍ह प्रभु खः धकाः ला छिमिसं सि हे स्‍यू। वय्‌कः तःमि जुयाः नं छिमिगु निंतिं चीमि जुयादिल। थः चीमि जुयाः छिमित तःमि यायेत वय्‌कलं थथे यानादिल।
2CO.8.10	दच्छि न्ह्यः छूगु ज्‍या पूवंकि धकाः जिं छिमित सल्‍लाह बियाच्‍वना। ग्वाहालि बीत जक मखु, छिपिं ज्‍या यायेगु इच्‍छा यायेत नं न्‍हापां जुल। 
2CO.8.11	छिमिसं आः छूगु ज्‍या नं पूवंकि। उबलय्‌ छिमिसं बीत तसकं मन याःगु खः। थःम्‍हं फक्‍व बियाः आः व इच्‍छा पूवंकि। 
2CO.8.12	छिमिसं बी मास्‍ति वःसा छिमिके दुगु जक परमेश्वरयात ब्‍यूसां गाः, छिमिके मदुगु बी माः धयागु मदु। 
2CO.8.13	छिमिसं अप्‍वः ब्‍यु, मेपिन्‍सं भतिचा जक ब्‍यूसां गाः धकाः जिमिसं धयाच्‍वनागु मखु। मेपिन्‍सं ब्‍यूगु ति जक छिमिसं नं ब्‍यूसां गाः। 
2CO.8.14	थौकन्हय्‌ छिमिके माक्व दु। अय्‌जूगुलिं छिमिसं मदुपिन्त बी माः। अले इमिसं दइबलय्‌ छिमित मगाइबलय्‌ ग्‍वाहालि बी। थुकथं छिमिसं थःथवय्‌ ग्वाहालि बी फइ। अले फुक्‍क उति हे ग्‍यनी। 
2CO.8.15	धर्मशास्‍त्रय्‌ नं थथे च्‍वयातःगु दु –
2CO.8.15	“अप्वः मुंकूपिनि अप्‍वः मजू।
2CO.8.15	म्‍हो मुंकूपिनि मगाः मजू।”
2CO.8.16	परमेश्वरं यानाः तीतसं नं जिं थें छिमित ग्‍वाहालि बी मास्‍ति वय्‌काच्‍वंगुलिं जिमिसं परमेश्वरयात सुभाय्‌ बियाच्‍वनागु दु। 
2CO.8.17	जिमिसं धयाः जक व वःगु मखु, व थः यसें हे छिमिथाय्‌ वःगु खः। 
2CO.8.18	भिंगु खँ न्‍यंकाः जुइम्‍ह फुक्‍क मण्‍डलीयापिन्‍सं भिं धया तःम्‍ह छम्‍ह विश्वासी किजायात नं व नाप छिमिथाय्‌ छ्वयाहयागु दु। 
2CO.8.19	थुलि जक मखु, विश्वासीतय्‌त ग्‍वाहालि बीत जिपिं नाप वयाः भेटी कायेत मण्‍डलीयापिन्‍सं थ्‍व हे किजायात ल्‍ययादीगु खः। थुकिं प्रभुयात तःधंकेत जिमिसं गुलि ग्‍वाहालि बी मास्‍ति वय्‌काच्‍वनागु दु धकाः सी दइ।
2CO.8.20	थुलिमछि धिबा जिमिसं कयाः यंकाच्‍वनागुलिइ सुनानं जिमित मभिंगु खँ ल्‍हाये मफयेमा धकाः जिमिसं होश यानाच्‍वनागु दु। 
2CO.8.21	प्रभुया न्‍ह्यःने जक मखु, मनूतय्‌गु न्‍ह्यःने नं भिंगु ज्‍या यायेत जिमिसं कुतः यानाच्‍वना।
2CO.8.22	अय्‌जूगुलिं जिमिसं इपिं नाप मेम्‍ह किजायात नं छ्वयाहयागु दु। तःकः जाँचय्‌ यानाः स्‍वयाः जिमिसं वयात ज्या याये तसकं इच्छा दुम्ह धकाः सीका। अज्‍ज ला छिमिके अप्वः भरोसा दुगुलिं थौंकन्हय्‌ व ग्‍वाहालि यायेत अप्वः न्ह्यचिलाच्वंगु दु। 
2CO.8.23	तीतस जक जि लिसे जानाः छिमित ग्‍वाहालि बीगु ज्‍या याना च्‍वंम्‍ह खः। व नाप वःपिं मेपिं दाजुकिजापिं मण्‍डलीयापिं मनूत खः, इपिं नं ख्रीष्‍टयागु नां तःधंकेत ज्‍या याइपिं खः। 
2CO.8.24	अय्‌जूगुलिं इमित नं माया यानाः छिमिसं थःगु मायायागु दसु क्‍यँ। अले जिमिसं छिमिगु खँ ल्‍हानाच्‍वनागु फुक्‍क सत्‍य खः धकाः फुक्‍क थासय्‌ च्‍वंगु मण्‍डलीयापिन्‍सं सीकी।
2CO.9.1	यहूदियाय्‌ च्‍वंपिं विश्वासीतय्‌त छ्वयाहःगु ग्‍वाहालियागु खँय्‌ जिं छिमित हानं च्‍वयाच्‍वने माःगु मदु। 
2CO.9.2	छिपिं इमित ग्‍वाहालि बीत न्‍ह्यचिलाच्‍वंगु दु धकाः स्‍यूगुलिं जिं माकेडोनियाय्‌ च्‍वंपिं विश्वासीतनाप छिमित तःधंकाः खँ ल्‍हाना। अखैयाय्‌ च्‍वंपिं विश्वासीत सकलें दच्छि न्ह्यःनिसें हे धिबा बीत न्‍ह्यचिलाच्‍वंगु दु धकाः जिं इमित धयाबिया। छिमिगु थज्‍याःगु खँ न्‍यनाः इपिं नं धिबा बीत न्‍ह्यचिलाच्‍वंगु दु।
2CO.9.3	अय्‌जूगुलिं थुपिं दाजुकिजापिन्‍त छिमिथाय्‌ छ्वयाहयागु दु। छिमिसं बि हे बी धकाः जिं धयाजुया थें छिमिसं नं बिल धाःसा जिगु खँ सत्‍य जुल, मखुसा जि ला फय्‌गं थें जुइ। 
2CO.9.4	माकेडोनियाय्‌ च्‍वंपिं सुं विश्वासीत जि नाप छिमिथाय्‌ वयाः छिमिसं धिबा बी मफुत धाःसा जितः नं छिमित नं लज्‍या जुइ, छाय्‌धाःसा जिमिसं छिमिके यक्‍व भरोसा तयागु खः। 
2CO.9.5	अय्‌जूगुलिं जिं न्‍हापां हे थः वये न्‍ह्यः इमित छ्वयाहयागु खः। थथे छिमिसं बी धाःगु धिबा ठीक याना ति। अले थ्‍व धिबा करंबरं मखु, बरु थः यसें ब्‍यूगु ग्‍वाहालि खः धकाः सी दइ।
2CO.9.6	थ्‍व खँ नं ल्‍वःमंके मते – म्‍हो पुसा ह्वःम्‍हय्‌सिनं भतिचा जक सय्‌की। यक्व पुसा ह्वःम्‍हय्‌सिनं यक्‍व हे सय्‌की। 
2CO.9.7	सकसिनं थःगु मनय्‌ गुलि बी धकाः पक्‍का याःगु खः उलि हे ब्‍यु। बी धुंकाः नुगः मछिंका च्‍वने मज्‍यू, करंबरं बीगु नं बांमलाः, छाय्‌धाःसा लय्‌तायाः ब्‍यूम्‍ह मनू खनाः परमेश्वर लय्‌तायादी। 
2CO.9.8	अले परमेश्वरं छिमित फुक्‍क कथंया आशिष अझ अप्‍वः हे बियादी। छिमित गुब्‍सं मगाः मचाः जुइ मखु। अले भिंगु ज्‍या यायेत नं छिमिके यक्‍व दइ। 
2CO.9.9	धर्मशास्‍त्रय्‌ नं थथे च्‍वयातःगु दु –
2CO.9.9	“नयेमखंपिन्‍त नुगः चक्‍कंकाः
2CO.9.9	बीम्‍ह मनूयागु दया माया
2CO.9.9	सदां दयाच्‍वनी।”
2CO.9.10	पुसा ह्वलिपिन्‍त पुसा बियाः नयेत नसा बियादीम्‍ह परमेश्वरं हे छिमित नं माक्‍व पुसा बियादी अले तःमा नं यानादी। थुकथं छिमिके झन मेपिन्‍त बीत नं यक्‍व दइ।
2CO.9.11	न्‍ह्याबलें छिमिसं नुगः चक्‍कंकाः कर्पिन्‍त बियाच्‍वने फय्‌क परमेश्वरं छिमित तःमि यानातयादी। अले छिमिसं ब्‍यूगु भेटी जिमिसं इना बियागुलिं इमिसं परमेश्वरयात जय जय यानाः सुभाय्‌ बियाच्‍वनी। 
2CO.9.12	परमेश्वरया मनूतय्‌त थुकथं छिमिसं ग्‍वाहालि याःगुलिं इमित माक्‍व चू जक लाःगु मखु, थुकिं यानाः इमिसं दुनुगलंनिसें परमेश्वरयात नं सुभाय्‌ बियाच्‍वनी।
2CO.9.13	छिमिसं थथे ग्‍वाहालि याःगुलिं फुक्‍कसिनं छिपिं भिंपिं मनूत खः धकाः सीकी। ख्रीष्‍टयागु भिंगु खँ मानय्‌ यानाच्‍वंगु दु धकाः थुकिं सी दइ। थुकिं यानाः इमिसं परमेश्वरयात सुभाय्‌ बी। 
2CO.9.14	परमेश्वरं छिमित यक्‍व हे दया माया यानादीगुलिं छिमित माया यानाः छिमिगु निंतिं इमिसं प्रार्थना याइ। 
2CO.9.15	थुकथं परमेश्वरं झीत तःधंगु वरदान बियादीगुलिं वय्‌कःयात सुभाय्‌ दु।
2CO.10.1	छिमि दथुइ गुलिं गुलिंसिनं जि पतिइ जक ततःधंगु खँ ल्हाइम्ह, धात्थें धाःसा ग्याफराम्ह धकाः धया जूगु दु। स्‍वजाम्ह व दया माया दुम्ह ख्रीष्‍टयागु नामय्‌ जि पावलं छिमित बिन्ति यानाच्वना, 
2CO.10.2	जि आम्‍कन वयेबलय्‌ जिमित संसारया पहःचहः कथं जुइपिं धकाः धाइपिनिगु न्ह्यःने कडा पहः क्यने म्‍वाःलेमा।
2CO.10.3	जिपिं थ्‍व संसारय्‌ च्‍वनाच्‍वंपिं मनूत खः धयागु खँ सत्‍य खः, अय्‌सां संसारयापिं थें जिपिं ल्‍वानाच्‍वनागु मदु। 
2CO.10.4	थ्‍व संसारयागु हतियार ज्‍वनाः जिपिं ल्‍वानाच्‍वनागु मदु, बरु परमेश्वरं बियादीगु शक्तिं म्‍वाः मदुगु खँ ल्‍हानाजुइपिन्‍त जिमिसं बुकाबियागु दु। 
2CO.10.5	परमेश्वरयागु खँ अःखः यायेत स्‍वइपिन्‍त नं जिमिसं बुकाच्‍वनागु दु। फुक्‍क बिचाःयात बसय्‌ कयाः ख्रीष्‍टयात मानय्‌ याकेत स्‍वयाच्‍वनागु दु। 
2CO.10.6	छिमिसं फुक्‍क आज्ञा मानय्‌ याये धुंकाः मानय्‌ मयाइपिन्‍त सजाँय बीत जिपिं तयार दु।
2CO.10.7	पिनेयागु खने दुगु खँय्‌ जक छिमिसं मन तयाच्‍वन। छिमिथाय्‌ “जि ख्रीष्‍टयाम्‍ह मनू खः” धया जुइम्‍ह सुं दुसा वं थ्‍व नं सीके माःगु खः – व गथे ख्रीष्‍टयाम्‍ह खः जिपिं नं अथे हे ख्रीष्‍टयापिं खः। 
2CO.10.8	परमेश्वरं जितः बियादीगु अधिकारया खँय्‌ छुं भचा घमण्‍ड यानागु जूसां जि लज्या चाये मखु, छाय्‌धाःसा थथे यानागु छिमित हे भिंकेत खः, स्‍यंकेत मखु।
2CO.10.9	छिमित ख्‍या जक ख्‍याय्‌त जिं थथे पौ च्‍वयाहयागु मखु। 
2CO.10.10	छिमि दथुइ गुलिं गुलिंसिनं थथे धयाच्वंगु दु – “पावलया पौ क्वात्तुसे च्वं, अले तसकं कडा। तर मनू धाःसा ग्याफरा, अले नवाये नं मफु।” 
2CO.10.11	अज्‍याःम्‍ह मनुखं थ्‍व नं थुइके माः – जिमिसं तापाक च्‍वनाः पतिइ च्‍वयाहः थें व न्‍ह्यःने वयाः यायेगु ज्‍याय्‌ छुं मपाः।
2CO.10.12	थःम्‍हं थःत तःधंका जुइपिं मनूत लिसे थःपिन्‍त दाना स्‍वयेगु व इमिगु ज्‍वलिंज्‍वलय्‌ च्‍वनेत जिमिके आँट मदु। इमिसं थःम्‍हं थःत दाना स्‍वइ, अले लना स्‍वइ। इपिं छुं मस्‍यूपिं जुइ।
2CO.10.13	जिमिसं ला परमेश्वरं जिमित धयादीगु स्‍वयाः अप्‍वः तःधंछुयाः धयाच्‍वनागु मदु। वय्‌कलं जिम्मा बियादी थें जक जिमिसं यानाच्‍वनागु दु। जिमिगु ज्‍याय्‌ दुने लाःपिं छिपिं हे नं ला खः। 
2CO.10.14	दकलय्‌ न्हापा जिपिं छिमिथाय्‌ वयाः ख्रीष्‍टयागु भिंगु खँ न्‍यंकाबलय्‌ जिमिसं थःगु लागां पिहां वनाः घमण्‍ड यानागु मदु।
2CO.10.15	आम्‍कन मेपिन्‍सं याःगु ज्‍या नं जिमिसं हे यानागु खः धकाः मधया। छिमिगु विश्वास अप्‍वः दया वनेमा धयागु जिमिगु तःधंगु आशा खः। थुकथं जिमिगु ज्‍या नं छिमिगु दथुइ तःधं जुयावनी। 
2CO.10.16	अले छिमिगु लागां पुला वनाः मेमेगु देशय्‌ नं जिमिसं भिंगु खँ न्‍यंके खनि। अले मेपिं मनूतय्‌सं यानाच्‍वंगु ज्‍याय्‌ जिमिसं घमण्ड याये माली मखु। 
2CO.10.17	धर्मशास्‍त्रय्‌ थथे च्‍वयातःगु दु “तःधंछुइम्‍ह मनुखं प्रभुं यानादीगुलिइ हे तःधंछु।”
2CO.10.18	प्रभुं तःधं धाःम्‍ह मनू जक तःधंम्‍ह जुइ, थःत थःम्‍हं तःधं धकाः धया जुइवं व तःधं जुइ मखु।
2CO.11.1	जिं नवाइगु च्वःप्वः मदुसां छिमिसं सह यानाबी धकाः जिं आशा यानाच्वना। 
2CO.11.2	परमेश्वरं थें जिं छिमित बिचाः यानातयागु दु। छिपिं ख्रीष्‍टलिसे ब्‍याहा यानाबीत जिं ल्ययातयापिं मिसामचात थें खः। 
2CO.11.3	तर जि ताहानं हव्‍वायात छलय्‌ याः थें छिमित नं ख्रीष्‍टयागु सेवा व भक्तिपाखें तापाकी धकाः ग्‍यानाच्‍वनागु दु।
2CO.11.4	मेपिन्‍सं जिमिसं धा हे मधयाम्‍ह येशूयागु मखुगु मखुगु खँ न्‍यंकः वःसां छिमिसं लय्‌तायाः न्‍यनिगु जुयाच्‍वन। अथे हे जिमिसं मबियागु मेगु हे आत्‍मा व खँयात नं छिमिसं पत्‍याः याइगु जुयाच्‍वन।
2CO.11.5	थः थःम्‍हं तःधना जुइपिं थुपिं प्रेरितत स्‍वयाः जि चिधं मजू थें च्वं। 
2CO.11.6	नवायेत जि बांलाक मसये फु, अय्‌नं जिके बुद्धि मगाः मजू। थ्‍व खँय्‌ जिमिसं छिमित तःकःमछि धयाः थुइका बी नं धुन।
2CO.11.7	परमेश्वरयागु भिंगु खँ न्‍यंकः वयाबलय्‌ जिं छिमिके छुं नं कयागु मदु। छिमित तःधं यायेत जि चिधं जुया बिया। छु जिं गल्‍ती यानागु जुल ला? 
2CO.11.8	जि छिमिथाय्‌ ज्‍या यानाच्‍वनाबलय्‌ मेथाय्‌ च्‍वंगु मण्‍डलीपाखें धिबा कयाः छिमिगु सेवा यानाः इमित लुतय्‌ याना थें जक जुल। 
2CO.11.9	जि छिपिंलिसे च्‍वना च्‍वनाबलय्‌ धिबा मालं नं जिं छिमिके मफ्‍वना। अबलय्‌ माकेडोनियां वःपिं दाजुकिजापिन्‍सं जितः माक्‍व हयाबिल। न्‍हापा नं जिं छिमिके छुं कयागु मदु, अथे हे लिपा नं जिं छिमिके छुं काये मखु।
2CO.11.10	ख्रीष्‍टयागु सत्‍य जिके दतले जिगु थ्‍व फुइँयात अखैया देशय्‌ सुनानं पने फइ मखु। 
2CO.11.11	छिमित मयःगुलिं जिं थथे धयाच्‍वना धकाः छिमिसं मतिइ तइ। जिं छिमित माया या कि मया धकाः परमेश्वरं स्‍यू।
2CO.11.12	जिमिसं याना थें याना धकाः फुइँ यानाजूपिं मेपिं प्रेरितय्‌त पनेत जिं थथे याना हे च्‍वने। 
2CO.11.13	प्रेरितत धया जूपिं थुपिं परमेश्वरया प्रेरितत मखु, फताहा प्रेरितत खः। ख्रीष्‍टयापिं प्रेरितत थें जुइत थुमिसं मखुगु खँ ल्‍हाना जुइ। 
2CO.11.14	थुमिसं थथे याना जुल धकाः अजूचाये माःगु मदु, छाय्‌धाःसा शैतान नं परमेश्वरयाम्‍ह स्‍वर्गदूत थें जुया जुइ फु। 
2CO.11.15	थ्‍व अजूचाये माःगु खँ मखु, शैतानया च्‍यःत नं परमेश्वरया च्‍यःत थें जुइ फु। परमेश्वरं न्‍याय यानादीबलय्‌ थुमिगु ज्याकथंया सजाँय नं बियादी।
2CO.11.16	जिं हानं धाये – सुनानं जितः मूर्ख भाःपी मते। छिमिसं जितः मूर्ख हे खः धकाः मतिइ तःसां छिमिसं जिगु खँ मानय्‌ या, अले भतिचा जक जूसां जिं फुइँ यायेथाय्‌ दइ। 
2CO.11.17	प्रभुं थथे धा धकाः धयादीगुलिं जिं थथे धयाच्‍वनागु मखु। धात्‍थें थथे फुइँ यानाः खँ ल्‍हानाः जि मूर्ख थे जुयाच्‍वना। 
2CO.11.18	मनूतय्‌सं संसारया खँय्‌ फुइँ यानाजूगुलिं जिं नं अथे हे फुइँ यानाः खँ ल्‍हानागु खः। 
2CO.11.19	बुद्धि दुपिं मनूत जुयाः छिमिसं मूर्खतय्‌त नं लय्‌तातां सह यात। 
2CO.11.20	धात्‍थें हे सुनानं छिमित क्‍वत्‍यला तःसां, थगय्‌ याःसां, लुतय्‌ यानाकाःसां, थःत तःधंकूसां, ख्‍वालय्‌ हे दाःसां छिमिसं सह यानाच्‍वनि। 
2CO.11.21	इमिसं याःथें यायेत जिके आँट मदु, थथे धायेत जितः लज्‍या चाः।
2CO.11.21	सुनानं छुं खँय्‌ घमण्ड याःसा जिं नं याये फु। तर थ्व मूर्खज्या जक खः। 
2CO.11.22	इपिं हिब्रू खःसा, जि नं हिब्रू खः। इपिं इस्राएली खःसा, जि नं इस्राएली खः। इपिं अब्राहामया सन्‍तान खःसा, जि नं अब्राहामया सन्‍तान खः। 
2CO.11.23	इपिं ख्रीष्‍टया च्‍यः खःसा जि झन इपिं स्वयाः भिंम्ह च्यः खः। थथे धायेबलय्‌ जि वें थें च्‍वने फु। तर जिं थाकुक्‍क ज्या यानागु दु, तःकःमछि झ्‍यालखानाय्‌ नं च्वना। तःकःमछि हे जिं कोर्रा नं नयागु दु, सितुपातु वंक नं दाय्‌कागु दु।
2CO.11.24	न्‍याकः तक यहूदीतय्‌सं जितः स्‍विगुथु स्‍विगुथु कोर्रां दायाहये धुंकल।
2CO.11.25	स्‍वकः तक जितः कथिं दायाहल, छकः ला ल्‍वहँतं कय्‌काहल। स्‍वकः तक ला जि च्‍वनागु जहाज हे स्‍यन, छकः ला चच्‍छि व न्‍हिच्‍छि हे समुद्रय्‌ च्‍वने माल।
2CO.11.26	न्‍ह्याबलें थाय्‌थासय्‌ वने माल, तःकःमछि हे जि खुसि बाः वःथाय्‌ लात, दाखुँतय्‌गु ल्‍हातय्‌ लात, थः हे यहूदीतय्‌सं व यहूदीमखुपिन्‍सं जितः स्‍यायेत स्‍वल। शहरय्‌ नं जितः उतिकं हे स्‍यायेत स्‍वल, जंगलं जंगलं नं जुइ माल। समुद्रय्‌ नं जुइ माल। अले हानं फताहा दाजुकिजापिनि पाखें बचय्‌ जुया जुइमाल।
2CO.11.27	द्यँ हे मद्यंसे नं जिं चच्‍छि चच्‍छिं ज्‍या याये धुन। तःकःमछि नयेत्‍वने मखन। अप्‍वः यानाः गाक्‍क नये मखं, द्यनेत थाय्‌, अले पुनेत वसः मदय्‌का जुइ धुन।
2CO.11.28	थुलि जक मखु, जितः थाय्‌थासय्‌ मण्‍डलीया खँय्‌ चितासू मदु। 
2CO.11.29	सुं विश्वासी बमलात धाःसा जि हे नं बमलाः थें जुइगु। अले सुनानं छम्‍ह विश्वासीयात पापय्‌ लाकल धाःसा जिगु नुगः हीसे च्‍वनिगु।
2CO.11.30	जिं फुइँ हे याये माःसा, जि बमलाःगु खँय्‌ फुइँ याना जुइ। 
2CO.11.31	जिं थथे धयाच्‍वनागु खँ मखुगु मखु धकाः सदां तःधंके बहःम्ह परमेश्वर प्रभु येशूया बाः नं स्‍यू। 
2CO.11.32	जि दमस्‍कसय्‌ दुबलय्‌ जितः ज्‍वनेत जुजु अरितसया तःधंम्‍ह हाकिमं शहरयागु ध्‍वाखाय्‌ ध्‍वाखाय्‌ पाः तया तल। 
2CO.11.33	अबलय्‌ जितः खमुलिइ तयाः पःखालं क्‍वछ्वयाः बिसिके छ्वत। थुकथं जि इमिगु ल्‍हातं बचय्‌ जुया।
2CO.12.1	फुइँ यानाः भिं जुइ मखु धकाः सीक सीकं नं जिं फुइँ याये माल। प्रभुं जितः क्‍यनादीगु दर्शन जिं आः कने। 
2CO.12.2	झिंप्‍यदँ न्‍ह्यः छम्‍ह विश्वासीयात ज्‍वनाः स्वंगूगु स्‍वर्गय्‌ थत यंकल, व मनूयात जिं म्‍हस्‍यू। थथे वयात म्ह नापं यंकल कि म्ह मदय्‌क व जिं मस्‍यू, परमेश्वरं जक स्‍यू। 
2CO.12.3	जिं हानं धाये – स्‍वर्गय्‌ थथे थत यंकूम्‍ह मनूयात जिं म्‍हस्‍यू। थथे वयात म्ह नापं यंकल कि म्ह मदय्‌क व जिं मस्‍यू, परमेश्वरं जक स्‍यू। 
2CO.12.4	स्‍वर्गय्‌ वं धयां मब्‍याःगु खँ ताल, गुगु मनूतय्‌गु म्‍हुतुं धाये हे मज्‍यू।
2CO.12.5	थ्‍व मनूयागु खँय्‌ धाःसा जिं फुइँ याये फु, थःगु खँय्‌ धाःसा जिं फुइँ याये मफु। जि गुलि बमलाः धयागु खँय्‌ जक जिं फुइँ याये फु। 
2CO.12.6	जिं फुइँ हे याये मास्‍ति वय्‌कूसां जि मूर्ख जुइ मखु, छाय्‌धाःसा जिं सत्‍य खँ जक धयाच्‍वनागु दु। अय्‌नं जिं फुइँ यानाजुइ मखु, छाय्‌धाःसा जिं धाःगु खँ ताःपिन्‍सं व जिं यानाजूगु ज्‍या खंपिन्‍सं जि गुलि ग्‍यं धकाः सि हे स्‍यू, थुलिं अप्‍वः सुनानं तःधंकूगु नं जितः मयः। 
2CO.12.7	थज्‍याःगु अजूचायापुगु तःगू हे खँ खना धकाः जिं तःधंछुना जुइ धकाः जिगु म्‍हय्‌ अतिकं तःधंगु दुःख बियादिल। थुकिं शैतानया मनुखं थें जितः म्‍हय्‌ च्‍वाच्‍वां सुयाः तःधंछुइ मफय्‌का तल।
2CO.12.8	थ्व दुःख मदय्‌कादिसँ धकाः जिं स्वकः तक प्रभुयात बिन्ति याये धुन। 
2CO.12.9	प्रभुं जितः थथे लिसः बियादिल – “जिं छन्‍त दया माया यानाच्‍वनागु द हे दुनि। छ बमलाःसां जिगु शक्तिं छन्‍त बल्‍लाकी।” थुकथं जि बमलाःसां तसकं लय्‌ताः, छाय्‌धाःसा जि बमलाइबलय्‌ ख्रीष्‍टया शक्तिं जितः बल्‍लाकी। 
2CO.12.10	थथेजूगुलिं ख्रीष्‍टयागु निंतिं बमलाःसां, बेइज्‍जत याःसां, मछिंसां, दुःखकष्‍ट जूसां, स्‍यंकेत स्‍वःसां, जि तसकं लय्‌ताः। गुबलय्‌ जि बमलाइ अबलय्‌ जितः बल्‍लाकी।
2CO.12.11	छिमिसं यानाः मूर्खम्‍ह मनुखं थें जिं छिमित थथे धया च्‍वने माल। धाये माल धाःसा छिमिगुपाखें जि तःधने माःगु खः। जि छुं मखुसां छिमिसं जितः हनेमाःगु खः। तःधं धाःपिं प्रेरितत स्‍वयाः जि कम मजू। 
2CO.12.12	दुःखकष्‍ट जूसां तःकःमछि अजूचायापुगु ज्‍या व चिं यानाः जि प्रेरित खः धकाः छिमित दसु क्‍यनागु दु। 
2CO.12.13	जिं छिमित थःत नयेत्‍वने मयाकेगु बाहेक मेगु मण्‍डलीयापिन्‍त स्‍वयाः छुकिं नं चिधंकेत स्‍वयागु मदु। खः का, जिं छिमिगुपाखें नयेत्‍वने मयाना। जिं द्वंके लात, जितः माफ याना ब्‍यु।
2CO.12.14	जि छिमिथाय्‌ हानं वयेत्‍यनागु दु। जि वयागु थ्‍व नापं स्‍वकः जुइ। छिमिके जिं छुं हे काये मखु। छिमिगु धिबा जितः माःगु मदु, जितः माःपिं ला छिपिं हे खः। मस्‍तय्‌सं मांबौया लागि धन मुंका तये म्‍वाः, मां बौपिन्‍सं जक मस्‍तय्‌गु लागि मुंकेगु याइ। 
2CO.12.15	छिमित ग्‍वाहालि यायेत जिके दुगु फुक्‍कं बी। थथे याये दःसा जि लय्‌ताः। थुलि जक मखु, छिमिगु निंतिं सी माःसां जि लय्‌ताः। जिं छिमित थथे यक्‍व माया यानागुलिं हे छिमि पाखें जिं कम माया काये खंगु ला कि छु?
2CO.12.16	थुकथं जिं छिमित दुःख बियागु मदु धकाः ला छिमिसं सि हे स्‍यू। अय्‌नं छिपिं मध्य सुनानं जिं छिमित झंगःलात धकाः धाये फु। 
2CO.12.17	जिं छिमित गुकथं झंगःलात? छिमिथाय्‌ जिं मनूत छ्वयाहयाः छुं काय्‌के हयागु दु ला? 
2CO.12.18	जिं तीतस व मेम्‍ह किजायात नं छिमिथाय्‌ छ्वयाहयागु दु। तीतसं छिमिथाय्‌ वःबलय्‌ छिमिके छुं कयाहःगु दु ला? जिमिसं थथे यानागुलिं जिमिगु मन छगू हे खः अले ज्‍या नं छगू हे खः धकाः छिमिसं थुइका काये म्‍वाः ला?
2CO.12.19	जिमिसं थःपिं बचय्‌ जुइत थथे धयाच्‍वंगु धकाः छिमिसं मतिइ तल जुइ। अथे मखु, छिमित हे भिंकेत जिमिसं थथे धयाच्‍वनागु खः धकाः परमेश्वर व ख्रीष्‍टं स्‍यू। 
2CO.12.20	आम्‍कन वयेबलय्‌ जिं मतिइ तया थें छिपिं मजूगु, व छिमिसं मतिइ तःथें जि मजुइ फु धकाः जि ग्‍यानाच्‍वना। छिमि दथुइ थःथवय्‌ ल्‍वापु जुइगु, नुगः मुइकेगु, थःथवय्‌ तंम्‍वया जुइगु, थःगु जक भिं स्‍वयेगु, मभिंकाः खँ ल्‍हायेगु, कर्पिनिगु निन्‍दा यायेगु, घमण्‍ड यानाजुइगु, गति पति मदय्‌क सना जुइगु, थज्‍याःगु मभिंगु खँ दये फु। 
2CO.12.21	जि छिमिथाय्‌ हानं वय्‌बलय्‌ परमेश्वरं जितः छिमिगु न्‍ह्यःने लज्‍या चाये माय्‌कादी धकाः जि ग्‍यानाच्‍वना। अले जितः न्हापा पाप यानाः मह्यूपिं, न्हापा मभिंगु ज्या यानाः व्‍यभिचार यानाः व लाःलाः थें सनाः पश्‍चाताप मयाःपिं खनाः ख्‍वये वइ।
2CO.13.1	जि स्‍वकः खुसि छिमिथाय्‌ वये त्‍यनागु दु। धर्मशास्‍त्रय्‌ थथे च्‍वयातःगु दु – “निम्‍ह, स्‍वम्‍ह मनुखं साक्षी ब्‍यूसा जक सुं मनूयात दोषी ठहरय् याये फइ।”
2CO.13.2	निक्‍वः खुसि छिमिथाय्‌ वयाबलय्‌ थथे पाप याना च्‍वंपिन्‍त जिं ख्‍याच्वः बियागु खः। थ्‍व हे खँ जिं छिमित हाकनं लुमंके बी। मखुसा आः हानं वयेबलय्‌ जिं इमित व मेपिं पापीतय्‌त नं त्वःते मखु।
2CO.13.3	छिमिसं मालाच्‍वंगु ख्रीष्‍ट जिपाखें नवानाच्वनादीगु खः धयागु फुक्‍क दसु जिं छिमित बी। छिपिंलिसे व्यवहार यानादीबलय्‌ वय्‌कः कमजोर मजू, बरु वय्‌कलं छिमिगु दथुइ थःगु शक्ति क्‍यनादिल। 
2CO.13.4	अथे ला वय्‌कःयात क्रूसय्‌ यख्‍खायाः स्याःबलय्‌ वय्‌कः कमजोर तिनि। तर आः परमेश्वरया शक्तिं वय्‌कः म्‍वानादीगु दु। जिपिं नं वय्‌कः थें कमजोर तिनि। तर परमेश्वरया शक्तिं जिपिं वय्‌कःलिसे म्वानाच्वने। थ्व हे शक्ति जिमिसं छिमिगु दथुइ क्‍यने।
2CO.13.5	छिमिगु विश्वास गुलि बल्‍लाः धकाः स्वयेत छिमिसं थःम्‍हं थःत हे जाँचय्‌ यानाः स्‍व। जाँचय्‌ ताःलाःसा ख्रीष्‍ट छिपिंनाप दी धकाः छिमिसं सीमाःगु खः। 
2CO.13.6	जिपिं ज्‍यालय्‌ मजूपिं मखु धकाः छिमिसं सीकेमा धयागु जिगु आशा खः।
2CO.13.7	छिमिसं मखुगु ज्‍या छता मयायेमा धकाः जिमिसं प्रार्थना यानाच्‍वनागु दु। जिमिसं थःम्‍हं थःत तःधंकेत थथे प्रार्थना यानाच्‍वनागु मखु, बरु जिपिं ज्‍यालगय्‌ मजूपिं जूसां छिमिसं भिंगु ज्‍या याये फयेमा धकाः प्रार्थना यानाच्‍वना। 
2CO.13.8	जिमिसं सत्‍ययागु पँ लिनाः जक ज्‍या यानाच्‍वना, सत्‍ययागु विरोधय्‌ ज्‍या यायेगु जिमिके शक्ति मदु। 
2CO.13.9	जिपिं बमलाःसां छिपिं जक बल्‍लाक विश्वास यानाः भिना वयेमा धकाः जिमिसं लय्‌तातां प्रार्थना यानाच्‍वनागु दु।
2CO.13.10	अय्‌जूगुलिं हे आम्‍कन वये न्‍ह्यः जिं छिमित थुकथं च्‍वयाच्‍वनागु खः। अले जक आम्‍कन वयाः जिं छिमित ब्‍वः बी नं माली मखु, सजाँय बी नं माली मखु, थथे यायेगु अधिकार प्रभुं जितः बियादीगु दु धकाः छिमित क्‍यना बी माली मखु। प्रभुं जितः थथे यायेगु अधिकार बियादीगु छिमित स्‍यंकेत मखु बरु भिंकेत खः।
2CO.13.11	यःपिं दाजुकिजापिं, लय्‌ताया च्‍वँ। मभिंगु लँपु त्‍वःताः भिंगु लँपु ज्‍वना च्‍वँ। जिं धयागु खँ नुगलय्‌ तया ति। छिपिं सकलें मिलय्‌ जुयाः च्‍वना च्‍वँ। अले माया यानादीम्‍ह व शान्‍ति बियादीम्‍ह परमेश्वर छिपिं नाप च्‍वनादी।
2CO.13.12	आम्‍कन च्‍वंपिं दाजुकिजापिं सकसिनं थःथवय्‌ यचु नुगलं माया यानाः ज्‍वजलपा यायेगु या। 
2CO.13.13	थन च्‍वंपिं दाजुकिजापिं सकसिनं छिमित ज्वजलपा धयाहःगु दु।
2CO.13.14	प्रभु येशू ख्रीष्‍टयागु दया, परमेश्वरयागु माया, अले पवित्र आत्‍मायागु संगति छिपिं सकल नाप दयाच्‍वने मा।
GAL.1.1	मनूतय्‌ पाखें मखु, येशू ख्रीष्‍ट व वय्‌कःयात हानं म्वाकादीम्ह परमेश्वरं प्रेरित यानाः छ्वयाहःम्ह जि पावल व 
GAL.1.2	जिलिसे थन दुपिं दाजुकिजापिनिपाखें गलातियाय्‌ च्वंगु मण्डलीयात ज्‍वजलपा!
GAL.1.3	झी परमेश्वर बाः व प्रभु येशू ख्रीष्‍टया दया माया व शान्‍ति छिमित दयेमा। 
GAL.1.4	थ्‍व मभिंगु इलं बचय्‌ यायेत झीगु पापयागु निंतिं झी परमेश्वर बानं धयादी थें येशू थः हे सिनादिल। 
GAL.1.5	परमेश्वर सदां तःधना च्‍वनेमा! आमेन।
GAL.1.6	छिपिं खनाः जि अजूचाया च्‍वनागु दु। गुलि याकनं छिपिं छिमित येशू ख्रीष्‍टपाखें दया माया यानाः सःतादीम्‍ह परमेश्वरपाखें फहिलावन। अले मेगु हे भिंगु खँयात विश्वास याः जुयाच्वन। 
GAL.1.7	धात्‍थें धाये माल धाःसा ख्रीष्‍टयागु भिंगु खँ बाहेक मेगु भिंगु खँ मदु। गुलिं गुलिं मनूत छिमिथाय्‌ वयाः छिमित स्‍यंकेत ख्रीष्‍टयागु भिंगु खँयात मेकथं हिलेत कुतः यानाच्‍वंगुलिं जिं थथे धाये माःगु खः।
GAL.1.8	अय्‌जूगुलिं जिपिं हे थजुइमा, स्‍वर्गं वःम्‍ह स्‍वर्गदूत हे थजुइमा, छिमित जिमिसं न्‍हापा कना थकागु भिंगु खँयात हीकाः सुनानं न्‍यंकल धाःसा वयात सराः लायेमा। 
GAL.1.9	न्‍हापा नं जिमिसं थ्‍व खँ धाये धुन। आः हानं छकः थ्‍व हे खँ धाये – छिमिसं विश्वास याये धुंकूगु भिंगु खँयात हीकाः न्‍यंकीपिन्‍त सराः लायेमा।
GAL.1.10	जिं थथे धया च्‍वनागु छु मनूतय्‌त लय्‌ताय्‌केत खः ला? मखु! जिं ला परमेश्वरयात हे लय्‌ताय्‌केत थथे यानाच्‍वनागु खः। जिं मनूतय्‌त लय्‌ताय्‌केत यानागु जूसा जि येशू ख्रीष्टया सेवा याइम्‍ह दास हे जुइ फइमखु।
GAL.1.11	यःपिं दाजुकिजापिं, जिं छिमित छता खँ धाये – जिं न्‍यंकागु भिंगु खँ मनूतय्‌गु बुद्धिं पिहां वःगु मखु। 
GAL.1.12	सुं मनुखं थ्‍व खँ जितः ना धकाः ब्‍यूगु नं मखु, अले सुनानं थ्‍व खँ जितः स्‍यंगु नं मखु। थ्‍व भिंगु खँ जितः बियादीम्‍ह ला येशू ख्रीष्‍ट खः।
GAL.1.13	न्‍हापा यहूदी धर्मकथं जुया च्‍वनाबलय्‌ जि गज्‍याःम्‍ह खः धकाः ला छिमिसं बांलाक हे स्‍यू। परमेश्वरया मण्‍डलीयापिन्‍त जिं गुलि दुःखकष्‍ट व सास्ति बिया, अले थुमित नाश हे याना छ्वयेत कुतः यानाम्‍ह नं जि हे खः।
GAL.1.14	जि ज्‍वलिंज्‍वःपिं मध्‍ये दकलय्‌ अप्वः यहूदी धर्म मानय्‌ याना जुयाम्‍ह नं जि हे खः। झी तापाःबाज्‍यापिनिगु थितिकुति दकलय्‌ अप्वः मानय्‌ याना जुयाम्ह नं जि हे खः।
GAL.1.15	अय्‌नं दया यानादीम्‍ह परमेश्वरं जि बु हे मबूनिबलय्‌ निसें जितः ल्‍ययादिल। अले थथे वय्‌कःयागु ज्‍या याके छ्वया हयादिल। 
GAL.1.16	यहूदीमखुपिन्‍त भिंगु खँ न्‍यंके छ्वयेत जितः परमेश्वरं हे वय्‌कःया काय्‌यागु खँ फुक्‍क सीके बियादिल।
GAL.1.16	उबलय्‌ जिं सुयाकें छुं नं न्यनेकने मयाना। 
GAL.1.17	जि स्‍वयाः न्‍हापायापिं प्रेरिततय्‌के सल्‍लाह कायेत जि यरूशलेमय्‌ नं मवना। बरु जि उघ्रिमय्‌ अरब देशय्‌ वना। अले अनं दमस्‍कसय्‌ तुं लिहां वया।
GAL.1.18	स्‍वदँ लिपा तिनि केफास धाःम्‍ह पत्रुसयात नापलायेत जि यरूशलेमय्‌ वना, व नाप जि बाःछि तक च्‍वना।
GAL.1.19	अन जिं प्रभुया किजा याकूब बाहेक मेपिं सुं प्रेरिततय्‌त नाप मलाना। 
GAL.1.20	जिं धयाच्‍वनागु थ्‍व खँ धात्‍थें खः। परमेश्वरया न्‍ह्यःने जिं मखुगु खँ ल्‍हाये मखु।
GAL.1.21	लिपा यरूशलेमं जि सिरियाय्‌ व किलिकियाय्‌ वना। 
GAL.1.22	अबलय्‌ तक यहूदियाय्‌ च्‍वंगु मण्‍डलीयापिं मनूतय्‌सं जिगु ख्‍वाः खंगु हे मदुनि। 
GAL.1.23	इमिसं थथे धाःगु जक न्‍यनातःगु खः – “न्‍हापा झीत दुःखकष्‍ट बिया जूम्‍ह, अले झीत नाश यायेत स्‍वःम्‍ह मनुखं हे आः भिंगु खँ न्‍यंका जुयाच्‍वंगु दु।” 
GAL.1.24	जिगु जीवनय् थथे हिउपा वःगुलिं इमिसं परमेश्वरयात प्रशंसा यात।
GAL.2.1	झिंप्‍यदँ लिपा बारनाबास नाप जि यरूशलेमय्‌ वना। तीतसयात नं नापं ब्‍वना यंका।
GAL.2.2	परमेश्वरं जितः अन वने हे माः धकाः धयादीगुलिं जि वनागु खः। जिं न्‍हापा यानागु व आः यानाच्‍वनागु ज्‍या सितिं मवनेमा धकाः यहूदीमखुपिन्‍त भिंगु खँ न्‍यंकागु खँ मण्‍डलीया थकालिपिन्‍त जक कना। 
GAL.2.3	जि नापं वःम्‍ह तीतसयात ग्रीक जूसां म्‍हय्‌ चिं तय्‌के माः धकाः सुनानं कर मया।
GAL.2.4	जिमिसं ख्रीष्‍टपाखें कयागु छुत्‍कारायागु खँ सीकेत जिमिगु चिवा कायेत फताहा विश्वासी जुयाः अन वःपिं छम्ह निम्हय्‌सिनं धाःसा थ्व खँ पित हल। इमिसं जिमित दासयात थें व्यवस्‍थां धाःथें हे याये माः धकाः कर यात। 
GAL.2.5	इमिसं धाःगु छता हे खँ जिमिसं मानय्‌ मयाना। थुकथं जिमिसं भिंगु खँय्‌ सत्‍य दु धकाः छिमित क्‍यना बिया।
GAL.2.6	मण्‍डलीया थकालि धयाजूपिं इपिं न्ह्याक्‍व हे तःधं जूसां जितः छुं मपाः। परमेश्वरं ख्‍वाः स्‍वयाः न्‍याय यानादी मखु। इमिसं जिगु खँयात कयाः छुं मधाः।
GAL.2.7	गथे परमेश्वरं पत्रुसयात यहूदीतय्‌त भिंगु खँ न्‍यंकेगु ज्‍या बियादिल, अथे हे जितः नं यहूदीमखुपिन्‍त भिंगु खँ न्‍यंकेगु ज्‍या बियादिल धकाः इमिसं सीकल। 
GAL.2.8	वय्‌कःयागु शक्तिं हे जितः यहूदीमखुपिन्‍त भिंगु खँ न्‍यंकीम्‍ह प्रेरित यानादिल। अथे हे पत्रुसयात नं यहूदीतय्‌त भिंगु खँ न्‍यंकीम्‍ह प्रेरित यानादिल।
GAL.2.9	मण्‍डलीया थां धयातःपिं याकूब, पत्रुस व यूहन्‍नां परमेश्वरं जितः थ्‍व ज्‍या बियादीगु खः धकाः सीकाः बारनाबासयात व जितः मण्‍डलीया जव ल्‍हाः यात। जिमिगु ज्‍या यहूदीमखुपिन्‍थाय्‌ वनेगु, अले इमिगु ज्‍या यहूदीतय्‌थाय्‌ वनेगु जुल। 
GAL.2.10	इमिगु मण्‍डलीइ च्‍वंपिं नयेमखंपिन्‍त ग्‍वाहालि याये माः धकाः जक इमिसं जितः धाःगु खः। थ्‍व हे ज्‍या न्‍हापांनिसें हे यायेगु जिगु मतिइ दुगु खः।
GAL.2.11	पत्रुस एन्‍टिओखियाय्‌ वःबलय्‌ विश्वासी मनूतय्‌गु न्‍ह्यःने हे जिं वयात ब्वःबिया, छाय्‌धाःसा सी दय्‌कः हे वं द्वंकूगु खः। 
GAL.2.12	याकूबं छ्वया हःपिं मनूत वये न्‍ह्यः पत्रुसं यहूदीमखुपिं विश्वासीत नाप नयेत्वनेगु यानाच्‍वन। इपिं वये धुंकाः म्‍हय्‌ चिं तये माः धकाः धाइपिं मनूत खनाः ग्‍यानाः पत्रुसं यहूदीमखुपिं नाप नयेत्वनेगु त्‍वःता बिल। 
GAL.2.13	पत्रुस नाप जूपिं यहूदी विश्वासीतय्‌सं नं अथे हे यात। इमिसं यानाः बारनाबासं नापं अथे यात।
GAL.2.14	इपिं थथे सत्‍य भिंगु खँयागु लँपुइ मजूगु खनाः जिं पत्रुसयात फुक्‍कसिया न्‍ह्यःने थथे धया बिया – “यहूदी जुयाः नं छि यहूदीमखुम्‍ह मनू थें जुयाच्‍वन। छि ला यहूदी थें मच्‍वं। थुकथं छिं यहूदीमखुपिन्‍त यहूदीत थें जू धकाः गथे यानाः धया जुइगु?”
GAL.2.15	झीपिं बूसांनिसें हे यहूदीत खः। झीपिं यहूदीमखुपिं मनूत थें पापी मखु। 
GAL.2.16	अथेसां येशू ख्रीष्‍टयात विश्वास याःसा जक परमेश्वरं मुक्ति बियादी धकाः झीसं स्‍यू। व्‍यवस्‍था मानय्‌ यानाः जक धर्मी ठहरय्‌ जुइ फइ मखु, येशू ख्रीष्‍टयात विश्वास याःसा जक धर्मी ठहरय्‌ जुइ धकाः झीसं नं येशू ख्रीष्‍टयात विश्वास यानागु खः। व्‍यवस्‍था मानय्‌ यानाः जक ला सुं नं धर्मी जुइ फइ मखु।
GAL.2.17	येशू ख्रीष्‍टयात विश्वास यानाः धर्मी ठहरय्‌ जुइत स्‍वयाः नं झीसं यहूदीमखुपिन्‍सं थें पाप याना हे च्‍वन धाःसा ख्रीष्‍टं झीत पापी यानादीगु जुइ ला? मखु, थथे मखु। 
GAL.2.18	त्‍वःता छ्वये धुनागु व्‍यवस्‍थायात जिं हानं मानय्‌ यानाः धर्मी जुइत स्‍वल धाःसा जि पापी जुइ। 
GAL.2.19	छाय्‌धाःसा परमेश्वरया निंतिं जि म्वाये फयेमा धकाः व्यवस्‍थापाखें व्यवस्थाया निंतिं जि सिनागु। 
GAL.2.20	जि ख्रीष्‍टनाप क्रूसय्‌ सी धुन, जि थः हे म्‍वानाच्‍वनागु मखु, बरु ख्रीष्‍ट जिके म्‍वानादीगु खः। जि ला आः जितः माया यानाः जिगु निंतिं सिनादीम्‍ह परमेश्वरया काय्‌यात विश्वास यानाः म्‍वानाच्‍वनागु खः। 
GAL.2.21	परमेश्वरयागु दया माया जिं सितिं छ्वये मखु। व्‍यवस्‍था मानय्‌ यानाः मनूत धर्मी ठहरय्‌ जुइगु जूसा ख्रीष्‍ट सिनादीगु सितिं वन।
GAL.3.1	अय्‌ मूर्ख गलातीत, छिमित सुनां स्‍यंकल? येशू ख्रीष्‍टयात क्रूसय्‌ यख्‍खानाः स्‍याःगु खँ छिमिगु हे न्‍ह्यःने ध्‍वाथुइक कनागु मखु ला? 
GAL.3.2	व्‍यवस्‍था मानय्‌ यानाः परमेश्वरं छिमित पवित्र आत्‍मा बियादीगु ला कि येशू ख्रीष्‍टयागु भिंगु खँ न्‍यनाः विश्वास यानाः बियादीगु खः ला? 
GAL.3.3	छिपिं छाय्‌ थुलिमछि मू्र्ख जुयागु? छिमिसं आत्मां सुरु यानाः आः छु छिपिं थःगु हे शक्तिं फुना वनेत्‍यनागु ला? 
GAL.3.4	छिमिसं थुलि मछि दुःख फयागु सितिं वन ला? मखु, अथे जुइ मखु।
GAL.3.5	परमेश्वरं छिमित पवित्र आत्‍मा बियाः अजूचायापुगु ज्‍या याके बियादीगु छिमिसं व्‍यवस्‍था मानय्‌ याःगुलिं खः ला कि येशू ख्रीष्‍टयागु भिंगु खँ न्‍यनाः विश्वास याःगुलिं?
GAL.3.6	अब्राहामयात स्‍व! वं याःगु खँ धर्मशास्‍त्रय्‌ थथे च्‍वयातःगु दु – “अब्राहामं परमेश्वरयात विश्वास याःगुलिं परमेश्वरं वयात धर्मी ठहरय्‌ यानादिल।”
GAL.3.7	थथे जूगुलिं परमेश्वरयात विश्वास याइपिं मनूत हे अब्राहामया धात्‍थेंयापिं सन्‍तान खः धकाः छिमिसं थुइकि।
GAL.3.8	यहूदीमखुपिन्‍सं परमेश्वरयात विश्वास यात धाःसा परमेश्वरं इमित नं धर्मी ठहरय्‌ यानादी धकाः न्‍हापा हे धर्मशास्‍त्रय्‌ च्‍वयातःगु दु। अय्‌जूगुलिं हे अब्राहामयात परमेश्वरं “छंगु पाखें हे संसारय्‌ च्‍वंपिं फुक्‍क जात जातितय्‌त आशिष बी” धकाः धयादिल।
GAL.3.9	गथे अब्राहाम परमेश्वरयात विश्वास याःगुलिं धर्मी ठहरय्‌ जुल, अथे हे वय्‌कःयात विश्वास याक्‍वसिनं आशिष काये खन।
GAL.3.10	व्‍यवस्‍थाय्‌ जक भलसा तया च्‍वंपिं मनूत सराः फया च्‍वंपिं खः। थ्‍व हे खँ धर्मशास्‍त्रय्‌ थथे च्‍वयातःगु दु – “व्‍यवस्‍थाय्‌ च्‍वयातःगु फुक्‍कं सदां मानय्‌ याना च्‍वने मफुपिं मनूतय्‌सं सराः फये माली।”
GAL.3.11	व्‍यवस्‍था मानय्‌ यानाः सुं नं धर्मी ठहरय्‌ जुइ फइ मखु धयागु खँ ला छिमिसं आः बांलाक थुल हे जुइ। धर्मशास्‍त्रय्‌ हानं थथे च्‍वयातःगु दु – “परमेश्वरयात विश्वास याना जुइम्‍ह मनू सदां म्‍वानाच्‍वनी।”
GAL.3.12	व्‍यवस्‍था पूवंक मानय्‌ याइपिन्‍सं धाःसा परमेश्वरयात विश्वास याये म्‍वाः। “व्‍यवस्‍था मानय्‌ याइपिं व्‍यवस्‍थापाखें हे म्‍वाइ” धकाः धर्मशास्‍त्रय्‌ च्‍वयातःगु दु।
GAL.3.13	येशू ख्रीष्‍टं व्‍यवस्‍थाया सरापं झीत मू पुलाः त्वःतकादिल। वय्‌कलं क्रूसय्‌ यग्गानाः झीगु सराः थःम्हं फयादीगु दु। व्यवस्थाय्‌ धयातःगु दु “सिमाय्‌ यख्खाइम्हय्‌सित सराः लाइ।”
GAL.3.14	यहूदीमखुपिन्त नं येशू ख्रीष्‍टपाखें परमेश्वरं अब्राहामयात बी धयादीगु आशिष बियादीगु दु। उकिं झी विश्वास याना च्वनापिन्सं नं झीगु विश्वासं यानाः बी धयातःगु पवित्र आत्‍मा काये खनी।
GAL.3.15	यःपिं दाजुकिजापिं, मनूतय्‌गु हे दसु काये – निम्‍ह मिलय्‌ जुयाः च्‍वयातःगु भ्‍वंयात सुनानं स्‍यंके फइ मखु, अले हानं उकी छुं तने नं फइ मखु। 
GAL.3.16	परमेश्वरं अब्राहामनाप व वया सन्‍ताननाप बाचा चिनादीगु खः। वय्‌कलं तःम्‍हय्‌सित “अब्राहामया मचाखचा” धकाः धया मदी, बरु “अब्राहामया सन्‍तान” जक धयादिल। थन “सन्‍तान” धयादीगु छम्‍हय्‌सित जक खः, अले थ्‍व ख्रीष्‍ट येशूया बारे धयादीगु खः।
GAL.3.17	परमेश्वरं बाचा चिनादीगु गुबलें हे ल्‍वःमंकादी मखु। थथे वय्‌कलं चिनादीगु बाचायात प्‍यसः व स्‍विदँ लिपा तिनि वःगु व्‍यवस्‍थां सितिं छ्वये फइ मखु।
GAL.3.18	परमेश्वरं बी धयादीगु आशिष व्यवस्था मानय्‌ यानाः दइगु खःसा ला थ्व परमेश्वरया बाचा हे मजुल। परमेश्वरं अब्राहामयात बाचा यानाः आशिष बियादीगु खः।
GAL.3.19	अय्‌सा व्‍यवस्‍था छाय्‌ बिल लय्‌? मभिंगु ज्‍याखँ सीके बीत परमेश्वरं झीत व्‍यवस्‍था बियादीगु खः। अय्‌नं परमेश्वरं बाचा चिना तःम्‍ह ख्रीष्‍ट मझातले जक व्‍यवस्‍था दया च्‍वनी। थ्‍व व्‍यवस्‍था परमेश्वरं स्‍वर्गदूततय्‌पाखें मोशायात बीके हयादीगु खः। थुकथं मोशा मनूत व परमेश्वरया दथुइ ज्‍या याइम्‍ह जुल। 
GAL.3.20	दथुइ च्वना ज्या याइम्‍ह निम्हया दथुइ जुइ। अय्‌नं परमेश्वर ला छम्‍ह हे जक दु।
GAL.3.21	अय्‌सा छु व्‍यवस्‍था परमेश्वरयागु बाचाया अःखः जुल ला? मखु, व्‍यवस्‍था परमेश्वरयागु बाचाया अःखः मजू। मनूतय्‌त जीवन दयेमा धकाः व्‍यवस्‍था बियादीगु जूसा व्‍यवस्‍थां हे मनूत परमेश्वरया न्‍ह्यःने धर्मी ठहरय्‌ जुइगु खः। 
GAL.3.22	येशू ख्रीष्‍टयात विश्वास याक्‍वसित परमेश्वरं बियादी धकाः धयादीगु मुक्ति काये फयेमा धकाः धर्मशास्‍त्रं संसारय्‌ च्‍वंपिं फुक्‍कसितं पापय्‌ लाकातःगु दु।
GAL.3.23	विश्वास यायेगु ई वये न्‍ह्यः हे व्‍यवस्‍थां झीत कुना तल। थथे व्‍यवस्‍थां झीत कुनातःगु येशू ख्रीष्‍ट मझातले जक खः।
GAL.3.24	विश्वासं हे झीपिं परमेश्वरया न्‍ह्यःने धर्मी ठहरय्‌ जुइमा धकाः ख्रीष्‍ट झाये न्‍ह्यः व्‍यवस्‍थायात झीत स्यनिम्ह गुरू थें याना तल। 
GAL.3.25	आः धाःसा विश्वास यायेगु ई वये धुंकल, उकिं आः झीपिं व्‍यवस्‍थां धाःथें च्‍वने म्‍वाल।
GAL.3.26	येशू ख्रीष्‍टयात विश्वास यानाः वय्‌कः नाप मिलय्‌ जूगुलिं छिपिं फुक्‍कं परमेश्वरया सन्तान जुल। 
GAL.3.27	ख्रीष्‍टयात विश्वास यानाः बप्‍तिस्‍मा कयाः वय्‌कः नाप मिलय्‌ जूपिं सकसिनं पहःचहः न्हूगु वसः थें पुंगु दु। 
GAL.3.28	अय्‌जूगुलिं आः यहूदीत व यहूदीमखुपिं छु हे मपात। दास व दास मखुपिं, अले मिजं व मिसा नं मपात। येशू ख्रीष्‍टयात विश्वास याःगुलिं छिपिं फुक्‍कं छम्‍ह हे जुल। 
GAL.3.29	छिपिं ख्रीष्‍टया मनूत खःसा अब्राहामया सन्‍तान नं खः। अले परमेश्वरं बी धकाः बाचा चिनादीगु छिमित नं बियादी।
GAL.4.1	जिं छु धाये धाःसा – अबुयागु सम्‍पत्ति फुक्‍कं वया काय्‌पिनिगु खःसां मचाबलय्‌ इपिं च्‍यः थें हे जुयाच्‍वनी। 
GAL.4.2	अबुम्‍हय्‌सिनं मधातले इपिं इमित सुसाःकुसाः यायेत तया तःम्‍हय्‌सिनं धाःथें च्‍वने माः। 
GAL.4.3	विश्वास याये न्‍ह्यः झीपिं नं मस्‍त थें खः, अले झीत संसारयागु मभिंगु आत्मां चिना तल।
GAL.4.4	परमेश्वरं धयादीगु ई वयेवं परमेश्वरं वय्‌कःया काय्‌यात छ्वया हयादिल। वय्‌कः मिसाम्‍हय्‌सिगु क्‍वखं बुल। अले यहूदीतय्‌गु व्‍यवस्‍था मानय्‌ यानाः च्‍वनादिल। 
GAL.4.5	व्‍यवस्‍था मानय्‌ याना च्‍वंपिन्‍त व्‍यवस्‍थां लिगनाः परमेश्वरया काय्‌पिं यायेत वय्‌कलं थथे यानादीगु खः।
GAL.4.6	झीपिं नं परमेश्वरया काय्‌पिं खः धकाः सीकेत परमेश्वरं थः काय्‌यागु आत्‍मा झीगु नुगलय्‌ तयादिल। अले थ्‍व हे आत्‍मां झीगु नुगलं “अब्‍बा, जिमि बाः” धकाः धयादी। 
GAL.4.7	थथे जूगुलिं छिपिं आः दास मखुत, बरु परमेश्वरया काय्‌पिं जुइ धुंकल। उकिं वय्‌कलं थः सन्‍तानयात फुक्‍क अधिकार बियादी।
GAL.4.8	न्‍हापा परमेश्वरयात म्‍हमस्‍यूगुलिं छिपिं परमेश्वर हे मखुपिं मेपिं द्यःतय्‌ दास जुयाच्‍वंगु खः। 
GAL.4.9	आः छिमिसं परमेश्वरयात म्‍हसी धुंकल। वय्‌कलं नं छिमित म्‍हसीकादिल। आः हानं छिपिं गथे यानाः व हे ज्‍यालगय्‌ मजूपिं व पुलांपिं द्यःतय्‌थाय्‌ लिहां वने फुगु? छु छिपिं हानं इमि दास जूवनेगु ला? 
GAL.4.10	थौं छिमिसं खास न्‍हि, थिथिकुति, ला, रितु व दँयात मानय्‌ यानाच्‍वन। 
GAL.4.11	उकिं छिपिं स्‍यनावनी धकाः जितः तसकं पीर जुया च्‍वन। छिमिथाय्‌ वयाः उलिमछि दुःखकष्‍ट सियाः जिं ज्‍या याना थकागु सितिं वनिगु जुल ला?
GAL.4.12	यःपिं दाजुकिजापिं, जिं छिमित बिन्ति याये – जिं याना थें तुं छिमिसं नं या। जि छम्‍ह यहूदी खःसां छिपिं नाप यहूदीमखुपिं थें जुया च्‍वने धुन। छिमिसं जितः छुं हे मभिंकूगु मदु। 
GAL.4.13	दकलय्‌ न्‍हापा छिमित भिंगु खँ न्‍यंकाबलय्‌ जि म्‍हंमफु धयागु खँ छिमिसं लुमंकातःगु दयेमाः। 
GAL.4.14	म्‍हंमफुसां जितः हेला मयासे छिमिसं भचा हे थाकुमचासे बिचाः यात। स्‍वर्गदूतयात व ख्रीष्‍टयात थें छिमिसं जितः दुकयाः सुसाःकुसाः यात। 
GAL.4.15	छिपिं अबलय्‌ गुलि लय्‌ताःगु। जि जक ज्‍यूसा थःगु मिखा लिकया बीत तक नं छिपिं न्‍ह्यचिली। थ्‍व खँय्‌ जिं साक्षी बी फु। आः जक छिमित छु जुल? 
GAL.4.16	सत्‍य खँ कनागुलिं जि छिमि शत्रु जुल ला?
GAL.4.17	मेपिं मनूतय्‌सं छिमित लय्‌ताय्‌केत स्‍वया च्‍वंगु दु, अथेसां इमिगु मति मभिं। इपिं छिमित जि पाखें लिगनाः थःपाखे सालाकायेत स्‍वया च्‍वंपिं खः। 
GAL.4.18	मेपिनिगु खँ न्‍यनेगु नं बां हे लाःगु खँ खः। अय्‌नं न्‍ह्याबलें भिंम्‍ह मनूयागु जक खँ न्‍यने माः। जि दुबलय्‌ जक मखु, मदुबलय्‌ नं छिमिसं थथे याये माः।
GAL.4.19	छिपिं ख्रीष्‍ट थें मजुतले जितः मचाबूब्‍यथा थें दुःख जुयाच्‍वनी। 
GAL.4.20	छिमिथाय्‌ वये फुगु जूसा जिं छिमिगु नुगलय्‌ ध्‍वाथुइक खँ कनेगु खः। छिमिगु खँय्‌ जिं छुं हे क्‍वःछी मफया च्‍वन।
GAL.4.21	व्‍यवस्‍था मानय्‌ याये मास्‍ति वःपिन्‍त जिं धाये – व्‍यवस्‍थां छु धाइ व छिमिसं मस्‍यू ला? 
GAL.4.22	व्‍यवस्‍थाय्‌ थथे च्‍वयातःगु दु – अब्राहामया निम्‍ह काय्‌पिं दु। छम्‍ह काय्‌ भ्‍वातिंपाखें बूम्‍ह, अले मेम्‍ह ब्‍याहा याना हःम्‍ह कलाःयापाखें बूम्‍ह।
GAL.4.23	भ्‍वातिंपाखें बूम्‍ह अब्राहामया काय्‌ इमिगु इच्‍छां बूम्‍ह खः। ब्‍याहा याना हःम्‍हपाखें बूम्‍ह काय्‌ धाःसा परमेश्वरयागु बचंकथं बूम्‍ह खः।
GAL.4.24	थ्‍व दसु थें खः। थुपिं निम्‍ह मिसा परमेश्वरं बाचा चिनादीगु निता खँ खः। हागार धाःम्‍ह भ्‍वातिं सीनै पहाडय्‌ ब्‍यूगु व्‍यवस्‍था खः। 
GAL.4.25	हागार अरब देशया सीनै पर्वत खः। व्‍यवस्‍था मानय्‌ याना च्‍वंपिं मनूत फुक्‍कं हागारया मस्‍त जुल, उकिं थुपिं फुक्‍कं दास जुल। 
GAL.4.26	सारा धाःसा परमेश्वरं चिनातःगु बाचा थें खः। सारा न्‍यानातःम्‍ह भ्‍वातिं मखु, व स्‍वर्गयागु यरूशलेम थें खः। अले झीपिं वया सन्‍तान जुल। 
GAL.4.27	धर्मशास्‍त्रय्‌ नं थथे च्‍वयातःगु दु –
GAL.4.27	“हे मचा बुइकिमखुम्‍ह
GAL.4.27	थारिम्‍ह लय्‌ताया च्‍वँ,
GAL.4.27	मचा बुइकेबलय्‌
GAL.4.27	गुलि दुःख जुइ धकाः
GAL.4.27	मस्‍यूम्‍ह नुगः चाय्‌काः हाला जु।
GAL.4.27	छाय्‌धाःसा भाःत नाप च्‍वना च्‍वंम्‍ह
GAL.4.27	मिसाया स्‍वयाः
GAL.4.27	भाःतं त्‍वःतूम्‍ह मिसायागु हे
GAL.4.27	मस्‍त यक्‍व दु।”
GAL.4.28	यःपिं दाजुकिजापिं, छिपिं इसहाक थें बचंया सन्‍तान खः। 
GAL.4.29	न्‍हापा थें आः नं भ्‍वातिंयापाखें बूपिन्‍सं परमेश्वरया आत्‍मां बूपिन्‍त दुःखकष्‍ट बियाच्‍वंगु दु।
GAL.4.30	थ्‍व हे खँय्‌ धर्मशास्‍त्रय्‌ छु धकाः च्‍वया तल? “भ्‍वातिंयात व वया काय्‌यात पितिना छ्व। छाय्‌धाःसा ब्‍याहा याना हःम्‍ह कलाःपाखें बूम्‍ह काय्‌नं थें वं थः अबुयागु सम्‍पत्ति काये दइ मखु।”
GAL.4.31	अय्‌जूगुलिं यःपिं दाजुकिजापिं, झीपिं भ्‍वातिंनं बुइका तःपिं सन्‍तान मखु, बरु ब्‍याहा याना हःम्‍हय्‌सिया पाखें बूपिं सन्तान खः।
GAL.5.1	छुत्काराया निंतिं ख्रीष्‍ट येशूं झीत छुत्कारा बियादी धुंकल। उकिं आः छिपिं साहस कयाः दँ। हाकनं दासत्‍वय्‌ मलायेमा।
GAL.5.2	न्‍यँ, जि पावलं धया च्‍वना – छिमिसं म्‍हय्‌ चिं तया जुल धाःसा छिमिसं ख्रीष्‍ट येशूयात विश्वास याःगु छुं हे ज्‍यालगय्‌ मजुल। 
GAL.5.3	म्‍हय्‌ चिं तये माः धाइम्‍ह मनूयात जिं हानं धाये – म्‍हय्‌ चिं तःम्‍ह मनुखं व्‍यवस्‍थायागु फुक्‍क खँ मानय्‌ मयासें मगाः। 
GAL.5.4	व्‍यवस्‍था मानय्‌ यानाः परमेश्वरया न्‍ह्यःने धर्मी ठहरय्‌ जुइत स्‍वइपिं मनूत ख्रीष्‍ट येशू नाप मिलय्‌ जुइ फइ मखु। अले थज्‍याःपिं मनूत परमेश्वरयागु दया मायां तापाना च्‍वनी।
GAL.5.5	जिमिगु आशा ला परमेश्वरं हे जिमित धर्मी ठहरय्‌ यानादी धयागु खः। अले परमेश्वरयागु आत्‍मायागु शक्तिं हे जिमित विश्वास याये फय्‌कादी धकाः जिपिं पियाच्‍वनागु खः। 
GAL.5.6	झीपिं ख्रीष्‍ट नाप मिलय्‌ जुइ धुन धाःसा म्‍हय्‌ चिं तःसां मतःसां छुं नं पाइ मखु। झीत माःगु ला विश्वास खः। थ्‍व हे विश्वासं यानाः झीसं माया याये फइ।
GAL.5.7	छिपिं ला बांलाक ब्वाँय्‌ वनाच्‍वंगु खः। छिमित सुनां सत्‍य खँ मानय्‌ याये मते धकाः पन? 
GAL.5.8	छिमित सःतादीम्‍ह परमेश्वरं थ्‍व ज्‍या याके बियादीगु मखु। 
GAL.5.9	“न्‍हायातःगु छ्वचुंलय्‌ सोडा भचा जक ल्‍वाकछ्याःसां फ्‍वंगाना वइ।”
GAL.5.10	प्रभु नाप मिलय्‌ जुया च्‍वंगुलिं छिपिं अथे मेगु लँय्‌ जुइ मखु धकाः जिं पत्‍याः यानाच्‍वनागु दु। अथेसां छिमित स्‍यंकेत स्‍वःपिं, न्‍ह्याम्‍ह हे जूसां, इमित परमेश्वरं सजाँय बियादी।
GAL.5.11	यःपिं दाजुकिजापिं, जिं अज्‍ज नं म्‍हय्‌ चिं तये माः धकाः न्‍यंका जूगु जूसा जिं अज्‍जं छाय्‌ दुःखकष्‍ट फया च्‍वनेगु? थ्‍व खँ खः धयागु जूसा क्रूसय्‌ सिनादीम्‍ह ख्रीष्‍टयागु भिंगु खँ न्‍यंका जूसां जितः सुनानं दुःखकष्‍ट ब्‍यू वइ मखु। 
GAL.5.12	छिमित स्‍यंकेत स्‍वःपिं मनूतय्‌सं म्‍हय्‌ चिं तयेगु जक मखु म्‍ह भज्‍यंक हे स्‍यंकूसां ज्‍यू नि।
GAL.5.13	यःपिं दाजुकिजापिं, परमेश्वरं छिमित छुत्‍कारा बीत सःतादीगु खः। थः यःथें याना जुइ मते, बरु माया यानाः मेपिन्‍त ग्‍वाहालि बीगु या। 
GAL.5.14	फुक्‍क व्‍यवस्‍था थ्‍व हे छगू आज्ञाया दुने लाः – “थः जःलाखःलायात थःत थें माया या।”
GAL.5.15	अय्‌नं गुँपशुत थें थः थः हे ल्‍वाना जूसा छिपिं फुक्‍कं स्‍यना वनी धयागु खँय्‌ छिमिसं होश याना च्‍वँ।
GAL.5.16	पवित्र आत्‍मां धाःथें याना जूसा छिमिसं थः यःथें याना जुइगु त्‍वःते फइ। 
GAL.5.17	शरीरं ला पवित्र आत्‍माया विरोधय्‌ व पवित्र आत्‍मां शरीरया विरोधय्‌ इच्छा याइ। थुपिं निम्‍ह शत्रु थें खः, उकिं झीसं झीत यःथें याये फइ मखु।
GAL.5.18	आत्‍मां धाःथें याना जूसा छिमिसं व्‍यवस्‍थाय्‌ च्‍वया तःथें याये माली मखु।
GAL.5.19	मनूतय्‌गु बानि छु खः बांलाक हे सी दु। मनूतय्‌गु बानि थ्‍व हे खः – व्‍यभिचार यायेगु, मभिंगु मतिइ तयेगु, लाः लाःथें याना जुइगु, 
GAL.5.20	मूर्ति पुजा यायेगु, झाँक्री ज्‍या यायेगु, ल्‍वाना जुइगु, मेपिन्‍त मभिंकेगु, नुगः मुइकेगु, तं म्‍वयेगु, थःगु जक भिं स्‍वयेगु, मेपिन्‍त ल्‍वाका जुइगु, अले पुचः पुचः मुनाः बाया जुइगु, 
GAL.5.21	डाह यायेगु, अय्‌लाः थ्‍वँ त्‍वना जुइगु, मोजमज्‍जा याना जुइगु, थथे हे मेमेगु ज्‍या याना जुइगु। थज्‍याःपिं परमेश्वरयागु राज्‍यय्‌ दुहां वने फइ मखु धकाः जिं न्‍हापा नं धाये धुन, आः नं थ्‍व हे खँ जिं छिमित धयाच्‍वना।
GAL.5.22	पवित्र आत्‍माया फल धाःसा माया यायेगु, लय्‌ तायेगु, शान्‍ति याकेगु, सह यायेगु, दया यायेगु, ग्‍वाहालि यायेगु, विश्वास याये बहः जुइगु, 
GAL.5.23	नम्र जुइगु, स्‍वजा जुइगु, मनयात चिना तयेगु खः। थथे याना जुइपिन्‍त दोष बीगु छुं हे व्‍यवस्‍था मदु।
GAL.5.24	येशू ख्रीष्‍टयापिं मनूतय्‌सं ला थः यःथें याना जुइगु व मभिंगु ज्‍या फुक्‍कं क्रूसय्‌ यख्‍खाये धुंकल। 
GAL.5.25	आत्‍मां झीत म्‍वाकातःगु खःसा झीपिं आत्‍मां धाःथें च्‍वने माः। 
GAL.5.26	झीसं थःथवय्‌ घमण्‍ड याना जुइगु, तं म्‍वया जुइगु व नुगः मुइका जुइगु याये मज्‍यू।
GAL.6.1	यःपिं दाजुकिजापिं, सुनानं मभिंगु ज्‍या याःगु खन धाःसा छिपिं परमेश्वरया आत्मां धाःथें याइपिन्सं वयात मिजासं भिंकेगु स्वये माः। तर बांलाक होश या, थथे यायेबलय्‌ छिपिं थः हे मभिंगु ज्‍याय्‌ मलायेमा। 
GAL.6.2	छम्हय्‌सिनं मेम्‍हय्‌सित दुःखबलय्‌ ग्‍वाहालि यायेगु या। थुकथं छिमिसं ख्रीष्‍ट येशूयागु आज्ञा पूवंकी। 
GAL.6.3	थथे मयासे सुनानं थःम्‍हं थःत तःधंम्‍ह धकाः धया जुल धाःसा वं थःम्‍हं थःत धोखा ब्‍यूगु जुइ।
GAL.6.4	सकसिनं थःम्‍हं थःगु ज्यायात जाँचय्‌ याना स्‍व। थःम्‍हं यानागु भिंगु ज्‍याय्‌ लय्‌ताया च्‍वँ। मेपिन्‍सं स्‍वयाः बांलाक यायेगु धकाः तःधंछुना जुइ मते। 
GAL.6.5	छाय्‌धाःसा फुक्‍कसिनं थःगु कु थःम्‍हं हे कुबी माः।
GAL.6.6	वचन स्‍यना काःम्‍हय्‌सिनं स्‍यंम्‍हय्‌सित छुं न छुं बी हे माः।
GAL.6.7	धोखा नये मते, परमेश्वरयात गिजय्‌ यायेगु जुइमखु। मनूतय्‌सं छु पिना तल व हे सय्‌की। 
GAL.6.8	सुनानं थःत यःथें पापी ज्‍या याना जूसा वयात नरकय्‌ छ्वइ। सुनां परमेश्वरयात यःथें याना जुइ वयात अनन्त जीवन दइ। 
GAL.6.9	अय्‌जूगुलिं भिंगु ज्‍या यायेत थाकुचाय्‌ मते। थाकुमचासे ज्‍या याना च्‍वन धाःसा छन्‍हु झीत परमेश्वरं सिरपाः बियादी। 
GAL.6.10	अय्‌जूगुलिं मौका दुबलय्‌ हे झीसं मेपिन्‍त भिंगु याना बी माः। अप्‍वः यानाः विश्वासी दाजुकिजापिन्‍त याना बी माः।
GAL.6.11	जिं थःगु हे ल्‍हातं ततःग्‍वःगु आखलं छिमित च्‍वयाच्‍वनागु दु।
GAL.6.12	ततःधंगु खँ ल्‍हानाः तःधं जुया जुइपिं मनूतय्‌सं हे खः छिमित म्‍हय्‌ चिं तय्‌केत कर यानाच्‍वंगु। येशू ख्रीष्‍ट क्रूसय्‌ सिनादीगु खँ न्‍यंकाः दुःखकष्‍ट फये माली धकाः इमिसं थथे याना जूगु खः। 
GAL.6.13	म्‍हय्‌ चिं तया तःपिं मनूतय्‌सं हे नं व्‍यवस्‍थाय्‌ च्‍वया तःथें याये मफु। छिमित म्‍हय्‌ चिं तय्‌के धुन धकाः तःधंछुइत इमिसं छिमित म्‍हय्‌ चिं तय्‌केत स्‍वयाच्‍वंगु खः।
GAL.6.14	जिं ला मेगु खँय्‌ मखु, बरु येशू ख्रीष्‍ट क्रूसय्‌ सिनादीगु खँय्‌ जक छ्यं धस्‍वाका। वय्‌कः क्रूसय्‌ सिनादीगुलिं जिगु निंतिं संसार सी धुंकल, अले संसारयागु निंतिं जि सी धुन। 
GAL.6.15	म्‍हय्‌ चिं तःसां मतःसां छुं मपा। दक्‍वसिबय्‌ तःधंगु ला न्‍हूम्‍ह जुयाः म्‍वाना च्‍वनेगु खः। 
GAL.6.16	थथे न्‍हूपिं जुयाः म्‍वाना च्‍वंपिं धात्‍थेंयापिं इस्राएलीतय्‌त परमेश्वरं दया व शान्‍ति बियादीमा।
GAL.6.17	आः थ्‍व खँय्‌ सुनानं जितः दुःखकष्‍ट बी मते, छाय्‌धाःसा येशूया दास खः धकाः क्यनेगु घाःखू जिं थःगु म्हय्‌ फये धुन।
GAL.6.18	यःपिं दाजुकिजापिं, झी प्रभु येशू ख्रीष्‍टया दया माया छिमित दयाच्‍वने मा। आमेन।
EPH.1.1	परमेश्वरं हे ख्रीष्‍ट येशूयाम्‍ह प्रेरित यानातःम्‍ह पावलपाखें एफिससय्‌ च्‍वंपिं ख्रीष्‍ट येशूयात विश्वास याना च्‍वंपिं परमेश्वरया मनूतय्‌त ज्‍वजलपा!
EPH.1.2	झी परमेश्वर बाः व प्रभु येशू ख्रीष्‍टया दया माया व शान्‍ति छिमिके दयाच्‍वने मा।
EPH.1.3	ख्रीष्‍टयात विश्वास यानागुलिं परमेश्वरं झीत स्‍वर्गयागु फुक्‍क आशिष बियादीगुलिं झी प्रभु येशू ख्रीष्‍टया बाः परमेश्वरयात तःधंके माः। 
EPH.1.4	संसार मदुनिबलय्‌ हे परमेश्वरं झीत वय्‌कःया न्‍ह्यःने धर्मी ठहरय्‌ जुइत व पवित्र यायेत ल्‍ययादीगु खः। 
EPH.1.5	वय्‌कलं झीत माया यानाः येशू ख्रीष्‍टपाखें थः काय्‌पिं यानादिल। वय्‌कलं थः यःकथं हे थथे यानादीगु खः। 
EPH.1.6	वय्‌कलं झीत थथे तःधंगु दया माया यानादीगुलिं झीसं वय्‌कःयात तःधंके माः। वय्‌कलं थः यःम्‍ह काय्‌पाखें झीत दया माया यानादिल। 
EPH.1.7	ख्रीष्‍ट येशूं हि हाय्‌कादीगुलिं झीगु पाप क्षमा जुल। अले झीत छुत्‍कारा बियादिल। परमेश्वरयागु दया माया गुलि तःधं!
EPH.1.8	वय्‌कलं फुक्‍क ज्ञान व बुद्धि बियाः झीत यक्‍व दया माया यानादिल।
EPH.1.9	ख्रीष्‍टपाखें पूवंकादीगु फुक्‍क गुप्‍ति ज्‍याखँ वय्‌कलं झीत सीके बियादिल। 
EPH.1.10	पाय्‌छिगु ई वइबलय्‌ स्‍वर्ग व पृथ्‍वीइ दुगु फुक्‍क खँ ख्रीष्‍टया अधिनय्‌ हयेगु परमेश्वरया ग्‍वसाः खः।
EPH.1.11	परमेश्वरं थ्‍व फुक्‍क न्‍हापा हे क्‍वःछिना तःकथं यानादीगु खः। वय्‌कलं झीत न्‍हापांनिसें हे ख्रीष्‍ट नाप मिलय्‌ यानाः थः मनू यायेत ल्‍ययादीगु खः।
EPH.1.12	झीपिं ख्रीष्‍टयाके भरोसा तयापिं दक्‍वसिबय्‌ न्‍हापां हे ल्‍ययातःपिं खः। उकिं परमेश्वरयात झीसं तःधंके। 
EPH.1.13	अथे हे छिमिसं नं थ्‍व मुक्ति बीगु सत्‍य व भिंगु खँ न्‍यनाः ख्रीष्‍टयात विश्वास यात। अले थःम्‍हं बाचा चिना तःकथं पवित्र आत्‍मा बैना बियाः परमेश्वरं छिमित थः मनू यानादिल। 
EPH.1.14	परमेश्वरं बी धकाः धयादीगु झीत नं दइ, अले वय्‌कःया थः मनूतय्‌त पापं छुतय्‌ यानादी धयागु दसि कथं झीत पवित्र आत्‍मा बियातःगु खः। झीसं वय्‌कःयात तःधंके।
EPH.1.15	छिमिसं येशू ख्रीष्‍टयात क्‍वात्तुक विश्वास यानाच्‍वंगु व फुक्‍क विश्वासीतय्‌त दया माया यानाच्‍वंगु खँ न्‍यनाः 
EPH.1.16	जिं परमेश्वरयात न्‍ह्याबलें सुभाय्‌ बियाच्‍वनागु दु। अले प्रार्थना यायेबलय्‌ छिमित नं लुमंकाच्‍वनागु दु। 
EPH.1.17	ज्ञान बीम्‍ह व परमेश्वरयात म्‍हसीका बीम्‍ह पवित्र आत्‍मा छिमित बियादीमा धकाः जिं दकलय्‌ तःधंम्‍ह व येशू ख्रीष्‍टया बाः परमेश्वरयाके फ्‍वनाच्‍वना। 
EPH.1.18	परमेश्वरयागु ज्‍याखँ फुक्‍कं थुइके फय्‌केत छिमिगु नुगः चाय्‌कादिसँ धकाः नं जिं प्रार्थना यानाच्‍वनागु दु। अले छु आशायागु निंतिं वय्‌कलं छिमित सःतादीगु खः व वय्‌कलं थः मनूतय्‌त छु छु आशिष बियादी धकाः धयादीगु खः, छिमिसं सी।
EPH.1.19	अले वय्‌कःयात विश्वास याःपिन्‍त ग्‍वाहालि यानादीगु वय्‌कःया शक्ति गुलि तःधं धयागु सीमा धकाः नं जिं प्रार्थना यानाच्‍वनागु दु। वय्‌कःया शक्ति तसकं तःधं। 
EPH.1.20	थ्‍व हे शक्तिं वय्‌कलं सी धुंकूम्‍ह ख्रीष्‍टयात म्‍वाकाः स्‍वर्गय्‌ थःगु जवय्‌ तयादिल।
EPH.1.21	ख्रीष्‍ट फुक्‍क अधिकार दुम्‍ह, शासन यानादीम्‍ह, शक्तिं जाःम्‍ह व फुक्‍क प्रभुत स्‍वयाः नं तःधंम्‍ह खः। वय्‌कःयात थ्‍व संसारय्‌ जक मखु, वइतिनिगु संसारय्‌ नं फुक्‍क नां स्‍वयाः च्‍वय्‌ तयादिल। 
EPH.1.22	थुकथं दक्‍व फुक्‍कं परमेश्वरं ख्रीष्‍टयागु अधिनय्‌ तयादिल। अले मण्‍डलीया
EPH.1.23	मण्‍डली ख्रीष्‍टयागु म्‍ह खः। थ्‍व हे म्‍ह न्‍ह्याथाय्‌ दीम्‍ह व न्‍ह्यागु खं पूवंकादीम्‍ह वय्‌कःयागु पूवंगु रूप खः।
EPH.2.1	छिपिं थःगु अपराध व पापं यानाः सीपिन्‍त वय्‌कलं म्‍वाकादिल। 
EPH.2.2	थ्‍व संसारयापिं मनूतय्‌सं थें छिमिसं नं पापी ज्‍याखँ याना जूगु खः। अले मभिंगु ज्‍याखँया नायः शैतानं धाःथें जुयाच्‍वंगु खः। थ्‍व शैतानं परमेश्वरयात विश्वास मयाःपिन्‍त थःगु ल्‍हातय्‌ कयातःगु दु। 
EPH.2.3	झीपिं नं छकः इपिं थें हे जुइ धुनागु दु, झीसं नं थःत यःथें यानाः मोजमज्‍जा यानाजुइ धुन। थुकथं मेपिं थें झीपिं नं परमेश्वरयागु तं फये मालिपिं जुइ धुन।
EPH.2.4	अय्‌नं परमेश्वरं झीत तसकं तःधंगु दया माया क्‍यनादीगु दु। 
EPH.2.5	झीपिं सीपिं मनूत थें पापी जुया च्‍वंसां ख्रीष्‍टं झीगु पाप क्षमा यानादिल। परमेश्वरयागु तःधंगु दया मायां छिमित थथे मुक्ति बियादीगु खः।
EPH.2.6	झीसं ख्रीष्‍टयात विश्वास यानागुलिं वय्‌कलं झीत हानं म्‍वाकाः वय्‌कः नाप स्‍वर्गय्‌ तयादिल। 
EPH.2.7	झीत परमेश्वरं दया माया यानादी धकाः सीके बीत थथे यानादीगु खः। थ्‍व दया माया ख्रीष्‍ट येशूपाखें परमेश्वरं झीत न्‍ह्याबलेंया निंतिं क्‍यनादीगु दु।
EPH.2.8	परमेश्वरयात छिमिसं विश्वास याःगुलिं छिमित वय्‌कलं दया माया यानाः मुक्ति बियादीगु खः। छिमिगु थःगु हे कुतलं थ्‍व मुक्ति दुगु मखु। थ्‍व ला परमेश्वरयागु वरदान खः। 
EPH.2.9	छिमिगु धर्मकर्मं थथे जूगु मखु, उकिं छिमिसं तःधंछुइगु खँ हे मदु। 
EPH.2.10	छाय्‌धाःसा झीपिं वय्‌कलं सृष्‍टि याना तःपिं खः। वय्‌कलं न्‍हापांनिसें दय्‌कातःगु भिंगु ज्‍याखँ झीगु पाखें जुइ फयेमा धकाः झीत ख्रीष्‍ट येशूपाखें सृष्‍टि यानादीगु खः।
EPH.2.11	न्‍हापायागु खँ लुमंकि, म्‍हय्‌ चिं तयातःपिं यहूदीतय्‌सं छिमित म्‍हय्‌ चिं मतःपिं यहूदीमखुपिं धकाः धाइगु खः। 
EPH.2.12	बिचाः या, छिपिं ख्रीष्‍टपाखें तापाना च्‍वंपिं खः। छिपिं इस्राएलयागु हकं पिनेलाःपिं, परमेश्वरं चिनादीगु बाचां पिनेलाःपिं, आशा धयागु हे त्‍वफिका च्‍वंपिं, व परमेश्वर हे मदय्‌का च्‍वंपिं जुयाच्‍वंगु खः। 
EPH.2.13	उबलय्‌ छिपिं ख्रीष्‍ट येशूपाखें तापाना च्‍वंपिं खः। आः धाःसा छिमित ख्रीष्‍टयागु हिं हे वय्‌कः नाप सत्तिकादिल।
EPH.2.14	थः हे क्रूसय्‌ सिनाः वय्‌कलं यहूदीत व यहूदीमखुपिनिगु दथुइ च्‍वंगु पःखाः थुनाः थःथवय्‌ मिलय्‌ यानाः झीत शान्‍ति बियादिल। 
EPH.2.15	थथे यायेत वय्‌कलं यहूदीतय्‌गु व्‍यवस्‍थाय्‌ च्‍वंगु आज्ञा व नियम त्‍वथुलादिल। अले यहूदीतय्‌त नं यहूदीमखुपिन्‍त नं थःत विश्वास याकाः मिलय्‌ यानाः छम्‍ह हे यानादिल। थुकथं वय्‌कलं झीत शान्‍ति बियादिल।
EPH.2.16	थुकथं ल्‍वापुख्‍यापु मदय्‌काः क्रूसय्‌ सिनाः वय्‌कलं यहूदीतय्‌त नं यहूदीमखुपिन्‍त नं छम्‍ह हे यानादिल।
EPH.2.17	थथे यायेत वय्‌कलं परमेश्वरलिसे तापाना च्‍वंपिं व सत्तिना च्‍वंपिन्‍त नं शान्‍तियागु खँ न्‍यंकादिल।
EPH.2.18	वय्‌कलं यानाः हे झीपिं यहूदीत नं यहूदीमखुपिं नं पवित्र आत्‍मा दयाः परमेश्वर बाःया न्‍ह्यःने वने फत।
EPH.2.19	उकिं छिपिं आः यहूदीमखुपिं जूसां इस्राएलयागु हकं पिनेलाःपिं व परमेश्वरयागु बाचां पिनेलाःपिं मखुत। बरु आः छिपिं नं इस्राएलयागु हकं थ्‍याःपिं व परमेश्वरया जहानया दुजः जुल। 
EPH.2.20	प्रेरिततय्‌सं व अगमवक्तातय्‌सं स्‍वना थकूगु जगय्‌ दय्‌कूगु छेँ छिपिं नं खः। अले थ्‍व जगयागु मूल्‍वहं येशू ख्रीष्‍ट खः। 
EPH.2.21	वय्‌कलं हे फुक्‍कसितं मिलय्‌ यानाः थ्‍व छेँयात परमेश्वर च्‍वनादीगु पवित्रगु देगः यानादी। 
EPH.2.22	छिपिं नं मेपिं थें पवित्र आत्‍माय्‌ परमेश्वर च्‍वनादीगु छेँ जुइत नाप नापं च्‍वजाया वनी।
EPH.3.1	छिपिं यहूदीमखुपिं मनूतय्‌त परमेश्वरयागु भिंगु खँ न्‍यंका जुयागुलिं जि ख्रीष्‍टया च्‍यः पावल थथे झ्‍यालखानाय्‌ कुंका च्‍वने माल। 
EPH.3.2	छिमित हे न्‍यंकेत परमेश्वरं दया माया यानाः जितः थ्‍व भिंगु खँ न्‍यंकेगु ज्‍या बियादीगु खः धकाः ला छिमिसं सि हे स्‍यू। 
EPH.3.3	परमेश्वरं वय्‌कःयागु गुप्‍ति खँ जितः सीके बियादिल। थ्‍व हे खँ जिं न्‍हापा नं चिहाकय्‌क च्‍वये धुन। 
EPH.3.4	जिं च्‍वया हयागु थ्‍व खँ ब्‍वन धाःसा जिं ख्रीष्‍टयागु गुप्‍ति खँ गुलि स्‍यू धकाः छिमिसं सीके फइ।
EPH.3.5	थ्‍व गुप्‍ति खँ न्‍हापा न्‍हापायापिं मनूतय्‌सं मस्‍यू। थौंकन्‍हय्‌ परमेश्वरं वय्‌कःया पवित्र प्रेरिततय्‌त व अगमवक्तातय्‌त थ्‍व गुप्‍ति खँ पवित्र आत्‍मापाखें सीके बियादीगु दु।
EPH.3.6	जिं धयाच्‍वनागु गुप्‍ति खँ थ्‍व हे खः – परमेश्वरयागु भिंगु खँ न्‍यना काःगुलिं यहूदीतय्‌त थें यहूदीमखुपिन्‍त नं परमेश्वरं उतिकं आशिष बियादी। थुपिं निखलः नं छम्‍ह हे खः। परमेश्वरं थुमित नं ख्रीष्‍ट येशूयात विश्वास याक्‍वसित बी धकाः धयादीगु बियादी।
EPH.3.7	परमेश्वरं दया यानाः हे जितः थथे भिंगु खँ न्‍यकं जुइम्‍ह यानादिल। थःगु शक्तिं वय्‌कलं जितः थथे यानादिल। 
EPH.3.8	परमेश्वरया चिधंम्‍ह स्‍वयाः नं अज्‍ज चिधंम्‍ह मनू जितः हे ख्रीष्‍टयागु तःजिगु भिंगु खँ यहूदीमखुपिन्‍त न्‍यंकः वनेगु ज्‍या परमेश्वरं लःल्‍हानादिल। 
EPH.3.9	दक्‍व फुक्‍कं सृष्‍टि यानादीम्‍ह परमेश्वरं न्‍हापांनिसें थ्‍व गुप्‍ति खँ सुयातं सीके बियामदी। आः धाःसा वय्‌कलं थ्‍व गुप्‍ति खँ जिगु पाखें फुक्‍क मनूतय्‌त सीके बियादीगु दु।
EPH.3.10	आः ला मण्‍डलीपाखें आकाशय्‌ राज्‍य याइपिं व अधिकार दुपिन्‍त परमेश्वरयागु तःधंगु ज्ञान सीके बीत थथे थ्‍व गुप्‍ति खँ उलादीगु खः। 
EPH.3.11	परमेश्वरं न्‍हापांनिसें हे ग्‍वसाः ग्‍वयादीगु थ्‍व ज्‍या झी प्रभु ख्रीष्‍ट येशूपाखें पूवंकादिल।
EPH.3.12	ख्रीष्‍टयात विश्वास यानागुलिं झीपिं मग्‍यासे हे परमेश्वरया न्‍ह्यःने वने फु। 
EPH.3.13	अय्‌जूगुलिं जिं थथे दुःखकष्‍ट सियाच्‍वनागु खनाः छिमिसं आशा त्‍वःते मते धकाः जिं इनाप याना च्‍वना। थुकिं छिमित हे भिं जुइ।
EPH.3.14	उकिं जिं पुलिं चुयाः परमेश्वर बाःयात प्रार्थना यानाच्‍वना। 
EPH.3.15	वय्‌कलं हे स्‍वर्गय्‌ च्‍वंपिं व पृथ्‍वीइ च्‍वंपिं फुक्‍कसित जीवन बियादीगु खः। 
EPH.3.16	वय्‌कःयागु तःधंगु आशिषं व वय्‌कःयागु आत्‍मापाखें छिमित शक्ति दयेमा, अले व हे शक्तिं छिपिं दुनुगलंनिसें बल्‍लाना च्‍वनेमा धकाः जिं प्रार्थना यानाच्‍वनागु दु। 
EPH.3.17	उकिं विश्वासं यानाः ख्रीष्‍ट छिमिगु नुगलय्‌ च्‍वनादी। छिमिगु नुगलय्‌ मायां हा काय्‌ फयेमा, अले छिपिं मायायागु लिधंसाय्‌ च्‍वने फयेमा धकाः जिं प्रार्थना यानाच्‍वनागु दु। 
EPH.3.18	अले छिमिसं नं परमेश्वरया मनूतय्‌सं थें ख्रीष्‍टयागु मायायागु हाकः, ब्‍या, जाः गुलि दु धकाः बांलाक सीके फइ। 
EPH.3.19	दक्‍व ज्ञान बुद्धि स्‍वयाः नं तःधंगु वय्‌कःयागु मायायात छिमिसं थुइके फयेमा, अले वय्‌कःयागु फुक्‍क भिंगु बांलाःगु खं छिमिगु नुगः जाया च्‍वनेमा धकाः नं जिं प्रार्थना यानाच्‍वनागु दु।
EPH.3.20	झीत बियादीगु शक्तिं झीसं फ्‍वनागु स्‍वयाः नं अप्‍वः अले मनय्‌ तयागु स्‍वयाः नं अप्‍वः बी फुम्‍ह परमेश्वर 
EPH.3.21	मण्‍डली व ख्रीष्‍ट येशूपाखें सदां तःधनेमा। आमेन।
EPH.4.1	प्रभुयागु ज्‍या यानाः कुंकाच्‍वने माःम्‍ह जिं छिमित प्रभुयात यःकथं ज्‍याखँ याना च्‍वँ धकाः दुनुगलंनिसें बिन्‍ति यानाच्‍वना। 
EPH.4.2	न्‍ह्याबलें क्‍वमिलु, स्‍वजा व सह याइपिं जुयाः थःथवय्‌ माया यानाः
EPH.4.3	पवित्र आत्‍मायागु ग्‍वाहालिं छिपिं फुक्‍कं छम्‍ह थें जुया च्‍वनेगु कुतः या। अले छिमित शान्‍ति दइ। 
EPH.4.4	गथे परमेश्वरं छिमित छगू हे आशाया निंतिं सःतादीगु खः, अथे हे छिमिगु म्‍ह नं छगू हे, आत्‍मा नं छगू हे खः। 
EPH.4.5	अथे हे प्रभु नं छम्‍ह हे जक, विश्वास नं छगू हे जक, अले बप्‍तिस्‍मा नं छगू हे जक दु। 
EPH.4.6	अले हानं सकसियां परमेश्वर बाः नं छम्‍ह हे जक दु। वय्‌कः फुक्‍कसियां प्रभु, फुक्‍क ज्‍या यानादीम्‍ह व सकसिकें दीम्‍ह खः।
EPH.4.7	झी फुक्‍कसितं ख्रीष्‍टं स्‍वयाः स्‍वयाः वरदान बियादीगु दु। 
EPH.4.8	थथे च्‍वयातःगु दु –
EPH.4.8	“प्रभु स्‍वर्गय्‌ थहां झायादीबलय्‌
EPH.4.8	ज्‍वनातःपिन्‍त नं थःलिसें यंकादिल।
EPH.4.8	अले मनूतय्‌त वरदान बियादिल।”
EPH.4.9	प्रभु थहां झाल धाःगु छु खः? थुकिं ख्रीष्‍ट पृथ्‍वीइ क्‍वय्‌ थ्‍यंक झाःगु दु धकाः सी दत। 
EPH.4.10	क्‍वहां झाःम्‍ह वय्‌कः हे खः। अले फुक्‍कभनं न्‍यनादीत वय्‌कः स्‍वर्ग स्‍वयाः च्‍वय्‌ थ्‍यंक नं थहां झाल।
EPH.4.11	वय्‌कलं हे गुम्‍हय्‌सितं प्रेरित, गुम्‍हय्‌सितं अगमवक्ता, गुम्‍हय्‌सितं भिंगु खँ न्‍यंक जुइम्‍ह, गुम्‍हय्‌सितं मण्‍डलीइ हेरचाह याइम्‍ह, गुम्‍हय्‌सितं वचन स्‍यनेकने याइम्‍ह यानादिल। 
EPH.4.12	परमेश्वरया मनूतय्‌त ख्रीष्‍टयागु ज्‍या याये फयेमा धकाः व वय्‌कःयागु म्‍ह मण्‍डलीयात ब्‍वलंकेत वय्‌कलं थुकथं ल्‍ययादिल। 
EPH.4.13	थुकथं थ्‍व वरदानयागु ज्‍यां झीत विश्वासय्‌ छप्‍पँ जुइत व परमेश्वरया काय्‌यात म्‍हसीकाः न्‍ह्यज्‍यायेत ग्‍वाहालि बियाच्‍वनी। अले छन्‍हु झीपिं ख्रीष्‍ट थें जुइ फइ।
EPH.4.14	अले झीपिं मखुगु खँ स्‍यना जुइपिं मनूतय्‌गु फय्‌गं खँय्‌ जुइपिं मस्‍त जुइ मखु। इमिगु खं मनूतय्‌त मखुगु लँय्‌ यंकी। 
EPH.4.15	दया माया यानाः सत्‍य खँ ल्‍हानाः झीपिं न्‍ह्यागु ज्‍याखँय्‌ नं झीम्‍ह थकालि ख्रीष्‍ट थें जुयाः न्‍ह्यज्‍याये माः। 
EPH.4.16	वय्‌कलं हे यानाः फुक्‍क म्‍हब्‍व मिलय्‌ जुयाच्‍वंगु दु, अले म्‍ह छम्‍हं माःकथं स्‍वानाच्‍वंगु दु। छता छता म्‍हब्‍वं थः थःगु ज्‍या याना च्‍वंसा म्‍ह छम्‍हं स्‍वय्‌ जिया वइ, अले थःथवय्‌ माया यानाः न्‍ह्यज्‍याये फइ। 
EPH.4.17	जिं प्रभुयागु नामय्‌ धयाच्‍वनागु दु – छिपिं आः हानं परमेश्वरयात म्‍हमस्‍यूपिं थें याना जुइ मते। इमिगु बिचाः हे बांमलाः। 
EPH.4.18	इमिगु नुगः अज्‍जं मचाःनि। परमेश्वरं बियादीगु न्‍हूगु जीवनं इपिं अज्‍जं तापाः नि, छाय्‌धाःसा इमिगु नुगः तसकं छाः, अले इमिसं छुं हे मस्‍यू। 
EPH.4.19	इमिके लज्‍या धयागु तकं मदये धुंकल। अले मभिंगु लँय्‌ जुयाः इपिं लाःलाःथे याना जुयाच्‍वंगु दु।
EPH.4.20	ख्रीष्‍टं ला छिमित थथे या धकाः स्‍यनादीगु मदु। 
EPH.4.21	प्रभुयागु सः छिमिसं ताःगु हे दु। ख्रीष्‍टपाखें हे धात्‍थेंगु खँ छिमिसं सय्‌का काःगु दु। 
EPH.4.22	थःत हे स्‍यंकीगु न्‍हापायागु चालचलनयात छिमिसं त्‍वःता छ्व।
EPH.4.23	थुकिया पलेसा पवित्र आत्मां छिमिगु बिचाः व पहःयात न्‍हूगु यायेमा 
EPH.4.24	परमेश्वरयात यःकथं जुयाः वय्‌कःया न्‍ह्यःने धर्मी ठहरय्‌ जुयाः अले पवित्र जुयाः छिपिं परमेश्वरं दय्‌कादीपिं न्‍हूपिं मनूत जुया च्‍वँ।
EPH.4.25	अय्‌जूगुलिं मखुगु खँ ल्‍हायेगु त्‍वःताः थःथवय्‌ खःगु खँ जक ल्‍हाना जु, छाय्‌धाःसा झीपिं फुक्‍कं ख्रीष्‍टयागु म्‍हया छता छता म्‍हब्‍व खः।
EPH.4.26	छिमिसं तं पिहां वइबलय्‌ तमय्‌ छुं कथंया पापय्‌ लाके मते। निभाः बी न्‍ह्यः हे छिमिगु तं क्‍वलाये माः!
EPH.4.27	शैतानयात थःपिन्‍त स्‍यंके बीत लँ बी मते।
EPH.4.28	खुँज्‍या याइम्‍हय्‌सिनं खुइगु त्‍वःति। अले थःगु हे ल्‍हातं ज्‍या यानाः मगाःमचाःपिन्‍त नं ग्‍वाहालि याये फय्‌के माः। 
EPH.4.29	छिमिगु म्‍हुतुं बांमलाःगु खँ पिहां मवयेमा। माःगु, भिंगु व ज्‍यूगु जक खँ ल्‍हाना जु। अले न्‍यनिपिन्‍त नं न्‍ह्याइपुसे च्‍वनी।
EPH.4.30	थुलि जक मखु, पवित्र आत्‍मायात दुःख बी मते, छाय्‌धाःसा पवित्र आत्‍मा उद्धार बी खुन्‍हुयात धकाः झीत बियातःगु चिं खः।
EPH.4.31	बांमलाःगु खँ मतिइ तये मते, तं व ल्‍वापुख्‍यापु त्‍वःता छ्व। ईख यायेगु व मेपिन्‍त क्‍वह्यंका जुइगु त्‍वःता छ्व। मेपिन्‍त स्‍यंका जुइगु नं त्‍वःता छ्व। 
EPH.4.32	गथे ख्रीष्‍टयात विश्वास याःगुलिं परमेश्वरं छिमित क्षमा यानादिल, अथे हे छिमिसं नं थःथवय्‌ क्षमा बीगु यानाः दया माया याना च्‍वँ।
EPH.5.1	छिपिं परमेश्वरया यःपिं मस्‍त जूगुलिं वय्‌कः थें जुइत स्‍व। 
EPH.5.2	ख्रीष्‍ट येशूं झीत माया यानादी थें छिमिसं नं थःथवय्‌ माया यानाः च्‍वनेगु याये माः। ख्रीष्‍टं झीत माया यानाः नस्‍वाःगु देछा व बलि कथं थःत परमेश्वरयाथाय्‌ छायादिल।
EPH.5.3	व्‍यभिचार यायेगु, मभिंगु मतिइ तया जुइगु व कर्पिनिगुली मिखा वंकाः जुइगु यानाः जुइ मज्‍यू। 
EPH.5.4	बांमलाःगु खँ, म्‍वाः मदुगु खँ व घच्‍चाइपुगु खँ ल्‍हाना जुइ मते। बरु परमेश्वरयात सुभाय्‌ बीगु याना च्‍वँ। 
EPH.5.5	छिमिसं सि हे स्‍यू, व्‍यभिचार याना जुइपिं, मभिंपिं व कर्पिनिगुली मिखा वंकाः जुइपिं मनूत परमेश्वर व ख्रीष्‍टयागु राज्‍यय्‌ च्‍वने खनी मखु। कर्पिनिगुली मिखा वंकाः जुइगु ला मूर्ति पुजा यायेगु ति हे ग्‍यं।
EPH.5.6	छिमिसं सुयागुं बकंफुस्‍लु खँ न्‍यने मते। थुकिं छिमित स्‍यंकी। परमेश्वरयात विश्वास मयाइपिन्‍सं वय्‌कःयागु तं फयेमाली। 
EPH.5.7	उकिं थज्‍याःपिं मनूत नाप बुलय्‌ जुयाः जुइ मते। 
EPH.5.8	न्‍हापा ला छिपिं नं खिउँथाय्‌ जुयाच्‍वंपिं खः। आः छिपिं प्रभुया जलय्‌ वये धुंकल। उकिं छिमिगु ज्‍याखँ नं थुकथं हे जुइ माः। 
EPH.5.9	थथे प्रभुया जलय्‌ च्‍वंपिन्‍सं भिंगु, परमेश्वरयात यःगु व खः खःगु जक याना जुइ।
EPH.5.10	छिमिसं प्रभुयात यःथें जक याना जुइगु कुतः या। 
EPH.5.11	खिउँथाय्‌ जुया च्‍वंपिनिगु ज्‍याखं तापाक हे च्‍वँ, बरु इमिसं यानाच्‍वंगु ज्‍या मभिं धकाः क्‍यना ब्‍यु। 
EPH.5.12	थुमिसं दुनें दुनें याना जूगु ज्‍याखँ ला धायेत तकं मछा। 
EPH.5.13	छुं नं खँयात जलय्‌ हइबलय्‌ वयागु धात्‍थेंगु ख्‍वाःपाः बांलाक खने दइ। 
EPH.5.14	छाय्‌धाःसा जलय्‌ वल कि जलं खइ। उकिं थथे नं च्‍वयातःगु दु –
EPH.5.14	“अय्‌ न्‍ह्यःगुलु दँ,
EPH.5.14	सीपिं म्‍वाना वा।
EPH.5.14	अले ख्रीष्‍ट येशूं
EPH.5.14	छिमित जः बियादी।”
EPH.5.15	उकिं गथे यानाः जुइ माःगु खः बांलाक होश या। मूर्खत थें मखु, बुद्धि दुपिं थें जु। 
EPH.5.16	इलं लाःबलय्‌ हे छिमिसं भिंगु ज्‍याखँ याना जु, छाय्‌धाःसा ई तसकं मभिं।
EPH.5.17	उकिं मूर्ख जुइ मते, बरु प्रभुयात यःकथं ज्‍याखँ याना जु। 
EPH.5.18	अय्‌लाः थ्‍वँ काय्‌का जुइ मते, छाय्‌धाःसा थुकिं मनूतय्‌त बांमलाःगु ज्‍या याकी, बरु पवित्र आत्‍मां जाया च्‍वँ। 
EPH.5.19	थः थःपिं मुनाः भजन, म्‍ये हालाः दुनुगलंनिसें परमेश्वरयात तःधंका च्‍वँ। 
EPH.5.20	न्‍ह्याबलें न्‍ह्यागु ज्‍याखँय्‌ नं छिमिसं झी प्रभु येशू ख्रीष्‍टया नामय्‌ परमेश्वर बाःयात सुभाय्‌ ब्‍यु।
EPH.5.21	ख्रीष्‍टयात मानय्‌ याना च्‍वंपिं जुयाः छिमिसं छम्‍हं मेम्‍हय्‌सिगु खँ न्‍यनेगु या।
EPH.5.22	मिसातय्‌सं प्रभुयागु खँ न्‍यं थें थः भाःतयागु खँ न्‍यने माः।
EPH.5.23	गथे मण्‍डली ख्रीष्‍टया म्‍ह खः, अले मण्‍डलीया छ्यं मुक्ति बीम्‍ह ख्रीष्‍ट खः अथे हे मिसातय्‌ हामा वया भाःत खः। 
EPH.5.24	अय्‌जूगुलिं गथे मण्‍डली ख्रीष्‍ट येशूं धाःथें च्‍वनी, अथे हे मिसात नं थः भाःतं धाःथें च्‍वने माः।
EPH.5.25	ख्रीष्‍ट येशूं मण्‍डलीयात थःगु प्राण बिया तकं माया यानादिल। अथे हे मिजंतय्‌सं नं थः कलाःयात माया याये माः।
EPH.5.26	ख्रीष्‍ट येशूं मण्‍डलीयात शुद्ध यायेत थःगु वचनं व लखं सिलाः शुद्ध यानादिल। 
EPH.5.27	थःगु हे निंतिं धकाः वय्‌कलं थज्‍याःगु पवित्रगु, छुं हे दोष मदुगु, खुन मदुगु, स्‍यमकुंगु व बांलाःगु मण्‍डली दय्‌कादिल। 
EPH.5.28	अथे हे थःगु म्‍हयात माया याना तः थें मिजंतय्‌सं थः कलाःयात माया याये माः। थः कलाःयात माया याःम्‍ह मनुखं थःत हे माया याइ। 
EPH.5.29	सुनानं थःगु म्‍हयात हेला याइ मखु, बरु ख्रीष्‍ट येशूं मण्‍डलीयात यानादी थें बांलाक म्‍हाला-साला याना तइ। 
EPH.5.30	छाय्‌धाःसा झीपिं वय्‌कःयागु म्‍हया ब्‍वत खः।
EPH.5.31	थथे च्‍वयातःगु दु – “अय्‌जूगुलिं मनूत थः मांबौयात त्‍वःताः कलाः नाप च्‍वंवनी। अले इपिं निम्‍हं छम्‍ह हे जुइ।”
EPH.5.32	थ्‍व छगू तःधंगु गुप्‍ति खँ खः। अय्‌नं जिं छिमित ख्रीष्‍ट व मण्‍डलीया बारे खँ ल्‍हाना च्‍वनागु दु। 
EPH.5.33	न्‍ह्यागु जूसां मिजंतय्‌सं थः कलाःयात थःत थें माया याये माः। अथे हे मिसातय्‌सं नं थः भाःतयात हनाबना तये माः।
EPH.6.1	काय्‌म्‍ह्याय्‌पिन्‍सं थः मांबौनं धाःगु खँ न्‍यने माः। परमेश्वरयात थथे याइगु यः।
EPH.6.2	“काय्‌म्‍ह्याय्‌पिन्‍सं थः मांबौयात हनाबना तये माः” – परमेश्वरं बचं नापं तुं बियादीगु थ्‍व न्‍हापांगु आज्ञा खः।
EPH.6.3	“अथे याना च्‍वंसा जक छिमिगु भिं जुइ, अले छिपिं यक्‍व दँ म्‍वाना च्‍वने दइ।”
EPH.6.4	बौपिन्‍सं थः मस्‍तय्‌त तं चाय्‌केगु याये मते, बरु इमित प्रभुयागु खँ स्‍यनेकने यानाः वय्‌कःया अनुशासनय्‌ ब्‍वलंकी।
EPH.6.5	दासतय्‌सं थः मालिकयागु आज्ञायात मनय्‌ ग्‍याःभय तयाः ख्रीष्‍टयागु आज्ञा थें ताय्‌काः मानय्‌ यायेगु या।
EPH.6.6	मालिकतय्‌त लय्‌ताय्‌केत इमिगु न्‍ह्यःने जक ज्‍या याना क्‍यनेगु याये मते, बरु परमेश्वरया इच्‍छा कथं ख्रीष्‍टया हे दास थें जुयाः दुनुगलंनिसें ज्‍या यायेगु या। 
EPH.6.7	मनूतय्‌गु मखु, बरु प्रभुयागु ज्‍या यानाच्‍वना धकाः मतिइ तयाः लय्‌लय्‌तातां ज्‍या या। 
EPH.6.8	दास जूसां मजूसां भिंगु ज्‍या याःपिं न्‍ह्याम्‍हय्‌सित नं परमेश्वरं सिरपाः बियादी धकाः ला छिमिसं सि हे स्‍यू।
EPH.6.9	अथे हे मालिकतय्‌सं नं दासयात ख्‍याच्‍वः बीगु याये मते, छाय्‌धाःसा दासत व इमि मालिकत फुक्‍कसियां मालिक स्‍वर्गय्‌ दी धयागु खँ सीका ति। वय्‌कलं ख्‍वाः स्‍वयाः न्‍याय यानादी मखु।
EPH.6.10	पौ क्‍वचाय्‌के न्‍ह्यः जिं छिमित धाये – प्रभुयात विश्वास यानाः छिपिं वय्‌कःयागु शक्तिं बल्‍लाना च्‍वँ। 
EPH.6.11	परमेश्वरं बियादीगु फुक्‍क ल्‍वाभः ज्‍वँ। अले छिमित शैतानं छुं यानाः नं स्‍यंके फइ मखु। 
EPH.6.12	झीगु ल्‍वापु मनूत लिसे मखु। बरु आकाशय्‌ च्‍वंगु दुष्ट आत्‍माया शक्ति, थ्‍व खिउँगु संसारया शक्ति अले थ्‍व संसारया शासकत व अधिकार दुपिनिगु फौज लिसे खः।
EPH.6.13	अय्‌जूगुलिं परमेश्वरं बियादीगु फुक्‍क ल्‍वाभः ज्‍वँ। अले मभिंगु इलय्‌ शैतानं हय्‌क्‍काः वःसां छिपिं व नाप ल्‍वाये फइ। अले लिपा तकं छिपिं त्‍याना हे च्‍वनी। 
EPH.6.14	उकिं न्‍ह्यचिला च्‍वँ। सत्‍ययागु जनी क्‍वातुक्‍क चिना च्‍वँ, धार्मिकताया छाती पाता घानाः तयार जु।
EPH.6.15	शान्‍ति बीगु भिंगु खँ न्‍यंकः वनेत लाकां न्‍ह्यानाः तयार जु।
EPH.6.16	विश्वास हे छिमित बचय्‌ याना तइगु ढाल खः। थुकिं छिमिसं शैतानयागु न्‍ह्याथेंज्‍याःगु मियागु बाण नं स्‍याये फइ। 
EPH.6.17	मुक्ति हे छिमिगु तपुलि खः। अले आत्‍मां बियादीगु परमेश्वरयागु वचन तरवार खः।
EPH.6.18	न्ह्याबलें छिमिसं पवित्र आत्‍मायागु शक्ति कयाः प्रार्थना या, अले परमेश्वरयागु ग्‍वाहालि फ्‍वँ। होशियार जु, अले न्ह्याथासय्‌ च्‍वंपिं विश्वासीतय्‌गु निंतिं मदिक्‍क प्रार्थना या।
EPH.6.19	जिगु निंतिं नं छिमिसं प्रार्थना याना ब्‍यु। जिं नवाइबलय्‌ परमेश्वरं जितः वचन व नवायेत साहस बिया दीमा, अले जिं वय्‌कःयागु भिंगु खँ नं मेपिन्‍त बांलाक ध्‍वाथुइका बी फयेमा धकाः प्रार्थना या। 
EPH.6.20	थ्‍व हे भिंगु खँ न्‍यंकेत जितः परमेश्वरं छ्वया हयादीगु खः। कुंका च्‍वनेमाःसां जिं गुकथं नवाये माःगु खः उकथं हे मग्‍यासे नवाये फयेमा धकाः नं छिमिसं प्रार्थना या।
EPH.6.21	प्रभुयागु ज्‍या याना च्‍वंम्‍ह विश्वास याये बहःम्‍ह झी यःम्‍ह किजा तुखिकसं छिमित जिगु खँ फुक्‍कं कनी।
EPH.6.22	जिमिसं छु याना च्‍वना धयागु खँ न्‍यनाः छिमित नं साहस दयेमा धकाः जिं वयात छ्वया हयागु खः।
EPH.6.23	दाजुकिजापिं, फुक्‍कसितं परमेश्वर बाः व प्रभु येशू ख्रीष्‍टपाखें शान्‍ति, दया माया व विश्वास दयाच्‍वने मा। 
EPH.6.24	झी प्रभु येशू ख्रीष्‍टयात दुनुगलंनिसें माया याइपिं फुक्‍कसितं परमेश्वरयागु दया माया दयाच्‍वने मा।
PHP.1.1	ख्रीष्‍ट येशूया च्‍यःत पावल व तिमोथीयापाखें फिलिप्‍पिइ च्‍वंपिं ख्रीष्‍ट येशूयात विश्वास याना च्‍वंपिं, मण्‍डलीइ हेरचाह याइपिं व ग्‍वाहालि याइपिं सकसितं ज्‍वजलपा!
PHP.1.2	झी परमेश्वर बाः व प्रभु येशू ख्रीष्‍टपाखें छिमित दया माया व शान्‍ति दयाच्‍वने मा।
PHP.1.3	छिमिगु लुमन्‍तिइ जिं परमेश्वरयात न्‍ह्याबलें सुभाय्‌ बियाच्‍वनागु दु। 
PHP.1.4	छिमिगु निंतिं जिं न्‍ह्याबलें लय्‌लय्‌तातां प्रार्थना यानाच्‍वनागु दु। 
PHP.1.5	छाय्‌धाःसा भिंगु खँ न्‍यंकेगु ज्‍याय्‌ छिमिसं जितः न्‍हापांनिसें ग्‍वाहालि यानावयाच्‍वंगु दु। 
PHP.1.6	छिमिगु नुगलय्‌ भिंगु ज्‍या सुरु यानादीम्‍हय्‌सिनं हे येशू ख्रीष्‍ट झायादीबलय्‌ तकं फुक्‍क ज्‍या सिधय्‌कादी धयागु जितः विश्वास दु।
PHP.1.7	छिमित जिं थःगु नुगलय्‌ तयातयागु दु। छिमिगु खँय्‌ जिं थुकथं मतिइ तयागु पाय्‌छि हे जू, छाय्‌धाःसा छिमिसं जितः थथे कुना तःबलय्‌ नं अले मतःबलय्‌ नं भिंगु खँ न्‍यंकेत व थुकियागु पँ लिनाः साक्षी बीगुलिइ नं ग्‍वाहालि याःगु दु। 
PHP.1.8	ख्रीष्‍ट येशूं थें जिं छिमित दुनुगलंनिसें माया यानाच्‍वनागु दु। थ्‍व खँ परमेश्वरं स्‍यू।
PHP.1.9	छिमिगु माया अज्‍जं अप्‍वयावने मा, अले छिमिसं धात्‍थेंगु भिंगु खँ छु खः धयागु दुनुगलंनिसें ध्‍वाथुइके फयेमा धकाः नं जिं प्रार्थना यानाच्‍वनागु दु। 
PHP.1.10	थथे जूसा जक छिमिसं भिंगु भिंगु खँयात ल्‍यया काये फइ। अले ख्रीष्‍ट झाइबलय्‌ छिपिं भिंपिं व दोष मदुपिं जुइ फइ। 
PHP.1.11	अले परमेश्‍वरया महिमा व प्रशंसाया निंतिं येशू ख्रीष्‍ट पाखें वइगु धार्मिकताया फलं छिपिं जाइ।
PHP.1.12	यःपिं दाजुकिजापिं, जितः थथे जूवःगु दुःखकष्‍टं भिंगु खँ झन बय्‌बय्‌ जुयावंगु दु धकाः सीकि। 
PHP.1.13	लाय्‌कुलिइ च्‍वंपिं सिपाइँतय्‌सं जक मखु, मेपिं फुक्‍कसिनं नं जितः ख्रीष्‍टयागु निंतिं झ्यालखानाय्‌ कुनातःगु खः धकाः सी धुंकल।
PHP.1.14	थुलि जक मखु, जितः थथे कुनातःगुलिं यक्‍व हे दाजुकिजापिन्‍सं प्रभुयाके भरोसा तयाः छप्‍ति हे मग्‍यासे परमेश्वरयागु वचन न्‍यंका जूगु दु।
PHP.1.15	गुम्‍ह गुम्‍हय्‌सिनं ला जिं यानागु स्‍वये मफयाः नुगः मुइकाः व इखं नं अथे ख्रीष्‍टयागु खँ न्‍यंका जूगु दु। गुलिसिनं धाःसा यचुगु नुगलं हे न्‍यंकाच्‍वंगु दु। 
PHP.1.16	थथे यचुगु नुगलं भिंगु खँ न्‍यंका जूपिन्‍सं जितः भिंगु खँयागु निंतिं थथे झ्यालखानाय् कुनातःगु खः धकाः सीकाः माया वनाः न्‍यंका जूगु खः। 
PHP.1.17	मेपिन्‍सं धाःसा जि कुंका तःम्‍हय्‌सित अज्‍ज अप्‍वः दुःख सास्‍ति यायेमा धकाः मभिंगु मतिइ तयाः ख्रीष्‍टयागु खँ न्‍यंका जूगु खः। 
PHP.1.18	थथे न्‍ह्याम्‍हय्‌सिनं न्‍ह्यागु कथं न्‍यंका जूसां जि लय्‌ताः, छाय्‌धाःसा भिंगु मतिइ तयाः याःसां मभिंगु मतिइ तयाः याःसां ख्रीष्‍टयागु हे खँ न्‍यना वनी।
PHP.1.19	धात्‍थें हे जि लय्‌ताः, छाय्‌धाःसा छिमिगु प्रार्थना व ख्रीष्ट येशूं बियादीगु आत्‍मायागु ग्‍वाहालिं जितः त्‍वःतकी धकाः जिं स्‍यू। 
PHP.1.20	अय्‌जूगुलिं जि छुकी नं लज्‍या चाये माली मखु धकाः जितः आशा व भरोसा दु। अले न्‍ह्याबलें थें जि आः नं ग्‍याये मखु, सीसां म्‍वाःसां जिगु पाखें ख्रीष्‍टयागु नां जक तःधना च्‍वंसां जितः गाः। 
PHP.1.21	छाय्‌धाःसा जि म्‍वाना च्‍वनेगु हे ख्रीष्‍टया निंतिं खः, अले सीसां जिगु हे भिं जुइ। 
PHP.1.22	म्‍वाना च्‍वन धाःसा जिं अज्‍जं ख्रीष्‍टयागु भिंगु ज्‍या याये फइ। उकिं सीगु बांलाः ला कि म्‍वायेगु बांलाः धकाः जिं धाये मफु। 
PHP.1.23	जि ला बाम्‍हय्‌ कानाच्‍वंगु दु। थ्‍व संसार त्‍वःताः ख्रीष्‍ट नाप च्‍वंवनेगु जिगु तःधंगु इच्‍छा खः। 
PHP.1.24	थ्‍व जिगु निंतिं तसकं भिंगु खँ खः, छिमिगु निंतिं धाःसा जि म्‍वाना च्‍वने हे माः।
PHP.1.25	छिपिं नाप च्‍वने दइतिनि धकाः जितः विश्वास दु। अले छिमित विश्वासय्‌ बल्‍लाकेत व अज्‍ज लय्‌ताय्‌केत जि छिपिं नाप च्‍वने दइतिनि धकाः नं जिं स्‍यू। 
PHP.1.26	जि छिमिथाय्‌ हाकनं वयेबलय्‌ जि वःगुलिं छिमिसं ख्रीष्‍ट येशूयात अज्‍ज अप्‍वः तःधंकी।
PHP.1.27	ख्रीष्‍टयागु भिंगु खँ न्‍यंकू थें छिमिगु चालचलन नं जुइमाः। छिमित नाप लाःसां, मलाःसां छिपिं फुक्‍कं छप्‍पँ व छगू हे मन जुयाः भिंगु खँय्‌ विश्वास यानाच्‍वंगु दु धयागु जक न्‍यने दःसां जितः गाः। 
PHP.1.28	दुःख बीपिं खनाः छिपिं ग्‍याये मते। थुकिं इपिं नाश जुयावनी, अले छिमित मुक्ति दइ धकाः बांलाक सी दु, छाय्‌धाःसा थ्‍व परमेश्वरं हे यानादीगु खः। 
PHP.1.29	ख्रीष्‍टयात विश्वास याना च्‍वनेत जक मखु, वय्‌कःया निंतिं छिमिसं दुःखकष्‍ट नं सी माः धकाः वय्‌कलं थथे यानादीगु खः। 
PHP.1.30	छिमिसं न्‍हापा खंगु व आः न्‍यनाच्‍वंगु जिगु दुःखकष्‍ट छिमिसं नं फयाच्‍वंगु दु।
PHP.2.1	ख्रीष्‍टयात विश्वास यानाः छिमित साहस वःगु दु ला? वय्‌कःयागु मायां छिमित तिबः ब्‍यूगु दु ला? छिमिसं पवित्र आत्‍मां धाःथें याना जुयागु दु ला? छिमिसं थःथवय्‌ दया माया याना जुयागु दु ला? 
PHP.2.2	अथे खः धयागु जूसा छिमिसं छगू हे मनं, छगू हे मायां, छगू हे नुगलं, अले छता हे खँय्‌ मन बियाः जितः अज्‍जं लय्‌ ताय्‌की।
PHP.2.3	थःगु जक भिं स्‍वयाः तःधंछुना जुइ मते। बरु थःथवय्‌ क्‍वमिलु जुयाः मेपिं स्‍वयाः चिधं जुया जु। 
PHP.2.4	थःगु जक बिचाः याये मते, मेपिनिगु नं बिचाः या।
PHP.2.5	छिमिगु मन ख्रीष्‍ट येशूयागु थें जुइ माः –
PHP.2.6	ख्रीष्‍ट येशू परमेश्वर हे जुयाः नं
PHP.2.6	वय्‌कलं थःत परमेश्वर
PHP.2.6	भाःपिया मदी।
PHP.2.7	थः यसें फुक्‍कं त्‍वःताः दास थें
PHP.2.7	जुयादिल,
PHP.2.7	अले झीपिं थें
PHP.2.7	मनू जन्‍म कयादिल।
PHP.2.8	वय्‌कलं मनू जुयाः
PHP.2.8	सीत तकं नं लिचिला मदी।
PHP.2.8	क्रूसय्‌ सिनादीबलय्‌ तकं
PHP.2.8	वय्‌कः क्‍वमिलु जुयाः
PHP.2.8	आज्ञा मानय्‌ यानादिल।
PHP.2.9	अय्‌जूगुलिं परमेश्वरं
PHP.2.9	वय्‌कःयात फुक्‍क स्‍वयाः नं
PHP.2.9	तःधंकादिल,
PHP.2.9	अले दक्‍वसिबय्‌ तःधंगु नां नं
PHP.2.9	छुनादिल।
PHP.2.10	थुकथं स्‍वर्गय्‌ च्‍वंपिं,
PHP.2.10	पृथ्‍वीइ च्‍वंपिं
PHP.2.10	व पातालय्‌ च्‍वंपिं
PHP.2.10	फुक्‍कसिनं वय्‌कःया नामय्‌
PHP.2.10	पुलिं चुइ माः।
PHP.2.11	अले परमेश्वर बाःयात तःधंकेत
PHP.2.11	फुक्‍कसिनं येशू ख्रीष्‍ट हे “प्रभु” खः धकाः
PHP.2.11	थः नाला काये माः।
PHP.2.12	यःपिं दाजुकिजापिं, जि छिपिं नाप दुबलय्‌ छिमिसं जिगु फुक्‍क खँ न्‍यना का। अथे हे जि मदइबलय्‌ नं झन छिमिसं जिगु खँ न्‍यने माः। अले ग्‍याभय्‌ कयाः मुक्तिया ज्‍या क्‍वचाय्‌केत मेहनत या। 
PHP.2.13	परमेश्वर झी नापं ज्‍या यानादी। बांलाःगु इच्‍छां ज्‍या याकादीम्ह परमेश्वर हे खः।
PHP.2.14	न्‍ह्यागुं ज्या उसि मचासे व जवाःसवाः मयासे याये माः। 
PHP.2.15	उकिं छिपिं दोष मदुपिं व स्‍वजापिं जुयाः पापी व मभिंगु मनूतय्‌गु पुचलय्‌ छुं हे ख्‍वं मदय्‌क परमेश्वरया मस्‍त जुया च्‍वँ। नगुतय्‌सं आकाशय्‌ झल्‍ल थीकू थें छिपिं नं इमिगु पुचलय्‌ थिना च्‍वँ।
PHP.2.16	छिमिसं इमित परमेश्वरयागु जीवन बीगु वचन न्‍यंका जुल धाःसा येशू ख्रीष्‍ट झाइबलय्‌ थःम्‍हं यानागु ज्‍या सितिं मवन धकाः जिं छ्यं धस्‍वाके फइ। 
PHP.2.17	छिमिगु विश्वासयागु बलिदान व सेवाय्‌ थःगु हि तकं हाय्‌के माःसां जि लय्‌ताः। अले जि छिपिं नापं लय्‌ताय्‌। 
PHP.2.18	अथे हे छिपिं नं जि थें लय्‌ताया च्‍वँ।
PHP.2.19	तिमोथीयात छिमिथाय्‌ याकनं हे छ्वया हये फइ धकाः जिं प्रभु येशूयाके आशा यानाच्‍वनागु दु। अले छिमिगु भिंगु खँ न्‍यने दयाः जितः लय्‌तावइ। 
PHP.2.20	तिमोथीं थें छिमिगु च्‍यूताः कयाजुइपिं मेपिं सुं हे मदु। 
PHP.2.21	येशू ख्रीष्‍टयागु च्‍यूताः हे मतसे मेपिं फुक्‍कं थःथःगु स्‍वार्थया ज्‍याय्‌ जक जुयाच्‍वंगु दु। 
PHP.2.22	तिमोथी गज्‍याःम्‍ह मनू खः धकाः ला छिमिसं सि हे स्‍यू। छम्‍ह काय्‌ नं थः बौनाप ज्‍या याये थें वं जि नाप भिंगु खँ न्‍यंका जुल। 
PHP.2.23	जितः छु छु जुइ स्‍वये, अले थ्‍व खँ सी दयेवं हे जिं वयात छिमिथाय्‌ छ्वया हये। 
PHP.2.24	जि थः हे नं याकनं वये दइ धकाः प्रभुयाके भरोसा तयाच्‍वनागु दु।
PHP.2.25	जितः ग्‍वाहालि याके छ्वया हःम्‍ह किजा इपाफ्रोडिटसयात छिमिथाय्‌ हे लिछ्वया हये माः थें जिं ताय्‌का। जिपिं निम्‍हय्‌सिनं नं नापं ज्‍या याना, अले भिंगु खँ न्‍यंकेगु ज्‍याय्‌ नं जिपिं नापं हे जुया। 
PHP.2.26	वं छिमिगु ख्‍वाः स्‍वये मास्‍ति वय्‌काच्‍वंगु दु, छाय्‌धाःसा छिमिसं व म्‍हंमफुगु खँ न्‍यंगुलिं व छिमिथाय्‌ वयेत तसकं आय्‌बुयाच्‍वंगु दु। 
PHP.2.27	व धात्‍थें हे सी थें च्‍वंक म्‍हंमफुगु खः। अय्‌नं परमेश्वरं वयात दया यानादिल। वयात जक मखु, वय्‌कलं जितः नं दया यानादिल। मखुसा ला जितः दुःखय्‌ हानं मेगु दुःख जू वइगु खः।
PHP.2.28	अय्‌जूगुलिं वयात हाकनं स्‍वये दयाः छिपिं लय्‌ताय्‌मा धकाः जिं वयात छ्वया हयेत्‍यनागु खः। अले जिगु दुःखकष्‍ट नं क्‍वलाना वनी। 
PHP.2.29	अय्‌जूगुलिं वयात थः हे किजा भाःपियाः दुनुगलंनिसें लसकुस या। थज्‍याःपिन्‍त ला हने हे माः। 
PHP.2.30	ख्रीष्‍टयागु ज्‍याया निंतिं जितः ग्‍वाहालि बीत वं थःत ज्‍यान तकं पात। छिमिसं जिगु निंतिं पूवंके मफुगु ज्‍या वं पूवंकल।
PHP.3.1	यःपिं दाजुकिजापिं, मूखँ छु धाःसा – छिपिं प्रभुलिसे लय्‌ताया च्‍वँ। न्‍हापा च्‍वये धुनागु हे खँ हानं लिसा कयाः च्‍वयेत जिं थाकु मचाया। थुकिं छिमित हे भिं याइ।
PHP.3.2	खिचात थें ल्‍वाना जुइपिं, मभिंगु ज्‍या याना जुइपिं व मुक्ति कायेत म्‍हय्‌ चिं तयेमाः धाइपिं लिसे होश याना जु। 
PHP.3.3	धात्‍थेंगु चिं तइपिं ला झीपिं खः, छाय्‌धाःसा झीसं परमेश्वरयात पवित्र आत्‍मां सेवा यानाच्‍वना। येशू ख्रीष्‍टयाके भरोसा तयाच्‍वना, अले शरीरयागु ज्‍याखँय्‌ झीसं भरोसा मतया। 
PHP.3.4	शरीरयागु ज्‍याखँय्‌ हे भरोसा तयेगु खःसां जिं दकलय्‌ अप्‍वः भरोसा तये फु।
PHP.3.5	बुयाः च्‍यान्‍हु दुखुन्‍हु हे जितः म्‍हय्‌ चिं तय्‌कूगु खः। जि बूसांनिसें हे इस्राएली खः, अज्‍ज ला बेन्‍यामीन कुलयाम्‍ह हिब्रू खः। धर्मयागु खँय्‌ हे नं व्‍यवस्‍था मानय्‌ याइम्‍ह फरिसी खः।
PHP.3.6	धर्मयागु ज्‍याखँय्‌ नं जि विश्वासीतय्‌त दुःखकष्‍ट बीगुलिइ न्‍ह्यज्‍याना च्‍वनाम्‍ह खः। अले हानं जि यहूदीतय्‌गु थितिकुति मानय्‌ यानाः धर्मी जुया च्‍वनाम्‍ह नं खः।
PHP.3.7	जिं अबलय्‌ थःत फाइदा दुगु धकाः ताय्‌काच्‍वनागु फुक्‍कं येशू ख्रीष्‍टयागु निंतिं ज्‍यालगय्‌ मजूगु धकाः ताय्‌का। 
PHP.3.8	थुलि जक मखु, ख्रीष्‍ट येशू जिम्‍ह प्रभुयात म्‍हसीकेगु हे तःधंगु खः धकाः थुइकाः जिं मेगु फुक्‍कं ज्‍यालगय्‌ मजू धकाः ताय्‌का। वय्‌कःयागु हे निंतिं जिं फुक्‍कं त्‍वःता, अले वय्‌कःयात लुइके फयेमा धकाः जिं अज्‍याःगु फुक्‍कं ज्‍यालगय्‌ मजू धकाः ताय्‌कागु दु। 
PHP.3.9	व्‍यवस्‍थां धाः थें याना जुयागुलिं जि धर्मी ठहरय्‌ जूगु मखु बरु येशू ख्रीष्‍टयात विश्वास यानागुलिं परमेश्वरं हे जितः धर्मी ठहरय्‌ यानादीगु खः। 
PHP.3.10	आः ला जिं ख्रीष्‍टयात म्‍हसीकेगु, वय्‌कः हानं म्‍वाना वइगु शक्तियात सीकेगु व वय्‌कलं थें दुःखकष्‍ट सियाः वय्‌कः थें जुयाः सिना वनेगु हे जक मनं तुनागु दु। 
PHP.3.11	जि सिनाः हानं म्‍वाना वइतिनि धकाः जिं आशा यानागु दु।
PHP.3.12	जिं फुक्‍कं काये धुन अले जि सिद्ध जुइ धुन धकाः जिं धायेत्‍यनागु मखु। थ्‍व हे सिरपाः कायेत जिं कुतः यानाच्‍वनागु खः। थुकिया निंतिं ख्रीष्‍ट येशूं जितः न्‍हापा हे थः मनू यानादी धुंकल। 
PHP.3.13	यःपिं दाजुकिजापिं, थ्‍व फुक्‍कं काये धुन धकाः मखु। अय्‌नं जिं छता ज्‍या याये – न्‍हापायागु खँ फुक्‍कं ल्‍वःमंकाः न्‍ह्यःने स्‍वयाः वनेत कुतः याये। 
PHP.3.14	परमेश्वरं येशू ख्रीष्‍टपाखें सःताः बीत तयादीगु स्‍वर्गया सिरपाः कायेत जि निशानापाखे ब्‍बाँय्‌ वने।
PHP.3.15	झीपिं बांलाक स्‍यूपिन्‍सं थथे मतिइ तये माः। छिपिं मध्‍ये सुयां छुं खँय्‌ बिचाः पात धाःसा परमेश्वरं छिमित थ्‍व नं क्‍यनादी। 
PHP.3.16	थन तक झीपिं गुकथं थ्‍यंकः वया उकथं हे न्‍ह्यज्‍याये।
PHP.3.17	यःपिं दाजुकिजापिं, छिमिसं नं जिं थें या। गथे जिपिं छिमिगु निंतिं नमुना जुया, अथे याइपिं मेपिनिगु पाखें नं स्‍यना का।
PHP.3.18	जिं छिमित न्‍हापा नं तःकःमछि धाये धुन। आः नं मिखाय्‌ ख्‍वबि तयाः जिं धयाच्‍वना – ख्रीष्‍टयागु क्रूसया शत्रु जुयाच्‍वंपिं नं यक्‍व हे दु। 
PHP.3.19	थज्‍याःपिं मनूत नाश जुया वनी। छाय्‌धाःसा प्‍वाः हे थुमिगु द्यः खः, लज्‍या चायेमाःगु खँय्‌ नं थुमिसं घमण्‍ड याना जुइ। अले थुमिसं थ्‍व संसारयागु ज्‍याखँय्‌ जक मन तया जुइ। 
PHP.3.20	झीपिं ला स्‍वर्गया नागरिकत खः। झीपिं मुक्ति बीम्‍ह झी प्रभु येशू ख्रीष्‍ट स्‍वर्गं झाइतिनि धकाः लँ स्‍वया च्‍वनापिं खः। 
PHP.3.21	वय्‌कलं फुक्‍कयात थःगु ल्‍हातय्‌ कयादी फु। थ्‍व हे शक्तिं वय्‌कलं झीगु थ्‍व बमलाःगु व सिना वनिगु म्‍हयात वय्‌कःयागु थें सिना मवनिगु यानादी।
PHP.4.1	अय्‌जूगुलिं यःपिं दाजुकिजापिं, थुकथं हे प्रभुयात क्‍वात्तुक विश्वास याना च्‍वँ। जि छिमित नापलायेत आय्‌बुयाच्‍वनागु दु। छिपिं जिगु लय्‌ताः व श्रीपेच खः।
PHP.4.2	इयोदिया व सुन्‍तुखेयात जिं बिन्‍ति यानाच्‍वना – छिपिं निम्‍ह तताकेहेँ प्रभुयात विश्वास यानाः मिलय्‌ जुया च्‍वँ। 
PHP.4.3	अले विश्वास याये बहःम्‍ह पासा, थुपिं मिसातय्‌त ग्‍वाहालि या। छाय्‌धाःसा इमिसं जि नाप भिंगु खँ न्‍यंकेगु ज्‍या याःगु दु। थुलि जक मखु, इमिसं क्‍लेमेस व जि नाप ज्‍या याःपिं जीवनयागु सफुलिइ नां दुथ्‍याःपिं मेमेपिं मनूतलिसे नं भिंगु खँ न्‍यंकूगु दु।
PHP.4.4	प्रभु लिसे न्‍ह्याबलें लय्‌ताया च्‍वँ। जिं हानं धाये – “लय्‌ताया च्‍वँ।” 
PHP.4.5	फुक्‍कलिसे बांलाक हनाबना याना च्‍वँ। प्रभु याकनं झाइ।
PHP.4.6	छुं खँय्‌ नं चिन्‍ता काये मते। छिमित माःगु खँ प्रार्थना यानाः सुभाय्‌ बियाः परमेश्वरयात बिन्‍ति या। 
PHP.4.7	सुयागुं ज्ञान बुद्धिं थुइके मफुगु परमेश्वरयागु शान्‍तिं छिमिगु नुगः व मनयात ख्रीष्‍ट येशूपाखें बचय्‌ याना तइ।
PHP.4.8	यःपिं दाजुकिजापिं, दकलय्‌ लिपा जिं धाये – छिमिसं सत्‍यगु, हनेबहःगु, भिंगु, शुद्धगु, बांलाःगु, ततःधंगु व प्रशंसा याये बहःगु खँय्‌ जक मन बिया च्‍वँ। 
PHP.4.9	जिं यानागु छिमिसं न्‍यनातःगु व थः नालाकया तःगु हे दु। अले जिं छिमित स्‍यना बियागु व थुइका बियागु नं दु। छिमिसं नं अथे हे याना च्‍वँ। अले शान्‍ति बियादीम्‍ह परमेश्वर छिपिं नाप दइ।
PHP.4.10	प्रभु लिसे जि तसकं लय्‌तायाच्‍वनागु दु। तःन्‍हु लिपा छिमिसं जितः हानं लुमंकाः हल। अथे ला छिमिसं न्‍हापांनिसें लुमंकाच्‍वंगु खः। ई जक चू मलाःगु खः। 
PHP.4.11	मदय्‌कं मगानाः ला जिं थथे धयागु मखु, छाय्‌धाःसा न्‍ह्यागु हे जूसां लुधंकाच्‍वनेत स्‍यनाकयागु दु। 
PHP.4.12	मदुबलय्‌ नं दुबलय्‌ नं जि लुधंकाच्‍वने सः। न्‍ह्याबलें न्‍ह्याथासं नये खंसां मखंसां, यक्‍व दुसां द हे मदुसा नं जिं लुधंकाच्‍वने सय्‌कागु दु। 
PHP.4.13	जितः शक्ति बियादीम्‍ह ख्रीष्‍टया पाखें जिं न्‍ह्यागुं याये फु।
PHP.4.14	अय्‌नं जितः थथे दुःख जुया च्‍वंबलय्‌ छिमिसं ग्‍वाहालि याःगु बां हे लात। 
PHP.4.15	थ्‍व खँ छिमिसं सि हे स्‍यू माकेडोनियां भिंगु खँ न्‍यंकाः वने त्‍यनाबलय्‌ नं छिमिगु मण्‍डलीं हे जक जितः ग्‍वाहालि यात, मेगु गुगुं नं मण्‍डलीं मयाः। 
PHP.4.16	थेसलोनिकेय्‌ दुबलय्‌ नं छिमिसं जितः तःकःमछि ग्‍वाहालि छ्वया हल।
PHP.4.17	जिं छिमि पाखें ग्‍वाहालि कायेत थथे धयागु मखु। बरु स्‍वर्गय्‌ च्‍वंगु छिमिगु हे ल्‍याःचालय्‌ यक्‍व दयावये मा धकाः खः।
PHP.4.18	छिमिगु पाखें जितः मतिइ तयागु स्‍वयाः अप्‍वः हे दत। छिमिसं इपाफ्रोडिटसयात बीके छ्वया हःगु ग्‍वाहालि नं जिगु ल्‍हातय्‌ लात। छिमिसं छ्वया हःगु थ्‍व ग्‍वाहालि ला नस्‍वाः वःगु व परमेश्वरयात यःगु होमबलि थें खः।
PHP.4.19	जिमि परमेश्वरं छिमिगु मगाःमचाः स्‍वयादी। ख्रीष्‍ट येशूयाके दुगु वय्‌कःयागु गुबलें मसुइगु धुकुतिं छिमित माःगु बियादी।
PHP.4.20	झी परमेश्वर बाः न्‍ह्याबलें तःधना च्‍वनेमा। आमेन।
PHP.4.21	फुक्‍क विश्वासीतय्‌त जिं न्‍यना हःगु दु धकाः धया ब्‍यु। जि नाप थन दुपिं दाजुकिजापिन्‍सं नं छिमित न्‍यना हःगु दु। 
PHP.4.22	थन च्‍वंपिं फुक्‍क विश्वासीतय्‌सं नं छिमित ज्‍वजलपा धया हःगु दु। खास यानाः कैसरया जहानपिनिपाखें ज्‍वजलपा धया हःगु दु।
PHP.4.23	येशू ख्रीष्‍टयागु दया माया छिपिं फुक्‍कसित दया हे च्‍वनेमा।
COL.1.1	परमेश्वरं हे ख्रीष्‍ट येशूया प्रेरित यानातःम्‍ह जि पावल व किजा तिमोथीपाखें 
COL.1.2	कलस्‍सी च्‍वंपिं ख्रीष्‍टयात विश्वास याना च्‍वंपिं परमेश्वरया मनूत फुक्‍कसितं ज्‍वजलपा!
COL.1.2	झी परमेश्वर बाःया दया माया व शान्‍ति छिमिके दयेमा।
COL.1.3	जिमिसं छिमिगु निंतिं प्रार्थना यायेबलय्‌ झी प्रभु येशू ख्रीष्‍टया बाः परमेश्वरयात न्‍ह्याबलें सुभाय्‌ बियाच्‍वनागु दु। 
COL.1.4	छाय्‌धाःसा छिमिसं येशू ख्रीष्‍टयात विश्वास यानाच्‍वंगु व परमेश्वरया मनूतय्‌त दया माया यानाच्‍वंगु खँ जिमिसं न्‍यना तयागु दु। 
COL.1.5	छिमिगु निंतिं स्‍वर्गय्‌ तयादीगु आशाया निंतिं हे विश्वास व माया यानागु खः। अले सत्‍यगु वचन व भिंगु खँ न्‍यंकः वयाबलय्‌ छिमिसं अनन्‍त जीवन दइ धयागु खँय्‌ आशा याःगु दु।
COL.1.6	गथे छिमिसं सत्‍य वचन व परमेश्वरयागु धात्‍थेंयागु दया मायायात बांलाक थुइका काल, अथे हे थ्‍व भिंगु खँ फुक्‍कभनं न्‍यना वनाच्‍वंगु दु। अले थुकिं इमिगु नुगलय्‌ बांलाक ज्‍या यानाच्‍वंगु दु।
COL.1.7	थ्‍व हे वचन छिमिसं जिपिं थें ज्‍याःम्‍ह प्रभुया दास इपाफ्रासया पाखें सय्‌का काःगु दु। व विश्वास याये बहःम्‍ह ख्रीष्‍टया छम्‍ह दास खः।
COL.1.8	पवित्र आत्‍मां छिमित बियादीगु मायायागु खँ जिमित वं हे कंगु खः।
COL.1.9	थ्‍व खँ न्‍यंसानिसें पवित्र आत्‍मायागु बुद्धिं छिमिसं परमेश्वरयागु इच्‍छा बांलाक सीके थुइके फये मा धकाः जिमिसं प्रार्थना याना वयाच्‍वनागु दु। 
COL.1.10	प्रभुयात यःकथं याना जुयाः छिमिसं वय्‌कःयात लय्‌ताय्‌के मा, भिंगु बांलाःगु ज्‍या यानाच्‍वने फये मा, अले परमेश्वरयात अज्‍ज बांलाक म्‍हसीकाः वने फये मा, 
COL.1.11	वय्‌कःयागु तसकं तःधंगु शक्तिं छिमित बल्‍लाकादी मा, अले छिमिसं न्‍ह्यागु खं लय्‌तातां सह यानाच्‍वने फये मा धकाः जिमिसं प्रार्थना यानाच्‍वनागु दु।
COL.1.12	परमेश्वरयात दुनुगलंनिसें सुभाय्‌ ब्‍यु, छाय्‌धाःसा वय्‌कलं थः मनूतय्‌त तयादीगु जःयागु राज्‍यय्‌ छिमित नं दुथ्‍याकादीगु दु। 
COL.1.13	वय्‌कलं हे झीत शैतानयागु खिउँगु राज्‍यं लिगनाः थः यःम्‍ह काय्‌यागु राज्‍यय्‌ हयादिल। 
COL.1.14	वय्‌कःया काय्‌नं हे झीत पाप क्षमा यानाः छुत्‍कारा बियादिल।
COL.1.15	येशू ख्रीष्‍ट हे खने मदुम्‍ह परमेश्वरयागु
COL.1.15	खने दुगु रूप खः।
COL.1.15	वय्‌कः थ्‍व संसार हे सृष्‍टि
COL.1.15	मयाःनिबलय्‌निसें दुम्‍ह खः।
COL.1.16	छाय्‌धाःसा परमेश्वरं वय्‌कःया पाखें
COL.1.16	स्‍वर्ग व पृथ्‍वीइ दुगु फुक्‍कं,
COL.1.16	खने दुगु, खने मदुगु,
COL.1.16	अले फुक्‍क शक्ति, राज्‍य व अधिकार
COL.1.16	दय्‌कादीगु खः।
COL.1.16	अले थ्‍व फुक्‍कं वय्‌कःया निंतिं हे
COL.1.16	दय्‌कादीगु खः।
COL.1.17	वय्‌कः सृष्‍टि मयाःनिबलय्‌निसें
COL.1.17	दीम्‍ह खः।
COL.1.17	अले फुक्‍क वय्‌कःयागु हे
COL.1.17	लिधंसाय्‌ च्‍वनाच्‍वंगु दु।
COL.1.18	मण्‍डली वय्‌कःयागु म्‍ह खः,
COL.1.18	अले वय्‌कः मण्‍डलीयागु छ्यं खः।
COL.1.18	वय्‌कः हे दकलय्‌ न्‍हापा दुम्‍ह,
COL.1.18	अले दकलय्‌ न्‍हापां
COL.1.18	सिनाः म्‍वानावःम्‍ह खः।
COL.1.18	वय्‌कःयात फुक्‍कसियां
COL.1.18	प्रभु यायेत थथे यानादीगु खः।
COL.1.19	वय्‌कःयागु थःगु फुक्‍क स्‍वभाव
COL.1.19	ख्रीष्‍टयाके दुगुलिं परमेश्वर लय्‌तायादिल।
COL.1.20	परमेश्वरं सृष्‍टि यानातःगु स्‍वर्ग
COL.1.20	व पृथ्‍वीइ च्‍वंगु फुक्‍कं
COL.1.20	वय्‌कःया काय्‌नं क्रूसय्‌ हाय्‌कूगु हिं
COL.1.20	थःलिसे मिलय्‌ यानादिल।
COL.1.21	छिपिं नं न्‍हापा मभिंगु ज्‍याखँय्‌ जुयाः परमेश्वर नाप तापानाः वय्‌कःया शत्रु जुयाच्‍वंगु खः। 
COL.1.22	तर आः वय्‌कःया काय्‌नं थः हे सिनाः छिमित हाकनं वय्‌कः नाप मिलय्‌ यानादीगु दु। वय्‌कः छिमित थःगु न्‍ह्यःने पवित्र, शुद्ध व दोष मदुपिं यायेत हे थथे सिनादीगु खः।
COL.1.23	उकिं छिमिसं भिंगु खँयागु आशा मत्‍वःतुसे दुनुगलंनिसें क्‍वात्तुक विश्वास याना च्‍वँ। थ्‍व हे भिंगु खँ संसारय्‌ च्‍वंपिं फुक्‍कसितं न्‍यंकूगु दु। थ्‍व ज्‍याय्‌ प्रभुं जि पावलयात च्‍यः यानादीगु खः।
COL.1.24	छिमिगु निंतिं थथे दुःख सिया च्‍वने दुगुलिं जितः तसकं लय्‌ता वः। ख्रीष्‍टयागु म्‍ह मण्‍डलीयागु निंतिं फये मानिगु वय्‌कःयागु दुःख जिं थःगु म्‍हय्‌ फयाः पूवंके। 
COL.1.25	परमेश्वरं हे जितः वय्‌कःयागु वचन छिमित स्‍यनेकने यायेत मण्‍डलीया च्‍यः यानादिल। 
COL.1.26	न्‍हापांनिसें सुनानं थुइके मफुगु थ्‍व गुप्‍ति खँयात आः ख्रीष्ट येशूया पवित्र मनूतय्‌त ध्‍वाथुइकादिल। 
COL.1.27	थथे व गुप्‍ति खँ मनूतय्‌त ध्‍वाथुइकादीगु परमेश्वरया ग्‍वसाः खः। अले गुप्‍ति खँ थ्‍व हे खः – “ख्रीष्‍ट छिपिं यहूदीमखुपिन्‍के नं दी। अले परमेश्वर लिसे छिपिं नं तःधनी।”
COL.1.28	उकिं जिमिसं फुक्‍कसितं ख्रीष्‍टयागु खँ न्‍यंका जुयागु खः। फुक्‍कसितं ख्रीष्‍टयात क्‍वात्तुक विश्वास याकाः परमेश्वरया न्‍ह्यःने यंकेत जिमिसं ख्‍याच्‍वः बिया अले स्‍यनेकने यानाः वयाच्‍वनागु दु। 
COL.1.29	ख्रीष्‍ट येशूं बियादीगु तःधंगु शक्तिं हे जिं थथे दुःख सियाः थ्‍व ज्‍या यानाच्‍वना।
COL.2.1	अय्‌जूगुलिं छिमिगु निंतिं, लाउडिकियाय्‌ च्‍वंपिनिगु निंतिं व जिगु ख्‍वाः तकं मखंनिपिनिगु निंतिं जिं गुलि दुःख कष्‍ट सिनाः ज्‍या यानाच्‍वनागु दु धकाः छिमित कने। 
COL.2.2	छिमित साहस दये मा, अले थःथवय्‌ माया यानाच्‍वने मा धकाः जिं थथे यानाच्‍वनागु खः। अले छिमिसं फुक्‍क खँ ध्‍वाथुइके फइ। थुकथं छिमिसं परमेश्वरयागु गुप्‍ति खँ ख्रीष्‍टयात नं बांलाक म्‍हसीके फइ। 
COL.2.3	परमेश्वरयागु ज्ञान व बुद्धियागु धुकू हे वय्‌कः खः।
COL.2.4	अय्‌जूगुलिं जिं छिमित धाये – न्‍ह्याक्‍व हे बांलाःसां मभिंगु खं तापाक हे च्‍वँ। 
COL.2.5	म्‍ह तापाःसां जिगु नुगः ला छिमिथाय्‌ हे दु। छिमिसं ख्रीष्‍टयात दुनुगलंनिसें क्‍वात्तुक विश्वास यानाच्‍वंगुलिं जि तसकं लय्‌ताः।
COL.2.6	गथे ख्रीष्‍ट येशूयात छिमिसं “प्रभु” धकाः मानय्‌ यात, अथे हे वय्‌कलं धाःथें याना च्‍वँ। 
COL.2.7	वय्‌कःयाके हा कयाः ब्‍वलना च्‍वँ। अले छिमिसं वय्‌कःयात हे थःगु जग भाःपियाः छिमित स्‍यना तःथें विश्वासय्‌ क्‍वात्तुक च्‍वनाः न्‍ह्याबलें सुभाय्‌ बिया च्‍वँ।
COL.2.8	होश याना च्‍वँ। मखुसा मनूतय्‌गु ज्ञान व बुद्धियागु फय्‌गं खं छिमित स्‍यंकी। थज्‍याःगु खँ ख्रीष्‍टपाखें वःगु मखु, बरु मनूतय्‌गु हे थितिकुति व संसारयापाखें वःगु खः। 
COL.2.9	गथे परमेश्वर खः, अथे हे ख्रीष्‍ट नं खः। 
COL.2.10	वय्‌कः पाखें हे छिपिं बांलाक ब्वलंगु दु। वय्‌कः फुक्‍क राज्‍य व शक्ति स्‍वयाः तःधं।
COL.2.11	छिमिसं ख्रीष्‍टयात विश्वास यानाच्‍वंगु हे धात्‍थें म्‍हय्‌ चिं तःगु खः। थ्‍व चिं मनूतय्‌गु ल्‍हातं तःगु मखु, बरु पापं लिफ्‍याइगु ख्रीष्‍टयागु हे चिं खः। 
COL.2.12	बप्‍तिस्‍मा काःबलय्‌ छिमिसं थःत वय्‌कः नापं तुं थुन। अले सीम्‍ह ख्रीष्‍टयात म्‍वाकादीम्‍ह परमेश्वरयागु शक्तियात विश्वास याःगुलिं वय्‌कः नाप तुं हानं म्‍वाना वःगु दु।
COL.2.13	न्‍हापा पाप यानाच्‍वंगुलिं व व्‍यवस्‍था मानय्‌ मयाइपिं यहूदीमखुपिं जूगुलिं छिपिं सीपिं थें जुयाच्‍वंगु खः। आः धाःसा परमेश्वरं छिमित ख्रीष्‍ट नापं तुं म्‍वाकादीगु दु। अले छिमिगु पाप फुक्‍कं क्षमा यानादीगु दु।
COL.2.14	वय्‌कलं व्‍यवस्‍थाय्‌ च्‍वयातःगु झीत मल्‍वःगु खँत फुक्‍कं हुया छ्वयादीगु दु। वय्‌कलं थज्‍याःगु खँयात क्रूसय्‌ यंकाः नकिं तानादी धुंकल।
COL.2.15	थ्‍व हे क्रूसय्‌ वय्‌कलं शैतानयागु राज्‍य व शक्तियात त्‍याकाः क्‍यनादिल।
COL.2.16	उकिं आः सुनानं नयेत्‍वनेगु खँय्‌, नखःचखःयागु खँय्‌, अले आमै, पुन्‍हि व विश्रामबार मानय्‌ यायेगु ला कि मयायेगु धयागु खँय्‌ नियम दय्‌के मते।
COL.2.17	थ्‍व फुक्‍क लिपा जुइगु खँयागु किपालु जक खः। धात्‍थेंयागु ला ख्रीष्‍ट हे खः। 
COL.2.18	“जिमिसं दर्शन खनागु दु” धकाः थः थःम्‍हं तःधनाः स्‍वर्गदूतयात पुजा यानाजुइपिं नं दु। थज्‍याःपिन्‍सं म्‍वाःमदुगु खँय्‌ लाकाः छिमित थःम्‍हं काये दइगु सिरपाः काये मखंका बी। थःम्‍हं मस्‍यूगु खँय्‌ नं थुपिं तःधना जुइ। 
COL.2.19	थुमिसं ख्रीष्‍टयात क्‍वात्तुक ज्‍वनी मखु, गुम्‍ह मण्‍डलीया छ्यं खः। छेनं यानाः हे फुक्‍क म्‍हब्‍व मिलय्‌ जुइ फइ, अले म्‍ह छम्‍हं स्‍वाना च्‍वने फइ। अले जक परमेश्वरया यःकथं म्‍ह थहां वये फइ।
COL.2.20	ख्रीष्‍ट नापं तुं सिनाः छिपिं संसारयागु थितिकुतिं तापाय्‌ धुंकूगु दु। छिमिसं हानं छाय्‌ संसारयागु नियम मानय्‌ यानाच्‍वनागु? 
COL.2.21	“थ्‍व काये मज्‍यू, थ्‍व नये मज्‍यू, थ्‍व थी मज्‍यू” धकाः छिमिसं छाय्‌ मानय्‌ यानाच्‍वनागु? 
COL.2.22	थ्‍व फुक्‍कं छ्यलेवं मदया वनिगु खः। थ्‍व ला मनूतय्‌सं हे दय्‌कातःगु खः। 
COL.2.23	इमिसं स्‍वयेबलय्‌ स्‍वर्गदूततय्‌त पुजा यायेगु, थःगु म्‍हयात दुःख बीगु, व चिधं जुइगु गुलि नं तःधं थें च्‍वं। थथे यायेवं मनूतय्‌सं थःगु मभिंगु मतिइ भिंके फइ मखु।
COL.3.1	छिपिं नं ख्रीष्‍ट नाप तुं म्‍वाना वःगुलिं छिमिसं स्‍वर्गयागु खँय्‌ जक मन ति। अन स्‍वर्गय्‌ येशू ख्रीष्‍ट परमेश्वरया जवय्‌ च्‍वनादीगु दु।
COL.3.2	संसारयागु ज्‍याखँय्‌ मन तया जुइ मते। बरु स्‍वर्गयागु खँय्‌ जक मन तया च्‍वँ। 
COL.3.3	छाय्‌धाःसा छिपिं सी धुंकूपिं खः। अय्‌नं परमेश्वरं छिमित ख्रीष्‍ट लिसे म्‍वाकातःगु दु। 
COL.3.4	ख्रीष्‍ट हे छिमिगु जीवन खः। वय्‌कः झाइबलय्‌ छिपिं नं वय्‌कः नापं तुं खने दइ, अले तःधनी।
COL.3.5	अय्‌जूगुलिं संसारयागु ज्‍याखं छिमिसं थःत कःघाना च्‍वँ। व्‍यभिचार याये मते, मभिंगु ज्‍याखँ याये मते, लाः लाःथें सना जुइ मते, मभिंगु मतिइ तयाजुइ मते, कर्पिनिगुली मिखा वंके मते, गुगु मूर्ति पुजा यायेगु ति हे ग्‍यं। 
COL.3.6	थज्‍याःगु खं यानाः हे परमेश्वरं धाःथें मयाइपिन्‍सं वय्‌कःयागु तं फये माली। 
COL.3.7	छिपिं नं न्‍हापा थथे हे यानाजुइपिं खः। 
COL.3.8	आवंनिसें छिमिसं तं व ल्‍वापुख्‍यापु त्‍वःता छ्व – कर्पिन्‍त स्‍यंका जुइगु, कर्पिन्‍त मभिंकाः खँ ल्‍हायेगु, अस्‍यः खँ ल्‍हायेगु – थज्‍याःगु ज्‍याखँ नं त्‍वःता छ्‍व। 
COL.3.9	छिमिसं आः पुलांगु चालचलन त्‍वःते धुंकूगुलिं थःथवय्‌ मखुगु खँ ल्‍हायेगु याये मते।
COL.3.10	छिपिं आः न्‍हूपिं जुइ धुंकल। आवंलि वय्‌कःयात बांलाक म्‍हसीके फये मा धकाः परमेश्वरं छिमित थःथें हे यानाः न्‍ह्याबलें न्‍हूकथं हिलादी।
COL.3.11	यहूदीमखुपिं जुइ मा, यहूदी जुइ मा, म्‍हय्‌ चिं तःपिं जुइ मा, मतःपिं जुइ मा, सःस्‍यूपिं जुइ मा, छुं मस्‍यूपिं जुइ मा, अले दास जुइ मा, दास मखुपिं जुइ मा, फुक्‍कं उथें खः। सकसिकें ख्रीष्‍ट दी। ख्रीष्‍ट हे फुक्‍कं खः।
COL.3.12	छिपिं परमेश्वरं ल्‍यया तःपिं पवित्रपिं व वय्‌कःया यःपिं मनूत खः। उकिं छिमिसं दया माया यायेगु, क्‍वमिलु जुइगु, स्‍वजा जुइगु, सह यानाच्‍वनेगु याये माः। 
COL.3.13	थःथवय्‌ सह यानाः दया माया या। थःत सुनानं मभिंकूसां वयात क्षमा बीगु या। गथे प्रभुं छिमित क्षमा यानादिल, अथे हे छिमिसं नं क्षमा बी माः।
COL.3.14	थ्‍व स्‍वयाः तःधंगु ला थःथवय्‌ माया यानाच्‍वनेगु हे खः। थ्‍व हे मायां छिपिं फुक्‍कसित छप्‍पँ व छधी याना तइ। 
COL.3.15	ख्रीष्‍टयागु शान्‍तिं छिमिगु नुगः जाया च्‍वने मा। थ्‍व हे शान्‍तियागु लागि परमेश्वरं छिमित सःताः छम्‍ह हे यानादीगु खः। परमेश्वरयात सुभाय्‌ ब्‍यु।
COL.3.16	ख्रीष्‍टयागु वचनं छिमिगु नुगः जाया च्‍वने मा। छिमिसं थःथवय्‌ स्‍यनेकने यानाः दुनुगलंनिसें भजन व म्‍ये हालाः परमेश्वरयात तःधंकि।
COL.3.17	छिमिसं न्‍ह्यागु याःसां, न्‍ह्यागु धाःसां प्रभु येशूयागु नामं या, अले वय्‌कःया नामं परमेश्वर बाःयात सुभाय्‌ ब्‍यु।
COL.3.18	मिसातय्‌सं थः भाःतं धाःथें याये माः। थथे याइगु प्रभुयात यः।
COL.3.19	मिजंतय्‌सं नं थः कलाःयात माया याये माः। इमित दुःख बी मज्‍यू।
COL.3.20	अथे हे काय्‌म्‍ह्याय्‌पिन्‍सं नं थः मांबौयागु खँ न्‍यने माः, अले हनाबना तये माः।
COL.3.21	बौपिन्‍सं नं काय्‌म्‍ह्याय्‌पिन्‍त तं चाय्‌के मज्‍यू। मखुसा इमिगु साहस हे मदया वनी।
COL.3.22	दासं थः मालिकं धाःगु खँ न्‍यने माः। मालिकयात लय्‌ताय्‌केत न्‍ह्यःने जक ज्‍या याना क्‍यनेगु मखु, बरु परमेश्वरयात लय्‌ताय्‌केत दुनुगलंनिसें ज्‍या याये माः। 
COL.3.23	न्‍ह्यागु याःसां मनूतय्‌गु निंतिं मखु, बरु प्रभुयागु निंतिं यानाच्‍वना धकाः मतिइ तयाः दुनुगलंनिसें याये माः। 
COL.3.24	छाय्‌धाःसा छिमिसं प्रभुं बी धयादीगु सिरपाः छिमित दइ धकाः सि हे स्‍यू। प्रभु येशू ख्रीष्‍ट हे छिमि मालिक खः। 
COL.3.25	मभिंगु बांमलाःगु ज्‍या यानाजूपिन्‍त सजाँय बी। प्रभुं ख्‍वाः स्‍वयाः न्‍याय यानादी मखु।
COL.4.1	मालिकतय्‌सं नं दासयागु भिं स्‍वये माः। छिमिसं नं स्‍वर्गय्‌ थः मालिक दु धयागु खँ ल्‍वःमंके मते। 
COL.4.2	छिमिसं प्रार्थना यायेगु गुबलें त्‍वःते मते। म्‍हुतुं जक प्रार्थना यायेगु मखु, दुनुगलंनिसें परमेश्वरयात सुभाय्‌ बियाः प्रार्थना याये माः। 
COL.4.3	जिमिगु निंतिं नं प्रार्थना या। ख्रीष्‍टयागु खँ कनेत व परमेश्वरयागु वचन न्‍यंकेत वय्‌कलं न्‍ह्याथासं लँ चायेकादी मा धकाः प्रार्थना या। थुकियागु निंतिं हे जिं थथे झ्यालखानाय्‌ कुंका च्‍वने माल। 
COL.4.4	जिं गुकथं थुइके माःगु खः उकथं हे मेपिन्‍त थुइके फये मा धकाः छिमिसं जिगु निंतिं प्रार्थना याना ब्‍यु।
COL.4.5	विश्वासी मखुपिंलिसे खँ ल्‍हायेबलय्‌ छिमिसं बांलाक बिचाः यानाः नवा। अले इमित भिंगु खँ न्‍यंकेगु मौका त्‍वःफिके मते।
COL.4.6	चिं सवा ब्‍यूथें खँ ल्‍हायेबलय्‌ नाइक व यइपुसे च्‍वंक नवा। अले कथं हंक लिसः बीगु या।
COL.4.7	यःम्‍ह किजा तुखिकसं हे छिमित जिगु खँ फुक्‍क कनी। व नं जिपिं नाप ज्‍या याना च्‍वंम्‍ह विश्वास याये बहःम्‍ह प्रभुया दास खः।
COL.4.8	छिमिसं जिगु खँ सीके फये मा, अले छिमित साहस दये मा धकाः जिं वयात छिमिथाय्‌ छ्वया हयाच्‍वनागु दु।
COL.4.9	अले हानं छिमिथाय्‌ हे च्‍वंम्‍ह यःम्‍ह किजा ओनेसिमसयात नं व नाप छ्वया हयेत्‍यनागु दु। ओनेसिमस तसकं विश्वास याये बहःम्‍ह मनू खः। इमिसं हे छिमित थन जुयाच्‍वंगु फुक्‍क खँ कनी।
COL.4.10	जि नापं झ्यालाखानाय्‌ कुना तःम्‍ह अरिस्‍तार्खसं नं छिमित धया हःगु दु। अथे हे बारनाबासया किजा मर्कूसं नं छिमित ज्‍वजलपा धया हःगु दु। वयागु खँ ला छिमित न्‍हापा हे धाये धुन। व वल धाःसा छिमिसं वयात दुनुगलंनिसें लसकुस या।
COL.4.11	युस्‍तस धाःम्‍ह येशूं नं छिमित ज्‍वजलपा धया हःगु दु। परमेश्वरयागु राज्‍ययागु भिंगु खँ न्‍यंकेगु ज्‍याय्‌ जि नाप जुया च्‍वंपिं यहूदीत थ्‍व हे स्‍वम्‍ह जक खः। थुमिसं जितः गाक्‍कं तिबः बियाच्‍वंगु दु।
COL.4.12	छिमिथाय्‌ हे च्‍वंम्‍ह ख्रीष्‍ट येशूया मेम्‍ह दास इपाफ्रासं नं छिमित ज्वजलपा धया हःगु दु। छिमिसं क्‍वात्तुक विश्वास यानाः परमेश्वरयात यःकथं जक याना च्‍वने फये मा धकाः वं छिमिगु नितिं न्‍ह्याबलें प्रार्थना यानाच्‍वंगु दु।
COL.4.13	छिमिगु निंतिं, लाउडिकियाय्‌ च्‍वंपिनिगु निंतिं व हिरापोलिसय्‌ च्‍वंपिनिगु निंतिं वं तसकं दुःख सियाः प्रार्थना यानाच्‍वंगु दु धकाः जिं स्‍यू।
COL.4.14	झी यःम्‍ह डाक्‍टर लूका व डेमासं छिमित ज्‍वजलपा धया हःगु दु।
COL.4.15	लाउडिकियाय्‌ च्‍वंपिं दाजुकिजापिन्‍त, अले नुम्‍फास व वया छेँय्‌ मुं वइपिं दाजुकिजापिन्‍त जिं ज्‍वजलपा धया हःगु दु धकाः धया ब्‍यु।
COL.4.16	थ्‍व पौ छिमिसं ब्‍वने धुंकाः लाउडिकियाय्‌ च्‍वंपिं विश्वासीतय्‌त नं ब्‍वंकि। अले लाउडिकियाय्‌ च्‍वंगु मण्‍डलीयात च्‍वया हयागु पौ नं छिमिसं ब्‍वँ।
COL.4.17	अर्खिप्‍पसयात प्रभुं याके ब्‍यूगु ज्‍या बांलाक मन तयाः या धकाः धया ब्‍यु।
COL.4.18	जि पावलं थःगु हे ल्‍हातं छिमित ज्‍वजलपा च्‍वयाच्‍वनागु दु।
COL.4.18	जि झ्‍यालखानाय्‌ कुना तःगु खँ छिमिसं ल्‍वःमंके मते।
COL.4.18	परमेश्वरं छिमित दया माया यानादी मा।
1TH.1.1	थेसलोनिकेय्‌ च्‍वंगु मण्‍डलीयापिं परमेश्वर बाः व प्रभु येशू ख्रीष्‍टया थः मनूतय्‌त पावल, सिलास व तिमोथीयापाखें ज्‍वजलपा। छिमित दया माया व शान्‍ति दयेमा।
1TH.1.2	प्रार्थना यायेबलय्‌ जिमिसं न्‍ह्याबलें छिमित लुमंकाः परमेश्वरयात धन्‍यवाद बियाच्‍वनागु दु। 
1TH.1.3	परमेश्वर बाःया न्‍ह्यःने छिमिसं विश्वास याःथें ज्‍या यानाच्‍वंगु, थःथवय्‌ माया यानाः अज्‍ज अप्‍वः मन तयाः प्रभुया ज्‍या यानाच्‍वंगु व आशा मत्‍वःतुसे प्रभु येशू ख्रीष्‍टयात क्‍वात्तुक विश्वास यानाच्‍वंगु खँ जिमिसं लुमंकाच्‍वनागु दु।
1TH.1.4	परमेश्वरयात यःपिं दाजुकिजापिं, वय्‌कलं छिमित ल्‍ययादीगु खः धकाः जिमिसं स्‍यू। 
1TH.1.5	छाय्‌धाःसा जिमिसं छिमित न्‍यंकागु वचन म्‍हुतुं जक न्‍यंकागु मखु, बरु शक्ति व पवित्र आत्‍मापाखें व दुनुगलंनिसें हे न्‍यंकागु खः। छिपिं नाप च्‍वनाबलय्‌ जिपिं गज्‍याःपिं खः धकाः ला छिमिसं सि हे सिल। 
1TH.1.6	छिमिसं उलिमछि दुःखकष्‍ट जुल नं पवित्र आत्‍मां यानाः भिंगु खँ न्‍यनाः विश्वास यात। थुकथं छिपिं जिमिसं व प्रभु यानादीथें याइपिं जुल।
1TH.1.7	अथेजूगुलिं छिपिं माकेडोनिया व अखैयाय्‌ च्‍वंपिं विश्वासीतय्‌गु निंतिं नमुना थें जुल।
1TH.1.8	छिमिसं प्रभुयागु वचन माकेडोनियाय्‌ व अखैयाय्‌ जक न्‍यंकूगु मखु, बरु छिमिसं परमेश्वरयात विश्वास याःगु खँ नापं न्‍यंकभनं बय्‌बय्‌ जूगु दु। थ्‍व खँय्‌ जिमिसं छुं हे धया च्‍वने माःगु मदु। 
1TH.1.9	जिपिं छिमिथाय्‌ वयाबलय्‌ छिमिसं जिमित गुकथं लसकुस यात अले धात्‍थेंयाम्‍ह व म्‍वाःम्‍ह परमेश्वरयात सेवा यायेत छिपिं गुकथं मूर्ति पुजा यायेगु त्‍वःताः परमेश्वरपाखे फहिला वल धयागु खँ फुक्‍कसिनं धयाच्‍वंगु दु। 
1TH.1.10	छिपिं परमेश्वरया काय्‌ स्‍वर्गं झाइतिनि धकाः लँ स्‍वयाच्‍वंगु दु हं। वय्‌कः परमेश्वरं सीम्‍हं म्‍वाका दीम्‍ह येशू खः। न्‍याय याइबलय्‌ वय्‌कलं झीत बचय्‌ यानादी।
1TH.2.1	दाजुकिजापिं, जिपिं आम्‍कन वयागु सितिं मवं धकाः ला छिमिसं सि हे स्‍यू। 
1TH.2.2	आम्‍कन वये न्‍ह्यः फिलिप्‍पी च्‍वंपिन्‍सं जिमित दुःख बियाः नं जिमिगु इज्‍जत तकं काल धकाः ला छिमिसं सि हे स्‍यू। अय्‌नं परमेश्वरं जिमित साहस बियादीगुलिं जिमिसं न्‍ह्याक्‍व हे विरोधीत दःसां छिमित भिंगु खँ न्‍यंकेगु मत्‍वःता।
1TH.2.3	जिमिसं छिमित न मखुगु खँ हे स्‍यनागु खः, न मभिंगु मतिइ तयाः हे स्‍यनागु खः, न सुयातं झंगःलाय्‌त हे स्‍यनागु खः।
1TH.2.4	परमेश्वरं हे जिमित विश्वास यानाः भिंगु खँ न्‍यंकेगु ज्‍या लःल्‍हानादीगु खः। जिमिसं मनूतय्‌त मखु, बरु जिमित जाँचय्‌ याना दीम्‍ह परमेश्वरयात लय्‌ताय्‌केत नवानाच्‍वनागु खः। 
1TH.2.5	छिमिसं सि हे स्‍यू, जिमिसं छिमिके ह्यय्‌का कायेत स्‍वयागु नं मदु, अले न छुं काये दइ धकाः हे जिमिसं लोभ यानागु दु। परमेश्वर साक्षी दु। 
1TH.2.6	छिमिसं व मेपिन्‍सं नं जिमित तःधंके माः धकाः जिमिसं धयागु मदु।
1TH.2.7	खः ला, ख्रीष्‍टया प्रेरित जूगुलिं जिमिसं थथे याये फुगु खः। अय्‌नं जिमिसं छिमित मां नं मस्‍तय्‌त सुसाःकुसाः याः थें तितिपापा याना तया। 
1TH.2.8	जिमिसं छिमित धात्‍थें हे माया यानाच्‍वनागु दु। परमेश्वरयागु भिंगु खँ जक मखु, छिमित थःगु प्राण तकं बी माःसां जिमिसं लिफः स्‍वये मखु, छाय्‌धाःसा जिमित छिमिगु तसकं माया वं।
1TH.2.9	दाजुकिजापिं, जिमिसं यक्‍व दुःखकष्‍ट सियाः ज्‍या यानागु ला छिमि लुमं हे जुइ। भिंगु खँ न्‍यंकः वयाबलय्‌ जिमिसं छिपिं सुयातं थाकु मजुइमा धकाः चा न्‍हि मद्यंसे ज्‍या याना।
1TH.2.10	छिपिं विश्वासीतय्‌गु न्‍ह्यःने जिमिसं गुलि भिंक, बांलाक अले छुं नं धाये थाय्‌ मदय्‌क ज्‍या सना धकाः छिमिसं सि हे स्‍यू, अले परमेश्वरं नं स्‍यू। 
1TH.2.11	बौनं थः मस्‍तय्‌त गथे याना तइ, अथे हे जिमिसं नं छिमित याना तया। 
1TH.2.12	छिमिसं परमेश्वरयात यःथें याना जुइ फयेमा धकाः जिमिसं छिमित गुलि अर्ती व साहस बिया। वय्‌कलं हे छिमित थःगु राज्‍यय्‌ दुकायेत व तःधंकेत सःतादीगु खः।
1TH.2.13	जिमिसं परमेश्वरयागु वचन न्‍यंकाबलय्‌ छिमिसं थुकियात मनूतय्‌गु वचन मखु, परमेश्वरयागु हे वचन खः धकाः न्‍यना काल। धात्‍थें हे थ्‍व परमेश्वरयागु वचन खः। अले थ्‍व हे वचनं छिमिगु नुगलय्‌ हा कयाच्‍वंगु दु। उकिं जिमिसं परमेश्वरयात न्‍ह्याबलें धन्‍यवाद बियाच्‍वनागु दु।
1TH.2.14	दाजुकिजापिं, ख्रीष्‍ट येशूयात विश्वास याना च्‍वंपिं यहूदियाय्‌ च्‍वंगु मण्‍डलीयापिन्‍सं थें छिमिसं नं दुःखकष्‍ट सियाच्‍वंगु दु। इमित गथे यहूदीतय्‌सं दुःख बियाच्‍वन, छिमित नं अथे हे छिमिगु देशय्‌ च्‍वंपिन्‍सं दुःख बियाच्‍वंगु दु।
1TH.2.15	व हे यहूदीतय्‌सं प्रभु येशू व न्‍हापायापिं अगमवक्तातय्‌त स्‍याना बिल। अले जिमित नं ख्‍याना हल। परमेश्वरयात मयःगु ज्‍या यानाः इपिं न्‍ह्याम्‍हय्‌सियां विरोधी जुया च्‍वन।
1TH.2.16	इमिसं जिमित यहूदीमखुपिन्‍त मुक्तियागु खँ न्‍यंके हे मब्‍यू। इमिसं थुकथं पाप मुंकाच्‍वन। उकिं इमिसं लिपा तकं परमेश्वरयागु तं फया च्‍वने माली।
1TH.2.17	यःपिं दाजुकिजापिं, छिपिं लिसे बायाः पलख ख्‍वाः स्‍वये मखंसां नुगलं ला बायाच्‍वनागु मदु। छिमिथाय्‌ हाकनं वयेत जिमिसं तसकं कुतः यानाच्‍वनागु दु। 
1TH.2.18	जिपिं छिमिथाय्‌ वयेत स्‍वयाच्‍वनागु दु। जि पावल ला ग्‍वःकःमछि वयेत स्‍वये धुन। अय्‌नं शैतानं जिमित वय्‌के हे मबिल। 
1TH.2.19	जिमिगु आशा धाःसां, जिमिगु लय्‌ताः धाःसां, अले झी प्रभु येशू ख्रीष्‍ट झाइबलय्‌ जिमि छ्यं धस्‍वाकेगु श्रीपेच धाःसां छिपिं हे, मखु ला? 
1TH.2.20	जिमिगु लय्‌ताः धाःसां, जिमिगु छ्यं धस्‍वाकीपिं धाःसां छिपिं हे खः।
1TH.3.1	छिपिं नाप तापाना च्‍वने मफुगुलिं जिमिसं तिमोथीयात छिमिथाय्‌ छ्वया हयाच्‍वनागु दु। जिपिं जक एथेन्‍सय्‌ हे च्‍वना च्‍वनेगु भिं ताल।
1TH.3.2	छिमित साहस बीत व विश्वासय्‌ बल्‍लाकेत जिपिं नाप भिंगु खँ न्‍यंका च्‍वंम्‍ह परमेश्वरया सेवा याइम्‍ह किजा तिमोथीयात छिमिथाय्‌ छ्वया हयागु खः। 
1TH.3.3	थज्‍याःगु दुःखकष्‍ट खनाः ग्‍यानाः छिपिं सुं नं लिचिले मते। थज्‍याःगु दुःखकष्‍ट ला झीत व हे वइ धकाः छिमिसं सि हे स्‍यू। 
1TH.3.4	छिपिं नाप दुबलय्‌ हे जिमिसं छिमित थज्‍याःगु दुःखकष्‍ट वइ धकाः धयागु खः। जिमिसं गथे धया अथे हे जुल। 
1TH.3.5	अय्‌जूगुलिं हे जिं थःत पी मफयाः शैतानं छिमित पापय्‌ लाकाः जिमिगु ज्‍या सितिं वन ला धकाः ग्‍यानाः तिमोथीयात छिमिथाय्‌ स्‍वके छ्वया हयागु खः।
1TH.3.6	आः नकतिनि हे जक तिमोथी छिमिथासं थन थ्‍यंकः वल। छिमिगु विश्वास व माया अज्‍ज नं बल्‍लाना च्‍वंगु दु धकाः लय्‌ताय्‌ बहःगु खँ कन। जिमिसं थें छिमिसं नं जिमित लुमंकाच्‍वंगु दु, अले जिमिगु ख्‍वाः स्‍वये आपुलु जुयाच्‍वंगु दु धकाः नं वं कन।
1TH.3.7	दाजुकिजापिं, छिमिगु विश्वासयागु खँ न्‍यनाः थज्‍याःगु दुःखकष्‍ट जुयाच्‍वन नं जिमित लय्‌ताः वल। 
1TH.3.8	छाय्‌धाःसा छिमिसं थथे प्रभुयात क्‍वात्तुक विश्वास यानाच्‍वंगु खँ न्‍यनाः म्‍ह हे याउँसे च्‍वन।
1TH.3.9	छिमिसं यानाः हे जिपिं परमेश्वरया न्‍ह्यःने लय्‌ताया च्‍वने फइ। छिमिगु निंतिं परमेश्वरयात न्‍ह्याक्‍व धन्‍यवाद ब्‍यूसां गाइ मखु। 
1TH.3.10	चा न्‍हिं जिमिसं दुनुगलंनिसें आम्‍कन वये दयेमा धकाः परमेश्वरयाके फ्‍वनाच्‍वनागु दु। थुकथं छिमिगु विश्वासय्‌ मगाः मचाःगु नं तना बीदइगु खः।
1TH.3.11	झी परमेश्वर बाः व प्रभु येशूं हे जिमित आम्‍कन वयेत लँ चाय्‌का बिया दीमा। 
1TH.3.12	जिमिसं छिमित माया याना थें प्रभुं छिमित नं थःथवय्‌ व मेपिन्‍त माया यानाः न्‍ह्यज्‍याय्‌ फय्‌का दीमा। 
1TH.3.13	प्रभु येशू थः मनूत नाप झायादीबलय्‌ परमेश्वर बाःया न्‍ह्यःने दोष मदुपिं व पवित्र जुया च्‍वनेत वय्‌कलं छिमित बल्‍लाका दीमा।
1TH.4.1	दाजुकिजापिं, परमेश्वरयात यय्‌क गथे याना च्‍वने माः धयागु खँ ला छिमिसं जिमिगु पाखें स्‍यना काये धुंकूगु हे दु। छिपिं उकथं हे जुयाच्‍वंगु नं दु। छिपिं थुकथं हे अज्‍जं न्‍ह्यज्‍याना वने फयेमा धकाः जिमिसं छिमित प्रभुया नामं बिन्‍ति यानाच्‍वनागु दु। 
1TH.4.2	जिमिसं स्‍यना थकागु वय्‌कःयागु अधिकारयागु खँ छिमिसं सि हे स्‍यू।
1TH.4.3	छिपिं पवित्र जुया च्‍वनेमा धयागु हे परमेश्वरया इच्‍छा खः, उकिं छिपिं व्‍यभिचारं तापाक च्‍वँ। 
1TH.4.4	छिपिं फुक्‍कसिनं थः कलाः लिसे पवित्र जुयाः बांलाक हना च्‍वने माः। 
1TH.4.5	परमेश्वरयात म्‍हमस्‍यूपिं थें मभिंगु मतिइ तयाः मखु। 
1TH.4.6	थ्‍व खँय्‌ सुनानं थः दाजुकिजापिन्‍त स्‍यंके मते। परमेश्वरं थथे याइपिन्‍त तःधंगु सजाँय बियादी। जिमिसं न्‍हापा हे छिमित थ्‍व खँ बांलाक धाये धुन। 
1TH.4.7	परमेश्वरं झीत अशुद्ध जुइत मखु, बरु पवित्र जुइत सःतादीगु खः। 
1TH.4.8	उकिं सुनां थ्‍व खँ न्‍यनी मखु वं मनूयागु मखु, बरु छिमित पवित्र आत्‍मा बियादीम्‍ह परमेश्वरयागु हे खँ मन्‍यंगु जुइ।
1TH.4.9	आः छिमित थःथवय्‌ माया यानाच्‍वने माः धकाः जिमिसं च्‍वया च्‍वने माःगु मदु, छाय्‌धाःसा थ्‍व खँ ला छिमित परमेश्वरं हे स्‍यनादीगु दु। 
1TH.4.10	अथे ला छिमिसं माकेडोनियाय्‌ च्‍वंपिं दाजुकिजापिन्‍त धात्‍थें हे माया यानाच्‍वंगु दु। छिपिं अज्‍ज नं थुकथं हे न्‍ह्यज्‍याना हुँ धकाः जिमिसं छिमित धया यानाच्‍वनागु दु।
1TH.4.11	जिमिसं छिमित न्‍हापा हे धयाथें सुं लिसे हाला जुइ मते, थःगु ज्‍या मन तयाः या, अले थःगु हे ल्‍हातं ज्‍या यानाः नयेगु कुतः या। 
1TH.4.12	थथे याना जूसा छिमित मेपिन्‍सं नं हनाबना तइ। अले थःत मालीबलय्‌ सुयागु नं ख्‍वाः स्‍वयाच्‍वने माली मखु।
1TH.4.13	दाजुकिजापिं, सी धुंकूपिं विश्वासीतय्‌गु खँ नं छिमित कने। आशा मदुपिं मनूतय्‌सं थें छिमिसं नुगः मछिंके मते। 
1TH.4.14	येशू सिनाः हानं म्‍वाना वल धकाः ला झीसं विश्वास यानाच्‍वनागु दु। अथे हे वय्‌कःयात विश्वास यानाः सिनावंपिं मनूतय्‌त येशू नाप परमेश्वरं ब्‍वना यंकादी धकाः नं झीसं विश्वास यानाच्‍वनागु दु।
1TH.4.15	प्रभुं धयादीथें जिमिसं स्यनाच्‍वनागु खः। प्रभु झायादीबलय्‌ झीपिं म्‍वाना च्‍वंपिन्‍सं सी धुंकूपिन्‍त गुगुं कथं नं लिलाके फइ मखु। 
1TH.4.16	प्रभु स्‍वर्गं क्‍वहां झाइबलय्‌ तस्‍सःगु सः ताये दइ, तःधंम्‍ह स्‍वर्गदूत हाला हइ, अले परमेश्वरयागु तुरही पुया हइ। उबलय्‌ हे ख्रीष्‍टयात विश्वास यानाः सीपिं मनूत न्‍हापालाक म्‍वाना वइ। 
1TH.4.17	थ्‍व हे इलय्‌ तक म्‍वाना च्‍वंपिं नं इपिं नाप तुं प्रभुयात आकाशय्‌ नाप लाय्‌त सुपाँचय्‌ थहां वनी। थुकथं झीपिं सदां प्रभु नाप च्‍वने खनी।
1TH.4.18	अय्‌जूगुलिं थःथवय्‌ थ्‍व खँ कनाः साहस बीगु याना च्‍वँ।
1TH.5.1	दाजुकिजापिं, प्रभु थुखुन्‍हु थुबलय्‌ झाइ धकाः छिमित च्‍वया च्‍वने माःगु मदु, 
1TH.5.2	छाय्‌धाःसा प्रभु झाइगु ई चान्‍हय्‌ खुँ वये थें थ्‍यंकः वइ धकाः ला छिमिसं सि हे स्‍यू। 
1TH.5.3	मनूतय्‌सं प्‍यखें “शान्‍ति दु, ग्‍याये माःगु मदु” धया च्‍वनीबलय्‌ लाक्‍क हे इमिके प्वाथय्‌ दुम्‍ह मिसायात मचा बुइ ब्‍यथा जूथें आकाझाकां विनाश जूवइ। अले इपिं छुं यानाः नं बचय्‌ जुइ फइ मखु।
1TH.5.4	छिमित धाःसा प्रभु झाइगु ई खुँ वःथें जुइ मखु, छाय्‌धाःसा छिपिं खिउँथाय्‌ च्‍वनाच्‍वंगु मदु। 
1TH.5.5	छिपिं न्‍हिया जलय्‌ च्‍वना च्‍वंपिं खः। झीपिं चाया खिउँ थासय्‌ च्‍वना च्‍वनापिं मखु। 
1TH.5.6	अय्‌जूगुलिं झीपिं मेपिं थें न्‍ह्यलं ब्‍वाना च्‍वने मजिल, बरु होश यानाः न्‍ह्यलं चाय्‌का च्‍वने माः। 
1TH.5.7	द्यनिपिं नं चान्‍हय्‌ हे द्यनी, अले अय्‌लाःगुलुतय्‌सं नं चान्‍हय्‌ हे त्‍वना जुइ। 
1TH.5.8	झीपिं जलय्‌ च्‍वनिपिं जूगुलिं झीसं थःत कःघाना च्‍वने माः। झीसं ला विश्वास व मायायात छातिइ चीगु नँयागु पाता थें चिना तयेमाः अले मुक्तियागु आशायात तपुलि थें पुया च्‍वने माः।
1TH.5.9	परमेश्वरं झीत सजाँय बीत सःतादीगु मखु, बरु झी प्रभु येशू ख्रीष्‍टपाखें मुक्ति बीत सःतादीगु खः। 
1TH.5.10	वय्‌कः झीगु निंतिं सिनादिल। अय्‌जूगुलिं प्रभु लिहां झाइबलय्‌ झीपिं म्‍वाना च्‍वंसां, सीधुंकूसां वय्‌कः नाप च्‍वने दइ। 
1TH.5.11	उकिं छिमिसं आः थें तुं थःथवय्‌ साहस बियाः बल्‍लाका च्‍वनेगु याना च्‍वँ।
1TH.5.12	दाजुकिजापिं, छिमित जिगु बिन्‍ति दु – छिमिथाय्‌ ज्‍या याना च्‍वंपिं, छिमित स्‍यनेकने याइपिं थकालिपिन्‍त हनाबना तयेगु या। 
1TH.5.13	इमिसं यानाच्‍वंगु ज्‍यां यानाः इमित दुनुगलंनिसें माया यानाः हनाबना तयेगु या। अले थःथवय्‌ नं मिलय्‌ चलय्‌ जुया च्‍वँ।
1TH.5.14	जिं छिमित हानं धाये – अल्‍छीतय्‌त ब्‍वः ब्‍यु, नुगः क्‍वतुंपिन्‍त हःपा ब्‍यु, बमलाःपिन्‍त ग्‍वाहालि या, अले न्‍ह्याम्‍हय्‌सिनं न्‍ह्यागु धाःसां सह याना च्‍वँ।
1TH.5.15	मभिंगुया पलेसा मभिंगु तुं याये मते, बरु थःथवय्‌ व न्‍ह्याम्‍हय्‌सित नं न्‍ह्याबलें भिंका जुइगु कुतः या।
1TH.5.16	न्‍ह्याबलें लय्‌ताया च्‍वँ। 
1TH.5.17	न्‍ह्याबलें प्रार्थना याना च्‍वँ। 
1TH.5.18	न्‍ह्यागु खँय्‌ न्‍ह्यागु जूसां परमेश्वरयात सुभाय्‌ बियाः च्‍वँ। ख्रीष्‍टयात विश्वास यानाः छिमिसं थथे यायेमा धयागु हे परमेश्वरयागु इच्‍छा खः।
1TH.5.19	पवित्र आत्‍मायागु इच्‍छायात त्‍यलेत स्‍वये मते। 
1TH.5.20	अगमवाणीयात क्‍वथुनाः खँ ल्‍हाये मते। 
1TH.5.21	न्‍ह्यागु खँयात नं बांलाक वाला स्‍वयेगु निं या। अले भिंगु खँ जक ल्‍यया का। 
1TH.5.22	फुक्‍क कथंयागु मभिंगु खँ पाखें तापाक च्‍वँ।
1TH.5.23	झीत शान्‍ति बियादीम्‍ह परमेश्वरं हे छिमित पवित्र यानाः प्रभु येशू ख्रीष्‍ट झाया मदितले छिमिगु आत्‍मा, प्राण व म्‍हयात दोष मदय्‌क तयादीमा। 
1TH.5.24	छिमित सःता दीम्‍हय्‌सिनं हे थ्‍व फुक्‍क यानादी, छाय्‌धाःसा वय्‌कः विश्वास याये बहःम्‍ह खः।
1TH.5.25	दाजुकिजापिं, जिमिगु निंतिं प्रार्थना या।
1TH.5.26	दाजुकिजापिं सकसिनं थःथवय्‌ यचु नुगलं निसें माया यानाः ज्‍वजलपा यायेगु या।
1TH.5.27	दाजुकिजापिं, सकसितं थ्‍व पौ ब्‍वना न्‍यंका ब्‍यु धकाः जिं छिमित प्रभुयागु नामं बिन्‍ति यानाच्‍वना।
1TH.5.28	झी प्रभु येशू ख्रीष्‍टया दया माया छिमिके दयेमा।
2TH.1.1	झी परमेश्वर बाः व प्रभु येशू ख्रीष्‍टयागु थेसलोनिकेय्‌ च्‍वंगु मण्‍डलीयात पावल, सिलास व तिमोथीपाखें ज्‍वजलपा।
2TH.1.2	परमेश्वर बाः व प्रभु येशू ख्रीष्‍टया दया माया व शान्‍ति छिमिके दयेमा।
2TH.1.3	छिमिगु विश्वास जाजां वनाच्‍वंगु दु, अले छिमिसं थः थवय्‌ माया यायेगु नं अप्‍वय्‌का हयाच्‍वंगु दु। थुकिया निंतिं परमेश्वरयात सुभाय्‌ मब्‍युसे मगाः। 
2TH.1.4	छिमिसं उलिमछि दुःखकष्‍ट सिया च्‍वने माल नं क्‍वात्तुक विश्वास यानाः सह यानाच्‍वंगु खँ जिमिसं थाय्‌ थासय्‌ परमेश्वरयागु मण्‍डलीइ च्‍वंपिन्‍त छ्यं धस्‍वाकाः कने फु।
2TH.1.5	परमेश्वरं ख्‍वाः स्‍वयाः न्‍याय यानादी मखु धकाः ला थुकिं हे सी दत, छाय्‌धाःसा छिमिसं दुःखकष्‍ट सियाच्‍वंगुलिं हे छिपिं वय्‌कःयागु राज्‍यय्‌ दुहां वनेत ल्‍वःपिं जुल। 
2TH.1.6	छिमित दुःखकष्‍ट ब्‍यूपिन्‍त वय्‌कलं दुःखकष्‍ट बियादी। परमेश्वर न्याय यानादीम्‍ह खः।
2TH.1.7	दुःखकष्‍ट सिया च्‍वंपिं छिमित व जिमित नं वय्‌कलं दुःखकष्‍ट मदय्‌का बी। प्रभु येशू ख्रीष्‍ट वय्‌कःया तसकं बल्‍लाःपिं स्‍वर्गदूतत नाप स्‍वर्गं झायादीबलय्‌ वय्‌कलं थथे यानादी। 
2TH.1.8	वय्‌कलं च्‍यानाच्‍वंगु मित्‍याः ज्‍वना झायाः परमेश्वरयात म्‍हमस्‍यूपिन्‍त व झी प्रभु येशू ख्रीष्‍टयागु भिंगु खँ मन्‍यंपिन्‍त सजाँय बियादी। 
2TH.1.9	थुपिं प्रभुयागु तसकं बल्‍लाःगु जलं तापाक व प्रभुयागु ख्‍वाः तकं स्‍वये मखंक च्‍वना च्‍वने माली। अले थुपिं सदांयात नाश जुया वनी। 
2TH.1.10	उबलय्‌ वय्‌कः थः मनूतय्‌पाखें महिमा कायेत व विश्वास याइपिं सकसितं आजू चाय्‌केत झाइ छाय्‌धाःसा छिमिसं जिमिगु साक्षीयात विश्वास यात।
2TH.1.11	अय्‌जूगुलिं हे छिपिं झी परमेश्वरं सःतादीथें जुया च्‍वने फयेमा, वय्‌कःयागु शक्तिं छिमिसं मतिइ तक्‍व भिंगु खँ व विश्वासयागु ज्‍या पूवंके फयेमा धकाः जिमिसं प्रार्थना यानाच्‍वनागु दु। 
2TH.1.12	थथे छिमिगु पाखें झी प्रभु येशूयागु नां तःधं जुइ, अथे हे झी परमेश्वर व प्रभु येशू ख्रीष्‍टयागु दया मायां यानाः छिपिं नं तःधं जुइ।
2TH.2.1	दाजुकिजापिं, झी प्रभु येशू ख्रीष्‍ट झाइबलय्‌ झीपिं फुक्‍कसितं वय्‌कः नाप छथाय्‌ मुंकीतिनि धयागु खँ थुइकि। 
2TH.2.2	जिमिसं छिमित बिन्‍ति याना च्‍वना – सुनानं झी प्रभु झाइगु ई वये धुंकल धाल धायेवं छिपिं आछु आछु कने मते, अले ग्‍याये मते। गुम्‍हय्‌सिनं अगमवक्तां धाःथें च्‍वंक, गुम्‍हय्‌सिनं वचन पाखें धाःथें च्‍वंक, अले गुम्‍हय्‌सिनं जिमिसं पौ च्‍वया थें च्‍वंक थथे धाये फु। 
2TH.2.3	सुनानं छिमित मिखाय्‌ धुलं छ्वाके मफयेमा। मनूतय्‌सं धर्म यायेगु मत्‍वःतुतले, अले नाश जुइमाःम्‍ह पापयाम्‍ह मनू खने दय्‌कः मवतले प्रभु झाइ मखु। 
2TH.2.4	वं थः थःम्‍हं तःधं जुयाः मनूतय्‌सं परमेश्वर धयाच्‍वंगु व पुजा यानाच्‍वंगु फुक्‍कयात क्‍वह्यंकी। थःम्‍हं थःत परमेश्वर धयाः व परमेश्वरया देगलय्‌ च्‍वंवनी।
2TH.2.5	छिमिथाय्‌ दुबलय्‌ हे जिं छिमित थथे धयागु खः। छिमिसं आःतक लुमंकातःगु हे दये माः। 
2TH.2.6	ई जुल कि व खने दय्‌कः वइ। आः थथें खने दय्‌कः वयेत वयात सुनां पनातःगु दु धकाः ला छिमिसं सि हे स्‍यू। 
2TH.2.7	अय्‌नं वं थःगु ज्‍या दुनें दुनें यानाच्‍वंगु दु। वयात पनातःम्‍ह चिला मवंतले वयागु मभिंगु ज्‍याखँ खने दइ मखु। 
2TH.2.8	वयात पनातःम्‍ह चिला वन कि व दुष्‍ट खने दय्‌कः वइ। अले प्रभु येशू ख्रीष्‍ट जलय्‌ झः झः धाय्‌क झाइबलय्‌ छगू सासलं हे वयात नाश याना छ्वइ।
2TH.2.9	दुष्‍टयाके शैतानयागु शक्ति दइ। वं तःतामछि अजूचायापुगु ज्‍या व चिं याना क्‍यनी। 
2TH.2.10	नाश जुया वनिपिन्‍त वं थथे यानाः मिखाय्‌ धुलं छ्वाकी, छाय्‌धाःसा इमिसं मुक्ति बीगु सत्‍य खँयात मयय्‌कू। 
2TH.2.11	अय्‌जूगुलिं इमिसं मखुगु खँय्‌ जक विश्वास याना च्‍वनेमा धकाः परमेश्वरयागु शक्तिं इमित मखुगु खँ जक पत्‍याः याका तइ। 
2TH.2.12	सत्‍य खँय्‌ विश्वास मयासे मखुगु खँय्‌ जक यःयःथें सना जुइकाः इमित सजाँय बीत वय्‌कलं थथे यानादीगु खः।
2TH.2.13	प्रभुया यःपिं दाजुकिजापिं, जिमिसं परमेश्वरयात सुभाय्‌ मब्‍युसे च्‍वने मफु, छाय्‌धाःसा वय्‌कलं छिमित पवित्र आत्‍मां जाय्‌काः पवित्र यानाः व सत्‍य खँय्‌ विश्वास याकाः मुक्ति बीत न्‍हापांनिसें हे ल्‍ययादीगु खः। 
2TH.2.14	थुकियागु निंतिं हे वय्‌कलं जिमिगु पाखें भिंगु खँ न्‍यंकाः छिमित झी प्रभु येशू ख्रीष्‍ट नापं तुं तःधंकेत सःतादीगु खः।
2TH.2.15	अय्‌जूगुलिं दाजुकिजापिं क्‍वात्तुक विश्वास याना च्‍वँ। जिमिसं धयागु व च्‍वया हयागु खँ न्‍यनेगु या।
2TH.2.16	प्रभु येशू ख्रीष्‍टं हे व झीत माया यानादीम्‍ह व दया माया याना गुबलें सिना मवनिगु साहस व भिंगु आशा बियादीम्‍ह परमेश्वर बाःनं 
2TH.2.17	फुक्‍क भिंगु ज्‍याखँय्‌ छिमिगु नुगः बल्‍लाका दीमा।
2TH.3.1	दाजुकिजापिं, प्रभुयागु भिंगु खँ न्‍यंकभनं न्‍यना वनेमा, अले छिमिसं थें फुक्‍कसिनं न्‍यनाः विश्वास यायेमा धकाः जिमिगु निंतिं प्रार्थना याना च्‍वँ। 
2TH.3.2	फुक्‍क मनूतय्‌सं विश्वास याना मकाइगुलिं मभिंपिं व दुष्‍ट मनूतय्‌गु ल्‍हातं जिमित बचय्‌ याना तया दिसँ धकाः परमेश्वरयात प्रार्थना याना च्‍वँ। 
2TH.3.3	प्रभु विश्वास याये बहःम्‍ह खः। वय्‌कलं हे छिमित बल्‍लाकादी, अले दुष्‍टम्‍ह मनूपाखें बचय्‌ याना तयादी। 
2TH.3.4	जिमिसं धया थें छिमिसं यानाच्‍वंगु दु, अले याना हे च्‍वनी धकाः जिमिसं प्रभुयाके भरोसा कयागु दु। 
2TH.3.5	प्रभुं छिमित परमेश्वरयागु माया व ख्रीष्‍टयागु सह याना च्‍वनेगु शक्ति थुइकादी मा।
2TH.3.6	दाजुकिजापिं, थाकु चायाः जुइपिं व जिमिसं धयागु खँ मन्‍यंपिं नाप जुइ मते धकाः प्रभुयागु नामं जिमिसं छिमित बिन्‍ति यानाच्‍वनागु दु। 
2TH.3.7	जिमिसं यानाः थका थें याये माः धकाः ला छिमिसं सि हे स्‍यू। छिपिं नाप च्‍वनाबलय्‌ जिमिसं भचा हे थाकु मचासे ज्‍या याना। 
2TH.3.8	जिमिसं सुयाकें सितिं कयाः नयागु मदु, बरु छिमित थाकु मजुइमा धकाः जिमिसं चां न्‍हिं सिनाः सिनाः ज्‍या याना। 
2TH.3.9	जिमिसं छिमिगु नये मथ्‍याः धकाः अथे यानागु मखु, बरु छिमिसं नं अथे हे यायेमा धकाः क्‍यनेत अथे यानागु खः। 
2TH.3.10	छिपिं नाप च्‍वनाबलय्‌ हे जिमिसं छिमित थथे धयागु खः – “ज्‍या मयासे च्‍वनिपिन्‍त नके नं मते।”
2TH.3.11	छिपिं मध्‍ये गुम्‍हं गुम्‍हय्‌सिनं थःम्‍हं ज्‍या मयासे मेपिनिगु ज्‍याय्‌ जक ल्‍हाः तयाः सना जुयाच्‍वन धयागु खँ न्‍यनाः थथे च्‍वयाच्‍वनागु खः। 
2TH.3.12	थज्‍याःपिन्‍त जिमिसं प्रभु येशू ख्रीष्‍टया नामं ख्‍याच्‍वः बियाः धयाच्‍वना – “थःगु ल्‍हातं ज्‍या यानाः न।” 
2TH.3.13	दाजुकिजापिं, भिंगु बांलाःगु ज्‍या यायेत थाकु चाये मते।
2TH.3.14	आम्‍कन च्‍वंपिं सुनानं च्‍वया हयागु खँ मन्‍यन धाःसा अज्‍याःपिन्‍त म्‍हसीकाः इपिं नाप तापाक हे च्‍वनेगु या। अले इपिं थः थःम्‍हं मछाली। 
2TH.3.15	अय्‌नं वयात शत्रु थें भाःपी मते, बरु थः हे दाजुकिजायात थें न्‍वायेगु या।
2TH.3.16	शान्‍ति बियादीम्‍ह प्रभु थःम्‍हं हे छिमित न्‍ह्याबलें फुक्‍क कथंयागु शान्‍ति बियादीमा। प्रभु छिपिं फुक्‍क नाप दीमा।
2TH.3.17	जि पावल थःम्‍हं हे छिमित ज्‍वजलपा च्‍वयाच्‍वनागु दु। जिं च्‍वया हयेगु फुक्‍क पतिइ थथे हे सहि यायेगु खः। थ्‍व जिगु थःगु हे च्वयेगु पहः खः।
2TH.3.18	झी प्रभु येशू ख्रीष्‍टया दया माया छिपिं सकसिकें दयेमा।
1TI.1.1	मुक्ति बियादीम्‍ह परमेश्वरया उजंकथं आशा बियादीम्‍ह येशू ख्रीष्‍टया प्रेरित जुयाम्‍ह जि पावलयापाखें 
1TI.1.2	विश्वासय्‌ जिम्‍ह काय्‌ थें जुयाच्‍वंम्‍ह तिमोथीयात
1TI.1.2	परमेश्वर बाः व झी प्रभु येशू ख्रीष्‍टयापाखें छन्‍त दया माया व शान्‍ति दयेमा।
1TI.1.3	जि माकेडोनियाय्‌ वने त्‍यनाबलय्‌ छन्‍त एफिससय्‌ हे च्‍वँ धकाः धयागु खः। मखुगु खँ स्‍यनिपिन्‍त पनेत छ अज्‍ज नं अन हे च्‍वना च्‍वँ। 
1TI.1.4	जिं धयाथें इमित मनय्‌ वःथें बाखं कनेगु व तापाःबाज्‍यापिनिगु धक्‍कु त्‍वःतेगु ज्‍या याके मते। थुकिं विश्वास यानाः जक थुइगु परमेश्वरयागु ग्‍वसाःयात स्‍वयाः अप्‍वः जवाःसवाः यायेगुयात तिबः बी।
1TI.1.5	यचुगु नुगलं, भिंगु मतिं व शंका मयासें याइगु विश्वासं दइगु मायायात ब्‍वलंकेत जिमिसं थथे धयाच्‍वनागु खः। 
1TI.1.6	गुलिखय्‌ मनूत ला थज्‍याःगु पाखे लिचिलाः म्‍वाः मदुगु खँय्‌ जुयाच्‍वंगु नं दु। 
1TI.1.7	थःपिन्‍सं छु धयाच्‍वना धकाः इमिसं मस्‍यू, न इमिसं थःगु खँयात विश्वास यानाः हे धाये फु। अय्‌नं इपिं व्‍यवस्‍था स्‍यनिपिं गुरू जुइ मास्‍ति वः।
1TI.1.8	व्‍यवस्‍थाय्‌ च्‍वया तःथें याये फःसा व्‍यवस्‍था तसकं बांलाःगु खः धकाः झीसं स्‍यू। 
1TI.1.9	व्‍यवस्‍था भिंपिं मनूतय्‌गु निंतिं दय्‌कातःगु मखु। थ्‍व ला मभिंपिं मनूतय्‌गु निंतिं दय्‌कातःगु खः। नियम मानय्‌ मयाइपिं, परमेश्वरयात मानय्‌ मयाइपिं, पापीत, पवित्र मजूपिं, परमेश्वरयात क्‍वह्यंकीपिं, मांबौयात स्‍याइपिं, मनू स्‍याइपिं, 
1TI.1.10	व्‍यभिचार याना जुइपिं, मिजं मिजं हे व्‍यभिचार याना जुइपिं, दास मीपिं, मखुगु खँ ल्‍हाना जुइपिं, मखुगु साक्षी बीपिं व भिंगु खँयागु अःखतं ज्‍या याना जुइपिनिगु निंतिं दय्‌कातःगु खः। 
1TI.1.11	थ्‍व हे तसकं भिंगु खँ दकलय्‌ तःधंम्‍ह परमेश्वरं जितः न्‍यंकेत बियादीगु खः।
1TI.1.12	जिगु ज्‍याय्‌ जितः शक्ति बियादीम्‍ह झी प्रभु येशू ख्रीष्‍टयात जिं सुभाय्‌ बी, छाय्‌धाःसा वय्‌कलं जितः विश्वास यानाः थःगु ज्‍या याके बियादिल। 
1TI.1.13	न्‍हापा जिं प्रभुयात विश्वास मयानानिबलय्‌ मस्‍युसे वय्‌कःयात क्‍वह्यंका जुइगु, वय्‌कःया मनूतय्‌त स्‍यंका जुइगु व इमित यक्‍व दुःखकष्‍ट बीगु याये लात। अय्‌जूसां परमेश्वरं जितः दया यानादिल।
1TI.1.14	ख्रीष्‍ट येशूयात यानागु विश्वास व मायां यानाः वय्‌कलं जितः तसकं दया यानादिल।
1TI.1.15	पापीतय्‌त मुक्ति बीत ख्रीष्‍ट येशू थ्‍व संसारय्‌ झायादीगु धात्‍थें हे खः धयागु खँ फुक्‍कसिनं मानय्‌ याये हे माः। पापीत मध्‍ये नं जि तसकं पापीम्‍ह खः। 
1TI.1.16	थुकिं यानाः हे वय्‌कलं जितः माया यानादिल। जि थें ज्‍याःम्‍ह तसकं पापीयात थःगु धैर्य क्‍यनेत वय्‌कलं जितः नमुना दय्‌कादिल। थ्‍व नमुना लिपा वय्‌कःयात विश्वास याइपिं व अनन्‍त जीवन काइपिनिगु निंतिं खः। 
1TI.1.17	न्‍ह्याबलें दया च्‍वनिम्‍ह जुजु, गुबलें सी मखुम्‍ह, खने मदुम्‍ह छम्ह हे जक परमेश्वर न्‍ह्याबलें तःधने मा अले वय्‌कःयात हे फुक्‍कसिनं हने मा। आमेन।
1TI.1.18	तिमोथी, जि काय्‌, छन्‍त कयाः न्‍हापांनिसें जुयाच्‍वंगु अगमवाणी कथं जिं उजं बियाच्‍वना। थुकियात हे ल्‍वाभः यानाः छ प्रभुया निंतिं ल्‍वाना च्‍वँ। 
1TI.1.19	विश्वास यायेगु व भिंगु खँ मतिइ तयेगु त्‍वःते मते। मति मभिना वंगुलिं ग्‍वःम्‍हय्‌सिनं ला विश्वास यायेगु नापं त्‍वःते धुंकल। 
1TI.1.20	अथे स्‍यंपिं मध्‍ये हुमेनियस व अलेक्‍जेन्‍डर नं खः। अज्‍ज अप्‍वः थुमिसं प्रभुयात बांमलाकाः खँ ल्‍हाना मजुइ मा धकाः जिं थुमित शैतानयागु ल्‍हातय्‌ लः ल्‍हाना बी धुन।
1TI.2.1	अय्‌जूगुलिं दक्‍वसिबय्‌ न्‍हापां मण्डलीयापिन्त जिं धाये – फुक्‍क मनूतय्‌गु निंतिं प्रार्थना व बिन्‍ति यायेगु व सुभाय्‌ बीगु या। 
1TI.2.2	शान्‍ति व चितासू दय्‌कः म्‍वाना च्‍वने फयेमा, अले परमेश्वरयात दुग्‍यय्‌क सेवा याये फयेमा धकाः जुजुपिनिगु निंतिं व अधिकार दुपिनिगु निंतिं नं प्रार्थना या। 
1TI.2.3	झीत मुक्ति बियादीम्‍ह परमेश्वरयात थथे याइगु यः। अले थ्‍व भिंगु ज्‍या नं खः। 
1TI.2.4	फुक्‍क मनूतय्‌सं मुक्ति काये फयेमा व सत्‍यगु खँयात बांलाक सीका काये फयेमा धयागु वय्‌कःया इच्‍छा खः। 
1TI.2.5	परमेश्वर छम्‍ह हे जक दु। अले दथुइ च्‍वनाः मनूतय्‌त व परमेश्वरयात मिलय्‌ यानादीम्‍ह नं छम्‍ह हे जक दु। थथे मिलय्‌ यानादीम्‍ह मनू ख्रीष्‍ट येशू खः। 
1TI.2.6	वय्‌कः फुक्‍क मनूतय्‌गु पलेसाय्‌ सिनादिल। न्‍हापांनिसें हे क्‍वःछिना तःकथं वय्‌कः पाय्‌छि इलय्‌ सिनादिल। 
1TI.2.7	थ्‍व हे ज्‍या यायेत जितः भिंगु खँ न्‍यंकः जुइम्‍ह व प्रेरित यानादिल। जिं धात्‍थेंगु खँ धयाच्‍वनागु खः, मखुगु खँ ल्‍हानागु मखु। यहूदीमखुपिन्‍त थ्‍व हे धात्‍थेंगु खँ कनाः विश्वास याकेत जितः गुरू ल्‍यया तःगु खः।
1TI.2.8	मिजंतय्‌सं न्‍ह्याथाय्‌ नं तं मचासे व जवाःसवाः मयासे दुनुगलंनिसें ल्‍हाः ल्ह्वनाः प्रार्थना याये माः।
1TI.2.9	अथे हे मिसातय्‌सं नं ल्‍वय्‌क सादा वसतं पुना जुइ माः। तःजिगु तिसा, वसः पुनाः अप्‍वः समाः यानाजुइ मते।
1TI.2.10	परमेश्वरयात मानय्‌ याइपिं मिसातय्‌सं थःत ल्‍वय्‌क भिंगु ज्‍या याना जुइ माः।
1TI.2.11	स्‍यनेकने यायेथाय्‌ मिसातय्‌सं सुम्‍क च्‍वनाः सय्‌का काये माः, अले धाःथें च्‍वने माः। 
1TI.2.12	मिसातय्‌सं मिजंतय्‌त क्‍वत्‍यला तयेगु व स्‍यनेकने यायेगु ज्‍या जिं याके बी मखु। मिसातय्‌सं सुम्‍क च्‍वनेगु याये माः 
1TI.2.13	छाय्‌धाःसा दकलय्‌ न्‍हापालाक आदमयात सृष्‍टि यानादीगु खः। अले लिपातिनि हव्‍वायात सृष्‍टि यानादीगु खः।
1TI.2.14	आदमयात मिखाय्‌ धुलं छ्वाकूगु मखु, बरु हव्‍वायात मिखाय्‌ धुलं छ्वाकाः वया पाखें हे पाप याकूगु खः।
1TI.2.15	अय्‌नं मिसातय्‌सं क्‍वात्तुक विश्वास व माया यानाः पवित्र जुयाच्‍वन धाःसा मचा बुइकीबलय्‌ इपिं कष्‍टं बचय्‌ जुइ।
1TI.3.1	थथे धयातःगु धात्‍थें हे खः – सुनानं मण्‍डलीया बिशप जुइ मास्‍ति वय्‌कूसा, वं तसकं बांलाःगु इच्‍छा यात। 
1TI.3.2	बिशप जुइम्ह मनू छुं हे दोष मदुम्‍ह, छम्‍ह हे जक मिसा लिसे ब्‍याहा याःम्‍ह, थातं च्‍वने फुम्‍ह, थःत थःम्‍हं कःघाये फुम्‍ह, चालचलन बांलाःम्‍ह, पाहां वःपिन्‍त दुनुगलंनिसें दुकाइम्‍ह, बांलाक स्‍यनेकने याये फुम्‍ह, 
1TI.3.3	अय्‌लाखं काय्‌का मजुइम्‍ह, ल्‍वाना मजुइम्‍ह, भिंम्‍ह, हाला जुइ मखुम्‍ह, धिबायागु लोभ मदुम्‍ह, 
1TI.3.4	थःगु छेँ बांलाक कःघाये फुम्‍ह, थः मस्‍तय्‌त कजय्‌ याना तये फुम्‍ह जुइ माः। 
1TI.3.5	छाय्‌धाःसा थःगु छेँ हे बांलाक कःघाये मफुम्‍हय्‌सिनं गय्‌ यानाः मण्‍डली कःघाइ?
1TI.3.6	थज्‍याःम्‍ह मनू नकतिनि जक विश्वास याःम्‍ह नं जुइ मज्‍यू। मखुसा व नं अप्‍वः तःधंछुयाः शैतान थें नाश जुयावनी। 
1TI.3.7	अले मण्‍डलीं पिने नं नांजाःम्‍ह जुइ माः, अथे जूसा जक वयात मनूतय्‌सं हेबाय्‌चबाय्‌ याइ मखु, अले शैतानयागु जालय्‌ नं लाइ मखु।
1TI.3.8	ग्‍वाहालि याइपिं नं अथे हे भिंपिं व दुग्‍यंपिं जुइ माः। इपिं खःगु व जूगु जक खँ ल्‍हाइपिं, अय्‌लाखं काय्‌का जुइ मखुपिं, अले धिबायागु लोभ मयाइपिं जुइ माः। 
1TI.3.9	इपिं विश्वासयागु सत्‍य खँयात मनं निसें बांलाक थुइका काये फुपिं जुइ माः। 
1TI.3.10	बांलाक जाँचय्‌ याये धुंकाः तिनि इमित मण्‍डली ग्‍वाहालि याके बी माः।
1TI.3.11	इमि कलाः नं अथे हे भिंपिं, दुग्‍यंपिं, मेपिन्‍त हेबाय्‌चबाय्‌ याना मजुइपिं, थातं च्‍वने फुपिं व न्‍ह्यागु खँय्‌ नं विश्वास याये बहःपिं जुइ माः।
1TI.3.12	थथे ग्‍वाहालि याइम्‍ह नं छम्‍ह हे मिसा लिसे ब्‍याहा याःम्‍ह जुइ माः। अले व नं थः मस्‍तय्‌त कजय्‌ याये फुम्‍ह व छेँ कःघाये फुम्‍ह जुइ माः। 
1TI.3.13	बांलाक ज्‍या याइम्‍हय्‌सित फुक्‍कसिनं मानय्‌ याइ। अले इमिसं येशू ख्रीष्‍टयात थःम्‍हं विश्वास यानागु खँ मेपिन्‍त नं मग्‍यासे धाये फइ।
1TI.3.14	थ्‍व पौ च्‍वया च्‍वनाबलय्‌ नं जिं याकनं हे छन्‍थाय्‌ वयेगु मतिइ तयागु दु। 
1TI.3.15	अय्‌नं छुं जुयाः जि वये लिबात धाःसा परमेश्वरयागु छेँय्‌ झीसं गय्‌ यानाः च्‍वने माः धकाः थ्‍व हे पौ पाखें सीका ति। परमेश्वरयागु छेँ धयागु हे मण्‍डली खः। अले थ्‍व सत्‍ययागु थां व किल्‍ला नं खः।
1TI.3.16	थ्‍व तसकं तःधंगु गुप्‍ति खँ खः धकाः झीसं स्‍यू –
1TI.3.16	वय्‌कः झी थें मनू जुयाः झाल,
1TI.3.16	आत्‍मायापाखें वय्‌कः धर्मी ठहरय्‌ जुल।
1TI.3.16	स्‍वर्गदूततय्‌सं वय्‌कःयात खंकल,
1TI.3.16	जात जातियापिन्‍त वय्‌कःयागु खँ न्‍यंकल,
1TI.3.16	संसारय्‌ च्‍वंपिन्‍सं वय्‌कःयात विश्वास यात,
1TI.3.16	अले वय्‌कःयात तःधंकाः स्‍वर्गय्‌ तुं थत यंकल।
1TI.4.1	लिपा लिपा मनूतय्‌सं विश्वास यायेगु त्‍वःताः मखुगु खँ न्‍यनाः शैतानं धाःथें याना जुइ धकाः पवित्र आत्‍मां बांलाक थुइका ब्‍यूगु दु। 
1TI.4.2	धर्मयागु ख्‍वाःपालं पुयाः मखुगु खँ ल्‍हाना जुइपिन्‍सं थथे याना जुइ। थुमिगु मतिइ मिइ छुयातःगु नालुं पुकातये धुंकल।
1TI.4.3	थुमिसं ब्‍याहा याये मज्‍यू, गुलिं गुलिं नसा नये मज्‍यू धकाः मनूतय्‌त स्‍यना जुइ। विश्वास याइपिं व सत्‍ययात थूपिन्‍सं सुभाय्‌ बियाः न्‍ह्यागुं नये ज्‍यू, छाय्‌धाःसा थ्‍व फुक्‍कं परमेश्वरं हे दय्‌कादीगु खः। 
1TI.4.4	वय्‌कलं दय्‌कादीगु मभिंगु छुं नं मदु। उकिं वय्‌कःयात सुभाय्‌ बियाः न्‍ह्यागुं नये ज्‍यू। 
1TI.4.5	छाय्‌धाःसा वय्‌कःयागु वचन व प्रार्थनां फुक्‍कं शुद्ध जुइ।
1TI.4.6	फुक्‍क दाजुकिजापिन्‍त थ्‍व खँ थुइका बिल धाःसा छ येशू ख्रीष्‍टया भिंम्‍ह च्‍यः जुइ। अले थुकिं हे विश्वासयागु वचन व छं मानय्‌ यानाच्‍वंगु खँय्‌ छ गुलि तक बल्‍लाना च्‍वंगु दु धकाः सी दइ। 
1TI.4.7	म्‍वाः मदुगु मनय्‌ वःथें बाखं कना जुइपिं पाखें तापाक हे च्‍वँ। बरु परमेश्वरयात यय्‌क जक जुया च्‍वँ। 
1TI.4.8	म्‍हयागु ज्‍याखँ यानाः म्‍हो हे जक ज्‍यालगय्‌ जुइ। आत्‍मायागु ज्‍याखँ धाःसा आः व लिपा तकं ज्‍यालगय्‌ जुयाच्‍वनी। 
1TI.4.9	थ्‍व खँ धात्‍थेंगु व विश्वास याये बहःगु खः। 
1TI.4.10	अय्‌जूगुलिं हे झीसं म्‍वाःम्‍ह परमेश्वरयाके आशा यानाः थथे दुःखकष्‍ट सियाः ज्‍या यानाच्‍वनागु खः। फुक्‍क मनूतय्‌त मुक्ति बीम्‍ह, अप्‍वः यानाः वय्‌कःयात विश्वास याःपिन्‍त मुक्ति बीम्‍ह थ्‍व हे परमेश्वर खः।
1TI.4.11	थ्‍व हे खँ छं स्‍यनेकने या। 
1TI.4.12	सुनानं छंगु ल्‍याय्‌म्‍हसूयात हेबाय्‌चबाय्‌ याये मफयेमा, बरु छं खं, चालचलनं, मायां, विश्वासं व शुद्ध जुयाः इमि न्‍ह्यःने नमुना जुयाः क्‍यँ। 
1TI.4.13	जि मवतले मनूतय्‌त धर्मशास्‍त्रं ब्‍वनेगु, स्‍यनेगु व न्‍वायेगु याना च्‍वँ।
1TI.4.14	थकालिपिन्‍सं छन्त छेनय्‌ ल्‍हाः तयाः न्‍हापां हे क्‍वःछिनातःगु वरदानयात सितिं छ्वये मते। 
1TI.4.15	दुनुगलंनिसें छं थ्‍व ज्‍या बांलाक याना च्‍वँ। अले छंगु ज्‍या मेपिन्‍सं नं खनि। 
1TI.4.16	थःगु खँय्‌ व थःम्‍हं स्‍यनागु खँय्‌ बांलाक बिचाः या। थथे याःसा छन्‍त नं छंगु खँ न्‍यंपिन्‍त नं मुक्ति दइ।
1TI.5.1	थः स्‍वयाः थकालिपिन्‍त ब्‍वः बी मते। इमित छुं धाये माःसा थः बौयात थें धा। थः स्‍वयाः क्‍वकालिपिन्‍त किजापिन्‍त थें व्‍यवहार या। 
1TI.5.2	अथे हे थकालिपिं मिसातय्‌त मांपिन्‍त थें अले क्‍वकालिपिं मिसातय्‌त मनय्‌ पाप मतसे केहेँपिन्‍त थें व्‍यवहार या।
1TI.5.3	हाःनाः मदुपिं भाःत मदुपिं मिसातय्‌त हनाबना तयेगु या। 
1TI.5.4	काय्‌म्‍ह्याय्‌पिं व छय्‌पिं दुम्‍ह भाःत मदुम्‍ह मिसायागु सुसाःकुसाः वया काय्‌म्‍ह्याय्‌पिं व छय्‌पिन्‍त हे याके ब्‍यु। इमिसं थःगु छेँय्‌ निं धर्म याये सय्‌के ब्‍यु, अले मांबौयागु त्‍यासा पुले ब्‍यु, छाय्‌धाःसा परमेश्वर थज्‍याःगु ज्‍यां लय्‌तायादी।
1TI.5.5	हाःनाः मदुम्‍ह भाःत मदुम्‍ह मिसां परमेश्वरयाके भरोसा तयाच्‍वनी। अले चांन्‍हिं परमेश्वरयात प्रार्थना यानाच्‍वनी। 
1TI.5.6	भाःत मदुम्‍ह मिसां यःयःथें सनाः मोजमज्‍जा याना जुल धाःसा व सीगु ति हे ग्‍यनी। 
1TI.5.7	अज्‍याःपिं मिसातय्‌त दोष मदय्‌क जुइ फये मा धकाः थ्‍व खँ स्‍यनेकने या।
1TI.5.8	सुनां थःथितियागु, अज्‍ज ला थः हे जहानपिनिगु तकं सुसाःकुसाः याइ मखु, वयागु विश्वास सितिं वंगु ति ग्‍यनी। अज्‍याःपिं मनूत विश्वास मयाःपिं स्‍वयाः नं मभिंपिं जुइ।
1TI.5.9	छम्‍ह जक मिजं नाप ब्‍याहा याःम्‍ह, खुइदँ दये धुंकूम्‍ह भाःत मदुम्‍ह मिसायात 
1TI.5.10	बांलाःगु ज्‍या यानाः नां जाःम्‍ह, मस्‍तय्‌त ब्‍वलंकूम्‍ह, पाहांतय्‌त दुनुगलंनिसें दुकाइम्‍ह, परमेश्वरया मनूतय्‌त तुति सिलाः सेवा याइम्‍ह, हाःनाः मदुपिन्‍त ग्‍वाहालि याइम्‍ह व भिंगु ज्‍याय्‌ जक मन तयाः जुइम्‍ह जूसा वयात भाःत मदुपिं मिसातय्‌गु नांया धलखय्‌ दुथ्‍याकूसां ज्‍यू।
1TI.5.11	भाःत मदुपिं ल्‍यासेपिं मिसातय्‌गु नां धाःसा धलखय्‌ दुथ्‍याके मते, छाय्‌धाःसा इमिसं ख्रीष्‍टयागु ज्‍या त्‍वःताः हानं ब्याहा यायेत स्‍वइ। 
1TI.5.12	थथे इमिसं न्‍हापा चिनातःगु बाचा ल्‍वःमंकूगुलिं इपिं दोषी ठहरय्‌ जुइ। 
1TI.5.13	अज्‍ज ला इपिं छेँय्‌ छेँय्‌ चाःहिलाः ज्‍या मयासे जुइ। थुलि जक मखु, इपिं खँगुलु जुइ, अले इमिसं मेपिनिगु ज्‍याय्‌ ल्‍हाः तया जुइगु व ल्‍हाय्‌ मज्‍यूगु खँ नापं ल्‍हाना जुइ। 
1TI.5.14	अय्‌जूगुलिं भाःत मदुपिं ल्‍यासेपिं मिसातय्‌सं ब्‍याहा यायेगु हे भिं जू। थुपिं मचाखाचा दय्‌काः छेँ बांलाक कःघाना च्‍वनिपिं जुइ माः। अथे जूसा झी शत्रुतय्‌सं नं धायेथाय्‌ दइमखु। 
1TI.5.15	गुम्‍हं गुम्‍हं भाःत मदुपिं मिसात ला अथे बांमलाक सना जुयाः शैतानयागु ल्‍हातय्‌ लाः वने नं धुंकल।
1TI.5.16	सुं विश्वासी मिसायाथाय्‌ थथे भाःत मदुपिं मिसात दुसा वं हे इमित स्‍वये माः। थथे याःसा मण्‍डलीयात थाकुइ मखु। अले जक मण्‍डलीं भाःत मदुपिं हाःनाः मदुपिं मिसातय्‌त बांलाक ग्‍वाहालि याये फइ।
1TI.5.17	बांलाक ज्‍या याःपिं थकालिपिन्‍त अप्‍वः हनाबना तये माः। अज्‍ज ला वचन न्‍यंकीपिं व स्‍यनिपिन्‍त अप्‍वः हनाबना तये माः। 
1TI.5.18	धर्मशास्‍त्रय्‌ नं थथे धयातःगु दु – “दाइं यायेबलय्‌ द्वहंयागु म्‍हुतुइ पिचा तयाबी मते।” अले “ज्‍या याःम्‍हय्‌सित ज्‍याला बी हे माः।”
1TI.5.19	निम्‍ह स्‍वम्‍ह साक्षी मदय्‌कं सुनानं थकालियात द्वपं बिल धाःसां पत्‍याः याये मते।
1TI.5.20	पाप याइपिन्‍त फुक्‍कसिया न्‍ह्यःने हे ब्‍वः ब्‍यु। थथे याःसा जक मेपिं नं ग्‍याइ।
1TI.5.21	परमेश्वर, ख्रीष्‍ट येशू व ल्‍यया तःपिं स्‍वर्गदूततय्‌गु न्‍ह्यःने जिं छन्‍त थ्‍व खँ धयाच्‍वना। थथे ज्या यायेबलय्‌ सुयागुं पँ ली मते, अले सुयागुं ख्‍वाः स्‍वये मते।
1TI.5.22	हथाय्‌ चायाः सुयातं छेनय्‌ ल्‍हाः तयाः मण्‍डलीयागु ज्‍याय्‌ तये मते, छाय्‌धाःसा व मनू मभिंम्‍ह जूसा वयागु पाप छन्‍त नं लाइ। थःत पापपाखें तापाक हे ति।
1TI.5.23	न्‍हापा थें लः जक त्‍वने मते। थःगु प्‍वाःयागु निंतिं उसाँय्‌ मदुगुया निंतिं भचा भचा दाखमद्य नं त्‍वनेगु या।
1TI.5.24	गुम्‍हय्‌ गुम्‍हय्‌सिगु पाप ला बांलाक हे सी दयाच्‍वनी, इपिं न्‍हापा हे दोषी ठहरय्‌ जुइ। गुलिसिगुं पाप ला लिपा लिपा जक सी दइ। 
1TI.5.25	अथे हे गुलि गुलिं भिंगु ज्‍या ला न्‍हापा हे बांलाक सी दइ। अले सी मदुगु नं लिपा सी दया वइ, त्‍वपुया तये फइ मखु।
1TI.6.1	दासं थः मालिकयात हनाबना तये माः। अले जक परमेश्वरयागु नां व जिमिसं स्‍यनागु भिंगु खँयात क्‍वह्यंकाः खँ ल्‍हाये फइ मखु। 
1TI.6.2	विश्वासी दाजुकिजा ला खःनि धकाः सुनानं थः विश्वासी मालिकयात हनाबना मतयेगु याये मते, बरु इमिगु बांलाक सेवा या। छाय्‌धाःसा इमित भिनिगु थःहे दाजुकिजायात भिनिगु खः। थ्‍व हे खँ छं मेपिन्‍त नं स्‍यनेकने या।
1TI.6.3	सुनानं मेकथं स्‍यनेकने याना जुल, अले झी प्रभु येशू ख्रीष्‍टयागु सत्‍यगु वचन व झीसं परमेश्वरयात मानय्‌ याये माःगु खँ मन्‍यन धाःसा 
1TI.6.4	वं छुं हे मसिकं तःधंछुया जुइ। अले म्‍वाः मदुगु खँ पिकयाः जवाःसवाः यानाः ल्‍वापु थया जुइ। थुकिं मनूतय्‌त ल्‍वाकेगु, नुगः मुइकेगु, मेपिन्‍त मभिंका जुइगु व म्‍वाः मदुगु संका जक याकी। 
1TI.6.5	थुमिसं न्‍ह्याबलें ल्‍वापु जक थया जुइ, थुमिगु न्‍ह्यपु हे खतं नये धुंकल, थुमिके सत्‍य धयागु हे मदु। थुमिसं धर्म हे धिबा कमय्‌ यायेगु लँपु खः धकाः धया जुइ।
1TI.6.6	खः, दुगुलिं लुधंकाः परमेश्वरयात मानय्‌ यानाः च्‍वनेगु हे तःमि जुइगु खः। 
1TI.6.7	बूबलय्‌ नं झीसं थ्‍व संसारय्‌ छुं ज्‍वना वयागु मदु। अले सीबलय्‌ नं छुं ज्‍वना वने फइ मखु। 
1TI.6.8	नयेत व पुनेत जक दुसा ला झीत गा हे गात नि।
1TI.6.9	तःमि जुइत स्‍वइम्‍ह मनू पापयागु ल्‍हातय्‌ लाइ, वं मभिंगु व थःत हे स्‍यंकीगु खँ मनं तुना जुइ। थुकिं हे यानाः व नाश जुइ। 
1TI.6.10	फुक्‍क मभिंगु व बांमलाःगु ज्‍याया हा हे धिबायागु माया खः। गुलिखय्‌ मनूतय्‌सं धिबायागु लोभय्‌ लानाः विश्वास यायेगु हे त्‍वःता ब्‍यूगु दु। उकिं सह याये मफयेक दुःखकष्‍ट जुयाः नुगः हीका च्‍वने माल।
1TI.6.11	अय्‌ तिमोथी, परमेश्वरया मनू, छ थज्‍याःगु मभिंगु खं तापाक च्‍वना च्‍वँ। परमेश्वरया न्‍ह्यःने धर्मी ठहरय्‌ जुइगु, वय्‌कःयात मानय्‌ याना च्‍वनेगु व भिंम्‍ह जुया च्‍वनेगु खँय्‌ मन बिया च्‍वँ। 
1TI.6.12	विश्वासयागु लँपुइ न्‍ह्यज्‍याना तुं च्‍वँ। अले अनन्‍त जीवन कायेत स्‍व। थुकियागु निंतिं हे परमेश्वरं छन्‍त सःतादीगु खः, अले थुकियागु निंतिं हे छं यक्‍व मनूतय्‌त थःगु विश्वासयागु साक्षी ब्‍यूगु खः। 
1TI.6.13	फुक्‍कसितं म्‍वाका तःम्‍ह परमेश्वरयागु न्‍ह्यःने व पन्‍तियस पिलातसयागु न्‍ह्यःने सत्‍ययागु निंतिं नवानादीम्‍ह ख्रीष्‍ट येशूयागु न्‍ह्यःने जिं छन्‍त धया च्‍वना –
1TI.6.14	झी प्रभु येशू ख्रीष्‍ट मझातले छं जिं धया थें बांलाक व सुनानं धाये ल्‍हाये थाय्‌ मदय्‌क याना च्‍वँ। 
1TI.6.15	परमेश्वरं वय्‌कःयात पाय्‌छि इलय्‌ छ्वया हयादी। परमेश्वर हे दक्‍वसिबय्‌ तःधंम्‍ह, फुक्‍क शक्तिया थुवाः, जुजुतय्‌ नं जुजु, अले प्रभुतय्‌ नं प्रभु खः। 
1TI.6.16	वय्‌कः न्‍ह्याबलें दयाच्‍वनिम्‍ह, सुं हे वनेफइ मखुगु जलय्‌ च्‍वनिम्‍ह खः। वय्‌कःयात आः तक सुनानं खंगु मदुनि, अले खनी नं मखु। सदां दयाच्‍वनिगु शक्ति वय्‌कःयाके हे दयाच्‍वने मा, अले वय्‌कः न्‍ह्याबलें तःधने मा। आमेन।
1TI.6.17	थ्‍व संसारय्‌ च्‍वंपिं तःमि धाय्‌का च्‍वंपिन्‍त अप्‍वः तःधंछुया जुइ मते धकाः धया ब्‍यु। इमिगु धनसम्‍पत्ति सदां दयाच्‍वनी मखु। उकिं इमित धनसम्‍पत्तिइ मखु, बरु झीत फुक्‍कं बियादीम्‍ह परमेश्वरयाके भरोसा तया च्‍वँ धकाः धया ब्‍यु। 
1TI.6.18	भिंगु ज्‍या यायेगु, भिंगु ज्‍याय्‌ तःमि जुइगु व नुगः चक्‍कंकाः मेपिन्‍त ग्‍वाहालि यायेगु या धकाः इमित धया ब्‍यु। 
1TI.6.19	थुकथं इमिसं लिपायात स्‍यल्‍लाःगु धनसम्‍पत्ति मुंके फइ, अले धात्‍थेंगु जीवन काये खनी।
1TI.6.20	तिमोथी, छु छन्‍त लःल्‍हाना बियातःगु बांलाक बिचाः याना ति। संसारयागु म्‍वाः मदुगु खं व गुलिखय्‌ मनूतय्‌सं “ज्ञान” धकाः धयातःगु मखुगु खं तापाक हे च्‍वँ। 
1TI.6.21	छाय्‌धाःसा गुलिसिनं ला थज्‍याःगु खँय्‌ जुयाः विश्वासयागु लँ हे त्‍वफिका छ्वःगु दु।
1TI.6.21	परमेश्वरं छिमित दया माया यानादी मा।
2TI.1.1	ख्रीष्‍ट येशूयात विश्वास याक्‍वसित जीवन बी धकाः धयादीगुलिं परमेश्वरं वय्‌कःयाम्‍ह प्रेरित यानादीम्‍ह पावल पाखें 
2TI.1.2	जि यःम्‍ह काय्‌ तिमोथीयात
2TI.1.3	जिं जिमि तापाःबाज्‍यापिन्‍सं थें दुनुगलंनिसें परमेश्वरयागु ज्‍या यानाच्‍वनागु दु। प्रार्थना यायेबलय्‌ जिं छन्‍त लुमंकाः चान्‍हिं परमेश्वरयात सुभाय्‌ बियाच्‍वनागु दु। 
2TI.1.4	छंगु मिखाय्‌ जाया वःगु ख्‍वबि लुमंकाः जि छन्‍त नापलाः वये मास्‍ति वइगु। छन्‍त नाप लाये खंसा जिगु मन च्‍वनी।
2TI.1.5	छं यचुगु नुगलं विश्वास याःगु जि अज्‍जं लुमनि। छिमि बजे लोइस व मां युनिसं नं अथे हे यचुगु नुगलं विश्वास याःगु खः। छं अज्‍ज नं उकथं हे यचुगु नुगलं विश्वास यानाच्‍वंगु दइ धकाः जितः विश्वास दु।
2TI.1.6	अय्‌जूगुलिं जिं छन्‍त हानं लुमंका च्‍वना – जिं छंगु छेनय्‌ ल्‍हाः तयाबलय्‌ परमेश्वरं बियादीगु वरदानयात छं बांलाक छ्यला च्‍वँ। 
2TI.1.7	परमेश्वरं झीत भयया आत्‍मा मखु, बरु झीत शक्ति, माया व थःत कःघाये फइगु आत्‍मा बियादीगु दु।
2TI.1.8	उकिं झी प्रभुयागु भिंगु खँ न्‍यंका जुइत लज्‍या चाये मते, अले जितः कुनातःगुलिइ नं लज्‍या चाये मते, बरु परमेश्वरयागु शक्तिइ भरोसा तयाः छं नं जिं थें तुं भिंगु खँयागु निंतिं दुःख सिया जु। 
2TI.1.9	थ्‍व हे परमेश्वरं झीत बचय्‌ यानाः वय्‌कःया मनूत यायेत सःतादिल। झीसं यानागु धर्मकर्मं यानाः मखु, बरु वय्‌कलं हे दया माया यानाः झीत बचय्‌ यानादीगु खः। सृष्‍टि जुइ न्ह्यः हे ख्रीष्‍ट येशूं झीत थ्‍व दया माया बियादीगु खः।
2TI.1.10	झीत मुक्ति बीम्‍ह ख्रीष्‍ट येशू झायादी धुंकाः तिनि थ्‍व बांलाक सी दत। वय्‌कलं मृत्‍युयात त्‍याकाः भिंगु खँ न्‍यंक्‍वसित अनन्‍त जीवन बियादिल। 
2TI.1.11	थ्‍व हे भिगुं खँ न्‍यंकेत व स्‍यनेत जितः प्रेरित दय्‌कादीगु खः।
2TI.1.12	थ्‍व हे ज्‍यायागु निंतिं जिं थथे दुःख सिया च्‍वनागु खः। थ्‍व ज्‍या यानाः जिं लज्‍या मचाया छाय्‌धाःसा जिं सुयात विश्वास यानाच्‍वनागु दु व बांलाक स्‍यू। अले प्रभुयात जिं लः ल्‍हाना बियागु फुक्‍क वय्‌कलं हानं लिहां झाया मदितले बांलाक बचय्‌ याना तयादी।
2TI.1.13	ख्रीष्‍ट येशूं झीत क्‍यनादीगु विश्वास व माया थें छं नं जिं धयागु फुक्‍क खँ याना क्‍यँ। 
2TI.1.14	झीगु दुने च्‍वनादीम्‍ह पवित्र आत्‍मायागु ग्‍वाहालिं छन्‍त लः ल्‍हाना बियातःगु सत्‍य खँयात बांलाक नुगलय्‌ तया ति।
2TI.1.15	एशियाय्‌ च्‍वंपिं फुक्‍कसिनं जितः त्‍वःता वन धकाः ला छं सि हे स्‍यू। फुगेलस व हेर्मोगेनसं तकं जितः त्‍वःता वन।
2TI.1.16	ओनेसिफरसया जहानपिन्‍त परमेश्वरं दया यानादी मा, छाय्‌धाःसा वं जितः यक्‍व यक्‍व हे साहस ब्‍यूगु दु। जितः झ्‍यालखानाय्‌ कुना तल धकाः व लज्‍या मचाः। 
2TI.1.17	रोमय्‌ नं वं जितः मात्तुमालाः लुइकल। 
2TI.1.18	एफिससय्‌ दुबलय्‌ नं वं जितः गुलि ग्‍वाहालि यात धयागु खँ ला छं नं बांलाक हे स्‍यू। प्रभु झायादीबलय्‌ वयात दया माया यानादी मा।
2TI.2.1	अय्‌जूगुलिं जि यःम्‍ह काय्‌, ख्रीष्‍ट येशूं बियादीगु दया मायां बल्‍लाका च्‍वँ। 
2TI.2.2	यक्‍व मनूतय्‌गु न्‍ह्यःने जिं नवानागु खँ छं नं मेपिं स्‍यनेकने याये फुपिं विश्वास याये बहःपिन्‍त स्‍यना ब्‍यु।
2TI.2.3	ख्रीष्‍ट येशूयाम्‍ह भिंम्‍ह सिपाइँ जुयाः छं नं जि नाप दुःखकष्‍ट फ। 
2TI.2.4	सुं नं सिपाइँ मेमेगु ज्‍याय्‌ तक्‍यनाच्‍वनी मखु, बरु थः सेनापतियात लय्‌ताय्‌केत जक स्‍वयाच्‍वनी। 
2TI.2.5	नियमय्‌ च्‍वनाः म्‍हितीम्‍ह मनुखं जक सिरपाः काये फइ। 
2TI.2.6	हिचःति हाय्‌काः बुँज्‍या याइम्‍हय्‌सिनं हे दकलय्‌ न्‍हापालाक लये खनी। 
2TI.2.7	जिं धयागु खँ थुइकेगु कुतः या, छाय्‌धाःसा प्रभुं हे छन्‍त थुइके फय्‌कादी।
2TI.2.8	दाऊदया सन्‍तान, सिनाः म्‍वाना वःम्‍ह येशू ख्रीष्‍टयात लुमंकि। जिं न्‍यंकागु भिंगु खँ थ्‍व हे खः। 
2TI.2.9	थ्‍व हे भिंगु खँ न्‍यंकाः जिं थथे अपराधीयात थें नेवलं चिकाः च्‍वने माल। तर परमेश्वरयागु वचनयात सुनानं चिना तये फइ मखु। 
2TI.2.10	अय्‌जूगुलिं परमेश्वरं ल्‍यया तःपिं मनूतय्‌गु निंतिं जिं न्‍ह्यागुं सह याये फु। अले इपिं ख्रीष्‍ट येशूं बियादीगु सदां दइगु मुक्ति कयाः तःधने फये मा।
2TI.2.11	थथे धयातःगु धात्‍थें खः –
2TI.2.11	“वय्‌कः नाप सीसा
2TI.2.11	वय्‌कः नाप हे म्‍वाये दइ।
2TI.2.12	झीसं सह याना च्‍वंसा
2TI.2.12	वय्‌कः नाप राज्‍य याये खनी।
2TI.2.12	झीसं वय्‌कःयात त्‍वःतूसा
2TI.2.12	वय्‌कलं नं झीत त्‍वःतादी।
2TI.2.13	झीपिं विश्वासी मजूसां
2TI.2.13	वय्‌कः विश्वासी हे जुयाच्‍वनी,
2TI.2.13	छाय्‌धाःसा वय्‌कलं थःम्‍हं
2TI.2.13	थःत विश्वास यायेगु त्‍वःते फइ मखु।”
2TI.2.14	परमेश्वरया नामय्‌ इमित थ्‍व खँय्‌ ख्‍याच्‍वः ब्‍यु। म्‍वाः मदुगु खँय्‌ ल्‍वाना जुइ मते, थुकिं इमित हे स्‍यंकी।
2TI.2.15	परमेश्वरयागु सत्‍य वचनयात खःकथं छ्यलेगु या। ज्‍या यायेत लज्‍या चाये म्‍वाः। अले परमेश्वरया विश्वास याये बहःम्‍ह मनू जुइत कुतः या। 
2TI.2.16	म्‍वाः मदुगु खँय्‌ सुं नाप हाः जुइ मते, छाय्‌धाःसा थथे हाला जुइपिं मनूत परमेश्वर नाप झन झन तापाना वनी। 
2TI.2.17	इमिसं स्‍यनिगु खँ ध्‍वगिनाः नवइगु घाःथें न्यना वनी। थुपिं मध्‍ये हुमेनियस व फिलेतस नं खः। 
2TI.2.18	इपिं सत्‍ययागु लँपुं चिला वने धुंकल। इमिसं सीपिं न्‍हापा हे म्‍वाना वये धुंकल, आः म्‍वाना वइ मखुत धकाः न्‍यंका जुयाः गुलिखय्‌ विश्वासीतय्‌त स्‍यंका बी धुंकल।
2TI.2.19	अय्‌नं परमेश्वरं स्‍वनादीगु जग गुबलें दुनावनी मखु। अले थ्‍व जगय्‌ थथे च्‍वयातःगु दु – “प्रभुया मनूयात प्रभुं म्‍हस्‍यू।” अले “प्रभुयागु नां कया जूपिन्‍सं मभिंगु ज्‍या याये मज्‍यू।” 
2TI.2.20	ततःधंपिनिगु छेँय्‌ लुँ, वहःयागु थलबल जक मखु, चायागु व सिँयागु थलबल नं दयाच्‍वनी। गुगुं थलबल भ्वय्‌बलय्‌ जक छ्यली, गुगुं थलबल मेबलय्‌ छ्यली। 
2TI.2.21	अय्‌जूगुलिं सुनां थःत थज्‍याःगु मभिंगु ज्‍याखं तापाक तया तइ, व मनू तःजिगु थलबल थें जुइ। वं थःम्‍हं थःत शुद्ध यानाः थः मालिकयागु ज्‍याय्‌ न्‍ह्याबलें न्‍ह्यचिला च्‍वने फइ।
2TI.2.22	ल्‍याय्‌म्‍ह इलय्‌ मभिंगु मतिइ वइ, उकिं थज्‍याःगुलिं तापाक च्‍वँ। बरु यचुगु नुगलं प्रभुयात मानय्‌ याइपिंलिसे जुयाः धर्मी जुइगु, विश्वास यायेगु, माया यायेगु व मिलय्‌चलय्‌ जुया च्‍वनेगु या।
2TI.2.23	म्‍वाः मदुगु व थःम्‍हं मस्‍यूगु खँय्‌ जवाःसवाः याना जुइ मते। थुकिं ल्‍वापु जक पिहां वइ धकाः ला छं सि हे स्‍यू। 
2TI.2.24	प्रभुया च्‍यः जुयाः सुं नाप ल्‍वाः जुइ मज्‍यू, बरु फुक्‍कसितं माया याइम्‍ह, बांलाक स्‍यनेकने याये फुम्‍ह, न्‍ह्यागु खं सह याये फुम्‍ह, 
2TI.2.25	अले शत्रुयात नं क्‍वमिलु जुयाः थुइका बीम्‍ह जुइ माः। सके परमेश्वरं इमिगु नुगः हे हिलाः सत्‍य खँयात थुइके फयेकादी ला? 
2TI.2.26	थुकथं वाः चायेकाः इपिं शैतानयागु ल्‍हातं बिस्‍युं वये फइ, छाय्‌धाःसा शैतानं इमित च्‍यः यानातःगु दु।
2TI.3.1	संसार फुना वनिगु इलय्‌ तसकं दुःख जुइ धकाः सीका ति। 
2TI.3.2	अबलय्‌यापिं मनूत थःत जक भिंका जुइपिं, धिबायागु लोभ याना जुइपिं, तःधंछुया जुइपिं, घमण्‍ड याना जुइपिं, कर्पिन्‍त क्‍वह्यंका जुइपिं, मांबौयागु खँ मन्‍यनीपिं, गुन मस्यूपिं, परमेश्वरयात वास्ता मयाःपिं, 
2TI.3.3	दया माया याये मसःपिं, क्षमा याइ मखुपिं, मेपिन्‍त मभिंकाः खँ ल्‍हाः जुइपिं, थःत कःघाये मफुपिं, नुगः छाःपिं, भिंगु खँ मयय्‌कीपिं, 
2TI.3.4	मुले तयाः गः कीपिं, थः यःथें सना जुइपिं, जि हे खः धया जुइपिं, परमेश्वर म्‍वाःपिं, मोजमज्‍जा जक याये दःसा गाःपिं, 
2TI.3.5	पिनें परमेश्वरयात मानय्‌ याना जुइपिं, दुनुगलं धाःसा वय्‌कःयागु शक्तियात मानय्‌ मयाइपिं जुइ। थुपिं लिसे जुइ मते।
2TI.3.6	इपिं मध्‍ये गुलिसिनं ला छेँय्‌ छेँय्‌ वनाः पापं जाःपिं व पापयागु खँ मतिइ तया जुइपिं मिसातय्‌त ल्‍हातय्‌ काइ। 
2TI.3.7	थ्‍व मिसातय्‌सं स्‍यनाः सय्‌का कायेत यक्‍व स्‍वइ। अय्‌नं सत्‍य छु खः धकाः गुब्‍सं सीके फइ मखु। 
2TI.3.8	यान्‍नेस व याम्‍ब्रेसं मोशायात मभिंका जू थें इमिसं नं सत्‍य खँयात मभिंका जुइ। इमिगु बुद्धि स्‍यने धुंकल, अले इमिके विश्वास हे मदये धुंकल।
2TI.3.9	इपिं ताः च्‍वनी मखु, छाय्‌धाःसा यान्‍नेस व याम्‍ब्रेसयागु थें इमिगु मूर्ख ज्‍या नं मनूतय्‌सं सीकी।
2TI.3.10	छं जिं स्‍यनेकने यानागु, जिगु चालचलन, जिगु लक्ष्य, जिगु विश्वास, जिं गथे सह याना च्‍वना, जिं गुलि माया याना च्‍वना, 
2TI.3.11	जितः गुलि दुःखकष्‍ट बिल, जिं गुलि सास्‍ति नये माल, एन्‍टिओखियाय्‌, आइकोनियनय्‌ अले लुस्‍त्राय्‌ जितः छु छु जुल धयागु फुक्‍कं छं स्‍यू। गज्‍याः गज्‍याःगु दुःखकष्‍ट जिं फये माल अले प्रभुं फुक्‍क दुःखकष्‍टं जितः बचय्‌ याना तयादिल।
2TI.3.12	ख्रीष्‍ट येशूयात मानय्‌ यानाः वय्‌कलं धाःथें च्‍वनिपिन्‍त ला थथे दुःखकष्‍ट जू हे वइ। 
2TI.3.13	मभिंपिं व थकाहाः मनूतय्‌सं कर्पिन्‍त थगय्‌ यायां थःत हे थगय्‌ याका च्‍वने माली। अले थुपिं झन झन स्‍यना वनी।
2TI.3.14	छं जक थ्‍व खँ सुया पाखें स्‍यना कयागु खः, व सीकाः थःम्‍हं सय्‌कागु व विश्वास यानागु खँय्‌ जुया च्‍वँ। 
2TI.3.15	मचांनिसें हे छं धर्मशास्‍त्रयागु खँ सीकातःगु दु। थुकिं हे छन्‍त ख्रीष्‍ट येशूयात विश्वास यानाः दइगु मुक्तियागु खँ थुइके फय्‌का बी। 
2TI.3.16	परमेश्वरं बियादीगु धर्मशास्‍त्रयागु फुक्‍क खं स्‍यनेकने यायेत, न्‍वायेत, द्वंगु भिंकेत व खः कथं म्‍वायेत तिबः बी। 
2TI.3.17	परमेश्वरया मनूतय्‌सं न्‍ह्याथें ज्‍याःगु भिंगु ज्‍याखँ नं याये फये मा धकाः धर्मशास्‍त्र बियातःगु खः।
2TI.4.1	सी धुंकूपिं व म्‍वाना च्‍वंपिं फुक्‍कसितं न्‍याय यानादीम्‍ह ख्रीष्‍ट येशू व परमेश्वरया नामं जिं छन्‍त धयाच्‍वना – वय्‌कलं हानं झायाः राज्‍य यानादी तिनिगुलिं 
2TI.4.2	परमेश्वरयागु वचन न्‍यंकि। भिंगु इलय्‌ नं मभिंगु इलय्‌ नं न्‍यंकि, न्‍ह्यागु जूसां सह यानाः मनूतय्‌त इमिगु दोष क्‍यनाः स्‍यनेकने या, ब्‍वः ब्‍यु, अले साहस नं ब्‍यु।
2TI.4.3	भिंगु खँ धाल धाःसा सह हे मयाइगु ई नं वइतिनि। इमिसं थःम्‍हं मनं तुं थें ज्‍याःगु खँ स्‍यनेकने याइपिं गुरू तइ, अले थःत यःयःगु जक खँ न्‍यना च्‍वनी। 
2TI.4.4	इमिसं सत्‍य खँ न्‍यनी मखु। मनय्‌ वःथें कनीगु बाखं जक न्‍यने यय्‌की।
2TI.4.5	छं जक न्‍ह्यागु जूसां नुगः क्‍वात्तुकाः च्‍वँ। दुःख सी माःसां स्‍यू। भिंगु खँ न्‍यंकेगु याना च्‍वँ। थःत बियातःगु ज्‍या पूवंकि।
2TI.4.6	छाय्‌धाःसा जिं ला थःत हे पाये धुन। जिगु ला सीगु ई नं वये धुंकल। 
2TI.4.7	जिं यायेमाःगु बांलाक याये धुन। जिं ब्‍वाँय्‌ वने गाके धुन। अथेसां जिं जिगु विश्वासयात बल्‍लाक तया तयागु दु। 
2TI.4.8	आः ला धर्मी ठहरय्‌ जूपिन्‍त धकाः तयातःगु श्रीपेच जक काये ल्‍यंदनि, गुगु सुयागुं ख्‍वाः मस्‍वसे न्‍याय यानादीम्‍ह प्रभुं झायाः पुइकादी। जितः जक मखु, वय्‌कः झाइगु यःपिं फुक्‍कसितं वय्‌कलं व श्रीपेच पुइकादी।
2TI.4.9	छं याकनं हे जिथाय्‌ वयेगु स्‍व। 
2TI.4.10	डेमास थ्‍व संसारयात माया यानाः जितः त्‍वःताः थेसलोनिकाय्‌ वने धुंकल। क्रेसेन्‍स गलातियाय्‌ वन, तीतस दलमातियाय्‌ वन।
2TI.4.11	लूका जक जि नाप दु। मर्कूसयात मालाः छ नापं ब्‍वना हजि। वं जिगु ज्‍याय्‌ यक्‍व हे ग्‍वाहालि बी।
2TI.4.12	तुखिकसयात जिं एफिससय्‌ छ्वयागु दु।
2TI.4.13	त्रोआसय्‌ च्‍वंम्‍ह कार्पसयाथाय्‌ जिं त्‍वःता थकागु गा ज्‍वना वा। अन त्‍वःता थकागु सफू व छेंगुलिइ च्‍वयातःगु सफू नं लुमंक ज्‍वनाः वा।
2TI.4.14	अलेक्‍जेन्‍डर सिजःकःमिनं जितः तसकं बांमलाकल। प्रभुं वयात याये माःगु यानादी।
2TI.4.15	व खनाः छं नं होश याना च्‍वँ, छाय्‌धाःसा वं झीगु भिंगु खँयात तसकं मभिंकाः खँ ल्‍हानाच्‍वंगु दु।
2TI.4.16	दकलय्‌ न्‍हापां जिगु मुद्दा जूबलय्‌ जिगु पँ लिनाः सुनानं नमवाः। फुक्‍कसिनं जितः त्‍वःतल। इमिसं थुकियागु ल्‍याःचाः प्रभुयात बी म्‍वाःले मा। 
2TI.4.17	उबलय्‌ प्रभुं हे जि नाप झायाः जितः बांलाक भिंगु खँ न्‍यंकेत शक्ति बियादिल। अय्‌जूगुलिं जिं यहूदीमखुपिन्‍त भिंगु खँ न्‍यंके फत। थुकथं वय्‌कलं जितः सिंहयागु म्‍हुतुं बचय्‌ यानादिल। 
2TI.4.18	प्रभुं हे जितः फुक्‍क कथंया मभिंगु खं बचय्‌ यानादी। अले थःगु स्‍वर्गयागु राज्‍यय्‌ यंकेत वय्‌कलं जितः बचय्‌ यानादी। वय्‌कः सदां सदां तःधना च्‍वने मा। आमेन।
2TI.4.19	प्रिस्‍किला व अकिलास, अले ओनेसिफरसया जहानपिं सकसितं जिगु ज्‍वजलपा धया ब्‍यु।
2TI.4.20	इरास्‍तस कोरिन्‍थय्‌ तुं च्‍वन, त्रोफिमसयात धाःसा उसाँय्‌ मदुगुलिं मिलेटसय्‌ तुं त्‍वःता थका।
2TI.4.21	चिकुला न्‍ह्यः हे जिथाय्‌ वयेगु कुतः या। युबुलस, पुडेस, लिनस, क्‍लौडिया व थन च्‍वंपिं किजापिं सकसिनं ज्‍वजलपा धया हःगु दु।
2TI.4.22	प्रभु छंगु नुगलय्‌ दीमा। परमेश्वरं छिमित दया माया यानादी मा।
TIT.1.1	परमेश्वरया दास, येशू ख्रीष्‍टयाम्‍ह प्रेरित जि पावलं च्‍वयाच्‍वनागु दु। जिगु ज्‍या हे परमेश्वरं ल्‍यया तःपिनिगु विश्वास क्‍वात्तुका बीगु व सत्‍य खँयात थुइका बियाः परमेश्वरयात यःथें याये सय्‌का बीगु खः। 
TIT.1.2	गुबलें मखुगु खँ ल्‍हाना मदीम्‍ह परमेश्वरं न्‍हापांनिसें हे झीत अनन्‍त जीवन बियादी धकाः धयादीगु खः। 
TIT.1.3	झीत मुक्ति बियादीम्‍ह परमेश्वरं हे जितः न्‍यंके बियाः पाय्‌छि इलय्‌ फुक्‍कसितं वय्‌कःयागु भिंगु खँ सीके बियादिल।
TIT.1.4	तीतस, झीगु विश्वासं यानाः छन्‍त जिं थः हे काय्‌ थें यानातयागु दु। झी परमेश्वर बाः व झीत मुक्ति बियादीम्‍ह ख्रीष्‍ट येशूं छन्‍त दया माया व शान्‍ति बियादीमा।
TIT.1.5	आम्‍कन ल्‍यंदनिगु ज्‍या पूवंकेत व शहर पतिकं मण्‍डलीइ थकालिपिं ल्‍ययेत जिं छन्‍त क्रेटय्‌ हे त्‍वःता थकागु खः। 
TIT.1.6	थकालि जुइम्‍ह मनू दोष मदुम्‍ह, छम्‍ह हे जक मिसा लिसे ब्‍याहा याःम्‍ह जुइ माः, हानं वया मस्‍त नं विश्वासीत व यःयःथें सना मजुइपिं जुइ माः। 
TIT.1.7	थकालि परमेश्वरया ज्‍या याइम्‍ह मनू खः। उकिं थकालि छुं हे दोष मदुम्‍ह जुइ माः। अले हानं थः यःथें याना जुइम्‍ह, याकनं तं म्‍वइम्‍ह, अय्‌लाः थ्‍वँ त्‍वना जुइम्‍ह, ल्‍वाना जुइम्‍ह, लोभीम्‍ह नं जुइ मज्‍यू।
TIT.1.8	पाहांयात दुनुगलंनिसें दुकाइम्‍ह, भिंगु खँ यय्‌किम्‍ह, मन तयाः ज्‍या याइम्‍ह, ख्‍वाः स्‍वयाः ज्‍या मयाइम्‍ह, परमेश्वरयात यय्‌क जुइम्‍ह, थःत कःघाये फुम्‍ह जुइ माः। 
TIT.1.9	अले थःम्‍हं स्‍यनाकयातःगु भिंगु खँयात क्‍वात्तुक ज्‍वनातइम्‍ह व जिमिसं स्‍यना थें मेपिन्‍त नं भिंगु स्‍यनेकने यानाः साहस बीम्‍ह जुइ माः। अले हानं थ्‍व भिंगु खँयात मभिंकाः जुइपिन्‍त नं इमिगु द्वंबिद्वं क्‍यना बीफुम्‍ह जुइ माः।
TIT.1.10	छाय्‌धाःसा अप्‍वः धयाथें मनूत धयागु खँ मन्‍यनीपिं, म्‍वाः मदुगु खँ ल्‍हाना जुइपिं, मखुगु खँ ल्‍हाना जुइपिं दु। थज्‍याःपिं अप्‍वः यानाः ला यहूदी विश्वासीत हे खः। 
TIT.1.11	थुमिगु म्‍हुतु प्‍वाः तिना बी माः। धिबायागु निंतिं थुमिसं स्‍यने मज्‍यूगु खँ स्‍यनाः छेँ स्‍यंकाच्‍वंगु दु। 
TIT.1.12	इमि हे छम्‍ह अगमवक्तां थथे धया थकूगु दु – “क्रेटय्‌ च्‍वंपिं मनूत फुक्‍कं मखुगु खँ ल्‍हाइपिं, ग्‍यानापुपिं पशुत व ज्‍या मयासे न जक नइपिं खः।” 
TIT.1.13	थ्‍व खँ धात्‍थें खः। अय्‌जूगुलिं इमित तसकं ब्‍वः ब्‍यु, अले जक इपिं विश्वासय्‌ बल्‍लाना च्‍वनी। 
TIT.1.14	अले इमिसं यहूदीतय्‌गु पुलां पुलांगु बाखं व सत्‍ययागु लं लिचिकीगु खँय्‌ न्‍हाय्‌पं तकं बी मखु।
TIT.1.15	शुद्धपिन्‍त ला फुक्‍कं शुद्ध हे जुइ। मभिंपिन्‍त व विश्वास मयाइपिन्‍त धाःसा छुं नं शुद्ध जुइ मखु, छाय्‌धाःसा इमिगु मन व बिचाः हे शुद्ध मजू। 
TIT.1.16	इमिसं परमेश्वरयात म्‍हस्‍यू धकाः धया जुइ, इमिगु ज्‍यां धाःसा इमिसं परमेश्वरयात म्‍हमस्‍यू धकाः क्‍यनी। इपिं घच्‍चायापुपिं, धयागु खँ मन्‍यनीपिं व छुं नं भिंगु ज्‍या यायेत मल्‍वःपिं खः।
TIT.2.1	न्‍ह्यागु जूसां छं भिंगु खँ नाप ज्‍वःलाःगु जक स्‍यनेगु याना च्‍वँ। 
TIT.2.2	बुह्रातय्‌सं थातं च्‍वनेगु, हनेबहः जुइक सना जुइगु, थःत कःघाना च्‍वनेगु, विश्वास याना च्‍वनेगु, माया यायेगु व न्‍ह्यागु खँय्‌ नं सह याना च्‍वनेगु याये माः धकाः स्‍यनेकने या।
TIT.2.3	अथे हे बुह्रितय्‌त नं परमेश्वरयात मानय्‌ याना च्‍वँ, मेपिन्‍त मभिंकाः खँ ल्‍हाना जुइ मते, अय्‌लाः थ्‍वँ त्‍वना जुइ मते, बरु दुग्‍यंगु खँ स्‍यनेकने या धकाः स्‍यना ब्‍यु। 
TIT.2.4	अथे जूसा इमिसं ल्‍यासेपिं मिसातय्‌त थः मस्‍तय्‌त व भाःतयात माया यायेगु खँ स्‍यने फइ। 
TIT.2.5	अले इमिसं इमित थःत कःघाना च्‍वनेगु, पवित्र जुया च्‍वनेगु, छेँ बांलाक कःघाना च्‍वनेगु, दया यायेगु व भाःतं धाःथें च्‍वनेगु खँ स्‍यनेकने याइ। थथे जूसा सुनानं परमेश्वरयागु वचनयात क्‍वह्यंकाः खँ ल्‍हाये फइ मखु।
TIT.2.6	अथे हे ल्‍याय्‌म्‍हपिं मिजंतय्‌त नं थःत कःघाना च्‍वँ धकाः स्‍यनेकने या। 
TIT.2.7	छं थःम्‍हं हे भिंगु ज्‍या यानाः इमिगु न्‍ह्यःने नमुना जुयाः क्‍यँ। स्‍यनेकने यायेबलय्‌ खःगु, दुग्‍यंगु व 
TIT.2.8	सुनानं छुं धाये मफय्‌क नवा। अथेजूसा विरोधीतय्‌सं नं छुं धाये मफयाः थः हे लज्‍या चाये माली।
TIT.2.9	दासतय्‌त नं मालिकं धाःथें यानाः इमित न्‍ह्यागु खँय्‌ नं लय्‌ताय्‌का च्‍वँ, अले जवाःसवाः याना जुइ मते धकाः स्‍यनेकने या। 
TIT.2.10	अले उखेंथुखें खुया कायेगु मयासे भिंम्‍ह व विश्वास याये बहःम्‍ह जुयाः न्‍ह्यागु खँय्‌ नं झीत मुक्ति बियादीम्‍ह परमेश्वरयागु वचनयात तःधंके फये मा।
TIT.2.11	परमेश्वरं फुक्‍कसितं मुक्ति बीत दया माया यानादीगु खः। थ्‍व हे खँ फुक्‍कसितं सीके ब्‍यूगु दु। 
TIT.2.12	थ्‍व हे दया मायां झीत पापं व संसारयागु ज्‍याखं लिचिकी, अले थःत कःघानाः धर्मी व परमेश्वरयात मानय्‌ याइपिं जुयाः थ्‍व संसारय्‌ म्‍वाना च्‍वने फइ। 
TIT.2.13	झीत मुक्ति बियादीम्‍ह, झीम्‍ह तःधंम्‍ह परमेश्वर येशू ख्रीष्‍ट हानं झाइ तिनि। झीपिं थ्‍व हे तःधंगु आशायागु लँ स्‍वया च्‍वने। 
TIT.2.14	झीत झीगु पापं छुतय्‌ यायेत वय्‌कः थः हे सिनादिल। थुकथं वय्‌कलं झीत थः मनू यानाः पवित्र यानादिल, अले भिंगु ज्‍या यायेत साहस बियादिल।
TIT.2.15	छं थ्‍व फुक्‍कं न्‍यंका ब्‍यु। ब्‍वः बी माःसां साहस बी माःसां छं स्‍वयाः या। अले छन्‍त सुनानं हेपय्‌ याये फइ मखु।
TIT.3.1	सरकार व हाकिमतय्‌सं धाःथें च्‍वनाः इमिसं धाःगु खँ न्‍यने माः धकाः विश्वासीतय्‌त थुइका ब्‍यु। भिंगु न्‍ह्यागु ज्‍याय्‌ नं न्‍ह्यच्‍यु। 
TIT.3.2	सुयातं मभिंकाः खँ ल्‍हाये मते, सुं नाप ल्‍वाना जुइ मते, अले फुक्‍क नाप क्‍वमिलु जुयाः मिलय्‌ जुया च्‍वँ धकाः इमित थुइका ब्‍यु।
TIT.3.3	झीपिं नं छकः ला छुं मस्‍यूपिं, अतेरिपिं, लँ द्वंका च्‍वनापिं, मभिंगु मतिइ तया जुइपिं, मोजमज्‍जा जक याइपिं, नुगः मुइका जुइपिं व थःथवय्‌ मयय्‌का जुइपिं जुइ धुन।
TIT.3.4	अय्‌नं झीत मुक्ति बियादीम्‍ह परमेश्वरं मनूतय्‌त दया माया क्‍यनादीगुलिं 
TIT.3.5	वय्‌कलं झीत मुक्ति बियादिल। झीसं भिंगु भिंगु जक ज्‍या यानागुलिं झीत मुक्ति बियादीगु मखु, बरु वय्‌कलं दया यानाः झीत झीगु पाप सिलाः न्‍हूपिं यानाः व पवित्र आत्‍मायागु शक्तिं मुक्ति बियादीगु खः। 
TIT.3.6	येशू ख्रीष्‍टं यानाः परमेश्वरं झीत पवित्र आत्‍मां जाय्‌कादिल। 
TIT.3.7	वय्‌कलं दया माया यानादीगुलिं झीपिं परमेश्वरया न्‍ह्यःने धर्मी ठहरय्‌ जुइ फत, अले झीसं आशा यानागु अनन्‍त जीवन नं काये दत। 
TIT.3.8	थ्‍व खँ धात्‍थें खः। थ्‍व खँय्‌ छं अप्‍वः मन बियाः स्‍यँ। थथे यात धाःसा परमेश्वरयात विश्वास याःपिन्‍सं भिंगु भिंगु ज्‍या यायेत कुतः याइ। थ्‍व फुक्‍क मनूतय्‌त ज्‍यालगय्‌ जूगु भिंगु खँ खः।
TIT.3.9	म्‍वाः मदुगु खँय्‌ हाः जुइ मते, तापाःबाज्‍यापिनिगु नां कयाः फुइँ याना जुइ मते, व्‍यवस्‍थायागु खँय्‌ ल्‍वाः जुइ मते, छाय्‌धाःसा अथे यानाः छुं भिनि मखु, अले बांलाइ नं मखु। 
TIT.3.10	मनूतय्‌त ल्‍वाका जुइपिन्‍त छकः निकः न्‍वाना नं मजिल धाःसा व नाप जुइ मते। 
TIT.3.11	अज्‍याःम्‍ह मनू मभिंम्‍ह धकाः ला छं सि हे स्‍यू। वं याना जूगु ज्‍यां हे व पापी खः धकाः धाइ।
TIT.3.12	जिं अर्तिमासयात जूसां तुखिकसयात जूसां छन्‍थाय्‌ छ्वया हये। इपिं थ्‍यनेवं छं निकोपोलिसय्‌ जितः नाप लाः वयेगु कुतः या, छाय्‌धाःसा जिं चिकुला ज्‍वःछि अन हे च्‍वनेगु मतिइ तयागु दु।
TIT.3.13	जेनास धाःम्‍ह वकील व अपोल्‍लोसयात छं फक्‍व ग्‍वाहालि बियाः याकनं छ्वया हिँ। इमित छुं मगाः मजुइमा।
TIT.3.14	झी मनूतय्‌सं मालीबलय्‌ माःकथं भिंगु ज्‍या याये सय्‌के माः। ई अथें सितिं छ्वये मज्‍यू।
TIT.3.15	जि नाप दुपिं फुक्‍कसिनं छन्‍त ज्‍वजलपा धया हःगु दु। जिमित माया याइपिं आम्‍कन च्‍वंपिं विश्वासीतय्‌त नं जिमिसं ज्‍वजलपा धया हःगु दु धकाः धया ब्‍यु।
TIT.3.15	परमेश्वरं छिपिं फुक्‍कसितं दया माया यानादीमा।
PHM.1.1	ख्रीष्‍ट येशूया निंतिं कैदी जुया च्‍वनाम्‍ह पावल व झी विश्वासी किजा तिमोथीयापाखें जिमि यःम्‍ह पासा व छगू हे ज्‍या याना च्‍वंम्‍ह फिलेमोन, 
PHM.1.2	व विश्वासी केहेँ अप्‍पिया व झीपिं थें ख्रीष्‍टयागु ज्‍या याना च्‍वंम्‍ह अर्खिप्‍पस व छिमिगु छेँय्‌ मुं वइपिं विश्वासीतय्‌त ज्वजलपा।
PHM.1.3	झी परमेश्वर बाः व प्रभु येशू ख्रीष्‍टं छिमित दया माया व शान्‍ति बियादीमा।
PHM.1.4	प्रार्थना यायेबलय्‌ जिं छन्‍त लुमंकाः न्‍ह्याबलें प्रभुयात सुभाय्‌ बियाच्‍वनागु दु। 
PHM.1.5	प्रभु येशू ख्रीष्‍ट व फुक्‍क विश्वासीतय्‌त छं उतिकं माया व विश्वास यानाच्‍वंगु खँ जिं न्‍यनागु दु। 
PHM.1.6	ख्रीष्‍टयात विश्वास यानाः काःगु ज्ञानयात छं अज्‍ज बांलाक थुइका वने फयेमा धकाः जिं प्रार्थना यानाच्‍वनागु दु। 
PHM.1.7	यःम्‍ह किजा, छं विश्वासीतय्‌त माया याःगु खँ न्‍यनाः जि तसकं लय्‌तायागु दु, अले साहस नं कयागु दु। छं परमेश्वरया मनूतय्‌त तसकं लय्‌ताय्‌कूगु दु।
PHM.1.8	विश्वासय्‌ किजा जूगुलिं जिं छन्‍त माःमाःगु खँय्‌ उजं बी फु। 
PHM.1.9	अय्‌नं माया यानाः जिं छन्‍त बिन्‍ति यानाच्‍वना। आः ला जि बुह्रा नं जुइ धुंकल, अले ख्रीष्‍टया निंतिं थथे कुंका नं च्‍वनागु दु।
PHM.1.10	जिं छन्‍त जि काय्‌ ओनेसिमसयागु निंतिं थथे बिन्‍ति यानाच्‍वनागु खः। जिं वयात झ्‍यालखानाय्‌ हे विश्वास याकाः जिम्‍ह काय्‌ यानागु खः।
PHM.1.11	न्‍हापा ला व मनू छन्‍त छुं हे ज्‍यालगय्‌ मजूम्‍ह खः। आः धाःसा व छन्‍त नं जितः नं ज्‍यालगय्‌ जुल।
PHM.1.12	जिं वयात छन्‍थाय्‌ हे लिछ्वयाहया च्‍वना। व जिगु नुगःचु थें खः।
PHM.1.13	वयात जि नाप हे तये मास्‍ति वःगु खः। भिंगु खँ न्‍यंकाः झ्‍यालखानाय्‌ लाःबलय्‌ छंगु पलेसा वयात हे जितः ग्‍वाहालि यायेत जिथाय्‌ तयेगु खः। 
PHM.1.14	अय्‌नं छंके मन्‍यंकं थथे यायेगु जितः बांलाः मताल। जिं छन्‍त छुं नं ज्‍याय्‌ कर याये मखु, छं स्‍वयाः यःथें या। 
PHM.1.15	छुं ई तक ओनेसिमस छ लिसे बाया च्‍वने माल। उकिं छं आः वयात सदां थः थाय्‌ तये दइ। 
PHM.1.16	आः वयात दास धकाः मतिइ तये मते, बरु थः हे किजा धकाः मतिइ ति। जितः व खनाः तसकं माया वं। थः दासं नापं विश्वास याःगुलिं छन्‍त व खनाः झन गुलि माया वन जुइ।
PHM.1.17	छं जितः पासा धकाः गथे दुकायेगु खः, वयात नं अथे हे दुका। 
PHM.1.18	वं छन्‍त छुं मखुगु याःगु दुसा, अले छंके छुं कयातःगु दुसा जिगु नामय्‌ च्‍वया ति। 
PHM.1.19	जि पावलं, थःगु हे ल्‍हातं च्‍वयाच्‍वना – जिं छन्‍त पुले माक्‍व पुला बी। छं जिगु पाखें हे जीवन काये खन धकाः ला धया च्‍वने माःगु मदु।
PHM.1.20	छ जिम्‍ह किजा जूगुलिं जिं छंके प्रभुया नामय्‌ छता ज्‍या याना ब्‍यु धकाः फ्‍वनाच्‍वना। जिगु मन लय्‌ताय्‌का ब्‍यु। 
PHM.1.21	छं जिं धयागु स्‍वयाः नं अप्‍वः याइ धकाः विश्वास दुगुलिं थथे च्‍वयाच्‍वनागु खः।
PHM.1.22	मेगु छता खँ नं धाये – छिमिसं प्रार्थना यानाच्‍वंगुलिं जि हानं छिमिथाय्‌ वये दइ ला धकाः आशा यानाच्‍वनागु दु। अय्‌जूगुलिं जितः क्‍वथा छकू स्‍वयाः तया ति।
PHM.1.23	येशू ख्रीष्‍टयागु निंतिं जि नापं तुं कुंका च्‍वंम्‍ह इपाफ्रासं छिमित ज्वजलपा धया हःगु दु।
PHM.1.24	जि नापं ख्रीष्‍ट येशूयागु ज्‍या याना च्‍वंपिं मर्कूस, अरिस्‍तार्खस, डेमस व लूकां नं छिमित ज्वजलपा धया हःगु दु।
PHM.1.25	प्रभु येशू ख्रीष्‍टं छिमित दया माया यानादीमा।
HEB.1.1	न्‍हापा न्‍हापा अगमवक्तातय्‌पाखें परमेश्वरं झी तापाःबाज्‍यापिं नाप तःकः मछि तःकथं नवानादिल।
HEB.1.2	तर आः दक्‍वसिबय्‌ लिपा वय्‌कः थः काय्‌पाखें झीपिंलिसें नवानादीगु दु। काय्‌यात हे वय्‌कलं फुक्‍क सृष्टिया हामा यायेत ल्‍ययादिल। वय्‌कःपाखें हे थ्‍व संसारयागु सृष्‍टि यानादिल। 
HEB.1.3	वय्‌कलं नवानादीगु खँय्‌ हे थ्‍व संसार न्‍ह्यानाच्‍वंगु दु। परमेश्वरयागु महिमाया जः वय्‌कःयाके दु। वय्‌कः व परमेश्वर उतिग्‍यं। वय्‌कःया शक्ति दुगु वचनं हे थ्‍व संसार न्‍ह्याना च्‍वंगु दु। मनूतय्‌त नापं छुतय्‌ यानादी धुंकाः वय्‌कः दक्‍वसिबय्‌ तःधंम्‍ह परमेश्वरयागु जवय्‌ च्‍वनादीगु दु।
HEB.1.4	स्‍वर्गदूतत स्‍वयाः परमेश्वरं वय्‌कःया काय्‌यात तःधं यानादिल। इपिं स्‍वयाः तःधं धकाः सीकेत परमेश्वरं वय्‌कःयागु नां हे तःधंकादिल। 
HEB.1.5	धर्मशास्‍त्रय्‌ नं परमेश्वरं वय्‌कःया काय्‌यात थथे धयादीगु खँ झीसं ब्‍वनागु दु –
HEB.1.5	“छ जिम्‍ह काय्‌ खः,
HEB.1.5	थौंनिसें जि छिमि बाः जुल।”
HEB.1.5	अले हानं धयादिल –
HEB.1.5	“जि वया बाः जुइ,
HEB.1.5	अले व जिम्‍ह काय्‌ जुइ।”
HEB.1.5	परमेश्वरं स्‍वर्गदूततय्‌त थथे गुब्‍सं धयामदी।
HEB.1.6	वय्‌कलं थः दकलय्‌ तःधिकम्‍ह काय्‌यात संसारय्‌ छ्वया हयादीबलय्‌ थथे धयादिल –
HEB.1.6	“फुक्‍क स्‍वर्गदूततय्‌सं
HEB.1.6	वय्‌कःयागु आराधना
HEB.1.6	याये माः।” 
HEB.1.7	स्‍वर्गदूततय्‌गु बारे वय्‌कलं धयादी,
HEB.1.7	“वय्‌कलं थः दूततय्‌त फय्‌,
HEB.1.7	थः दासतय्‌त मित्‍याः यानादी।”
HEB.1.8	काय्‌यागु खँय्‌ धाःसा वय्‌कलं थथे धयादीगु दु –
HEB.1.8	“हे परमेश्वर, छिगु सिंहासन
HEB.1.8	सदां सदां दयाच्‍वनी।
HEB.1.8	छिं छिगु राज्‍यय्‌ च्‍वंपिं मनूतय्‌त
HEB.1.8	फुक्‍कसितं उतिग्‍यंक
HEB.1.8	न्‍याय यानाः
HEB.1.8	बांलाक शासन यानादी।
HEB.1.9	छितः भिंगु ज्‍याखँ जक यः,
HEB.1.9	अले मभिं ज्‍याखँ छितः मयः।
HEB.1.9	अय्‌जूगुलिं हे खः, परमेश्वरं,
HEB.1.9	छिम्‍ह हे परमेश्वरं,
HEB.1.9	छितः ल्‍ययाः
HEB.1.9	मेपिं फुक्‍कसित स्‍वयाः
HEB.1.9	तःधंकाः लय्‌ताय्‌कादीगु।”
HEB.1.10	हानं थथे च्‍वयातःगु दु –
HEB.1.10	“परमप्रभु, दकलय्‌ न्‍हापालाक
HEB.1.10	छिं हे पृथ्‍वी सृष्‍टि यानादिल,
HEB.1.10	अले थःगु हे ल्‍हातं
HEB.1.10	आकाश दय्‌कादिल।
HEB.1.11	उपिं फुक्‍कं मदया वनीतिनि,
HEB.1.11	छि धाःसा सदां दया हे च्‍वनी।
HEB.1.11	छिं दय्‌कूगु फुक्‍कं
HEB.1.11	वसः भ्‍वाथः जू थें
HEB.1.11	भ्‍वाथः जुया वनीतिनि।
HEB.1.12	गा लथ्‍याय्‌ थें
HEB.1.12	छिं आकाश नं लथ्‍यानादी,
HEB.1.12	अले वसः हिले थें
HEB.1.12	उमित नं हिलादी।
HEB.1.12	छि धाःसा सदां उत्‍थें जुया च्‍वनी,
HEB.1.12	छिगु जीवन गुबलें फुइ मखु।”
HEB.1.13	परमेश्वरं स्‍वर्गदूततय्‌त थथे गुब्‍सं धयामदी।
HEB.1.13	“जिं छं शत्रुतय्‌त
HEB.1.13	छंगु पालि तःले मततले
HEB.1.13	छ जिगु जव ल्‍हाःपाखे
HEB.1.13	च्‍वना च्‍वँ।”
HEB.1.14	अय्‌सा स्‍वर्गदूतत धयापिं सु खः लय्‌? इपिं परमेश्वरयात सेवा याइपिं आत्‍मा खः। अले मुक्ति काइपिं मनूतय्‌त ग्‍वाहालि यायेत छ्वयाहःपिं खः।
HEB.2.1	अय्‌जूगुलिं झीसं न्‍यनागु परमेश्वरयागु सत्‍य व भिंगु खँयात क्‍वात्तुक ज्‍वनाः च्‍वने माल, मखुसा झीसं लँ द्वंकि। 
HEB.2.2	परमेश्वरं स्‍वर्गदूततय्‌पाखें बियातःगु व्‍यवस्‍था सत्‍य खः। अले थ्‍व खँ मानय्‌ मयाःपिन्‍त सजाँय बियादिल धासेंलि 
HEB.2.3	थपाय्‌ मछिधंगु मुक्तियात झीसं च्‍यूताः मतल धाःसा झीत सजाँय बियामदी ला? प्रभु थःम्‍हय्‌सिनं हे दकलय्‌ न्‍हापालाक थ्‍व मुक्तियागु खँ न्‍यंकादिल। न्‍यंपिन्‍सं थ्‍व खँ सत्‍य खः धकाः झीत क्‍यनाबिल। 
HEB.2.4	अले हानं थ्‍व खँ सत्‍य खः धकाः झीत क्‍यनेत परमेश्वरं हे ततःधंगु शक्ति व अजूचायापुगु ज्‍या व चिं यानादिल। परमेश्वरं थःत यःपिन्‍त पवित्र आत्‍मायागु वरदान नं बियादिल।
HEB.2.5	जिमिसं धयाच्‍वनागु लिपा वइगु संसारयात परमेश्वरं स्‍वर्गदूततय्‌गु ल्‍हातय्‌ बिया मदी। 
HEB.2.6	धर्मशास्‍त्रय्‌ नं छम्‍हय्‌सिनं थुकथं साक्षी बियातःगु दु –
HEB.2.6	“मनू छु हे खः धकाः
HEB.2.6	छिं वयात बिचाः यानाच्‍वनेत?
HEB.2.6	मनू छु हे खः धकाः
HEB.2.6	छिं वयात लुमंकाच्‍वनेत?
HEB.2.7	छिं वयात स्‍वर्गया दूतत स्‍वयाः
HEB.2.7	भचा जक क्‍वय्‌ तयादिल।
HEB.2.7	नापं छिं वयात महिमा
HEB.2.7	व इज्‍जत नं बियादिल।
HEB.2.8	छिं वयात दय्‌कादीगु फुक्‍कयागु
HEB.2.8	अधिकार नं बियादिल।”
HEB.2.8	परमेश्वरं वय्‌कःयात दक्‍व फुक्‍कया हामा यानादिल। अथेसां दक्‍व फुक्‍कं वय्‌कःयागु बसय्‌ लाःगु झीसं मखंनि। 
HEB.2.9	अथेसां झीसं वय्‌कःयात थुकथं हे खनाच्‍वना, गुम्‍हय्‌सित छुं ईया लागि स्‍वर्गदूतत स्‍वयाः भचा चिधं यानादीगु खः। अले परमेश्वरयागु दया मायां यानाः वय्‌कः फुक्‍क मनूतय्‌गु निंतिं सिनादिल। थथे सिनादीगुलिं वय्‌कःयात तःधंकाः च्‍वय्‌ तयादिल। 
HEB.2.10	सृष्‍टि यानादीम्‍ह व न्‍ह्याकादीम्‍ह परमेश्वरं थः मस्‍ततय्‌त मुक्ति बीत थथे थः काय्‌यात दुःखकष्‍ट सीके बियादीगु पाय्‌छि जू। अले मुक्ति बीम्‍ह वय्‌कः हे जक खः।
HEB.2.11	पवित्र याःम्‍ह व पवित्र याना तःपिं फुक्‍कं छगू हे परिवारयापिं खः। अय्‌जूगुलिं वय्‌कलं पवित्र जूपिं मनूतय्‌त थः किजापिं धकाः धयादीत लज्‍या चायामदी। 
HEB.2.12	थ्‍व हे खँ धर्मशास्‍त्रय्‌ थथे च्‍वया तःगु दु –
HEB.2.12	“जिं जिमि मनूतय्‌त
HEB.2.12	छिं यानादीगु खँ कने,
HEB.2.12	जिं छितः इमिगु पुचलय्‌ तःधंके।”
HEB.2.13	अले थथे नं च्‍वया तःगु दु –
HEB.2.13	“परमेश्वरयाके हे
HEB.2.13	जिं भरोसा तयाच्‍वने।”
HEB.2.13	अले थथे नं च्‍वया तःगु दु –
HEB.2.13	“स्‍व, परमेश्वरं जितः बियादीपिं
HEB.2.13	वय्‌कःया काय्‌ म्‍ह्याय्‌पिं नाप
HEB.2.13	जि च्‍वना च्‍वनागु दु।”
HEB.2.14	उपिं काय्‌ म्‍ह्याय्‌पिं ला व हिया शरीर जूगुलिं येशू नं उपिं थें हे ला व हि दुम्‍ह मनू जुयादिल। थुकथं वय्‌कलं मनू जुयाः सिनाः मृत्‍युयागु शक्ति दुम्‍ह शैतानयात बुकादिल। 
HEB.2.15	सी धकाः ग्‍यानाः सदां शैतानया दास जुया च्‍वंपिं मनूतय्‌त छुतय्‌ यायेत वय्‌कलं थथे यानादीगु खः।
HEB.2.16	वय्‌कलं स्‍वर्गदूततय्‌गु निंतिं थथे यानादीगु मखु, बरु अब्राहामया सन्‍तानतय्‌गु निंतिं यानादीगु खः। 
HEB.2.17	दक्‍व खँय्‌ वय्‌कः थः हे दाजुकिजा थें जुयादी माल। थुकथं परमेश्वर व झीगु दथुइ च्‍वनाः झीगु पाप मदय्‌केत दया दुम्‍ह व विश्वास याये बहःम्‍ह दकलय्‌ तःधंम्‍ह पुजाहारी थें जुयादिल। 
HEB.2.18	वय्‌कः थःम्‍हं नं जाँचय्‌ लानादीबलय्‌ यक्‍व दुःखकष्‍ट सियादीगुलिं जाँचय्‌ लाःपिन्‍त नं ग्‍वाहालि यानादी फु।
HEB.3.1	यःपिं दाजुकिजापिं, छिमित हे खः, परमेश्वरं सःता दीगु। झीसं विश्वास याना च्‍वनाम्‍ह येशूयात हे परमेश्वरं छ्वया हयाः दकलय्‌ तःधंम्‍ह पुजाहारी यानादिल। वय्‌कःयाके थःगु मन तया च्‍वँ। 
HEB.3.2	परमेश्वरयागु ज्‍याय्‌ मोशा विश्वास याये बहःम्‍ह जू थें, येशू नं परमेश्वरं याके हयादीगु ज्‍याय्‌ विश्वास याये बहःम्‍ह जुयादिल।
HEB.3.3	छेँ स्‍वयाः छेँ दय्‌कूम्‍हय्‌सिया इज्‍जत तःधं जुइ। अथे हे मोशा स्‍वयाः येशू यक्‍व अप्‍वः इज्‍जत याये बहःम्‍ह जुयादिल। 
HEB.3.4	फुक्‍क छेँ मनूतय्‌सं हे दय्‌कूगु खः। अय्‌नं दक्‍व फुक्‍कं दय्‌कादीम्‍ह ला परमेश्वर हे खः।
HEB.3.5	परमेश्वरयागु छेँय्‌ मोशा विश्वास याये बहःम्‍ह च्‍यः थें जुल। अले परमेश्वरं लिपा धयादीगु खँयागु साक्षी वं हे बियावन। 
HEB.3.6	ख्रीष्‍ट धाःसा परमेश्वरयागु छेँय्‌ अधिकार दुम्‍ह काय्‌ थें विश्वास याये बहःम्‍ह जुयादिल। झीसं आशा याना थें उत्‍थें साहस व भरोसा तयाच्‍वन धाःसा झीपिं हे परमेश्वरया छेँ जुइ।
HEB.3.7	पवित्र आत्‍मां थथे धयादीगु दु –
HEB.3.7	“थौं छिमिसं परमेश्वरयागु सः
HEB.3.7	ताल धाःसा,
HEB.3.8	छिमि तापाःबाज्‍यापिन्‍सं थें
HEB.3.8	छिमिसं वय्‌कःयात मभिंकाः
HEB.3.8	थःगु नुगः छाके मते।
HEB.3.8	मरुभूमिइ इमिसं
HEB.3.8	वय्‌कःयागु मन स्‍वल।
HEB.3.9	जिं पीदँ पीदँ तक
HEB.3.9	ततःधंगु अजूचायापुगु ज्‍या
HEB.3.9	याःगु खंक खंक नं
HEB.3.9	छिमि तापाःबाज्‍यापिन्‍सं
HEB.3.9	मरुभूमिइ जिगु मन स्‍वल।
HEB.3.10	अय्‌जूगुलिं तंम्‍वय्‌काः
HEB.3.10	जिं इमित थथे धया –
HEB.3.10	‘छिमिगु मन थाःगाः दइ मखु,
HEB.3.10	छिमिसं जिगु लँपु मसिल।’
HEB.3.11	अय्‌जूगुलिं जिं तमं पाफयाः
HEB.3.11	थथे धया –
HEB.3.11	‘छिमिसं गुबलें नं
HEB.3.11	जिं बीगु आराम काये
HEB.3.11	खनि मखु।’”
HEB.3.12	यःपिं दाजुकिजापिं, होश याना च्‍वँ। छिपिं सुं नं म्‍वाःम्‍ह परमेश्वरयात त्‍वःताः विश्वास मयाइपिं व जिद्दि जूपिं जुइ मते। 
HEB.3.13	“थौं” धयागु ई दतले छिमिसं थःथवय्‌ साहस बीगु याना च्‍वँ। मखुसा पापं यानाः छिमिगु नुगः तसकं छाइ। 
HEB.3.14	झीसं न्‍हापांनिसें लिपा तकं विश्वास थातं तयाच्‍वने फुसा झीपिं ख्रीष्‍ट नापं च्‍वने दइ। 
HEB.3.15	थथे धया तःगु हे दु –
HEB.3.15	“थौं छिमिसं परमेश्वरयागु सः
HEB.3.15	ताल धाःसा
HEB.3.15	छिमि तापाःबाज्‍यापिन्‍सं थें
HEB.3.15	छिमिसं वय्‌कःयात मभिंकाः
HEB.3.15	थःगु नुगः छाके मते।”
HEB.3.16	सुनां परमेश्वरयागु सः तायाः नं वय्‌कःयात हे मभिंकल? मोशां मिश्र देशं लिगना हःपिं मनूत हे, मखु ला? 
HEB.3.17	सु नाप परमेश्वर पीदँ तक तंम्‍वय्‌कादिल? पाप यानाः मरुभूमिइ सिना वंपिं नाप हे, मखु ला? 
HEB.3.18	थथे खँ मन्‍यंपिन्‍त हे परमेश्वरं “छिमिसं जिं बीगु आराम काये खनी मखु” धकाः पाफयादीगु, मखु ला?
HEB.3.19	परमेश्वरयात विश्वास मयाःगुलिं हे इपिं वय्‌कलं इमित बी धयादीगु देशय्‌ दुहां वने मखंगु खः।
HEB.4.1	थथे झासु लंके बियादी धकाः परमेश्वरं पाफयादीगु झीगु निंतिं नं खः। उकिं होश या, छिपिं मध्‍ये सुं नं झासु लने मखंकाः च्‍वने म्‍वाःले मा। 
HEB.4.2	तापाःबाज्‍यापिन्‍सं थें झीसं नं भिंगु खँ न्‍यना तयागु दु। भिंगु खँ न्‍यंसां इमित थुकिं छुं नं भिं मजुल, छाय्‌धाःसा इमिसं न्‍यंगु खँयात विश्वास मयाः। 
HEB.4.3	अय्‌नं झीसं परमेश्वरयात विश्वास याना च्‍वनागुलिं झीपिं वय्‌कः नाप च्‍वनाः आराम काये खनीतिनि। विश्वास मयाःपिन्‍त वय्‌कलं थथे धयादीगु दु –
HEB.4.3	“उकिं जिं तमं पाफयाः धया –
HEB.4.3	‘छिपिं जिगु झासु लनेगु थासय्‌
HEB.4.3	गुबलें दुहां वय्‌ फइ मखु।’”
HEB.4.3	संसारया सृष्‍टि याये धुंकूबलय्‌ निसें हे परमेश्वरया फुक्‍क ज्‍या सिधय्‌ धुंकूसां वय्‌कलं थथे धयादिल – 
HEB.4.4	धर्मशास्‍त्रय्‌ न्‍हय्‌न्‍हुखुन्‍हुया खँय्‌ थुकथं च्‍वया तःगु दु – “न्‍हय्‌न्‍हुखुन्‍हुया फुक्‍क ज्‍या सिधय्‌काः परमेश्वरं झासु लनादिल।”
HEB.4.5	थ्‍व हे खँ वय्‌कलं हानं झी तापाःबाज्‍यापिन्‍त थुकथं धयादिल – “छिपिं जिगु झासु लनेगु थासय्‌ गुबलें दुहां वये फइ मखु।”
HEB.4.6	दकलय्‌ न्‍हापालाक भिंगु खँ न्‍यंपिं मनूतय्‌सं परमेश्वरयात विश्वास मयाःगुलिं इमिसं झासु लने मखन। अय्‌नं गुलिसिनं धाःसा थुकथं झासु लने खनीतिनि। 
HEB.4.7	अय्‌जूगुलिं परमेश्वरं झीत हानं “थौं” धकाः मौका बियादीगु दु। दाऊदयापाखें नं वय्‌कलं थ्‍व हे खँ धाय्‌कादीगु खः –
HEB.4.7	“थौं छिमिसं परमेश्वरयागु सः
HEB.4.7	ताल धाःसा
HEB.4.7	छिपिं जिद्दि जुइ मते।”
HEB.4.8	यहोशूं इस्राएली मनूतय्‌त झासु लंके ब्‍यूगु जूसा वय्‌कलं हानं “मेगु दिनयागु” खँ धाय्‌कादी मखुगु।
HEB.4.9	अय्‌जूगुलिं परमेश्वरं विश्वासीतय्‌गु निंतिं झासु लनेगु ई बियादीगु दु। 
HEB.4.10	गथे सृष्‍टि यानादी धुंकाः वय्‌कलं झासु लनादिल, अथे हे झासु लने थ्‍याःम्‍ह मनुखं नं वय्‌कलं थें ज्‍या याये म्‍वायेक झासु लने खनी।
HEB.4.11	थथे जूगुलिं झीसं नं फक्‍व कुतः यानाः झासु लने थाय्‌ वनेगु स्‍वये माल। तापाःबाज्‍यापिन्‍सं वय्‌कःयात मानय्‌ मयाःगुलिं वय्‌कः नाप झासु लने मखन, उकिं झीसं नं इमिसं थें याये मज्‍यू।
HEB.4.12	परमेश्वरयागु वचन ज्‍या याना तुं च्‍वनिगु व जीवन बीगु खः। थ्‍व निखें धाः दुगु तरवार स्‍वयाः नं ज्‍वः, थ्‍वं दुने थ्‍यंक वनाः प्राण व आत्‍मायात छुतय्‌ यानाबी, साहाः व स्‍यःयात छुतय्‌ यानाबी। अले मनूतय्‌गु नुगलय्‌ च्‍वंगु खँ व इच्‍छायात ल्‍ययाः जाँचय्‌ याइ। 
HEB.4.13	परमेश्वरं मखंगु छुं हे मदु। सृष्‍टियागु फुक्‍क खँ वय्‌कलं खं। थ्‍व हे परमेश्वरयात झीसं थःथःगु ल्‍याःचाः बी माः।
HEB.4.14	स्‍वर्गय्‌ झायादीम्‍ह परमेश्वरया काय्‌ येशू हे झी दक्‍वसिबय्‌ तःधंम्‍ह पुजाहारी जूगुलिं झीसं मानय्‌ यानाः वयागु विश्वासयात अज्‍जं क्‍वात्तुकाच्‍वने माः। 
HEB.4.15	झी दकलय्‌ तःधंम्‍ह पुजाहारी झी बमलाइबलय्‌ छुं याये मफुम्‍ह मखु, बरु झीत थें वय्‌कःयात नं फुक्‍क खँय्‌ शैतानं जाँचय्‌ यात, अय्‌सां वय्‌कलं पाप यानामदी। 
HEB.4.16	अय्‌जूगुलिं झीपिं भचा हे मग्‍यासे परमेश्वरया सिंहासनया न्‍ह्यःने वने नु। अले वय्‌कलं झीत दया यानाः माःबलय्‌ माःकथं झीत ग्‍वाहालि यानादी।
HEB.5.1	परमेश्वर नापं स्‍वापु दुगु खँय्‌ मनूतय्‌पाखें इमिगु पापया निंतिं बलि बित व छाय्‌छी यायेत न्‍हापा न्‍हापा मनूतय्‌गु हे पुचलं दकलय्‌ तःधंम्‍ह पुजाहारी ल्‍यइगु खः। 
HEB.5.2	थज्‍याःम्‍ह पुजाहारीं थः नं बमलाःम्‍ह जूगुलिं मस्‍यूपिं व मखुगु लँय्‌ जुइपिं नाप नं क्‍वमिलु जुयाः खँ ल्‍हाये फइ। 
HEB.5.3	अय्‌जूगुलिं वं मेपिनिगु पापयागु निंतिं बलि बीबलय्‌ थःगु हे पापयागु निंतिं नं बलि बी माः।
HEB.5.4	सुं मनू थः थःम्‍हं दकलय्‌ तःधंम्‍ह पुजाहारी जुइ मखु। हारूनयात परमेश्वरं दकलय्‌ तःधंम्‍ह पुजाहारी यानादी थें तुं मेपिन्‍त नं वय्‌कलं हे दकलय्‌ तःधंम्‍ह पुजाहारी ल्‍ययादी।
HEB.5.5	अथे हे ख्रीष्‍ट नं थः थःम्‍हं तुं दकलय्‌ तःधंम्‍ह पुजाहारी जुयादीगु मखु, बरु परमेश्वरं हे वय्‌कःयात ल्‍ययाः थथे धयादिल –
HEB.5.5	“छ जिम्‍ह काय्‌ खः,
HEB.5.5	थौंनिसें जि छिमि बाः जुल।”
HEB.5.6	हानं मेथाय्‌ थथे च्‍वया तःगु दु –
HEB.5.6	“मल्‍कीसेदेक थें
HEB.5.6	छ न्ह्याबलेंया लागिं
HEB.5.6	पुजाहारी खः।”
HEB.5.7	संसारय्‌ दीबलय्‌ हे येशूं मिखाय्‌ ख्‍वबि हाय्‌काः थःत हानं म्‍वाका दीम्‍हय्‌सित बिन्‍ति व प्रार्थना यानादिल। वय्‌कः क्‍वमिलुम्‍ह जूगुलिं व बाःयात दुनुगलंनिसें मानय्‌ यानादीम्‍ह जूगुलिं वय्‌कःयागु बिन्‍ति व प्रार्थना परमेश्वरं न्‍यनादिल।
HEB.5.8	परमेश्वरया काय्‌ जुयाः नं वय्‌कलं थःम्‍हं स्‍यूगु दुःखकष्‍टं यानाः परमेश्वरयागु आज्ञा मानय्‌ यायेगु सय्‌कादिल। 
HEB.5.9	अले छकः फुक्‍क पूवंम्‍ह जुयादी धुंकाः वय्‌कः थःगु आज्ञा मानय्‌ याइपिन्‍त सदां दयाच्‍वनिगु मुक्ति बियादीम्‍ह जुयादिल। 
HEB.5.10	परमेश्वरं वय्‌कःयात मल्‍कीसेदेक थें दकलय्‌ तःधंम्‍ह पुजाहारी यानादिल।
HEB.5.11	थ्‍व खँय्‌ धाये मानिगु यक्‍व हे दु, अय्‌नं छिमिसं मथूगुलिं छिमित थुइकेत थाकु। 
HEB.5.12	आः ला छिपिं मेपिन्‍त स्‍यनिपिं जुइ माःगु खः। अय्‌नं परमेश्वरयागु खँय्‌ छुं हे मस्‍यूनिगुलिं छिमित मेपिन्‍सं स्‍यने माःथें च्‍वं नि। छिपिं दुधंगु नसा नये मफुनिपिं मांयागु दुरु त्‍वने मानिपिं थें जुयाच्‍वन। 
HEB.5.13	मांयागु दुरु जक त्‍वनाच्‍वनिम्‍ह ला अझं मचा हे तिनि जुइ। थज्‍याःम्‍हय्‌सिनं छु भिं, छु मभिं धकाः थुइके फइ मखु।
HEB.5.14	दुधंगु नसा ला तःधिकःपिनिगु निंतिं खः। इमिसं थःगु अनुभवं भिंगु छु खः, मभिंगु छु खः धकाः बांलाक ल्‍यये फइ।
HEB.6.1	अय्‌जूगुलिं ख्रीष्‍टयागु न्‍ह्यखँ जक सय्‌का च्‍वनेगु त्‍वःताः मेमेगु दुग्‍यंगु व ततःधंगु खँ नं सीके माः। मखुगु, मभिंगु व परमेश्वरयात मयःगु ज्‍याखँ यायेगु त्‍वःताः पश्‍चाताप यायेगु, वय्‌कःयात विश्वास यानाच्‍वनेगु, 
HEB.6.2	बप्‍तिस्‍मा कायेगु, छेनय्‌ ल्‍हाः तयाः प्रार्थना यायेगु, सीपिं हानं म्‍वाना वइगु, अले दकलय्‌ लिपा याइगु न्‍याययागु खँ जक झीसं लिसा लिसा कयाः स्‍यनाच्‍वने मजिल। 
HEB.6.3	परमेश्वरं झीत थुलिं अप्‍वः सय्‌के ब्‍यूसा झीसं सय्‌का वने।
HEB.6.4	छकः परमेश्वरयागु जः काये धुंकूपिं, स्‍वर्गयागु वरदान काये धुंकूपिं व पवित्र आत्‍मां जाये धुंकूपिन्‍त हानं पश्‍चाताप याके फइ मखु। 
HEB.6.5	थुकथं वय्‌कः नाप मिलय्‌ जुइ धुंकूगुलिं वय्‌कःयागु खँ भिं धकाः थुमिसं स्‍यू। परमेश्वरयागु राज्‍ययागु अजूचायापुगु शक्ति गय्‌ च्‍वं धकाः नं थुमिसं थुइके धुंकल। 
HEB.6.6	अय्‌नं हे थुमिसं वय्‌कःयात त्‍वःतावन धाःसा थुमित पश्‍चाताप याकाः हानं लितहये फइ मखु। छाय्‌धाःसा थुमिसं हानं छकः फुक्‍कसिया न्‍ह्यःने परमेश्वरया काय्‌यात क्रूसय्‌ यख्‍खानाः बेइज्‍जत याइ।
HEB.6.7	परमेश्वरं हे पृथ्‍वीइ वा वय्‌कादीगुलिं बुँज्‍या याइपिन्‍सं थःपिन्‍त माःगु अन्‍न सय्‌की। थुकथं इमिसं वय्‌कःयागु आशिष काइ। 
HEB.6.8	कं व घाँय्‌ जक बुया वल धाःसा व बुँ ज्‍यालगय्‌ जुइ मखु। उकी ला परमेश्वरयागु सराः लाइ, अले मि तइ।
HEB.6.9	यःपिं दाजुकिजापिं, जिमिसं थथे धयासां छिमिगु बारे थ्‍व स्‍वयाः भिंगु व मुक्तिनापं स्‍वापु दुगु खँयागु हे जिमिसं भरोसा कयागु दु। 
HEB.6.10	परमेश्वरं अन्‍याय यानादी मखु। छिमिसं यानाच्‍वंगु वय्‌कःयागु ज्‍या व वय्‌कःयात माया यानाच्‍वंगु खँ, अले दाजुकिजापिन्‍त ग्‍वाहालि याःगु व यानाच्‍वंगु खँ नं वय्‌कलं ल्‍वःमंकादी मखु। 
HEB.6.11	थुकथं हे छिमिसं मन तयाः लिपा तकं कुतः यानाच्‍वनी धकाः जिमिसं मनं तुनाच्‍वना। अले छिमिगु आशा नं पूवनी। 
HEB.6.12	छिपिं अल्‍छी जूगु जिमित मयः, बरु दुनुगलंनिसें परमेश्वरयात विश्वास याःपिं मनूतय्‌सं थें वय्‌कलं बी धयादीगु कायेत कुतः या।
HEB.6.13	परमेश्वरं अब्राहामयात बचं बियादीबलय्‌ थः स्‍वयाः तःधंम्‍ह सुं हे मदुगुलिं थःगु हे नामं थथे पाफयादिल –
HEB.6.14	“जिं छन्‍त आशिष बी,
HEB.6.14	अले छं सन्‍तान नं
HEB.6.14	यक्‍व दय्‌का बी।”
HEB.6.15	अब्राहाम हथाय्‌ मचासे पिया च्‍वंगुलिं परमेश्वरं बियादी धकाः बचं बियादीगु आशिष वयात दत।
HEB.6.16	मनूतय्‌सं थः स्‍वयाः तःधंम्‍हय्‌सिगु नामय्‌ पाफइ। अले थःगु द्वंबिद्वं नं भिंकी। 
HEB.6.17	परमेश्वरं बी धकाः धयादीपिं मनूतय्‌त थःम्‍हं बी धकाः धयादीगु खँ पाइ मखु धकाः नं पाफयादिल। 
HEB.6.18	थथे गुब्‍सं हिली मखुगु थ्‍व निता खं वय्‌कःपाखें बचय्‌ जुया च्‍वनापिं झीत नं झीसं आशा याना च्‍वनागु खँय्‌ बल्‍लाना च्‍वनेत साहस बी। 
HEB.6.19	थ्‍व हे आशाय्‌ झीपिं म्‍वानाच्‍वनागु दु। थ्‍व धात्‍थें व पक्‍का खः। अले थ्‍व देगलय्‌ च्‍वंगु पर्दाया दुने थ्‍यंकः थ्‍यं।
HEB.6.20	झीगु निंतिं येशू न्‍ह्यः हे मल्‍कीसेदेक थें सदांया लागि दकलय्‌ तःधंम्‍ह पुजाहारी जुयाः अन दुहां झाये धुंकल।
HEB.7.1	थ्‍व मल्‍कीसेदेक शालेमयाम्‍ह जुजु, अले दकलय्‌ तःधंम्‍ह परमेश्वरया पुजाहारी खः। लडाइँलय्‌ जुजुपिन्‍त त्‍याकाः लिहां वयाच्‍वंम्‍ह अब्राहामयात नापलानाः मल्‍कीसेदेकं आशिष बिल। 
HEB.7.2	अब्राहामं जुजुपिन्‍त त्‍याकाः हःगु सम्‍पत्तियागु झिब्‍वय्‌ छब्‍व मल्‍कीसेदेकयात बिल। मल्‍कीसेदेकया नांया अर्थ “धार्मिकताया जुजु” खः, अले शालेमयाम्‍ह जुजु जूगुलिं वयागु नांयागु अर्थ “शान्‍तिया जुजु” धकाः नं थुइकू।
HEB.7.3	वया मांबौ व तापाःबाज्‍यापिनिगु खँ गनं हे च्‍वयातःगु मदु। अले व सीगु व बूगु खँ नं गनं च्‍वयातःगु मदु। व परमेश्वरया काय्‌ थें सदांयात पुजाहारी जुयाच्‍वनी।
HEB.7.4	मल्‍कीसेदेक गुलि तःधंम्‍ह खः धकाः छिमिसं हे थुइके फु। झी तापाःबाज्‍या अब्राहामं नापं वयात थःम्‍हं लडाइँलय्‌ त्‍याकाः हःगु सम्‍पत्तियागु झिब्‍वय्‌ छब्‍व बिल। 
HEB.7.5	लेवीया पुजाहारी जुया च्‍वंपिं सन्‍तानं व्‍यवस्‍थाय्‌ च्‍वया तःथें थः हे इस्राएली दाजुकिजापिन्‍के इमिसं कमय्‌ याःगु झिब्‍वय्‌ छब्‍व कयाच्‍वन। लेवीया सन्‍तान व इस्राएलीत फुक्‍कं अब्राहामया हे सन्‍तान खः।
HEB.7.6	मल्‍कीसेदेकं लेवीया सन्‍तान मखुसां अब्राहामयाके झिब्‍वय्‌ छब्‍व सम्‍पत्ति काल। अले हानं परमेश्वरं बाचा चिनादीम्‍हय्‌सित हे आशिष बिल। 
HEB.7.7	तःधंम्‍हय्‌सिनं चिधंम्हय्‌सित आशिष बी धकाः ला सि हे स्‍यू।
HEB.7.8	छखे सीमानिपिं पुजाहारीतय्‌सं झिब्‍वय्‌ छब्‍व काल, मेखे गुबलें मसीम्‍ह धया तःम्‍ह मल्‍कीसेदेकं झिब्‍वय्‌ छब्‍व काल। 
HEB.7.9	थथे नं धाये फु – “झिब्‍वय्‌ छब्‍व काइम्‍ह लेवीं नं अब्राहामपाखें मल्‍कीसेदेकयात झिब्‍वय्‌ छब्‍व बिल।” 
HEB.7.10	छाय्‌धाःसा मल्‍कीसेदेकं अब्राहामयात नाप लाःबलय्‌ लेवी थः तापाःबाज्‍या अब्राहामयागु म्‍हय्‌ हे दु।
HEB.7.11	लेवी पुजाहारीतय्‌गु ज्‍यां हे झीपिं बचय्‌ जुइगु खःसा मेम्‍ह पुजाहारी छाय्‌ माल? थ्‍व मेम्‍ह पुजाहारी हारून थें मखु, बरु मल्‍कीसेदेक थें खः।
HEB.7.12	मेम्‍ह पुजाहारी हिलीबलय्‌ व्‍यवस्‍था नं हिले माः। 
HEB.7.13	थ्‍व धया च्‍वनागु मेगु हे कुलयाम्‍हय्‌सिया बारे खः। वय्‌कःया कुलयापिं सुनानं पुजाहारीया ज्‍या याःगु मदु। 
HEB.7.14	येशू ख्रीष्‍ट यहूदा कुलय्‌ बूम्‍ह खः धकाः ला फुक्‍कसिनं स्‍यू। मोशां पुजाहारीयागु खँ ल्‍हाःबलय्‌ यहूदा कुलयागु नां मकाः।
HEB.7.15	थ्‍व खँ आः झन बांलाक सी दइ – मल्‍कीसेदेक थें ज्‍याःम्‍ह मेम्‍ह पुजाहारी वये धुंकल। 
HEB.7.16	वय्‌कः व्‍यवस्‍थाकथं पुजाहारी जुयादीगु मखु, बरु सदां दयाच्‍वनिगु जीवनयागु शक्तिं जुयादीगु खः। 
HEB.7.17	धर्मशास्‍त्रय्‌ हे थथे च्‍वयातःगु दु –
HEB.7.17	“मल्‍कीसेदेक थें
HEB.7.17	छ नं न्‍ह्याबलेंया लागिं
HEB.7.17	पुजाहारी खः।”
HEB.7.18	न्‍हापायागु व्‍यवस्‍था ज्‍यालगय्‌ मजूगु जूगुलिं लिकया छ्वये धुंकल, 
HEB.7.19	छाय्‌धाःसा व्‍यवस्‍थां झीत छुं हे याये मफुत। आः धाःसा झीत वया सिबय्‌ भिंगु आशा बियादीगु दु। गुकिं झीत परमेश्वरया न्‍ह्यःने थ्‍यंकी।
HEB.7.20	परमेश्वरं मेपिन्‍त पाफयाः पुजाहारी यानादीगु मखु, तर वय्‌कःयात पाफयाः पुजाहारी यानादीगु खः। 
HEB.7.21	येशूयात वय्‌कलं पाफयादीगु खँ थुकथं च्‍वयातःगु दु –
HEB.7.21	“परमेश्वरं थःगु मन हिले मखु
HEB.7.21	धयाः थथे पाफयादिल –
HEB.7.21	‘छ सदांयात पुजाहारी जुइ।’”
HEB.7.22	थथे पाफयादीगुलिं येशू छगू भिंगु बाचायागु जमानी जुयादिल।
HEB.7.23	मेपिं पुजाहारी सिना वनिपिं जूगुलिं इमिसं सदां ज्‍या यानाच्‍वने मखन। अले इमिगु ल्‍याः नं यक्‍व दत। 
HEB.7.24	येशू धाःसा सदां म्‍वाना च्‍वनिम्‍ह जूगुलिं वय्‌कःया पुजाहारीया ज्‍या न्‍ह्याबलें दयाच्‍वनी। 
HEB.7.25	अय्‌जूगुलिं हे नं वय्‌कःयात विश्वास यानाः परमेश्वरया न्‍ह्यःने वइपिन्‍त वय्‌कलं आः हे सदांया निंतिं बचय्‌ यानादी फु, छाय्‌धाःसा इमिगु निंतिं वय्‌कलं परमेश्वरयात न्‍ह्याबलें बिन्‍ति याना च्‍वनादीगु दु।
HEB.7.26	झीत माला च्‍वंम्‍ह दकलय्‌ तःधंम्‍ह पुजाहारी येशू हे खः। वय्‌कः पवित्रम्‍ह व दोष मदुम्‍ह खः। वय्‌कःयात पापीतय्‌गु पुचलं अलग तयादीगु दु, अले स्‍वर्गय्‌ नं दकलय्‌ तःधंम्‍ह यानादीगु दु। 
HEB.7.27	वय्‌कलं मेपिं दकलय्‌ तःधंपिं पुजाहारीतय्‌सं थें न्‍हियान्‍हिथं थःगु व मेपिनिगु पापयागु निंतिं बलि बियाच्‍वने माःगु मदु, छाय्‌धाःसा थःत लः ल्‍हानादीबलय्‌ हे वय्‌कः सदांया निंतिं छकलं बलिदान जुइ धुंकल।
HEB.7.28	व्‍यवस्‍थां सिद्ध मजूपिं मनूतय्‌त दकलय्‌ तःधंम्‍ह पुजाहारी दय्‌कल। व्‍यवस्‍थाया लिपा वःगु परमेश्वरं पाफयादीगु बाचाय्‌ धाःसा वय्‌कःया काय्‌यात सदांया निंतिं सिद्धम्‍ह पुजाहारी यानादिल।
HEB.8.1	जिमिसं धया च्‍वनागु मूखँ थ्‍व हे खः – झीके स्‍वर्गय्‌ परमेश्वरया सिंहासनया जवपाखे च्‍वनादीम्‍ह दकलय्‌ तःधंम्‍ह पुजाहारी दी।
HEB.8.2	अन वय्‌कलं पवित्रगु थासय्‌ पुजाहारी जुयाः सेवा यानादी। थ्‍व थाय्‌ मनूतय्‌सं दय्‌कूगु मखु, परमेश्वरं हे दय्‌कादीगु खः।
HEB.8.3	तःधंपिं पुजाहारीत फुक्‍कं परमेश्वरयात बी हःगु छायेत व बलि बीत तया तःपिं खः। अय्‌जूगुलिं झी दकलय्‌ तःधंम्‍ह पुजाहारीं नं छुं न छुं ला छाये हे माल। 
HEB.8.4	वय्‌कः थ्‍व संसारय्‌ च्‍वनादीगु जूसा पुजाहारी जुयादी मखुगु, छाय्‌धाःसा व्‍यवस्‍थाय्‌ च्‍वया तःथें छाय्‌छी याइपिं पुजाहारीत ला थन द हे दु। 
HEB.8.5	इमिसं पुजाहारी जुयाः थन याइगु ज्‍या ला स्‍वर्गय्‌ जूगु ज्‍याखँया किपालु जक खः। मोशायात नं वं पाल ग्‍वयेत्‍यंबलय्‌ परमेश्वरं थथे धयादीगु खः –
HEB.8.5	“जिं छन्‍त गुँच्‍वकाय्‌
HEB.8.5	क्‍यनागु नमूनाकथं
HEB.8.5	थ्‍व फुक्‍कं बांलाक दय्‌कि।”
HEB.8.6	येशूयात इपिं स्‍वयाः नं तसकं तःधंम्‍ह पुजाहारी दय्‌कादीगु खः। अथे हे परमेश्वर व मनूतय्‌गु दथुइ वय्‌कलं चिनादीगु न्‍हूगु बाचा नं न्‍हापायागु पुलांगु बाचा स्‍वयाः तःधं, छाय्‌धाःसा उकी अज्‍ज भिंगु खँया बचं बियातःगु दु।
HEB.8.7	न्‍हापायागु बाचाय्‌ द्वंगु मदुगु जूसा लिपायागु बाचा चिनादी माली मखुगु। 
HEB.8.8	परमेश्वरं इमिगु द्वंबिद्वंयात क्‍यनाः थथे धयादिल –
HEB.8.8	“इस्राएलयापिं व यहूदायापिंलिसे
HEB.8.8	जिं न्‍हूगु बाचा चीत्‍यनागु ई
HEB.8.8	वया च्‍वंगु दु।
HEB.8.9	इमि तापाःबाज्‍यापिन्‍त
HEB.8.9	मिश्र देशं लिगना हये धुंकाः
HEB.8.9	इपिंलिसे चिनागु थेंज्‍याःगु बाचा
HEB.8.9	थ्‍व मखु।
HEB.8.9	जिं चिनागु बाचायात
HEB.8.9	इमिसं च्‍यूताः मतःगुलिं नं
HEB.8.9	जिं इमित च्‍यूताः मयानागु खः।
HEB.8.10	जिं इस्राएलीतलिसे
HEB.8.10	चीत्‍यनागु बाचा थुकथं खः –
HEB.8.10	‘जिं थःगु नियम इमिगु मनय्‌
HEB.8.10	थ्‍यंक तया बी,
HEB.8.10	अले इमिगु नुगलय्‌ नं च्‍वया बी।
HEB.8.10	अले जि इमि परमेश्वर जुइ
HEB.8.10	व इपिं जिम्‍ह मनूत जुइ।’
HEB.8.11	‘प्रभुयात म्‍हसीकी’ धकाः
HEB.8.11	इमिसं थः जःलाखःलापिन्‍त
HEB.8.11	व दाजुकिजापिन्‍त नं
HEB.8.11	स्‍यना जुइ माली मखु,
HEB.8.11	छाय्‌धाःसा
HEB.8.11	चिधिकःपिन्‍संनिसें कयाः
HEB.8.11	तःधिकःपिन्‍सं तकं
HEB.8.11	जितः म्‍हसी।
HEB.8.12	इमिसं याःगु मभिंगु
HEB.8.12	बांमलाःगु ज्‍याखँ
HEB.8.12	फुक्‍कं जिं क्षमा यानाबी,
HEB.8.12	अले इमिगु पाप नं
HEB.8.12	जिं लुमंके मखु।”
HEB.8.13	न्‍हूगु बाचा धयादीगुलिं हे परमेश्वरं न्‍हापायागु बाचायात पुलां यानादिल। पुलां जुया वंगु जुक्‍व मदया वनी।
HEB.9.1	न्‍हापायागु बाचाय्‌ नं परमेश्वरयात गथे यानाः सेवा यायेगु धयागु खँ च्‍वया तःगु खः। अबलय्‌ इमिसं पृथ्‍वीइ हे सेवा यायेगु थाय्‌ दय्‌कूगु खः। 
HEB.9.2	इमिसं पाल ग्‍वयाः निकू क्‍वथा दय्‌कल। न्‍हापांगु क्‍वथाय्‌ त्‍वाःदेवा, तेबिल व छायेहःगु मरि तयातःगु दइ। व थाय्‌यात पवित्रगु थाय्‌ धाइ।
HEB.9.3	निगूगु धकिंया दुने च्‍वंगु थाय्‌यात महा पवित्रगु थाय्‌ धाइ।
HEB.9.4	थन लुँयागु गुंगू थनेगु वेदी व लुं भुना तःगु बाचा चिनादीगु सनू दु। व सनू दुने लुँयागु थलय्‌ मन्‍न तया तःगु दु, अले चुलि ह्वया च्‍वंगु हारूनयागु तुतां छपु, व व्‍यवस्‍था च्‍वया तःगु ल्‍वहंपौ निपाः तयातःगु दु।
HEB.9.5	थ्‍व सनूया द्यःने परमेश्वर च्‍वनादीगु थाय्‌यात किकाः करूबतय्‌गु पपू चक्‍कंकाः तसकं बांलाक तया तःगु दु। थ्‍व फुक्‍क खँ छता छता दतले आः कना च्‍वनेत मलाः।
HEB.9.6	थ्‍व फुक्‍क थुकथं दय्‌काः पुजाहारीत न्‍हिं न्‍हिं पवित्रगु थासय्‌ सेवा यायेत वनी।
HEB.9.7	दुने च्‍वंगु महा पवित्रगु थासय्‌ दँय्‌ छकः दकलय्‌ तःधंम्‍ह पुजाहारी जक थःगु व मेपिनिगु मसिकं याःगु पापयागु निंतिं हि छायेत दुहां वनी।
HEB.9.8	न्‍हापांगु पाल दयाच्‍वंतले महा पवित्रगु थासय्‌ दुहां वनेगु लँ चाइ मखु धकाः पवित्र आत्‍मां क्‍यनादीगु दु।
HEB.9.9	थ्‍व ला आःयागु ईयात क्‍यनादीगु छगू नमुना जक खः। थुकिं थथे धाइ – परमेश्वरयात छाये हःगुलिं व बलि बीगुलिं सुयागुं नुगः यचुका बी फइ मखु। 
HEB.9.10	थथे नयेगु त्‍वनेगु व थी थीकथं म्‍वःल्‍हुइगु ला पिने क्‍यनेत जक खः। थज्‍याःगु थितिकुति न्‍हूगु बाचा चिना मदीतलेयात जक खः।
HEB.9.11	ख्रीष्‍ट ला थन दुगु फुक्‍क भिंगु खँया दकलय्‌ तःधंम्‍ह पुजाहारी जुयाः झायादीगु दु। वय्‌कः झन तःधंगु व सिद्धगु थासय्‌ दुहां झायादीगु दु। थ्‍व मनूतय्‌सं दय्‌कूगु मखु, अले सृष्‍टि याना तःगु थ्‍व संसारयागु नं मखु। 
HEB.9.12	वय्‌कः दुगुचा व द्वहंचातय्‌गु हि हाय्‌का मखु, बरु थःगु हे हि हाय्‌काः उद्धार बीम्‍ह जुयाः छकलं हे सदांयात महा पवित्रगु थासय्‌ दुहां झाःगु खः।
HEB.9.13	दुगुचा व द्वहंयागु हि, अले होमबलिइ छाःम्‍ह छसु हे मब्‍याःनिम्‍ह सायागु नौ ह्वलाः ला शुद्ध मजूम्‍ह मनूयात शुद्ध याइ धाःसा
HEB.9.14	म्‍वाःम्‍ह परमेश्वरयागु सेवा यायेत ख्रीष्‍टयागु हिं झन गुलि जक झीगु नुगः यचुक हुया बीगु जुइ? ख्रीष्‍टं पवित्र आत्‍मां जायाः खुन मदुम्‍ह बां जुयाः थःत हे परमेश्वरयात छायादिल।
HEB.9.15	परमेश्वरं बी धकाः धयादीगु सदां दयाच्‍वनिगु आशिष वय्‌कःया ल्‍यया तःपिं मनूतय्‌सं काये दयेमा धकाः थथे न्‍हूगु बाचा चिनाः ख्रीष्‍ट परमेश्वर व मनूतय्‌गु दथुइ च्‍वनादीगु खः। न्‍हापांगु बाचाय्‌ मनूतय्‌सं याःगु अपराधं आः छुत्‍कारा दइ, छाय्‌धाःसा थ्‍व हे ज्‍याया लागि वय्‌कः सिनादी धुंकल।
HEB.9.16	इच्‍छापत्रय्‌ च्‍वया तःथें याये न्‍ह्यः इच्‍छापत्र च्‍वया ब्‍यूम्‍ह मनू सी धुंकल धकाः दसि क्‍यने माः। 
HEB.9.17	इच्‍छापत्र च्‍वया ब्‍यूम्‍ह मनू म्‍वाना च्‍वँतले इच्‍छापत्र ज्‍यालगय्‌ जुइ मखु। च्‍वया ब्‍यूम्‍ह मनू सी धुंकाः तिनि ज्‍यालगय्‌ जुइ।
HEB.9.18	अय्‌जूगुलिं न्‍हापायागु बाचा नं हि छ्वाकाः हे चिनातःगु खः। 
HEB.9.19	मोशां व्‍यवस्‍थाय्‌ च्‍वया तःगु फुक्‍क आज्ञा ब्‍वना न्‍यंकूबलय्‌ दुगुचा व द्वहंचायागु हि ल्‍वाकछ्याना तःगु लः, हिसप घाँय्‌ व ह्याउँगु उनं व्‍यवस्‍थायागु सफुलिइ व मनूतय्‌त थथे धकाः हा यात – 
HEB.9.20	“परमेश्वरं छिमित आज्ञा बियादीगु बाचायागु हि थ्‍व हे खः।”
HEB.9.21	थथे हे मोशां पाल व सेवा यायेत छ्यले माःगु फुक्‍क थलबलय्‌ नं हिं हाहा यात।
HEB.9.22	धात्‍थें हे व्‍यवस्‍थायाकथं हिं फुक्‍कयात शुद्ध याइ, अले हि महाय्‌कं पाप क्षमा जुइ मखु।
HEB.9.23	स्‍वर्गयागु किपालु थें जक यानाः दय्‌का तःगु थ्‍व फुक्‍कयात थथे हिं शुद्ध याये हे माः। अथे हे स्‍वर्गय्‌ च्‍वंगुयात ला थ्‍व स्‍वयाः भिंगु बलिदानं शुद्ध याये माः।
HEB.9.24	ख्रीष्‍ट मनूतय्‌सं स्‍वर्गयागु किपालु थें जक यानाः दय्‌का तःगु महा पवित्रगु थाय्‌ दुने मखु, बरु झीगु निंतिं स्‍वर्गय्‌ हे परमेश्वरया न्‍ह्यःने झायादीगु दु। 
HEB.9.25	दकलय्‌ तःधंम्‍ह पुजाहारी दँय्‌दसं थःगु हि छायेत मखु, बलि बियाः हि छायेत परमेश्वरयागु न्‍ह्यःने वनी। ख्रीष्‍ट ला झाः झाः पतिं अथे थःगु हि छायेत झाया मदी। 
HEB.9.26	थथे झाः झाः पतिं झाये माःगु जूसा ला ख्रीष्‍टं संसारयागु सृष्‍टि जूसानिसें तःकः मछि दुःख सी मालिगु खः। तर वय्‌कः संसारयागु अन्‍त जुइ त्‍यय्‌काः आः सदांयात छकलं झायाः मनूतय्‌गु पाप हुया छ्वयेत थः हे बलिदान जुयादिल।
HEB.9.27	मनू छकः सी, अले सी धुंकाः वयागु न्‍याय जुइ। 
HEB.9.28	अथे हे तःम्‍हय्‌सिगु पाप हुया छ्वयेत ख्रीष्‍ट नं छकः सिनादिल। वय्‌कः निक्‍वः खुसि नं झाइ तिनि। उबलय्‌ वय्‌कः पाप हुया छ्वयेत मखु, बरु वय्‌कःयागु लँ स्‍वया च्‍वंपिन्‍त बचय्‌ यायेत झाइ।
HEB.10.1	व्‍यवस्‍था थः हे पूमवं, थ्‍व ला लिपा वइगु बांलाःगु खँया किपालु जक खः। अय्‌जूगुलिं दँय्‌दसं बलि बीवं मनूत परमेश्वरया न्‍ह्यःने शुद्ध जुइ फइ मखु। 
HEB.10.2	बलि बीवं शुद्ध जुइगु खःसा छाय्‌ हानं बलि बी माल? थुकिं शुद्ध जुइगु खःसा ला बलि बीगु ज्‍या दिके माःगु खः। थज्‍याःम्‍ह मनूयागु नुगलं वयात हानं पापी ठहरय्‌ मयाये माःगु खः।
HEB.10.3	थथे बलि बियाः ला झन जक हे दँय्‌दसं थःगु पाप लुमंके थें जुइ। 
HEB.10.4	द्वहंत व दुगुचातय्‌गु हिं गुब्‍सं पाप हुया छ्वये फइ मखु। 
HEB.10.5	उकिं हे ला खःनि, थ्‍व संसारय्‌ झाये धुंकाः ख्रीष्‍टं परमेश्वरयात थथे धयादीगु –
HEB.10.5	“बलि बीगु व छाय्‌छी यायेगु ज्‍यां
HEB.10.5	छि लय्‌मताः
HEB.10.5	अय्‌नं छिं जिगु निंतिं
HEB.10.5	छगू म्‍ह तयार यानादीगु दु।
HEB.10.6	छिं होम बलि व पाप बलि नं
HEB.10.6	यय्‌कामदी।
HEB.10.7	उकिं जिं धया –
HEB.10.7	‘जि वये धुन,
HEB.10.7	ब्‍यवस्‍थाय्‌ जिगु बारे
HEB.10.7	च्‍वया तःथें हे,
HEB.10.7	जि परमेश्वर!
HEB.10.7	छिगु इच्‍छा पूवंकेत
HEB.10.7	जि वये धुन।’”
HEB.10.8	न्‍हापां ला वय्‌कलं थथे धयादिल – “बलि बीगु व छाय्‌छी यायेगु ज्‍यां छि लय्‌मता। होम बलि व पाप बलि छिं यय्‌का मदी।” (गुगु व्‍यवस्‍थाय्‌ च्‍वया तःकथं याइगु खः) 
HEB.10.9	लिपा हानं थथे धयादिल – “स्‍वया दिसँ, छिगु इच्‍छा पूवंकेत जि वयाच्‍वनागु दु।” थथे ख्रीष्‍टं न्‍हापायागु बलि बीगु ज्‍या मदय्‌काः थः हे बलि जुयादिल। 
HEB.10.10	थुकथं वय्‌कलं परमेश्वरयागु इच्‍छा पूवंकादिल। सदांयात गाक्‍क छकलं थःत हे बलि बियाः वय्‌कलं झीगु पाप मदय्‌का छ्वयादिल।
HEB.10.11	फुक्‍क पुजाहारीत न्‍हियान्‍हिथं परमेश्वरया थाय्‌ बलि बीगु ज्‍या यानाच्‍वनी। अले इमिसं न्‍ह्याबलें छता हे बलि बियाच्‍वनी। थुकथं बलि बीगु ज्‍यां गुब्‍सं पाप हुया छ्वये फइ मखु।
HEB.10.12	ख्रीष्‍टं धाःसा पापयागु निंतिं सदांयात गाक्‍क छता हे जक बलि बियादिल। अले वय्‌कः परमेश्वरयागु जवय्‌ च्‍वनादीगु दु। 
HEB.10.13	परमेश्वरं वय्‌कःया शत्रुतय्‌त वय्‌कःयागु पालि तःले तया मदितले वय्‌कः अन हे पिया च्‍वनादी।
HEB.10.14	पापं शुद्ध जूपिन्‍त वय्‌कलं छगू हे बलिदानं सदांया लागि सिद्ध यानादिल।
HEB.10.15	थ्‍व हे खँय्‌ पवित्र आत्‍मां नं थथे धकाः साक्षी बियादीगु दु –
HEB.10.16	“परमप्रभुं धयादिल –
HEB.10.16	उबलय्‌ जिं इपिं नाप
HEB.10.16	चीत्‍यनागु बाचा थ्‍व हे खः –
HEB.10.16	जिं थःगु नियम इमिगु मनय्‌
HEB.10.16	थ्‍यंक तया बी,
HEB.10.16	अले इमिगु नुगलय्‌ नं च्‍वया बी।”
HEB.10.17	वय्‌कलं हानं धयादिल –
HEB.10.17	“जिं इमिगु पाप
HEB.10.17	व इमिसं याःगु मभिंगु ज्‍याखँ
HEB.10.17	हानं लुमंके मखुत।”
HEB.10.18	थुकथं पाप क्षमा जुइ धुंकाः पाप हुया छ्वयेत हानं बलि बी माःगु मन्‍त।
HEB.10.19	अय्‌जूगुलिं यःपिं दाजुकिजापिं, येशूयागु हिं यानाः महा पवित्रगु थासय्‌ वनेत झीत छुं पंगलः मन्‍त। 
HEB.10.20	पर्दां अथे धइगु वय्‌कःयागु म्‍हं झीत छपु न्‍हूगु व जीवन दुगु लँपु चाय्‌कादीगु दु। 
HEB.10.21	परमेश्वरया छेँय्‌ झी छम्‍ह तःधंम्‍ह पुजाहारी दीगुलिं 
HEB.10.22	पवित्रगु लखं म्‍ह शुद्ध यानाः बांमलाःगु व मभिंगु खँ मतिइ मतसे, नुगः यचुकाः व विश्वासय्‌ बल्‍लानाः झीपिं परमेश्वरया न्‍ह्यःने वने नु।
HEB.10.23	थःपिन्‍सं यानागु आशायात झीसं बल्‍लाका च्‍वने माः, छाय्‌धाःसा झीत बचं बियादीम्‍ह विश्वास याये बहःम्‍ह खः। 
HEB.10.24	झीसं थःथवय्‌ माया यायेगु व भिंगु ज्‍या यायेगु मनय्‌ तये माः। 
HEB.10.25	गुम्‍हं गुम्‍हय्‌सिगु संगतिइ मवनेगु बानि दु, झीसं धाःसा फुक्‍क विश्वासीत छथाय्‌ मुनेगु त्‍वःते मज्‍यू। अज्‍ज ला प्रभु झायादीगु दिन न्‍ह्यःने वयेत्‍यंगु दु धकाः सीकाः थःथवय्‌ साहस बीगु याये माः।
HEB.10.26	सत्‍य छु खः धयागु सी धुंकाः नं झीसं पाप याना जुल धाःसा झीगु पाप हुया छ्वयेगु गुगुं बलिदान हे दइ मखुत। 
HEB.10.27	थुकिया पलेसा पाप याःम्‍हय्‌सिनं परमेश्वरयागु सजाँय फये माली। व सजाँयया मिं परमेश्वरया विरोधीतय्‌त भस्‍म यानाबी।
HEB.10.28	मोशायागु व्‍यवस्‍था मानय्‌ मयाइम्‍ह मनूयात निम्‍ह स्‍वम्‍ह मनुखं साक्षी बिल धाःसा दया मतसे स्‍याना छ्वइ धाःसा
HEB.10.29	परमेश्वरया काय्‌यात पालि तःले च्‍वंगु धू ताय्‌कीपिन्‍त, थःत पवित्र याःगु बाचायागु हियात अशुद्ध ताय्‌कीपिन्‍त व दया यानादीम्‍ह पवित्र आत्‍मायात हेस्‍याइपिन्‍त गुलि जक अप्‍वः सजाँय बी। छिमिसं हे बिचाः या।
HEB.10.30	“बदला कायेगु ज्‍या जिगु खः,
HEB.10.30	जिं हे बदला काये,”
HEB.10.30	धयादीम्‍हय्‌सित झीसं म्‍हस्‍यू। थथे नं धया तःगु दु –
HEB.10.30	“परमप्रभुं हे वय्‌कःया मनूतय्‌त
HEB.10.30	न्‍याय यानादी।”
HEB.10.31	म्‍वाःम्‍ह परमेश्वरया ल्‍हातिइ लायेगु तसकं ग्‍यानापुगु खँ खः।
HEB.10.32	न्‍हापायागु खँ छकः लुमंकि – भिंगु खँ न्‍यने धुंकाः व परमेश्वरयागु जः काये धुंकाः छिमित गुलि दुःखकष्‍ट जूवल। अय्‌नं छिमिसं विश्वास यायेगु मत्‍वःतू। 
HEB.10.33	ग्‍वःकः मछि ला छिमित फुक्‍कसिगु न्‍ह्यःने बेइज्‍जत यात, अले हानं ग्‍वःकः ला थथे दुःख फये माःपिं लिसे जुइ माल। 
HEB.10.34	झ्‍यालखानाय्‌ लाःपिन्‍त छिमिसं दया माया यानाः ग्‍वाहालि यात, अले हानं छिमिगु सम्‍पत्ति लुतय्‌ याना काःसां छिपिं लय्‌ताया हे च्‍वन, छाय्‌धाःसा छिमिके सदां दयाच्‍वनिगु दक्‍वसिबय्‌ तःधंगु सम्‍पत्ति दु धकाः छिमिसं स्‍यू।
HEB.10.35	अय्‌जूगुलिं छिमिसं साहस यायेगु त्‍वःते मते। छिमिसं थुकियागु तःधंगु इनाम काये खनीतिनि। 
HEB.10.36	परमेश्वरयात यःगु ज्‍या यायेत व वय्‌कलं बियादी धकाः धयादीगु कायेत छिमिसं नुगः क्‍वात्तुका च्‍वँ। 
HEB.10.37	धर्मशास्‍त्रय्‌ च्‍वया तःगु दु –
HEB.10.37	“आः झाइम्‍ह मनू झाया हे दी,
HEB.10.37	लिबाकादी मखु।
HEB.10.38	जिम्‍ह धर्मी मनू धाःसा
HEB.10.38	विश्वासं हे म्‍वाइ।
HEB.10.38	सुनानं जितः त्‍वःता वन धाःसा
HEB.10.38	जिं वयात यय्‌के मखु।”
HEB.10.39	झीपिं अथे विश्वासं लिचिलाः स्‍यना वनिपिं मनूत मखु, बरु विश्वासं म्‍वाका तःपिं खः।
HEB.11.1	आशा यानागु खँ दइ धकाः ढुक्‍क जुइगु व मखंगु खँ धात्‍थें दु धकाः धायेगु हे विश्वास खः। 
HEB.11.2	विश्वासं यानाः हे न्‍हापायापिं मनूतय्‌त परमेश्वरं यय्‌कादिल।
HEB.11.3	विश्वासं हे झीसं सीके फु, परमेश्वरं उजं बियादीगुलिं संसारयागु सृष्‍टि जुल, अले थुकथं खने मदुगुलिं खने दया वल।
HEB.11.4	विश्वास यानाः हे हाबिलं परमेश्वरयात कयिनयागु स्‍वयाः भिंगु बलि छाल। विश्वास यानाः हे व परमेश्वरया न्‍ह्यःने ठीक ठहरय्‌ जुल। अले वं छाःगु नं परमेश्वरं यय्‌कादिल। विश्वास यानाः हे हाबिल सीधुंकूसां झीपिं लिसे नवाना च्‍वंगु दु।
HEB.11.5	विश्वास यानाः हे हनोकयात मसिकं स्‍वर्गय्‌ थत यंकल। परमेश्वरं हे थत यंकादीगुलिं वयात सुनानं लुइके मफुत। वयात थत यंके न्‍ह्यः वं परमेश्वरयात लय्‌ताय्‌कूगु खः।
HEB.11.6	विश्वास मयाय्‌कं परमेश्वरयात लय्‌ताय्‌के फइ मखु। वय्‌कःया थाय्‌ वइम्‍ह मनुखं परमेश्वर दि, अले वय्‌कःयात मालिपिन्‍त वय्‌कलं इनाम बियादी धकाः विश्वास याये हे माः।
HEB.11.7	विश्वास यानाः हे नोआं परमेश्वरयागु खँ न्‍यन। परमेश्वरं वयात गुब्‍सं मखंनिगु, लिपा जुइतिनिगु खँ धयादीगु खः। परमेश्वरं धयादी थें वं सिँयागु तःग्‍वःगु जहाज दय्‌कल। अले उकी हे च्‍वनाः वं थः जहानपिन्‍त बचय्‌ यात। थुकथं विश्वास यानाः वं संसारं द्वंकूगु खँ क्‍यनाबिल, अले व थः परमेश्वरया न्‍ह्यःने ठीक ठहरय्‌ जुल।
HEB.11.8	विश्वास यानाः हे अब्राहामं परमेश्वरयागु खँ न्‍यन। परमेश्वरं वयात सःताः थःम्‍हं बी धकाः धयादीगु देशय्‌ हुँ धकाः उजं बियादिल। गन वनेगु धकाः मसिकं हे वं थःगु देश त्‍वःतावन।
HEB.11.9	विश्वासं हे अब्राहाम परमेश्वरं बियादी धकाः धयादीगु देशय्‌ वन, अले अन परदेशी थें जुयाः पाल ग्‍वयाः च्‍वन। अथे हे वया काय्‌ इसहाक, अले छय्‌ याकूब नं परमेश्वरं बियादी धकाः धयादीगुलिं पाल ग्‍वयाः च्‍वंच्‍वन।
HEB.11.10	अब्राहाम ला सदां दयाच्‍वनिगु जगय्‌ परमेश्वरं हे दय्‌कादीगु शहरय्‌ च्‍वनेत पिया च्‍वंम्‍ह खः।
HEB.11.11	विश्वास यानाः हे बुह्रा जुइ धुंकाः नं अब्राहाम अबु जुइ फत। बाचा चिनादीम्‍ह परमेश्वरयात विश्वास याःगुलिं बुह्रि जुइ धुंकूसां साराया प्‍वाथय्‌ दत।
HEB.11.12	थुकथं सीत्‍यःम्‍ह बुह्राम्‍ह अब्राहाम पाखें आकाशय्‌ च्‍वंगु नगु थें यक्‍व, अले फिसलय्‌ च्‍वंगु फि थें ल्‍याः खाय्‌ मफय्‌क सन्‍तान दत।
HEB.11.13	इपिं फुक्‍कं विश्वास जक यानाः परमेश्वरं बी धकाः धयादीगु काये मखंकं सिना वन। अथेसां परमेश्वरं बी धकाः धयादीगु खँय्‌ इमिसं विश्वास याः। इमिसं थःपिन्‍त पृथ्‍वीया लँजुवाःत जक ताय्‌कल।
HEB.11.14	थथे धया जुइपिन्‍सं थःगु देश माला च्‍वंगु दु धकाः सी दु। 
HEB.11.15	इमिसं थःपिन्‍सं त्‍वःता वंगु देश लुमंकूगु जूसा इपिं हानं व हे देशय्‌ लिहां वने दइगु खः। 
HEB.11.16	तर इमिसं व स्‍वयाः भिंगु व बांलाःगु स्‍वर्गयागु देशय्‌ वनेगु मनंतुना च्‍वंगु दु। उकिं परमेश्वरं नं थःत इमि परमेश्वर खः धकाः धयादीत लज्‍या चायामदी, छाय्‌धाःसा वय्‌कलं इमिगु निंतिं छगू शहर हे दय्‌कादीगु दु।
HEB.11.17	अब्राहामयात जाँचय्‌ याःबलय्‌ वं विश्वास यानाः थः हे काय्‌ इसहाकयात बलि बीत स्‍वत। परमेश्वरं बियादी धकाः धयादीगु खँय्‌ विश्वास यानाः हे वं थः याकः काय्‌यात बलि बीत्‍यंगु खः।
HEB.11.18	थ्‍वयागु हे बारे परमेश्वरं वयात थथे धयादिल – “इसहाकयापाखें हे छं सन्‍तान दयावइ।”
HEB.11.19	परमेश्वरं सीम्‍ह मनूयात हानं म्‍वाकादी फु धकाः अब्राहामं विश्वास यानाः थथे इसहाकयात बलि बीत्‍यंगु खः। उकिं अब्राहामयात ला छगूकथं इसहाक सिनाः म्‍वाना वःम्‍ह थें हे जुल।
HEB.11.20	विश्वासं हे इसहाकं याकूब व एसावयात लिपा जुइतिनिगु खँयागु निंतिं आशिष बिया थकल।
HEB.11.21	विश्वासं हे याकूबं सीत्‍यय्‌काः तुतामं चुयाः परमेश्वरयात तःधंकाः योसेफया निम्‍ह काय्‌पिन्‍त आशिष बिया थकल।
HEB.11.22	विश्वासं हे योसेफं सीत्‍यय्‌काः इस्राएलीतय्‌त परमेश्वरं मिश्र देशं लिगना यंकादी धकाः धया थकल। अले थःगु सीम्‍हयात कनान देशय्‌ थुने यंकि धकाः नं धया थकल।
HEB.11.23	विश्वासं हे मोशा बूबलय्‌ बांलाःगुलिं वया मांबौपिन्‍सं जुजुयागु उजं खनाः मग्‍यासे मचायात बुयाः स्‍वला तक सुचुका तल।
HEB.11.24	विश्वासं हे मोशां तःधिकः जुइ धुंकाः फारोहया म्‍ह्याय्‌या काय्‌ मखु धकाः धाल।
HEB.11.25	पापय्‌ च्‍वनाः पलख मोजमज्‍जा यायेगु स्‍वयाः परमेश्वरया मनूत लिसे दुःखकष्‍ट फयेगु हे वं यय्‌कल। 
HEB.11.26	मिश्रयागु दक्‍व सम्‍पत्ति स्‍वयाः मुक्ति बीम्‍ह ख्रीष्‍टया निंतिं हेला याका जुइगु हे वं तःधं ताय्‌कल, छाय्‌धाःसा व परमेश्वरं बीगु सिरपाः कायेत पिया च्‍वंम्‍ह खः। 
HEB.11.27	विश्वासं हे जुजुयागु तं खनाः मग्‍यासे मोशां मिश्र देश त्‍वःता वन। अले खने मदुम्‍ह परमेश्वरयात खं थें च्‍वंक नुगः क्‍वात्तुकाच्‍वन।
HEB.11.28	दक्‍वसिबय्‌ न्‍हापां बूपिन्‍त स्‍याइम्‍हय्‌सिनं इस्राएलीतय्‌ न्‍हापा बूपिन्‍त मथीमा धकाः मोशां विश्वासं हे छुत्‍कारायागु नखः मानय्‌ यात, अले लुखाय्‌ हि छ्वाकल।
HEB.11.29	विश्वासं हे इस्राएलीत बँय्‌ न्‍यासि वने थें लाल समुद्र छिना वन। मिश्र देशय्‌ च्‍वंपिं नं अथे हे समुद्र छिनाः वंबलय्‌ दुनाः सित।
HEB.11.30	विश्वासं हे न्‍हय्‌न्‍हु तक चाः हुले धुंकाः यरीहोया पःखाः दुना वन।
HEB.11.31	विश्वासं हे राहाब धाःम्‍ह वेश्‍या परमेश्वरयात मानय्‌ मयाःपिं नाप सिना वने म्‍वाःल, छाय्‌धाःसा वं चिवा काय्‌के छ्वया हःपिं मनूतय्‌त लसकुस यात।
HEB.11.32	थुलिं अप्‍वः छु धाये? गिदोन, बाराक, शिमशोन, यिप्‍ता, दाऊद, शमूएल व अगमवक्तातय्‌गु खँ ल्‍हानाः ब्‍याइ मखु।
HEB.11.33	विश्वासं हे इमिसं देश देश त्‍याकाकाल। विश्वासं हे इमिसं बांलाक राज्‍य याना वन, अले विश्वासं हे परमेश्वरं बी धकाः धयादीगु काये खन। विश्वासं हे इमिसं सिंहतय्‌गु म्‍हुतुप्‍वाः तिकल।
HEB.11.34	ह्वाना ह्वाना च्‍याना च्‍वंगु मिं नं इमित छुं याये मफुत। तरवारं पालाः स्‍याये त्‍यंबलय्‌ नं इपिं बचय्‌ जुल। बमलाःपिं इपिं, आः तसकं बल्‍लाना वल। भचा मग्‍यासे ल्‍वानाः इमिसं पिनें वःपिं शत्रुतय्‌त बिसिका छ्वत।
HEB.11.35	विश्वासं हे मिसातय्‌सं सीपिं थः मनूतय्‌त म्‍वाना वःगु खन। मेपिन्‍सं नं गुब्‍सं सीम्‍वाय्‌क म्‍वाना वये दयेमा धकाः दुःखकष्‍ट फयाः हे सिना वन।
HEB.11.36	गुलिसिनं हेस्‍याकाः जुइ माल, गुलिसिनं कोर्रां दाय्‌के माल, अले गुलिसिनं चिकाः झ्‍यालखानाय्‌ कुंके माल।
HEB.11.37	अले गुलिसितं ल्‍वहँतं कय्‌काः स्‍यात, गुलिसितं निकू जुइक कःतिं फाया बिल, गुलिसितं तरवारं पालाः स्‍यात। अले गुलि मनूतय्‌सं ला फै व दुगुयागु छेंगूयागु वसः दय्‌काः पुना जुल। अले चीमि जुयाः, दुःखकष्‍ट सियाः, क्‍वत्‍यय्‌काः जुइ माल।
HEB.11.38	संसार इपिं च्‍वने बहःगु मजुल। इपिं मरुभूमिं मरुभूमिं, पहाडं पहाडं बिस्‍युं जुइ माल। अले गुफा गुफाय्‌, पाक्‍व पाक्‍वय्‌ सुलाः जुइ माल।
HEB.11.39	विश्वासं यानाः हे इमिसं थथे सह याये फुगु खः। अय्‌नं इमिसं परमेश्वरं बी धकाः धयादीगु काये मखं। 
HEB.11.40	परमेश्वरं झीत अज्‍ज भिंगु व बांलाःगु बियादीगु ग्‍वसाः ग्‍वयादीगु दु। झी नापं तुं इपिं नं सिद्ध जुइमा धकाः परमेश्वरं मनंतुनादीगु खः।
HEB.12.1	थुकथं झीसं झीगु प्‍यखें थुलि मछि विश्वासया साक्षीत खनाच्‍वनागु दु। अय्‌जूगुलिं झीपिं नं झीगु लँय्‌ वइगु न्‍ह्याथेंज्‍याःगु पंगः व तक्‍यंका तइगु पापयात चीकाः थ्‍यंकेमाःगु थासय्‌ थ्‍यंक हे वने धकाः ब्‍वाँय्‌ वने नु। 
HEB.12.2	अले झीगु विश्वास सुरु यानादीम्‍ह व क्‍वचाय्‌कादीम्‍ह येशूयात स्‍व, लिपायागु आनन्‍दया निंतिं वय्‌कः लज्‍या मचासे क्रूसया सास्‍ति फयादिल। वय्‌कः आः परमेश्वरया सिंहासनया जवय्‌ च्‍वनादीगु दु। 
HEB.12.3	पापी मनूतय्‌पाखें वय्‌कलं थुलिमछि दुःख गये यानाः सह यानादिल जुइ, व बिचाः या। उकिं छिपिं नं आशा त्‍वःताः लिचिले मते। 
HEB.12.4	छिमिसं आः तकं पापलिसे हि बाः वय्‌क ल्‍वाये माःगु मदुनि।
HEB.12.5	परमेश्वरं छिमित थः काय्‌यात थें अर्ती बियादीगु ल्‍वःमंके धुन ला?
HEB.12.5	“जि यःम्‍ह काय्‌,
HEB.12.5	परमप्रभुं न्‍वानादीगु खँयात
HEB.12.5	छिमिसं बकंफुस्‍लु
HEB.12.5	ताय्‌के मते।
HEB.12.5	परमप्रभुं ब्‍वः बिल धकाः
HEB.12.5	छिमिसं आशा त्‍वःते मते,
HEB.12.6	छाय्‌धाःसा परमप्रभुं
HEB.12.6	माया यानादीम्‍हय्‌सित
HEB.12.6	न्‍वाना नं दी।
HEB.12.6	थः काय्‌ यानादीपिन्‍त
HEB.12.6	वय्‌कलं सजाँय नं बियादी।”
HEB.12.7	परमेश्वरं न्‍वानादीगुलिं छिमिसं सह याये माः। वय्‌कलं छिमित काय्‌ थें यानादीगु दु। अबुं न्‍वाना मतःम्‍ह काय्‌ सु जक दइ? 
HEB.12.8	वय्‌कलं छिमित थथे न्‍वाना मदीगु जूसा छिपिं वय्‌कःया काय्‌ जुइ मखु, बरु व्‍यभिचारं बूम्‍ह मचा थें जुइ। 
HEB.12.9	झीत बुइका तःम्‍ह अबुं न्‍वाःथें झीपिं च्‍वना, उकिं झीसं वय्‌कःयात मानय्‌ याना। छु झीसं झीत आत्‍माय्‌ बुइकादीम्‍ह बाःयागु खँ झन अप्‍वः न्‍यने म्‍वाः ला?
HEB.12.10	झी अबुपिन्‍सं थःत यःकथं झीत छुं ई तक जक न्‍वानादिल। परमेश्वर बाःनं ला झी हे भिनेमा, अले वय्‌कः थें पवित्र जुइमा धकाः न्‍वानादिल। 
HEB.12.11	झीत थथे न्‍वानादीबलय्‌ न्‍ह्याइपुसे ला च्‍वनी मखु, बरु दुःख जक जुइ। अथेसां लिपा तकं सह यानाच्‍वनिपिन्‍त शान्‍ति दइ, अले परमेश्वरया न्‍ह्यःने नं ठीक ठहरय्‌ जुइ।
HEB.12.12	अय्‌जूगुलिं त्‍यानुगु ल्‍हाः व बमलाःगु तुति बल्‍लाकि।
HEB.12.13	माथं वंगु लँय्‌ जु। बमलाःगु तुति खुत्‍यां मकायेमा, बरु लनेमा।
HEB.12.14	फुक्‍क लिसे मिलय्‌ जुया च्‍वनेगु व पवित्र जुया च्‍वनेगु कुतः या। पवित्र मजुइकं सुनानं प्रभुयात खनी मखु। 
HEB.12.15	होश या, सुनानं परमेश्वरयागु दया माया काये मखंकाः च्‍वने म्‍वाःले मा। मखुसा, बिख मां नुगलय्‌ हा कयाः छिमित स्‍यंकाबी।
HEB.12.16	सुनानं व्‍यभिचार याये मते। अले एसाव थें परमेश्वरयात मानय्‌ मयाइम्‍ह जुइ मते। छछाःया निंतिं एसावं थःगु हक नं मिल।
HEB.12.17	छिमिसं सि हे स्‍यू, लिपा वं थः अबुयाके आशिष फ्‍वंबलय्‌ काये मखन। वं थःम्‍हं म्‍यूगु हक ख्‍वलं नं लिफ्‍याना काये मफुत।
HEB.12.18	छिपिं परमेश्वरयाथाय्‌ वनेगु थी फइगु सीनै पर्वतय्‌ वये थें मखु। इस्राएलीत धाःसा मित्‍याः पिहां वया च्‍वंगु सीनै पर्वतय्‌ वःगु खः। अन हाकुगु सुपाचं त्‍वपुया तःगु व ग्‍वःफय्‌ वयाः खिउँसे च्‍वनाच्‍वंगु खः। 
HEB.12.19	अन इमिसं तुरही पुया हःगु सः व परमेश्वरं नवानादीगु सः ताल। वय्‌कःयागु सलं तसकं ग्‍यानाः इमिसं आः हानं छसः हे नवाना मदीमा धकाः बिन्‍ति यात।
HEB.12.20	“थ्‍व पर्वतयात पशुतय्‌सं जक थ्‍यूसां ल्‍वहँतं कय्‌काः स्‍याना ब्‍यु” धकाः उजं बियादीगुलिं इपिं झन तसकं ग्‍यात।
HEB.12.21	उबलय्‌ तसकं ग्‍यानापुसे च्‍वंगुलिं मोशां नापं थथे धाल – “जि ला ग्‍यानाः थर थर हे खात।”
HEB.12.22	छिपिं ला म्‍वाःम्‍ह परमेश्वरयागु स्‍वर्गयागु शहर यरूशलेम, सियोन पर्वतय्‌ वःगु दु। अन द्वलंद्वः स्‍वर्गदूतत लय्‌ लय्‌ तातां मुना च्‍वंगु दु। 
HEB.12.23	अन स्‍वर्गय्‌ नां च्‍वया तःपिं, परमेश्वरया दकलय्‌ तःधिकम्‍ह काय्‌यात विश्वास याना च्‍वंपिनिगु पुचलय्‌ छिपिं दुथ्‍याःगु दु। फुक्‍क मनूतय्‌त न्‍याय यानादीम्‍ह परमेश्वर दीथाय्‌ छिपिं वःगु दु। अन धर्मी मनूया सिद्ध जुइ धुंकूपिं आत्‍मात नं दु। 
HEB.12.24	छिपिं न्‍हूगु बाचा चिनाः परमेश्वर व मनूतय्‌ दथुइ च्‍वनादीम्‍ह येशूयाथाय्‌ व बदलाया लागि हालाच्‍वंगु हाबिलया हिया पलेसा क्षमाया निंतिं नवाइगु हाःहाः याःगु हिया थासय्‌ वःगु दु।
HEB.12.25	होश या, छिपिंलिसे नवानादीम्‍हय्‌सिगु खँ मन्‍यंसे च्‍वने मते। थ्‍व संसारय्‌ च्‍वनाः परमेश्वरयागु खँ न्‍यंकीम्‍हय्‌सिगु खँ मन्‍यंपिन्‍त ला मल्‍यंकू धासेंलि स्‍वर्गं हे नवानादीम्‍ह पाखे फस्‍वया जुइपिन्‍त जक ल्‍यंकी ला?
HEB.12.26	उबलय्‌ वय्‌कःयागु सलं पृथ्‍वी हे लिगि लिगि सन। वय्‌कलं आः थ्‍व बचं बियादीगु दु –
HEB.12.26	“पृथ्‍वी जक मखु,
HEB.12.26	जिं आः छकः हानं
HEB.12.26	आकाशयात नापं
HEB.12.26	संका बी।”
HEB.12.27	थन “आः छकः हानं” धयागु सृष्‍टि याना तःगुयात संकेगु व मदय्‌केगु धकाः धाःगु खः। अथे खःसा मसनिगु जक ल्‍यनी।
HEB.12.28	अय्‌जूगुलिं संके हे फइ मखुगु राज्‍यय्‌ दुथ्‍याकादीगुलिं झीसं परमेश्वरयात सुभाय्‌ बियाः वय्‌कःयात यइपुक तःधंकाः सेवा याये माः। 
HEB.12.29	झीम्‍ह परमेश्वर भस्‍म याना छ्वइम्‍ह मि खः।
HEB.13.1	दाजुकिजापिं, थःथवय्‌ माया यायेगु त्‍वःते मते। 
HEB.13.2	पाहां वःपिन्‍त दुकाय्‌त थाकुचाय्‌ मते। थथे यानाः गुलिसिनं सि हे मस्‍युसे स्‍वर्गदूततय्‌त दुकाःगु दु।
HEB.13.3	थःत नं कुना तःगु थें हे ताय्‌काः कुना तःपिनिगु च्‍यूताः ति। दुःख सिया च्‍वंपिन्‍त थःम्‍हं हे दुःख सियाच्‍वना थें च्‍वंक लुमंकेगु या।
HEB.13.4	ब्याहायात सकसिनं तःधंके माः। निम्‍हतिपूया दथुइ थः थवय्‌ विश्वास दये माः, छाय्‌धाःसा व्‍यभिचार याइपिन्‍त व ब्‍याहा याये धुंकाः नं मेपिं नाप जुयाः स्‍यनिपिन्‍त परमेश्वरं न्‍याय यानादी।
HEB.13.5	धिबायागु लोभं तापाक च्‍वँ। थःके गुलि दु उलिं हे लुधंका च्‍वँ। परमेश्वरं धयादीगु दु –
HEB.13.5	“जिं छिमित गुबलें
HEB.13.5	त्‍वःते मखु,
HEB.13.5	जिं छिमित गुबलें
HEB.13.5	ल्‍वःमंके नं मखु।”
HEB.13.6	अय्‌जूगुलिं झीसं संका मयासे धाये फु –
HEB.13.6	“प्रभु जितः ग्‍वाहालि
HEB.13.6	यानादीम्‍ह खः।
HEB.13.6	जितः ग्‍याये माःगु मदु।
HEB.13.6	मनूतय्‌सं जितः
HEB.13.6	छुं हे याये फइ मखु।”
HEB.13.7	छिमित परमेश्वरयागु वचन स्‍यनिपिं गुरूतय्‌त लुमंकि। इपिं गुकथं म्‍वानाच्‍वन, व स्‍वयाः छिमिसं नं इमिसं थें हे विश्वास यायेगु या।
HEB.13.8	येशू ख्रीष्‍ट म्‍हिगः नं थौं नं अले सदां उथें हे जुयादी। 
HEB.13.9	थी थी कथंया अजूचायापुगु स्‍यनातःगु खं छिमित मखुगु लँय्‌ यंके मफयेमा। नयेत्‍वनेगुलिं मखु, बरु परमेश्वरयागु दया मायां थःगु मनयात बल्‍लाकि, छाय्‌धाःसा नयेत्‍वनेगुलिइ जक जुया च्‍वंपिन्‍त गुब्‍सं भिं जूगु मदु।
HEB.13.10	झीगु छगू वेदी दु, गुकी छायेहःगु बलिपाखें पवित्र पालय्‌ ज्‍या याइपिं पुजाहारीतय्‌सं नये मज्‍यू। 
HEB.13.11	दकलय्‌ तःधंम्‍ह पुजाहारीं महा पवित्रगु थासय्‌ बलियागु हि छाये यनी। अले बांयागु म्‍ह जक छाउनीं पिने यनाः उनाछ्वइ।
HEB.13.12	अथे हे येशूयात नं शहरयागु ध्‍वाखां पिने यंकाः स्‍यात। वय्‌कलं थःगु हिं मनूतय्‌गु पाप हुया छ्वयेत थथे याकादिल। 
HEB.13.13	अय्‌जूगुलिं झीपिं नं वय्‌कःया निंतिं हेला फयाः ध्‍वाखां पिने वय्‌कःयाथाय्‌ वने नु। 
HEB.13.14	झीगु निंतिं थन सदां दयाच्‍वनिगु शहर मदु। झीपिं ला लिपा वइगु शहरयागु लँ स्‍वया च्‍वनापिं खः।
HEB.13.15	अय्‌जूगुलिं झीसं सदां ख्रीष्‍टया नामय्‌ परमेश्वरयात तःधंके माः। थ्‍व झीगु म्‍हुतुं वय्‌कःयात छायेगु बलि खः। 
HEB.13.16	मेपिन्‍त भिंका जुइगु व ग्‍वाहालि यायेगु ल्‍वःमंके मते। थज्‍याःगुलिं हे परमेश्वर लय्‌तायादी।
HEB.13.17	छिमिसं मण्‍डलीया थकालिपिनिगु खँ न्‍यँ, अले इमिसं धाःथें च्‍वँ, छाय्‌धाःसा इमिसं थःगु ज्‍याया ल्‍याःचाः परमेश्वरयात क्‍यनेमाःगुलिं छिमित बांलाक हेरचाह याना तइ। इमित थःगु ज्‍या लसतां याके ब्‍यु, इमित नुगलय्‌ स्‍याके मते। मखुसा छिमित हे बांलाइ मखु।
HEB.13.18	जिमिगु निंतिं प्रार्थना याना हे च्‍वँ। जिमित विश्वास दु, जिमिगु नुगः यचुसे च्‍वँ, छाय्‌धाःसा जिमित बांलाःगु ज्‍या जक याये मास्‍ति वः। 
HEB.13.19	जि छिमिथाय्‌ याकनं वये फयेमा धकाः छिमिसं जिगु निंतिं दुनुगलंनिसें प्रार्थना याना च्‍वँ।
HEB.13.20	परमेश्वरं तःधंम्‍ह फैजवाः
HEB.13.20	झी प्रभु येशूयात सीम्‍हं
HEB.13.20	हानं म्‍वाकादीगु दु।
HEB.13.20	अले वय्‌कःयागु हे हिं
HEB.13.20	शान्‍ति बीम्‍ह परमेश्वरं
HEB.13.20	झीपिं लिसे सदांया निंतिं
HEB.13.20	बाचा चिनादीगु दु।
HEB.13.21	थ्‍व हे परमेश्वरं छिमित
HEB.13.21	वय्‌कःयात लय्‌ताय्‌केत
HEB.13.21	माक्‍व भिंगु बांलाःगु
HEB.13.21	फुक्‍कं बियादीमा।
HEB.13.21	थुकथं येशू ख्रीष्‍ट पाखें
HEB.13.21	झीपिं वय्‌कःयात यय्‌क
HEB.13.21	म्‍वानाच्‍वने फयेमा।
HEB.13.21	वय्‌कः सदां तःधना च्‍वनेमा।
HEB.13.21	आमेन।
HEB.13.22	यःपिं दाजुकिजापिं, चिचाहाकय्‌क जूसां जिं छिमित च्‍वयागु थ्‍व अर्ती छिमिसं बांलाक न्‍यना का।
HEB.13.23	झी किजा तिमोथीयात त्‍वःताहःगु खँ जिं छिमित सीके बियाच्‍वना। व थन याकनं वल धाःसा जि वयात ब्‍वनाः आम्‍कन वये।
HEB.13.24	छिमि थकालिपिन्‍त व आम्‍कन च्‍वंपिं फुक्‍क विश्वासीतय्‌त ज्‍वजलपा धया ब्‍यु। इटालियाय्‌ च्‍वंपिं विश्वासीतय्‌सं नं छिमित ज्‍वजलपा धया हःगु दु।
HEB.13.25	छिपिं फुक्‍कसितं परमेश्वरं दया माया यानादीमा। आमेन।
JAS.1.1	परमेश्वर व प्रभु येशू ख्रीष्‍टया दास याकूबयापाखें सारा संसारय्‌ न्‍यंक वनाच्‍वंपिं इस्राएलीतय्‌गु झिंनिगू कुलयापिं मनूतय्‌त ज्‍वजलपा।
JAS.1.2	दाजुकिजापिं, छिमित न्‍ह्यागु कथंया दुःखकष्‍ट जू वसां लय्‌ ताया च्‍वँ। 
JAS.1.3	छाय्‌धाःसा छिमिगु विश्वास जाँचय्‌ यात धाःसा झन जक छिमिगु विश्वास बल्‍लाइ। 
JAS.1.4	थुकथं विश्वास बल्‍लाकाः छिमिसं भरोसा तयाच्‍वनेगु त्‍वःते मते। अले जक छिपिं बल्‍लाइ, छुं नं मगाः मजुइक सिद्ध जुइ।
JAS.1.5	छिपिं सुयातं बुद्धि माःसा परमेश्वरयाके फ्‍वँ, अले वय्‌कलं वयात माक्‍व बुद्धि बियादी। वय्‌कलं फुक्‍कसित माक्‍व बुद्धि बियादी, छाय्‌धाःसा वय्‌कः सुयातं छुं बीत नुगः मस्‍याः। 
JAS.1.6	छिमिसं वय्‌कःयाके फ्‍वनेबलय्‌ वय्‌कलं बियादी धकाः विश्वास याये माः। परमेश्वरं बियादी ला बियामदी ला धकाः मनय्‌ संका तये मज्‍यू। मनय्‌ संका तयाः फ्‍वनिपिं मनूत फसं उखे थुखे याःगु समुद्रया लःद्वम्‍बः थें जुइ। 
JAS.1.7	अथे मनय्‌ संका तया जुइम्‍ह मनूयात परमेश्वरं छुं हे बियादी मखु। 
JAS.1.8	थथे दोमन जूम्‍ह मनूयागु ज्‍याखँ थातय्‌ लाइ मखु।
JAS.1.9	संसारय्‌ चिधंम्‍ह मनुखं परमेश्वरया न्‍ह्यःने तःधं जुइ दुगुलिइ छ्यं धस्‍वाकी। 
JAS.1.10	अथे हे तःमिम्‍ह मनू नं चीमि जुइ माःगुलिइ लय्‌ता छाय्‌धाःसा व झ्‍वाः जुयावनिगु ख्‍यलय्‌ च्‍वंगु स्वां थें खः। 
JAS.1.11	निभालं यानाः घाँय्‌ फुक्‍कं गना वनी, स्‍वां झ्‍वाः जुयाः हाया वनी। अले छतिं बांलाइ मखु। उकथं हे तःमिम्‍ह मनू नं छन्‍हु सिना वनी।
JAS.1.12	दुःखकष्‍ट जुयाच्‍वंबलय्‌ नं परमेश्वरयाके भरोसा तया च्वंम्ह मनू धन्‍यम्‍ह खः। अथे दुःखकष्‍ट सी धुंकाः वयात परमेश्वरं वय्‌कःयात माया याःपिन्‍त बी धकाः धयादीगु जीवनयागु श्रीपेच बियादी। 
JAS.1.13	छुं गथे जुयाः सुं मनू जाँचय्‌ लात धाःसा व मनुखं “परमेश्वरं जितः जाँचय्‌ यात” धकाः धाये मते। छाय्‌धाःसा मभिंगु खं परमेश्वरयात जाँचय्‌ याये फइ मखु, अले परमेश्वरं नं सुयातं स्‍यंकेत जाँचय्‌ लाकादी मखु। 
JAS.1.14	तर मनूयागु दुनुगलंनिसें हे मभिंगु बिचाः बुया वइ, अले मभिंगु ज्‍या याये मास्‍ति वयाः जाँचय्‌ लाइ। 
JAS.1.15	उकिं वयागु मतिइ बुया वःगु मभिंगु बिचाः बल्‍लाना वयाः वं पाप याइ। थथे वं पाप याना हे च्‍वन धाःसा व मनू सी धुंकाः नरकय्‌ वनी।
JAS.1.16	यःपिं दाजुकिजापिं, थःम्‍हं थःत धोखा बी मते। 
JAS.1.17	फुक्‍क भिंगु भिंगु व सिद्धगु वरदान च्‍वं, आकाशय्‌ च्‍वंगु फुक्‍क जः सृष्‍टि यानादीम्‍ह परमेश्वरपाखें वःगु खः। परमेश्वर गुबलें हिली मखु, वय्‌कः हिलिगु किचः थें नं मखु। 
JAS.1.18	वय्‌कलं सृष्‍टि यानादीगु मध्य न्हापांगु फल झीपिं जुइ फयेमा धकाः सत्‍य वचनपाखें झीत थःम्हं ल्ययादीगु खः।
JAS.1.19	यःपिं दाजुकिजापिं, थ्‍व खँ ल्‍वःमंके मते – न्‍यनेगुलिइ चंख जु। बिचाः यानाः जक नवा, अप्‍वः तं पिकाये मते। 
JAS.1.20	परमेश्वरया न्‍ह्यःने धर्मी जुया च्‍वनेत तं पिकया जुइ मज्‍यू। 
JAS.1.21	मभिंगु बांमलाःगु ज्‍याखँ त्‍वःता छ्व। छिमित स्‍यना तःगु परमेश्वरयागु वचनयात दुनुगलय्‌ तया ति। थ्‍व हे वचनं छिमित पाप याके मब्‍युसे पापं बचय्‌ याना तये फु।
JAS.1.22	वचनयात न्‍यनेगु जक मखु, मानय्‌ नं यायेगु या। थःम्‍हं थःत धोखा बी मते। 
JAS.1.23	वचन न्‍यं थें मयाइम्‍ह मनू न्‍हाय्‌कनय्‌ थःगु ख्‍वाः स्‍वइम्‍ह थें जुइ। 
JAS.1.24	थज्‍याःम्‍ह मनुखं थःगु ख्‍वाः न्‍हाय्‌कनय्‌ स्‍वतले खनी। अले हानं थःगु ख्‍वाः गय्‌ च्‍वं धयागु खँ ल्‍वःमंका तुं छ्वइ। 
JAS.1.25	सुनां मुक्ति बीगु सिद्धगु परमेश्वरयागु व्‍यवस्‍था ब्‍वनाः थुइकाः अथे हे याइ, अले ल्‍वःमंकी मखु, व हे धन्‍यम्‍ह खः। वं याःगु फुक्‍क ज्‍याय्‌ परमेश्वरं आशिष बियादी।
JAS.1.26	धर्मीम्‍ह धकाः धया जुइम्‍ह मनुखं न्‍ह्यःने लाःथें नवाना जुइ मज्‍यू। न्‍ह्यःने लाःथें नवाना जुइम्‍ह मनुखं परमेश्वरयात मानय्‌ याना जूगु सितिं वनी। अले हानं थुकथं याना जूम्‍ह मनुखं थःम्‍हं थःत थगय्‌ याइ। 
JAS.1.27	परमेश्वर बाःयात यःगु भिंगु बांलाःगु धर्म ला मांबौ मदुपिं मस्‍तय्‌त व भाःत मदुपिं मिसातय्‌त दुःख जुइबलय्‌ ग्‍वाहालि यायेगु, अले थ्‍व संसारय्‌ मभिंगु ज्‍याखँ मयासे पवित्र जुया च्‍वनेगु खः।
JAS.2.1	दाजुकिजापिं, छिपिं दकलय्‌ तःधंम्‍ह झी प्रभु येशू ख्रीष्‍टयात विश्वास याःपिं जुया नं छाय्‌ ख्‍वाः स्‍वयाः व्यवहार यायेगु यानागु?
JAS.2.2	सुं छम्‍ह मनू लुँयागु अंगू न्‍ह्यानाः बांलाःगु वसतं पुनाः मण्‍डलीइ वल, अथे हे सुं छम्‍ह चीमिम्‍ह मनू नं भ्‍वाथःगु वसतं पुनाः वल धाय्‌का। 
JAS.2.3	छिमिसं बांलाक वसतं पुना वःम्‍ह मनूयात मानय्‌ यानाः “झासँ, थन दिसँ,” अले चीमिम्‍ह मनूयात हेपय्‌ यानाः “अन हे दना च्‍वँ, अथबाः बँय्‌ फ्‍यतुना च्‍वँ” धकाः 
JAS.2.4	धाल धाःसा छिमिसं ख्‍वाः स्‍वयाः ज्‍या याःगु जुइ। छिमिसं थथे ख्‍वाः स्‍वयाः ज्‍या यात धाःसा छिमित मभिंगु बिचाः तयाः न्‍याय याःगु द्वपं जुइ।
JAS.2.5	यःपिं दाजुकिजापिं, जिं धयागु खँ न्‍यँ – संसारय्‌ चीमिपिन्‍त हे परमेश्वरं विश्वासय्‌ तःमि यायेत व वय्‌कःयात माया याःपिन्‍त दुकाये धकाः धयादीगु राज्‍यय्‌ दुकायेत ल्‍ययादीगु मखु ला? 
JAS.2.6	तर छिमिसं ला चीमिपिन्‍त हे हेला यानाच्‍वन। छिमित त्‍यला तःपिं सु? तःमिपिं हे मखु ला? छिमित अदालतय्‌ यंकीपिं सु? तःमिपिं हे मखु ला? 
JAS.2.7	अले हानं छिमित सःतादीम्‍ह हने माःम्‍ह प्रभुयागु नां बेइज्‍जत यायेत स्‍वःपिं नं तःमिपिं हे मखु ला?
JAS.2.8	जःलाखःलातय्‌त नं थःत थें माया याये माः धकाः धर्मशास्‍त्रय्‌ च्‍वया तःगु परमेश्वरया राज्‍ययागु व्‍यवस्‍था छिमिसं मानय्‌ याना च्‍वंसा बां हे लात।
JAS.2.9	मनूतय्‌गु ख्‍वाः स्‍वयाः ज्‍या यात धाःसा छिमिसं पाप याःगु जुइ। अले छिमित व्‍यवस्‍था मानय्‌ मयाःपिं धकाः दोषी ठहरय्‌ याइ।
JAS.2.10	व्‍यवस्‍थाय्‌ च्‍वंगु दक्‍व फुक्‍क मानय्‌ यानाः नं छगू जक द्वंकल धाःसां व मनुखं व्‍यवस्‍था हे मानय्‌ मयाःगुति जुइ। 
JAS.2.11	“व्‍यभिचार याये मते” धकाः धयादीम्‍हय्‌सिनं हे “मनूतय्‌त स्‍याये मते” नं धयादीगु दु। सुनानं व्‍यभिचार मयाः तर मनू स्‍यात धाःसा वं व्‍यवस्‍था मानय्‌ मयाःगु जुइ, अले व पापी जुइ।
JAS.2.12	अय्‌जूगुलिं पापं छुतय्‌ याइगु व्‍यवस्‍थां न्‍याय काये खंपिं मनूतय्‌सं थें नवायेगु व ज्‍या यायेगु या। 
JAS.2.13	छाय्‌धाःसा परमेश्वरं न्‍याय यानादीबलय्‌ दया माया मदुम्‍ह मनूयात दया माया यानादी मखु। दया माया दुपिं मनूतय्‌त दया माया हे क्‍यनादी।
JAS.2.14	यःपिं दाजुकिजापिं, ख्रीष्‍टयात विश्वास यानाच्‍वनागु दु धकाः धया जुइम्‍ह मनुखं ज्‍या याना मक्‍यंसा, वं विश्वास याना जूगु छु ज्‍यालगय्‌ जुल? थज्‍याःगु विश्वासं वयागु उद्धार जुइ फइ ला? 
JAS.2.15	पुनेत वसः मदुपिं, नयेमखंपिं दाजुकिजापिं व तताकेहेँपिं छिमिथाय्‌ दु धाय्‌का। 
JAS.2.16	“परमेश्वरं छिमित आशिष बियादीमा, अले बांलाक नया तिया जु” धकाः जक धयाः छिमिसं इमित माःगु नसा वसः बिया मछ्वल धाःसा छिमिगु विश्वास छु ज्‍यालगय्‌ जुल?
JAS.2.17	विश्वास याना थें ज्‍या नं याना क्‍यने मफुसा वयागु विश्वास सीगु विश्वास जुइ।
JAS.2.18	सुनानं थथे धाये फु – “छंके विश्वास दु, जिके ज्‍या दु।” छं छुं हे मयासे विश्वास याना धकाः जितः क्‍यने फु ला? तर जिं ज्‍यां हे जिगु विश्वास क्‍यने।
JAS.2.19	परमेश्वर छम्‍ह हे जक दु धकाः छं विश्वास याना च्‍वंसा, बां हे लात। भूत आत्‍मां नं थथे वय्‌कः छम्‍ह हे जक दु धकाः विश्वास याः, अले वय्‌कः खनाः ग्‍याः।
JAS.2.20	अय्‌ मूर्ख, ख्रीष्‍टयात विश्वास याना जू थें ज्‍या याना मक्‍यनिम्‍ह मनुखं वय्‌कःयात विश्वास याःगु सितिं वनी धकाः छन्‍त क्‍यना बी माल ला?
JAS.2.21	झी तापाःबाज्‍या अब्राहाम गथे जुयाः धर्मी जुल, छं स्‍यू ला? थः काय्‌ इसहाकयात वेदीइ छाये त्‍यंगुलिं हे मखु ला, व धर्मी जूगु?
JAS.2.22	छं गथे थुइके मफुगु? अब्राहामं विश्वास याः थें ज्‍या नं याना क्‍यन। वं याःगु ज्‍यां हे ला खःनि, वयागु विश्वास सिद्ध जूगु। 
JAS.2.23	थुकथं धर्मशास्‍त्रय्‌ च्‍वया तःगु थ्‍व खँ पूवन – “अब्राहामं परमेश्वरयात अथे विश्वास याःगुलिं हे वयात धर्मीम्‍ह मनू धकाः धयादिल।” “अब्राहाम जिम्‍ह पासा खः” धकाः परमेश्वरं हे धयादिल।
JAS.2.24	विश्वास जक याना जुयां धर्मी जुइ मखु धकाः ला थुकिं हे सी दतनि। अय्‌जूगुलिं धर्मी जुइत विश्वास यायेगुया नापं ज्‍या नं यानाः क्‍यने माः।
JAS.2.25	अथे हे राहाब धाःम्‍ह छम्‍ह मिसा वेश्‍या नं देशयागु फुक्‍क खँ सीकेत वःपिं यहूदी मनूतय्‌त बाय्‌ बियाः बिसिके छ्वःगुलिं हे ला खःनि धर्मी जूगु।
JAS.2.26	गथे प्राण मन्‍त धायेवं मनू सी, अथे हे ज्‍या याना मक्‍यंसा विश्वास नं सी।
JAS.3.1	यःपिं दाजुकिजापिं, अप्‍वः गुरू जुयाः जुइ मते। गुरू जुया जूपिन्‍त परमेश्वरं मेपिन्‍त स्‍वयाः कडा जुइक न्‍याय यानादी।
JAS.3.2	झी फुक्‍कसिनं अप्‍वः यानाः द्वंके यः। मद्वंकुसे नवाये फुम्‍ह मनू हे जक सिद्धम्‍ह जुइ। थज्‍याःम्‍ह मनुखं जक थःगु म्हयात लके हने फइ।
JAS.3.3	झीसं थःगु खँ मानय्‌ याकेत सलयागु म्‍हुतुइ लगाम तया बी, अले झीसं सलयात यःयःथाय्‌ यंके फइ। 
JAS.3.4	अथे हे फसं न्‍ह्याना च्‍वंगु ततःधंगु लःजहाजयात नं छगू चिचाधंगु कर्ण जक संकाः नं जहाच चलये याइम्हय्‌सिनं थः यःथाय्‌ यंके फु। 
JAS.3.5	झीगु मे नं अथे हे खः। थ्‍व मे चिपु जूसां थ्‍वं ततःधंगु खँ ल्‍हानाः फुइँ याइ।
JAS.3.5	अले हानं छकुचा मिं यानाः ततःधंगु गुँ च्‍याना वने यः। 
JAS.3.6	मे नं मि थें खः। थ्‍व झीगु म्‍हया मेमेगु म्‍हब्‍व स्‍वयाः मभिंगु म्‍हब्‍व खः। थ्‍वं झीगु म्‍ह छम्‍हं स्‍यंका बी। अले नरकयागु मि कयाः झीगु जीवनयात हे छ्वय्‌का बी।
JAS.3.7	मनूतय्‌सं फुक्‍कसित तहलगय्‌ याये फु। इमिसं गुँइ च्‍वंपिं पशुतय्‌त, झंगःतय्‌त, घिस्रय्‌ जुया जुइपिं जन्‍तुतय्‌त, अले समुद्रय्‌ च्‍वंपिं जीवजन्‍तुतय्‌त तकं तहलगय्‌ याये फु। 
JAS.3.8	मेयात धाःसा सुनानं थौं तक लके याये मफुनि। थ्‍व तसकं मभिं, थ्‍वयात लके याये थाकु, अले थ्‍व बिखं जायाच्‍वनि। 
JAS.3.9	थुकिं हे झीसं प्रभु परमेश्वर बाःयात सुवाः बीगु, अले थुकिं हे परमेश्वर थें च्‍वंक दय्‌का तःपिं मनूतय्‌त सराः बीगु खः। 
JAS.3.10	व हे छप्‍वाः म्‍हुतुं सुवाः नं बीगु, अले सराः नं बीगु याइ। यःपिं दाजुकिजापिं, थथे छता याये मते। 
JAS.3.11	छगू हे बुंगाःचाय्‌ साःगु नं खायुगु नं लः बुया वइ मखु। 
JAS.3.12	दाजुकिजापिं, यःमरिमाय्‌ भद्राक्ष सइ ला? अले दाखमाय्‌ यःमरि सइ ला? चिसवाः वःगु बुंगाःचाय्‌ साःगु लः बुया वइ मखु।
JAS.3.13	छिमिथाय्‌ परमेश्वरयागु वचन स्‍यने फुम्‍ह सुं बुद्धि दुम्‍ह मनू दु धयागु जूसा वं तःधं मजुसे बांलाःगु चालचलनयाम्‍ह जुयाः बांलाक ज्‍या यानाः क्‍यँ। 
JAS.3.14	तर छिपिं नुगः मुइकाः स्‍वार्थी जुयाः तःधंछुया जुइ मते। थुकथं छिमिसं फताहा खँ ल्‍हानाः परमेश्वरयागु सत्‍ययात त्‍वपुइत स्‍वये मते। 
JAS.3.15	थज्‍याःगु बुद्धि परमेश्वरपाखें वःगु मखु। थज्‍याःगु बुद्धि ला संसारं ब्‍यूगु, अले शैतानपाखें वःगु खः। 
JAS.3.16	गन नुगः मुइकीपिं थः यःथें याना जुइपिं मनूत दइ, अन कच कच जक जुइ, अले मभिंगु न्‍ह्यागुं ज्‍या जुइ।
JAS.3.17	परमेश्वरपाखें दुगु बुद्धि पवित्र, शान्‍ति बीगु, क्‍वमिलु जुइगु, मिजासं जाःगु, दया दुगु व भिंगु फल बीगु जुइ। थ्‍व ख्‍वाः स्‍वयाः ज्‍या मयाइगु व दुग्‍यंगु जुइ। 
JAS.3.18	शान्‍ति बीम्‍हय्‌सिनं मिलय्‌ यायेगु ज्‍यां भिंगु फल सय्‌की।
JAS.4.1	छिमिगु दथुइ ल्‍वापु ख्‍यापु गनं वल? मोजमज्‍जा याना जुइगु बिचारं यानाः थथे जूगु मखु ला? थ्‍व इच्‍छा छिमिगु हे नुगलय्‌ च्‍वंगु खः। 
JAS.4.2	छिमिसं थःत यःगु चिजबिजया निंतिं मनू स्‍यायेत तकं लिफः स्‍वइ मखु। छिमिसं थःके मदुगु चिजबिजया लोभ याना जुइ, अले ल्‍वाना जूसां कायेत स्‍वइ। छिमित माःगु चिजबिज छिमित दइ मखु, छाय्‌धाःसा छिमिसं परमेश्वरयाके मफ्‍वं। 
JAS.4.3	छिमिगु मति हे मभिं, उकिं फ्‍वंसां छिमित बियादी मखु, छाय्‌धाःसा छिमिसं मोजमज्‍जा याना जुइत फ्‍वनी।
JAS.4.4	हे विश्वास त्‍वःतूपिं मनूत, संसारयात माया याइपिं परमेश्वरया शत्रु खः धकाः छिमिसं मस्‍यू ला? संसार नाप मिलय्‌ जुइपिन्‍सं परमेश्वरयात शत्रु याइ। 
JAS.4.5	परमेश्वरं झीत बियादीगु आत्‍मायात जक यय्‌क च्‍वना च्‍वने माः धकाः धर्मशास्‍त्रय्‌ च्‍वया तःगु खः। 
JAS.4.6	परमेश्वरं अज्‍ज यक्‍व दया माया यानादी। धर्मशास्‍त्रय्‌ थथे च्‍वया तःगु दु –
JAS.4.6	“परमेश्वरयात तःधंछुया जुइपिं मनूत मयः।
JAS.4.6	चिधंछुया जुइपिं मनूतय्‌त धाःसा
JAS.4.6	वय्‌कलं यक्‍व दया माया यानादी।”
JAS.4.7	उकिं छिमिसं वय्‌कलं धयादीगु खँ मानय्‌ याना च्‍वँ। शैतानं धाःगु खँ मानय्‌ याये मते, अले वं छिमित थी फइ मखु। 
JAS.4.8	परमेश्वरया लिक्‍क वा, अले वय्‌कः नं छिमि लिक्‍क झायादी। हे पापीत, छिमिसं थःगु ल्‍हाः सिला छ्व। हे दोमन याना जुइपिं, छिमिसं थःगु नुगःयात शुद्ध या। 
JAS.4.9	छिपिं नुगः मछिंकाः ख्‍व, पिच्याना हा। छिमिगु न्‍हिगु सः ख्वः सलय्‌ हिला वनेमा, अले छिमिगु लसता दुःखय्‌ हिला वनेमा। 
JAS.4.10	परमेश्वरया न्‍ह्यःने चिधं जु। अले जक छिमित वय्‌कलं तःधंकादी।
JAS.4.11	दाजुकिजापिं, सुयात नं मभिंकाः खँ ल्‍हाः जुइ मते। सुं विश्वासी दाजुकिजायात सुनानं मभिंकाः खँ ल्‍हात धाःसां, न्‍याय यात धाःसां, व मनुखं परमेश्वरयागु व्‍यवस्‍थायात हेला याःगु जुइ, अथबाः न्‍याय याःगु जुइ। थुकथं छिमिसं परमेश्वरया व्‍यवस्‍थायात न्‍याय यात धाःसा छिपिं वय्‌कःया व्‍यवस्‍था मानय्‌ याइपिं मखु बरु छिपिं ला न्‍याय याइपिं हे जुल। 
JAS.4.12	व्‍यवस्‍था बियादीम्‍ह व न्‍याय यानादीम्‍ह परमेश्वर जक खः। वय्‌कलं हे बचय्‌ याये नं फु, अले नाश याना छ्वये नं फु। उकिं कर्पिनिगु न्‍याय याइपिं छिपिं सु खः?
JAS.4.13	छिमिसं थथे मतिइ तया जुइ – “थौंसां कन्‍हय्‌सां जिपिं फल्‍नागु शहरय्‌ वनाः दछि ति च्‍वनाः ब्‍यापार यानाः धिबा कमय्‌ याना हये।”
JAS.4.14	कन्‍हय्‌ छु जुइ धकाः छिमिसं छुं नं मस्‍यू। छिमिगु जिन्‍दगी गबाय्‌त हे च्‍वनी धकाः? छिमिगु जिन्‍दगी खसु थें खः। छुं ई तक खने दइ, अले हानं तना वनी। 
JAS.4.15	छिमिसं अथे मतिइ मतसे, बरु थथे मतिइ तये माःगु खः – “प्रभुयात यःसा, झी म्‍वानाच्‍वन धाःसा झीसं थथे अथे याये।” 
JAS.4.16	तर छिमिसं तसकं तःधंछुयाः फुइँ यानाः खँ ल्‍हाना जुल। थथे फुइँ याना जुइगु बांमलाः।
JAS.4.17	अय्‌जूगुलिं सीक सीकं नं भिंगु ज्‍याखँ मयाइम्‍ह मनूयात पाप लाइ। 
JAS.5.1	हे तःमिपिं मनूत, जिगु खँ न्‍यँ – छिमित जू वये त्‍यंगु कष्‍ट खनाः नुगः दायाः ह्वाँय्‌ ह्वाँय्‌ ख्‍व। 
JAS.5.2	छिमिगु धनसम्‍पत्ति छु नं ज्‍यालगय्‌ मजुइ धुंकल। वसः नं फ्‍वसा ह्वयाः किलं नये धुंकल। 
JAS.5.3	छिमिगु लुँ वहलय्‌ फ्‍वसा ह्वये धुंकल। थथे फ्‍वसा ह्वःगु हे छिमिगु विरोधय्‌ साक्षी जुइ। उकिं मिं थें छिमिगु ला नइतिनि। संसार फुना वने त्‍यंबलय्‌ छिमिसं धनसम्‍पत्ति मुंकाच्‍वंगु दु।
JAS.5.4	छिमिसं बुँइ ज्‍या याःपिं मनूतय्‌त ज्‍याला हे मब्‍युसे तया तःगु दु। छिमिसं अन्‍याय यात धकाः व ज्‍यामित हालाच्‍वंगु दु। अन्‍याय जुल धकाः इपिं हालाच्‍वंगु सः दकलय्‌ तःधंम्‍ह व शक्ति दुम्‍ह प्रभु परमेश्वरं न्‍यनादीगु दु।
JAS.5.5	थ्‍व संसारय्‌ छिमिसं मोजमज्‍जा यानाच्‍वंगु दु। न्‍याय याइबलय्‌ सीगु दिनया लागि छिमिसं थःपिन्‍त ल्‍ह्वंका च्वन। 
JAS.5.6	भिंम्‍ह मनूयात छिमिसं मभिं धकाः स्‍याना छ्वत, अय्‌नं वं अथे याये मते धकाः मपं।
JAS.5.7	दाजुकिजापिं, प्रभु मझातले मन तया च्‍वँ। बालि लये दइगु आशां मनूतय्‌सं बालि पिनाः वा मवतले मन तयाः पिया च्‍वनी। 
JAS.5.8	छिमिसं नं अथे हे मन तया च्‍वँ, थःगु नुगःयात बल्‍लाका च्वँ छाय्‌धाःसा प्रभु याकनं हे झायादी।
JAS.5.9	दाजुकिजापिं, छिपिं थःथवय्‌ कच कच याना जुइ मते। अले जक परमेश्वरं छिमित भिंपिं मनूत खः धकाः सजाँय बियादी मखु। स्‍व, मनूतय्‌त न्‍याय यानादीम्‍ह प्रभु याकनं हे झायादीत्‍यंगु दु।
JAS.5.10	दाजुकिजापिं, वचन न्‍यंकेत प्रभुं छ्वया हयादीपिं अगमवक्तातय्‌गु खँ लुमंकि। इमित गुलि दुःखकष्‍ट जुल, अय्‌नं इमिसं सह यानाच्‍वन। 
JAS.5.11	इमिसं अथे सह याना च्‍वने फुगुलिं झीसं इमित “धन्‍य खः” धकाः धयाच्‍वना। अय्यूब धाःम्‍ह मनुखं नं गथे लिपा तक सह यानाच्‍वन, अले प्रभुं हे वयात यक्‍व लिधंसा बियादीगु खँ नं छिमिसं स्‍यू। प्रभुयागु दया माया तःधं।
JAS.5.12	दाजुकिजापिं, सुं नाप छुं कालबिल यायेत बाचा चिनेबलय्‌ छिमिसं स्‍वर्ग व पृथ्‍वी, अथबाः मेमेगु छुं नं नां कयाः पाफये मते। खःसा खः, अले मखुसा मखु जक धा। उकिं छिमित परमेश्वरं दोष बियादी मखु।
JAS.5.13	छिपिं मध्‍ये सुनानं दुःखकष्‍ट सियाच्‍वंगु दुसा वं प्रार्थना या। छिपिं मध्‍ये सुं मनू तसकं लय्‌ताःसा वं भजन हा। 
JAS.5.14	छिपिं मध्‍ये सुं मनू उसाँय्‌मदया च्‍वंसा वं मण्‍डलीया थकालिपिन्‍त सःता हयाः प्रभुयागु नामं चिकनं बुके बीकाः प्रार्थना या।
JAS.5.15	परमेश्वरयात क्‍वात्तुक विश्वास याना च्‍वंम्‍ह मनूयागु प्रार्थनां उसाँय्‌ मदया च्‍वंम्‍हय्‌सिगु ल्वय्‌ लंका बी। व मनुखं पाप हे याःगु जूसां वयात क्षमा यानादी।
JAS.5.16	अय्‌जूगुलिं छिमिसं थःपिन्‍सं यानागु पाप थःथवय्‌ स्वीकार या, अले छम्‍हं मेम्‍हय्‌सिगु निंतिं प्रार्थना या। अथे याःसा छिमिगु ल्‍वय्‌ लना वनी। धर्मीम्‍ह मनुखं याःगु प्रार्थना परमेश्वरं न्‍यनादी। 
JAS.5.17	एलिया नं ला झीपिं थें दुःखसुख फयाच्‍वंम्‍ह मनू खःनि। वा मवयेमा धकाः वं दुनुगलंनिसें प्रार्थना याःगुलिं धात्‍थें हे स्‍वदँ व खुला तक पृथ्‍वीइ वा मवल।
JAS.5.18	लिपा हानं वं प्रार्थना यात, अले वा वल, अले पृथ्‍वीइ अन्‍न सल।
JAS.5.19	दाजुकिजापिं, छिपिं मध्‍ये सुनानं परमेश्वरयात त्‍वःता वंम्‍ह मनूयात हानं लिगना हल धाःसा तसकं हे बांलाइ। 
JAS.5.20	थुकथं लिगना हःम्‍ह बांमलाःगु लँय्‌ वना च्‍वंम्‍ह मनूयात ला नरकं हे लित ब्‍वना हःगुति जुइ। अले छिमिसं यानाः वं याःगु फुक्‍क पाप नं परमेश्वरं क्षमा यानादी। थ्‍व खँ लुमंका ति।
1PE.1.1	पोन्‍टस, गलातिया, कापाडोकिया, एशिया व बिथिनियाय्‌ वनाः परदेशी जुया च्‍वंपिं परमेश्वरं ल्‍यया तःपिं मनूतय्‌त येशू ख्रीष्‍टया प्रेरित पत्रुसयागु ज्‍वजलपा। 
1PE.1.2	न्‍हापांनिसें ताःतुनादी थें वय्‌कलं धाःथें याइपिं यायेत पवित्र आत्‍मापाखें छिमित परमेश्वर बाःनं ल्‍ययादीगु खः। अले येशू ख्रीष्‍टयागु हिं शुद्ध यानाः छिमित वय्‌कःयात मानय्‌ याइपिं यानादीगु खः।
1PE.1.2	परमेश्वरयागु दया माया व शान्‍ति छिमित यक्‍व दये मा।
1PE.1.3	झी प्रभु येशू ख्रीष्‍टया बाः परमेश्वर न्‍ह्याबलें तःधने मा। वय्‌कलं झीत दया माया यानाः सी धुंकूम्‍ह येशू ख्रीष्‍टयात म्‍वाकाः झीत तसकं तःधंगु व म्‍वानाच्‍वंगु आशाया निंतिं न्‍हूगु जीवन बियादिल। 
1PE.1.4	परमेश्वरं वय्‌कःया मनूतय्‌त स्‍वर्गय्‌ गुबलें आशां मद्याइगु, न्‍हना मवनिगु, फुना मवनिगु सम्‍पत्ति तयादीगु दु। 
1PE.1.5	परमेश्वरयात छिमिसं क्‍वात्तुक विश्वास यानाच्‍वंगुलिं वय्‌कःयागु शक्तिं छिमित मुक्ति बियादी। दकलय्‌ लिपा थ्‍व मुक्ति छिमिगु न्‍ह्यःने खने दः वइ।
1PE.1.6	अय्‌जूगुलिं छिमिसं आः न्‍ह्याक्‍व दुःखकष्‍ट फये माःसां दिक्‍क चाये मते। लिपा ला छिपिं तसकं लय्‌ताय्‌ खनी। 
1PE.1.7	थुकिं ला झन जक छिमिगु विश्वास शुद्ध व भिं धकाः क्‍यनी। स्‍यना वनिगु लुँ ला मिइ तयाः जाँचय्‌ याना स्‍वइ। छिमिगु विश्वास ला लुँ स्‍वयाः यक्‍वं भिं। अय्‌जूगुलिं येशू ख्रीष्‍ट झायादीबलय्‌ छिमित नं तःधंकी, च्‍वय्‌ तइ, अले धन्‍यपिं धकाः धाइ।
1PE.1.8	वय्‌कःयात छिमिसं मखंनिसां माया यानाच्‍वंगु दु। आः नं वय्‌कःयात छिमिसं मखंनि, अय्‌नं छिमिसं विश्वास यानाच्‍वंगु दु। अले धयां मब्‍याक छिपिं लय्‌तायाच्‍वंगु दु। 
1PE.1.9	वय्‌कःयात विश्वास यानाच्‍वंगुलिं छिमिगु आत्‍मां मुक्ति काये खंगु दु।
1PE.1.10	छिमित दइगु थ्‍व हे मुक्तियागु खँ, न्‍हापायापिं अगमवक्तातय्‌सं मथुयाः थुइकेत यक्‍व हे कुतः यात। 
1PE.1.11	ख्रीष्‍टयागु आत्‍मां इमित ख्रीष्‍टं दुःखकष्‍ट फये माली, अले हानं तसकं तःधनी धकाः धाःगु खँ अगमवक्तातय्‌सं गुबलय्‌ व गुकथं जुइ धकाः सीकेत स्‍वःगु खः।
1PE.1.12	अले परमेश्वरं व अगमवक्तातय्‌त थ्‍व खँ इमिगु निंतिं जुइ मखु, लिपा छिमिगु निंतिं जुइ धकाः धयादिल। स्‍वर्गं छ्वया हःगु पवित्र आत्‍मापाखें भिंगु खँ न्‍यंकीपिन्‍सं छिमित आः न्‍यंकाच्‍वंगु खँयात स्‍वर्गदूततय्‌सं आः तकं थुइकेत स्‍वयाच्‍वंगु दु।
1PE.1.13	अथेजूगुलिं छिमिसं थःगु मन थातय्‌ लाकाः होश याना च्‍वँ। येशू ख्रीष्‍ट झायादीबलय्‌ बी तिनिगु परमेश्वरयागु आशिषय्‌ पूरा भरोसा तया च्‍वँ। 
1PE.1.14	वय्‌कलं धयादी थें च्‍वना च्‍वँ। न्‍हापा मस्‍यूनिबलय्‌ याना जूथें छिमिसं आः नं अज्‍याःगु मभिंगु ज्‍या याना जुइ मते। 
1PE.1.15	छिमित सःतादीम्‍ह पवित्रम्‍ह खः। अय्‌जूगुलिं न्‍ह्यागु हे ज्‍याखँ याःसां छिमिसं भिंगु मनं याना च्‍वँ। 
1PE.1.16	थ्‍व हे खँ थथे च्‍वया तःगु दु –
1PE.1.16	“जि पवित्रम्‍ह जूगुलिं
1PE.1.16	छिपिं नं पवित्रपिं जुया च्‍वँ।”
1PE.1.17	प्रार्थना याइबलय्‌ छिमिसं परमेश्वरयात बाः धकाः धया जुल। अय्‌नं वय्‌कः ख्‍वाः स्‍वयाः मखु, बरु मनूतय्‌सं याःगु ज्‍याकथं न्‍याय यानादीम्‍ह खः। उकिं छिमिसं थ्‍व संसारय्‌ परदेशी जुया च्‍वँतले वय्‌कःयात मानय्‌ याना च्‍वँ। 
1PE.1.18	छिमि तापाःबाज्‍यापिनिगु पालंनिसें याना वयाच्‍वंगु ज्‍यालगय्‌ मजूगु थितिकुतिं छिमित छुतय्‌ यायेत गुलि मू पुले माल, छिमिसं सि हे स्‍यू। थ्‍व लुँ वहः थें नाश जुया वनिगु मखु, 
1PE.1.19	बरु छुं हे खुन मदुम्‍ह भ्‍याःचा जुयादीम्‍ह ख्रीष्‍टयागु तसकं मू वंगु हिं न्‍यानादीगु खः। 
1PE.1.20	थथे यायेत परमेश्वरं ख्रीष्‍टयात संसार सृष्‍टि याये न्‍ह्यः हे ल्‍ययादीगु खः। अय्‌जूगुलिं छिमिगु निंतिं वय्‌कः आः फुक्‍कसिया न्‍ह्यःने खंक झाःगु दु।
1PE.1.21	वय्‌कलं यानाः हे छिमिसं परमेश्वरयाके भरोसा तये फत। स्‍याये धुंकूम्‍हय्‌सित परमेश्वरं म्‍वाकाः तःधंकादिल। थथे यानादीगुलिं हे छिमिगु विश्वास व आशा परमेश्वरयाके दयाच्‍वंगु खः।
1PE.1.22	सत्‍ययात मानय्‌ याःगुलिं छिपिं आः शुद्ध जूगु दु। अय्‌जूगुलिं छिमिसं दाजुकिजापिन्‍त माया याना च्‍वँ। अज्‍जं थःथवय्‌ दुनुगलंनिसें माया याना च्‍वँ।
1PE.1.23	छिपिं आः नाश जुया वनिपिं मांबौनं बुइकूपिं मखु, बरु परमेश्वरयागु गुबलें नाश जुया मवनिगु वचनं बूपिं खः। 
1PE.1.24	धर्मशास्‍त्रय्‌ थथे च्‍वया तःगु दु –
1PE.1.24	“फुक्‍क मनूत घाँय्‌ थें खः।
1PE.1.24	न्‍ह्याक्‍व बांलाकूसां
1PE.1.24	इपिं स्‍वां थें खः।
1PE.1.24	घाँय्‌ सिना वनी,
1PE.1.24	स्‍वां हाया वनी।
1PE.1.25	परमेश्वरयागु वचन धाःसा
1PE.1.25	न्‍ह्याबलें दयाच्‍वनी।”
1PE.1.25	छिमित न्‍यंकूगु भिंगु खँ थ्‍व हे खः।
1PE.2.1	अय्‌जूगुलिं आवंनिसें छिपिं मभिंपिं मनूत जुइ मते। सुयातं थगय्‌ याये मते, निपाः ख्‍वाःपाः दुपिं जुइ मते, कर्पिन्‍त डाहा याये मते, अले मेपिन्‍त मभिंकाः खँ ल्‍हाये मते। 
1PE.2.2	नकतिनि बूम्‍ह मचां दुरु त्‍वनेगु इच्‍छा याःथें छिमिसं नं परमेश्वरयागु वचन ब्‍वनेगु इच्‍छा या। अले तिनि छिपिं ब्‍वलनाः मुक्तिया निंतिं न्‍ह्यज्‍याये फइ। 
1PE.2.3	प्रभु भिं धकाः ला छिमिसं सी हे धुंकल।
1PE.2.4	वय्‌कः मनूतय्‌सं ज्‍यालगय्‌ मजू धकाः चीकूगु, अय्‌नं परमेश्वरं ल्‍ययादीगु, म्‍वाःगु व तःजिगु ल्‍वहं खः। उकिं प्रभुयाथाय्‌ वा।
1PE.2.5	अले छिपिं नं म्‍वाःगु ल्‍वहं जुयाः आत्‍मायागु छेँ दनेत ज्‍यालगय्‌ जूपिं जुया च्‍वँ। छिपिं परमेश्वरयात यःकथं येशू ख्रीष्‍टपाखें पवित्र आत्‍मां धाःथेंज्‍याःगु बलिदान बीपिं पुजाहारीत नं खः। 
1PE.2.6	थ्‍व हे खँ धर्मशास्‍त्रय्‌ थथे च्‍वया तःगु दु –
1PE.2.6	“स्‍व, जिं ल्‍यया तयागु छगः
1PE.2.6	तसकं हे थिकेगु
1PE.2.6	मूल्‍वहं सियोनय्‌ तये,
1PE.2.6	अले उकियात विश्वास याःपिन्‍सं
1PE.2.6	लज्‍या चाये माली मखु।”
1PE.2.7	उकिं छिपिं विश्वास याःपिनिगु निंतिं थ्‍व तसकं तःजिगु खः। तर विश्वास मयाःपिनिगु निंतिं ला –
1PE.2.7	“दकःमितय्‌सं
1PE.2.7	ज्‍यालगय्‌ मजूगु धकाः धाःगु
1PE.2.7	ल्‍वहं हे
1PE.2.7	कुंयागु मूल्‍वहं जुल।”
1PE.2.8	हानं मेथाय्‌ थथे च्‍वया तःगु दु –
1PE.2.8	“थ्‍व हे ल्‍वहँतय्‌
1PE.2.8	मनूत लुफिं हानाः क्‍वदइ।”
1PE.2.8	परमेश्वरयागु वचनय्‌ विश्वास मयाःगुलिं इपिं थथे लुफिं हानाः क्‍वदइ। अले परमेश्वरं क्‍वःछिना तयादीगु सजाँय फयेमाली।
1PE.2.9	छिपिं ला ल्‍यया तःपिं, जुजुया पुजाहारी, पवित्रपिं व परमेश्वरया थः हे मनूत खः। वय्‌कःयात तःधंका जुइत हे छिमित खिउँथासं वय्‌कःया अजूचायापुगु जलय्‌ हयादीगु खः।
1PE.2.10	न्‍हापा छिपिं परमेश्वरया मनूत मखु,
1PE.2.10	आः जुइ धुंकल।
1PE.2.10	न्‍हापा छिमिसं वय्‌कःयागु
1PE.2.10	दया माया काये मखं,
1PE.2.10	आः काये खंगु दु।
1PE.2.11	यःपिं दाजुकिजापिं, थ्‍व संसारय्‌ छिपिं कर्पिं व परदेशीत थें खः। अय्‌जूगुलिं आत्‍मा नापं न्ह्याबलें ल्‍वाना च्‍वनिगु शरीरया इच्‍छा पाखें तापाक च्‍वँ धकाः जिं छिमित बिन्‍ति यानाच्‍वनागु दु। झीत यःगु जक ज्‍याखँ यात धाःसा झीगु आत्‍मा पापय्‌ लाइ। 
1PE.2.12	परमेश्वरयात म्‍हमस्‍यूपिं मनूतय्‌गु न्‍ह्यःने छिमिसं थःगु चालचलन बांलाका जु। छिमित आः मभिंका जूसां ख्रीष्‍ट येशू झायाः न्‍याय यानादीबलय्‌ छिमिसं याःगु भिंगु ज्‍याखँ इमिसं सीकी, अले परमेश्वरयात तःधंकी।
1PE.2.13	प्रभुयात तःधंकेत तःधंपिं मनूतय्‌सं धाःगु मानय्‌ या। व दक्‍वसिबय्‌ तःधंम्‍ह जुजु हे थजुइमा, 
1PE.2.14	तःधंम्‍ह हाकिम हे थजुइमा। मभिंगु ज्‍या याना जुइपिन्‍त सजाँय बीत व भिंगु ज्‍या याना जुइपिन्‍त हनेत परमेश्वरं हे इमित छ्वया हयादीगु खः।
1PE.2.15	छिमिसं थथे भिंगु ज्‍या याना हे छुं मस्‍यूपिं मूर्खतय्‌गु म्‍हुतुप्‍वाः तिके फयेमा धयागु परमेश्वरयागु इच्‍छा खः। 
1PE.2.16	स्‍वतन्‍त्र जुया च्‍वँ। अथे धकाः मभिंगु ज्‍या याना जुइ मते, बरु परमेश्वरया दासत थें जुया च्‍वँ। 
1PE.2.17	फुक्‍कसित हनाबना तयेगु या। दाजुकिजापिन्‍त माया या। परमेश्वरयागु ग्‍याःभय का। जुजुयात हनेगु या।
1PE.2.18	च्‍यः भ्‍वातिंतय्‌सं थः मालिकं धाःगु खँ न्‍यने माः। भिंम्‍ह मालिकयागु जक मखु, मभिंम्‍ह मालिकं धाःगु खँ नं न्‍यने माः। 
1PE.2.19	थथे छिमिसं परमेश्वरयागु निंतिं भिंगु ज्‍याखँ याना नं दुःखकष्‍ट फये माल धाःसा परमेश्वरं छिमित आशिष बियादी। 
1PE.2.20	मभिंगु ज्‍या यानाः सजाँय फये मालिगु ला जु हे जुल। भिंगु ज्‍या यानाः नं दुःखकष्‍ट फये माल धाःसा परमेश्वरं आशिष बियादी।
1PE.2.21	थथे यायेत हे छिमित परमेश्वरं ल्‍ययादीगु खः। अय्‌जूगुलिं ख्रीष्‍ट थः हे नमुना जुयाः छिमिगु निंतिं दुःखकष्‍ट फयादिल। उकिं छिमिसं नं वय्‌कलं थें याये माल। –
1PE.2.22	“वय्‌कलं गुब्‍सं नं
1PE.2.22	पाप याना मदी।
1PE.2.22	वय्‌कलं मखुगु खँ
1PE.2.22	गुब्‍सं ल्‍हाना मदी।”
1PE.2.23	थःत ब्‍वः ब्‍यूपिन्‍त
1PE.2.23	वय्‌कलं ब्‍वः बिया मदी।
1PE.2.23	अय्‌च्‍वंक दुःखकष्‍ट बिलं नं
1PE.2.23	वय्‌कलं ख्‍याच्‍वः बिया मदी,
1PE.2.23	बरु ननिमवासे वय्‌कलं
1PE.2.23	बांलाक न्‍याय यानादीम्‍ह
1PE.2.23	परमेश्वरयाके भरोसा तयादिल।
1PE.2.24	वय्‌कः थःम्‍हय्‌सिनं हे
1PE.2.24	झीगु पाप कुबियाः
1PE.2.24	क्रूसय्‌ सिनादिल।
1PE.2.24	अय्‌जूगुलिं झीसं पाप यायेगु मतिइ तकं मतसे
1PE.2.24	परमेश्वरयात यय्‌क भिंगु बांलाःगु जक यानाच्‍वने माः।
1PE.2.24	छिमित मुक्ति बीत ख्रीष्‍ट सिनादीगु खः।
1PE.2.25	न्‍हापा छिपिं तंपिं फैचात थें
1PE.2.25	जुयाच्‍वंगु खः।
1PE.2.25	आः छिपिं थः जवाः व सुसाःकुसाः
1PE.2.25	याइम्‍हय्‌सिथाय्‌ वय्‌कः
1PE.2.25	नाप जुइत
1PE.2.25	लिहां वये धुंकल।
1PE.3.1	मिसात भाःतं धाःथें च्‍वने माः। थुकिं यानाः परमेश्वरयात विश्वास मयाःम्‍ह भाःतं नं छिमिगु चालचलनं यानाः विश्वास याइ। छिमिसं छुं हे खँ न्‍यंके माली मखु।
1PE.3.2	अले इमिसं छिमिगु भिंगु चालचलन व परमेश्वरयात भरोसा तयाच्‍वंगु खनाः हे छिपिं भिंपिं खः धकाः सीकी।
1PE.3.3	छिमिसं पिने जक सँ छ्यनाः तिसां तियाः व वसतं बांलाका जुइ मते।
1PE.3.4	बरु दुनुगलंनिसें क्‍वमिलु व शान्‍त जुया च्‍वँ। थ्‍व गुबलें फुना वनी मखुगु आत्‍मायागु तिसा खः। थज्‍याःगु हे परमेश्वरया न्‍ह्यःने तसकं तःजिगु जुइ। 
1PE.3.5	परमेश्वरयात विश्वास याइपिं न्‍हापायापिं मिसातय्‌सं नं भाःतं धाःथें च्‍वनाः थःत थुकथं हे बांलाका जूगु खः। 
1PE.3.6	इपिं मध्‍ये सारा नं छम्‍ह खः। सारां थः भाःत अब्राहामयात हामा धकाः तसकं मानय्‌ याइगु खः। छिपिं नं साराया सन्‍तान जूगुलिं छिमिसं भिंगु बांलाःगु याना जुइ माः। अले छिपिं नं ग्‍याये माली मखु।
1PE.3.7	अथे हे मिजंतय्‌सं नं थः कलाः बमलाःम्‍ह खः धयागु खँ ल्‍वःमंके मज्‍यू। छिमिसं नं इमित मानय्‌ याये माः, छाय्‌धाःसा परमेश्वरं इमित नं अनन्‍त जीवन बियातःगु दु। थुकथं छिमित निम्‍ह जानाः प्रार्थना यायेत छुकिं नं पनी मखु।
1PE.3.8	मू खँ छु धाःसा, छिपिं सकलें छगू मनयापिं, क्‍वमिलु, दाजुकिजापिं थें थःथवय्‌ माया याइपिं व सकसितं दया माया याइपिं जुया च्‍वँ। 
1PE.3.9	सुनानं छिमित स्‍यंकल धाःसा वयात स्‍यंके मते। बांमलाकल धाःसा बांमलाके मते, बरु उकिया पलेसा आशिष ब्‍यु, छाय्‌धाःसा परमेश्वरं छिमित आशिष बीत सःतादीगु खः। 
1PE.3.10	थथे च्‍वया तःगु दु –
1PE.3.10	“सुयां न्‍ह्याइपुक व ताःई तक
1PE.3.10	म्‍वाये मंदु ला?
1PE.3.10	दुसा, थःगु मेयात मभिंगु खँ
1PE.3.10	नवायेगु पाखें
1PE.3.10	व थःगु म्‍हुतुसियात मखुगु खँ
1PE.3.10	ल्‍हायेगु पाखें तापाक ति।
1PE.3.11	पापं लिचिलाः भिंगु ज्‍या या।
1PE.3.11	शान्‍तियागु लँपु त्‍वःता वने मते।
1PE.3.12	भिंगु ज्‍या याइपिन्‍त
1PE.3.12	परमप्रभुं स्‍वयाच्‍वंगु दु,
1PE.3.12	अले इमिगु प्रार्थना न्‍यनेत
1PE.3.12	वय्‌कलं न्‍हाय्‌पं बियाच्‍वंगु दु,
1PE.3.12	मभिंगु ज्‍या याइपिनि पाखें धाःसा
1PE.3.12	वय्‌कः फस्‍वयादी।”
1PE.3.13	भिंगु जक याना जूसा छिमित सुनानं स्‍यंके फइ मखु। 
1PE.3.14	सुयातं भिंगु यानाः नं दुःखकष्‍ट जुल धाःसा परमेश्वरं छिमित आशिष बियादी। अथे दुःखकष्‍ट बीवं ग्‍याये मते, अले दुःख नं ताये मते। 
1PE.3.15	दुनुगलंनिसें ख्रीष्‍टयात छिमिसं “प्रभु” धकाः मानय्‌ याना च्‍वँ। छिमिसं याना जूगु आशायागु खँ सुनानं न्‍यं वल धाःसा छिपिं लिसः बीत न्‍ह्याबलें न्‍ह्यचिला च्‍वँ।
1PE.3.16	थथे लिसः बीबलय्‌ हनाबना तयाः, मिजासं नुगः यचुकाः नवा। थज्‍याःगु भिंगु चालचलनं यानाः छिमित बांमलाका व ब्‍वः बिया च्‍वंपिं मनूत थः हे लज्‍या चाये माली। 
1PE.3.17	परमेश्वरं हे छिमित दुःख सीके बियादीगु जूसा, छिमिसं मभिंगु यानाः दुःख सीगु स्‍वयाः ला भिंगु यानाः दुःख सीगु हे बांलाः।
1PE.3.18	छाय्‌धाःसा झीत परमेश्वरयाथाय्‌ हयेत ख्रीष्‍ट नं छकः सिनादिल। पाप हे मदय्‌कं पापीतय्‌गु निंतिं दुःख फयादिल। वय्‌कः पृथ्‍वीइ सिनादिल, अले आत्‍मां वय्‌कःयात हानं म्‍वाकादिल।
1PE.3.19	थ्‍व हे आत्‍माया शक्ति कयाः कुना तःपिं आत्‍मातय्‌त नं वय्‌कलं न्‍यंकः झाल। 
1PE.3.20	नोआं न्‍यंकूबलय्‌ मनूतय्‌सं विश्वास हे मयाः। नोआं जहाज दय्‌का च्‍वँतले इमिसं विश्वास याइ ला धकाः परमेश्वरं तःन्‍हु हे पियादिल। संसार लखं जाःबलय्‌ च्‍याम्‍ह जक मनूत म्‍वात, मेपिं फुक्‍कं सित।
1PE.3.21	थ्‍व आः छिमित बचय्‌ याइगु लःया बप्‍तिस्‍माया चिं खः। थ्‍व म्‍हया खिति सिला छ्वयेगु थें मखु, बरु यचुगु नुगलं परमेश्वरया अधिनय्‌ जुइगु खः। ख्रीष्‍ट सिनाः म्‍वाना वःगुलिं झीपिं बचय्‌ जुइ।
1PE.3.22	वय्‌कः स्‍वर्गय्‌ झायाः परमेश्वरया जवय्‌ च्‍वनादीगु दु। अधिकार दुपिं, शक्ति दुपिं, व स्‍वर्गदूतत फुक्‍कं वय्‌कःया ल्‍हातय्‌ दु।
1PE.4.1	ख्रीष्‍टं शरीरय्‌ दुःख सियादी थें तुं छिपिं नं सी माःसां लिचिले मते, छाय्‌धाःसा सुनां शरीरय्‌ दुःख फइ, वं पाप यायेगु त्‍वःती। 
1PE.4.2	अथेजूगुलिं आवंलि छिपिं शरीरय्‌ म्‍वाना च्‍वँतले परमेश्वरं धाःथें च्‍वँ। छिमिसं गुबलें थः यःथें याना जुइ मते। 
1PE.4.3	परमेश्वरयात म्‍हमस्‍यूपिन्‍सं याना जू थें न्‍हापा छिमिसं नं थः यःथें याना जुइगु, व्‍यभिचार यायेगु, अय्‌लाः थ्‍वँ त्‍वना जुइगु, मोजमज्‍जा यायेगु, मूर्ति पुजा यायेगु यानाजुइ धुंकल।
1PE.4.4	छिपिं आः अथे म्‍वाः मदुगु ज्‍याखँय्‌ इपिं नाप सना मजूगुलिं परमेश्वरयात म्‍हमस्‍यूपिं मनूत अजूचायाच्‍वंगु दु। उकिं इमिसं छिमित मभिंका जुइ। 
1PE.4.5	इमिसं सी धुंकूपिन्‍त नं म्‍वाना च्‍वंपिन्‍त नं न्‍याय यानादीम्‍ह परमेश्वरयात लिसः बी माली। 
1PE.4.6	अय्‌जूगुलिं सी धुंकूपिन्‍त नं न्‍हापा भिंगु खँ न्‍यंकूगु खः। म्‍वाना च्‍वंबलय्‌ इमित नं मेपिं मनूतय्‌त थें दोषी ठहरय्‌ यानादिल। इपिं नं परमेश्वर थें आत्‍माय्‌ म्‍वाये फये मा धकाः थथे न्‍यंकूगु खः।
1PE.4.7	थ्‍व संसार याकनं हे मदया वनिन। उकिं मन थातय्‌ लाकाः प्रार्थना याना च्‍वँ। 
1PE.4.8	दक्‍वसिबय्‌ तःधंगु ला, छिपिं थःथवय्‌ दुनुगलंनिसें माया याना च्‍वँ, छाय्‌धाःसा मायां हे न्‍ह्यागु पापयात नं त्‍वपुया तइ।
1PE.4.9	पाहां वःपिं मनूतय्‌त छिमिसं दुनुगलंनिसें लसकुस या।
1PE.4.10	परमेश्वरं छिमित थी थी कथंया वरदान बियादीगु दु। उकिं थःथपिन्‍त बिया तःगु वरदान छ्यलाः मेपिन्‍त ग्‍वाहालि या। 
1PE.4.11	नवाइम्‍हय्‌सिनं परमेश्वरयागु खँ जक नवाना जुइ माः। कर्पिन्‍त ग्‍वाहालि याना जुइपिन्‍सं परमेश्वरं बियादीगु बलं फक्‍व ग्‍वाहालि याना जुइ माः। येशू ख्रीष्‍टयापाखें छिमिसं फुक्‍क ज्‍यां परमेश्वरयात तःधंका जुइ माः। परमेश्वर न्‍ह्याबलें तःधना च्‍वने मा। आमेन।
1PE.4.12	यःपिं दाजुकिजापिं, गुबलें मजूनिगु दुःखकष्‍ट जू वल धकाः छिपिं अजूचाये मते। छिमिगु विश्वास स्‍वयेत थथे दुःखकष्‍ट जू वःगु खः। 
1PE.4.13	येशू ख्रीष्‍टं थें थथे दुःख फये दयाः छिपिं लय्‌ताया च्‍वँ। वय्‌कः झाइबलय्‌ छिपिं तसकं लय्‌ ताये दइ।
1PE.4.14	ख्रीष्‍टयात विश्वास यानाः छिमित हेला यात धाःसा ला छिपिं धन्‍यपिं खः, छाय्‌धाःसा थुकिं हे छिमिके परमेश्वरयागु तःधंगु आत्‍मा दी धकाः सी दइ। 
1PE.4.15	अय्‌नं ज्‍यानमारा, खुँ, मभिंगु ज्‍याखँ याना जुइपिं, अले कर्पिनिगु ज्‍याखँय्‌ ल्‍हाः तः जुइपिं थें जुयाः छता छिमिसं दुःखकष्‍ट सी मते। 
1PE.4.16	ख्रीष्‍टियनत जूगुलिं छिमिसं दुःख सियाच्‍वने माल धकाः छतिं हे लज्‍या चाये माःगु मदु, बरु अथे ब्‍वःबीकाच्‍वने दुगुलिं छिमिसं परमेश्वरयात सुभाय्‌ ब्‍यु। 
1PE.4.17	परमेश्वरं याकनं न्‍याय यानादी। दकलय्‌ न्‍हापा परमेश्वरया मनूतय्‌त न्‍याय यानादी। थथे न्‍हापा झीत हे न्‍याय यानादी धाःसा भिंगु खँ मन्‍यंपिन्‍त झन गज्‍याःगु न्‍याय यानादीगु जुइ? 
1PE.4.18	धर्मशास्‍त्रय्‌ नं थथे च्‍वया तःगु दु –
1PE.4.18	“धर्मीपिं मनूत ला बचय्‌ जुइत
1PE.4.18	तसकं थाकुइ धाःसा
1PE.4.18	परमेश्वरयात म्‍हमस्‍यूपिं मनूत
1PE.4.18	झन छु जुइगु जुइ?”
1PE.4.19	अय्‌जूगुलिं परमेश्वरयागु इच्‍छाकथं दुःख स्‍यूम्‍हय्‌सिनं भिंगु ज्‍या यायेगु मत्‍वःतुसे सृष्‍टि यानादीम्‍ह परमेश्वरयाके भरोसा तया च्‍वँ।
1PE.5.1	जि नं छम्‍ह मण्‍डलीयाम्‍ह थकालि खः। उकिं आम्‍कन च्‍वंगु मण्‍डलीयापिं थकालिपिन्‍त नं थ्‍व न्‍वाना खँ च्‍वया हयाच्‍वनागु खः। ख्रीष्‍टं दुःख सियाः सिनादीगु नं जिं खनागु दु। येशू ख्रीष्‍ट झायादीबलय्‌ जि नं वय्‌कः नाप तःधनी। 
1PE.5.2	अथेजूगुलिं परमेश्वरया फैचातय्‌त छिमिसं बांलाक हेरबिचार याना च्‍वँ। करं क्‍यनाः जक थ्‍व ज्‍या याये मते, छाय्‌धाःसा छिमिसं करं ज्‍या याःगु परमेश्वरयात मयः। अले हानं धिबायागु निंतिं जक नं थ्‍व ज्‍या याये मते। दुनुगलंनिसें हे प्रभुयात सेवा यायेगु मतिइ दुसा जक या।
1PE.5.3	छिमिगु ल्‍हातय्‌ त्‍वःता तःपिन्‍त क्‍वत्‍यलेगु स्‍वये मते, बरु इमिगु न्‍ह्यःने थः हे नमुना जुया ब्‍यु। 
1PE.5.4	अले लिपा मूलम्‍ह फैजवाः येशू ख्रीष्‍ट झाइबलय्‌ छिमिसं गुबलें नाश जुइ मखुगु श्रीपेच काये खनी।
1PE.5.5	क्‍वकालिपिं मनूतय्‌सं थकालिपिं मनूतय्‌त मानय्‌ याये माः। थः थःम्‍हं तुं तःधं जुया जुइगु बांमलाः। अय्‌जूगुलिं ग्‍वाहालि याये माःपिन्‍त छिमिसं ग्‍वाहालि या। थ्‍व हे खँ धर्मशास्‍त्रय्‌ नं थथे च्‍वया तःगु दु –
1PE.5.5	“परमेश्वरं तःधंछुना जुइपिनिगु
1PE.5.5	विरोध यानादी,
1PE.5.5	क्‍वमिलुपिन्‍त धाःसा
1PE.5.5	दया यानादी।” 
1PE.5.6	उकिं छिपिं दकलय्‌ तःधंम्‍ह परमेश्वरयागु न्‍ह्यःने चिधंपिं जुयाः च्‍वँ। अले वय्‌कलं छन्‍हु छिमित तःधंकादी।
1PE.5.7	थःगु फुक्‍क दुःख वय्‌कःया न्‍ह्यःने तया ब्‍यु, छाय्‌धाःसा वय्‌कलं हे छिमिगु सुसाःकुसाः यानादी।
1PE.5.8	अय्‌नं थःगु मन बल्‍लाका च्‍वँ, होश याना च्‍वँ। छिमि शत्रु, शैतानं छिमित फतिंफतलय्‌ स्‍यंकेत स्‍वयाच्‍वंगु दु। नयेमखंम्‍ह सिंह थें शैतानं नं सुयातं स्‍यंके फइ ला धकाः माः जुयाच्‍वंगु दु। 
1PE.5.9	विश्वासय्‌ बल्‍लानाः शैतानयागु विरोध या। थ्‍व संसारय्‌ च्‍वंपिं दाजुकिजापिन्‍सं नं छिमिसं थें दुःखकष्‍ट सियाच्‍वंगु दु धकाः छिमिसं सि हे स्‍यू।
1PE.5.10	थथे दुःखकष्‍ट सी धुंकाः झी परमेश्वरं छिमित सःताः भिंका व बल्‍लाकादी। थ्‍व हे भिंम्‍ह दया माया दुम्‍ह परमेश्वरं येशू ख्रीष्‍टयात झीथाय्‌ छ्वया हयाः वय्‌कः नाप स्‍वर्गय्‌ च्‍वनेत झीत सःतादीगु खः। 
1PE.5.11	परमेश्वरयाके न्‍ह्याबलें शक्ति दयाच्‍वने मा। आमेन।
1PE.5.12	विश्वास याये बहःम्‍ह सिलासयात थ्‍व पौ च्‍वकाः छिमित छ्वया हयागु खः। परमेश्वरं छिमित तसकं दया माया यानादीगु दु, अले छिमित भिंका नं दी धयागु खँ छिमिसं सी मा धकाः, अले छिमित साहस बीकथं जिं थथे चिहाकय्‌क च्‍वयाच्‍वनागु खः। अय्‌जूगुलिं छिमिसं परमेश्वर नाप च्‍वनाच्‍वनेगु त्‍वःते मते।
1PE.5.13	छिपिं थें तुं ल्‍यया तःपिं बेबिलोनय्‌ च्‍वंपिं विश्वासीतय्‌सं छिमित ज्‍वजलपा धया हःगु दु। अथे हे जिमि काय्‌ मर्कूसं नं छिमित ज्‍वजलपा धया हःगु दु।
1PE.5.14	आम्‍कन च्‍वंपिं दाजुकिजापिं सकसितं थःथवय्‌ यचु नुगलंनिसें माया यानाः ज्‍वजलपा यायेगु या।
1PE.5.14	ख्रीष्‍टया मनूत, छिमित शान्‍ति दयाच्‍वने मा।
2PE.1.1	येशू ख्रीष्‍टया दास व प्रेरित सिमोन पत्रुसयापाखें झी परमेश्वर व झीत मुक्ति बियादीम्‍ह येशू ख्रीष्‍टयागु धार्मिकतां यानाः जिमिसं थें तःजिगु विश्वास काये खंपिं फुक्‍कसित ज्‍वजलपा।
2PE.1.2	परमेश्वर व झी प्रभु येशूयात म्‍हसीका वंलिसे छिमित दया माया व शान्‍ति अप्‍वः दयावने मा।
2PE.1.3	पवित्र जुयाः म्‍वायेत माःगु फुक्‍क खँ झीसं परमेश्वरया शक्तिं हे कयाच्‍वनागु दु, छाय्‌धाःसा थःगु इज्‍जत व गुण बीत सःतादीम्‍ह परमेश्वरयात झीसं म्‍हस्‍यू। 
2PE.1.4	थथे वय्‌कलं झीत तःधंगु व तःजिगु आशिष बियादी धकाः बचं बियादीगु दु। वय्‌कलं हे धयादीकथं झीपिं परमेश्वर थें जुइ फइ, अले संसारयागु लोभ लालचं यानाः स्‍यनिगु पाखें बचय्‌ जुइ फइ।
2PE.1.5	अय्‌जूगुलिं छिमिसं विश्वास यानाच्‍वनाः जक मगाः, भिंपिं जुइत नं कुतः या। अले हानं भिंपिं जक जुयां नं मगाः, ज्ञान नं दय्‌कि। 
2PE.1.6	अथे हे ज्ञान जक दयां नं मगाः, चालचलन नं भिंका जुइ माः। चालचलन भिनां जक मगाः, मन थातं तया च्‍वने माः। मन थातं तयां जक मगाः, परमेश्वरयात मानय्‌ नं याये माः। 
2PE.1.7	परमेश्वरयात मानय्‌ यानाः जक मगाः, विश्वासीतय्‌त दया माया याये फय्‌के माः। अले हानं विश्वासीतय्‌त जक मखु, विश्वासी मखुपिन्‍त नं माया याये फय्‌के माः।
2PE.1.8	थ्‍व फुक्‍क याना जूसा छिपिं यक्‍व ज्‍या याइपिं व फल सय्‌कीपिं जुइ। अले प्रभु येशू ख्रीष्‍टयात छिमिसं बांलाक म्‍हसीके फइ। 
2PE.1.9	थथे मयाइपिं मनूत ला मिखा कांपिं हे धाःसां छुं पाइ मखु। इमिसं थःगु पुलांगु पाप सिला छ्वये धुंकल धयागु नं ल्‍वःमंके धुंकी।
2PE.1.10	अय्‌जूगुलिं यःपिं दाजुकिजापिं, छिमित परमेश्वरं हे सःताः ल्‍ययादीगु खः धकाः क्‍यनेत कुतः या। थथे यात धाःसा छिपिं गुबलें हे स्‍यनी मखु। 
2PE.1.11	अले झीत मुक्ति बियादीम्‍ह झी प्रभु येशू ख्रीष्‍टयागु न्‍ह्याबलें दया च्‍वनिगु राज्‍यय्‌ छिपिं नं दुहां वने दइ।
2PE.1.12	अय्‌जूगुलिं थ्‍व खँ फुक्‍कं छिमिसं स्‍यू, अले छिमिसं विश्वास यानाच्‍वंगु सत्‍य खँय्‌ छिपिं क्‍वात्तुक च्‍वनाच्‍वंगु दु धकाः स्‍यूसां जिं छिमित लुमंके बीत थ्‍व खँ च्‍वयाच्‍वनागु खः। 
2PE.1.13	म्‍वाना च्‍वँतले थ्‍व खँ छिमित लुमंका बियाच्‍वनेगु जितः तसकं भिं ताल। 
2PE.1.14	झी प्रभु येशू ख्रीष्‍टं जितः धयादीगुलिं जि अप्‍वः म्‍वाइ मखुत धकाः जिं स्‍यू। 
2PE.1.15	जि सिना वने धुंकाः नं छिमिसं थ्‍व फुक्‍क खँ न्‍ह्याबलें लुमंकातये फये मा धयागु जिगु आशा खः।
2PE.1.16	जिमिसं येशू ख्रीष्‍टयागु तःधंगु शक्ति व वय्‌कः हानं झायादीतिनि धकाः छिमित धयागु खँ मनूतय्‌सं कंगु बाखं मखु। वय्‌कः गुलि तःधं धकाः जिमिगु मिखां हे खनागु दु। 
2PE.1.17	दकलय्‌ तःधंम्‍ह परमेश्वर बाःनं येशूयात तःधंकाः थथे खँ ल्‍हानादीगु जिमिसं हे न्‍यनागु खः – “थ्‍व जि यःम्‍ह काय्‌ खः। थ्‍व खनाः जि तसकं लय्‌ता।” 
2PE.1.18	पवित्रगु पर्वतय्‌ जिपिं वय्‌कः नाप दुबलय्‌ स्‍वर्गं धया हःगु थ्‍व खँ जिमिसं हे ताःगु खः।
2PE.1.19	अय्‌जूगुलिं न्‍हापायापिं अगमवक्तातय्‌गु खँ सत्‍य खः धकाः जिमिसं झन बांलाक सिल। थ्‍व खँ छिमिसं न्‍यंगु नं तसकं हे बांलात, छाय्‌धाःसा इमिसं धयावंगु खँ ला सुथ मजुतले खिउँथाय्‌ च्‍यानाच्‍वंगु मत थें खः। अले छिमिगु नुगलय्‌ थिनाच्‍वंगु सुथसिगु नगु खः। 
2PE.1.20	दकलय्‌ न्‍हापालाक अगमवक्तातय्‌सं धयावंगु खँ इमिसं यसें धयावंगु मखु, परमेश्वरं धाय्‌कूगु खः धकाः छिमिसं थुइका तये माल। 
2PE.1.21	अगमवक्तातय्‌सं धाःगु खँ मनूतय्‌सं यसें धाःगु मखु। इपिं परमेश्वरया मनूत खः। अय्‌जूगुलिं पवित्र आत्‍मां इमित धयादीगु खँ जक इमिसं धयावंगु खः।
2PE.2.1	न्‍हापा न्‍हापा नं मखुगु खँ स्‍यना जुइपिं अगमवक्तात दया वःगु खः। अथे हे छिमिगु पुचलय्‌ नं मखुगु खँ स्‍यना जुइपिं मनूत दयावइतिनि। अज्‍याःपिं मनूतय्‌सं छिमित मखुगु खँ जक स्‍यनाबीगु कुतः याइ। इमित मुक्ति बियादीम्‍ह येशू ख्रीष्‍टयात हे इमिसं त्‍वःता वनी, अले याकनं हे स्‍यना वनी। 
2PE.2.2	अथे इमिसं धाःगु मखुगु खँ न्‍यनाः यक्‍व मनूत मभिंगु लँय्‌ वनी। अथे मभिंगु लँय्‌ वनाः मभिंगु ज्‍याखँ यानाजूपिन्‍सं यानाः मनूतय्‌सं सत्‍ययागु लँयात हे मभिं धकाः धाइ। 
2PE.2.3	अज्‍याःपिं मनूतय्‌सं लोभलालचय्‌ लानाः छिमिके हेय्‌का कायेत मखुगु खँ दय्‌काः स्‍यनी। न्‍हापांनिसें हे अज्‍याःपिं मनूत दोषी खः धकाः परमेश्वरं धयादीगु दु। अय्‌जूगुलिं अज्‍याःपिं मनूत याकनं हे हासनास जुया वनी।
2PE.2.4	पाप याःपिं स्‍वर्गदूततय्‌त हे नं परमेश्वरं ल्‍यंका मदिसे नरकय्‌ छ्वयादिल। न्‍याय याइगु दिन मवतले इमित नरकया खिउँथासय्‌ चिनाः तया तल। 
2PE.2.5	न्‍हापा न्‍हापा परमेश्वरं थ्‍व संसारय्‌ च्‍वंपिं मभिंपिं मनूतय्‌त लः बाः वय्‌काः स्‍याना छ्वयादिल। अबलय्‌ परमेश्वरयात मानय्‌ या धकाः स्‍यनेकने याना जूम्‍ह नोआ व वया न्‍हय्‌म्‍ह मनूतय्‌त जक परमेश्वरं बचय्‌ यानादिल।
2PE.2.6	अथे हे सदोम व गमोरा धाःगु शहरतय्‌त नं परमेश्वरं मिं छ्वय्‌काः भस्‍म यानादिल। मभिंपिं मनूत फुक्‍कं अज्‍याःगु हे गति जुयाः सिना वने माली धकाः संसारय्‌ च्‍वंपिं मनूतय्‌त ख्‍याच्‍वः बियादिल।
2PE.2.7	सदोम शहरय्‌ च्‍वंम्‍ह लोत भिंम्‍ह मनूयात धाःसा परमेश्वरं बचय्‌ यानादिल। अन शहरय्‌ च्‍वंपिं मनूतय्‌सं यानाजूगु मभिंगु ज्‍याखँ स्‍वयाः लोत वाक्‍क हे वय्‌का च्‍वंगु खः।
2PE.2.8	थ्‍व लोत भिंम्‍ह मनू जूगुलिं अन च्‍वंपिं मनूतय्‌सं न्‍हियान्‍हिथं मभिंगु मभिंगु ज्‍याखँ जक यानाजूगु खनाः तसकं हे हीमी चायाच्‍वंगु खः। 
2PE.2.9	भिंपिं मनूतय्‌त परमेश्वरं दुःखकष्‍ट जुइबलय्‌ बचय्‌ यानादी। अले मभिंपिं मनूतय्‌त न्‍याय याइगु दिन मवतले गथे तया तये माः धकाः परमेश्वरं स्‍यू। 
2PE.2.10	अप्‍वः यानाः थःत जक यःथें मभिंगु बांमलाःगु ज्‍याखँ यानाः व परमेश्वरयागु अधिकारयात हेपय्‌ याना जुइपिं मनूतय्‌त वय्‌कलं तःधंगु सजाँय बियादी।
2PE.2.10	अज्‍याःपिं मखुगु खँ स्‍यनिपिं मनूत तसकं तःधंछुइ माः। अले इमिसं थः स्‍वयाः तःधंपिन्‍त हनाबना तइ मखु, हेपय्‌ याना जुइ। 
2PE.2.11	अज्‍याःपिं मखुगु खँ जक स्‍यना जुइपिं मनूत स्‍वयाः तसकं तःधंपिं व शक्ति दुपिं स्‍वर्गदूततय्‌सं नं प्रभुया न्‍ह्यःने इमित ब्‍वः बी मछाः।
2PE.2.12	इपिं ला पशुत थें च्‍वं, अले इमिसं बिचाः याये मसः। पशुत थें ज्‍वंकाः स्‍याकेत हे इपिं बूपिं खः। इमिसं मथूगु मस्‍यूगु ज्‍याखँय्‌ परमेश्वरयात ब्‍वः ब्‍यू जुइ। अय्‌जूगुलिं इपिं जंगलय्‌ च्‍वंपिं पशुत थें हासनास जुया वनी। 
2PE.2.13	कर्पिन्‍त दुःखकष्‍ट बिया तःगुया पलेसा इपिं नं दुःखकष्‍ट हे फयाः सिना वनी। न्‍हिनय्‌ हे इमिसं थःत यःथें मोजमज्‍जा याना जुइ। इपिं नाप नयेत्‍वने यायेगु हे छिमित मछालापुगु व हेला जुइगु खँ खः। इमिसं न्‍ह्याबलें थगय्‌ यायेत जक स्‍वयाच्‍वनी। 
2PE.2.14	इमिसं न्‍ह्याबलें व्‍यभिचार यायेत जक स्‍वयाच्‍वनी। न्‍ह्याक्‍व हे पाप याना जूसां इपिं गुबलें लुमधं। इमिसं बमलाःपिं मनूतय्‌त थःगु ल्‍हातय्‌ काइ। अले इमिगु मन हे लोभ यायेगु ज्‍याय्‌ लाये धुंकल। परमेश्वरयागु सराः इमित हे लाइ। 
2PE.2.15	इपिं भिंगु लँपु त्‍वःताः मभिंगु लँपुइ वनाच्‍वंगु दु। अगमवक्ता जुयाः नं मभिंगु ज्‍या यानाः धिबा कमय्‌ यायेत स्‍वःम्‍ह बओरया काय्‌ बालामयागु लँपुइ इपिं वनाच्‍वंगु दु। 
2PE.2.16	बालामं थज्‍याःगु पाप याये मते धकाः ब्‍वः फये माल। अले बालामया गधानं मनूया सलं नवानाः वयागु वें बिचाःयात दिका बिल।
2PE.2.17	थज्‍याःपिं मनूत सुनावने धुंकूगु बुंगाःचा थें खः, अले हानं इपिं ग्‍वःफसं पुइके यंकूगु सुपाँय्‌ थें खः। इमिगु निंतिं परमेश्वरं तसकं खिउँसे च्‍वंगु गाः दय्‌कादीगु दु। 
2PE.2.18	इमिसं तःधंछुयाः फुइँफाँय्‌ यानाजुइ। अले नकतिनि हे जक पापं लिचिलाः धर्मी जुइत कुतः यानाच्‍वंपिं मनूतय्‌त नं लोभ क्‍यनाः मोजमज्‍जा यायेगुलिइ सालाहइ। 
2PE.2.19	इमिसं हे हानं मुक्ति बीगु धकाः धया जुइ, तर थःपिं हे पापया दास जुया जुइ, छाय्‌धाःसा मनूतय्‌त छुकिं त्‍याकल मनू उकिया हे दास जुइ। 
2PE.2.20	अले हानं झीत मुक्ति बियादीम्‍ह प्रभु येशू ख्रीष्‍टयागु भिंगु खँ न्‍यनाः थुइकाः संसारयागु मभिंगु पापी ज्‍याखँ त्‍वःता च्‍वने धुंकूपिं मनूत हानं थ्‍व हे संसारयागु मभिंगु पापी ज्‍याखँ तुं यायेत वन धाःसा इपिं न्‍हापा स्‍वयाः तसकं मभिंपिं जुइ। 
2PE.2.21	थज्‍याःपिं मनूतय्‌सं थःपिन्‍त बिया तःगु पवित्र आज्ञायात सीक सीकं त्‍वःता छ्वयेगु स्‍वयाः ला गुब्‍सं हे मन्‍यंगु जूसा तसकं बांलाइगु खः। 
2PE.2.22	थुपिं धापू कथं हे इमित जूगु दु – “खिचां थःम्‍हं ल्‍ह्वःगु थःम्‍हं तुं नइ” अले “म्‍वःल्‍हुका ब्‍यूम्‍ह फा हानं नालय्‌ तुं वनाः बुत्तुबुलाः सनी।”
2PE.3.1	यःपिं दाजुकिजापिं, थ्‍व नापं जिं छिमित पौ च्‍वया हयागु निकः जुल। निगुली नं जिं छिमिगु यचुगु मनयात लुमंका बियाः न्‍ह्यलं चाय्‌केत थ्‍व खँ च्‍वया हयागु खः। 
2PE.3.2	पवित्रपिं अगमवक्तातय्‌सं न्‍हापा न्‍हापा धया थकूगु खँ छिमित लुमंका बीत जिं कुतः यानाच्‍वनागु खः। अले हानं प्रेरिततय्‌सं न्‍यंका थकूगु मुक्ति बियादीम्‍ह प्रभुयागु आज्ञायात लुमंका बियाच्‍वनागु खः।
2PE.3.3	दकलय्‌ न्‍हापां थ्‍व खँ सीकि, लिपा लिपायागु दिनय्‌ थःत यःथें सना जुइपिं मनूत वइतिनि। अले थज्‍याःपिं मनूतय्‌सं छिमित गिजय्‌ याइ।
2PE.3.4	इमिसं थथे धाइ – “येशू झायादी धकाः धयागु मखु ला? ग्‍व, गन दु येशू? जिमि तापाःबाज्‍यापिं सिना वने धुंकल। सृष्‍टि याःबलय्‌निसें थौं तक नं अथे हे तिनि, छुं नं मपाः।”
2PE.3.5	परमेश्वरं नवानाः स्‍वर्ग सृष्‍टि यानादिल, अले पृथ्‍वी लखं दय्‌कादिल धकाः सीक सीकं इमिसं मस्‍यू थें याना जुल।
2PE.3.6	थ्‍व पृथ्‍वी लखं हे दयावःगु खः, अले हानं लखं यानाः हे अबलय्‌यागु संसार नाश जुल।
2PE.3.7	परमेश्वरयागु वचनं हे आःयागु आकाश व पृथ्‍वीयात मिइ छ्वय्‌केत बचय्‌ यानातःगु दु। पापी मनूतय्‌त न्‍याय यानाः नाश मयातले आकाश व पृथ्‍वी दयाच्‍वनी।
2PE.3.8	यःपिं दाजुकिजापिं, थ्‍व खँ ल्‍वःमंके मते – प्रभुयात छन्‍हु नं द्वःछि दँ थें, अले द्वःछि दँ नं छन्‍हु थें खः।
2PE.3.9	गुम्‍ह गुम्‍हय्‌सिनं मतिइ तःथें प्रभुं थःम्‍हं धयादी थें यायेत लिपा लाकादी मखु। अथेसां छिपिं सुं नं नाश मजुइमा, अले फुक्‍कसिनं पश्‍चाताप याये मा धकाः वय्‌कः पियाच्‍वनादीगु खः। 
2PE.3.10	प्रभु झायादीगु सुनानं सी मखु। अबलय्‌ आकाश तसकं सः वयाः मदया वनी। अले आकाशय्‌ च्‍वंगु दक्‍व फुक्‍कं छ्वयाः नौ जुयावनी। पृथ्‍वी व पृथ्‍वीइ च्‍वंगु नं दक्‍व फुक्‍कं नाश जुया वनी।
2PE.3.11	थथे फुक्‍कं नाश जुया वनिगुलिं छिपिं गज्‍याःपिं मनूत जुयाः म्‍वाना च्‍वने माः? छिमिसं पवित्र जुयाः, थःत परमेश्वरयात देछायाः म्‍वानाच्‍वने माः। 
2PE.3.12	परमेश्वर झायादीगु ई पिया च्‍वँ। अबलय्‌ आकाश छ्वयाः नौ जुयावनी। आकाशय्‌ च्‍वंगु फुक्‍कं क्‍वानाः नाया वनी। 
2PE.3.13	थथे जुइ धुंकाः हानं मेगु हे न्‍हूगु आकाश व पृथ्‍वी दय्‌कादी धकाः परमेश्वरं धयादीगु दु। थ्‍व न्‍हूगु आकाश व पृथ्‍वीइ धर्मीपिं मनूत जक च्‍वने खनी। थ्‍व हे न्‍हूगु आकाश व पृथ्‍वीयात झीसं पियाच्‍वनागु खः।
2PE.3.14	अय्‌जूगुलिं यःपिं दाजुकिजापिं, थथे गुबलय्‌ जुइ धकाः पिया च्‍वनिपिं जुयाः छिमिसं प्रभुयात लय्‌ ताय्‌केत कुतः याना च्‍वँ। पापी ज्‍या याना मजुसे पवित्र जुया च्‍वँ। थुकथं छिपिं परमेश्वर नाप मिलय्‌ जुया च्‍वँ।
2PE.3.15	थबाय्‌ तक झाया मदिसे प्रभु पिया च्‍वनादीगु पापी मनूत बचय्‌ जुइमा धकाः खः। झी यःम्‍ह किजा पावलं नं परमेश्वरपाखें बुद्धि कयाः थ्‍व हे खँ च्‍वया तःगु खः। 
2PE.3.16	पावलं च्‍वया तःगु पतिइ नं थ्‍व हे खँ न्‍ह्यथना तःगु दु। गनं गनं पावलं च्‍वया तःगु खँ थुइकेत थाकु। बांलाक मस्‍यूपिं मनूतय्‌सं व क्‍वात्तुक विश्वास याना च्‍वने मफुपिं मनूतय्‌सं ला च्‍वया तःगु खँया अर्थ हे हीका छ्वइ। थथे हे इमिसं धर्मशास्‍त्रयागु अर्थ नं हीका छ्वइ। थथे इमिसं थःत थःम्‍हं हे स्‍यंकी।
2PE.3.17	यःपिं दाजुकिजापिं, छिमिसं थ्‍व फुक्‍क खँ सी धुंकल, अय्‌नं होश याना च्‍वँ। मखुसा मभिंपिं मनूतय्‌गु खँय्‌ लानाः छिपिं क्‍वात्तुक च्‍वने मफयाः थःगु थासं कुतुं वनी। 
2PE.3.18	झी प्रभु व मुक्तिदाता येशू ख्रीष्‍टयागु दया माया अप्‍वः दयावने मा। अले छिमिसं वय्‌कःयात अझ नं बांलाक म्‍हसीका वने फयेमा।
2PE.3.18	वय्‌कःयागु नां आः व सदां तःधना च्‍वने मा। आमेन।
1JN.1.1	न्‍हापांनिसें जीवन बीगु वचन दु। थ्‍व हे वचनया बारे जिमिसं च्‍वयाच्‍वनागु दु। थ्‍व हे वचन जिमिसं न्‍यनागु नं दु। जिमिगु हे मिखां खनागु नं दु, बांलाक स्‍वयागु नं दु, ल्‍हातं थियागु नं दु।
1JN.1.2	गुबले थ्‍व वचन जीवन जुयाः जिमिथाय्‌ खनेदय्‌कः झाल, उबलय्‌ थ्‍व जीवनयात जिमिसं खना, जिमिसं साक्षी बी, अले छिमित नं धाये। थ्‍व बाःयाके दुगु अनन्‍त जीवन जिमिथाय्‌ खनेदय्‌कः झाल।
1JN.1.3	जिमिसं न्‍यनागु व खनागु फुक्‍कं न्‍यंकागु दु। जिमिगु संगति बाः नाप व परमेश्वरया काय्‌ येशू ख्रीष्‍ट नाप दुगुलिं छिमिसं नं जिपिं नाप संगति याये फयेमा धकाः थथे धयाच्‍वनागु खः। 
1JN.1.4	थथे जिमिसं छिमित च्‍वयाः कना च्‍वने दुगुलिं जिपिं तसकं लय्‌ताः।
1JN.1.5	परमेश्वरया काय्‌नं बियादीगु शिक्षा हे जिमिसं छिमित बियाच्‍वना। परमेश्वर जः खः। वय्‌कःयाके खिउँ हे मदु। 
1JN.1.6	झी वय्‌कःयागु संगतिइ दु धयाः खिउँगुलिइ तुं च्‍वनाच्‍वन धाःसा झीपिं ज्‍याखँ निताय्‌ नं फताहा जुइ। 
1JN.1.7	वय्‌कः जः जूथें, झीपिं नं जलय्‌ च्‍वनाच्‍वन धाःसा छम्‍ह मेम्‍हनापं संगतिइ जुइ, अले परमेश्वरया काय्‌यागु हिं झीगु दक्‍व पाप पाखें शुद्ध यानादी।
1JN.1.8	झीसं “झीके पाप मदु” धकाः धाःसा झीसं थःपिन्‍त हे ध्‍वखा ब्‍यूगु जुइ, अले सत्‍ययात मानय्‌ मयाःगु जुइ। 
1JN.1.9	अय्‌नं झीसं थःगु पाप मानय्‌ यात धाःसा परमेश्वरं झीगु पाप क्षमा यानादी, अले झीगु मनय्‌ च्‍वंगु फुक्‍क पाप नं च्‍वत्तुक हुयादी, छाय्‌धाःसा वय्‌कः भरोसा याये बहःम्‍ह व धर्मीम्‍ह खः। 
1JN.1.10	“झीसं गुबलें हे पाप मयाना” धकाः धाल धाःसा झीसं परमेश्वरयात फताहा याःगु जुइ। अले वय्‌कःयागु वचन झीके दइ मखु।
1JN.2.1	आय्‌ जि यःपिं मस्‍त, छिपिं ला जिम्‍ह मस्‍त थें खः। छिमिसं पाप याये मते धकाः थ्‍व खँ जिं च्‍वयाच्‍वनागु खः। छुं जुयाः छिमिसं पाप याये लात धाःसा निरास जुइ मते, छाय्‌धाःसा झीत ग्‍वाहालि याइम्‍ह येशू ख्रीष्‍टं बाःया न्‍ह्यःने झीगु निंतिं बिन्‍ति यानादी। 
1JN.2.2	झीगु पापयागु निंतिं जक मखु, संसारय्‌ च्‍वंपिं फुक्‍क मनूतय्‌गु पापया निंतिं वय्‌कः बलिदान जुयादीगु खः।
1JN.2.3	परमेश्वरयागु आज्ञा मानय्‌ याना च्‍वंसा जक वय्‌कःयात बांलाक म्‍हस्‍यू धकाः झीसं धाये फइ। 
1JN.2.4	परमेश्वरयात बांलाक म्‍हस्‍यू धकाः धयाः वय्‌कःयागु आज्ञा मानय्‌ याना मजूम्‍ह मनू फताहा खः। वयाके सत्‍य धयागु हे दइ मखु। 
1JN.2.5	परमेश्वरयागु वचन मानय्‌ याना च्‍वंम्‍ह मनू जक धात्‍थें परमेश्वरया मायां जाःम्‍ह जुइ। थुकिं हे झीपिं परमेश्वरया मनू खः धकाः सी दइ। 
1JN.2.6	परमेश्वरया मनू खः धकाः धया जुइम्‍ह मनुखं येशू ख्रीष्‍ट थें जुइ फय्‌के माः।
1JN.2.7	यःपिं दाजुकिजापिं, जिं छिमित च्‍वयाच्‍वनागु थ्‍व आज्ञा न्‍हूगु मखु, पुलांगु हे खः। थ्‍व आज्ञा परमेश्वरयात विश्वास याःबलय्‌निसें छिमित न्‍यंकूगु खः, आः नं न्‍यनाच्‍वंगु हे दु।
1JN.2.8	अय्‌नं थन धाःसा जिं छिमित छगू न्‍हूगु हे आज्ञा च्‍वयाच्‍वनागु दु। थ्‍व सत्‍य खः धकाः ख्रीष्‍ट पाखें हे सी दःवःगु दु, छाय्‌धाःसा खिउँ तना वनाच्‍वंगु दु, अले धात्‍थेंगु जः लुयावःगु दु।
1JN.2.9	ख्रीष्‍टं जिगु नुगः यचुक सिलादीगु दु धकाः धया जुइम्‍ह मनुखं दाजुकिजापिन्‍त हेला यानाच्‍वन धाःसा आः तक नं वयागु नुगः हाकुसे हे च्वं नि। 
1JN.2.10	दाजुकिजापिन्‍त माया याना जुइम्‍ह मनूयागु नुगः ख्रीष्‍टं यचुकादीगु दु धकाः सी दु, उकिं वयागु नुगलय्‌ हाकु धयागु हे दये फइ मखु। अय्‌जूगुलिं वं सुयातं पाप याकी मखु। 
1JN.2.11	अय्‌नं दाजुकिजापिन्‍त हेला याना जुइम्‍ह मनू खिउँथाय्‌ लाइ। अले खिउँथाय्‌ हे जुइ। वं थः गन वनाच्‍वना धकाः सी मखु, छाय्‌धाःसा वयागु मिखा खिउँगुलिं कां जुइ।
1JN.2.12	आय्‌ जि यःपिं मस्‍त,
1JN.2.12	ख्रीष्‍टयागु नामं यानाः
1JN.2.12	छिमिसं याःगु फुक्‍क पाप
1JN.2.12	परमेश्वरं क्षमा यानादिल।
1JN.2.13	जिं बौपिन्‍त नं थ्‍व खँ
1JN.2.13	च्‍वयाच्‍वनागु खः,
1JN.2.13	छाय्‌धाःसा छिमिसं
1JN.2.13	न्‍हापांनिसें दीम्‍ह
1JN.2.13	ख्रीष्‍टयात बांलाक म्‍हस्‍यू।
1JN.2.13	शैतानयात त्‍याके धुंकूपिं
1JN.2.13	ल्‍याय्‌म्‍ह व ल्‍यासेपिन्‍त नं
1JN.2.13	जिं थ्‍व खँ च्‍वयाच्‍वना।
1JN.2.14	मस्तय्‌सं नं झी परमेश्वर
1JN.2.14	बाःयात म्‍हस्‍यूगुलिं छिमित नं
1JN.2.14	जिं थ्‍व खँ च्‍वयाच्‍वनागु खः।
1JN.2.14	बौपिन्‍सं न्‍हापांनिसें दुम्‍ह परमेश्वर
1JN.2.14	बाःयात म्‍हस्‍यूगुलिं
1JN.2.14	जिं थ्‍व खँ च्‍वयाच्‍वना।
1JN.2.14	बल्‍लाःपिं ल्‍याय्‌म्‍ह व ल्‍यासेपिं,
1JN.2.14	छिमिगु नुगः परमेश्वरयागु
1JN.2.14	वचनं जाया च्‍वंगु दु।
1JN.2.14	उकिं छिमिसं शैतानयात
1JN.2.14	त्‍याके फत।
1JN.2.14	उकिं जिं छिमित नं
1JN.2.14	च्‍वयाच्‍वनागु दु।
1JN.2.15	थ्‍व संसारयात माया याये मते। थ्‍व संसारय्‌ च्‍वंगु चिजबिजयात नं ल्‍वःवंके मते। संसारयात माया याना जुइम्‍ह मनुखं परमेश्वरयात माया याइ मखु। 
1JN.2.16	थ्‍व संसारय्‌ च्‍वंगु फुक्‍क ज्‍याखँ गथे बांमलाःगु मभिंगु ज्‍याखँ याये मास्‍ति वय्‌केगु, मिखां खंक्‍व काये मास्‍ति वय्‌केगु, अले तःधंछुयाः फुइँफाँय्‌ याना जुइगु। थ्‍व फुक्‍क परमेश्वर बाःया पाखें मखु, संसारया पाखें हे दया वःगु खः। 
1JN.2.17	थ्‍व संसार व थ्‍व संसारय्‌ च्‍वंगु मनूतय्‌सं यय्‌का जुइगु नं फुक्‍कं मदया वनीतिनि। तर परमेश्वरयागु इच्‍छाकथं जुइम्‍ह मनू न्‍ह्याबलें दयाच्‍वनी।
1JN.2.18	अय्‌ जि यःपिं मस्‍त, थ्‍व संसार याकनं हे फुना वनिन। ख्रीष्‍टया शत्रु वइतिनि धकाः छिमिसं न्‍यना तःगु दु। ख्रीष्‍टया शत्रुत खने दया वये धुंकल। अय्‌जूगुलिं थ्‍व संसार याकनं हे फुना वनिन धकाः झीसं सीके फु। 
1JN.2.19	इपिं झीगु पुचलं पिहां वने धुंकल, छाय्‌धाःसा इपिं झी मनूत मखु। इपिं झी मनूत खःसा झीपिं नाप हे च्‍वनिगु खः। झीगु पुचलं पिहां वंगुलिं इपिं झी मनूत मखु धकाः सी दत।
1JN.2.20	ख्रीष्‍टं छिमित पवित्र आत्‍मा बियादीगु दु, उकिं छिपिं थुपिं थें मखु। अय्‌जूगुलिं सत्‍य छु खः धयागु छिमिसं स्‍यू। 
1JN.2.21	छिमिसं सत्‍ययात मस्‍यू धकाः जिं थ्‍व च्‍वया च्‍वनागु मखु। सत्‍ययात स्‍यूगुलिं हे जिं थ्‍व च्‍वयाच्‍वनागु खः, छाय्‌धाःसा सत्‍य पाखें मखुगु खँ पिहां वइ मखु धकाः छिमिसं सि हे स्‍यू। 
1JN.2.22	अय्‌सा मखुगु खँ ल्‍हाना जुइम्‍ह सु खः ले सा? येशू धाःम्‍ह मुक्ति बीम्‍ह ख्रीष्‍ट मखु धकाः धया जुइम्‍ह मनू हे मखुगु खँ ल्‍हाइम्‍ह खः। थज्‍याःम्‍ह मनू ख्रीष्‍टया शत्रु खः। थज्‍याःम्‍ह मनुखं परमेश्वर बाः व वय्‌कःया काय्‌ निम्‍हय्‌सितं इन्‍कार याइ। 
1JN.2.23	परमेश्वरया काय्‌यात मानय्‌ मयाइम्‍ह मनुखं परमेश्वर बाःयात नं मानय्‌ याइ मखु। अले वय्‌कःया काय्‌यात मानय्‌ याइम्‍ह मनुखं परमेश्वर बाःयात नं मानय्‌ याइ।
1JN.2.24	अय्‌जूगुलिं छिमिसं न्‍हापांनिसें न्‍यना तःगु परमेश्वरयागु वचनयात दुनुगलय्‌ तया ति। अथे याःसा छिपिं परमेश्वर बाः व परमेश्वरया काय्‌ नाप च्‍वने दइ। 
1JN.2.25	ख्रीष्‍टं झीत बी धकाः धयादीगु अनन्‍त जीवन थ्‍व हे खः।
1JN.2.26	थज्‍याःपिं ख्रीष्‍टया शत्रुतय्‌सं छिमित मखुगु लँय्‌ यंकी धकाः कनाबीत थ्‍व खँ च्‍वयाच्‍वनागु खः। 
1JN.2.27	अय्‌नं ख्रीष्‍टं छिमिगु नुगलय्‌ पवित्र आत्‍मायात तयादीगु दु, उकिं सुनानं छिमित स्‍यने माःगु मदु। पवित्र आत्‍मां छिमित फुक्‍कं स्‍यनादी। वय्‌कः सत्‍य खः, गुबलें मखुगु खँ ल्‍हानादी मखु। पवित्र आत्‍मां गथे स्‍यनादिल, अथे हे यानाः छिपिं ख्रीष्‍ट नाप च्‍वना च्‍वँ।
1JN.2.28	अय्‌ जि यःपिं मस्‍त, ख्रीष्‍ट नाप च्‍वना च्‍वँ। अले जक ख्रीष्‍ट हानं थन झायादीबलय्‌ झीपिं ग्‍याये माली मखु, अले वय्‌कः खनाः लज्‍या चाये माली मखु।
1JN.2.29	ख्रीष्‍ट भिंम्‍ह खः धकाः छिमिसं स्‍यू। अय्‌जूगुलिं छिमिसं भिंगु बांलाःगु जक याना जुइपिं मनूत परमेश्वरया सन्तान खः धकाः सीका ति।
1JN.3.1	स्‍व, परमेश्वर बाःनं झीत गुलि माया यानादीगु दु। उकिं हे झीत परमेश्वरया सन्‍तान धकाः धाःगु खः, धात्‍थें खः नं खः। अय्‌जूगुलिं हे थ्‍व संसारयापिं मनूतय्‌सं झीत म्‍हमस्‍यूगु, छाय्‌धाःसा इमिसं वय्‌कःयात म्‍हमस्‍यू।
1JN.3.2	आय्‌ जि यःपिं मस्‍त, आः ला झीपिं परमेश्वरया सन्‍तान खः धकाः झीसं स्‍यू। अय्‌नं लिपा झीपिं गज्‍याःपिं जुइ धयागु खँ झीत कना मदीनि। अय्‌सां ख्रीष्‍ट झायादीबलय्‌ झीपिं वय्‌कः थें हे जुइतिनि धकाः झीसं स्‍यू। अले तिनि वय्‌कः गथे च्‍वं धकाः झीसं खनी। 
1JN.3.3	थथे ख्रीष्‍टयाके आशा याना च्‍वंपिं वय्‌कः थें पवित्र जुयाः च्‍वने माः।
1JN.3.4	सुनां पाप याइ वं व्‍यवस्‍था मानय्‌ मयाःगु जुइ, छाय्‌धाःसा व्‍यवस्‍था मानय्‌ मयायेगु हे पाप खः। 
1JN.3.5	झीगु पाप मदय्‌केत हे ख्रीष्‍ट झायादीगु खः। ख्रीष्‍टयाके पाप द हे मदु।
1JN.3.6	ख्रीष्‍टयाके च्‍वना च्‍वंपिन्‍सं पाप याइ मखु। पाप याना च्‍वनिम्‍ह मनुखं ख्रीष्‍टयात गुबलें हे खनी नं मखु, म्‍ह नं सी मखु।
1JN.3.7	अय्‌ जि यःपिं मस्‍त, छिमित सुनानं मखुगु लँय्‌ यंके मफयेमा। गथे ख्रीष्‍ट धर्मी खः अथे हे भिंगु ज्‍या याइपिं मनूत नं धर्मी खः। 
1JN.3.8	शैतानं न्‍हापांनिसें पाप याना वयाच्‍वंगु दु, उकिं पाप यानां तुं च्‍वनिपिं मनूत नं शैतानया मनू खः। अथे जूगुलिं शैतानयागु ज्‍या स्‍यंकेत परमेश्वरया काय्‌ थन झायादी माःगु खः। 
1JN.3.9	परमेश्वरया पाखें बूम्‍हय्‌सिनं पाप यानां तुं च्‍वनी मखु, छाय्‌धाःसा इपिं वय्‌कः थें जुइ। अले वय्‌कः हे इमि बाः जूगुलिं नं इमिसं पाप यानां तुं च्‍वने फइ मखु। 
1JN.3.10	परमेश्वरया सन्‍तान व शैतानया सन्‍तान थुकिं हे बांलाक सी दइ। बांलाःगु भिंगु ज्‍या मयाइम्‍ह, अले थः दाजुकिजापिन्‍त माया मयाइम्‍ह मनू परमेश्वरया सन्‍तान मखु।
1JN.3.11	थःथवय्‌ माया याना च्‍वने माः धकाः धाःगु खँ ला छिमिसं न्‍हापांनिसें हे न्‍यनातःगु दु।
1JN.3.12	झीपिं कयिन थें जुइ मज्‍यू। कयिन शैतानया मनू जूगुलिं वं थः हे किजा हाबिलयात स्‍यात। कयिनं थः हे किजायात छाय्‌ स्‍यात? कयिन शैतानया मनू जूगुलिं वया किजां भिंगु बांलाःगु याना जूगु स्वये मफयाः वं थः किजायात स्‍यात।
1JN.3.13	यःपिं दाजुकिजापिं, उकिं थ्‍व संसारयापिं मनूतय्‌सं छिमित हेला यात धकाः छिपिं अजूचाये माःगु मदु।
1JN.3.14	झी मृत्‍युं जीवनय्‌ न्‍ह्याये धुन धयागु थुकिं हे सी दु। झीसं थः दाजुकिजापिन्‍त माया याना। थः दाजुकिजापिन्‍त माया मयाइम्‍ह मनू कालयागु ल्‍हातय्‌ हे लानाच्‍वनी।
1JN.3.15	दाजुकिजापिन्‍त हेला याइम्‍ह मनू ज्‍यानमारा खः। अले ज्‍यानमारायाके अनन्‍त जीवन दइ मखु।
1JN.3.16	थुकथं झीसं माया धयागु छु खः धकाः स्‍यू – झीगु निंतिं ख्रीष्‍ट सिनादिल, उकिं झीसं नं झी दाजुकिजापिनिगु निंतिं सीत तकं लिफः स्वये मज्‍यू। 
1JN.3.17	तःमिम्‍ह मनुखं थः दाजुकिजापिनि नये मखं धकाः सियाः नं इमित माःगु ग्‍वाहालि मब्‍यूसा, अज्‍याःम्‍ह मनुखं परमेश्वरयात माया याना धकाः गथे धाये फइ?
1JN.3.18	अय्‌ जि यःपिं मस्‍त, झीसं म्‍हुतुं जक माया याना धयां मज्‍यू। ज्‍याखँय्‌ नं धात्‍थेंगु माया याना क्‍यने फये माः। 
1JN.3.19	थुकिं हे झीपिं सत्‍यपिं खः धकाः सीका काये फु। अले परमेश्वरया न्‍ह्यःने धुक्‍कं च्‍वने फु। 
1JN.3.20	झीत झीगु हे नुगलं दोषी ठहरय्‌ याइ धाःसा परमेश्वर ला झीगु नुगः स्‍वयाः नं तःधं। वय्‌कलं मस्‍यूगु छुं नं मदु।
1JN.3.21	अय्‌जूगुलिं यःपिं दाजुकिजापिं, झीगु मनं झीत दोषी ठहरय्‌ मयाःसा झीपिं परमेश्वरया न्‍ह्यःने ग्‍याये माली मखु। 
1JN.3.22	वय्‌कलं धयादीगु मानय्‌ जुयाः वय्‌कःयात यःयःगु जक याना जूसा वय्‌कःयाके न्‍ह्यागु फ्‍वंसां झीत बियादी।
1JN.3.23	वय्‌कलं झीत आज्ञा यानादीगु थ्‍व हे खः – वय्‌कःया काय्‌ येशू ख्रीष्‍टयात झीसं विश्वास याये माः। दाजुकिजापिन्‍त माया यानाच्‍वने माः। थथे हे याना च्‍वँ धकाः ख्रीष्‍टं नं झीत धयादीगु दु।
1JN.3.24	परमेश्वरयागु आज्ञा मानय्‌ याना च्‍वंम्‍ह मनू वय्‌कः नाप दइ, अले वय्‌कः व नाप दइ। झीगु नुगलय्‌ पवित्र आत्‍मा तयादीगुलिं झीसं थ्‍व स्‍यू।
1JN.4.1	यःपिं दाजुकिजापिं, आत्‍मा दु धकाः धया जुइपिं न्‍ह्याम्‍हय्‌सित नं विश्वास याये मते। न्‍हापां परमेश्वरयागु आत्‍मा खः मखु धकाः निं जाँचय्‌ याना स्‍व, छाय्‌धाःसा यक्‍व हे फताहा अगमवक्तात खने दया वयाच्‍वंगु दु। 
1JN.4.2	सुनां ख्रीष्‍ट धात्‍थें हे मनू जुयाः झायादीगु खः धकाः धाइ व मनूयाके परमेश्वरयागु आत्‍मा दु। थुकिं हे परमेश्वरया आत्‍मा म्‍हसी। 
1JN.4.3	सुनां ख्रीष्‍ट मनू जुयाः झायादीगु मखु धकाः धाइ, व मनूयाके ख्रीष्‍टया शत्रुयागु आत्‍मा दु धकाः सीकि। व वइ धकाः छिमिसं न्‍यनातःगु दु। व आः नं संसारय्‌ दनि।
1JN.4.4	अय्‌ जि यःपिं मस्‍त, छिपिं परमेश्वरया मनूत खः, उकिं अज्‍याःपिं फताहा अगमवक्तातय्‌त छिमिसं बुका छ्वःगु दु। थ्‍व संसारय्‌ च्‍वंम्‍ह आत्‍मा स्‍वयाः छिमिगु नुगलय्‌ च्‍वनादीम्‍ह आत्‍मा तसकं बल्‍लाः। 
1JN.4.5	इमिसं ला थ्‍व संसारय्‌ च्‍वंगु खँ जक स्‍यने फु। अले संसारयापिं मनूतय्‌सं इमिसं धाःगु खँ मानय्‌ नं जुइ। अथेजूगुलिं इपिं फुक्‍कं थ्‍व हे संसारयापिं मनूत खः। 
1JN.4.6	झीपिं धाःसा परमेश्वरया मनूत खः, उकिं वय्‌कःयात बांलाक म्‍हस्‍यूपिन्‍सं झीगु खँ न्‍यनी। वय्‌कःया मनूत मखुसा झीगु खँ नं इमिसं न्‍यनी मखु। थथे झीसं परमेश्वरं धाःगु व मनूतय्‌सं धाःगु खँ सीके फइ।
1JN.4.7	यःपिं दाजुकिजापिं, झी थःथवय्‌ माया याना च्‍वने माः, छाय्‌धाःसा माया धयागु परमेश्वरपाखें वःगु खः। अय्‌जूगुलिं माया याना जुइम्‍ह मनुखं वय्‌कःयात बांलाक म्‍हस्‍यू, उकिं थज्‍याःपिं मनूत वय्‌कःया सन्‍तान खः। 
1JN.4.8	परमेश्वर प्रेम खः, उकिं माया याये मसःम्‍ह मनुखं वय्‌कःयात म्‍हसी मखु।
1JN.4.9	परमेश्वरं झीत माया यानादीगु दु धकाः थुकिं हे सी दु – झीत जीवन दयेमा धकाः वय्‌कलं थः याकः काय्‌यात संसारय्‌ छ्वया हयादिल। 
1JN.4.10	झीसं परमेश्वरयात माया यानागु मखु, बरु वय्‌कलं हे झीत माया यानादीगुलिं झीगु पाप क्षमा याना बीत थः हे काय्‌यात बलिदान यायेत छ्वया हयादिल – माया धयागु थ्‍व हे खः।
1JN.4.11	यःपिं दाजुकिजापिं, परमेश्वरं हे झीत थथे माया यानादिल धाःसा झी थःथवय्‌ नं माया याना च्‍वने माः। 
1JN.4.12	परमेश्वरयात सुनानं खंगु मदुनि। तर झी थःथवय्‌ माया याना च्‍वंसा वय्‌कः झीगु नुगलय्‌ च्‍वनादी। अले वय्‌कःयागु मायां झी जाइ।
1JN.4.13	वय्‌कलं झीगु नुगलय्‌ आत्‍मा तयादीगुलिं वय्‌कः झीगु नुगलय्‌ च्‍वनादीगु दु धकाः झीसं सी। अले झी वय्‌कःयाके दु धकाः नं सी। 
1JN.4.14	थ्‍व संसारयापिं मनूतय्‌त मुक्ति बीत परमेश्वर बाःनं थः काय्‌यात छ्वया हयादीगु जिमिसं खना। थ्‍व हे खँ जिमिसं कना वयाच्‍वनागु खः। 
1JN.4.15	येशू परमेश्वरया काय्‌ खः धकाः धया जुइम्‍ह मनूयागु नुगलय्‌ परमेश्वर च्‍वनादी। व हे वय्‌कःयाके च्‍वंम्‍ह खः। 
1JN.4.16	अले झीत परमेश्वरं माया यानादिल धकाः झीसं सि नं स्‍यू, अले विश्वास नं याना।
1JN.4.16	परमेश्वर माया खः, उकिं माया याना जुइम्‍ह मनूयागु नुगलय्‌ वय्‌कः दयाच्‍वनी। अले परमेश्‍वर व नाप दइ। 
1JN.4.17	थुकथं झी मायां जाये धुंकाः न्‍याय याइबलय्‌ मग्‍यासे परमेश्वरया न्‍ह्यःने वने फइ, छाय्‌धाःसा वय्‌कः गथे खः थ्‍व संसारय्‌ झी नं अथे हे खः।
1JN.4.18	माया याइपिं ग्‍याये म्‍वाः। धात्‍थेंयागु मायां ग्‍याःचिकु मदय्‌का छ्‍वइ। ग्‍याःम्‍हय्‌सित सजाँय बी, छाय्‌धाःसा ग्‍याइपिन्के धात्‍थेंयागु माया दइ मखु। 
1JN.4.19	परमेश्वरं झीत न्‍हापालाक माया यानादीगुलिं झीसं नं वय्‌कःयात माया यानागु खः।
1JN.4.20	वय्‌कःयात जिं माया यानागु दु धकाः धया जुइम्‍ह मनुखं दाजुकिजापिन्‍त हेला याना जूसा थज्‍याःम्‍ह मनू फताहा खः धकाः सीकि। मिखां खंपिं थः दाजुकिजापिन्‍त माया मयाइम्‍ह मनुखं मिखां मखंम्‍ह परमेश्वरयात माया याये फइ मखु। 
1JN.4.21	अय्‌जूगुलिं ख्रीष्‍टं झीत थथे याना च्‍वँ धकाः धया थकूगु खः – “परमेश्वरयात माया याइम्‍ह मनुखं थः दाजुकिजापिन्‍त नं माया याये माः।”
1JN.5.1	येशूयात मुक्ति बीम्‍ह ख्रीष्‍ट खः धकाः विश्वास याना जूपिं मनूत परमेश्वरया सन्तान खः। परमेश्वर बाःयात माया याइम्‍हय्‌सिनं वय्‌कःया काय्‌यात नं माया याइ। 
1JN.5.2	वय्‌कःयात माया याना च्‍वंसा व वय्‌कःयागु आज्ञा मानय्‌ याना च्‍वंसा झीसं धात्‍थें वय्‌कःया मस्‍ततय्‌त माया यानाच्‍वनागु दु धकाः सी दइ। 
1JN.5.3	परमेश्वरयागु आज्ञा मानय्‌ यायेगु हे वय्‌कःयात माया यायेगु खः। वय्‌कःयागु आज्ञा मानय्‌ यायेत थाकु मजू।
1JN.5.4	वय्‌कःया सन्‍तानतय्‌सं थ्‍व संसारयात बुकी। वय्‌कःयात विश्वास यानागुलिं झीसं संसारयात त्‍याके फइ। 
1JN.5.5	सुनां संसारयात त्‍याके फइ? येशूयात परमेश्वरया काय्‌ खः धकाः विश्वास याना जुइपिन्‍सं जक थ्‍व संसारयात त्‍याके फइ, मेपिन्‍सं त्‍याके फइ मखु।
1JN.5.6	येशू ख्रीष्‍ट थ्‍व संसारय्‌ झायादीगु निता दसि दु – लः व हि। मनू थें जुयाः बप्‍तिस्‍मा कयादीगु दसि खः – लः, अले हानं मनूतय्‌गु पाप क्षमा यायेत येशूं सिनाः थःगु हि हाय्‌कादीगु दसि खः – हि। सत्‍यम्‍ह पवित्र आत्‍मां नं थ्‍व हे खँ साक्षी बियादिल। 
1JN.5.7+1JN.5.8	येशू परमेश्वरया काय्‌ खः धकाः थ्‍व स्‍वतां बांलाक क्‍यं – पवित्र आत्‍मा, लः व हि। 
1JN.5.9	झीसं मनुखं हे ब्‍यूगु साक्षीयात पत्‍याः याना। परमेश्वरं ब्‍यूगु साक्षी झन पत्‍याः याये बहः जू। वय्‌कलं थःहे काय्‌यागु साक्षी बियादिल। 
1JN.5.10	अय्‌जूगुलिं वय्‌कःया काय्‌यात विश्वास याना च्‍वंपिं मनूतय्‌सं थ्‍व खँ सत्‍य खः धकाः स्‍यू। परमेश्वरयात विश्वास याइ मखुपिन्‍सं वय्‌कःयात फताहा ताय्‌की, छाय्‌धाःसा परमेश्वरं थः काय्‌यागु बारे बियादीगु साक्षीयात इमिसं विश्वास याइ मखु।
1JN.5.11	थ्‍व खँयागु दसि थ्‍व हे खः – परमेश्वरं झीत अनन्‍त जीवन बियादीगु दु। थ्‍व अनन्‍त जीवन वय्‌कःया काय्‌याके दु।
1JN.5.12	सुयाके काय्‌ दु वयाके थ्‍व अनन्‍त जीवन दइ, सुयाके परमेश्वरया काय्‌ मदु वयाके थ्‍व अनन्‍त जीवन दइ मखु।
1JN.5.13	परमेश्वरया काय्‌ येशूयात विश्वास याःगुलिं छिमिके अनन्‍त जीवन दु धयागु खँ थुइमा धकाः थ्‍व खँ छिमित च्‍वयाच्‍वनागु खः। 
1JN.5.14	वय्‌कःया इच्‍छाकथं झीसं न्‍ह्यागु फ्‍वंसां वय्‌कलं बियादी धकाः झीसं स्‍यू। उकिं झीपिं वय्‌कःया न्‍ह्यःने वनेत ग्‍याये माःगु मदु। 
1JN.5.15	झीसं प्रार्थनाय्‌ न्‍ह्यागु फ्‍वंसां वय्‌कलं झीगु खँ न्‍यनादी धकाः स्‍यूगुलिं वय्‌कःयाके फ्‍वनागु वय्‌कलं बियादी धुंकल धकाः नं स्‍यू।
1JN.5.16	सुनानं थः किजायात सी म्‍वाःलिगु पाप यानाच्‍वंगु खंसा वं थः किजायालागिं प्रार्थना यायेमाः। परमेश्वरं वयात जीवन बियादी। तर थ्‍व धाःसा सि म्‍वाःलिगु पाप याःपिनिगु निंतिं जक खः। सी मालिगु पाप नं दु। तर जिं छिमित थुकिया लागि प्रार्थना या धकाः धाये मखु। 
1JN.5.17	मभिगुं बांमलाःगु ज्‍याखँ फुक्‍कं पाप हे खः। अय्‌नं सीम्‍वाःलिगु पाप नं दु।
1JN.5.18	परमेश्वरया सन्तानतय्‌सं पाप यानां तुं च्‍वनी मखु। वय्‌कःया काय्‌नं अज्‍याःम्‍ह मनूयात शैतानं थी मफय्‌क बचय्‌ याना तयादी। 
1JN.5.19	झीपिं परमेश्वरया सन्तान खः, अले थ्‍व संसारय्‌ च्‍वंपिं मेपिं फुक्‍क मनूत शैतानया मनूत खः धकाः नं झीसं स्‍यू।
1JN.5.20	परमेश्वरया काय्‌ झायाः झीत धात्‍थेंयाम्‍ह परमेश्वर म्‍हसीकादिल। थ्‍व खँ झीसं स्‍यू। धात्‍थेंयाम्‍ह परमेश्वरया काय्‌ येशू ख्रीष्‍ट नाप झीगु जीवन नं प्‍यपुना च्‍वंगु दु। थ्‍व हे सत्‍य परमेश्वर खः, अले हानं थ्‍व हे परमेश्वर अनन्‍त जीवन नं खः।
1JN.5.21	उकिं अय्‌ जि यःपिं मस्‍त, मूर्तिपुजा पाखें तापाक च्‍वँ।
2JN.1.1	परमेश्वरं ल्‍ययादीम्‍ह मिसा व वया मस्‍तय्‌त जि मण्‍डलीया थकालिं छिमित धात्‍थेंयागु माया याना। सत्‍ययात म्‍हस्‍यूपिं फुक्‍कसिनं छिमित माया यानाच्‍वंगु दु। 
2JN.1.2	थ्‍व सत्‍य झीगु नुगलय्‌ न्‍ह्याबलें दयाच्‍वनी।
2JN.1.3	अले थ्‍व हे सत्‍य व मायां यानाः परमेश्वर बाः व वय्‌कःया काय्‌ येशू ख्रीष्‍टं झीत दया माया व शान्‍ति बियादी।
2JN.1.4	झी बाःनं धयादी थें आम्‍कन मण्‍डलीइ च्‍वंपिं गुलिं गुलिं मस्‍तय्‌सं सत्‍ययात मानय्‌ याना च्‍वंगु सियाः जि तसकं हे लय्‌ताया च्‍वनागु दु।
2JN.1.5	अय्‌जूगुलिं नं आम्‍कन मण्‍डलीइ च्‍वंपिन्‍सं थःथवय्‌ माया याना च्‍वँ धकाः जिं छिमित बिन्‍ति याना हयागु खः। न्‍हापांनिसें हे झीत थःथवय्‌ माया याना च्‍वनेमाः धकाः धयातःगु खः, उकिं थ्‍व न्‍हूगु खँ मखु।
2JN.1.6	वय्‌कःयागु आज्ञा मानय्‌ यायेगु हे धात्‍थेंयागु माया खः। छिमिसं न्‍हापांनिसें न्‍यंगु आज्ञा थ्‍व हे खः – छिमिसं थःथवय्‌ माया याना च्‍वँ।
2JN.1.7	येशू ख्रीष्‍ट मनू जुयाः झाःगु मखु धकाः धाइपिं मनूत नं थ्‍व संसारय्‌ यक्‍व दु। थुपिं फताहात खः। थुपिं ख्रीष्‍टया शत्रुत नं खः। 
2JN.1.8	अय्‌जूगुलिं होश याना च्‍वँ, मखुसा छिमिसं थथे ज्‍या सनाच्‍वंगु फुक्‍कं सितिं वनी। बरु प्रभुं बी धकाः तया तःगु फुक्‍क सिरपाः काये फय्‌कि। 
2JN.1.9	सुनानं येशू ख्रीष्‍टं स्‍यनादीगु खँ मानय्‌ मयासे मेमेगु हे याना जुल धाःसा अज्‍याःम्‍ह मनू नाप परमेश्वर च्‍वनादी मखु। तर येशू ख्रीष्‍टं स्‍यनादीगु खँ मानय्‌ याना जूपिं नाप परमेश्वर व वय्‌कःया काय्‌ येशू ख्रीष्‍ट निम्‍हं च्‍वनादी।
2JN.1.10	अय्‌जूगुलिं येशू ख्रीष्‍टं स्‍यनादीगु खँ नाप पाय्‌छि मजुइक मेकथं हे स्‍यना जुइपिं मनूत छिमिगु छेँय्‌ वःसा इमित दुकाये मते। थज्‍याःपिं मनूतय्‌त ज्वजलपा नं याये मते। 
2JN.1.11	सुनानं थज्‍याःपिं फताहातय्‌त ज्‍वजलपा यासाः ज्‍वजलपा याःपिं मनूतय्‌सं इमिगु मभिंगु ज्‍याय्‌ ब्‍वति काःगु जुइ।
2JN.1.12	जिं छिमित च्वये माःगु खँ ला यक्‍व हे दु। तर मसी व भ्‍वँतं मखु। आम्‍कन हे वयाः धाये, अले झीपिं सकलें लय्‌ताय्‌ खनी।
2JN.1.13	थन च्‍वंगु मण्‍डलीयापिं विश्वासीतय्‌सं नं छिमित ज्‍वजलपा धया हःगु दु।
3JN.1.1	तसकं यःम्‍ह गायसयात जि मण्‍डलीया थकालिया पाखें दुनुगलंनिसें माया दु।
3JN.1.2	यःम्‍ह किजा, छंगु आत्‍मा थें शरीर नं बल्‍लाये मा, अले न्‍ह्यागु खँय्‌ नं च्‍वन्‍ह्याये मा धकाः प्रार्थना यानाच्‍वना। 
3JN.1.3	सत्‍ययात विश्वास याःथें छ सत्‍ययागु लँपुइ वनाच्‍वंगु दु धकाः आम्‍कनं वःपिं विश्वासीतय्‌सं कंबलय्‌ जितः तसकं लय्‌ता वल। 
3JN.1.4	थः सन्‍तान सत्‍ययागु लँपुइ वना च्‍वंगु दु धकाः न्‍यनेगुति लय्‌ताः मेगु छु दइ?
3JN.1.5	यःम्‍ह किजा, आम्‍कन न्‍यंकेत वःपिं म्‍हमस्‍यूपिं विश्वासीतय्‌त छं दुकयाः इमित माक्‍व ग्‍वाहालि बिल, थ्‍व तसकं बांलात। 
3JN.1.6	छं थुकथं इमित माया यानाः ग्‍वाहालि यात धकाः इमिसं थन च्‍वंगु मण्‍डलीयापिन्‍त कन। इमित माःगु लँ खर्च बियाः छ्वया हःसा तसकं बांलाइ, उकिं परमेश्वर छ खनाः लय्‌तायादी। 
3JN.1.7	ख्रीष्‍टयात विश्वास मयाःपिं पाखें छुं हे मकासे इपिं ख्रीष्‍टयागु ज्‍या यायेत वःगु खः। 
3JN.1.8	अय्‌जूगुलिं झी विश्वासीतय्‌सं अथे ख्रीष्‍टयागु ज्‍या याना जूपिन्‍त माक्‍व ग्‍वाहालि बी माः। थुकथं झीपिं नं सत्‍ययागु लागि ज्‍या याःपिं जुइ।
3JN.1.9	न्‍हापा नं जिं आम्‍कन च्‍वंगु मण्‍डलीयात पौ च्‍वया हये धुन। तर छिपिं मध्‍ये तःधंछुया जुइमाःम्‍ह डियोत्रिफसं जिगु खँय्‌ च्‍यूताः मतः। 
3JN.1.10	वं अथे यानाच्‍वंगु खँ फुक्‍कं जिं आम्‍कन वयेबलय्‌ कना बी। वं जिमित बांमलाका च्‍वंगु दु। अले वं जिमिगु बारे मभिंगु खँ धया जुयाच्‍वंगु दु। उलि जक मखु, आम्‍कन पिने वःपिं दाजुकिजापिन्‍त नं वं दुमकाः। अथे वःपिं दाजुकिजापिन्‍त दुकायेत स्‍वःपिन्‍त नं वं मण्‍डलीं पितिना छ्वत।
3JN.1.11	यःम्‍ह किजा, अय्‌जूगुलिं छं मभिंगु बांमलाःगु खँ याये सय्‌के मते, बरु भिंगु बांलाःगु खँ जक सय्‌कि। भिंगु बांलाःगु याना जुइपिं परमेश्वरया मनूत खः। मभिंगु बांमलाःगु याना जुइपिं मनूतय्‌सं परमेश्वरयात म्‍हमस्‍यू।
3JN.1.12	फुक्‍क मनूतय्‌सं डेमेत्रियसयात भिं धकाः धाः। अले हानं वयागु चालचलनं नं व भिंम्‍ह मनू खः धकाः सीका काये फु। व भिंम्‍ह मनू खः धकाः जिं नं धाये फु। जिं धयागु खँ सत्‍य खः धकाः छं स्‍यू।
3JN.1.13	छन्‍त च्‍वय्‌ माःगु खँ ला यक्‍व हे दु, अय्‌नं मसी व कलमं मखु। 
3JN.1.14	याकनं हे जि आम्‍कन वयेत स्‍वयाच्‍वनागु दु। अले जिं छन्‍त फुक्‍क खँ कने।
3JN.1.15	छन्‍त शान्‍ति दयेमा।
3JN.1.15	छं म्‍हस्‍यूपिं थन च्‍वंपिं विश्वासीतय्‌सं छन्‍त ज्‍वजलपा धया हःगु दु। आम्‍कन च्‍वंपिं सकलें विश्वासीतय्‌त जिमिगु ज्‍वजलपा दु धकाः धया ब्‍यु।
JUD.1.1	याकूबया किजा व येशू ख्रीष्‍टया दास यहूदापाखें परमेश्वरं सःतादीपिन्‍त, परमेश्वर बाःनं माया याना तःपिन्‍त, अले येशू ख्रीष्‍टं बचय्‌ याना तःपिन्‍त ज्‍वजलपा।
JUD.1.2	छिमिके दया, माया व शान्‍ति अप्‍वः दयावने मा।
JUD.1.3	यःपिं दाजुकिजापिं, जिं छिमित परमेश्वरं झी सकसितं इना बियादीगु मुक्तियागु खँ च्‍वयेगु मतिइ तयागु खः। अय्‌नं आः छिमित परमेश्वरं बियादीगु सत्‍य खँय्‌ हे छिपिं क्‍वात्तुक च्‍वना च्‍वँ धकाः न्‍वायेगु हे जितः तसकं बांलाः ताल। 
JUD.1.4	न्‍हापा हे दोषी ठहरय्‌ जूपिं गुम्‍हं गुम्‍हं मनूत छिमिगु पुचलय्‌ मसीक दुहां वःगु दु। इमिसं परमेश्वरयात मानय्‌ मयाः। वय्‌कलं बियादीगु दया मायायात इमिसं मभिंगु ज्‍याय्‌ छ्यलाच्‍वंगु दु। अले येशू ख्रीष्‍टयात छम्‍ह हे जक प्रभु व मालिक खः धकाः नं इमिसं मानय्‌ मयाः।
JUD.1.5	परमेश्वरं इस्राएलीतय्‌त मिश्र देशं लिगना हयादिल। अय्‌नं लिपा वय्‌कःयात विश्वास मयाःपिं मनूतय्‌त नाश यानादिल। थ्‍व खँ छिमिसं बांलाक सि हे स्‍यू। अथेसां छिमित थ्‍व खँ लुमंका बी मास्‍ति वल।
JUD.1.6	थःगु ज्‍या मयासे छेँ त्‍वःता वःपिं स्‍वर्गदूततय्‌त दकलय्‌ लिपा न्‍याय यानादीत वय्‌कलं गुब्‍सं मब्‍यनिकथं चिनाः खिउँथाय्‌ कुनादिल। 
JUD.1.7	अथे हे सदोम व गमोरा अले वया जःखः च्‍वंगु शहरयापिन्‍सं छगूया ल्‍यू मेगु यायां घच्‍चाइपुगु व्‍यभिचारया ज्‍या याना हल। परमेश्वरं इमित गुबलें मसीगु मिइ तयाः नमुना दय्‌कादिल।
JUD.1.8	हानं अथे हे थज्‍याःपिन्‍सं म्‍हगसय्‌ खन धकाः थःगु म्‍हयात अशुद्ध याइ। परमेश्वरयागु अधिकारयात मानय्‌ याइ मखु, अले स्‍वर्गय्‌ च्‍वंपिं ततःधंपिन्‍त क्‍वह्यंका जुइ। 
JUD.1.9	तःधंम्‍ह स्‍वर्गदूत मिखाएलं मोशायागु सीम्‍ह सुनां यंकेगु धयागु खँय्‌ शैतान नापं ल्‍वापु जूबलय्‌ वयात द्वपं बीत आँट मयासें थुलि जक धाल – “परमेश्वरं छन्‍त ब्‍वः बियादी।”
JUD.1.10	थुमिसं ला थःम्‍हं हे मस्‍यूगु खँय्‌ ब्‍वः बिया जुइ। स्‍वभावं हे थुपिं पशुत थें खः। अले थुकिं यानाः हे इपिं नाश जुया वनी। 
JUD.1.11	इमित धिक्‍कार दु। इपिं कयिनयागु लँय्‌ जुल। धिबायागु निंतिं इमिसं बालामं थें मभिंगु ज्‍या याना जुल, अले कोरह थें परमेश्वरयात मभिंकाः इपिं नाश जुया वन।
JUD.1.12	थुपिं छिमिगु लय्‌ताः भ्‍वजय्‌ लुया वइगु फि खः। थुपिं थःत जक भिंका जुइपिं खः। थुपिं फसं पुइके यनिगु, लः मदुगु सुपाँय्‌ खः। अले फल सइ मखुगु निकः तक सी धुंकूगु, हां निसें सी धुंकूगु सिमा खः। 
JUD.1.13	थुपिं समुद्रया ग्‍यानापुगु किसिद्वम्‍बः खः। थुमिसं थःगु घच्‍चायापुगु ज्‍याखँ समुद्र दासि वये थें यानाक्‍यनी। थुपिं चाचाःहिलाच्‍वनिगु नगु खः। थुमिगु निंतिं सदांयात तसकं खिउँगु थाय्‌ दय्‌का तःगु दु।
JUD.1.14	आदमया न्‍हय्‌गू पुस्‍ता लिपायाम्‍ह हनोकं नं लिपा जुइगु थ्‍व हे खँ धया वंगु खः – “सीका ति, द्वलंद्वः पवित्रपिं स्‍वर्गदूततय्‌त ब्‍वनाः प्रभु झायादी।”
JUD.1.15	अले थज्‍याःपिं फुक्‍क मनूतय्‌त न्‍याय यानादी। परमेश्वरयात मानय्‌ मयाइपिन्‍त, अले वय्‌कःयात मभिंकाः पापी ज्‍या जक याना च्‍वंपिं फुक्‍कसितं दोषी ठहरय्‌ यानाः सजाँय बियादी।
JUD.1.16	थुपिं गुब्‍सं लुमधनिपिं, मेपिनिगु दोष जक माला जुइपिं, थःत यःथें सना जुइपिं, तःधंछुना जुइपिं, व थःगु ज्‍या तिप्‍यंकेत मेपिन्‍त ह्यय्‌कः जुइपिं खः।
JUD.1.17	यःपिं दाजुकिजापिं, झी प्रभु येशू ख्रीष्‍टया प्रेरिततय्‌सं कनावंगु खँ बांलाक लुमंकि। 
JUD.1.18	इमिसं छिमित थथे धया वंगु खः – “दकलय्‌ लिपा छिमित हेस्‍याइपिं व थःत यःथें याना जुइपिं मनूत वइ।”
JUD.1.19	मिलय्‌ जुया च्‍वंपिन्‍त फाइपिं थुपिं हे खः। थुमिसं थःत यःथें याना जुइ। थुमिके परमेश्वरयागु आत्‍मा दइ मखु।
JUD.1.20	यःपिं पासापिं, छिमिसं जक परमेश्वरयात क्‍वात्तुक विश्वास याना च्‍वँ, अले पवित्र आत्‍मायागु शक्तिं सदां प्रार्थना याना च्‍वँ। 
JUD.1.21	परमेश्वरयात मानय्‌ यायेगु गुबलें त्‍वःते मते। झी प्रभु येशू ख्रीष्‍ट झायाः छिमित दया यानाः अनन्‍त जीवन बियादीतिनि धकाः छिपिं पिया च्‍वँ।
JUD.1.22	दोमनय्‌ लाना च्‍वंपिन्‍त दया या। 
JUD.1.23	मिइ क्‍वब्‍वाय्‌ त्‍यंपिन्‍त साला का। पाप याइपिन्‍त नं दया या। अथेसां बांलाक होश या, थथे यायेबलय्‌ छिमित हे पापयागु च्‍याः मथाये मा।
JUD.1.24	छिमित दोष मदय्‌काः परमेश्वरया न्‍ह्यःने हयादीम्‍ह झी प्रभुयागु नां सदां तःधना च्‍वने मा। थ्‍व हे प्रभुं छिमित पाप याके बी मखु। थ्‍व हे प्रभुं छिमित आनन्‍दं तयादी। 
JUD.1.25	येशू ख्रीष्‍ट पाखें झीत मुक्ति बियादीम्‍ह, छम्‍ह हे जक परमेश्वर सदां तःधना च्‍वने मा। अले फुक्‍क शक्ति, अधिकार नं वय्‌कःयाके हे सदां दयाच्‍वने मा। आमेन।
REV.1.1	थ्‍व सफुलिइ च्‍वयातःगु खँ परमेश्वरं येशू ख्रीष्‍टयात क्‍यनादीगु खँ खः। थः दासतय्‌सं छु जुइतिनि धयागु खँ थुइके फयेमा धकाः परमेश्वरं येशू ख्रीष्‍टयात क्‍यनादीगु खः। येशूं थ्‍व खँ क्‍यनेत छम्‍ह स्‍वर्गदूतयात यूहन्‍नायाथाय्‌ छ्वयादिल। 
REV.1.2	व हे यूहन्‍नां खंगु परमेश्वरं धयादीगु वचन, अले येशू ख्रीष्‍टं धयादीगु खँ फुक्‍क सत्‍य खः धकाः साक्षी बियाच्‍वनागु दु। 
REV.1.3	ई न्‍ह्यःने थ्‍यने धुंकल। उकिं थ्‍व अगमवाणीयागु वचन ब्‍वंपिं, न्‍यंपिं, व मानय्‌ याःपिं मनूत धन्‍यपिं खः।
REV.1.4	एशियाय्‌ दुगु न्‍हय्‌गू मण्‍डलीयात यूहन्‍ना पाखें ज्‍वजलपा।
REV.1.4	आः नं दीम्‍ह, न्‍हापा नं दीम्‍ह, अले झायादीत्‍यंम्‍ह, व वय्‌कःयागु सिंहासनयागु लिक्‍क च्‍वंपिं न्‍हय्‌म्‍ह आत्‍मा पाखें छिमित दया माया व शान्‍ति दयेमा।
REV.1.5	अथे हे तुं साक्षी बियादीगु विश्वास याये बहःम्‍ह, सिनाः दकलय्‌ न्हापां म्‍वाना वःम्‍ह, अले संसारय्‌ च्‍वंपिं जुजुतय्‌ जुजु येशू ख्रीष्‍ट पाखें नं छिमित दया माया व शान्‍ति दयेमा।
REV.1.5	झीत माया यानादीम्‍ह नं वय्‌कः हे जूगुलिं थःगु हिं झीत झीगु पापं छुतय्‌ यानादीम्‍ह नं वय्‌कः हे खः।
REV.1.6	वय्‌कलं परमेश्वर बाःयागु सेवा यायेत धकाः झीपाखें पुजाहारीतय्‌गु छगू राज्‍य स्‍वनादिल। येशू ख्रीष्‍टया न्‍ह्याबलें महिमा व आदर जुया च्‍वनेमा। आमेन!
REV.1.7	“स्‍व, वय्‌कः
REV.1.7	सुपाँचय्‌ झायादीतिनि,
REV.1.7	फुक्‍कसिगु मिखां खनीतिनि,
REV.1.7	वय्‌कःयात
REV.1.7	भालां सूपिन्‍सं नं खनी।
REV.1.7	अले संसारय्‌ च्‍वंपिं
REV.1.7	फुक्‍क जातयापिं मनूत
REV.1.7	वय्‌कःयात खनाः
REV.1.7	नुगः दादां ख्‍वय्‌ मालीतिनि।
REV.1.7	थथे ला जु हे जुइ। आमेन!”
REV.1.8	दक्‍वसिबय्‌ तःधंम्‍ह व शक्ति दुम्‍ह, आः नं दीम्‍ह व न्‍हापा नं दीम्‍ह, अले झायादीम्‍ह परमप्रभु परमेश्वरं धयादिल – “अल्‍फा व ओमेगा जि हे खः।”
REV.1.9	छिपिं लिसे येशूयागु निंतिं दुःखकष्‍ट सिया च्‍वनाम्‍ह छिमि दाजु जि यूहन्‍ना खः। छिपिं लिसे तुं वय्‌कःयागु राज्‍यय्‌ च्‍वनाः सकतां सह यानाच्‍वनागु दु। जिं परमेश्वरयागु वचन व येशूं धयादीगु सत्‍य खः धकाः न्‍यंकाच्‍वनागुलिं जितः पत्‍मोस टापुइ यंकाः कुनातल। 
REV.1.10	प्रभुयागु दिनय्‌ जि आत्‍मां जाल। जिगु ल्‍युने तुरही पुया हःथें तस्‍सलं थथे धया हःगु सः जिं ताल – 
REV.1.11	“छं खंगु फुक्‍कं सफुलिइ च्‍वयाः न्‍हय्‌गू मण्‍डलीतय्‌त छ्व – एफिसस, स्‍मुर्ना, पर्गामम, थिआटीरा, सार्डिस, फिलाडेल्‍फिया व लाउडिकिया।”
REV.1.12	थुकथं जि नाप खँ ल्‍हाना च्‍वंम्‍ह सु धकाः लिफः स्‍वयाबलय्‌ न्‍हय्‌गू लुँयागु त्‍वाःदेवा जिं खना। 
REV.1.13	त्‍वाःदेवाया दथुइ मनूया काय्‌ थेंज्‍याःम्‍ह तुतिइ थ्‍यंक वःगु पुजाहारीया लं फिनाः छातिइ लुँ बाला हिनातःम्‍ह छम्‍हय्‌सित खना।
REV.1.14	वय्‌कःयागु छ्यं व सँ तुयुगु उन व च्‍वापु थें तुयु। वय्‌कःयागु मिखा च्‍यानाच्‍वंगु मि थें च्‍वं। 
REV.1.15	वय्‌कःयागु तुति मिइ छुया दायाः तल तल थीकातःगु ली थें च्‍वं। अथे हे वय्‌कःयागु सः यक्‍व क्‍वब्वाःलःयागु सः थें च्‍वं।
REV.1.16	वय्‌कःयागु जव ल्‍हातय्‌ न्‍हय्‌गः नगु दु। वय्‌कःयागु म्‍हुतुं तसकं ज्‍वःगु निखें धाः दुगु तरवार पिहां वयाच्‍वंगु दु। वय्‌कःयागु ख्‍वाः तसकं थीगु सूर्य थें च्‍वं।
REV.1.17	वय्‌कःयात खनेवं जि सीम्‍ह थें जुयाः वय्‌कःयागु तुतिइ भ्‍वपू वना। अले वय्‌कलं जिगु छेनय्‌ जव ल्‍हाः तयाः धयादिल – “ग्‍याये मते। जि सुरु व अन्‍त खः।
REV.1.18	जि म्‍वाःम्‍ह खः। जि सी धुनाम्‍ह जूसां आः जि न्‍ह्याबलें म्‍वाना च्‍वनिम्‍ह खः। मृत्‍यु व नरकया ताःचा जिके दु।
REV.1.19	“आः छं खंगु, जुया च्‍वंगु खँ, अले लिपा जुइ तिनिगु खँ फुक्‍कं च्‍व। 
REV.1.20	छं खंगु जिगु जव ल्‍हातय्‌ दुगु न्‍हय्‌गः नगुयागु व न्‍हय्‌गू लुँयागु त्‍वाःदेवाया गुप्‍ति खँ थ्‍व हे खः। न्‍हय्‌गः नगुयागु अर्थ न्‍हय्‌गू मण्‍डलीयापिं दूतत खः। अथे हे न्‍हय्‌गू लुँयागु त्‍वाःदेवायागु अर्थ न्‍हय्‌गू मण्‍डली खः।
REV.2.1	“एफिससय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्व – जव ल्‍हातय्‌ न्‍हय्‌गः नगु ज्‍वना जूम्‍हय्‌सिगु व न्‍हय्‌गू लुँयागु त्‍वाःदेवायागु दथुइ जुया च्‍वंम्‍हय्‌सिनं थथे धयादीगु दु –
REV.2.2	“छिमिसं दुःख सियाः यानाच्‍वंगु ज्‍याखँ, अले सह याये फक्‍व सह यानाच्‍वंगु व मभिंपिं मनूतय्‌त छिमिसं दुनुगलंनिसें हे मयय्‌कूगु, व प्रेरित मखुसां प्रेरित खः धकाः धया जूपिन्‍त फताहा सावित यानाः क्‍यना ब्‍यूगु फुक्‍कं जिं स्‍यू। 
REV.2.3	जिगु नांयागु निंतिं छिमिसं सकतां सह याये फक्‍व स्‍वयाः नं अप्‍वः सह यानाच्‍वंगु अझ हे नं त्‍यानु मचासे सह यानाच्‍वंगु नं जिं स्‍यू।
REV.2.4	“अय्‌नं छिमिसं जितः न्‍हापा न्‍हापा माया याना जूथें थौं कन्‍हय्‌ मयात धकाः जिं छिमित धाये माल। 
REV.2.5	उकिं छिमिसं गनथाय्‌ द्वंकागु खः लुमंकाः पश्‍चाताप यानाः न्‍हापा न्‍हापा याःथें थौं कन्‍हय्‌ नं याये माल। मखुसा जि हे वयाः छिमिगु त्‍वाःदेवा उकिया थासं लिकया बी। उकिं छिमिसं पश्‍चाताप याये हे माः। 
REV.2.6	अय्‌नं निकोलाइटसतय्‌गु ज्‍याखँ छिमिगु दुनुगलंनिसें हे मयःगु ला बां हे लाः। जितः नं इपिं मयः।
REV.2.7	“सुयाके न्‍हाय्‌पं दु वं आत्‍मां मण्‍डलीतय्‌त छु धयादिल धयागु न्‍यनाः थुइकाः का – त्‍याका वःपिन्‍त जिं परमेश्वरयागु स्‍वर्गय्‌ च्‍वंगु जीवन बीगु सिमायागु फल नकेबी।
REV.2.8	“स्‍मुर्नाय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्व – सुरु व अन्‍त, अले सिनाः म्‍वाना वःम्‍हय्‌सिनं थथे धयादी –
REV.2.9	“छिमिसं कष्‍ट फयाच्‍वंगु व चीमि जुयाच्‍वंगु जिं स्‍यू। अय्‌नं छिपिं ला तःमि खः। यहूदी मखुसां यहूदी खः धकाः धया जुइपिन्‍सं छिमित मभिंका जूगु नं जिं स्‍यू। इपिं शैतान नाप मिलय्‌ जूपिं खः। 
REV.2.10	दुःख वइन धकाः छिपिं ग्‍याये मते। का स्‍व, शैतानं छिपिं मध्‍ये सुयातं झ्‍यालखानाय्‌ कुंका बीत्‍यंगु दु। थुकथं छिपिं विश्वासय्‌ गुलि बल्‍लाःपिं खः धकाः स्‍वयेत्‍यंगु दु। झिन्‍हु हे जक छिमित दुःखकष्‍ट जुइ। सी हे माला वंसां छिमिसं जितः विश्वास यायेगु त्‍वःते मते, अले छिमित जीवनयागु श्रीपेच बी।
REV.2.11	“सुयाके न्‍हाय्‌पं दु वं आत्‍मां मण्‍डलीतय्‌त छु धयादिल धयागु न्‍यनाः थुइकाः का – त्‍याःपिन्‍त नरकय्‌ छ्वइ हे मखु।
REV.2.12	“पर्गाममय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्व – तसकं ज्वःगु निखें धाः दुगु तरवार दुम्‍हय्‌सिनं थथे धयादी –
REV.2.13	“शैतानयागु सिंहासन दुथाय्‌ छिपिं च्‍वनाच्‍वंगु दु धकाः जिं स्‍यू। छिमिसं शैतान दुगु थासय्‌ नं जितः क्‍वात्तुक भक्ति व विश्वास यानाच्‍वंगु दु धकाः, अले जिगु साक्षी बिया जूम्‍ह एन्‍टिपासयात स्‍याःबलय्‌ नं छिमिसं जितः विश्वास यायेगु मत्‍वःतू।
REV.2.14	“अय्‌नं जिं छिमित ब्‍वःबी माःगु छुं खँ दु। इस्राएलीतय्‌त स्‍यंकेत जुजु बालाकयात खँ स्‍यंम्‍ह बालामयागु बिचाः गथे खः अथे हे याना जूपिं छिमिथाय्‌ नं सुं दु। वं इस्राएलीतय्‌त मूर्तियागु प्रसाद नयेगु व व्‍यभिचार यायेगु खँ स्‍यनाः स्‍यंकेत स्‍वल।
REV.2.15	अथे हे निकोलाइटसयागु खँ स्‍यना काइपिं नं छिमिथाय्‌ दु। 
REV.2.16	उकिं पश्‍चाताप या, मखुसा जि याकनं वयाः जिगु म्‍हुतुइ च्‍वंगु तरवारं इपिं लिसे ल्‍वाये।
REV.2.17	“सुयाके न्‍हाय्‌पं दु वं आत्‍मां मण्‍डलीतय्‌त छु धयादिल धयागु न्‍यनाः थुइकाः का – त्‍याःम्‍हय्‌सित जिं सुचुका तयागु मन्‍ना बी। अले छगू न्‍हूगु नां च्‍वया तःगु तुयुगु ल्‍वहं छगः नं बी। व काःम्‍हय्‌सिनं जक थ्‍व नां थुइ, मेपिन्‍सं थुइ मखु।
REV.2.18	“थिआटीराय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्व – छ्वयाच्‍वंगु मि थें च्‍वंगु मिखा दुम्‍ह, अले थीगु ली थें च्‍वंगु तुति दुम्‍ह परमेश्वरया काय्‌नं थथे धयादी –
REV.2.19	“छिमिसं यानाच्‍वंगु ज्‍याखँ, जितः माया यानाच्‍वंगु, विश्वास यानाच्‍वंगु, सेवा यानाच्‍वंगु, अले सह यानाच्‍वंगु जिं स्‍यू। छिमिसं न्‍हापा न्‍हापा स्‍वयाः नं आः तसकं बांलाक ज्‍याखँ यानाच्‍वंगु दु धकाः जिं नं स्‍यू।
REV.2.20	“अय्‌जूसां जिं धाये माःगु छता खँ दु। थः थःम्‍हं तुं अगमवादिनी खः धकाः धया जुइम्‍ह ईजेबेल धाःम्ह मिसायात छिमिसं छुं हे मधासे तयातल। जिमि दासतय्‌त व्‍यभिचार यायेगु व मूर्तियागु प्रसाद नयेगु खँ स्‍यनिम्‍हय्‌सित छिमिसं याःयाःथे याकातये ज्‍यू ला?
REV.2.21	जिं वयात पश्‍चाताप यायेमा धकाः ई बिया तया। अय्‌नं वं याना जूगु व्‍यभिचार याये मखुत धकाः मधाः।
REV.2.22	“उकिं आः जिं वयात उसाँय्‌ मदय्‌काः लासाय्‌ प्‍यपुंकाबी। व नाप व्‍यभिचार याःपिन्‍सं पश्‍चाताप मयात धाःसा व नाप तुं इमित नं तसकं दुःखकष्‍टय्‌ लाका बी। 
REV.2.23	वया मस्‍तय्‌त जिं स्‍यानाबी। मनूतय्‌गु मन व नुगः वातुवालाः स्‍वइम्‍ह जि हे खः धकाः अले जक फुक्‍क मण्‍डलीं सीका काइ। छिमिसं याना जूगु ज्‍या स्‍वयाः जिं नं छिमित माःगु याये।
REV.2.24	“आः ल्‍यं दनिपिं थिआटीराय्‌ च्‍वंपिं वयागु खँय्‌ मजूपिं व शैतानयागु गुप्‍ति खँ मस्‍यूपिन्‍त जिं आः मेगु छुं हे कु कुबीके मखुत। 
REV.2.25	आः थें तुं छिपिं जि मवतले विश्वासय्‌ बल्‍लाना च्‍वँ।
REV.2.26	लिपा तकं जिं धाःथे
REV.2.26	यानाच्‍वंम्‍हय्‌सित व
REV.2.26	त्‍याइम्‍हय्‌सित
REV.2.26	जात जातियापिन्‍त शासन
REV.2.26	याके बी।
REV.2.27	वय्‌कलं इमित
REV.2.27	नँयागु दण्‍डीं शासन याइ,
REV.2.27	अले चायागु थल
REV.2.27	तछ्याःथें तछ्याइ।
REV.2.27	जितः जिमि बाःनं ब्यूगु ति हे
REV.2.27	अधिकार इमित दइ।
REV.2.28	“अले जिं इमित सुथसिगु नगु नं बी।
REV.2.29	“सुयाके न्‍हाय्‌पं दु, वं आत्‍मां मण्‍डलीतय्‌त छु धयादिल धयागु न्‍यनाः थुइकाः का।”
REV.3.1	“सार्डिसय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्‌व – परमेश्वरया न्‍हय्‌म्‍ह आत्‍मा व न्‍हय्‌गः नगु दुम्‍हय्‌सिनं थथे धयादी –
REV.3.1	“छिमिसं यानाच्‍वंगु ज्‍याखँ जिं स्‍यू। मनूतय्‌सं छिपिं म्‍वाना च्‍वंपिं खः धकाः बिचाः याइ, अय्‌नं धात्‍थें धाये धाःसा छिपिं सीपिं खः। 
REV.3.2	न्‍ह्यलं चायेका च्‍वँ, ल्‍यं दनिगु खँयात बल्‍लाका ति। मखुसा याकनं हे तना वनी। जिमि परमेश्वरया न्‍ह्यःने छिमिसं याना जूगु ज्‍याखँ बांलाः मजू धकाः जिं स्‍यू। 
REV.3.3	छिमिसं न्‍यनागु व सयेका कयागु वचन लुमंका ति। वचनयात मानय्‌ या, अले पश्‍चाताप या। छिपिं न्‍ह्यलं चायेका मच्‍वंसा जि खुँ वःथें वये। जि छिमिथाय्‌ गुबलय्‌ वइ धकाः छिमिसं सी मखु।
REV.3.4	“अथेसां सार्डिसय्‌ गुलिखय्‌ मनूतय्‌सं थःगु लं यचुकातःगु दु। थुपिं तुइसे च्‍वंगु वसतं पुनाः जि नाप जुइतिनि, छाय्‌धाःसा थुपिं जि नाप जुइत ल्‍वः। 
REV.3.5	थथे त्‍याःम्‍हय्‌सित जिं तुयुगु वसतं पुंका बी। अले जिं वयागु नां जीवनयागु सफुलिं गुबलें हुयाछ्वये मखु। जिमि बाःयागु न्‍ह्यःने व वय्‌कःया स्‍वर्गदूततय्‌गु न्‍ह्यःने जिं थ्‍व जिम्‍ह मनू खः धकाः धाये।
REV.3.6	“सुयाके न्‍हाय्‌पं दु, वं आत्‍मां मण्‍डलीतय्‌त छु धयादिल धयागु न्‍यनाः थुइकाः का।
REV.3.7	“फिलाडेल्‍फियाय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्व –
REV.3.7	पवित्रम्‍ह, धात्‍थेंयाम्‍ह,
REV.3.7	दाऊदयागु ताःचा दुम्‍हय्‌सिनं थथे धयादी –
REV.3.7	गुम्‍हय्‌सिनं चाय्‌कूगु खापा सुनानं ती फइ मखु,
REV.3.7	अले तिना ब्‍यूगु खापा चाय्‌के फइ नं मखु।
REV.3.8	“छिमिसं यानाच्‍वंगु ज्‍याखँ जिं स्‍यू। स्‍व, जिं छिमिगु न्‍ह्यःने लुखा चाय्‌का बियागु दु। थ्‍व लुखा सुनानं ती फइ मखु। छिपिं यक्‍व शक्ति मदुपिं मनूत खःसां जितः त्‍वमतुसे विश्वास यानाच्‍वंगु दु धकाः जिं स्‍यू। 
REV.3.9	स्‍व, यहूदीत मखुसां यहूदीत खः धकाः मखुगु खँ ल्‍हाना जुइपिं शैतानयागु बाखं कनिगु छेँय्‌ मुनिपिन्‍त जिं यायेगु स्‍यू। स्‍व, जिं इमित छिमिथाय्‌ छ्वया हयाः छिमिगु तुति भागि याकेहये। अले जक जिं माया याना तयापिं मनूत छिपिं हे खः धकाः इमिसं सीकी।
REV.3.10	“छिमिसं न्‍ह्यागु दुःखकष्‍ट सह याना नं जिगु वचन मानय्‌ यानाच्‍वन। उकिं जिं नं छिमित संसारय्‌ च्‍वंपिं फुक्‍कसितं जाँचय्‌ यायेत जूवइगु दुःखकष्‍टं बचय्‌ याये। 
REV.3.11	जि याकनं वयेत्‍यनागु दु, उकिं छिमिके दुगु त्‍वःफिके मते। अले जक छिमित बीगु श्रीपेच सुनानं लाकाकाये फइ मखु। 
REV.3.12	त्‍याःम्‍हय्‌सित जिमि परमेश्वरयागु देगःया थां याना बी। अले अनं व गुबलें हे पिहां वने माली मखु। अले जिं उकी जिमि परमेश्वरयागु नां च्‍वया बी, स्‍वर्गं जिमि परमेश्वरयागु थासं क्‍वहां वयाच्‍वंगु न्‍हूगु यरूशलेम धाःगु शहरयागु नां व जिगु हे न्‍हूगु नां नं उकी च्‍वयाबी।
REV.3.13	“सुयाके न्‍हाय्‌पं दु, वं आत्‍मां मण्‍डलीतय्‌त छु धयादिल धयागु न्‍यनाः थुइकाः का।
REV.3.14	“लाउडिकियाय्‌ च्‍वंगु मण्‍डलीयाम्‍ह दूतयात थथे धकाः च्‍वया छ्व – परमेश्वरया दक्‍व सृष्‍टिया मूल, आमेन धाःम्‍ह, विश्वास याये बहःम्‍ह, खःगु खःगु जक साक्षी बीम्‍हय्‌सिनं धयादी।
REV.3.15	“छिमिगु आनिबानि फुक्‍कं जिं स्‍यू। छिपिं न क्‍वा हे क्‍वाः, न ख्‍वाउँसे हे च्‍वं, बरु छिपिं कि क्‍वाःसा ज्‍यू कि ख्‍वाउँसा ज्‍यू। 
REV.3.16	छिपिं क्‍वा नं मक्‍वाः अले ख्‍वाउँ नं मजू, बरु लुमु लुमु धाःपिं जूगुलिं जिं छिमित थुकलं बी। 
REV.3.17	छिमिसं धाःसा ‘जि तःमिम्‍ह खः, जिके माक्‍वं सम्‍पत्ति दु, उकिं जितः छुं नं माःगु मदु’ धकाः धया जुयां छु याये? तर छिपिं तसकं हे दुःख ताया च्‍वंपिं, माया वनापुसे च्‍वंपिं, चीमिपिं, कांपिं, अले पचिनांगापिं धकाः छिमिके होश मदुनि। 
REV.3.18	उकिं छिमिसं तःमि जुइत मिइ दाया तःगु लुँ, अले थःगु पचिनांगागु म्‍हया मछाः तंकेत तुयुगु लं, व मिखां स्‍वये फय्‌केत जिके वासः न्‍या धकाः जिं सल्‍लाह बियाच्‍वना। 
REV.3.19	जिं माया यानापिन्‍त कजय्‌ नं याये, ब्‍वः नं बी, उकिं जिगु वचन बांलाक मानय्‌ यायेमाः व पश्‍चाताप नं यायेमाः।
REV.3.20	“स्‍व, जिं लुखाय्‌ दनाः सःताच्‍वना। सुनानं जिगु सः तायाः खापा चाय्‌का ब्‍यूसा जि दुहां वनाः व नाप नयेत्‍वने याये। अले वं जि नाप नयेत्‍वने याइ। 
REV.3.21	गथे जिं त्‍याकाः जि जिमि बाःयागु सिंहासनय्‌ वय्‌कः नाप फ्‍यतुइ खंगु दु, अथे हे त्‍याम्‍हय्‌सित जिं जिगु सिंहासनय्‌ जि नाप फ्‍यतुके बी।
REV.3.22	“सुयाके न्‍हाय्‌पं दु, वं आत्‍मां मण्‍डलीतय्‌त छु धयादिल धयागु न्‍यनाः थुइकाः का।”
REV.4.1	थुलि जुइ धुंकाः जिं थस्‍वयाबलय्‌ स्‍वर्गया लुखा चालाच्‍वंगु खना। दकलय्‌ न्‍हापालाक तुरही पुया हःगु सः थें च्‍वंक जिं थथे धयाहःगु ताल – “थन थहां वा, अले छु छु जुइतिनि धकाः जिं छन्‍त क्‍यने।” 
REV.4.2	अले जि छक्‍कलं आत्‍मां जाल। जिं स्‍वर्गय्‌ छगू सिंहासन तयातःगु व उकी सुं छम्‍ह फ्‍यतुनाच्‍वंगु खना। 
REV.4.3	अन फ्‍यतुनाच्‍वंम्‍ह जास्पर व कार्नेलेन मणि थें खने दु। सिंहासनया जवंखवं पन्‍ना थेंज्‍याःगु कपं दु।
REV.4.4	अले हानं छचाखेरं नीप्‍यंगू सिंहासन तयातःगु दु। लुँयागु श्रीपेच पुया तःपिं व तुयुगु वसतं पुनातःपिं नीप्‍यम्‍ह थकालिपिं व सिंहासनय्‌ फ्‍यतुनाच्‍वंगु दु। 
REV.4.5	सिंहासनं प्‍वालाक्‍क प्‍वालाक्‍क मि च्‍यानाच्‍वंगु, न न्‍याःथें सः वयाच्‍वंगु दु। सिंहासनया न्‍ह्यःने न्‍हय्‌प्‍वाः मिप्‍वाः च्‍यानाच्‍वंगु दु। थ्‍व परमेश्वरया न्‍हय्‌म्‍ह आत्‍मा खः।
REV.4.6	सिंहासनया न्‍ह्यःने न्‍हाय्‌कंयागु समुद्र थें यचुसे खने दु।
REV.4.6	सिंहासनया छचाखेरं ल्‍युने नं न्‍ह्यःने नं मिखाया मिखा दुपिं प्‍यम्‍ह जीवात्‍मा दु। 
REV.4.7	न्‍हापांम्‍ह सिंह थें च्‍वं, निम्‍हम्‍ह द्वहं थें च्‍वं, अले स्‍वम्‍हम्‍हय्‌सिगु ख्‍वाः मनूयागु ख्‍वाः थें च्‍वं, प्‍यम्‍हम्‍ह ब्‍वया च्‍वंम्‍ह इमा थें च्‍वं।
REV.4.8	थ्‍व प्‍यम्‍ह जीवात्‍मातय्‌के खुपा खुपा पपू दु, अले दुनेपिने फुक्‍कभनं मिखाया मिखा दु। थुमिसं चच्‍छि न्‍हिच्‍छिं मदिक्‍क थथे म्‍ये हालाच्‍वनी।
REV.4.8	“पवित्र, पवित्र, पवित्रम्‍ह
REV.4.8	दक्‍वसिबय्‌ तःधंम्‍ह
REV.4.8	व शक्ति दुम्‍ह
REV.4.8	परमप्रभु परमेश्वर।
REV.4.8	वय्‌कः न्‍हापांनिसें दीम्‍ह,
REV.4.8	आः नं दीम्‍ह,
REV.4.8	अले लिपा नं दीम्‍ह खः।”
REV.4.9	सिंहासनय्‌ फ्‍यतुनादीम्‍ह न्‍ह्याबलें म्‍वाना च्‍वनिम्‍हय्‌सिगु महिमा, हनाबना व सुभाय्‌या म्‍ये इपिं जीवात्‍मातय्‌सं हालाच्‍वन। 
REV.4.10	इपिं म्‍ये हालाच्‍वंबलय्‌ सिंहासनय्‌ दीम्‍हय्‌सिगु न्‍ह्यःने नीप्‍यम्‍ह थकालिपिन्‍सं क्‍वछुनाः भागि यात। अले थः थःगु श्रीपेच वय्‌कःया सिंहासनया न्‍ह्यःने तयाः थथे धाल –
REV.4.11	“जिमि प्रभु परमेश्वर,
REV.4.11	छिं हे फुक्‍कं खँ
REV.4.11	सृष्‍टि यानादीगु खः।
REV.4.11	छिगु इच्‍छाकथं हे
REV.4.11	फुक्‍कं दुगु खः,
REV.4.11	छिं हे सृष्‍टि यानादीगु खः।
REV.4.11	उकिं परमप्रभु जिमि परमेश्वर,
REV.4.11	छि महिमा, हनाबना
REV.4.11	व शक्ति दुम्‍ह खः।”
REV.5.1	सिंहासनय्‌ फ्‍यतुना च्‍वंम्‍हय्‌सिगु जव ल्‍हातय्‌ दुने नं पिने नं च्‍वया तःगु भ्‍वं छथू खना। उकी न्‍हय्‌थाय्‌ छाप तया तःगु दु।
REV.5.2	छम्‍ह तसकं बल्‍लाःम्‍ह स्‍वर्गदूतं ततसलं थथे धयाच्‍वंगु जिं ताया – “थ्‍व भ्‍वंथुइ तयातःगु छाप तछ्यानाः फ्‍यने फुम्‍ह सु दु?” 
REV.5.3	स्‍वर्गय्‌, पृथ्‍वीइ व पृथ्‍वी क्‍वय्‌ नं थ्‍व भ्‍वंथू फ्‍यने फुम्‍ह व थुकी दुने स्‍वये फुम्‍ह छम्‍ह हे मदु।
REV.5.4	थ्‍व भ्‍वंथू फ्‍यने फुम्‍ह वा स्‍वये फुम्‍ह सुं हे मदुगुलिं जि तसकं हे ख्‍वया। 
REV.5.5	अले छम्‍ह थकालिं जितः धाल – “ख्‍वय्‌ मते, यहूदा कुलयाम्‍ह सिंह, दाऊदया तःधंम्‍ह सन्‍तानं थ्‍व भ्‍वंथू फ्‍यनेत व थुकी च्‍वंगु न्‍हय्‌गू छाप प्‍वलेत त्‍याकाः वये धुंकल।”
REV.5.6	अले जिं सिंहासन, प्‍यम्‍ह जीवात्‍मा व थकालिपिनिगु दथुइ स्‍याना तये धुंकूम्‍ह थें च्‍वंम्‍ह छम्‍ह भ्‍याःचा दनाच्‍वंगु खना। थ्‍व भ्‍याःचायाके न्‍हय्‌पु नेकू व न्‍हय्‌गः मिखा दु। थ्‍व फुक्‍क पृथ्‍वीइ छ्वया हःपिं परमेश्वरया न्‍हय्‌म्‍ह आत्‍मा खः।
REV.5.7	अले वं वनाः सिंहासनय्‌ फ्‍यतुना च्‍वंम्‍हय्‌सिगु जव ल्‍हातय्‌ च्‍वंगु भ्‍वंथू काल। 
REV.5.8	थुकथं वं थ्‍व भ्‍वंथू काये धुंकाः प्‍यम्‍ह जीवात्‍मा व नीप्‍यम्‍ह थकालिपिं भ्‍याःचायागु न्‍ह्यःने क्‍वछुत। इपिं फुक्‍कसिके वीणा व गुंगू थना तःगु लुँयागु मकः दु। थ्‍व विश्वासीतय्‌गु प्रार्थना खः।
REV.5.9	इमिसं थथे धकाः छपु न्‍हूगु म्‍ये हाल –
REV.5.9	“थ्‍व भ्‍वंथुइ च्‍वंगु छाप
REV.5.9	तछ्यानाः छिं हे जक
REV.5.9	फ्‍यनादी फु,
REV.5.9	छाय्‌धाःसा
REV.5.9	छितः स्‍याये धुंकल,
REV.5.9	अले छिगु हिं परमेश्वरया लागि
REV.5.9	फुक्‍क कुलयापिं,
REV.5.9	फुक्‍क भासं नवाइपिं,
REV.5.9	फुक्‍क देशयापिं
REV.5.9	व फुक्‍क जात जातियापिन्‍त
REV.5.9	न्‍यानादिल।
REV.5.10	छिं हे इमित झी परमेश्वरया
REV.5.10	सेवा यायेत छगू राज्‍य
REV.5.10	व पुजाहारीत दय्‌कादिल।
REV.5.10	अले इमिसं संसारय्‌ राज्‍य याइ।”
REV.5.11	जिं हानं स्‍वयाबलय्‌ लखंलख व करोडौं करोड स्‍वर्गदूततय्‌सं सिंहासन, जीवात्‍मा व थकालिपिनिगु चाकःछिं दनाः
REV.5.12	थथे म्‍ये हाला च्‍वंगु खना –
REV.5.12	“स्‍याये धुंकूम्‍ह भ्‍याःचा हे
REV.5.12	शक्ति, धन, बुद्धि, बल,
REV.5.12	महिमा, हनाबना
REV.5.12	व च्‍वछाये बहःम्‍ह खः।”
REV.5.13	अले अन सृष्‍टि यानातःपिं स्‍वर्गय्‌ च्‍वंपिं, पृथ्‍वी व पृथ्‍वी तःले व समुद्रय्‌ च्‍वंपिं दक्‍वसिनं थथे धयाच्‍वंगु जिं ताया –
REV.5.13	“सिंहासनय्‌ फ्‍यतुना च्‍वंम्‍ह
REV.5.13	व भ्‍याःचाया सदां
REV.5.13	जय जय जुइमा।
REV.5.13	अले न्‍ह्याबलें मान, इज्‍जत,
REV.5.13	शक्ति व राज्‍य दयाच्‍वनेमा।”
REV.5.14	प्‍यम्‍ह जीवात्‍मां धाल – “आमेन!” अले थकालिपिन्‍सं क्‍वछुनाः भागि यात।
REV.6.1	भ्‍याःचां न्‍हय्‌गू मध्‍ये छगू छाप प्‍वःगु जिं खना। अले प्‍यम्‍ह मध्‍ये छम्‍ह जीवात्‍मां न न्‍याः थें तःसलं “वा” धाःगु जिं ताया। 
REV.6.2	अले जिं छम्‍ह तुयुम्‍ह सल खना। थ्‍व सल गया च्‍वंम्‍हय्‌सिके छगू धनु दु। वयात श्रीपेच बिल। अले व त्‍याकुकुं अझ त्‍याकेत वन।
REV.6.3	भ्‍याःचां निगूगु छाप प्‍वःबलय्‌ निम्‍हम्‍ह जीवात्‍मां “वा” धकाः धाःगु जिं ताया। 
REV.6.4	अले हानं प्‍वाला प्‍वाला थीक ह्याउँसे च्‍वंम्‍ह छम्‍ह सल पिहां वल। थ्‍व सल गया वःम्‍हय्‌सिनं पृथ्‍वीइ शान्‍ति मदयेका बिल। अले मनूतय्‌सं मनूतय्‌त स्‍याकेत वयात छपु ताहाकःगु तरवार नं बिल।
REV.6.5	भ्‍याःचां हानं मेगु स्‍वंगूगु छाप प्‍वःबलय्‌ हानं स्‍वम्‍हम्‍ह जीवात्‍मां थथे धाल – “वा।” अले हानं छम्‍ह हाकूम्‍ह सलयात खना। थ्‍व सल गया च्‍वंम्‍हय्‌सिगु ल्‍हातय्‌ छज्‍वः ताल्‍जु दु।
REV.6.6	प्‍यम्‍ह जीवात्‍मातय्‌गु दथुं थुकथं धयाच्‍वंगु सः जिं ताया – “न्‍हिच्‍छि ज्‍या याइम्‍हय्‌सित छगू किलो छ्वचुं ज्‍याला बी माः। अले तछ्व काइम्‍हय्‌सित जूसा स्‍वंगू किलो ज्‍याला बी माः। चिकं व दाखमद्ययात धाःसा स्‍यंके मते।”
REV.6.7	हानं प्‍यंगूगु छाप प्‍वःबलय्‌ प्‍यम्‍हम्‍ह जीवात्‍मां थथे धाःगु जिं ताया – “वा।” 
REV.6.8	अले जिं म्‍हासुसे च्‍वंम्‍ह छम्‍ह सलयात खना। थ्‍व सल गया च्‍वंम्‍हय्‌सिगु नां मृत्‍यु खः। उकिं नरक धाःम्‍ह वयागु ल्‍यू ल्‍यू वःगु खः। इमित पृथ्‍वीयागु प्‍यब्‍वय्‌ छब्‍व तरवारं पालेगु, नयेमखंकाः स्‍यायेगु, ल्‍वचं स्‍यायेगु, अले जंगलय्‌ च्‍वंपिं पशुतय्‌सं स्‍याकेगु अधिकार बिल।
REV.6.9	न्‍यागूगु छाप प्‍वःबलय्‌ जिं परमेश्वरयात मत्‍वःतुसे वय्‌कःयागु वचन न्‍यंकूगुलिं स्‍याःपिनिगु आत्‍मातय्‌त होम यायेगु थाय्‌यागु तःले खना। 
REV.6.10	थुपिं तसकं हाला हल – “शक्ति दुम्‍ह, पवित्रम्‍ह व सत्‍यम्‍ह परमप्रभु, पृथ्‍वीइ च्‍वंपिन्‍त छिं गुबलय्‌ जिमित स्‍याःगु पलेसा कायेत न्‍याय यानादीगु?” 
REV.6.11	अले इपिं फुक्‍कसितं छपाः छपाः तुयुगु लं बिल। इपिं थें तुं स्‍याके मानिपिं परमेश्वरया दासत व इमि दाजुकिजापिन्‍त नं मस्‍यातले पिया च्‍वँ धकाः इमित धाल।
REV.6.12	हानं खुगूगु छाप प्‍वःगु जिं खना। अबलय्‌ तसकं हे भ्‍वखाय्‌ ब्‍वल। हाकुगु भांग्रा थें सूर्य हाकुसे च्‍वना वन। तिमिला छपातं हि थें ह्याउँसे च्‍वना वन।
REV.6.13	ग्‍वःफसं पाकय्‌ मजूनिगु यःमरि कुतुं वंकु थें आकाशय्‌ च्‍वंगु नगु नं पृथ्‍वीइ कुतुं वल। 
REV.6.14	भ्‍वंथू तुला वं थें आकाश नं थू तुला वन। पहाडत व टापुत फुक्‍कं चिला वन।
REV.6.15	अले पृथ्‍वीइ च्‍वंपिं जुजुपिं, ततःधंपिं मनूत, सेनापतित, तःमिपिं, बल्‍लाःपिं, दास व दासमखुपिं, फुक्‍कं गुफा व तःग्‍वःगु ल्वहंया कापिइ सू वन।
REV.6.16	इमिसं पहाड व तःग्‍वःगु ल्‍वहंयात थथे धाल – “सिंहासनय्‌ फ्‍यतुना च्‍वंम्‍हय्‌सिगु मिखां सुचुकाः व भ्‍याःचायागु तं फये म्‍वायेक जिमित ल्‍हाका छ्वया ब्‍यु।
REV.6.17	छाय्‌धाःसा वय्‌कलं न्‍याय व सजाँय याइगु दिन वये धुंकल, उकिं सु जक बचय् जुयाः च्‍वने फइ?” 
REV.7.1	अनं लिपा सिमा, समुद्र व पृथ्‍वीइ फय्‌ वने मजीक प्‍यम्‍ह स्‍वर्गदूतत पृथ्‍वीयागु प्‍यंगू कुन्चाय्‌ च्‍वनाः फय्‌ प्‍वाः तिनाच्‍वंगु जिं खना।
REV.7.2	म्‍वाःम्‍ह परमेश्वरयागु छाप ज्‍वनाः सूर्य लुइगु थासं थहां वयाच्‍वंम्‍ह छम्‍ह स्‍वर्गदूतयात जिं खना। अले वं समुद्र व पृथ्‍वीयात स्‍यंकेगु अधिकार बिया तःपिं प्‍यम्‍ह स्‍वर्गदूततय्‌त तसकं हालाः थथे धाल। 
REV.7.3	“झी परमेश्वरया दासतय्‌गु कपालय्‌ छाप मततले सिमा, समुद्र, व पृथ्‍वीयात स्‍यंके मते।”
REV.7.4	इस्राएलया फुक्‍क कुलं छगू लाख व पीप्‍यद्वः मनूतय्‌त छाप तःगु जिं ताया।
REV.7.5	यहूदाया कुलं ..... १२,००० म्‍ह,
REV.7.5	रूबेनया कुलं ..... १२,००० म्‍ह,
REV.7.5	गादया कुलं ..... १२,००० म्‍ह,
REV.7.6	आशेरया कुलं ..... १२,००० म्‍ह,
REV.7.6	नप्‍तालीया कुलं ..... १२,००० म्‍ह,
REV.7.6	मनश्‍शेया कुलं ..... १२,००० म्‍ह,
REV.7.7	शिमियोनया कुलं ..... १२,००० म्‍ह,
REV.7.7	लेवीया कुलं ..... १२,००० म्‍ह,
REV.7.7	इस्‍साखारया कुलं ..... १२,००० म्‍ह,
REV.7.8	जबूलूनया कुलं ..... १२,००० म्‍ह,
REV.7.8	योसेफया कुलं ..... १२,००० म्‍ह,
REV.7.8	बेन्‍यामीनया कुलं ..... १२,००० म्‍ह।
REV.7.9	थुलि जुइ धुंकाः जिं स्‍वयाबलय्‌ जात जातियापिं मनूत, कुल कुलयापिं मनूत व फुक्‍क देश देशयापिं मनूत, थी थी भासं नवाइपिं मनूत तुयुगु वसतं पुनाः ल्‍हातिइ ताय्‌गः सिमायागु कचा ज्‍वनाः सिंहासन व भ्‍याःचाया न्‍ह्यःने दनाच्‍वंगु जिं खना। 
REV.7.10	इपिं थुकथं ततसलं हाल –
REV.7.10	“सिंहासनय्‌ फ्‍यतुनादीम्‍ह
REV.7.10	झी परमेश्वरयाके
REV.7.10	व भ्‍याःचायाके हे जक
REV.7.10	मनूतय्‌त उद्धार यायेगु
REV.7.10	अधिकार दु।”
REV.7.11	फुक्‍क स्‍वर्गदूतत सिंहासन, थकालिपिं व प्‍यम्‍ह जीवात्‍मातय्‌गु चाकःछिं दनाच्‍वन। थुपिं फुक्‍कसिनं सिंहासनयागु न्‍ह्यःने भागि यानाः थथे धकाः परमेश्वरयात तःधंकल।
REV.7.12	“आमेन! परमेश्वरयागु
REV.7.12	प्रशंसा, महिमा, ज्ञान,
REV.7.12	सुभाय्‌, मान, शक्ति व बल
REV.7.12	न्‍ह्याबलें दयाच्वनेमा। आमेन!”
REV.7.13	अले छम्‍ह थकालिं जितः थथे धाल – “थ्‍व तुयुगु वसतं फिना तःपिं सु खः, अले इपिं गनं वःपिं खः धकाः छं स्‍यू ला?”
REV.7.14	“प्रभु, छिं जक स्‍यू” धकाः जिं वयात लिसः बिया। अले वय्‌कलं धयादिल – “तसकं तःधंगु दुःखकष्‍ट सह याना वःपिं मनूत इपिं हे खः। इमिसं भ्‍याःचायागु हिं थःथःगु वसः हियाः थथे तुयुसे च्‍वंका तःगु खः।
REV.7.15	उकिं हे ला खःनि,
REV.7.15	आः परमेश्वरया
REV.7.15	सिंहासनया न्‍ह्यःने च्‍वनाः
REV.7.15	चच्‍छि न्‍हिच्‍छिं
REV.7.15	देगलय्‌ हे च्‍वनाः वय्‌कःया
REV.7.15	सेवा यानाच्‍वनी।
REV.7.15	सिंहासनय्‌ दीम्‍हय्‌सिनं हे
REV.7.15	इमिगु दथुइ च्‍वनाः
REV.7.15	रक्षा यानादी।
REV.7.16	अन इमित गुबलें हे
REV.7.16	नयेपित्‍याइ मखु,
REV.7.16	प्‍याःचाइ नं मखु।
REV.7.16	निभालं व गुगुं क्‍वाः जलं
REV.7.16	इमित पुइ मखु।
REV.7.17	सिंहासनयागु दथुइ च्‍वंम्‍ह
REV.7.17	भ्‍याःचा हे
REV.7.17	इमित जइम्‍ह जुइ।
REV.7.17	अले इमित वय्‌कलं हे गुबलें
REV.7.17	मसुइगु बुंगाःचाय्‌
REV.7.17	ब्‍वना यंकादी।
REV.7.17	अले परमेश्वरं हे
REV.7.17	इमिगु मिखाय्‌ च्‍वंगु
REV.7.17	ख्‍वबि हुयादी।”
REV.8.1	भ्‍याःचां न्‍हय्‌गूगु छाप प्‍वःबलय्‌ बाघौ तक स्‍वर्गय्‌ सुनसान जुल। 
REV.8.2	अले परमेश्वरया न्‍ह्यःने दना च्‍वंपिं न्‍हय्‌म्‍ह स्‍वर्गदूततय्‌त जिं खना। इमित न्‍हय्‌पु तुरही बिल।
REV.8.3	मेम्‍ह छम्‍ह स्‍वर्गदूत ल्‍हातिइ लुँयागु गुंगू थनिगु मकः ज्‍वनाः वेदीया लिक्‍क दं वल। विश्वासीतय्‌गु प्रार्थना लिसें सिंहासनया न्‍ह्यःने च्‍वंगु लुँयागु वेदीइ च्‍याकेत धकाः वयात यक्व गुंगू बिल।
REV.8.4	विश्वासीतय्‌सं याःगु प्रार्थना नाप नापं स्‍वर्गदूतयागु ल्‍हातिइ च्‍यानाच्‍वंगु गुंगूया कुँत्‍याः च्‍वय्‌ थहां वनाच्‍वन। 
REV.8.5	अले स्‍वर्गदूतं गुंगू मकः कयाः उकी वेदीइ च्‍वंगु मि जाय्‌क तयाः पृथ्‍वीइ वांछ्वया हल। अले ग्राङ्गग्रुङ्ग सः वल प्‍वालाक्‍क पिलाक हावलासा त्‍वल। अले हानं भ्‍वखाय्‌ ब्‍वल।
REV.8.6	थुलि जुइ धुंकाः न्‍हय्‌पु तुरही ज्‍वना च्‍वंपिं न्‍हय्‌म्‍ह स्‍वर्गदूततय्‌सं तुरही पुइत्‍यन। 
REV.8.7	न्‍हापांम्‍ह स्‍वर्गदूतं तुरही पूबलय्‌ हि ल्‍वाकज्‍याःगु प्‍वँ व मि पृथ्‍वीइ वांछ्वया हल। अले स्‍वब्‍वय्‌ छब्‍व पृथ्‍वी च्‍यात, स्‍वब्‍वय्‌ छब्‍व सिमा नं च्‍यात, अले वाउँगु घाँय्‌ नं फुक्‍क च्‍याना वन।
REV.8.8	निम्‍हम्‍ह स्‍वर्गदूतं थःगु तुरही पुल। अले दनदन मि च्‍यानाच्‍वंगु पहाड थेंज्‍याःगु छुं छगू समुद्रय्‌ वांछ्वया हल। स्‍वब्‍वय्‌ छब्‍व समुद्र हि जुल। 
REV.8.9	अले समुद्रय्‌ च्‍वंपिं स्‍वब्‍वय्‌ छब्‍व जीवजन्‍तुत नं सित। स्‍वब्‍वय्‌ छब्‍व लःजहाज नं स्‍यन।
REV.8.10	हानं स्‍वम्‍हम्‍ह स्‍वर्गदूतं थःगु तुरही पुल। अले ला मिप्‍वाः थें च्‍यानाः तःग्‍वःगु नगु छगः आकाशं कुतुं वयाः स्‍वब्‍वय्‌ छब्‍व खुसि व बुंगाःचाय्‌ लात।
REV.8.11	थ्‍व नगुयागु नां “खायु” खः। अले थुकिं यानाः स्‍वब्‍वय्‌ छब्‍व लः खाइसे च्‍वना वन। थथे लः खाइसे च्‍वना वंगुलिं व लखं यानाः यक्‍व हे मनूत सित।
REV.8.12	अले प्‍यम्‍हम्‍ह स्‍वर्गदूतं थःगु तुरही पुल। स्‍वब्‍वय्‌ छब्‍व सूर्य व स्‍वब्‍वय्‌ छब्‍व तिमिला व स्‍वब्‍वय्‌ छब्‍व नगुयात स्‍यंका ब्‍यूगुलिं स्‍वब्‍वय्‌ छब्‍व न्‍हि खिउँसे च्‍वना वन, स्‍वब्‍वय्‌ छब्‍व चा नं अथे हे जुल।
REV.8.13	थुलि जुइ धुंकाः जिं आकाशय्‌ ततसलं थथे हालाः ब्‍वया च्‍वंम्‍ह छम्‍ह इमायात खना। “आवंनिसें पृथ्‍वीइ च्‍वंपिन्‍त तसकं धिक्‍कार, धिक्‍कार, धिक्‍कार, छाय्‌धाःसा अझनं स्‍वम्‍ह स्‍वर्गदूततय्‌सं थःथःगु तुरही पुयाहइतिनि।”
REV.9.1	अले न्‍याम्‍हम्‍ह स्‍वर्गदूतं थःगु तुरही पुल। अबलय्‌ छगः नगु स्‍वर्गं पृथ्‍वीइ कुतुं वःगु जिं खना। वयात तसकं तःजाःगु गाःयागु ताःचा बिल। 
REV.9.2	अले वं व तसकं हे तःजाःगु गाः चाय्‌कूबलय्‌ तसकं च्‍यानाच्‍वंगु भट्टिं कुँत्‍याः वःथें वःगुलिं सूर्य व आकाश छुं हे खने मदय्‌क खिउँगुलिं त्‍वपुल।
REV.9.3	थ्‍व कुं पृथ्‍वीइ क्‍वःबुइँचात पिहां वल। इमित पृथ्‍वीइ च्‍वंपिं बिच्‍छितय्‌गु थेंज्‍याःगु शक्ति बिल।
REV.9.4	पृथ्‍वीइ च्‍वंगु घाँय्‌, सिमा व वाउँगु छुं नं स्‍यंके मते धकाः इमित धाल। तर कपालय्‌ परमेश्वरयागु छाप मदुपिं मनूतय्‌त जक कष्‍ट ब्‍यु धकाः इमित धाल।
REV.9.5	इमित स्‍यायेत हे ला मखु, न्‍याला तक सह याये हे मफय्‌क सास्‍ति बीत अधिकार बिया तःगु दु। इमित सास्‍ति जुइबलय्‌ बिच्‍छिं न्‍याः थें जुइ। 
REV.9.6	थुबलय्‌ मनूत सीत सनी, अय्‌नं सी फइ मखु। इमिसं सीत कुतः याःसां काल इपिं खनाः बिस्‍युं वनी।
REV.9.7	थ्‍व क्‍वःबुइँचात लडाइँलय्‌ वने त्‍यंपिं सल थें च्‍वं। इमिगु छेनय्‌ लुँयागु श्रीपेच थें च्‍वंगु खने दु। इमिगु ख्‍वाःपाः मनूतय्‌गु ख्‍वाःपाः थें च्‍वं।
REV.9.8	इमिगु सँ नं मिसातय्‌गु सँ थें ताहा। इमिगु वा नं सिंहयागु वा थें च्‍वं।
REV.9.9	इमिगु छातिइ नयागु पातां चिनातःगु थें च्‍वं। इमिगु पपू संकूबलय्‌ वःगु सः ला लडाइँलय्‌ यक्‍व सलं सालिगु रथयागु सः थें च्‍वं।
REV.9.10	इमिगु न्‍हिप्‍यं व कं बिच्‍छियागु थें च्‍वं। इमिगु न्‍हिप्‍यनय्‌ मनूतय्‌त न्‍याला तक सास्‍ति बियातय्‌गु शक्ति दु। 
REV.9.11	तसकं तःजाःगु गाःयाम्‍ह दूत इमि जुजु थें खः। वयागु नां हिब्रू भासं एबाड्डोन, अले ग्रीक भासं अपोल्‍लियोन खः।
REV.9.12	थुकथं न्‍हापांगु विपत्ति फुत, अय्‌नं निगू विपत्ति ला ल्‍यं हे दनि।
REV.9.13	अले खुम्‍हम्‍ह स्‍वर्गदूतं थःगु तुरही पुल। परमेश्वरयागु न्‍ह्यःने च्‍वंगु लुँयागु गुंगू थनेगु वेदीया प्‍यंगू नेकुतिं थुकथं तुरही पूम्‍ह खुम्‍हम्‍ह स्‍वर्गदूतयात धया हःगु सः जिं ताल –
REV.9.14	“यूफ्रेटिस खुसिइ चिना तःपिं प्‍यम्‍ह दूततय्‌त फ्‍यना ब्‍यु।” 
REV.9.15	अले वं प्‍यम्‍ह दूततय्‌त फ्‍यना बिल। स्‍वब्‍वय्‌ छब्‍व मनूतय्‌त स्‍यायेत थ्‍व हे घौ, न्‍हि, महिना व दँया लागि तयार याना तःपिं थुपिं हे खः। 
REV.9.16	इमिगु सल गया वनिपिनिगु फौज २००,०००,००० (नीगू करोड) दु धाःगु जिं न्‍यना।
REV.9.17	जिं दर्शनय्‌ सल व सल गया च्‍वंपिं खना। सल गया च्‍वंपिनिगु छातिइ नयागु पातां चिना तःगु दु। थुकियागु रंग मि थें ह्याउँसे, निलम थें वँचुसे व गन्‍धक थें म्‍हासुसे च्‍वं। सलतय्‌गु छ्यं सिंहतय्‌गु थें च्‍वं। इमिगु म्‍हुतुं मि, कुँ, व गन्‍धक पिहां वयाच्‍वंगु दु। 
REV.9.18	इमिगु म्‍हुतुं पिहां वयाच्‍वंगु नाश याइगु मि, कुँ व गन्‍धकया विपत्तिं स्‍वब्‍वय्‌ छब्‍व मनूतय्‌त स्‍याना बिल। 
REV.9.19	छाय्‌धाःसा सलतय्‌गु शक्ति इमिगु म्‍हुतुइ व न्‍हिप्‍यनय्‌ जुयाच्‍वन। इमिगु न्‍हिप्‍यं सर्पयागु छ्यं थें च्‍वं। थुकिं हे इमिसं मनूतय्‌त न्‍यानाः स्‍याइ।
REV.9.20	थुकिं मस्‍याःपिं मनूतय्‌सं अझ नं थःगु ल्‍हातिं याःगु ज्‍यायागु पश्‍चाताप मयाः। इमिसं भूतयात पुजा यायेगु व लुँ, वहः, सिजः, ल्‍वहं व सिँयागु मूर्तियात पुजा यायेगु मत्‍वःतू। थ्‍व द्यःतय्‌सं मखं, मताः, अले न्‍यासि जुइ मफु।
REV.9.21	अले इमिसं मनू स्‍यायेगु, जादुक्‍यनिगु, व्‍यभिचार यायेगु व खुइगु ज्‍याया पश्‍चाताप मयाः।
REV.10.1	अले हानं सुपाँचं हिना तःम्‍ह, छेनय्‌ कपं दुम्‍ह, सूर्ययागु थें ख्‍वाः दुम्‍ह, मियागु थां थें च्‍वंगु तुति दुम्‍ह तसकं बल्‍लाःम्‍ह छम्‍ह स्‍वर्गदूत स्‍वर्गं क्‍वहां वयाच्‍वंगु जिं खना। 
REV.10.2	वयागु ल्‍हातिइ चिथुगु भ्‍वं छथू फ्‍यना तःगु दु। वं थःगु जव तुतिं समुद्रय्‌ व खव तुतिं बँय्‌ चुल। 
REV.10.3	अले सिंह हाःथें ततसलं व हाल। थथे व हाःगुलिं न्‍हय्‌कः न न्‍याये थें ग्राङ्गग्रुङ्ग मिंक सः वल।
REV.10.4	थथे न्‍हय्‌कः न न्‍याये थें सः वये धुंकाः जिं च्‍वय्‌ त्‍यनाबलय्‌ स्‍वर्गं थथे धया हःगु सः ताल – “न्‍हय्‌कः न न्‍याः थें वःगु सःयागु खँ सुयातं कने मते, अले च्‍वये नं मते।”
REV.10.5	बँय्‌ व समुद्रय्‌ तुतिं चुयाः दना च्‍वंम्‍ह स्‍वर्गदूतं थःगु ल्‍हाः स्‍वर्गय्‌ ल्‍ह्वनाः 
REV.10.6	स्‍वर्ग व स्‍वर्गय्‌ च्‍वंगु फुक्‍कं, पृथ्‍वी व पृथ्‍वीइ च्‍वंगु फुक्‍कं, समुद्र व समुद्रय्‌ च्‍वंगु फुक्‍कं सृष्‍टि यानादीम्‍ह न्‍ह्याबलें म्‍वाना च्‍वनिम्‍हय्‌सिगु नामय्‌ पा फल। वं धाल – “आः लिबाइ मखुत।” 
REV.10.7	न्‍हय्‌म्‍हम्‍ह स्‍वर्गदूतं थःगु तुरही पुइबलय्‌ परमेश्वरं न्‍हापांनिसें वय्‌कःया दास अगमवक्तातय्‌त कनातःगु वय्‌कःयागु गुप्‍ति खँ नं पूवंकादी।
REV.10.8	स्‍वर्गं हानं थथे धया हःगु जिं ताल – “हुँ, समुद्रय्‌ व बँय्‌ पलाः तयाः दना च्‍वंम्‍ह स्‍वर्गदूतयागु ल्‍हातिइ दुगु फ्‍यना तःगु चिथुगु भ्‍वं का।”
REV.10.9	अले जिं वनाः “व चिथुगु भ्‍वं जितः बियादिसँ” धकाः व स्‍वर्गदूतयात धया। अले वं जितः थथे धाल – “का, थ्‍व न। थ्‍व नयेबलय्‌ प्‍वाथय्‌ तसकं खाइसे च्‍वनी, म्‍हुतुइ धाःसा कस्‍ति थें चाकुसे च्‍वनी।” 
REV.10.10	अले स्‍वर्गदूतयागु ल्‍हातिइ च्‍वंगु चिथुगु भ्‍वं कयाः जिं नया बिया। नयाबलय्‌ म्‍हुतुइ कस्‍ति थें चाकुसे च्‍वन, अले प्‍वाथय्‌ थ्‍यंबलय्‌ तसकं हे खाइसे च्‍वना वल।
REV.10.11	अले वं जितः धाल – “हानं छकः यक्‍व देश देशयापिं मनूतय्‌त, जात जातियापिं मनूतय्‌त, थी थी भासं नवाइपिं मनूतय्‌त व जुजु जुजुपिन्‍त नं छं अगमवाणी कने मानि।”
REV.11.1	अले जितः नापय्‌ यायेगु थेंज्‍याःगु तिंकथि छपु बियाः थथे धाल – “दँ, परमेश्वरयागु देगः, व वेदी नापय्‌ या। अले अन वयाः आराधना याइपिं ल्‍याः खा।
REV.11.2	देगः पिने च्‍वंगु चुकय्‌ धाःसा नापय्‌ याये मते, छाय्‌धाःसा व ला यहूदीमखुपिन्‍त बी धुन। इमिसं थ्‍व पवित्रगु शहरयात पीनिला तक न्‍हुत्तुन्‍हुया तइ।
REV.11.3	अले जिं जिमि निम्‍ह साक्षी बीपिन्‍त भांग्रायागु वसतं पुंकाः द्वःछि व निसः व खुइन्‍हु तक अगमवाणी कनेगु शक्ति बी।”
REV.11.4	इपिं जैतूनयागु निमा सिमा व पृथ्‍वीयाम्‍ह प्रभुयागु न्‍ह्यःने थनातःगु निपु त्‍वाःदेवा खः।
REV.11.5	सुनानं इमित सास्‍ति यायेत वल धाःसा इमिगु म्‍हुतुं मि पिहां वयाः इमि शत्रुतय्‌त नाश यानाबी। सुं मनू इमित स्यंकेत वल धाःसा वयात नं अथे हे यानाः स्‍यानाबी। 
REV.11.6	इमिके अगमवाणी कनाच्‍वंगु इलय्‌ वा मवय्‌मा धकाः आकाश हे तिना बीगु शक्ति दु, हानं लःयात हि याना बीगु शक्ति नं दु। इमित यःबलय्‌ पृथ्‍वीइ न्‍ह्याथें ज्‍याःगु ल्‍वय्‌ हयेगु अधिकार नं इमिके दु।
REV.11.7	इमिसं बी माःगु साक्षी बी धुंकाः तसकं तःजाःगु गालं थहां वःम्‍ह पशुं इपिं नापं ल्‍वानाः इमित स्‍याना बी।
REV.11.8	इमि प्रभुयात क्रूसय्‌ यख्‍खाःगु तःधंगु शहरय्‌ च्‍वंगु लँय्‌सं इमिगु सीम्‍ह अथें लानाच्‍वनी। मेकथं धायेगु खःसा थ्‍व शहर सदोम व मिश्र देश थें च्‍वंगु खः।
REV.11.9	देश देशयापिं मनूतय्‌सं, कुल कुलयापिं मनूतय्‌सं, थी थी भासं नवाइपिं मनूतय्‌सं व जात जातियापिं मनूतय्‌सं इमिगु सीम्‍ह स्‍वन्‍हु व बान्‍हु तक स्‍वयाच्‍वनी। इमिसं सीम्‍ह थुंके बी मखु। 
REV.11.10	अबलय्‌ पृथ्‍वीइ च्‍वंपिं मनूत फुक्‍कं इपिं सीगुलिं लय्‌लय्‌ ताइ। थ्‍व निम्‍ह अगमवक्तातय्‌सं यानाः पृथ्‍वीइ च्‍वंपिन्‍त तसकं सास्‍ति जुया च्‍वंगुलिं इपिं लय्‌लय्‌ तातां थःथवय्‌ उपहार बीगु याइ।
REV.11.11	स्‍वन्‍हु व बान्‍हु दये धुंकाः परमेश्वरं छ्वया हयादीगु हंस इमिके दुहां वन। अले इपिं तुतिं चुयाः जुरुक्‍क दन। इमित खंपिं फुक्‍कं तसकं ग्‍यात।
REV.11.12	अले इमिसं स्‍वर्गं थथे धया हःगु सः ताल – “थन थहां वा।” इमि शत्रुतय्‌सं खंक खंक हे इपिं सुपाँचय्‌ च्‍वनाः स्‍वर्गय्‌ थहां वन।
REV.11.13	अबलय्‌ हे तसकं भ्‍वखाय्‌ ब्‍वल। झिब्‍वय्‌ छब्‍व शहर दुना वन। भ्‍वखाय्‌ ब्‍वःबलय्‌ न्‍हय्‌द्वः मनूत सित। ल्‍यंदनिपिं मनूत फुक्‍क ग्‍यानाः स्‍वर्गय्‌ च्‍वंम्‍ह परमेश्वरयात तःधंकल।
REV.11.14	निगूगु विपत्ति फुत। स्‍वंगूगु विपत्ति याकनं हे वयेत्‍यंगु दु।
REV.11.15	अले न्‍हय्‌म्‍हम्‍ह स्‍वर्गदूतं थःगु तुरही पुल। अले स्‍वर्गं तस्‍सलं थथे धया हल –
REV.11.15	“संसारयागु राज्‍य झी प्रभु
REV.11.15	व वय्‌कःया ख्रीष्‍टयागु
REV.11.15	राज्‍य जुल।
REV.11.15	वय्‌कलं सदांया निंतिं
REV.11.15	राज्‍य यानादी।”
REV.11.16	परमेश्वरयागु न्‍ह्यःने थः थःगु सिंहासनय्‌ फ्‍यतुना च्‍वंपिं नीप्‍यम्‍ह थकालिपिन्‍सं क्‍वछुनाः परमेश्वरयात थथे धकाः तःधंकल –
REV.11.17	“न्‍हापा दीम्‍ह,
REV.11.17	आः नं दीम्‍ह,
REV.11.17	दक्‍वसिबय्‌ तःधंम्‍ह
REV.11.17	व शक्ति दुम्‍ह
REV.11.17	परमप्रभु परमेश्वर
REV.11.17	जिमिसं छितः सुभाय्‌
REV.11.17	देछाया च्‍वना।
REV.11.17	छिं हे छिगु तःधंगु शक्ति
REV.11.17	ज्‍वनाः राज्‍य यानादिल।
REV.11.18	जात जातियापिं मनूत
REV.11.18	छि खनाः
REV.11.18	तसकं तं म्‍वय्‌कल।
REV.11.18	आः छिगु तं पिकाय्‌गु ई वल,
REV.11.18	अले सीपिन्‍त न्‍याय यायेगु।
REV.11.18	छिकपिनि दास
REV.11.18	अगमवक्ताततय्‌त
REV.11.18	व विश्वासीतय्‌त,
REV.11.18	छितः मानय्‌ यानाच्‍वंपिं
REV.11.18	तःधंपिं व चिधंपिं
REV.11.18	फुक्‍कसितं सिरपाः बीगु
REV.11.18	व पृथ्‍वीयात स्‍यंकूपिन्‍त
REV.11.18	न्‍हंकेगु ई नं वये धुंकल।” 
REV.11.19	अले स्‍वर्गय्‌ च्‍वंगु परमेश्वरया पवित्र देगः चाल। अन बाचा चिना तःगु सनू खने दत। अले झिलिक्‍क झिलिक्‍क हावलासा च्‍यात, ततसलं ग्‍यानापुक ग्राङ्गग्रुङ्ग सः वल। भ्‍वखाय्‌ ब्‍वल, तसकं प्‍वँ गात। 
REV.12.1	अनंलि स्‍वर्गय्‌ तसकं तःधंगु छगू चिं खने दत। अन सूर्ययागु वसः पुना तःम्‍ह, तिमिलाया च्वय्‌ तुति तया तःम्ह, झिंनिगः नगुयागु श्रीपेच पुया तःम्‍ह छम्‍ह मिसायात जिं खना। 
REV.12.2	व मिसा प्‍वाथय्‌ दुम्‍ह जूगुलिं मचा बुइगु ब्‍यथा सह याये मफयाः तसकं हाला च्‍वंगु खः।
REV.12.3	हानं मेगु छगू चिं स्‍वर्गय्‌ खने दत। छम्‍ह तसकं ग्‍यानापुसे च्‍वंम्‍ह, ह्याउँसे च्‍वंम्‍ह, न्‍हय्‌गः छ्यं, झिपु नेकू व न्‍हय्‌गः छेनय्‌ श्रीपेच दुम्‍ह अजिङ्गरयात खना।
REV.12.4	वयागु न्‍हिप्‍यनं आकाशय्‌ स्‍वब्‍वय्‌ छब्‍व नगुयात बँ पुइ थें पुयाः पृथ्‍वीइ कुर्का हल। व अजिङ्गर बुइत्‍यंम्‍ह मचायात नयेत प्‍वाथय्‌ दुम्‍ह मिसाया न्‍ह्यःने पिवाः च्‍वनाच्‍वन।
REV.12.5	अले व मिसां जात जातियापिन्‍त नँयागु दण्डीं राज्‍य याइम्‍ह छम्‍ह मिजं मचायात बुइकल। व मिसां बुइकूम्‍ह मचा परमेश्वर च्‍वनादीथाय्‌ वय्‌कःयागु सिंहासन दुथाय्‌ बिसिके यंकल।
REV.12.6	अले व मिसा मरुभूमिइ परमेश्वरं दय्‌का तयादीगु थासय्‌ बिस्‍युं वन। अन हे व मिसायात द्वःछि व निसः व खुइन्‍हु तक लहिना तयादिल।
REV.12.7	अनं लिपा स्‍वर्गय्‌ लडाइँ जुल। मिखाएल धाःम्‍ह स्‍वर्गदूत व वया दूतत, अजिङ्गर व वया दूतत नाप ल्‍वात।
REV.12.8	अजिङ्गर व वया दूतत बूगुलिं इमित स्‍वर्गय्‌ च्‍वनेगु थाये मन्‍त। 
REV.12.9	अले व तसकं ग्‍यानापुसे च्‍वंम्‍ह अजिङ्गरयात क्‍वय्‌ क्‍वफाना हल। फुक्‍क संसारय्‌ च्‍वंपिन्‍त थगय्‌ याइम्‍ह पुलांम्‍ह सर्प व हे खः। वयात दुष्‍ट व शैतान धकाः नं धाः। वयात व वया दूततय्‌त पृथ्‍वीइ वांछ्वया हल।
REV.12.10	अले स्वर्ग पाखें थथे धया हःगु छगू तस्‍सःगु सः जिं ताया –
REV.12.10	“आः परमेश्वरं झीत
REV.12.10	उद्धार यानादी।
REV.12.10	परमेश्वरं अधिकार क्‍यनाः
REV.12.10	ख्रीष्‍टयात राज्‍य याकादिल।
REV.12.10	चा न्‍हिं झी परमेश्वरया न्‍ह्यःने
REV.12.10	झी दाजुकिजापिनिगु
REV.12.10	विरोध यानाः
REV.12.10	दोष बीत स्‍वइम्‍हय्‌सित
REV.12.10	क्‍वफाना हये धुंकल।
REV.12.11	भ्‍याःचायागु हिं व इमिसं
REV.12.11	न्‍यंकूगु वचनं यानाः
REV.12.11	इमिसं वयात बुका बिल।
REV.12.11	इपिं सीत तकं लिमच्‍यू।
REV.12.12	उकिं स्‍वर्ग व स्‍वर्गय्‌ च्‍वंपिं
REV.12.12	फुक्‍कं लय्‌ताः।
REV.12.12	अय्‌नं पृथ्‍वी व समुद्रयात
REV.12.12	धिक्‍कार, छाय्‌धाःसा
REV.12.12	तसकं तं पिकयाः
REV.12.12	शैतान छिमिथाय्‌ वःगु दु।
REV.12.12	वयागु ई अप्वः मन्‍त धकाः
REV.12.12	स्‍यूगुलिं वं थथे याःगु खः।”
REV.12.13	थथे पृथ्‍वीइ वांछ्वया हःगुलिं अजिङ्गरं मचा बुइकूम्‍ह मिसायात लिना जुल। 
REV.12.14	उकिं मरुभूमिइ बिस्‍युं वनेत व मिसायात तसकं तःधिकम्‍ह इमायागु निपा पपू छुना बिल। अन हे व मिसायात स्‍वदँ व खुला लहिना तल।
REV.12.15	व मिसायात चुइके छ्वयेत व अजिङ्गरं थःगु म्‍हुतुं खुसि थें लः पिकाल। 
REV.12.16	पृथ्‍वीं व मिसायात बचय्‌ यायेत थःगु म्‍हुतु चाय्‌काः अजिङ्गरं पिकाःगु लः फुक्‍क त्‍वनाछ्वत। 
REV.12.17	अले व मिसा खनाः झन तसकं तंम्‍वल। उकिं वया सन्‍तान, परमेश्वरयागु आज्ञा मानय्‌ याना च्‍वंपिं व येशूयागु वचन सत्‍य खः धकाः धाइपिं नाप ल्‍वायेत अजिङ्गर वन।
REV.12.18	अले व समुद्रयागु सिथय्‌ दनाच्‍वन।
REV.13.1	अले जिं झिपु नेकू व न्‍हय्‌गः छ्यं दुम्‍ह पशु समुद्रं पिहां वयाच्‍वंगु खना। वयागु नेकू पतिकं श्रीपेच दु। वयागु छ्यं पतिकं परमेश्वरयात सराः बीगु नां च्‍वयातःगु दु।
REV.13.2	व पशु चितुवा थें च्‍वं। वयागु तुति भालुयागु, म्‍हुतु सिंहयागु थें च्‍वं। अले वयात हे अजिङ्गरं थःगु शक्ति, थःगु सिंहासन व तःधंगु अधिकार बिल।
REV.13.3	वयागु छगः छेनय्‌ सीथें च्‍वंक घाः यानातःगु दु। अय्‌नं थ्‍व घाः लना वन। उकिं अजूचायाः संसारय्‌ च्‍वंपिं फुक्‍क मनूत व पशुया ल्‍यू ल्‍यू वन। 
REV.13.4	सकलें मनूतय्‌सं अजिङ्गरयात पुजा याइगु खः। अले व अजिङ्गरं थःगु अधिकार पशुयात बिल। अथे जुयाः मनूतय्‌सं थथे धयाः पशुयात नं पुजा यात – “थ्‍व पशु थें ज्‍याःम्‍ह सु दु? थ्‍व पशु नाप सु ल्‍वाये फइ?”
REV.13.5	अले पशुयात घमण्‍डी खँ ल्‍हाइगु व परमेश्वरयात हेस्‍यानाः खँ ल्‍हाइगु छप्‍वाः म्‍हुतु बिल। पीनिला तक व पशुयात अधिकार याकेबिल। 
REV.13.6	अले परमेश्वरयात क्‍वह्यंकेत, वय्‌कःया नां व च्‍वनेगु थाय्‌ अले स्‍वर्गय्‌ च्‍वंपिं फुक्‍कसितं हेस्‍यानाः खँ ल्‍हायेत वं थःगु म्‍हुतुप्‍वाः चाय्‌कल।
REV.13.7	वयात विश्वासीत नाप ल्‍वायेगु व इमित बुकेगु अधिकार बिल। फुक्‍क कुलयापिं मनूतय्‌त, देश देशयापिं मनूतय्‌त, थी थी भासं नवाइपिं मनूतय्‌त व जात जातियापिं मनूतय्‌त नं व पशुयात अधिकार याके बिल।
REV.13.8	अले पृथ्‍वीइ च्‍वंपिं फुक्‍कसिनं व पशुयात पुजा याइ। संसारयागु सृष्‍टि जूसांनिसें स्‍याःम्‍ह भ्‍याःचाया जीवनयागु सफुलिइ नां च्‍वया मतःपिं फुक्‍कसिनं वयात पुज्‍याइ।
REV.13.9	सुया न्‍हाय्‌पं दु वं न्‍यना का।
REV.13.10	ज्‍वना यंके माःपिन्‍त
REV.13.10	ज्‍वना हे यंकी।
REV.13.10	तरवारं सीमाःपिं तरवारं हे सी।
REV.13.10	थुबलय्‌ हे खः सकल विश्वासीतय्‌सं विश्वास मत्‍वःतुसे सह यानाच्‍वने माःगु।
REV.13.11	जिं हानं पृथ्‍वीं पिहां वयाच्‍वंम्‍ह छम्‍ह मेम्‍ह पशुयात खना। भ्‍याःचायागु थें वयाके निपु नेकू दु। वं नवाःगु अजिङ्गरं नवाःगु थें च्‍वं। 
REV.13.12	न्‍हापांयाम्‍ह पशुयागु न्‍ह्यःने हे वयागु फुक्‍क अधिकार थ्‍व पशुं कयाः चलय्‌ यात। सीथें च्‍वंक घाः जुयाः नं लाःम्‍ह न्‍हापांयाम्‍ह पशुयात पृथ्‍वी व पृथ्‍वीइ च्‍वंपिं फुक्‍कसिनं पुजा याकेत थ्‍व पशुं कर यात। 
REV.13.13	थ्‍व मनूतय्‌सं खंक खंक हे आकाशं पृथ्‍वीइ मि गाय्‌केगु थेंज्‍याःगु तसकं हे अजूचायापुगु चिं याना क्‍यन। 
REV.13.14	न्‍हापांयाम्‍ह पशुयागु न्‍ह्यःने हे वयात अथे चिं क्‍यनेगु अधिकार ब्‍यूगुलिं पृथ्‍वीइ च्‍वंपिन्‍त थ्‍वं ध्‍वं लायेगु याना जुल। तरवारं पालाः घाः जुलं हे म्‍वाना च्‍वंम्‍ह न्‍हापांयाम्‍ह पशुयागु मूर्ति दय्‌कि धकाः फुक्‍कसितं उजं बिल। 
REV.13.15	न्‍हापांयाम्‍ह पशुयागु मूर्तियात नवाकेत सास तया बीगु व वयात पुजा मयाःपिन्‍त स्‍यायेगु अधिकार व पशुयात बियातःगु दु।
REV.13.16	अले वं तःधंपिन्‍त, चिधंपिन्‍त, तःमिपिन्‍त, चीमिपिन्‍त, दासतय्‌त, दास मखुपिन्‍त फुक्‍कसितं नं कपालय्‌ वा जव ल्‍हातय्‌ चिं तयेकल। 
REV.13.17	थ्‍व चिं मदुपिं सुनानं न्‍याये नं दइ मखु, अले मी नं दइ मखु। थ्‍व चिं व पशुयागु नां धाःसां ज्‍यू, ल्‍याः धाःसां ज्‍यू। 
REV.13.18	थ्‍व थुइकेत बुद्धि माः। सुयाके बुद्धि दु वं थ्‍व ल्‍याःयागु अर्थ थुइका काइ। थ्‍व ल्‍याः मनूयागु नां खः। थ्‍व ल्‍याः ६६६ खः।
REV.14.1	अले जिं सियोन पर्वतय्‌ भ्‍याःचा दनाच्‍वंगु खना। वय्‌कः व वय्‌कःया बाःयागु नां कपालय्‌ च्‍वया तःपिं छगू लाख व पीप्‍यद्वः मनूत वय्‌कः नाप दु।
REV.14.2	अले यक्‍व लःयागु सः व तसकं न न्‍याःगु सः थें च्‍वंक स्‍वर्गं धया हःगु छगू तःधंगु सः जिं ताल। थ्‍व सः यक्‍व वीणा थाःगु सः थें नं च्‍वं।
REV.14.3	सिंहासन, प्‍यम्‍ह जीवात्‍मा, व थकालिपिनिगु न्‍ह्यःने च्‍वनाः इमिसं छपु न्‍हूगु म्‍ये हालाच्‍वन। पृथ्‍वीं मू पुलाः लिफ्‍याना हःपिं छगू लाख व पीप्‍यद्वः मनूतय्‌सं जक व म्‍ये हाले सः, मेपिन्‍सं मसः। 
REV.14.4	थुपिं मिस्त नापं लसपस मजूनिपिं च्वखपिं खः। थुपिं भ्‍याःचायागु जक ल्‍यू ल्‍यू जुइपिं खः। परमेश्वर व भ्‍याःचायागु लागि संसारं लिफ्‍याना हःपिं दकलय्‌ न्‍हापायापिं मनूत, थुपिं हे खः। 
REV.14.5	इमिगु म्‍हुतुइ मखुगु खँ धयागु मदु, इमिगु नुगः यचुसे च्‍वं।
REV.14.6	अले छम्‍ह स्‍वर्गदूत आकाशं आकाशं ब्‍वया जूगु जिं खना। वं पृथ्‍वीइ च्‍वंपिं फुक्‍क जातियापिं मनूतय्‌त, कुलयापिं मनूतय्‌त, थी थी भासं नवाइपिं मनूतय्‌त, व देश देशयापिं मनूतय्‌त न्यंकेत न्‍ह्याबलें दयाच्‍वनिगु भिंगु खँ ज्‍वनावया च्‍वंगु दु। 
REV.14.7	वं ततसलं थथे धाल – “परमेश्वर खनाः ग्‍या। वय्‌कःयात तःधंकि। वय्‌कलं मनूतय्‌त न्‍याय याइगु ई वये धुंकल। स्‍वर्ग, पृथ्‍वी, समुद्र व लःयागु बुंगाः सृष्‍टि यानादीम्‍हय्‌सित आराधना या।”
REV.14.8	वयागु ल्‍यू ल्‍यू वःम्‍ह मेम्‍ह स्‍वर्गदूतं थथे धाल – “नाश जुल, तःधंगु शहर बेबिलोन नाश जुल। थःम्‍हं याःगु बांमलाःगु ज्‍या मेमेगु देशयापिं मनूतय्‌त नं याके ब्‍यूम्‍ह थ्‍व हे शहर खः।”
REV.14.9	हानं वया ल्‍यू ल्‍यू वःम्‍ह स्‍वम्‍हम्‍ह स्‍वर्गदूतं ततसलं थथे धाल – “सुनानं पशुयात व वयागु मूर्तियात पुजा याःसा, वयागु कपालय्‌, अथबाः ल्‍हातय्‌ चिं तयेका च्‍वंसा, 
REV.14.10	अज्‍याःपिन्‍सं परमेश्वरयागु तःधंगु तं छुनं ल्‍वाकछ्याना मतःगु ख्‍वल्‍चां त्‍वने माली। अज्‍याःपिन्‍सं मि व गन्‍धक दुथाय्‌ पवित्रपिं स्‍वर्गदूततय्‌गु व भ्‍याःचायागु न्‍ह्यःने च्‍वनाः सास्‍ति नया च्‍वने माली।
REV.14.11	इमिसं सास्‍ति नया च्‍वंथासं वःगु कुँ न्‍ह्याबलें च्‍वय्‌ थहां वनाच्‍वनी। इमिसं चच्‍छि न्‍हिच्‍छि दुःख सिया च्‍वने माली। व पशुयात व वयागु मूर्तियात पुजा याक्‍वसित, अले हानं वयागु नांयागु चिं काक्‍वसित नं अथे हे याइ।”
REV.14.12	परमेश्वरयागु आज्ञा मानय्‌ याइपिं व येशू ख्रीष्टयात विश्वास याना मत्‍वःतूपिं विश्वासीतय्‌सं सह याः कि मयाः धकाः थुकिं हे सी दइ।
REV.14.13	अले हानं जिं स्‍वर्गं थथे धयाहःगु सः ताल – “थ्‍व खँ च्‍व, आवंनिसें प्रभुयात विश्वास यानाः सीपिं मनूत धात्‍थें हे धन्‍यपिं खः।” आत्‍मां नं धयादिल – “धात्‍थें खः, आः इमिसं थःगु ज्‍यां झासु लने खनी, छाय्‌धाःसा इमिगु ज्‍यायागु फल इमिगु ल्‍यू ल्‍यू वयाच्‍वनी।”
REV.14.14	अले हानं जिं तुयुगु सुपाँय्‌ खना। छेनय्‌ लुँयागु श्रीपेच दुम्‍ह, ल्‍हातिइ ज्‍वःगु ईंचा ज्‍वनातःम्‍ह मनूया काय्‌ थें च्‍वंम्‍ह छम्‍हय्‌सित सुपाँचय्‌ खना।
REV.14.15	सुपाँचय्‌ च्‍वंम्‍हय्‌सित देगलं पिहां वःम्‍ह छम्‍ह स्‍वर्गदूतं थथे धकाः ततसलं धाल – “पृथ्‍वीइ च्‍वंगु बालि बांलाक पाकय्‌ जुइ धुंकल, बालि लयेगु ई जुइ धुंकूगुलिं ईंचां बालि लयादिसँ।”
REV.14.16	अले सुपाँचय्‌ च्‍वंम्‍हय्‌सिनं पृथ्‍वीइ ईंचा संकल, अले पृथ्‍वीइ बालि लये सिधल।
REV.14.17	हानं मेम्‍ह हे छम्‍ह स्‍वर्गदूत स्‍वर्गय्‌ च्‍वंगु देगलं पिहां वल। वयाके नं ज्वःगु ईंचा दु। 
REV.14.18	मेम्‍ह छम्‍ह स्‍वर्गदूत होम यायेगु थासं पिहां वल। थ्‍वयाके मियागु अधिकार दु। अले ज्वःगु ईंचा दुम्‍हय्‌सित थ्‍वं ततसलं धाल – “पृथ्‍वीइ च्‍वंगु दाख ईंचां लया का, दाख पाकय्‌ जुइ धुंकल।” 
REV.14.19	अले व स्‍वर्गदूतं थःगु ईंचा पृथ्‍वीइ संकल। अले दाख लयाः मुंकल। थ्‍व यंकाः परमेश्वरयागु तंयागु तःधंगु दाख तिस्‍सिगु थासय्‌ वांछ्वत। 
REV.14.20	शहरं पिने यंकाः दाख तिस्‍सिल। दाख तिस्‍यूबलय्‌ सलयागु गःपः तक जायाः स्वसः किलोमिटर तक हि बाः वन।
REV.15.1	जिं हानं स्‍वर्गय्‌ तसकं हे तःधंगु अजूचायापुगु छगू चिं खना। न्‍हय्‌म्‍ह स्‍वर्गदूततय्‌सं दकलय्‌ लिपायागु न्‍हय्‌गू महामारी कयातल। परमेश्वरयागु तं थुमिगु पाखें हे क्‍वचाइ। 
REV.15.2	अले जिं मि ल्‍वाकज्‍याःगु न्‍हाय्‌कंयागु समुद्र थें खना। पशु, वयागु मूर्ति व वयागु नांयागु ल्‍याःयात त्‍याकाः परमेश्वरं बियादीगु वीणा कयातःपिन्‍त जिं न्‍हाय्‌कंयागु समुद्रय्‌ दनाच्‍वंगु खना। 
REV.15.3	परमेश्वरया दास मोशां च्‍वयातःगु म्‍ये व भ्‍याःचायागु छपु म्‍ये इमिसं थुकथं हाल –
REV.15.3	“दक्‍वसिबय्‌ तःधंम्‍ह व
REV.15.3	शक्ति दुम्‍ह प्ररमप्रभु परमेश्वर,
REV.15.3	छिं यानादीगु ज्‍या
REV.15.3	तसकं तःधं व अजूचायापु।
REV.15.3	जाति जातिया जुजु,
REV.15.3	छिगु लँपु सत्‍य व पाय्‌छि जु।
REV.15.4	हे परमप्रभु, सु जक
REV.15.4	छि खनाः मग्‍याइ?
REV.15.4	सुनां जक छिगु नांयात तःधं
REV.15.4	धकाः मानय्‌ मयाइ?
REV.15.4	छि हे जक पवित्रम्‍ह खः।
REV.15.4	छिगु पाय्‌छिगु बिचाः
REV.15.4	व न्याय फुक्‍कसिनं
REV.15.4	सी धुंकूगुलिं
REV.15.4	फुक्‍क जातित छिथाय्‌
REV.15.4	छितः आराधना यायेत वइ।”
REV.15.5	अनंलि जिं स्‍वर्गय्‌ परमेश्वरया देगः चालाः अन दुने च्‍वंगु महापवित्र थाय्‌ खन।
REV.15.6	यचुसे व थीगु तुयुगु वसः फिना तःपिं अले छातिइ लुँयागु बालां हिनातःपिं न्‍हय्‌म्‍ह स्‍वर्गदूतत देगलं न्‍हय्‌गू महामारी ज्‍वनाः पिहां वःगु जिं खना। 
REV.15.7	अले व प्‍यम्‍ह मध्‍ये छम्‍ह जीवात्‍मां न्‍ह्याबलें म्‍वाना च्‍वनिम्‍ह परमेश्वरयागु तं जाय्‌क दुगु न्‍हय्‌गः लुँयागु ख्‍वल्‍चा न्‍हय्‌म्‍ह स्‍वर्गदूततय्‌त बिल। 
REV.15.8	परमेश्वरयागु महिमा, हनाबना व शक्तिं पिहां वयाच्‍वंगु कुं देगः छगलं जाल। न्‍हय्‌म्‍ह स्‍वर्गदूततय्‌सं छ्वया हःगु न्‍हय्‌गू महामारी सिमधतले अन सुं नं दुहां वने मफु।
REV.16.1	अले जिं देगलं न्‍हय्‌म्‍ह स्‍वर्गदूततय्‌त तस्‍सलं थथे धयाच्‍वंगु ताल – “हुँ, परमेश्वरयागु तं दुगु न्‍हय्‌गः ख्‍वल्‍चा पृथ्‍वीइ प्‍वंकि।”
REV.16.2	अले न्‍हापांम्‍ह स्‍वर्गदूतं वनाः थःगु ख्‍वल्‍चा पृथ्‍वीइ प्‍वंकल। थुकिं यानाः पशुयागु छाप दुपिं व पशुयागु मूर्ति पुजा याइपिं मनूतय्‌गु म्‍हय्‌ घच्‍चाइपुगु व सह याये मफय्‌क स्याइगु कै वल।
REV.16.3	निम्‍हम्‍ह स्‍वर्गदूतं थःगु ख्‍वल्‍चा समुद्रय्‌ प्‍वंका बिल। अले व समुद्रयागु लः सीम्‍ह मनूयागु हि थें जुयाः समुद्रय्‌ च्‍वंपिं प्राणीत फुक्‍कं सित।
REV.16.4	स्‍वम्‍हम्‍ह स्‍वर्गदूतं थःगु ख्‍वल्‍चा खुसि व बुंगाःचाय्‌ प्‍वंकल। अले फुक्‍क लः हि जुल।
REV.16.5	अले लःयागु बिचाः याइम्‍ह दूतं थथे धाःगु जिं ताल –
REV.16.5	“हे पवित्रम्‍ह परमेश्वर,
REV.16.5	न्‍हापांनिसें दीम्‍ह,
REV.16.5	आः नं दीम्‍ह छि हे खः।
REV.16.5	छिं न्‍याय यानादीगु
REV.16.5	तसकं पाय्‌छि जू।
REV.16.6	छाय्‌धाःसा छितः
REV.16.6	विश्वास याःपिं मनूतय्‌त
REV.16.6	व अगमवक्तातय्‌त
REV.16.6	स्‍याःपिं थुपिं हे खः।
REV.16.6	उकिं छिं थुमित हि त्‍वंकादिल।
REV.16.6	इपिं थथे हे याये माःपिं खः।”
REV.16.7	अनं लिपा वेदीं थथे धया हःगु सः जिं ताल,
REV.16.7	“दक्‍वसिबय्‌ तःधंम्‍ह
REV.16.7	व शक्ति दुम्‍ह
REV.16.7	परमप्रभु परमेश्वर,
REV.16.7	छिं यानादीगु न्‍याय
REV.16.7	सत्‍य व पाय्‌छि जू।”
REV.16.8	प्‍यम्‍हम्‍ह स्‍वर्गदूतं थःगु ख्‍वल्‍चा सूर्ययात प्‍वंका बिल। थुकथं सूर्ययागु मि थेंज्‍याःगु तापं मनूतय्‌त पुकेबिल। 
REV.16.9	तसकं तांन्‍वयाः मनूतय्‌त पुत। थथे दुःखकष्‍ट छ्वयाहयेगु अधिकार दुम्ह परमेश्वरयागु नां कयाः इमिसं सराः बिल। अय्‌नं इमिसं पश्‍चाताप मयाः अले परमेश्वरयात नं तःमधंकू।
REV.16.10	न्‍याम्‍हम्‍ह स्‍वर्गदूतं थःगु ख्‍वल्‍चा पशुयागु सिंहासनय्‌ प्‍वंकल। अले वयागु राज्‍य खिउँसे च्‍वना वन। दुःखकष्‍ट सह याये मफयाः मनूतय्‌सं वा न्‍ह्यल।
REV.16.11	थुकथं कै वय्‌काः सास्‍ति नका तःगुलिं इमिसं स्‍वर्गय्‌ च्‍वंम्‍ह परमेश्वरयात सराः बिल। इमिसं थःपिन्‍सं याना जूगु मभिंगु ज्‍यायागु पश्‍चाताप मयाः।
REV.16.12	खुम्‍हम्‍ह स्‍वर्गदूतं थःगु ख्‍वल्‍चा तःधंगु यूफ्रेटिस खुसिइ प्‍वंकल। अले पुर्बयापिं जुजुपिं वये जीक खुसिया लः सुना वन, लँ दत।
REV.16.13	अले अजिङ्गर, पशु व फताहा अगमवक्तायागु म्‍हुतुं स्‍वम्ह ब्‍यांचा थेंज्‍याःपिं मभिंपिं आत्‍मात पिहां वःगु जिं खना। 
REV.16.14	अजूचायापुगु चिं याये फुपिं भूत आत्‍मात थुपिं हे खः। दक्‍वसिबय्‌ तःधंम्‍ह व शक्ति दुम्‍ह परमेश्वरयागु तःधंगु दिनय्‌ ल्‍वायेत थुमिसं सारा संसारय्‌ च्‍वंपिं जुजुपिन्‍त मुंका जुइ।
REV.16.15	“होश याना च्‍वँ, जि खुँ थें वये। मद्यंसे न्‍ह्यलं चाय्‌का च्‍वंम्‍ह धन्‍यम्‍ह खः। वसः ज्‍वना च्‍वंम्‍ह धात्‍थें धन्‍यम्‍ह खः, छाय्‌धाःसा इपिं नांगां जुइ माली मखु। अले थःगु नांगांगु म्‍ह कर्पिन्‍त क्‍यने माली मखु।” 
REV.16.16	हिब्रू भासं आर-मागेड्डोन धाइगु थासय्‌ इमिसं जुजुतय्‌त छथाय्‌ मुंकल।
REV.16.17	न्‍हय्‌म्‍हम्‍ह स्‍वर्गदूतं थःगु ख्‍वल्‍चा फसय्‌ प्‍वंकल। परमेश्‍वरया देगःया सिंहासनं थथे धकाः तसलं धया हल – “आः सिधल।” 
REV.16.18	अले अन न न्‍यात, हावलासा त्‍वल, तसकं भ्‍वखाय्‌ ब्‍वल। मनूतय्‌गु सृष्‍टि जूसांनिसें थपाय्‌सकं तःधंगु व ग्‍यानापुगु भ्‍वखाय्‌ गुबलें हे मब्‍वःनि।
REV.16.19	तःधंगु शहर स्‍वकू दला वन। देश देशय्‌ च्‍वंगु शहर फुक्‍कं दुना वन। अले परमेश्वरं तःधंगु बेबिलोन शहरयात लुमंकादिल। अले वय्‌कःयागु ग्‍यानापुसे च्‍वंगु तंयागु ख्‍वल्‍चा वयात त्‍वनेत बियादिल।
REV.16.20	दक्‍व टापु तना वन। पहाड धयागु हे मदया वन।
REV.16.21	पीगू पीगू किलो ति दुगु ततःग्‍वःगु प्‍वँ आकाशं कुतुं वयाः मनूतय्‌त लात। थज्‍याःगु प्‍वँ वयाः तसकं महामारी लाःगुलिं मनूतय्‌सं परमेश्वरयात सराः बिल, छाय्‌धाःसा थ्‍व तसकं हे तःधंगु ग्‍यानापुगु महामारी खः।
REV.17.1	न्‍हय्‌गः ख्‍वल्‍चा ज्‍वना तःम्‍ह स्वर्गदूत मध्‍ये छम्‍ह स्‍वर्गदूतं वयाः जितः थथे धाल – “थन वा, यक्‍व लः दु थाय्‌ च्‍वंम्‍ह नां जाःम्‍ह वेश्‍यायात याःगु न्‍याय जिं छन्‍त क्‍यना बी।
REV.17.2	व हे नाप संसारयापिं जुजुपिन्‍सं व्‍यभिचार यानाजूगु खः। सारा पृथ्‍वीइ च्‍वंपिं मनूतय्‌सं व नाप भाःपी हे मफय्‌क व्‍यभिचार याना जुल।”
REV.17.3	जि पवित्र आत्‍मां जाल, अले स्‍वर्गदूतं जितः मरुभूमिइ कुबिया यंकल। अन तसकं ह्याउँसे च्‍वंम्‍ह पशु गया च्‍वंम्‍ह छम्‍ह मिसायात जिं खना। व पशुयाके न्‍हय्‌गः छ्यं व झिपु नेकू दु। म्‍हय्‌ जाय्‌क परमेश्वरयात सराः बीगु नां च्‍वयातःगु दु।
REV.17.4	व मिसां तसकं थिकेगु ह्याउँसे, वँचुसे च्‍वंगु वसतं पुना तःगु दु। वं लुँ, हिरा, मोतीया तिसां म्‍ह छम्‍हं तिया तःगु दु। वयागु व्‍यभिचार याःगु घच्‍चायापुसे च्‍वंगु व मभिंगु खं जाःगु छगः लुँयागु ख्‍वल्‍चा वं ल्हातय्‌ कयातःगु दु।
REV.17.5	वयागु कपालय्‌ गुप्‍त अर्थ दुगु नां च्‍वयातःगु दु – “तःधंगु बेबिलोन, वेश्‍यातय्‌ मां, अले पृथ्‍वीइ घच्‍चायापुसे च्‍वंगु ज्‍याखँ याना जुइपिनि मां।” 
REV.17.6	अले जिं व मिसां येशूयात विश्वास याःपिं पवित्रपिं मनूतय्‌गु हिं काय्‌काजूगु खनाः जि छक्‍क जुल।
REV.17.7	अले स्‍वर्गदूतं जितः धाल – “छाय्‌ छक्‍क जुया? व मिसायागु गुप्‍त खँ जिं छन्‍त कने। व मिसां गया च्‍वंम्‍हय्‌सिके दुगु न्‍हय्‌गः छ्यं व झिपु नेकू दुम्‍ह पशुयागु अर्थ नं कनाबी। 
REV.17.8	व पशु न्‍हापा ला दुम्‍ह खः, आः मदु। व हे पशु तःजाःगु गालं पिहां वइतिनि। अले नाश नं जुइतिनि। संसारयात सृष्‍टि याये न्‍ह्यःनिसें जीवनयागु सफुलिइ नां च्‍वया मतःपिं मनूत व पशुयात खनाः तसकं छक्‍क जुइ, छाय्‌धाःसा व पशु न्‍हापा दु, आः मदु, अले लिपा वइतिनि।
REV.17.9	“थ्‍व खँ थुइकेत ज्ञान बुद्धि माः। न्‍हय्‌गः छ्यंया अर्थ न्‍हय्‌गू पहाड खः। गुकी व मिसा फ्‍यतुनाच्‍वंगु दु। थुपिं न्‍हय्‌म्‍ह जुजुपिं खः। 
REV.17.10	इपिं मध्‍ये न्‍याम्‍ह जुजु सी धुंकल छम्‍ह जक दनि। मेम्‍ह आः तक वःगु मदुनि। व वल धाःसा वं छुं ई तक जक राज्‍य याइ।
REV.17.11	“न्‍हापा दुम्‍ह, आः मदुम्‍ह पशु थ्‍व हे च्‍याम्‍हम्‍ह जुजु खः, थ्‍व न्‍हय्‌म्‍ह मध्‍ये छम्‍ह खः। थ्‍व नाश जुया वनी। 
REV.17.12	छं खंगु झिपु नेकूयागु अर्थ आः तक जुजु मजूनिपिं झिम्‍ह जुजुपिं खः। अय्‌नं व पशु नाप नाप तुं इपिं छुं ई तक जक जूसां जुजु जुइतिनि।
REV.17.13	थुपिं फुक्‍कसिनं छप्‍पँ जुयाः थःपिनिगु अधिकार व शक्ति व पशुयात बी। 
REV.17.14	थुपिं भ्‍याःचा नाप ल्‍वाः वइ। भ्‍याःचां थुमित बुका छ्वइ, छाय्‌धाःसा वय्‌कः प्रभुतय्‌ नं प्रभु व जुजुतय्‌ नं जुजु खः। वय्‌कः नाप दुपिं सःता तःपिं, ल्‍यया तःपिं व विश्वास याये बहःपिं खः।”
REV.17.15	अले स्‍वर्गदूतं जितः हानं धाल – “छं खंगु मिसाया लिक्‍क दुगु लःयागु अर्थ देश देशयापिं मनूत, जात जातियापिं मनूत व थी थी भासं नवाइपिं मनूतय्‌गु हुल खः। 
REV.17.16	छं खंगु झिपु नेकुतिं व पशुं थ्‍व वेश्‍यायात हेला याइ। इमिसं व मिसायात नांगां याइ। अले वयागु ला नइ, अले वयात मिइ उना छ्वइ। 
REV.17.17	परमेश्वरयागु इच्‍छा पूवंकेत इपिं छप्‍पँ जुयाः वय्‌कःया वचन पूमवंतले इमिसं थःगु अधिकार व पशुयात बी, छाय्‌धाःसा थ्‍व इच्‍छा परमेश्वरं हे इमिगु नुगलय्‌ तयादीगु खः। 
REV.17.18	छं खंम्‍ह मिसायागु अर्थ संसारय्‌ च्‍वंपिं जुजुपिन्‍त राज्‍य याइगु तःधंगु शहर खः।”
REV.18.1	थुलि जुइ धुंकाः जिं स्‍वर्गं क्‍वहां वया च्‍वंम्‍ह मेम्‍ह स्‍वर्गदूतयात खना। व स्‍वर्गदूतयाके तःधंगु अधिकार दु। वयागु जलं पृथ्‍वी हे झल्‍लल थित। 
REV.18.2	व ततसलं थथे धकाः हाला हल –
REV.18.2	“तःधंगु बेबिलोन शहर
REV.18.2	नाश जुल, नाश जुल!
REV.18.2	थ्‍व थाय्‌ ला आः भूतत च्‍वनिगु
REV.18.2	थाय्‌ जुइ धुंकल।
REV.18.2	मभिंपिं आत्‍मात,
REV.18.2	घच्‍चायापुसे च्‍वंपिं झंगःत
REV.18.2	च्‍वनिगु थाय्‌ जुइ धुंकल।
REV.18.3	छाय्‌धाःसा वयागु
REV.18.3	व्‍यभिचारयागु ख्‍वल्चां
REV.18.3	त्‍वंगुलिं फुक्‍क जात
REV.18.3	जातियापिं मनूत
REV.18.3	नाश जुइ धुंकल।
REV.18.3	पृथ्‍वीयापिं जुजुपिन्‍सं
REV.18.3	व नाप व्‍यभिचार यात।
REV.18.3	वयागु गुबलें हे पूमवनिगु
REV.18.3	इच्‍छां यानाः
REV.18.3	संसारयापिं व्‍यापारीत
REV.18.3	तसकं हे धनी जुल।”
REV.18.4	अले जिं स्‍वर्गं थथे धयाहःगु मेगु सः ताल –
REV.18.4	“जि यःपिं मनूत,
REV.18.4	वयाथासं पिहां वा।
REV.18.4	मवल धाःसा छिमिसं नं
REV.18.4	व नाप व्‍यभिचार याइ।
REV.18.4	व लिसे पाप याये मते,
REV.18.4	मखुसा छिमिसं व लिसे तुं
REV.18.4	सजाँय फये माली।
REV.18.5	वं याःगु पाप
REV.18.5	आकाश तक थ्‍यंगु दु।
REV.18.5	वं याःगु पाप
REV.18.5	परमेश्वरं लुमंकादीगु दु।
REV.18.6	वं छिमित
REV.18.6	गथे यानातःगु खः
REV.18.6	छिमिसं नं
REV.18.6	वयात अथे हे या।
REV.18.6	वं याःगु ज्‍या सिबय्‌
REV.18.6	निदुगं अप्‍वः
REV.18.6	वयात छिमिसं नं या।
REV.18.6	छिमित त्‍वंकेत ख्‍वल्‍चाय्‌
REV.18.6	तयाब्‍यूगु सिबय्‌
REV.18.6	निदुगं अप्‍वः कडागु
REV.18.6	वयागु ख्‍वल्‍चाय्‌ तया ब्‍यु।
REV.18.7	वं थः थःम्‍हं तुं तःधं जुयाः
REV.18.7	गुलि मोज यात,
REV.18.7	उलि हे छिमिसं नं वयात
REV.18.7	दुःखकष्‍ट व ख्‍वबि ब्‍यु।
REV.18.7	वयागु मनं थथे धाः
REV.18.7	‘जि ला महारानी
REV.18.7	जुयाच्‍वनागु दु।
REV.18.7	जि भाःत मदुम्‍ह मिसा मखु।
REV.18.7	जिं गुबलें हे नं
REV.18.7	दुखं च्वने मालीमखु।’
REV.18.8	उकिं छन्‍हुं हे वयात ल्‍वय्,
REV.18.8	दुःख, आपत,
REV.18.8	अले अनिकाल वइ।
REV.18.8	अले वयात मिइ उना छ्वइ,
REV.18.8	छाय्‌धाःसा वयात न्‍याय
REV.18.8	यानादीम्‍ह परमप्रभु
REV.18.8	परमेश्वर शक्ति दुम्‍ह खः।”
REV.18.9	व नाप व्‍यभिचार यानाः मोजमज्‍जा याना जूपिं संसारयापिं जुजुपिं वयात उना तःगु कुँ खनाः नुगः मछिंकाः ख्‍वइ। 
REV.18.10	वयात जूगु आपत बिपत खनाः ग्‍यानाः इमिसं तापाकं दनाः थथे धाइ –
REV.18.10	“धिक्‍कार, धिक्‍कार
REV.18.10	तसकं तःधंगु शहर!
REV.18.10	तसकं बल्‍लाःगु शहर
REV.18.10	बेबिलोन! घौछिं हे
REV.18.10	छं सजाँय फये माल।”
REV.18.11	संसारयापिं व्‍यापारीत नं इमिगु माल न्‍याइपिं मनूत मन्‍त धकाः नुगः मछिंकाः ख्‍वइ।
REV.18.12	इमिगु मालताल – लुँ, वहः, हिरा, मोती, भिंगुभिंगु कापः, प्‍याजी रंगया कापः, रेसम, ह्याउँसे च्‍वंगु कापः, थी थी कथंया नस्‍वाःगु सिँ, किसियागु वा, थिके थिकेगु सिँ, कँय्‌, नँ, व दुरूल्‍वहँतं दय्‌का तःगु थी थी सामान, व
REV.18.13	दालचिनि, मसला, धुपाँय्‌, मूर्र, गुंगू, तुयुगु धुपाँय्‌, दाखमद्य, भिंगु चिकं, नचुगु छ्वचुं, छ्व, सा-द्वहं, फै-च्वले, सल व रथ, दासदासी, व मनूत नापं आः सुनानं न्‍याइ मखुत।
REV.18.14	व्‍यापारीतय्‌सं थथे धाइ –
REV.18.14	“हे बेबिलोन! छं यय्‌कूगु
REV.18.14	ततःधंगु मालताल
REV.18.14	फुक्‍कं तना वन।
REV.18.14	छंगु धनसम्‍पत्ति व इज्‍जत
REV.18.14	फुक्‍कं तना वने धुंकल।
REV.18.14	आः हानं गुबलें लुइ मखुत।”
REV.18.15	अन शहरय्‌ व्‍यापार यानाः धनी जूपिं मनूत वयात जूगु सास्‍ति खनाः ग्‍यानाः तापाकं हे दनाः नुगः मछिंकाः ख्‍वख्‍वं थथे धाइ – 
REV.18.16	“धिक्‍कार, धिक्‍कार
REV.18.16	हे तःधंगु शहर!
REV.18.16	भिंगुभिंगु सुति कापः, प्‍याजी
REV.18.16	रंगयागु कापतं पुना च्‍वंम्‍ह,
REV.18.16	लुँ, हिरा, मोती तिसां
REV.18.16	तिया च्‍वंम्‍ह छ हे खः!
REV.18.17	घौछिं हे थुलिमछि सम्‍पत्ति
REV.18.17	फुक्‍क
REV.18.17	छ्यालब्‍याल जुया वन।”
REV.18.17	फुक्‍क लःजहाजया कप्‍तानत, जहाजय्‌ यात्राय्‌ वंपिं मनूत, जहाज चलय्‌ याइपिं, समुद्रय्‌ व्‍यापार याइपिं फुक्‍कं ग्‍यानाः तापाक हे च्‍वनाः
REV.18.18	अले व तःधंगु शहर च्‍यानाः कुँ थहां वया च्‍वंगु खनाः थुकथं हाला हल – “थ्‍व थें तःधंगु शहर गनं हे दइ मखु।”
REV.18.19	ह्वाँय्‌ ह्वाँय्‌ ख्‍वख्‍वं छेनय्‌ धू बुतुबुलाः नुगः मछिंकाः इपिं थथे धकाः हाल –
REV.18.19	“धिक्‍कार, धिक्‍कार,
REV.18.19	व तःधंगु शहर!
REV.18.19	समुद्रय्‌ जहाज चलय्‌ याइपिं
REV.18.19	फुक्‍कं वयागु धनं यानाः
REV.18.19	तःमि जुल।
REV.18.19	घौछिं हे व शहर नाश जुयावन।
REV.18.20	हे स्‍वर्गय्‌ च्‍वंपिं मनूत,
REV.18.20	व नाश जूगुलिं लय्‌ता!
REV.18.20	हे परमेश्वरया मनूत, प्रेरितत
REV.18.20	व अगमवक्तात लय्‌ता।
REV.18.20	छिमित गथे याःगु खः
REV.18.20	वयात परमेश्वरं अथे हे
REV.18.20	न्‍याय यानादिल।”
REV.18.21	अले छम्‍ह तसकं बल्‍लाःम्‍ह स्‍वर्गदूतं तसकं तःग्‍वःगु घःल्‍वहं थेंज्‍याःगु छगः ल्‍वहं कयाः समुद्रय्‌ वांछ्वया हल। अले थथे धाल –
REV.18.21	“थुकथं हे तःधंगु बेबिलोन
REV.18.21	शहर नचुक वांछ्वइ।
REV.18.21	अले गुबलें हे
REV.18.21	वयात लुइके फइ मखु।
REV.18.22	अले वीणा, म्‍ये, बाँसुरी
REV.18.22	व तुरहीयागु सः
REV.18.22	अन गुबलें हे न्‍यने दइ मखु।
REV.18.22	कःमितय्‌सं दय्‌कातःगु सामान नं
REV.18.22	अन लुइके फइ मखु।
REV.18.22	घःक्यःगु सः नं
REV.18.22	अन गुबलें हे ताये दइ मखु।
REV.18.23	मतयागु जः नं
REV.18.23	अन गुबलें थी मखुत।
REV.18.23	भम्‍चा व जिलाजंपिनिगु सः
REV.18.23	अन गुबलें ताये दइ मखुत।
REV.18.23	छंथाय्‌ व्‍यापार याःवइपिं
REV.18.23	फुक्‍कं पृथ्‍वीयापिं
REV.18.23	ततःधंपिं मनूत खः।
REV.18.23	छंगु तन्‍त्रमन्‍त्रं जात जातियापिं
REV.18.23	मनूतय्‌त झंगः लानाः
REV.18.23	थगय्‌ याना तल।
REV.18.24	अगमवक्तातय्‌गु,
REV.18.24	परमेश्वरया मनूतय्‌गु
REV.18.24	व पृथ्‍वीइ स्‍याःपिनिगु हि
REV.18.24	अनं लुया वःगुलिं
REV.18.24	बेबिलोन थुकथं नाश जुल।”
REV.19.1	अनं लिपा जिं स्‍वर्गं यक्‍व मनूत हाला
REV.19.1	हःथेंज्‍याःगु सः ताल,
REV.19.1	“हल्‍लेलूया,
REV.19.1	उद्धार, मान व शक्ति
REV.19.1	झी परमेश्वरयागु हे खः।
REV.19.2	वय्‌कलं बांलाक व खःकथं
REV.19.2	न्‍याय यानादी।
REV.19.2	पृथ्‍वीयापिं फुक्‍क मनूतय्‌त
REV.19.2	थः नाप व्‍यभिचार याकाः
REV.19.2	स्‍यंकूम्‍ह व तःधंम्‍ह वेश्‍यायात
REV.19.2	वय्‌कलं सजाँय बियादीगु दु।
REV.19.2	वय्‌कलं थः दासतय्‌गु हियागु
REV.19.2	पलेसा कयादीगु दु।”
REV.19.3	इमिसं हानं छकः तसलं थथे धाल –
REV.19.3	“हल्‍लेलूया,
REV.19.3	व वेश्‍यायात उनातःगु कुँ
REV.19.3	न्‍ह्याबलें थहां वनाच्‍वनी।”
REV.19.4	अले नीप्‍यम्‍ह थकालिपिं व प्‍यम्‍ह जीवात्‍मा फुक्‍कसिनं भ्वसुलाः सिंहासनय्‌ फ्‍यतुनादीम्‍ह परमेश्वरयात थथे धकाः आराधना यात – “आमेन, हल्‍लेलूया। प्रभुयागु नां तःधं जुया च्‍वनेमा।”
REV.19.5	सिंहासनं थथे धकाः धया हल –
REV.19.5	“वय्‌कःया दासत,
REV.19.5	वय्‌कःयागु भय काइपिं,
REV.19.5	तःधंपिं, चिधंपिं फुक्‍कसिनं,
REV.19.5	झी परमेश्वरयात तःधंके माः।”
REV.19.6	अनं लिपा हुल हुल मनूतय्‌गु सः थें, यक्‍व लःयागु सः थें, ग्राङ्गग्रुङ्ग मिंक न न्‍याःगु सः थें थथे धकाः हाला हःगु जिं ताल –
REV.19.6	“हल्‍लेलूया,
REV.19.6	प्रभुयागु नां तःधं जुया च्‍वनेमा।
REV.19.6	दक्‍कसिबय्‌ तःधंम्‍ह
REV.19.6	व शक्ति दुम्‍ह
REV.19.6	झी परमप्रभु परमेश्वरं
REV.19.6	राज्‍य यानादी।
REV.19.7	झी सकसिनं लय्‌लय्‌ तायाः
REV.19.7	महिमा व हनाबना बियाः
REV.19.7	वय्‌कःयात तःधंके नु।
REV.19.7	भ्‍याःचायागु ब्‍याहा जुइन।
REV.19.7	वय्‌कःया भम्‍चा
REV.19.7	वय्‌कःयाथाय्‌ वयेत
REV.19.7	थः थःम्‍हं तुं
REV.19.7	तयार जुयाच्‍वने धुंकल।
REV.19.8	वयात तसकं प्‍वाला
REV.19.8	प्‍वाला थीगु, यचुसे च्‍वंगु,
REV.19.8	बांलाःगु सुति कापतं
REV.19.8	पुंका तःगु दु।”
REV.19.8	(बांलाःगु सुति कापः विश्वासीतय्‌गु बांलाःगु भिंगु ज्‍याखँ खः।)
REV.19.9	अले व स्‍वर्गदूतं जितः धाल –
REV.19.9	“थ्‍व च्‍वया ति, भ्‍याःचायागु ब्‍याहायागु भ्‍वजय्‌ सःतूपिं मनूत तसकं हे धन्‍यपिं खः।”
REV.19.9	वं हानं धाल –
REV.19.9	“थ्‍व फुक्‍क परमेश्वरयागु सत्‍य वचन खः।”
REV.19.10	अथे धाःगुलिं वयात हनाबना यायेत जि वयागु तुतिइ भ्‍वपुला। अय्‌नं वं धाल – “छं थथे याये मते। येशूयागु वचन न्‍यनाकाःपिं छ व छिमि दाजुकिजापिं थें जि नं परमेश्वरया छम्‍ह दास खः। परमेश्वरयात आराधना या।” येशूयागु साक्षी अगमवक्तातय्‌गु आत्‍मा खः।
REV.19.11	थुलि जुइ धुंकाः स्‍वर्ग चाल, जिं अन छम्‍ह तुयुम्‍ह सलयात खना। व सल गया च्‍वंम्‍हय्‌सित विश्वास याये बहःम्‍ह व सत्‍यम्‍ह धाइ। वय्‌कलं बांलाक सत्‍य कथं न्‍याय व लडाइँ यानादी।
REV.19.12	वय्‌कःयागु मिखा मित्‍याः थें च्‍वं। वय्‌कःयागु छेनय्‌ यक्‍व हे श्रीपेच दु। वय्‌कःयागु म्‍हय्‌ च्‍वयातःगु नां सुनानं हे मस्‍यू, वय्‌कलं जक स्‍यू।
REV.19.13	वय्‌कलं हिइ थुना तःगु वसः पुनातःगु दु। अले वय्‌कःयात परमेश्वरयागु वचन धकाः नां तया तल। 
REV.19.14	यचुसे च्‍वंगु, तुयुगु, बांलाःगु सुति वसतं पुना तःपिं स्‍वर्गय्‌ च्‍वंपिं तुयुगु सल गया च्‍वंपिं सिपाइँत फुक्‍कं वय्‌कःया ल्‍यू ल्‍यू जुल। 
REV.19.15	जात जातियापिं मनूतय्‌त स्‍यायेत वय्‌कःयागु म्‍हुतुं छपु तरवार पिहां वयाच्‍वंगु दु। अले वय्‌कलं इमित नँयागु दण्‍डीं राज्‍य यानादी। दक्‍वसिबय्‌ तःधंम्‍ह व शक्ति दुम्‍ह परमेश्वरयागु तमं जायाच्‍वंगु दाख तिस्‍सिगु थासय्‌ वय्‌कलं तुतिं न्‍हुयाः दाखरस पिकयादी।
REV.19.16	वय्‌कःयागु वसतय्‌ व वय्‌कःयागु खम्‍पाय्‌ थ्व नां च्‍वयातःगु दु – “जुजुतय्‌ नं जुजु व प्रभुतय्‌ नं प्रभु।”
REV.19.17	अनं लिपा जिं सूर्यलय्‌ दना च्‍वंम्‍ह छम्‍ह स्‍वर्गदूतयात खना। आकाशय्‌ ब्‍वया च्‍वंपिं फुक्‍क झंगःतय्‌त ततसलं वं सःतल – “वा, परमेश्वरयागु तःधंगु भ्‍वय्‌ नयेत मुं वा। 
REV.19.18	जुजुपिनिगु, तःधंपिं कप्‍तानतय्‌गु, बल्‍लाःपिं मनूतय्‌गु, सलतय्‌गु, सल गया जुइपिनिगु, फुक्‍क मनूतय्‌गु, दासतय्‌गु, दास मखुपिनिगु, तःधंपिनिगु व चिधंपिनिगु ला नयेत मुं वा।”
REV.19.19	सल गया च्‍वंम्‍ह व वय्‌कःया सिपाइँत नाप ल्‍वायेत व पशु व पृथ्‍वीयापिं जुजुपिं व इमि फुक्‍कं सिपाइँत मुनावःगु जिं खना। 
REV.19.20	अले व पशुयात व वया फताहा अगमवक्तायात ज्‍वन। व पशुयागु चिं दुपिन्‍त व पशुयागु मूर्तियात पुजा याःपिन्‍त चिं क्‍यनाः थगय्‌ याःम्‍ह थ्‍व हे खः। गन्‍धक जक च्‍यानाच्‍वनिगु मि गालय्‌ थुपिं निम्‍हय्‌सितं क्‍वफात।
REV.19.21	सल गया च्‍वंम्‍हय्‌सिगु म्‍हुतुं पिहां वयाच्‍वंगु तरवारं ल्‍यंदनिपिं फुक्‍कसितं स्‍याना छ्वत। इमिगु ला नयाः फुक्‍क झंगःतय्‌सं प्‍वाः जायेकल।
REV.20.1	अले जिं तसकं तःजाःगु गाःयागु ताःचा व तःपुगु सिखः छपु ल्‍हातिइ ज्‍वनाः स्‍वर्गं क्‍वहां वयाच्‍वंम्‍ह छम्‍ह स्‍वर्गदूतयात खना। 
REV.20.2	अजिङ्गर धाःसां ज्‍यूम्‍ह, पुलांम्‍ह सर्प धाःसां ज्‍यूम्‍ह, दुष्‍ट व शैतान धाःसां ज्‍यूम्‍हय्‌सित व स्‍वर्गदूतं ज्‍वनाः द्वःछि दँ तक चिनातल।
REV.20.3	अले गालय्‌ वांछ्वयाः पुसा तिनाः छाप तयाबिल। द्वःछि दँ मफुतले वं जात जातियापिं मनूतय्‌त थगय्‌ मयायेमा धकाः थथे याःगु खः। द्वःछि दँ दये धुंकाः वयात पलख त्‍वःती।
REV.20.4	अले जिं यक्‍व सिंहासन व उकी न्‍याय यायेगु अधिकार दुपिं फ्‍यतुनाच्‍वंगु खना। येशूयागु साक्षीया निंतिं, परमेश्वरयागु वचनया निंतिं छ्यं ध्‍यंकूपिं नं जिं खना। इमिसं व पशुयात व पशुयागु मूर्तियात पुजा मयाः, अले कपालय्‌ नं, ल्‍हातिइ नं पशुयागु चिं तया मतः। इमिसं म्‍वाना वयाः ख्रीष्‍ट नापं द्वःछि दँ तक राज्‍य यात।
REV.20.5	द्वःछि दँ फुना मवंतले ल्‍यंदनिपिं सीपिं म्‍वाना मवः, सीपिं म्‍वाना वःगु थ्‍व न्‍हापांगु खः। 
REV.20.6	सीपिं म्‍वाना वःगुली ब्‍वति काये दुम्‍ह मनू धात्‍थें हे धन्‍यम्‍ह व पवित्रम्‍ह खः। थुपिं हानं सी माली मखु, बरु थुपिं परमेश्वर व ख्रीष्‍टया पुजाहारीत जुयाच्‍वने दइ। अले वय्‌कः नाप इमिसं नं द्वःछि दँ तक राज्‍य याये खनी।
REV.20.7	द्वःछि दँ फुइवं शैतानयात कुना तःगु थासं त्‍वःता बी। 
REV.20.8	वं सारा संसारय्‌ च्‍वंपिं जात जातियापिं मनूतय्‌त अर्थात “गोग” व “मागोगपिन्‍त” झंगःलानाः ल्‍वाकेत छथाय्‌ मुंकी। इपिं समुद्रयागु फि थें यक्‍व दु।
REV.20.9	अले इमिसं सारा संसारय्‌ वनाः विश्वासीतय्‌त व परमेश्वरयात तसकं यःगु शहरयात घेरा तल। अले स्‍वर्गं मि कुतुं वयाः इपिं भस्‍म जुल।
REV.20.10	इमित थगय्‌ याना जूम्‍ह शैतानयात ज्‍वनाः गन्‍धकयागु मि गालय्‌ क्‍वफाना बिल। पशु व फताहा अगमवक्तायात नं अन हे क्‍वफाना तःगु दु। इमित अन सदां चच्‍छि न्‍हिच्‍छिं सास्‍ति याना तइ।
REV.20.11	अनं लिपा जिं तःधंगु तुयुगु सिंहासन व उकी फ्‍यतुना च्‍वंम्‍हय्‌सित खना। वय्‌कःयात खनाः आकाश व पृथ्‍वी मदया वन। अले इमित च्‍वनेत गनं हे थाय् मन्‍त। 
REV.20.12	अले जिं सिंहासनयागु न्‍ह्यःने तःधंपिं व चिधंपिं सीपिं दनाच्‍वंगु व सफूत पुइका तःगु खना। मेगु छगू सफू नं पुइकल, थ्‍व सफू जीवनयागु सफू खः। अले इमिसं याःगु ज्‍या स्‍वयाः जीवनयागु सफुलिइ च्‍वया तःथें सीपिं फुक्‍कसित न्‍याय यात।
REV.20.13	समुद्रं समुद्रय्‌ सीपिं फुक्‍कं लित बिल, मृत्‍यु व पातालं सीपिं फुक्‍कं लित बिल। थुकथं इमिसं याना वःगु थः थःगु ज्‍या स्‍वयाः इमित न्‍याय यात। 
REV.20.14	अले मृत्‍यु व पातालयात नं मि गालय्‌ वांछ्वल। थ्‍व मि गाः धयागु हे निकः सीगु खः। 
REV.20.15	जीवनयागु सफुलिइ नां च्‍वया मतःपिं फुक्‍कसितं मि गालय्‌ वांछ्वल।
REV.21.1	थुलि जुइ धुंकाः जिं न्‍हूगु स्‍वर्ग व न्‍हूगु पृथ्‍वी खना। न्‍हापायागु स्‍वर्ग व पृथ्‍वी मदया वने धुंकल। समुद्र द हे मन्‍त।
REV.21.2	न्‍हूगु पवित्रगु यरूशलेम शहर स्‍वर्गं परमेश्वर पाखें क्‍वहां वयाच्‍वंगु जिं खना। थ्‍वयात बिया छ्वयेत्‍यंम्‍ह भम्‍चायात थें समाः याना तःगु दु। 
REV.21.3	सिंहासनं तःसलं थथे धकाः धया हःगु सः जिं ताल – “स्‍व, आः परमेश्वर मनूत लिसे दी। वय्‌कः इपिं नाप हे च्‍वनादी। इपिं वय्‌कःया मनूत जुइ। परमेश्वर थः हे इमि परमेश्वर जुयाः इपिं लिसे च्‍वनादी।
REV.21.4	वय्‌कलं इमिगु मिखाय्‌ च्‍वंगु ख्‍वबि सुचुक हुयादी। आः अन इपिं सी माली मखुत, दुःखं च्‍वने म्‍वाःल, ख्‍वय्‌ म्‍वाःल, अले छुं नं दुःख जुइ मखुत। पुलांगु ज्‍याखँ फुक्‍कं मदया वने धुंकल।”
REV.21.5	अले सिंहासनय्‌ फ्‍यतुनादीम्‍हय्‌सिनं धयादिल – “स्‍व, जिं फुक्‍कं न्‍हूगु याना बी।” वय्‌कलं हानं धयादिल – “थ्‍व च्‍वया ति, छाय्‌धाःसा थ्‍व फुक्‍क वचन विश्वास याये बहःगु खः, अले सत्‍य नं खः।” 
REV.21.6	वय्‌कलं जितः धयादिल – “आः सिधल। अल्‍फा व ओमेगा जि हे खः। सुरु व अन्‍त जि हे खः। प्‍याचाःपिन्‍त जिं जीवनया बुंगाःयागु लः सितिकं त्‍वंके।
REV.21.7	त्‍याकावइपिन्‍त थ्‍व हे अंश दइ। जि वया परमेश्वर जुइ, अले व जिम्‍ह काय्‌ जुइ।
REV.21.8	“भुस्‍याःत, विश्वास त्‍वःतूपिं, घच्‍चायापुगु ज्‍या याइपिं, मनू स्‍याइपिं, व्‍यभिचार याइपिं, धामि झाँक्री ज्‍या याइपिं, मूर्ति पुजा याइपिं व मखुगु खँ ल्‍हाइपिं फुक्‍कसितं गन्‍धकयागु मि गालय्‌ वांछ्वइ। निकः सीगु धाःगु थ्‍व हे खः।”
REV.21.9	दुःखकष्‍ट दुगु ख्‍वल्‍चा ज्‍वनातःपिं न्‍हय्‌म्‍ह स्‍वर्गदूतत मध्‍ये दक्‍वसिबय्‌ लिपायागु दुःखकष्‍ट दुगु ख्‍वल्‍चा कयातःम्‍हय्‌सिनं वयाः जितः थथे धाल – “थन वा, जिं छन्‍त भम्‍चा क्यनाबी। व भम्चा भ्‍याःचाया कलाः खः।”
REV.21.10	जि आत्‍मां जाल, अले स्‍वर्गदूतं जितः तःधंगु तःजाःगु पर्वतय्‌ यंकाः परमेश्वरदीगु स्‍वर्गं क्‍वहां वयाच्‍वंगु पवित्रगु शहर यरूशलेम क्‍यन।
REV.21.11	व शहर परमेश्वरयागु जलं झल्‍लल थिनाच्‍वन, अले तसकं थिकेगु मणि थी थें फुक्‍कं खने दय्‌कः झल्‍लल थिनाच्‍वन। 
REV.21.12	थ्‍व शहरय्‌ तःग्‍वःगु तःजाःगु पःखालं दना तःगु दु। थ्‍व पखालय्‌ झिंनिद्वाः ध्‍वाखा तया तःगु दु। ध्‍वाखाय्‌ झिंनिम्‍ह स्‍वर्गदूतत च्‍वनाच्‍वन। इस्राएलीतय्‌ झिंनिगू कुलयागु नां उपिं ध्‍वाखाय्‌ च्‍वया तःगु दु। 
REV.21.13	पुर्ब पती स्‍वद्वाः ध्‍वाखा, उत्तर पती स्‍वद्वाः ध्‍वाखा, दच्‍छिन पती स्‍वद्वाः ध्‍वाखा व पच्‍छिम पती स्‍वद्वाः ध्‍वाखा।
REV.21.14	शहरया पःखाःयागु जग झिंनिथाय्‌ दु। उकी द्यःने भ्‍याःचाया झिंनिम्‍ह प्रेरिततय्‌गु नां च्‍वया तःगु दु।
REV.21.15	जि नाप खँ ल्‍हाःम्‍हय्‌सिके शहर, ध्‍वाखा व पःखाः नापय्‌ यायेत लुँयागु गज दु।
REV.21.16	शहर प्‍यकूं लाः। हाकः व ब्‍या उति हे दु। अले वं थःगु गजं शहर नापय्‌ याना स्‍वःबलय्‌ निद्वः व प्यसः किलोमिटर हाक दु। ब्‍या व जाः नं उलि हे दु। 
REV.21.17	शहरयागु पःखाः नं नापय्‌ याना स्‍वःबलय्‌ खुइगु मिटर दु।
REV.21.18	पःखाः जास्परं दयेका तःगु खः। शहर न्‍हाय्‌कं थें यचुसे च्‍वंगु लुं दय्‌का तःगु खः। 
REV.21.19	पःखाःयागु जग तःजिगु थी थी मणि, हिरा, मोतीं बांलाका तःगु दु। न्‍हापांगु जास्परयागु, निगूगु निलमयागु, स्‍वंगूगु हरितयागु, प्‍यंगूगु पन्‍नायागु, 
REV.21.20	न्‍यागूगु आनिक्सयागु, खुगूगु कार्नेलेनयागु, न्‍हय्‌गूगु गोमेडयागु, च्‍यागूगु पिरोजायागु, गुंगूगु पुष्‍पराजयागु, झिगूगु लसुनेयागु, झिंछगूगु यूयागु, झिंनिगूगु कटेलायागु खः।
REV.21.21	व झिंनिद्वाः ध्‍वाखा झिंनिगः मोतीयागु खः। छद्वाः ध्‍वाखा छगः मोतीं दय्‌का तःगु खः। शहरयागु लँ न्‍हाय्‌कं थें यचुसे च्‍वंगु मुक्‍कं लुँयागु दय्‌का तःगु खः।
REV.21.22	अन शहरय्‌ जिं देगः छगः हे मखना। अनयागु देगः हे दक्‍वसिबय्‌ तःधंम्‍ह व शक्ति दुम्‍ह परमप्रभु परमेश्वर व भ्‍याःचा खः। 
REV.21.23	उकिं अन शहरय्‌ झल्‍लल थीकेत सूर्य नं म्‍वाः तिमिला नं म्‍वाः।
REV.21.24	थुकियागु जलय्‌ जात जातियापिं मनूत जुइ। अले संसारयापिं जुजुपिन्‍सं थःगु सम्‍पत्ति व महिमा अन हे हइ।
REV.21.25	अनयागु ध्‍वाखा गुबलें हे ती मखु। अन चा धयागु द हे मदु। 
REV.21.26	जात जातियापिं मनूतय्‌सं थःगु महिमा व हनाबना दक्‍वं अन हे हइ।
REV.21.27	पवित्र मजूगु छुं हे अन दुकाइ मखु। घच्‍चायापुसे च्‍वंगु ज्‍याखँ याना जुइपिं, अथबाः मखुगु खँ ल्‍हाना जुइपिं सुं हे अन दुकाइ मखु। भ्‍याःचायागु जीवनयागु सफुलिइ च्‍वया तःपिं मनूतय्‌त जक अन दुकाइ।
REV.22.1	अले स्‍वर्गदूतं जितः स्‍फटिक थें यचुसे च्वंगु अनन्‍त जीवन बीगु लः दुगु खुसि क्‍यना बिल। थ्‍व खुसि परमेश्वर व भ्‍याःचायागु सिंहासनं पिचायाः
REV.22.2	उगु शहरयागु लँ दथुं न्‍ह्यानाच्‍वंगु दु। थ्‍व खुसि सिथय्‌ झिंनिलाया झिंनिता हे फल सइगु जीवनयागु सिमा दु। थ्‍व सिमाय्‌ लच्‍छिइ छता फल सइ। थ्‍व सिमायागु हः जात जातियापिं मनूतय्‌त लाय्‌केगु निंतिं वासः खः।
REV.22.3	अन सराः बिया तःगु छुं हे नं दइ मखुत।
REV.22.4	इमिसं वय्‌कःयागु ख्‍वाः स्‍वये दइ। वय्‌कःयागु नां इमिगु कपालय्‌ च्‍वया तःगु दइ। 
REV.22.5	अन चा धयागु हे दइ मखु। इमित मतयागु जः व सूर्ययागु जः माःगु मखुत। परमप्रभु परमेश्वरं हे इमित जः बियादी। इमिसं न्‍ह्याबलें राज्‍य यानाच्‍वनी।
REV.22.6	अले स्‍वर्गदूतं जितः धाल – “थ्‍व वचन फुक्‍कं सत्‍य व विश्वास याये बहःगु खः। अगमवक्तातय्‌त आत्‍मा बियादीम्‍ह परमप्रभु परमेश्वरं थः दासतय्‌त याकनं जूवइगु खँ क्‍यनेत थः दूत छ्वयाहयादीगु दु।”
REV.22.7	येशूं धयादिल –
REV.22.7	“जि याकनं हे वये त्‍यनागु दु। थ्‍व सफुलिइ च्‍वया तःगु अगमवाणी फुक्‍कं न्‍यनाः थुइकाः मानय्‌ यानाच्‍वनिम्‍ह धात्‍थें धन्‍यम्‍ह खः।”
REV.22.8	थ्‍व खंम्‍ह व ताःम्‍ह जि यूहन्‍ना खः। जिं थथे स्‍वये धुंकाः व न्‍यने धुंकाः थ्‍व फुक्‍क क्‍यना ब्‍यूम्‍ह स्‍वर्गदूतयात हनाबना यायेत भ्‍वपुला। 
REV.22.9	वं जितः धाल – “छं थथे याये मते। छ व छिमि अगमवक्ता दाजुकिजापिं व थ्‍व सफुलिइ च्‍वंगु वचन मानय्‌ याना च्‍वंपिं थें जि नं छम्‍ह परमेश्वरया दास खः। परमेश्वरयात आराधना या।”
REV.22.10	वं जितः हानं थथे धाल – “थ्‍व सफुलिइ च्‍वया तःगु अगमवाणी सुचुका तये मते, छाय्‌धाःसा ई न्‍ह्यःने थ्‍यने धुंकल। 
REV.22.11	मभिंगु ज्‍या याइम्‍हय्‌सित मभिंगु ज्‍या हे याका ति। घच्‍चायापुगु ज्‍या याना जुइम्‍ह अझ घच्‍चायापुगु ज्‍या याना जुयाच्‍वनेमा। बांलाःगु भिंगु याना जुइपिन्‍त अझ नं बांलाःगु भिंगु याका हे ति। पवित्रपिन्‍त अझ पवित्र जुइका ति।”
REV.22.12	“स्‍व, जि याकनं हे वयेत्‍यनागु दु। मनूतय्‌गु ज्‍या स्‍वयाः जिं इमित बीमाःगु इनाम बी।
REV.22.13	अल्‍फा व ओमेगा जि हे खः। न्‍हापायाम्‍ह व लिपायाम्‍ह, अले सुरु व अन्‍त जि हे खः।” 
REV.22.14	थः थःगु वसः हियाः यचुसे च्‍वंक च्‍वना च्‍वनिपिं धन्‍यपिं खः। जीवनयागु सिमाय्‌ सःगु फल इमिसं नये खनी, अले इपिं ध्‍वाखां दुने शहरय्‌ नं वने खनी।
REV.22.15	शहरं पिने धाःसा घच्‍चायापुगु ज्‍या याइपिं, जादु क्यनिपिं, व्‍यभिचार याइपिं, ज्‍यानमारात, मूर्ति पुजा याइपिं, मखुगु ज्‍याखँ यायेगु यय्‌कीपिं व मखुगु ज्‍याखँ जक याना जुइपिं दइ।
REV.22.16	“मण्‍डलीतय्‌त थ्‍व खँ धाय्‌केत जि येशूं छंथाय्‌ जिम्‍ह स्‍वर्गदूत छ्वया हयागु खः। जि दाऊदया कुल व सन्‍तान खः। सुथय्‌ थीगु नगु नं जि हे खः।”
REV.22.17	आत्‍मा व भम्‍चां धयादी – “झासँ।” अथे हे न्‍यनिपिन्‍सं नं “झासँ” धकाः धा। प्‍याचाःपिन्‍सं व इच्‍छादुपिन्‍सं वयाः जीवनयागु लः सितिकं त्‍वँ।
REV.22.18	थ्‍व सफुलिइ च्‍वया तःगु अगमवाणी न्‍यंपिं फुक्‍कसितं जिं ख्‍याच्‍वः बी – सुनानं थुकी छुं खँ तन धाःसा वयात परमेश्वरं थ्‍व सफुलिइ च्‍वयातःगु महामारी तनादी। 
REV.22.19	सुनानं थ्‍व अगमवाणीयागु सफुलिइ च्‍वंगु छुं वचन लिकाल धाःसा परमेश्वरं वयागु जीवनयागु सिमायागु फलया भाग नं मदय्‌कदी। अले वयात पवित्र शहरं पितिनी।
REV.22.20	थुकियागु साक्षी बियादीम्‍हय्‌सिनं धयादिल “धात्‍थें हे जि याकनं वयेत्‍यनागु दु।”
REV.22.20	आमेन, झासँ हे प्रभु येशू।
REV.22.21	प्रभु येशूयागु दया माया फुक्‍कसित दयेमा। आमेन।
PSA.1.1	धन्‍य खः व मनू
PSA.1.1	गुम्‍ह दुष्‍टतय्‌गु खँय्‌ जुइ मखु,
PSA.1.1	गुम्‍ह पापीतय्‌गु लँय्‌ जुइ मखु,
PSA.1.1	अले गुम्‍ह कर्पिन्‍त क्‍वह्यंका
PSA.1.1	जुइपिंलिसे जुइ मखु।
PSA.1.2	बरु व परमप्रभुया व्यवस्थाय्‌ हे
PSA.1.2	लय्‌तायाच्‍वनि।
PSA.1.2	चा-न्‍हि वय्‌कःयागु हे व्यवस्थाय्‌
PSA.1.2	ध्‍यान यानाच्‍वनि।
PSA.1.3	व खुसि सिथय्‌ पिनातःगु
PSA.1.3	सिमा थें खः।
PSA.1.3	वं न्‍ह्याबलें थःगु इलय्‌ फल बी।
PSA.1.3	अले वयागु हः नं गुबलें सुकू
PSA.1.3	गनावनी मखु।
PSA.1.3	वं याःगु न्‍ह्यागु ज्‍या नं पूवनी।
PSA.1.4	दुष्‍टत अथे जुइ मखु,
PSA.1.4	इपिं छ्‌वसँ थें खः।
PSA.1.4	फसं इमित पुइकायंकी।
PSA.1.5	उकिं न्‍याय बीगु इलय्‌
PSA.1.5	दुष्‍टतय्‌त दण्‍ड बी।
PSA.1.5	न त पापीत हे
PSA.1.5	धर्मीतय्‌गु सभाय्‌ च्‍वने फइ।
PSA.1.6	छाय्‌धाःसा परमप्रभुं
PSA.1.6	धर्मीतय्‌गु लँय्‌ जुइपिनिगु
PSA.1.6	बिचाः यानादी।
PSA.1.6	अय्‌नं दुष्‍टतय्‌गु लँय्‌ जुइपिनिगु
PSA.1.6	नाश जुइ।
PSA.2.1	जाति जातित छाय्‌ ग्‍वसाः
PSA.2.1	ग्‍वयाजुइ?
PSA.2.1	मनूतय्‌सं छाय्‌ म्‍वाःमदुगु जाः
PSA.2.1	ग्‍वयाजुइ?
PSA.2.2	पृथ्‍वीया जुजुत व शासकत
PSA.2.2	परमप्रभुया विरोधय्‌
PSA.2.2	व वय्‌कलं अभिषेक याःम्‍ह
PSA.2.2	मनूयागु विरोधय्‌ दंवइ,
PSA.2.2	अले शासकत जानाः
PSA.2.2	जाः ग्‍वयाजुइ।
PSA.2.3	इपिं हालाजुइ,
PSA.2.3	“इमिगु सिखः चफ्‍फुना छ्‍व
PSA.2.3	अले न्‍यवः इमिगु त्‍वयाः
PSA.2.3	वांछ्‌वया ब्‍यु।”
PSA.2.4	स्‍वर्गय्‌ सिंहासनय्‌ च्‍वंम्‍ह
PSA.2.4	न्‍हिलादी,
PSA.2.4	परमप्रभुं इमित च्‍यूताः तकं
PSA.2.4	तइ मखु।
PSA.2.5	वय्‌कलं इमित तमं ख्‍यानादी,
PSA.2.5	तमं वय्‌कलं इमित
PSA.2.5	थुरथुर खाकादी।
PSA.2.6	“जिं थःम्‍ह जुजुयात
PSA.2.6	थःगु पवित्र पर्वत सियोनय्‌
PSA.2.6	पलिस्‍था याये धुनागु दु।”
PSA.2.7	जुजुं परमप्रभुं धयादीगु खँ
PSA.2.7	न्‍ह्यथनी,
PSA.2.7	“परमप्रभुं जितः धयादिल–
PSA.2.7	‘छ जिमि काय्‌ खः,
PSA.2.7	थौंनिसें जि छिमि बाः जुल।
PSA.2.8	जिके फ्‍वँ जक,
PSA.2.8	फुक्‍क जातितय्‌त जिं
PSA.2.8	छंगु सर्बय्‌ यानाबी,
PSA.2.8	फुक्‍क पृथ्‍वीयात छंगु यानाबी।
PSA.2.9	छं नँया दण्‍डीं इमित शासन याइ,
PSA.2.9	छं इमित चाया थलयात थें
PSA.2.9	तछ्याइ।’”
PSA.2.10	उकिं, हे जुजुपिं, बुद्धि दय्‌कि!
PSA.2.10	पृथ्‍वीया शासकत, होश या!
PSA.2.11	परमप्रभुया ग्‍याःभय कयाः
PSA.2.11	वय्‌कःयात तःधंकि।
PSA.2.11	अले थरथर खानाः न्‍ह्याइपुकि।
PSA.2.12	वय्‌कःया काय्‌यात हनाबना ति।
PSA.2.12	मखुसा वय्‌कः तंम्‍वयादी
PSA.2.12	अले वय्‌कलं छिमित
PSA.2.12	नाश यानादी।
PSA.2.12	वय्‌कःया शरणय्‌ वंपिं धाःसा
PSA.2.12	धन्‍य जुइ।
PSA.3.1	हे परमप्रभु!
PSA.3.1	जि शत्रुत गुलि यक्‍व दुगु।
PSA.3.1	जिगु विरोधय्‌ गुलि मनूत
PSA.3.1	दनावःगु।
PSA.3.2	यक्‍वसिनं धयाच्‍वन–
PSA.3.2	“परमेश्वरं वयात गुबलें नं
PSA.3.2	रक्षा यानादी मखु।”
PSA.3.3	तर हे परमेश्वर!
PSA.3.3	छि जिगु जवंखवं
PSA.3.3	ढाल जुयाच्‍वनादीगु दु।
PSA.3.3	छि जिगु गौरव खः,
PSA.3.3	छिं हे जिगु छ्यं
PSA.3.3	धस्‍वाका तयादीगु दु।
PSA.3.4	जिं तःसलं परमप्रभुया नां काये,
PSA.3.4	अले वय्‌कलं जितः
PSA.3.4	थःगु पवित्र पर्वतं
PSA.3.4	लिसः बियादी। 
PSA.3.5	जि ग्‍वारातुलाः द्यने
PSA.3.5	अले हानं दने,
PSA.3.5	छाय्‌धाःसा परमप्रभुं जितः
PSA.3.5	रक्षा यानादीगु खः।
PSA.3.6	जितः प्‍यखेरं
PSA.3.6	हय्‌कायेत स्‍वयाच्‍वंपिं
PSA.3.6	द्वलंद्वः शत्रुत खनाः नं
PSA.3.6	जि मग्‍याः।
PSA.3.7	हे परमप्रभु, झासँ!
PSA.3.7	हे जिमि परमेश्वर,
PSA.3.7	जितः बचय्‌ यानादिसँ।
PSA.3.7	जिमि शत्रुतय्‌गु न्‍यतालय्‌
PSA.3.7	दायादिसँ।
PSA.3.7	दुष्‍टतय्‌गु वा त्‍वथुलादिसँ।
PSA.3.8	परमप्रभुं रक्षा यानादी।
PSA.3.8	छिगु सुवाः
PSA.3.8	छिकपिनि मनूतय्‌त
PSA.3.8	दयाच्‍वनेमा। 
PSA.4.1	जिं सःतेबलय्‌
PSA.4.1	जितः लिसः बियादिसँ।
PSA.4.1	जितः दोषं मुक्त यानादीम्‍ह,
PSA.4.1	हे जिमि परमेश्वर,
PSA.4.1	जितः जिगु दुःखं पार
PSA.4.1	यानाबियादिसँ।
PSA.4.1	जितः दया यानादिसँ,
PSA.4.1	अले जिगु प्रार्थना न्‍यनादिसँ।
PSA.4.2	हे मनूत!
PSA.4.2	गुबलय्‌ तक छिमिसं जितः
PSA.4.2	मछालापुसे च्‍वंकाच्‍वनेगु?
PSA.4.2	गुबलय्‌ तक छिमिसं म्‍वाःमदुगु
PSA.4.2	दोष बियाः जुयाच्‍वनेगु?
PSA.4.2	गुबलय्‌ तक छिपिं मखुगु खँया
PSA.4.2	ल्‍यूल्‍यू जुयाच्‍वनेगु? 
PSA.4.3	परमेश्वरं धर्मीतय्‌त थःगु हे निंतिं
PSA.4.3	ल्‍ययातःगु खः धकाः
PSA.4.3	छिमिसं थुइकि।
PSA.4.3	जिं सःतेबलय्‌ परमेश्वरं जितः
PSA.4.3	लिसः बियादी!
PSA.4.4	तमय्‌ पाप याये मते,
PSA.4.4	लासाय्‌ ग्‍वारातुलेबलय्‌
PSA.4.4	नुगलय्‌ वालास्‍व!
PSA.4.5	पाय्‌छिगु बलि छा।
PSA.4.5	अले परमेश्वरयाके भलसा ति।
PSA.4.6	यक्‍वसिनं न्‍यनाच्‍वंगु दु–
PSA.4.6	“झीत सुनां भिंगु लँ क्‍यनाबी?”
PSA.4.6	हे परमप्रभु! छिगु ख्‍वाःया जः
PSA.4.6	जिमिके थीकादिसँ।
PSA.4.7	इमिगु अन्‍न व दाखमद्य
PSA.4.7	यक्‍व दइबलय्‌या लसता स्‍वयाः
PSA.4.7	छिं जिगु नुगलय्‌
PSA.4.7	अज्‍ज यक्‍व लसता तयादीगु दु।
PSA.4.8	जि याउँक ग्‍वारातुले, अले द्यने।
PSA.4.8	छाय्‌धाःसा छि हे छम्‍ह जक दु,
PSA.4.8	हे परमप्रभु,
PSA.4.8	जितः रक्षा यानादीम्‍ह।
PSA.5.1	हे परमप्रभु!
PSA.5.1	जिगु खँ न्‍हाय्‌पं बियाः
PSA.5.1	न्‍यनादिसँ।
PSA.5.1	जिगु झसुकाःयात बिचाः
PSA.5.1	यानादिसँ।
PSA.5.2	जिगु नुगःया खँ न्‍यनादिसँ,
PSA.5.2	हे जिमि जुजु, जिमि परमेश्वर।
PSA.5.2	छाय्‌धाःसा जिं छि हे
PSA.5.2	छम्‍हसित जक
PSA.5.2	प्रार्थना यानाच्‍वना।
PSA.5.3	हे परमप्रभु,
PSA.5.3	सुथय्‌ छिं जिगु सः न्‍यनादी।
PSA.5.3	सुथय्‌ सुथय्‌ जिं छितः
PSA.5.3	प्रार्थना याये,
PSA.5.3	अले लिसः पियाच्‍वने।
PSA.5.4	छि मभिंगु ज्‍याय्‌ लय्‌तायादीम्‍ह
PSA.5.4	परमेश्वर मखु।
PSA.5.4	दुष्‍टतय्‌गु मभिंगु ज्‍यायात
PSA.5.4	छिं सह यानादी मखु
PSA.5.5	घमण्‍ड याइपिं छिगु न्‍ह्यःने
PSA.5.5	च्‍वनेफइ मखु।
PSA.5.5	मभिंगु ज्‍या याइपिन्‍त
PSA.5.5	छिं यय्‌कादी मखु।
PSA.5.6	मखुगु खँ ल्‍हानाजुइपिन्‍त
PSA.5.6	छिं नाश यानादी।
PSA.5.6	मनू स्‍यानाजुइपिं
PSA.5.6	व झंगःलानाजुइपिं
PSA.5.6	परमप्रभुयात तसकं मयः।
PSA.5.7	छिगु तःधंगु दयां यानाः
PSA.5.7	जि धाःसा छिगु छेँय्‌ दुहां वये।
PSA.5.7	जिं छिगु पवित्र देगलय्‌
PSA.5.7	पुलिं चुयाः छितः भागियाये।
PSA.5.8	हे परमप्रभु!
PSA.5.8	जितः भिंगु लँय्‌ यंकादिसँ।
PSA.5.8	जिगु न्‍ह्यःने छिगु लँ
PSA.5.8	तप्‍यंकादिसँ।
PSA.5.8	मखुसा जि शत्रुतय्‌सं जितः
PSA.5.8	त्‍याकी।
PSA.5.9	इमिगु म्‍हुतुइ खःगु खँ
PSA.5.9	धयागु हे मदु।
PSA.5.9	इमिगु नुगलय्‌ स्‍यंकेगु खँ
PSA.5.9	जक दु।
PSA.5.9	इमिगु कथुप्‍वाः
PSA.5.9	दिपया लुखा थें चाः
PSA.5.9	इमिगु में च्‍वछायाः जक
PSA.5.9	खँ ल्‍हानाजुइ।
PSA.5.10	हे परमेश्वर!
PSA.5.10	इमित दोषी ठहरय्‌ यानादिसँ।
PSA.5.10	इमित इमिगु हे जालय्‌
PSA.5.10	तक्‍यंकादिसँ।
PSA.5.10	इमिगु यक्‍व अपराधया कारणं
PSA.5.10	इमित पित छ्‌वयादिसँ।
PSA.5.10	छाय्‌धाःसा इपिं छिगु विरोधय्‌
PSA.5.10	जूगु दु।
PSA.5.11	छिगु शरणय्‌ वःपिं धाःसा
PSA.5.11	लय्‌तायाच्‍वनेमा।
PSA.5.11	अले न्‍ह्याबलें लसतां
PSA.5.11	म्‍ये हालाच्‍वनेमा।
PSA.5.11	छिं हे इमिगु रक्षा यानादिसँ।
PSA.5.11	अले छिगु नांयात माया याइपिं
PSA.5.11	लसतां जायाच्‍वनेमा,
PSA.5.12	छाय्‌धाःसा परमप्रभु,
PSA.5.12	छिं धर्मीतय्‌त सुवाः बियादी।
PSA.5.12	छिं थःगु मायां इमित प्‍यखें
PSA.5.12	ढालं थें रक्षा यानादी।
PSA.6.1	हे परमप्रभु!
PSA.6.1	जितः तमय्‌ ब्‍वःबियादी मते।
PSA.6.1	थःगु तच्‍वःगु तमय्‌ जितः
PSA.6.1	सजाँय बियादी मते।
PSA.6.2	जि तसकं न्‍यले धुंकूगुलिं
PSA.6.2	जितः दया यानादिसँ।
PSA.6.2	जिगु क्‍वँय्‌ तसकं स्‍याये धुंकूगुलिं
PSA.6.2	जितः लाय्‌कादिसँ।
PSA.6.3	जिगु नुगः तसकं स्‍यानाच्‍वंगु दु।
PSA.6.3	हे परमप्रभु, जिं गुबलय्‌ तक
PSA.6.3	पियाच्‍वनेगु?
PSA.6.4	हे परमप्रभु, जिपाखे फहिलादिसँ।
PSA.6.4	अले जितः बचय्‌ यानादिसँ।
PSA.6.4	छिगु तःधंगु दयां जितः
PSA.6.4	बचय्‌ यानादिसँ।
PSA.6.5	सीधुंकाः छिगु नां सुनां काइ?
PSA.6.5	सीगालं छितः सुनां तःधंकी?
PSA.6.6	झसुकाः ततं जि त्‍यानुइ धुंकल।
PSA.6.6	चच्‍छिं ख्‍वयाः जिं थःगु लासा
PSA.6.6	प्‍याकाच्‍वना।
PSA.6.7	ख्‍वख्‍वं जिगु मिखा बुलुइ धुंकल।
PSA.6.7	जि शत्रुतय्‌सं यानाः
PSA.6.7	ख्‍व जक ख्‍वयाः
PSA.6.7	जिगु मिखा मनावये धुंकल।
PSA.6.8	अय्‌ दुष्‍टत! जिथाय्‌ च्‍वने मते।
PSA.6.8	छाय्‌धाःसा परमप्रभुं जिगु ख्‍वःसः
PSA.6.8	न्‍यनादी धुंकल।
PSA.6.9	परमप्रभुं जिगु प्रार्थना
PSA.6.9	न्‍यनादी धुंकल।
PSA.6.9	परमप्रभुं जिगु प्रार्थनाया लिसः
PSA.6.9	बियादी।
PSA.6.10	जि शत्रुत फुक्‍कसिनं
PSA.6.10	लज्‍या चायेमाली, अले ग्‍याइ।
PSA.6.10	इपिं फुक्‍कं मछालाः बिस्‍युंवनी।
PSA.7.1	हे परमप्रभु जिमि परमेश्वर,
PSA.7.1	जि छिगु हे शरणय्‌ वया।
PSA.7.1	जितः लिनाजुइपिं फुक्‍क पाखें
PSA.7.1	जितः बचय्‌ यानादिसँ।
PSA.7.2	मखुसा सिंहं थें इमिसं जितः
PSA.7.2	चिचित्‍याइ।
PSA.7.2	जितः सुनानं बचय्‌ याये मफयेक
PSA.7.2	इमिसं कुचा कुचा थली।
PSA.7.3	हे परमप्रभु परमेश्वर,
PSA.7.3	जिगु ल्‍हातिं छुं मभिंगु ज्‍या
PSA.7.3	जूगु दुसा,
PSA.7.4	थः पासायात जिं मभिं
PSA.7.4	यानागु दुसा,
PSA.7.4	छुं म्‍वायेक जिं थः विरोधीतय्‌त
PSA.7.4	हय्‌कयागु दुसा,
PSA.7.4	जिं थज्‍याःगु छुं यानागु दुसा
PSA.7.5	जिमि शत्रुतय्‌सं जितः लिनाः
PSA.7.5	ज्‍वने मा,
PSA.7.5	इमिसं जितः बँय्‌ न्‍हुतुमतु न्‍हुयाः
PSA.7.5	स्‍याये मा। 
PSA.7.6	हे परमप्रभु, दनाः थःगु तं
PSA.7.6	क्‍यनादिसँ।
PSA.7.6	जि शत्रुतय्‌गु तंया विरोधय्‌
PSA.7.6	दनादिसँ।
PSA.7.6	हे परमेश्वर, न्‍ह्यलं चाय्‌कादिसँ,
PSA.7.6	अले न्‍याय यानादिसँ।
PSA.7.7	जाति जातित छिगु प्‍यखें मुनेमा,
PSA.7.7	अले च्‍वंनिसें इमित शासन
PSA.7.7	यानादिसँ।
PSA.7.8	परमप्रभुं फुक्‍क जातिया मनूतय्‌त
PSA.7.8	न्‍याय यानादी।
PSA.7.8	हे परमप्रभु, जितः
PSA.7.8	न्‍याय यानादिसँ,
PSA.7.8	अले जि गुलि भिंम्‍ह
PSA.7.8	व दोष मदुम्‍ह खः धकाः
PSA.7.8	क्‍यनादिसँ,
PSA.7.8	हे दकसिबय्‌ तःधंम्‍ह परमेश्वर!
PSA.7.9	नुगः व बुद्धि दुवालादीम्‍ह
PSA.7.9	हे परमेश्वर,
PSA.7.9	छिं न्‍ह्याबलें भिंगु यानादी।
PSA.7.9	दुष्‍टतय्‌गु मभिंगु ज्‍या न्‍हंकादिसँ,
PSA.7.9	अले भिंगु याइपिन्‍त
PSA.7.9	बचय्‌ यानादिसँ।
PSA.7.10	जिगु ढाल दकसिबय्‌ तःधंम्‍ह
PSA.7.10	परमेश्वर खः,
PSA.7.10	गुम्‍हस्‍यां थःगु खँ न्‍यनिपिन्‍त
PSA.7.10	बचय्‌ यानादी।
PSA.7.11	परमेश्वर ख्‍वाः स्‍वयाः
PSA.7.11	न्‍याय मयाइम्‍ह न्‍यायाधीश खः,
PSA.7.11	गुम्‍हसिनं मभिंगु ज्‍या याइपिन्‍त
PSA.7.11	थःगु तं न्‍हियान्‍हिथं क्‍यनादी।
PSA.7.12	इमिसं थःगु मन महीकल धाःसा
PSA.7.12	वय्‌कलं थःगु तरवार
PSA.7.12	ज्‍वय्‌कादी।
PSA.7.12	वय्‌कलं थःगु धनुषय्‌ बाण तयाः
PSA.7.12	सालादी।
PSA.7.13	वय्‌कलं थःगु ग्‍यानापुगु ल्‍वाभः
PSA.7.13	ज्‍वनादी।
PSA.7.13	वय्‌कलं थःगु मियागु बाण
PSA.7.13	ल्‍ह्वनादी।
PSA.7.14	गुम्‍हसिनं मभिंगु खँ बिचाः याइ,
PSA.7.14	अले मभिंगु ग्‍वसाः ग्‍वयाजुइ,
PSA.7.14	वं छलकपट जक यानाजुइ।
PSA.7.15	सुनां कर्पिनिगु निंतिं गाः म्‍हुइ
PSA.7.15	व थःम्‍हं म्‍हूगु गालय्‌
PSA.7.15	थः हे दुनी।
PSA.7.16	वं याःगु मभिंगु ज्‍या
PSA.7.16	वयागु हे छेनय्‌ लाःवनी।
PSA.7.16	वं याःगु अत्‍याचार वयागु हे
PSA.7.16	कपालय्‌ लाःवनी।
PSA.7.17	वय्‌कःयागु धार्मिकताया कारणं
PSA.7.17	जिं परमप्रभुयात तःधंके।
PSA.7.17	जिं दकसिबय् तःधंम्‍ह परमप्रभुया
PSA.7.17	म्‍ये हाले।
PSA.8.1	हे परमप्रभु, जिमि प्रभु।
PSA.8.1	संसार न्‍यंक छिगु नां
PSA.8.1	गुलि तःधं।
PSA.8.1	छिगु महिमा आकाशय्‌ थ्‍यंगु दु।
PSA.8.2	छिं थः विरोधीतय्‌गु कारणं यानाः
PSA.8.2	शत्रुतय्‌गु म्‍हुतुप्‍वाः तिकेत
PSA.8.2	मस्‍त व ह्याउँमस्‍तय्‌गु म्‍हुतुं
PSA.8.2	थःत तःधंकादिल।
PSA.8.3	गुबलय्‌ जिं छिगु ल्‍हाःया ज्‍या –
PSA.8.3	आकाश, तिमिला
PSA.8.3	व नगुतय्‌त स्‍वये,
PSA.8.3	अले जिं बिचाः याये –
PSA.8.4	मनू छु हे खः धकाः
PSA.8.4	छिं वयात बिचाः यानाच्‍वनेत?
PSA.8.4	मनू छु हे खः धकाः
PSA.8.4	छिं वयात लुमंकाच्‍वनेत?
PSA.8.5	छिं वयात स्‍वर्गया दूतत स्‍वयाः
PSA.8.5	भचा जक क्‍वय्‌ तयादिल।
PSA.8.5	नापं छिं वयात इज्‍जत व मान नं
PSA.8.5	बियादिल।
PSA.8.6	छिं वयात दय्‌कादीगु फुक्‍कयागु
PSA.8.6	अधिकार नं बियादिल।
PSA.8.7	सा-द्वहं, फै-च्‍वलय्‌ नापं फुक्‍क
PSA.8.7	जंगली पशुत नं,
PSA.8.8	आकाशय्‌ ब्‍वइपिं झंगःत
PSA.8.8	व लखय्‌ जुइपिं न्‍यात,
PSA.8.8	अज्‍ज ला समुद्रया फुक्‍क
PSA.8.8	जन्‍तुत नं।
PSA.8.9	हे परमप्रभु, जिमि प्रभु,
PSA.8.9	छिगु नां संसार न्‍यंक
PSA.8.9	गुलि तःधं।
PSA.9.1	हे परमप्रभु, जिं दुनुगलंनिसें
PSA.9.1	छिगु प्रशंसा याये।
PSA.9.1	जिं छिं यानादीगु अजूचायापुगु
PSA.9.1	फुक्‍क ज्‍या कनाजुये।
PSA.9.2	जि छिलिसे लय्‌तायाच्‍वने,
PSA.9.2	हे दकसिबय्‌ तःधंम्‍ह परमप्रभु,
PSA.9.2	जिं छिगु नामय्‌ भजन हाले।
PSA.9.3	छिगु न्‍ह्यःने लायेवं
PSA.9.3	जिमि शत्रुत लिफः स्‍वयाः
PSA.9.3	बिस्‍युं वन,
PSA.9.3	अले लुफिं हानाः नाश जुयावन।
PSA.9.4	छिं थःगु सिंहासनं
PSA.9.4	पक्षपात मजुइक न्‍याय यानाः
PSA.9.4	जितः त्‍याकादीगु दु।
PSA.9.5	जातितय्‌त छिं ख्‍याच्‍वः
PSA.9.5	बियादीगु दु।
PSA.9.5	अले मभिंपिन्‍त
PSA.9.5	नाश यानादीगु दु।
PSA.9.5	छिं इमिगु नां सदांया निंतिं
PSA.9.5	हुयाछ्‌वयादीगु दु।
PSA.9.6	जिमि शत्रुत सदांया निंतिं
PSA.9.6	नाश जुइ धुंकल।
PSA.9.6	छिं इमिगु शहर नं
PSA.9.6	नाश यानादी धुंकल।
PSA.9.6	आः इमिगु नां तक हे
PSA.9.6	मल्‍यने धुंकल।
PSA.9.7	परमप्रभुं सदांया लागि
PSA.9.7	राज्‍य यानादी।
PSA.9.7	वय्‌कलं न्‍याय यानादीत
PSA.9.7	थःगु सिंहासन
PSA.9.7	तयार यानादीगु दु।
PSA.9.8	वय्‌कलं ख्‍वाः स्‍वयाः न्‍याय
PSA.9.8	यानादी मखु।
PSA.9.8	वय्‌कलं पक्षपात मजुइक
PSA.9.8	मनूतय्‌त शासन यानादी।
PSA.9.9	क्‍वत्‍यय्‌काच्‍वने माःपिनिगु निंतिं
PSA.9.9	परमप्रभु शरण कायेगु थाय्‌ खः,
PSA.9.9	दुःखकष्‍टया इलय्‌ नं
PSA.9.9	शरण कायेगु थाय्‌।
PSA.9.10	छिगु नां स्‍यूपिं सकसिनं
PSA.9.10	छिगु हे भलसा काइ,
PSA.9.10	छाय्‌धाःसा, हे परमप्रभु,
PSA.9.10	छितः मालाजुइपिन्‍त
PSA.9.10	छिं त्‍वःतादी मखु।
PSA.9.11	सियोनय्‌ च्‍वनादीम्‍ह परमप्रभुयात
PSA.9.11	भजन हालाः तःधंकि।
PSA.9.11	वय्‌कलं यानादीगु ज्‍या
PSA.9.11	फुक्‍क जातियापिन्‍त न्‍यंकि।
PSA.9.12	परमेश्वरं दुःख सियाच्‍वंपिन्‍त
PSA.9.12	लुमंकादी,
PSA.9.12	छाय्‌धाःसा हिया ब्‍वला
PSA.9.12	साइम्‍हय्‌सिनं
PSA.9.12	इमिगु ख्‍वःसः ल्‍वःमंकादी मखु।
PSA.9.12	वय्‌कलं इमित मभिंकूपिन्‍त
PSA.9.12	सजाँय बियादी।
PSA.9.13	हे परमप्रभु, जितः दया यानादिसँ।
PSA.9.13	स्‍वयादिसँ, जिमि शत्रुतय्‌सं जितः
PSA.9.13	गज्‍याःगु दुःख बियाच्‍वन।
PSA.9.13	छिं जितः कालया म्‍हुतुं
PSA.9.13	बचय्‌ यानादिसँ।
PSA.9.14	अले जिं सियोनया
PSA.9.14	ध्‍वाखाय्‌ च्‍वनाः
PSA.9.14	छिगु प्रशंसाया
PSA.9.14	खँ ल्‍हाये फइ।
PSA.9.14	छिं जितः बचय्‌ यानादीगुलिं
PSA.9.14	जि लय्‌तायाच्‍वने।
PSA.9.15	जाति जातित थःम्‍हं म्‍हूगु गालय्‌
PSA.9.15	थः हे लानाच्‍वंगु दु।
PSA.9.15	इपिं थःपिन्‍सं ग्‍वयातःगु जालय्‌
PSA.9.15	थः हे तक्‍यनाच्‍वंगु दु।
PSA.9.16	परमप्रभुयात वय्‌कःया न्‍यायया
PSA.9.16	हुनिं म्‍हसीकी।
PSA.9.16	दुष्‍टत धाःसा थःगु हे जालय्‌
PSA.9.16	तक्‍यनाच्‍वनी। 
PSA.9.17	दुष्‍टत फुक्‍कं पातालय्‌
PSA.9.17	कुतुं वनी,
PSA.9.17	परमेश्वरयात ल्‍वःमंकूपिं
PSA.9.17	फुक्‍क जातित नं।
PSA.9.18	चीमिपिन्‍त धाःसा
PSA.9.18	न्‍ह्याबलें ल्‍वःमंकी मखु,
PSA.9.18	मगाःमचाःपिनिगु आशा
PSA.9.18	न्‍ह्याबलें तनावनी मखु।
PSA.9.19	हे परमप्रभु, झासँ।
PSA.9.19	मनूत मत्‍यायेमा।
PSA.9.19	जात जातिया न्‍याय
PSA.9.19	छिगु न्‍ह्यःने जुइमा।
PSA.9.20	हे परमप्रभु, इमित ख्‍यानादिसँ!
PSA.9.20	जाति जातियापिन्‍त
PSA.9.20	थःपिं सीमानिपिं खः धकाः
PSA.9.20	सीकेबियादिसँ। 
PSA.10.1	हे परमप्रभु,
PSA.10.1	छि छाय्‌ तापाक
PSA.10.1	च्‍वनादियागु?
PSA.10.1	जिमिगु दुःखया इलय्‌
PSA.10.1	छि छाय्‌ फहिलादियागु?
PSA.10.2	दुष्‍ट व घमण्‍ड याइपिं मनूतय्‌सं
PSA.10.2	चीमिपिन्‍त लितुलिनाजुइ
PSA.10.2	इपिं थः हे थःपिन्‍सं
PSA.10.2	ग्‍वःगु जालय्‌ तक्‍यनेमा।
PSA.10.3	दुष्‍टतय्‌सं थःपिनिगु मभिंगु
PSA.10.3	इच्‍छाय्‌ हे
PSA.10.3	थःपिन्‍त तःधं ताय्‌काजुइ।
PSA.10.3	इमिसं लोभितय्‌त तःधंकाः
PSA.10.3	खँ ल्‍हाइ,
PSA.10.3	अले परमप्रभुयात क्‍वह्यंकी।
PSA.10.4	दुष्‍टतय्‌सं तःधंछु जुयाः
PSA.10.4	परमप्रभुयात माली मखु।
PSA.10.4	इमिगु बिचालय्‌
PSA.10.4	परमेश्वर धयाम्‍ह द हे मदु।
PSA.10.5	दुष्‍ट मनूत थःपिनिगु ज्‍याखँय्‌
PSA.10.5	न्‍ह्याबलें ताःलाःसां,
PSA.10.5	इमिसं छिगु न्‍यायया खँ
PSA.10.5	थुइकेफइ मखु।
PSA.10.5	इमिसं थः शत्रुतय्‌त
PSA.10.5	हिस्‍यानाजुइ।
PSA.10.6	इमिसं मतिइ तइ – “जिमित
PSA.10.6	छुकिं नं थीफइ मखु।
PSA.10.6	जिमित गुबलें नं
PSA.10.6	दुःख जुइ मखु।”
PSA.10.7	इमिगु म्‍हुतु सराः, मखुगु खँ
PSA.10.7	व ख्‍याच्‍वलं जक जायाच्‍वनि।
PSA.10.7	इमिगु मेच्‍वकाय्‌ स्‍यंकेगु
PSA.10.7	व दुष्‍ट खँ जक दयाच्‍वनी।
PSA.10.8	इमिसं गांया पिने पिने सुलाः
PSA.10.8	लँय्‌ वःपिं सोझापिं मनूतय्‌त
PSA.10.8	स्‍यानाजुइ।
PSA.10.8	इमिसं सुलाः सुलाः
PSA.10.8	थुमिगु चिवा कयाजुइ।
PSA.10.9	सिंह थें इपिं दुःखय्‌ लाःपिन्‍त
PSA.10.9	हय्‌कायेत सुलाच्‍वनी।
PSA.10.9	अले इमिसं दुःखय्‌ लाःपिन्‍त
PSA.10.9	थःगु जालय्‌ लाकाः
PSA.10.9	लुत्तुलुयायनी।
PSA.10.10	इमिसं थुमित क्‍वथली,
PSA.10.10	अले इमिगु बलं थुमित बुकी।
PSA.10.11	इमिसं मतिइ तइ –
PSA.10.11	“परमेश्वरं थुकिया च्‍यूताः
PSA.10.11	तइ मखु।
PSA.10.11	वय्‌कलं थःगु ख्‍वाः
PSA.10.11	फहिकादीगु दु,
PSA.10.11	अले छु नं खनी मखु।”
PSA.10.12	हे परमप्रभु!
PSA.10.12	हे परमेश्वर, ल्‍हाः ल्‍ह्वनादिसँ,
PSA.10.12	दुःखय्‌ लानाच्‍वंपिन्‍त
PSA.10.12	ल्‍वःमंकादी मते।
PSA.10.13	दुष्‍टतय्‌सं छाय्‌ परमेश्वरयात
PSA.10.13	क्‍वह्यंकीगु?
PSA.10.13	इमिसं छाय्‌ “परमेश्वरं जिमित
PSA.10.13	सजाँय बी मखु” धकाः
PSA.10.13	मतिइ तइगु?
PSA.10.14	अय्‌नं परमेश्वर,
PSA.10.14	छिं दुःखय्‌ लाःपिन्‍त स्‍वयादी,
PSA.10.14	अले ग्‍वाहालि यानादी।
PSA.10.14	दुःखय्‌ लानाच्‍वंपिन्‍सं थःपिन्‍त
PSA.10.14	छिगु ल्‍हातिइ हे त्‍वःताबी।
PSA.10.14	छिं मांबौ मदुपिन्‍त न्‍ह्याबलें
PSA.10.14	ग्‍वाहालि यानादी।
PSA.10.15	दुष्‍ट व मभिंगु ज्‍या याइपिनिगु ल्‍हाः
PSA.10.15	त्‍वथुलादिसँ।
PSA.10.15	इमिगु मभिंगु ज्‍या न्‍हना मवंतले
PSA.10.15	इमित उकियागु सजाँय
PSA.10.15	बियादिसँ।
PSA.10.16	परमप्रभु सदांयाम्‍ह जुजु खः।
PSA.10.16	मेपिं द्यःत पुज्‍याइपिं मनूत
PSA.10.16	वय्‌कःया देशं तनावनी।
PSA.10.17	छिं दुःखय्‌ लानाच्‍वंपिनिगु सः
PSA.10.17	न्‍हाय्‌पं बियाः न्‍यनादी।
PSA.10.17	छिं इमिगु नुगःयात बल्‍लाकादी।
PSA.10.18	छिं मांबौ मदुपिं
PSA.10.18	व क्‍वत्‍यय्‌काच्‍वंपिनिगु
PSA.10.18	रक्षा यानादी।
PSA.10.18	अले पृथ्‍वीइ सुनानं सुयातं हानं
PSA.10.18	ख्‍याये फइ मखु।
PSA.11.1	जि परमप्रभुया शरणय्‌ वने,
PSA.11.1	उकिं छिमिसं जितः
PSA.11.1	गथे धाये फइ,
PSA.11.1	“झंगः थें ब्‍वयाः गुँच्‍वकाय्‌ हुँ!”
PSA.11.2	स्‍व, दुष्‍टतय्‌सं सुलाः
PSA.11.2	भिं मनूतय्‌त कय्‌केत
PSA.11.2	थःपिनिगु धनुखय्‌ बाण तयाः
PSA.11.2	साले धुंकल।
PSA.11.3	सारा संसार हे नाश जुइगु खःसा,
PSA.11.3	भिं मनूतय्‌सं
PSA.11.3	छु याये फइ धकाः?
PSA.11.4	परमप्रभु थःगु पवित्र देगलय्‌ दी,
PSA.11.4	परमप्रभु स्‍वर्गया थःगु
PSA.11.4	सिंहासनय्‌ च्‍वनादीगु दु,
PSA.11.4	वय्‌कलं मनूतय्‌सं याःगु ज्‍या
PSA.11.4	फुक्‍कं स्‍यू,
PSA.11.4	छाय्‌धाःसा वय्‌कलं
PSA.11.4	फुक्‍कं स्‍वयाच्‍वनादीगु दु।
PSA.11.5	परमप्रभुं भिंपिं व मभिंपिं
PSA.11.5	सकसितं जाँचय्‌ यानादी।
PSA.11.5	वय्‌कलं मभिंपिं व मनू
PSA.11.5	स्‍यानाजुइपिन्‍त
PSA.11.5	यय्‌कादी मखु।
PSA.11.6	वय्‌कलं दुष्‍टतय्‌थाय्‌
PSA.11.6	मि व गन्‍धक गाय्‌कादी।
PSA.11.6	तच्‍वकं क्‍वाःगु फय्‌ छ्‌वयाः
PSA.11.6	इमित सजाँय बियादी।
PSA.11.7	परमेश्वर धर्मी खः,
PSA.11.7	उकिं वय्‌कलं
PSA.11.7	भिंगु ज्‍या यय्‌कादी।
PSA.11.7	भिंगु ज्‍या याइपिन्‍सं
PSA.11.7	वय्‌कःयात खंकेफइ।
PSA.12.1	हे परमप्रभु!
PSA.12.1	जिमित ग्‍वाहालि यानादिसँ।
PSA.12.1	भिंपिं मनूत छम्‍ह हे मदये धुंकल।
PSA.12.1	विश्वास यायेबहःपिं सु हे मन्‍त।
PSA.12.2	सकसिनं थःथवय्‌
PSA.12.2	मखुगु खँ ल्‍हानाजुइगु,
PSA.12.2	म्‍हुतु जक पिचुकाः
PSA.12.2	थवंथवय्‌ झंगःलाना जुइगु।
PSA.12.3	परमप्रभु, पिचुगु मे फुक्‍क
PSA.12.3	ध्‍यनाबियादिसँ,
PSA.12.3	अले तःधंछुयाजुइगु म्‍हुतुप्‍वाः
PSA.12.3	तिनाबियादिसँ।
PSA.12.4	इमिसं धयाजुइ –
PSA.12.4	“जिमिसं थःगु खं
PSA.12.4	थःत माःगु पूवंके।
PSA.12.4	जिमि थः मंदु थें धयाजुये।
PSA.12.4	जिमित सुनानं पनेफइ मखु।”
PSA.12.5	परमप्रभुं धयादी,
PSA.12.5	“आः जि वये।
PSA.12.5	छाय्‌धाःसा चीमिपिन्‍सं
PSA.12.5	क्‍वत्‍यय्‌काः च्‍वनेमाःगु दु,
PSA.12.5	दुःखय्‌ लानाच्‍वंपिन्‍सं झसुकाः
PSA.12.5	तयाच्‍वंगु दु।
PSA.12.5	जिं इपिं फुक्‍कसित इमित
PSA.12.5	दुःख बियाच्‍वंपिनि पाखें
PSA.12.5	बचय्‌ याये।”
PSA.12.6	परमप्रभुया वचन न्‍हय्‌कःतक
PSA.12.6	मिइ छुयातःगु वहः थें शुद्ध जू।
PSA.12.7	हे परमप्रभु,
PSA.12.7	छिं जिमित रक्षा यानादी।
PSA.12.7	जिमित न्‍ह्याबलें
PSA.12.7	थज्‍याःपिं मनूत पाखें
PSA.12.7	बचय्‌ यानाः तयादी।
PSA.12.8	मनूतय्‌गु दथुइ मभिंसूयात
PSA.12.8	इज्‍जत दइबलय्‌
PSA.12.8	दुष्‍टत न्‍याकुं कयाः
PSA.12.8	लँय्‌ न्‍यासि जुइ।
PSA.13.1	हे परमप्रभु!
PSA.13.1	छिं जितः गुबलय्‌ तक
PSA.13.1	ल्‍वःमंकाच्‍वनादी?
PSA.13.1	सदां ल्‍वःमंकाच्‍वनेगु ला?
PSA.13.1	छि गुबलय्‌ तक
PSA.13.1	जिपाखें फस्‍वयाच्‍वनादी?
PSA.13.2	गुबलय्‌ तक जिं दुःखकष्‍ट
PSA.13.2	सह यानाच्‍वनेगु?
PSA.13.2	गुबलय्‌ तक जिं चा-न्‍हि
PSA.13.2	नुगः मछिंकाच्‍वनेगु?
PSA.13.2	गुबलय्‌ तक जिमि शत्रुतय्‌सं
PSA.13.2	जितः बुकातइगु?
PSA.13.3	जितः स्‍वयादिसँ,
PSA.13.3	हे परमप्रभु जिमि परमेश्वर,
PSA.13.3	अले लिसः बियादिसँ।
PSA.13.3	जिगु मिखायात जः बियादिसँ,
PSA.13.3	मखुसा जि सी।
PSA.13.4	जिमि शत्रुतय्‌त थथे धकाः
PSA.13.4	जितः लाय्‌बुइके बियादी मते –
PSA.13.4	“जिमिसं वयात बुकेधुन।”
PSA.13.4	जि बूगुलिइ इमित लय्‌ताय्‌के
PSA.13.4	बियादी मते।
PSA.13.5	जितः छिगु सदां दइगु
PSA.13.5	दया मायाय्‌ विश्वास दु,
PSA.13.5	अले जि छिं
PSA.13.5	बचय्‌ यानादीगुलिइ
PSA.13.5	लय्‌तायाच्‍वने।
PSA.13.6	जिं परमप्रभुया भजन हाले
PSA.13.6	छाय्‌धाःसा परमप्रभुं
PSA.13.6	जितः स्‍वयादीगु दु।
PSA.14.1	मूर्खतय्‌सं नुगलय्‌
PSA.14.1	“परमेश्वर द हे मदु”
PSA.14.1	धकाः धाइ।
PSA.14.1	इमिगु मति मभिंगु दु।
PSA.14.1	इमिसं घच्‍चाइपुगु ज्या जक
PSA.14.1	यानाच्‍वंगु दु।
PSA.14.1	भिंगु ज्‍या याइपिं सुं हे मदु।
PSA.14.2	भिंपिं सुं दु ला,
PSA.14.2	अले परमेश्वरयात मालाजुइपिं
PSA.14.2	सुं दु ला धकाः
PSA.14.2	परमेश्वरं स्‍वर्गं क्‍वय्‌
PSA.14.2	मनूतय्‌थाय्‌ स्वयादी।
PSA.14.3	इपिं मखुगु लँय्‌ वने धुंकल।
PSA.14.3	इपिं स्‍यनावने धुंकल।
PSA.14.3	भिंगु याइपिं छम्‍ह हे
PSA.14.3	मदये धुंकल।
PSA.14.4	थुपिं मभिंगु यानाजुइपिन्‍सं
PSA.14.4	गुबलें हे सय्‌की मखु ला?
PSA.14.4	इमिसं जिमि मनूतय्‌त
PSA.14.4	मरि नये थें नयाच्‍वन।
PSA.14.4	अले परमप्रभुया नां हे काइ मखु।
PSA.14.5	इमिके ग्‍याःभय दयाच्‍वनी
PSA.14.5	छाय्‌धाःसा परमेश्वर थःत
PSA.14.5	मानय्‌ याइपिंलिसे जक दी।
PSA.14.6	दुष्‍टतय्‌सं मगाःमचाःपिनिगु
PSA.14.6	ग्‍वसाः स्‍यंकाबी
PSA.14.6	तर परमप्रभु इमित
PSA.14.6	शरण बीम्‍ह खः।
PSA.14.7	इस्राएलया मनूतय्‌गु उद्धार
PSA.14.7	सियोन पर्वतं वःगु जूसा
PSA.14.7	गुलि बांलाइ!
PSA.14.7	गुबलय्‌ परमप्रभुं
PSA.14.7	थः मनूतय्‌गु दुःख मदय्‌कादी,
PSA.14.7	उबलय्‌ इस्राएलया मनूत
PSA.14.7	लय्‌तायाः हाली।
PSA.15.1	हे परमप्रभु!
PSA.15.1	छिगु पवित्र थासय्‌
PSA.15.1	सु दुहां वने फइ?
PSA.15.1	छिगु पवित्र पर्वतय्‌ वयाः
PSA.15.1	सुनां छितः तःधंके फइ?
PSA.15.2	व मनुखं फइ,
PSA.15.2	सुनां दोष मदय्‌क म्‍वानाच्‍वनी,
PSA.15.2	अले न्‍ह्याबलें भिंगु जक याइ,
PSA.15.2	अले सुनां दुनुगलंनिसें
PSA.15.2	खःगु खँ ल्‍हाइ,
PSA.15.3	सुनां मेपिन्‍त मभिंकाः जुइमखु,
PSA.15.3	थः जःलाखःलायात नुगलय्‌
PSA.15.3	स्‍याकाः जुइमखु
PSA.15.3	थः पासापिन्‍त
PSA.15.3	मखुगु खँ ल्‍हानाजुइ मखु,
PSA.15.4	सुनां मभिंपिं मनूतय्‌त
PSA.15.4	इज्‍जत याइ मखु,
PSA.15.4	परमप्रभुया ग्‍याःभय
PSA.15.4	काइपिन्त धाःसा
PSA.15.4	हनाबना तइ,
PSA.15.4	थःत न्‍ह्याक्‍व हे थाकुसां
PSA.15.4	थःगु बचं पूवंकी।
PSA.15.5	सुनां ब्‍याज मकासे
PSA.15.5	त्‍यासा बी।
PSA.15.5	अले सुनां घुस कयाः
PSA.15.5	दोष मदुपिं मनूतय्‌गु
PSA.15.5	विरोधय्‌ बयान बी मखु।
PSA.15.5	थज्‍याःपिं मनूत गुबलें नं
PSA.15.5	लिचिले माली मखु।
PSA.16.1	जितः रक्षा यानादिसँ,
PSA.16.1	परमेश्वर,
PSA.16.1	जि छिगु शरणय्‌ वयागु दु।
PSA.16.2	जिं परमप्रभुयात धयागु दु–
PSA.16.2	“छि जिमि प्रभु खः।
PSA.16.2	जिके दुगु फुक्‍कं भिंगु खँ
PSA.16.2	छिगु पाखें हे वःगु खः।”
PSA.16.3	प्रभुया विश्वासीत फुक्‍कं
PSA.16.3	च्‍वछाये बहःपिं जू,
PSA.16.3	इपिंलिसे च्‍वनेदयाः
PSA.16.3	जि लय्‌ताः।
PSA.16.4	मेपिं द्यःतय्‌गु ल्‍यूल्‍यू ब्‍वाँय्‌
PSA.16.4	जुइपिं मनूतय्‌सं
PSA.16.4	थःगु दुःख थःम्‍हं
PSA.16.4	अप्‍वय्‌काजुइ।
PSA.16.4	जिं इमिगु बां बीगु ज्‍याय्‌
PSA.16.4	ब्‍वति काये मखु
PSA.16.4	अले जिं थःगु म्‍हुतुं
PSA.16.4	इमिगु नां हे काये मखु।
PSA.16.5	परमप्रभु, छि हे जिगु सर्बय्‌ खः,
PSA.16.5	जितः माःगु फुक्‍कं
PSA.16.5	छिं बियादीगु दु।
PSA.16.5	छिं जिगु भाग्‍य
PSA.16.5	सुरक्षित तयादीगु दु।
PSA.16.6	जितः बियादीगु थाय्‌
PSA.16.6	गुलि न्‍ह्याइपुसे च्‍वं
PSA.16.6	गपाय्‌सकं तःजिगु सर्बय्‌!
PSA.16.7	जितः लँ क्‍यनादीगुलिं
PSA.16.7	जिं परमप्रभुयात तःधंके,
PSA.16.7	चान्‍हय्‌ नं जिगु नुगलं
PSA.16.7	जितः न्‍वानाच्‍वनि।
PSA.16.8	जिं स्‍यू, परमप्रभु
PSA.16.8	जिलिसे न्‍ह्याबलें दु।
PSA.16.8	जितः छुकिं नं संकेफइ मखु,
PSA.16.8	छाय्‌धाःसा परमप्रभु
PSA.16.8	जिलिसें दु।
PSA.16.9	उकिं जिगु नुगः लय्‌ताः,
PSA.16.9	अले चंचं धाः।
PSA.16.9	जिं थःत प्‍यखें
PSA.16.9	सुरक्षित ताय्‌का,
PSA.16.10	छाय्‌धाःसा छिं
PSA.16.10	जिगु आत्‍मायात
PSA.16.10	सीपिनिगु दथुइ
PSA.16.10	त्‍वःतादी मखु।
PSA.16.10	अले छितः विश्वास
PSA.16.10	याःम्‍हय्‌सित
PSA.16.10	छिं सीगालय्‌
PSA.16.10	ध्‍व‍गिकेबी मखु।
PSA.16.11	छिं जितः जीवनया
PSA.16.11	लँपु क्‍यनादी
PSA.16.11	छिनापं च्‍वनाः जितः
PSA.16.11	लय्‌ताय्‌केबी।
PSA.16.11	अले थ्‍व लसता जितः
PSA.16.11	सदां सदां बियादी।
PSA.17.1	हे परमप्रभु!
PSA.17.1	न्‍यायया निंतिं यानागु
PSA.17.1	जिगु इनापयात न्‍यनादिसँ।
PSA.17.1	जिगु प्रार्थनायात
PSA.17.1	ध्‍यान बियादिसँ।
PSA.17.1	जिं भिं नुगलं यानागु
PSA.17.1	प्रार्थनायात न्‍यनादिसँ!
PSA.17.2	जितः दोष मदुम्‍ह धकाः
PSA.17.2	क्‍यनाबियादिसँ,
PSA.17.2	छाय्‌धाःसा छिं जक
PSA.17.2	खःगु खँ स्‍यू।
PSA.17.3	छिं चान्‍हय्‌ जिगु बिचाःयात
PSA.17.3	वालाः स्‍वयादीगु दु।
PSA.17.3	अले जिगु नुगःयात
PSA.17.3	दुवालादीगु दु।
PSA.17.3	छिं जितः बांलाक जाँचय्‌
PSA.17.3	यानादीगु दु।
PSA.17.3	अले जिगु छुं दोष मदु धकाः
PSA.17.3	सीकादीगु दु।
PSA.17.3	जिगु म्‍हुतुं मखुगु व मभिंगु खँ
PSA.17.3	पिहां वइ मखु धकाः
PSA.17.3	जितः विश्वास दु।
PSA.17.4	जिं छिगु आज्ञा न्‍यनागु दु।
PSA.17.4	थुकिं जितः स्‍याये पाले
PSA.17.4	यानाजुइपिं मनूतपाखें
PSA.17.4	तापाकाब्‍यूगु दु।
PSA.17.5	जिगु पलाः छिगु लँय्‌ हे दु।
PSA.17.5	अले गुबलें लिचिलागु मदु।
PSA.17.6	हे परमेश्वर!
PSA.17.6	जिं छितः प्रार्थना याये
PSA.17.6	छाय्‌धाःसा छिं जितः
PSA.17.6	लिसः बियादी।
PSA.17.6	जिपाखे स्‍वयादिसँ
PSA.17.6	अले जिगु प्रार्थना न्‍यनादिसँ।
PSA.17.7	थःगु अजूचायापुगु माया
PSA.17.7	क्‍यनादिसँ,
PSA.17.7	अले जिमित बचय्‌ यानादिसँ।
PSA.17.7	छिनापं च्‍वनेबलय्‌ जिमित
PSA.17.7	जिमि शत्रुतय्‌सं
PSA.17.7	छुं याये फइ मखु।
PSA.17.8	मिखाया नानिचायात थें
PSA.17.8	जिमित बचय्‌ यानाः तयादिसँ।
PSA.17.8	छिगु पपूया किचलय्‌
PSA.17.8	जिमित सुचुकाः तयादिसँ।
PSA.17.9	दुष्‍ट मनूतय्‌पाखें
PSA.17.9	व जिगु प्‍यखें च्‍वंपिं ग्‍यानापुपिं
PSA.17.9	शत्रुतय्‌पाखें जितः
PSA.17.9	बचय्‌ यानादिसँ।
PSA.17.10	इमिके दया धयागु
PSA.17.10	भ्‍याः भचा हे मदु
PSA.17.10	अले तःधंछुयाः खँ ल्‍हानाजुइ।
PSA.17.11	इमिसं पलाः पतिकं जिमित
PSA.17.11	घेरय्‌ याःगु दु।
PSA.17.11	इमिसं जिमित बँय्‌ बस्‍वायेत सुलाः
PSA.17.11	पियाच्‍वंगु दु।
PSA.17.12	इपिं नयेपित्‍यानाः
PSA.17.12	शिकार पियाच्‍वंपिं
PSA.17.12	सिंह थें जूगु दु।
PSA.17.12	छम्‍ह ल्‍याय्‌म्‍हम्‍ह सिंह थें
PSA.17.12	इपिं शिकार यायेत
PSA.17.12	सुलाच्‍वंगु दु।
PSA.17.13	हे परमप्रभु! झासँ,
PSA.17.13	जिमि शत्रुतय्‌गु विरोधय्‌
PSA.17.13	छुं यानादिसँ
PSA.17.13	अले इमित बुकादिसँ।
PSA.17.13	दुष्‍टतय्‌पाखें जितः छिगु तरवारं
PSA.17.13	बचय्‌ यानादिसँ।
PSA.17.14	जीवनय्‌ थःत यःगु फुक्‍क खँ
PSA.17.14	काये फु धकाः
PSA.17.14	जुइपिं मनूतपाखें जितः
PSA.17.14	बचय्‌ यानादिसँ।
PSA.17.14	इमिगु लागिं छिं मुंकातयादीगु
PSA.17.14	दुःखं इमित सजाँय बियादिसँ।
PSA.17.14	अज्‍याःगु सजाँय इमि
PSA.17.14	सन्‍तान तकयात गाक्‍व दयेमा,
PSA.17.14	अले इमि छय्‌-छुइपिनिगु लागिं नं
PSA.17.14	छुं ल्‍यनेमा।
PSA.17.15	जिं धाःसा छुं मभिंगु मयानागुलिं
PSA.17.15	छिगु ख्‍वाः खनी।
PSA.17.15	जि दनावयेबलय्‌ छितः स्‍वयेदयाः
PSA.17.15	तसकं लय्‌ताये।
PSA.18.1	हे परमप्रभु!
PSA.18.1	जिं छितः गुलि यय्‌का।
PSA.18.1	छि जिगु बल खः।
PSA.18.2	परमप्रभु जिगु निंतिं
PSA.18.2	ल्‍वहंधी थें खः,
PSA.18.2	परमप्रभु जिगु किल्‍ला खः,
PSA.18.2	जितः उद्धार याइम्‍ह खः।
PSA.18.2	जिमि परमेश्वर जिगु निंतिं
PSA.18.2	ल्‍वहंधी थें खः,
PSA.18.2	गुकिं जितः रक्षा याइ।
PSA.18.2	वय्‌कः जिगु ढाल खः,
PSA.18.2	जितः बचय्‌ याइगु शक्ति खः,
PSA.18.2	शरण कायेगु थाय्‌ खः।
PSA.18.3	जिं परमप्रभुयात प्रार्थना याये।
PSA.18.3	वय्‌कलं जितः जिमि
PSA.18.3	शत्रुतय्‌ पाखें बचय्‌ यानादी।
PSA.18.3	वय्‌कःया प्रशंसा याये।
PSA.18.4	कालया खिपतं
PSA.18.4	जितः स्‍वतुमतु स्‍वय्‌कल।
PSA.18.4	दुःखया खुसिबालं
PSA.18.4	जितः चुइके यंकल।
PSA.18.5	नर्कया खिपतं
PSA.18.5	जितः प्‍यखें हिन।
PSA.18.5	कालया म्‍हुतुं
PSA.18.5	जितः पियाच्‍वन।
PSA.18.6	दुःख जूबलय्‌
PSA.18.6	जिं परमप्रभुयात लुमंका,
PSA.18.6	जिं ग्‍वाहालिया लागि
PSA.18.6	परमेश्वरयात प्रार्थना याना।
PSA.18.6	जिगु प्रार्थना वय्‌कःया
PSA.18.6	देगलय्‌ थ्‍यन
PSA.18.6	वय्‌कलं न्‍हाय्‌पं बियाः
PSA.18.6	जिगु सः न्‍यनादिल।
PSA.18.7	परमेश्वर तम्‍वयादिल,
PSA.18.7	अले उबलय्‌ भ्‍वखाय्‌ ब्‍वल,
PSA.18.7	पृथ्‍वी खात,
PSA.18.7	पहाडया जग हे वारावारा सन।
PSA.18.8	वय्‌कःया न्‍हाय्‌प्‍वालं
PSA.18.8	कुँत्‍याः पिहां वल।
PSA.18.8	वय्‌कःया म्‍हुतुप्‍वालं
PSA.18.8	भस्‍म याइगु मित्‍याः
PSA.18.8	व च्‍यानाच्‍वंगु कोइला
PSA.18.8	पिहां वल।
PSA.18.9	वय्‌कः आकाश ह्वखनाः
PSA.18.9	कुहां झाल।
PSA.18.9	वय्‌कःया पालि तःलय्‌
PSA.18.9	हाकुगु सुपाँय्‌ दु।
PSA.18.10	वय्‌कः करूबया म्‍हय्‌ च्‍वनाः
PSA.18.10	ब्‍वयाः झाल।
PSA.18.10	वय्‌कः फय्‌या पपुतिइ च्‍वनाः
PSA.18.10	ब्‍वयाः झाल।
PSA.18.11	वय्‌कलं थःत खिउँनं
PSA.18.11	त्‍वपुयातःगु दु।
PSA.18.11	अले हाकुगु सुपाँचं
PSA.18.11	थःत भुनातःगु दु।
PSA.18.12	वय्‌कःया न्‍ह्यःने
PSA.18.12	हाकुगु सुपाँय्‌ तज्‍यानाः
PSA.18.12	हावलासा त्‍वल,
PSA.18.12	अले प्‍वँवा व मिवा गात।
PSA.18.13	अले स्‍वर्गं परमप्रभु
PSA.18.13	हालाहयादिल,
PSA.18.13	दकसिबय्‌ तःधंम्‍हय्‌सिगु सः
PSA.18.13	तायेदत।
PSA.18.14	वय्‌कलं थःगु बाण त्‍वःताः
PSA.18.14	थः शत्रुतय्‌त उखेंथुखें
PSA.18.14	यानादिल।
PSA.18.14	वय्‌कलं मलखं कय्‌काः
PSA.18.14	इमित बुकादिल।
PSA.18.15	हे परमप्रभु!
PSA.18.15	छिं तमं ब्‍वःबियादीगुलिं
PSA.18.15	अले छिगु न्‍हाय्‌प्‍वालं
PSA.18.15	पिहां वःगु मित्‍यालं
PSA.18.15	समुद्रया बँ व पृथ्‍वीया जग
PSA.18.15	खनेदत।
PSA.18.16	वय्‌कलं स्‍वर्गं कुहां वयाः
PSA.18.16	जितः ज्‍वनादिल।
PSA.18.16	वय्‌कलं जितः तःजाःगु समुद्रं
PSA.18.16	थकयादिल।
PSA.18.17	वय्‌कलं जितः जिमि
PSA.18.17	बल्‍लाःपिं शत्रुतय्‌पाखें
PSA.18.17	बचय्‌ यानादिल,
PSA.18.17	अले जितः महीपिं जि स्‍वयाः
PSA.18.17	बल्‍लाःपिं फुक्‍कपाखें नं
PSA.18.17	बचय्‌ यानादिल।
PSA.18.18	जितः थाकुगु इलय्‌
PSA.18.18	इमिसं जितः
PSA.18.18	हय्‌क्‍काः वल,
PSA.18.18	अय्‌नं परमप्रभुं जितः बचय्‌
PSA.18.18	यानादिल।
PSA.18.19	वय्‌कलं जितः सुरक्षित
PSA.18.19	थासय्‌ यंकादिल,
PSA.18.19	छाय्‌धाःसा वय्‌कः जिलिसे
PSA.18.19	लय्‌तायादीगु दु।
PSA.18.20	जिं भिंगु यानाजुयागुलिं
PSA.18.20	परमप्रभुं नं जितः भिंगु
PSA.18.20	यानादिल।
PSA.18.20	अले जि दोष मदुम्‍ह जूगुलिं
PSA.18.20	वय्‌कलं जितः आशिष
PSA.18.20	बियादिल,
PSA.18.21	छाय्‌धाःसा जि परमप्रभुया
PSA.18.21	लँय्‌ जुयाच्‍वनागु दु।
PSA.18.21	अले जि जिम्‍ह परमेश्वरपाखें
PSA.18.21	गुबलें नं फहिलामवना।
PSA.18.22	जिं न्‍ह्याबलें वय्‌कःया
PSA.18.22	व्‍यवस्‍था मानय्‌ यानागु दु,
PSA.18.22	वय्‌कःया उजंयात
PSA.18.22	न्‍ह्याबलें न्‍यनागु दु।
PSA.18.23	जि दोष मदुम्‍ह धकाः
PSA.18.23	वय्‌कलं स्‍यू
PSA.18.23	अले पापं चिलाच्‍वनागु दु।
PSA.18.24	जि दोष मदुम्‍ह धकाः स्‍यूगुलिं
PSA.18.24	व जिं भिंगु यानाजुयागुलिं
PSA.18.24	परमप्रभुं नं जितः भिंगु यानादिल।
PSA.18.25	हे परमप्रभु! भलसा दुपिंलिसे
PSA.18.25	छि थः नं भलसा दुम्‍ह हे जुयादी।
PSA.18.25	अले इमान्‍दारपिंलिसे
PSA.18.25	इमान्‍दार हे जुयादी।
PSA.18.26	शुद्ध नुगः दुपिं मनूतय्‌त
PSA.18.26	छिं दया माया क्‍यनादी,
PSA.18.26	अले परमेश्वरया आज्ञा मानय्‌
PSA.18.26	मयाइपिनि
PSA.18.26	छि विरोधी जुयादी।
PSA.18.27	क्वमिलुपिन्‍त छिं
PSA.18.27	बचय्‌ यानादी,
PSA.18.27	तःधंछुयाजुइपिन्‍त धाःसा
PSA.18.27	क्‍वह्यंकादी।
PSA.18.28	हे परमप्रभु परमेश्वर!
PSA.18.28	छिं जिगु निंतिं मत च्‍याकादी
PSA.18.28	छिं खिउँ मदय्‌काः
PSA.18.28	जितः जः क्‍यनादी।
PSA.18.29	हे परमप्रभु! छिगु ग्‍वाहालिं
PSA.18.29	जिं शत्रुतय्‌गु पुचलय्‌ नं
PSA.18.29	हय्‌काये फु
PSA.18.29	अले परमेश्वरया ग्‍वाहालिं
PSA.18.29	जिं न्‍ह्याथेंज्‍याःगु पःखाः नं
PSA.18.29	गये फु।
PSA.18.30	परमेश्वरया लँपु
PSA.18.30	सिद्धगु लँपु खः।
PSA.18.30	वय्‌कःया वचन सत्‍य खः।
PSA.18.30	वय्‌कःया शरणय्‌ वंपिनिगु निंतिं
PSA.18.30	वय्‌कः ढाल खः।
PSA.18.31	परमप्रभु बाहेक
PSA.18.31	मेम्‍ह सु परमेश्वर दु?
PSA.18.31	झी परमेश्वर बाहेक
PSA.18.31	मेम्‍ह सु ल्‍वहंधी दु?
PSA.18.32	व हे परमेश्वर,
PSA.18.32	सुनां जितः बल्‍लाकल,
PSA.18.32	अले सुनां जिगु लँपुयात
PSA.18.32	तप्‍यंकाबिल।
PSA.18.33	वय्‌कलं जिगु तुतियात
PSA.18.33	चलायागु तुति थें यानादी।
PSA.18.33	अले जि ततःजाःथाय्‌ नं
PSA.18.33	तुतिं चुयाच्‍वने फइ।
PSA.18.34	वय्‌कलं जिगु ल्‍हाःयात
PSA.18.34	ल्‍वायेगु कला स्‍यनादी
PSA.18.34	वय्‌कलं जिगु लपुयात
PSA.18.34	कँय्‌यागु धनु साले फय्‌केत
PSA.18.34	बल्‍लाकादी।
PSA.18.35	हे परमप्रभु!
PSA.18.35	छिं जितः थःगु ढाल बियाः
PSA.18.35	बचय्‌ यानादीगु दु।
PSA.18.35	छिगु जव ल्‍हातिं जितः
PSA.18.35	तिबः बियाच्‍वंगु दु।
PSA.18.35	छिगु ग्‍वाहालिं
PSA.18.35	जितः तःधंकादीगु दु।
PSA.18.36	छिं जिगु तुतिया निंतिं
PSA.18.36	गाक्‍क थाय्‌ बियादीगु दु।
PSA.18.36	अले जि गुबलें नं क्‍वःदःगु मदु।
PSA.18.37	जिं थः शत्रुतय्‌त
PSA.18.37	लितुलिनाः ज्‍वने
PSA.18.37	अले इपिं फुक्‍कसित
PSA.18.37	नाश मयातले
PSA.18.37	जि लिहां वये मखु।
PSA.18.38	जिं इमित दने हे मफयेक
PSA.18.38	क्‍वथले
PSA.18.38	इपिं जिगु तुतिइ क्‍वदली।
PSA.18.39	छिं जितः ल्‍वायेत बल
PSA.18.39	बियादीगु दु।
PSA.18.39	अले जिमि शत्रुतय्‌त जिगु तुतिइ
PSA.18.39	तयादीगु दु।
PSA.18.40	छिं जिमि शत्रुतय्‌त
PSA.18.40	जिगु न्‍ह्यःनें ख्‍यानाछ्‌वत।
PSA.18.40	जितः महीपिन्‍त जिं नाश याना।
PSA.18.41	इपिं ग्‍वाहालिया निंतिं हाल,
PSA.18.41	अय्‌नं इमित सुनानं
PSA.18.41	बचय्‌ याः मवः।
PSA.18.41	इमिसं परमप्रभुयात सःतल,
PSA.18.41	अय्‌नं वय्‌कलं
PSA.18.41	लिसः बिया मदी।
PSA.18.42	जिं इमित धू जुइक दाया।
PSA.18.42	मनूतय्‌सं लँय्‌ ध्‍याचःयात
PSA.18.42	न्‍हुत्तुन्‍हूगु थें
PSA.18.42	जिं इमित न्‍हुत्तुन्‍हुया।
PSA.18.43	छिं जितः विद्रोहीतय्‌पाखें
PSA.18.43	बचय्‌ यानादिल,
PSA.18.43	जाति-जातितय्‌ जुजु यानादिल।
PSA.18.43	जिं म्‍हमस्‍यूपिं मनूत नं
PSA.18.43	आः जिगु अधिनय्‌ जुल।
PSA.18.44	मेगु जातियापिं मनूत नं
PSA.18.44	जिगु न्‍ह्यःने क्‍वछुइ
PSA.18.44	अले जिं धाःथें च्‍वनी।
PSA.18.45	थःगु साहस तंकाः
PSA.18.45	इपिं थःपिनिगु किल्‍लां ग्‍याग्‍यां
PSA.18.45	पिहां वल।
PSA.18.46	जिगु किल्‍ला परमप्रभुया
PSA.18.46	प्रशंसा या,
PSA.18.46	वय्‌कः म्‍वानाच्‍वंम्‍ह
PSA.18.46	परमप्रभु खः।
PSA.18.46	जितः बचय्‌ यानादीम्‍ह
PSA.18.46	परमेश्वरयात तःधंकि।
PSA.18.47	वय्‌कलं जितः
PSA.18.47	जिमि शत्रुतलिसे
PSA.18.47	बदला कयादी।
PSA.18.47	वय्‌कलं जाति-जातियात
PSA.18.47	जिगु अधिनय्‌ तयादी।
PSA.18.48	अले जितः जिमि
PSA.18.48	शत्रुतय्‌पाखें त्‍वःतकादिल।
PSA.18.48	जितः जिमि शत्रुत स्‍वयाः
PSA.18.48	तःधंकादिल।
PSA.18.48	जितः मनू स्‍यानाजुइपिनि पाखें
PSA.18.48	बचय्‌ यानादिल।
PSA.18.49	उकिं जिं जाति-जातियापिनि
PSA.18.49	दथुइ छिगु प्रशंसा याये।
PSA.18.49	छिगु नामय्‌ भजन हाले।
PSA.18.50	छिं थःम्‍हं ल्‍यःम्‍ह जुजुयात
PSA.18.50	ततःधंगु ल्‍वापु त्‍याके
PSA.18.50	बियादिल।
PSA.18.50	छिं थःम्‍हं अभिषेक
PSA.18.50	यानादीम्‍हय्‌सित
PSA.18.50	न्‍ह्याबलें माया यानादी–
PSA.18.50	दाऊदयात व वया सन्‍तानतय्‌त।
PSA.19.1	आकाशं गुलि बांलाक
PSA.19.1	परमेश्वरया महिमा
PSA.19.1	कनाच्‍वंगु दु!
PSA.19.1	गुलि अःपुक आकाशं
PSA.19.1	वय्‌कःया ल्‍हाःया कला
PSA.19.1	क्‍यनाच्‍वंगु दु।
PSA.19.2	न्‍हियान्‍हिथं थ्‍व खँ थौंया न्‍हिं
PSA.19.2	कन्‍हय्‌या न्‍हियात
PSA.19.2	न्‍ह्यथनाच्‍वनि,
PSA.19.2	अले थौंया चां
PSA.19.2	कन्‍हय्‌या चायात
PSA.19.2	ध्‍वाथुइकाच्‍वनि।
PSA.19.3	गनं छसः मदुसां
PSA.19.3	गनं छग्‍वः आखःग्‍वः मदुसां
PSA.19.4	इमिगु सुचं संसार न्‍यंक
PSA.19.4	न्‍यनाच्‍वंगु दु,
PSA.19.4	अले संसारया कुंकुलामय्‌ थ्‍यंक
PSA.19.4	तायेदयाच्‍वंगु दु।
PSA.19.4	परमेश्वरं सूर्यया लागि आकाशय्‌
PSA.19.4	च्‍वनेत थाय्‌ दय्‌कादीगु दु।
PSA.19.5	सुथ न्‍हापां नकतिनि
PSA.19.5	ब्‍याहा याःम्‍ह मिजं थें
PSA.19.5	व लय्‌तातां पिहां वइ,
PSA.19.5	कासाय्‌ त्‍याकेत लय्‌तायाः
PSA.19.5	ब्‍वाँय्‌ वःम्‍ह कासामि थें
PSA.19.5	व पिहां वइ।
PSA.19.6	व आकाशया छगू कुनं
PSA.19.6	पिहां वयाः
PSA.19.6	मेगु कुनय्‌ तक थ्‍यनी,
PSA.19.6	वयागु क्‍वाःजलं छुं नं
PSA.19.6	सुलाच्‍वनेफइ मखु।
PSA.19.7	परमप्रभुया स्‍यनातःगु खँ
PSA.19.7	पक्‍का खः,
PSA.19.7	थुकिं झीत न्‍हूगु बल बी।
PSA.19.7	वय्‌कःयागु नियम
PSA.19.7	विश्वास याये बहः जू,
PSA.19.7	थुकिं छुं मस्‍यूपिन्‍त ज्ञां बी।
PSA.19.8	परमप्रभुया उपदेश खःगु खः,
PSA.19.8	थुकिं नुगःयात लय्‌ताय्‌की।
PSA.19.8	परमप्रभुया स्‍यनातःगु खँ
PSA.19.8	पाय्‌छिगु खः,
PSA.19.8	थुकिं मिखायात जः बी।
PSA.19.9	परमप्रभुया भय कायेगु बांलाः
PSA.19.9	थ्‍व न्‍ह्याबलें दयाच्‍वनी।
PSA.19.9	परमप्रभुया न्‍याय सत्‍यं जाः।
PSA.19.9	थ्‍व न्‍ह्याबलें उतिग्‍यं।
PSA.19.10	थुपिं लुँ स्‍वयाः
PSA.19.10	अप्‍वः यइपुसे च्‍वं
PSA.19.10	भिंगु लुँ स्‍वयाः अप्‍वः,
PSA.19.10	अले कस्‍ति स्‍वयाः
PSA.19.10	अप्‍वः चाकुसे च्‍वं,
PSA.19.10	हाप्‍वलं पिहां वःगु कस्‍ति स्‍वयाः
PSA.19.10	अप्‍वः चाकुसे च्‍वं।
PSA.19.11	हे परमप्रभु!
PSA.19.11	थुकिं जि छिकपिनि दासयात
PSA.19.11	ज्ञां बी।
PSA.19.11	थुकियात मानय्‌ यानाः
PSA.19.11	जितः तःधंगु सिरपाः दत।
PSA.19.12	वाःमचायेक जूगु पापयात
PSA.19.12	सुनां खनी?
PSA.19.12	हे परमप्रभु!
PSA.19.12	थथे वाःमचायेक जूगु पापपाखें
PSA.19.12	जितः क्षमा यानादिसँ!
PSA.19.13	चायेक चायेकं जुइगु
PSA.19.13	पापपाखें नं जि दासयात
PSA.19.13	तापाक तयादिसँ।
PSA.19.13	थुमित जितः त्‍याकेबियादी मते
PSA.19.13	अले जि छुं दोष मदुम्‍ह जुइ।
PSA.19.13	अले जि तःधंगु पापं मुक्त जुइ।
PSA.19.14	हे परमप्रभु!
PSA.19.14	जितः बचय्‌ यानादीम्‍ह,
PSA.19.14	जितः शरण बीम्‍ह!
PSA.19.14	जिगु म्‍हुतुं पिहां वइगु खँग्‍वः
PSA.19.14	व जिगु नुगःया प्रार्थना
PSA.19.14	छितः ययेमा!
PSA.20.1	दुःखया इलय्‌ छन्‍त
PSA.20.1	परमप्रभुं लिसः
PSA.20.1	बियादीमा।
PSA.20.1	याकूबया परमेश्वरं छन्‍त
PSA.20.1	बचय्‌ यायेमा।
PSA.20.2	वय्‌कलं थःगु पवित्र थासं
PSA.20.2	छन्‍त ग्‍वाहालि
PSA.20.2	छ्‌वयाहयादीमा।
PSA.20.2	अले सियोनयागु पर्वतं
PSA.20.2	छन्‍त तिबः बियादीमा।
PSA.20.3	वय्‌कलं छं छाःगु
PSA.20.3	फुक्‍क अन्‍न बलियात
PSA.20.3	लुमंकादीमा।
PSA.20.3	वय्‌कः छंगु होमबलिं
PSA.20.3	लय्‌तायादीमा। 
PSA.20.4	वय्‌कलं छं मनंतुंगु फुक्‍कं
PSA.20.4	पूवंकादीमा।
PSA.20.4	अले छंगु ग्‍वसाः फुक्‍कं
PSA.20.4	ताःलाकादीमा।
PSA.20.5	छि त्‍याःगुलिं
PSA.20.5	जिमिसं ततःसलं लय्‌तायाः
PSA.20.5	भजन हाले
PSA.20.5	अले झी परमेश्वरया नामय्‌
PSA.20.5	ध्‍वाँय्‌ ब्‍वय्‌के।
PSA.20.5	परमेश्वरं छंगु फुक्‍क प्रार्थना
PSA.20.5	न्‍यनादीमा।
PSA.20.6	आः जिं सिल,
PSA.20.6	परमप्रभुं थःम्‍हं
PSA.20.6	अभिषेक यानादीम्‍ह जुजुयात
PSA.20.6	ग्‍वाहालि यानादी।
PSA.20.6	वय्‌कलं पवित्र स्‍वर्गं वयात
PSA.20.6	लिसः बियादी।
PSA.20.6	अले थःगु शक्तिं वयात
PSA.20.6	बचय्‌ यानादी।
PSA.20.7	गुलिं मनूत थःगु रथया
PSA.20.7	भलसाय्‌ च्‍वनि,
PSA.20.7	गुलिं मनूत थःगु सलया
PSA.20.7	भलसाय्‌ च्‍वनि,
PSA.20.7	झी धाःसा परमप्रभु
PSA.20.7	झी परमेश्वरया
PSA.20.7	भलसाय्‌ च्‍वने।
PSA.20.8	इपिं लुफिं हानाः क्‍वदली
PSA.20.8	तर झी बल्‍लानाः
PSA.20.8	धस्‍वानाच्‍वनी।
PSA.20.9	हे परमप्रभु,
PSA.20.9	जिमि जुजुयात त्‍याकेबियादिसँ,
PSA.20.9	अले जिमिगु प्रार्थना न्‍यनाः
PSA.20.9	लिसः बियादिसँ।
PSA.21.1	हे परमप्रभु,
PSA.21.1	छिं बल बियादीगुलिं
PSA.21.1	जुजु लय्‌ताःगु दु।
PSA.21.1	वयात त्‍याकेबियादीगुलिं
PSA.21.1	तसकं लय्‌ताःगु दु।
PSA.21.2	वं मनंतुंगु फुक्‍कं छिं
PSA.21.2	पूवंकादीगु दु।
PSA.21.2	वं फ्‍वंगु छुं नं
PSA.21.2	छिं मब्‍यू धयागु मदु।
PSA.21.3	छिं तःधंगु आशिष बियाः
PSA.21.3	वयात लसकुस यानादिल।
PSA.21.3	छिं वयागु छेनय्‌
PSA.21.3	भिंगु लुँयागु श्रीपेच
PSA.21.3	पुइकादिल।
PSA.21.4	वं छिके जीवन फ्‍वन,
PSA.21.4	अले छिं वयात
PSA.21.4	जीवन बियादिल,
PSA.21.4	छिं वयात ताःहकःगु आयु
PSA.21.4	व गुबलें मफुइगु जीवन
PSA.21.4	बियादिल।
PSA.21.5	छिगु विजय इमिगु निंतिं
PSA.21.5	तःधंगु इज्‍जत जूगु दु।
PSA.21.5	छिं इमित नां
PSA.21.5	व इज्‍जत बियादीगु दु।
PSA.21.6	छिगु आशिष वयाके
PSA.21.6	सदां दयाच्‍वनी,
PSA.21.6	अले छिनापं च्‍वनेदयाः
PSA.21.6	व तसकं लय्‌ताःगु दु।
PSA.21.7	जुजुं परमप्रभुयाके
PSA.21.7	भलसा तःगुलिं
PSA.21.7	अले दकसिबय्‌ तःधंम्‍हसिया
PSA.21.7	सदां दइगु दया मायां यानाः
PSA.21.7	व गुबलें लिचिलेमाली मखु।
PSA.21.8	जुजुं थःगु शक्तिं
PSA.21.8	शत्रुत फुक्‍कसित
PSA.21.8	मात्तुमालाः ज्‍वनी।
PSA.21.8	जुजुं थःत महीपिं फुक्‍कसित
PSA.21.8	जव ल्‍हातं ज्‍वनी।
PSA.21.9	जुजुं थः खनेदय्‌कः वइबलय्‌
PSA.21.9	मिप्‍वालं कय्‌काः
PSA.21.9	इमित नाश याइ।
PSA.21.9	परमप्रभुं तमय्‌ इमित मिं
PSA.21.9	भस्‍म यानादी।
PSA.21.10	इमि मचाखाचा
PSA.21.10	सुं नं ल्‍यनी मखु,
PSA.21.10	जुजुं इपिं फुक्‍कसित
PSA.21.10	सिधय्‌की।
PSA.21.11	इमिसं जुजुया विरोधय्‌
PSA.21.11	जाः ग्‍वःसां
PSA.21.11	इमिगु मभिंगु ग्‍वसाः
PSA.21.11	पूवनि मखु।
PSA.21.12	जुजुं इमित बाणं कय्‌की।
PSA.21.12	अले इपिं लिफः स्‍वयाः
PSA.21.12	बिस्‍युं वनी।
PSA.21.13	हे परमप्रभु!
PSA.21.13	छिगु तःधंगु शक्तिया निंतिं
PSA.21.13	जिमिसं छिगु प्रशंसा याये।
PSA.21.13	छिगु शक्तियात तःधंकाः
PSA.21.13	जिमिसं भजन हाले।
PSA.22.1	हे परमेश्वर!
PSA.22.1	जिम्‍ह परमेश्वर,
PSA.22.1	छिं छाय्‌ जितः त्‍वःतादियागु?
PSA.22.1	जिं छितः गुलि प्रार्थना याना नं
PSA.22.1	छि जिपाखें छाय्‌
PSA.22.1	तापाना च्‍वनागु?
PSA.22.2	चा-न्‍हिं जिं छितः प्रार्थना
PSA.22.2	यानाच्‍वना,
PSA.22.2	तर छिं लिसः बियामदी।
PSA.22.2	चान्‍हय्‌ नं
PSA.22.2	जितः सुख शान्‍ति मदु।
PSA.22.3	अथेसां छि पवित्रम्‍ह
PSA.22.3	परमेश्वर खः
PSA.22.3	इस्राएलं छितः तःधंकू धकाः
PSA.22.3	जिं स्‍यू।
PSA.22.4	जिमि तापाःबाज्‍यापिन्‍सं
PSA.22.4	छिगु हे भलसा काःगु खः।
PSA.22.4	अले छिं इमित बचय्‌
PSA.22.4	यानादीगु खः।
PSA.22.5	इमिसं छितः प्रार्थना यात,
PSA.22.5	अले इपिं बचय्‌ जुल।
PSA.22.5	इमिसं छिगु भलसा काल,
PSA.22.5	अले गुबलें मछालाच्‍वने
PSA.22.5	म्‍वाःल।
PSA.22.6	जि ला छम्‍ह की जक खः,
PSA.22.6	मनू मखु,
PSA.22.6	सकसिनं क्‍वह्यंकाः
PSA.22.6	व हेपंख्‍याकाच्‍वने माःम्‍ह!
PSA.22.7	खँक्‍वसिनं जितः
PSA.22.7	हेबाय्‌चबाय्‌ याइ
PSA.22.7	इमिसं थःगु म्‍हुतु स्‍यंकाः
PSA.22.7	छ्यं क्‍वानाः थथे धाइ–
PSA.22.8	“परमप्रभुयागु भलसा काइम्‍ह
PSA.22.8	थ्‍व हे मखु ला?
PSA.22.8	आः परमप्रभुं हे वयात
PSA.22.8	बचय्‌ याकेब्‍यु।
PSA.22.8	परमप्रभुं वयात अपाय्‌सकं
PSA.22.8	माया याः धयागु खःसा
PSA.22.8	परमप्रभुं छाय्‌ ग्‍वाहालि
PSA.22.8	याना मदीगु?”
PSA.22.9	छिं हे जितः मांया प्‍वाथं
PSA.22.9	बुइकादिल।
PSA.22.9	अले मांया मुलंनिसें हे
PSA.22.9	छिं जितः छिके भलसा
PSA.22.9	तइम्‍ह यानादिल।
PSA.22.10	बूखुन्‍हुनिसें हे
PSA.22.10	जितः छिगु ल्‍हातय्‌ लःल्‍हात,
PSA.22.10	बूसांनिसें
PSA.22.10	छि जिम्‍ह परमेश्वर खः।
PSA.22.11	जिपाखें तापानादी मते,
PSA.22.11	दुःख जिगु न्‍ह्यःने हे
PSA.22.11	वयाच्‍वंगु दु।
PSA.22.11	जितः ग्‍वाहालि याइपिं
PSA.22.11	सुं हे मदु।
PSA.22.12	द्वहंतय्‌सं थें
PSA.22.12	जितः शत्रुतय्‌सं
PSA.22.12	घेरय्‌ यानातःगु दु।
PSA.22.12	बाशान देशया
PSA.22.12	ग्‍यानापुपिं द्वहंतय्‌सं थें
PSA.22.12	जितः घेरय्‌ यानातःगु दु।
PSA.22.13	सिंह थें हालाः
PSA.22.13	इपिं जितः कुचा कुचा थलेत
PSA.22.13	म्‍हुतुप्‍वाः चाय्‌काः
PSA.22.13	न्‍ह्याःवयाच्‍वंगु दु।
PSA.22.14	जिगु तागत लः थें
PSA.22.14	ज्‍वयावने धुंकल।
PSA.22.14	जिगु क्‍वँय्‌या फुक्‍क साहा साहा
PSA.22.14	ब्‍यनावने धुंकल।
PSA.22.14	सी थें जिगु नुगः
PSA.22.14	नायावने धुंकल।
PSA.22.15	जिगु कथुप्‍वाः धू थें
PSA.22.15	गने धुंकल,
PSA.22.15	जिगु मे थक्‍वय्‌
PSA.22.15	प्‍यपुने धुंकल,
PSA.22.15	छिं जितः सित धकाः
PSA.22.15	धुलय्‌ वांछ्‌वयादिल।
PSA.22.16	जिमि शत्रुत खिचात थें
PSA.22.16	जिगु प्‍यखें मुंवःगु दु।
PSA.22.16	इमिसं जिगु ल्‍हाः तुति
PSA.22.16	त्‍यात्‍यायाये धुंकल।
PSA.22.17	जिगु म्‍हय्‌ च्‍वंगु क्‍वँय्‌
PSA.22.17	फुक्‍क खनेदये धुंकल।
PSA.22.17	जिमि शत्रुतय्‌सं जितः स्‍वयाः
PSA.22.17	“हः” धयाच्‍वंगु दु।
PSA.22.18	इमिसं जिगु लं चिट्ठा तयाः
PSA.22.18	थःथवय्‌ इनाकाइ।
PSA.22.19	हे परमप्रभु!
PSA.22.19	जिपाखें तापानादी मते।
PSA.22.19	छि हे जिगु तागत खः।
PSA.22.19	जितः ग्‍वाहालि याः झासँ।
PSA.22.20	थ्‍व तरवारपाखें जितः
PSA.22.20	बचय्‌ यानादिसँ।
PSA.22.20	थ्‍व खिचातय्‌पाखें जिगु प्राणयात
PSA.22.20	बचय्‌ यानादिसँ।
PSA.22.21	सिंहया म्‍हुतुं जितः
PSA.22.21	पिकयादिसँ
PSA.22.21	द्वहंया न्‍यकुतिं जितः
PSA.22.21	बचय्‌ यानादिसँ।
PSA.22.22	जिं जिमि मनूतय्‌त
PSA.22.22	छिं यानादीगु खँ कने,
PSA.22.22	जिं छितः इमिगु पुचलय्‌
PSA.22.22	तःधंके।
PSA.22.23	हे परमप्रभुया ग्‍याःभय काइपिं,
PSA.22.23	वय्‌कःया प्रशंसा या!
PSA.22.23	हे याकूबया सन्‍तान, वय्‌कःयात
PSA.22.23	हनाबना ति!
PSA.22.23	हे इस्राएलया मनूत,
PSA.22.23	वय्‌कःयागु आराधना या!
PSA.22.24	परमप्रभु मनूतय्‌गु
PSA.22.24	दुःखयात च्‍यूताः मतसे
PSA.22.24	जुयादीम्‍ह मखु,
PSA.22.24	अले इमित
PSA.22.24	क्‍वह्यंकादीम्‍ह नं मखु।
PSA.22.24	छाय्‌धाःसा जिं वय्‌कःयात
PSA.22.24	प्रार्थना यानाबलय्‌
PSA.22.24	वय्‌कलं न्‍यनादिल।
PSA.22.24	वय्‌कः जिपाखें फस्‍वया मदी।
PSA.22.25	छिं यानादीगु ज्‍याया निंतिं
PSA.22.25	जिं तःधंगु सभाय्‌
PSA.22.25	छितः सकसिगु न्‍ह्यःने
PSA.22.25	तःधंके।
PSA.22.25	छिगु ग्‍याःभय काइपिनिगु न्‍ह्यःने जिं थःगु बचं पूवंके।
PSA.22.26	नयेमखंपिन्‍सं लुधंक नयेखनी
PSA.22.26	परमप्रभुयात मालाजुइपिन्‍सं
PSA.22.26	वय्‌कःयात तःधंकी।
PSA.22.26	इमिगु नुगः
PSA.22.26	न्‍ह्याबलें लसतां जायाच्‍वनि।
PSA.22.27	फुक्‍क जातियापिन्‍सं
PSA.22.27	वय्‌कःयात नालाकाइ,
PSA.22.27	अले परमप्रभुया थाय्‌ वइ।
PSA.22.27	फुक्‍क जातिया मनूतय्‌सं
PSA.22.27	वय्‌कःयात भागि याइ।
PSA.22.28	परमप्रभु जुजु खः।
PSA.22.28	वय्‌कलं फुक्‍क जातियापिन्‍त
PSA.22.28	शासन याइ।
PSA.22.29	तःधंछुया जुइपिं
PSA.22.29	फुक्‍कसिनं वयाः
PSA.22.29	वय्‌कःया न्‍ह्यःने
PSA.22.29	छ्यं क्‍वछुकी।
PSA.22.29	सीमानिपिं फुक्‍कसिनं वयाः
PSA.22.29	वय्‌कःया न्‍ह्यःने
PSA.22.29	छ्यं क्‍वछुकी।
PSA.22.30	लिपा वइपिं सन्‍तानतय्‌सं नं
PSA.22.30	परमप्रभुयागु सेवा याइ।
PSA.22.30	लिपा वइपिन्‍सं नं
PSA.22.30	वय्‌कःयागु खँ न्‍यनाकाइ
PSA.22.31	बु हे मबूनिपिं मनूतय्‌त नं न्‍यंकी–
PSA.22.31	“परमप्रभुं थः मनूतय्‌त बचय्‌
PSA.22.31	यानादिल।”
PSA.23.1	परमप्रभु जिमि जवाः खः,
PSA.23.1	जितः छुं मगाःमचाः
PSA.23.1	जुइ मखु।
PSA.23.2	वय्‌कलं जितः
PSA.23.2	वाउँगु घाँसय्‌ थ्‍यनादी,
PSA.23.2	वय्‌कलं जितः
PSA.23.2	सफागु लःया पुखुलिइ
PSA.23.2	यंकादी।
PSA.23.3	वय्‌कलं जितः
PSA.23.3	न्‍हूगु जीवन बियादी,
PSA.23.3	वय्‌कलं थःगु नांया निंतिं
PSA.23.3	जितः धार्मिकताया लँय्‌
PSA.23.3	यंकादी।
PSA.23.4	न्‍ह्याथे हे खिउँसे च्‍वंगु लं
PSA.23.4	वनेमाःसां
PSA.23.4	जि छतिं हे ग्‍याये मखु, प्रभु!
PSA.23.4	छाय्‌धाःसा छि जिलिसे दी,
PSA.23.4	छिगु कथिं व तुतामं नं
PSA.23.4	जितः ब्‍वलंकाबी।
PSA.23.5	जिमि शत्रुतय्‌ न्‍ह्यःने
PSA.23.5	छिं जिगु निंतिं
PSA.23.5	भ्‍वय्‌ ज्‍वरय् यानादी,
PSA.23.5	छिं जिगु छ्यं चिकनं
PSA.23.5	अभिषेक यानादीगु दु,
PSA.23.5	जिगु ख्‍वला जायाः भय्‌बी।
PSA.23.6	जिं स्‍यू जिगु पलाः पतिकं
PSA.23.6	छिं जितः माया
PSA.23.6	व भिं यानाच्‍वनि।
PSA.23.6	अले परमप्रभुया छेँय्‌
PSA.23.6	जि सदां च्‍वनेदइ।
PSA.24.1	पृथ्‍वी व पृथ्‍वीइ च्‍वंगु
PSA.24.1	फुक्‍कं परमप्रभुयागु खः।
PSA.24.1	संसार व संसारय्‌ च्‍वंपिं फुक्‍कं
PSA.24.1	परमप्रभुयागु खः।
PSA.24.2	वय्‌कलं संसारयात पृथ्‍वीया
PSA.24.2	तःलय्‌ च्‍वंगु लःया च्‍वय्‌
PSA.24.2	दय्‌कादिल।
PSA.24.2	अले थुकिया जग समुद्रया क्‍वय्‌
PSA.24.2	स्‍वनादिल।
PSA.24.3	सुनां परमप्रभुया पर्वत
PSA.24.3	गये फइ?
PSA.24.3	वय्‌कःया पवित्र थासय्‌
PSA.24.3	सु दने फइ?
PSA.24.4	थथे इमिसं जक याये फइ,
PSA.24.4	सुयागु नुगः व ल्‍हाः शुद्ध जुइ,
PSA.24.4	सुनां मूर्तियागु पुजा याइ मखु,
PSA.24.4	सुनां मखुगु बचं याइ मखु।
PSA.24.5	इमित बचय्‌ यानादीम्‍ह
PSA.24.5	परमप्रभुं
PSA.24.5	इमित आशिष बियादी।
PSA.24.5	अले दोष मदुपिं ठहरय्‌ यानादी।
PSA.24.6	थज्‍याःपिन्‍सं जक
PSA.24.6	छितः लुइके फइ।
PSA.24.6	अले छिगु न्‍ह्यःने सेवा यायेफइ,
PSA.24.6	हे याकूबया परमेश्वर! 
PSA.24.7	पुलांगु ध्‍वाखात चालाहुँ!
PSA.24.7	पुलांगु लुखात चालाहुँ!
PSA.24.7	अले तःधंम्‍ह जुजुयात
PSA.24.7	दुहां वयेब्‍यु!
PSA.24.8	तःधंम्‍ह जुजु सु खः?
PSA.24.8	झी परमप्रभु,
PSA.24.8	गुम्‍ह तसकं बल्‍लाः,
PSA.24.8	लडाइँलय्‌ सुनानं बुकेमफुम्‍ह
PSA.24.8	झी परमप्रभु!
PSA.24.9	पुलांगु ध्‍वाखात चालाहुँ!
PSA.24.9	पुलांगु लुखात चालाहुँ!
PSA.24.9	अले तःधंम्‍ह जुजुयात
PSA.24.9	दुहां वयेब्‍यु!
PSA.24.10	तःधंम्‍ह जुजु सु खः?
PSA.24.10	दकसिबय्‌ बल्‍लाःम्‍ह
PSA.24.10	परमप्रभु!
PSA.24.10	वय्‌कः तःधंम्‍ह जुजु खः। 
PSA.25.1	हे परमप्रभु!
PSA.25.1	जिं थःगु मन छिपाखे ल्‍ह्वने।
PSA.25.2	जिं छिगु हे भलसा कयागु दु!
PSA.25.2	जितः मछालेपुके मते।
PSA.25.2	जितः जिमि शत्रुतय्‌सं
PSA.25.2	त्‍याकेबियादी मते।
PSA.25.3	छिगु भलसा काइपिं सुं नं
PSA.25.3	मछालेमालि मखु।
PSA.25.3	मेपिन्‍त ध्वंलाये स्‍वइपिं
PSA.25.3	मनूत जक मछालेमालि।
PSA.25.4	हे परमप्रभु!
PSA.25.4	जितः छिगु लँपु क्‍यनादिसँ,
PSA.25.4	अले उकी जुइगु नं
PSA.25.4	स्‍यनादिसँ।
PSA.25.5	छिगु सत्‍यया लँपुइ
PSA.25.5	जितः यंकादिसँ,
PSA.25.5	अले स्‍यनादिसँ,
PSA.25.5	छाय्‌धाःसा छि
PSA.25.5	जितः बचय्‌ यानादीम्‍ह
PSA.25.5	परमेश्वर खः।
PSA.25.5	न्‍हियान्‍हिथं जिं छिगु भलसा
PSA.25.5	कयागु दु।
PSA.25.6	हे परमप्रभु! छिं जितः
PSA.25.6	यक्‍व न्‍ह्यः क्‍यनादीगु
PSA.25.6	गुबलें मफुइगु दया माया
PSA.25.6	लुमंकादिसँ।
PSA.25.7	जिं ल्‍याय्‌म्‍हबलय्‌ यानागु
PSA.25.7	पापयात ल्‍वःमंकादिसँ।
PSA.25.7	जितः लुमंकादिसँ,
PSA.25.7	अले छि धात्‍थें गुलि दया माया
PSA.25.7	दुम्‍ह खः धकाः क्‍यनादिसँ।
PSA.25.8	परमप्रभु भिंम्‍ह व धर्मीम्‍ह खः
PSA.25.8	उकिं वय्‌कलं पापीतय्‌त नं
PSA.25.8	भिंगु लँय्‌ जुइगु स्‍यनादी।
PSA.25.9	वय्‌कलं क्‍वमिलुपिन्‍त
PSA.25.9	भिंगु लँय्‌ यंकादी,
PSA.25.9	अले इमित थःगु लँपुइ जुइत
PSA.25.9	स्‍यनादी!
PSA.25.10	वय्‌कःयागु बाचा कथं जुइपिं
PSA.25.10	व व्‍यवस्‍था मानय्‌ याइपिन्‍त
PSA.25.10	वय्‌कलं गुबलें
PSA.25.10	मफुइगु दया माया
PSA.25.10	व विश्वास क्‍यनादी।
PSA.25.11	हे परमप्रभु!
PSA.25.11	थःगु नांयात तःधंकेत
PSA.25.11	जिगु पाप न्‍ह्याक्‍व हे तःधंसां
PSA.25.11	क्षमा यानादिसँ।
PSA.25.12	परमप्रभुया ग्‍याःभय
PSA.25.12	काइपिं सु दु?
PSA.25.12	वय्‌कलं इमित इपिं वनेमाःगु
PSA.25.12	लँपु क्‍यनादी।
PSA.25.13	इमिगु न्‍ह्याबलें भिं जुइ
PSA.25.13	इमि मस्‍तय्‌सं
PSA.25.13	देशय्‌ अधिकार याइ।
PSA.25.14	परमप्रभुया ग्‍याःभय काइपिन्‍त
PSA.25.14	वय्‌कलं थः पासा थें यानादी,
PSA.25.14	अले वय्‌कलं इमित बाचायागु खँ
PSA.25.14	कनादी।
PSA.25.15	जिगु मिखा न्‍ह्याबलें
PSA.25.15	परमेश्वरयाके दु,
PSA.25.15	छाय्‌धाःसा वय्‌कलं जितः
PSA.25.15	न्‍ह्याबलें शत्रुतय्‌गु जालं
PSA.25.15	त्‍वःतकादी।
PSA.25.16	जिपाखे स्‍वयादिसँ,
PSA.25.16	अले जितः दया यानादिसँ,
PSA.25.16	छाय्‌धाःसा जि याकःचा जुल,
PSA.25.16	अले जितः तसकं कष्‍ट
PSA.25.16	जुयाच्‍वंगु दु।
PSA.25.17	जिगु नुगःया कष्‍ट झन्‌ झन्‌
PSA.25.17	तच्‍वयावनाच्‍वंगु दु।
PSA.25.17	जितः थ्‍व फुक्‍क पाखें
PSA.25.17	बचय्‌ यानादिसँ।
PSA.25.18	जिगु फुक्‍क दुःख
PSA.25.18	व कष्‍टयात
PSA.25.18	बिचाः यानादिसँ,
PSA.25.18	अले जितः जिगु फुक्‍क पापं
PSA.25.18	क्षमा यानादिसँ।
PSA.25.19	स्‍वयादिसँ, जिमि शत्रुत
PSA.25.19	गुलि दये धुंकल,
PSA.25.19	अले इमिसं जितः
PSA.25.19	गपाय्‌सकं मही।
PSA.25.20	जि छिगु शरणय्‌ वयागु दु,
PSA.25.20	जितः छुत्‍कारा‌ यानादिसँ
PSA.25.20	जितः मछालापुकादी मते।
PSA.25.21	जिगु इमान्‍दारी
PSA.25.21	व भिंगु पहलं यानाः
PSA.25.21	जितः बचय्‌ यानातयेमा।
PSA.25.21	छाय्‌धाःसा जिं छिगु भलसा
PSA.25.21	कयागु दु।
PSA.25.22	हे परमेश्वर,
PSA.25.22	थ्‍व फुक्‍क दुःखकष्‍टपाखें
PSA.25.22	इस्राएलीतय्‌त
PSA.25.22	बचय्‌ यानादिसँ।
PSA.26.1	हे परमप्रभु,
PSA.26.1	जि दोष मदुम्‍ह खः धकाः
PSA.26.1	सकसितं क्‍यनादिसँ।
PSA.26.1	छाय्‌धाःसा जिं भिंगु
PSA.26.1	व खःगु जक ज्‍याखँ
PSA.26.1	यानागु दु।
PSA.26.1	अले छफुति हे लिमच्‍युसे
PSA.26.1	परमप्रभुयागु भलसा
PSA.26.1	कयागु दु।
PSA.26.2	हे परमप्रभु,
PSA.26.2	जि गज्‍याःम्‍ह खः धकाः
PSA.26.2	जिगु नुगः व बिचाःयात
PSA.26.2	जाँचय्‌ यानादिसँ।
PSA.26.3	छिगु तःधंगु दया माया
PSA.26.3	न्‍ह्याबलें जिगु नुगलय्‌ दु।
PSA.26.3	अले छिगु हे विश्वासय्‌
PSA.26.3	जि न्‍ह्याःवनाच्‍वनागु दु।
PSA.26.4	जि कर्पिन्‍त हय्‌काजुइपिं
PSA.26.4	मनूतलिसे मजुया,
PSA.26.4	जि निपा ख्‍वाःपाः दुपिं
PSA.26.4	मनूतलिसे नं मजुया।
PSA.26.5	जि मभिंगु ज्‍या यानाजुइपिनिगु
PSA.26.5	पुचलय्‌ नं मवना,
PSA.26.5	अले दुष्‍ट मनूतलिसे
PSA.26.5	नं मजुया।
PSA.26.6	जिं थः दोष मदुम्‍ह धकाः
PSA.26.6	क्‍यनेत ल्‍हाः सिले,
PSA.26.6	हे परमप्रभु!
PSA.26.6	छिगु वेदीइ वयाः चाःहुलाः
PSA.26.7	जिं ततःसलं छितः
PSA.26.7	तःधंकाः म्‍ये हाले
PSA.26.7	अले छिगु अजूचायापुगु
PSA.26.7	ज्‍यायागु खँ कने।
PSA.26.8	हे परमप्रभु, जितः
PSA.26.8	छिगु महिमा झःझः धायेक
PSA.26.8	खनेदइगु छि च्‍वनादीगु
PSA.26.8	पबित्र थाय्‌ यः।
PSA.26.9	जितः पापीतय्‌त थें
PSA.26.9	नाश यानादी मते।
PSA.26.9	अले ज्‍यानमारातय्‌त थें
PSA.26.9	जितः सजाँय बियादी मते।
PSA.26.10	इमिगु ल्‍हातिं ला
PSA.26.10	मभिंगु ज्‍या जूगु दु,
PSA.26.10	अले इमिसं घुस कायेगु ज्‍या नं
PSA.26.10	यानाच्‍वंगु दु।
PSA.26.11	तर जि ला अथे मखु,
PSA.26.11	भिंगु व खःगु ज्‍या जक
PSA.26.11	जिं यानागु दु।
PSA.26.11	उकिं जितः दया यानाः
PSA.26.11	बचय्‌ यानादिसँ।
PSA.26.12	जि माथंवंथाय्‌ दनाच्‍वनागु दु,
PSA.26.12	अले जिं सभाया न्‍ह्यःने
PSA.26.12	परमप्रभुया प्रशंसा याये।
PSA.27.1	परमप्रभु जिगु जः
PSA.27.1	व जितः मुक्ति बीम्‍ह खः।
PSA.27.1	जि सु खनाः ग्‍यायेगु?
PSA.27.1	परमप्रभु हे जिगु किल्‍ला खः।
PSA.27.1	जि सुलिसे ग्‍यायेगु?
PSA.27.2	गुबलय्‌ दुष्‍टत जिगु ला नयेत
PSA.27.2	न्‍ह्यज्‍याः वइ,
PSA.27.2	जितः महीपिं व जिमि शत्रुत जितः
PSA.27.2	हय्‌क्‍काःवइ,
PSA.27.2	इपिं लुफिं हानाः क्‍वःदइ।
PSA.27.3	फुक्‍क सिपाइँत जिगु विरोधय्‌
PSA.27.3	दनावःसां
PSA.27.3	जि ग्‍याये मखु।
PSA.27.3	सुनानं जितः हय्‌क्‍कावःसां
PSA.27.3	जि लिचिले मखु।
PSA.27.4	जिं न्‍ह्याबलें मालाच्‍वनागु
PSA.27.4	छता हे जक खँ
PSA.27.4	परमप्रभुयाके जिं
PSA.27.4	छता हे जक फ्‍वने,
PSA.27.4	जिं व हे मालाच्‍वने –
PSA.27.4	परमप्रभुयागु हिसिलाःगु ख्‍वाः
PSA.27.4	स्‍वयेत
PSA.27.4	व वय्‌कःयात
PSA.27.4	म्‍हसीकेत
PSA.27.4	वय्‌कःयागु देगलय्‌ सदां
PSA.27.4	च्‍वने दयेमा।
PSA.27.5	छाय्‌धाःसा दुःखकष्‍टयागु
PSA.27.5	इलय्‌
PSA.27.5	वय्‌कलं जितः
PSA.27.5	थःथाय्‌ हे सुचुकादी
PSA.27.5	वय्‌कलं जितः
PSA.27.5	थःगु पालय्‌ सुचुकादी।
PSA.27.5	वय्‌कलं जितः
PSA.27.5	तःजाःगु ल्‍वहँतय्‌ तयादी।
PSA.27.6	आः जिगु छ्यं
PSA.27.6	जिमि शत्रुतय्‌गु न्‍ह्यःने धस्‍वाइ।
PSA.27.6	अले जि वय्‌कःयागु
PSA.27.6	पवित्रगु थासय्‌ बलि बियाः
PSA.27.6	लय्‌तायाच्‍वने।
PSA.27.6	जिं भजन हाले,
PSA.27.6	जिं परमप्रभुया प्रशंसा याये।
PSA.27.7	हे परमप्रभु!
PSA.27.7	जिं तस्‍सलं सःतेबलय्‌
PSA.27.7	छिं न्‍यनादिसँ।
PSA.27.7	जितः दया यानादिसँ,
PSA.27.7	अले लिसः बियादिसँ!
PSA.27.8	छिं “जिथाय्‌ वा”
PSA.27.8	धयादीबलय्‌,
PSA.27.8	जिं लिसः बिया –
PSA.27.8	“जि वये परमप्रभु।”
PSA.27.9	जिपाखें थःगु ख्‍वाः
PSA.27.9	फहिकादी मते, परमप्रभु।
PSA.27.9	तमय्‌ थः दासयात थःपाखें
PSA.27.9	तापाकादी मते,
PSA.27.9	छि जितः ग्‍वाहालि
PSA.27.9	यानादीम्‍ह खः।
PSA.27.9	जितः मुक्ति बियादीम्‍ह प्रभु –
PSA.27.9	जितः त्‍वःतादी मते!
PSA.27.9	जितः गुबलें त्‍याग यानादी मते!
PSA.27.10	जितः जिमि मांबौनं त्‍वःतूसां
PSA.27.10	परमप्रभुं जितः त्‍वःतादी मखु।
PSA.27.11	हे परमप्रभु,
PSA.27.11	जितः छिगु लँपु क्‍यनादिसँ।
PSA.27.11	जिमि शत्रुत यक्‍व दुगुलिं
PSA.27.11	जितः खःगु लँय्‌ यंकादिसँ।
PSA.27.12	जितः इमिगु ल्‍हातय्‌
PSA.27.12	त्‍वःतादी मते
PSA.27.12	छाय्‌धाःसा इमिसं
PSA.27.12	मभिंगु मतिइ तयाः
PSA.27.12	जिगु विरोधय्‌
PSA.27.12	मखुगु साक्षी बियाच्‍वंगु दु।
PSA.27.13	परमप्रभुयागु भिंगु ज्‍या
PSA.27.13	जिं थ्‍व हे जीवनय्‌
PSA.27.13	स्‍वये दइ तिनि धकाः
PSA.27.13	जितः विश्वास दु।
PSA.27.14	परमप्रभुयागु लँ स्‍वयाच्‍वँ।
PSA.27.14	साहस या,
PSA.27.14	थःगु नुगः बल्‍लाकि।
PSA.27.14	परमप्रभुयागु लँ स्‍वयाच्‍वँ।
PSA.28.1	हे परमप्रभु,
PSA.28.1	जितः रक्षा यानादीम्‍ह!
PSA.28.1	जिं छितः प्रार्थना याये,
PSA.28.1	जिगु खँ न्‍यनादिसँ
PSA.28.1	छिं जिगु खँ न्‍यनामदिल धाःसा
PSA.28.1	जि ला याकनं हे सी।
PSA.28.2	ग्‍वाहालिया निंतिं
PSA.28.2	जिं प्रार्थना यायेबलय्‌
PSA.28.2	अले छिगु पवित्र थाय्‌पाखे
PSA.28.2	ल्‍हाः ब्‍वय्‌केबलय्‌
PSA.28.2	जिगु खँ न्‍यनादिसँ।
PSA.28.3	मभिंगु ज्‍या याइपिं दुष्‍टतलिसें
PSA.28.3	जितः सजाँय बियादी मते।
PSA.28.3	इमिसं म्‍हुतुं ला
PSA.28.3	थः जःलाखःलापिंलिसे
PSA.28.3	नाइक खँ ल्‍हाइ,
PSA.28.3	इमिगु नुगलं धाःसा
PSA.28.3	मभिंगु जाः ग्‍वयाच्‍वनि।
PSA.28.4	इमिगु ज्‍या
PSA.28.4	व इमिसं याःगु मभिंगु ज्‍याकथं
PSA.28.4	इमित सजाँय बियादिसँ,
PSA.28.4	इमिगु ल्‍हातं याःगु ज्‍याकथं
PSA.28.4	इमित पलेसा बियादिसँ,
PSA.28.4	अले इमित बीमाःगु सजाँय
PSA.28.4	बियादिसँ।
PSA.28.5	परमप्रभुं छुछु यानादिल,
PSA.28.5	वय्‌कलं थःगु ल्‍हातं छुछु
PSA.28.5	दय्‌कादिल धयागु खँय्‌
PSA.28.5	इमित छुं हे च्‍यूताः मदु।
PSA.28.5	उकिं वय्‌कलं इमित
PSA.28.5	सदां सदांया निंतिं
PSA.28.5	नाश यानादी।
PSA.28.5	अले हाकनं इपिं खनेदइ मखु।
PSA.28.6	परमप्रभुया प्रशंसा जुइमा!
PSA.28.6	छाय्‌धाःसा ग्‍वाहालिया निंतिं
PSA.28.6	जिं यानागु प्रार्थना
PSA.28.6	वय्‌कलं न्‍यनादीगु दु।
PSA.28.7	परमप्रभु जिगु बल खः,
PSA.28.7	अले जिगु ढाल नं।
PSA.28.7	जिं दुनुगलंनिसें
PSA.28.7	वय्‌कःयागु भलसा कयागु दु।
PSA.28.7	वय्‌कलं जितः ग्‍वाहालि यानादी,
PSA.28.7	अले जिगु नुगः लसतां जाः।
PSA.28.7	जिं वय्‌कःयात तःधंकाः
PSA.28.7	म्‍ये हाले।
PSA.28.8	परमप्रभुं थः मनूतय्‌त
PSA.28.8	शक्ति बियादी
PSA.28.8	वय्‌कः अभिषेक जूम्‍हय्‌सित
PSA.28.8	रक्षा याइगु किल्‍ला खः।
PSA.28.9	हे परमप्रभु,
PSA.28.9	थः मनूतय्‌त बचय्‌ यानादिसँ।
PSA.28.9	थः सर्बय्‌यात
PSA.28.9	आशिष बियादिसँ।
PSA.28.9	अले इमि जवाः जुयाः
PSA.28.9	इमिगु बिचाः यानादिसँ।
PSA.29.1	हे स्‍वर्गदूतत,
PSA.29.1	परमप्रभुया प्रशंसा या!
PSA.29.1	परमप्रभुया महिमा
PSA.29.1	व शक्तिया प्रशंसा या।
PSA.29.2	परमप्रभुया नां तःधंगुलिं
PSA.29.2	वय्‌कःयागु प्रशंसा या।
PSA.29.2	परमप्रभु खनेदय्‌कः झाइबलय्‌
PSA.29.2	वय्‌कःया न्‍ह्यःने
PSA.29.2	वय्‌कःयागु पवित्रताय्‌
PSA.29.2	पुलिं चुयाः वय्‌कःयात
PSA.29.2	आराधना या।
PSA.29.3	परमप्रभुया सः समुद्रय्‌ थ्‍वइ।
PSA.29.3	तसकं तःधंम्‍ह परमेश्वर
PSA.29.3	न न्‍याः थें हाली।
PSA.29.3	वय्‌कःया सः समुद्रय्‌ लिथ्‍वइ।
PSA.29.4	परमप्रभुया सलय्‌
PSA.29.4	तःधंगु शक्ति दु।
PSA.29.4	परमप्रभुया सः
PSA.29.4	तसकं तःजि।
PSA.29.5	परमप्रभुया सलं
PSA.29.5	देवदारुया सिमात
PSA.29.5	नं क्‍वदली।
PSA.29.5	लेबनानया देवदारुया सिमात
PSA.29.5	नं क्‍वदली।
PSA.29.6	परमेश्वरं लेबनानया पहाडयात
PSA.29.6	साया मचायात थें
PSA.29.6	तिंन्‍हुकाबी फु।
PSA.29.6	अले हेर्मोन पहाडयात
PSA.29.6	द्वहंचायात थें तिंन्‍हुकाबी फु।
PSA.29.7	परमप्रभुया सलं
PSA.29.7	हाबलासा त्‍वय्‌काबी फु
PSA.29.8	परमप्रभुया सलं मरुभूमियात
PSA.29.8	खाकाबी फु,
PSA.29.8	परमप्रभुं कादेशया मरुभूमियात
PSA.29.8	संकाबी फु।
PSA.29.9	परमप्रभुया सलं स्‍वंसिमायात
PSA.29.9	संकाबी फु,
PSA.29.9	उकिया हः हाय्‌काबी फु।
PSA.29.9	अले वय्‌कःया देगलय्‌
PSA.29.9	सकसिनं वय्‌कःया प्रशंसा याइ।
PSA.29.10	परमप्रभुं खुसिबाः
PSA.29.10	वःगु लःयात कःघाये फु।
PSA.29.10	परमप्रभुं जुजुं थें
PSA.29.10	सदां सदांया निंतिं
PSA.29.10	शासन याइ।
PSA.29.11	परमप्रभुं थः मनूतय्‌त
PSA.29.11	बल बियादी
PSA.29.11	परमप्रभुं थः मनूतय्‌त
PSA.29.11	शान्‍तिया सुवाः बियादी।
PSA.30.1	हे परमप्रभु,
PSA.30.1	जिं छितः तःधंके,
PSA.30.1	छाय्‌धाःसा छिं जितः
PSA.30.1	बचय्‌ यानादिल।
PSA.30.1	अले जिमि शत्रुतय्‌त
PSA.30.1	जितः लाय्‌बुइके
PSA.30.1	मफय्‌काबिल।
PSA.30.2	हे परमप्रभु जिमि परमेश्वर!
PSA.30.2	जिं ग्‍वाहालिया निंतिं
PSA.30.2	छितः प्रार्थना याना।
PSA.30.2	अले छिं जितः लाय्‌कादिल।
PSA.30.3	हे परमप्रभु,
PSA.30.3	छिं जितः सीगालं
PSA.30.3	अले कालया म्‍हुतुइ
PSA.30.3	थ्‍यने धुंकूम्‍ह जितः
PSA.30.3	लिगनाहयादिल।
PSA.30.4	परमप्रभुयात विश्वास याइपिं
PSA.30.4	फुक्‍कसिनं वय्‌कःयात
PSA.30.4	तःधंकि।
PSA.30.4	भजन हालाः
PSA.30.4	वय्‌कःया पवित्र नांयात
PSA.30.4	तःधंकि।
PSA.30.5	वय्‌कःया तं धयागु
PSA.30.5	घौपलखया निंतिं जक खः,
PSA.30.5	वय्‌कःया दया माया
PSA.30.5	मसितले दयाच्‍वनी।
PSA.30.5	चच्‍छि ख्‍वये माःसां
PSA.30.5	सुथय्‌ ला जितः सुख दइ।
PSA.30.6	जिं थः बचय्‌ जुइधुंकाः धया –
PSA.30.6	“आः जितः सुनानं
PSA.30.6	छुं यायेफइ मखुत।”
PSA.30.7	हे परमप्रभु,
PSA.30.7	छिं जितः स्‍वयादिल।
PSA.30.7	छिं जितः पहाड थें
PSA.30.7	बल्‍लाकादिल!
PSA.30.7	तर गुबलय्‌ छि जिपाखें
PSA.30.7	फस्‍वयादिल,
PSA.30.7	उबलय्‌ धाःसा जि ग्‍यात।
PSA.30.8	हे परमप्रभु,
PSA.30.8	जिं छितः प्रार्थना याना,
PSA.30.8	परमप्रभुयात हे जिं दयाया निंतिं
PSA.30.8	प्रार्थना याना –
PSA.30.9	“जि सिनाः छितः छु दइ?
PSA.30.9	सीधुंकाः छितः सुनां
PSA.30.9	तःधंकी?
PSA.30.9	धू जुइ धुंकाः सुनां छि
PSA.30.9	विश्वास याये बहःम्‍ह
PSA.30.9	धकाः धाइ?
PSA.30.10	हे परमप्रभु,
PSA.30.10	जिगु खँ न्‍यनादिसँ।
PSA.30.10	जितः दया यानादिसँ।
PSA.30.10	जितः ग्‍वाहालि यानादिसँ।”
PSA.30.11	जिगु दुःखयात
PSA.30.11	छिं लसताया प्‍याखनय्‌
PSA.30.11	हिलादिल।
PSA.30.11	जिगु दुःखयात न्‍हंकाः
PSA.30.11	छिं लसतां जाय्‌कादिल।
PSA.30.12	उकिं जि सुम्‍क च्‍वने मखु,
PSA.30.12	छितः तःधंकाः म्‍ये हाले।
PSA.30.12	हे परमप्रभु, जिमि परमेश्वर!
PSA.30.12	जिं छितः सदां सदां
PSA.30.12	सुभाय्‌ बियाच्‍वने।
PSA.31.1	हे परमप्रभु,
PSA.31.1	जिं छिके शरण
PSA.31.1	काःवयागु दु।
PSA.31.1	जि गुबलें मछाले म्‍वाःलेमा।
PSA.31.1	छि धर्मीम्‍ह परमेश्वर खः,
PSA.31.1	जितः बचय्‌ यानादिसँ।
PSA.31.2	जिगु प्रार्थना न्‍यनादिसँ।
PSA.31.2	अले जितः याकनं बचय्‌
PSA.31.2	यानादिसँ।
PSA.31.2	जिगु निंतिं ल्‍वहंधी जुयादिसँ
PSA.31.2	अले किल्‍ला जुयाः
PSA.31.2	जितः बचय्‌ यानादिसँ।
PSA.31.3	छि हे जिगु ल्‍वहंधी
PSA.31.3	व किल्‍ला खः।
PSA.31.3	उकिं थःगु नांया निंतिं
PSA.31.3	जितः लँ क्‍यनादिसँ।
PSA.31.4	जितः जिमि शत्रुतय्‌सं
PSA.31.4	खने मदयेक तयातःगु जालं
PSA.31.4	बचय्‌ यानादिसँ।
PSA.31.4	जितः शरण बियादीम्‍ह छि हे
PSA.31.4	छम्‍ह जक दु।
PSA.31.5	जिं थःत छिगु हे ल्‍हातिइ
PSA.31.5	लःल्‍हायेधुन।
PSA.31.5	हे परमप्रभु,
PSA.31.5	विश्वास यायेबहःम्‍ह परमेश्वर!
PSA.31.5	जितः उद्धार यानादिसँ।
PSA.31.6	म्‍वाःमदुगु मूर्ति पुज्‍यानाजुइपिं
PSA.31.6	जितः मयः।
PSA.31.6	जिं ला परमप्रभुयागु जक
PSA.31.6	भलसा कया।
PSA.31.7	मदिक्‍क दयाच्‍वनिगु
PSA.31.7	छिगु मायाय्‌
PSA.31.7	जि लय्‌तायाच्‍वने।
PSA.31.7	छिं जिगु दुःख व कष्‍ट स्‍यू।
PSA.31.8	छिं जितः जिमि
PSA.31.8	शत्रुतय्‌गु ल्‍हातिइ
PSA.31.8	लाकेबिया मदी।
PSA.31.8	छिं जिगु तुतियात चक्‍कंगु थासय्‌
PSA.31.8	तयादीगु दु।
PSA.31.9	हे परमप्रभु,
PSA.31.9	जितः दया यानादिसँ।
PSA.31.9	छाय्‌धाःसा जि दुःखकष्‍टय्‌
PSA.31.9	लानाच्‍वंगु दु।
PSA.31.9	ख्‍वख्‍वं जिगु मिखा
PSA.31.9	बुल्‍लुसे च्‍वने धुंकल।
PSA.31.9	जिगु म्‍ह व आत्‍मा नं
PSA.31.9	न्‍यले धुंकल।
PSA.31.10	जिगु जीवन दुःखं जाः।
PSA.31.10	दँदंनिसें जिं झसुकाः जक
PSA.31.10	तयाच्‍वना।
PSA.31.10	पीरं यानाः जि बमलाये धुन।
PSA.31.10	जिगु क्‍वँय्‌ नं न्‍यले धुंकल।
PSA.31.11	जिमि शत्रुतय्‌सं जक मखु,
PSA.31.11	जिमि जःलाखःलां
PSA.31.11	झन दकलय्‌ अप्‍वः
PSA.31.11	जितः क्‍वह्यंकाच्‍वन।
PSA.31.11	पासापिं जिगु न्‍ह्यःने वये हे ग्‍याः।
PSA.31.11	लँय्‌ नापालाःसां
PSA.31.11	इपिं बिस्‍युं वनी।
PSA.31.12	सी धुंकूम्‍ह मनूयात थें
PSA.31.12	सकसिनं जितः ल्‍वःमंके
PSA.31.12	धुंकल।
PSA.31.12	तज्‍याःगु थल थें
PSA.31.12	सकसिनं जितः वांछ्‌वये
PSA.31.12	धुंकल।
PSA.31.13	जिं जिगु बारे यक्‍व हे खँ
PSA.31.13	न्‍यनागु दु।
PSA.31.13	जितः प्‍यखें ग्‍यानापुयाच्‍वंगु दु।
PSA.31.13	जिमि शत्रुतय्‌सं जिगु विरोधय्‌
PSA.31.13	जाः ग्‍वयाः
PSA.31.13	जितः स्‍यायेत स्‍वयाच्‍वंगु दु।
PSA.31.14	अय्‌नं हे परमप्रभु, जिं
PSA.31.14	छिगु भलसा कयागु दु।
PSA.31.14	छि जिम्‍ह परमेश्वर खः।
PSA.31.15	जिगु आयु छिगु ल्‍हातिइ दु।
PSA.31.15	जितः जिमि शत्रुत व जितः
PSA.31.15	दुःख बीत स्‍वयाच्‍वंपिनि पाखें
PSA.31.15	बचय्‌ यानादिसँ।
PSA.31.16	थः दासयात दया यानाः
PSA.31.16	स्‍वयादिसँ।
PSA.31.16	छिगु सदां दयाच्‍वनिगु मायां
PSA.31.16	जितः बचय्‌ यानादिसँ।
PSA.31.17	हे परमप्रभु,
PSA.31.17	जिं छितः ग्‍वाहालिया निंतिं
PSA.31.17	प्रार्थना यायेबलय्‌
PSA.31.17	जि मछाले म्‍वाःलेमा।
PSA.31.17	बरु जिमि शत्रुतय्‌त मछालापुसे
PSA.31.17	च्‍वंकाः पातालय्‌ वनाः
PSA.31.17	सुम्‍क च्‍वनेमाय्‌कादिसँ।
PSA.31.18	घमण्‍ड यानाः तःधंछुयाः
PSA.31.18	धर्मी मनूतय्‌गु विरोधय्‌
PSA.31.18	मखुगु खँ ल्‍हानाजुइपिनिगु
PSA.31.18	म्‍हुतुप्‍वाः तिकादिसँ।
PSA.31.19	छिगु ग्‍याःभय काइपिनिगु निंतिं
PSA.31.19	छिं तयातयादीगु भिंगु खँ
PSA.31.19	गुलि तःधं।
PSA.31.19	अले थःगु शरणय्‌ वइपिन्‍त
PSA.31.19	सकसिगुं न्‍ह्यःने
PSA.31.19	माक्‍व बियादी।
PSA.31.20	छिं इमित जाः
PSA.31.20	ग्‍वयाजुइपिनिपाखें
PSA.31.20	थःगु हे न्‍ह्यःने सुचुकादी।
PSA.31.20	छिं इमित दोष बियाजुइगु
PSA.31.20	मे पाखें तापाक्‍क थःथाय्‌ हे
PSA.31.20	शरण बियादी।
PSA.31.21	परमप्रभुयात तःधंकि,
PSA.31.21	छाय्‌धाःसा वय्‌कलं जितः थःगु
PSA.31.21	सदां दयाच्‍वनिगु अजूचायापुगु
PSA.31.21	माया क्‍यनादीगु दु।
PSA.31.21	जिगु शहरय्‌ हमला यायेत
PSA.31.21	वःबलय्‌
PSA.31.21	वय्‌कलं जितः बचय्‌ यानादिल।
PSA.31.22	जि छत्‍थुं ग्‍यानाः हाला –
PSA.31.22	“जितः परमप्रभु पाखें
PSA.31.22	तापाकल।”
PSA.31.22	तर जिं ग्‍वाहालिया निंतिं छितः
PSA.31.22	प्रार्थना यानाबलय्‌
PSA.31.22	छिं जितः लिसः बियादिल।
PSA.31.23	वय्‌कःयात विश्वास याइपिं
PSA.31.23	फुक्‍कसिनं वय्‌कःयात
PSA.31.23	माया या।
PSA.31.23	परमप्रभुं वय्‌कःयात विश्वास
PSA.31.23	याइपिन्‍त रक्षा यानादी।
PSA.31.23	घमण्‍डी जुइपिन्‍त धाःसा
PSA.31.23	वय्‌कलं सजाँय बियादी।
PSA.31.24	उकिं परमप्रभुयागु
PSA.31.24	भलसा काइपिं फुक्‍कं बल्‍ला,
PSA.31.24	अले साहसी जु!
PSA.32.1	इपिं धन्‍य खः,
PSA.32.1	सुयागु पाप व मभिंगु ज्‍या
PSA.32.1	क्षमा जूगु दु।
PSA.32.2	इपिं धन्‍य खः,
PSA.32.2	सुयागु मभिंगु ज्‍यायात
PSA.32.2	परमप्रभुं दोष मबिल।
PSA.32.2	अले सुयागु मति मभिं मजू।
PSA.32.3	जिं थःगु पाप मानय्‌
PSA.32.3	मयानाबलय्‌
PSA.32.3	न्‍हिच्‍छि ख्‍वयागुलिं
PSA.32.3	जिगु म्‍ह न्‍यल।
PSA.32.4	चच्‍छि न्‍हिच्‍छि छिगु ल्‍हाः
PSA.32.4	जिगु म्‍हय्‌ झ्‍यात्तुक
PSA.32.4	लानाच्‍वन।
PSA.32.4	जिगु बल फुक्‍कं निभालय्‌
PSA.32.4	लः सू थें सुनावन। 
PSA.32.5	अले जिं छिगु न्‍ह्यःने जिगु
PSA.32.5	पाप मानय्‌ याना।
PSA.32.5	जिं जिगु मभिंगु ज्‍याखँ
PSA.32.5	छिगु न्‍ह्यःने मसुचुका।
PSA.32.5	जिं थःम्‍हं थःत धया –
PSA.32.5	“जिं परमप्रभुया न्‍ह्यःने
PSA.32.5	थःगु पाप मानय्‌ याये।”
PSA.32.5	अले छिं जिगु फुक्‍क पापया
PSA.32.5	क्षमा बियादिल। 
PSA.32.6	उकिं ई दनिबलय्‌ हे
PSA.32.6	छितः विश्वास याइपिन्‍सं
PSA.32.6	छिगु प्रार्थना यायेमाः।
PSA.32.6	अले दुःखकष्‍टया खुसिबाः वःसां
PSA.32.6	इमित स्‍यंके फइ मखु।
PSA.32.7	छि जिगु शरण कायेगु थाय्‌ खः।
PSA.32.7	छिं जितः दुःखं बचय्‌ यानादी।
PSA.32.7	अले जिगु प्‍यखें
PSA.32.7	छिं मुक्तिया म्‍ये थ्‍वय्‌कादी। 
PSA.32.8	छिं जितः धयादिल –
PSA.32.8	“जिं छन्‍त छ वनेमाःगु लँ
PSA.32.8	क्‍यनाबी।
PSA.32.8	जिं छन्‍त स्‍यनेकने यानाः
PSA.32.8	बिचाः यानाच्‍वने।”
PSA.32.9	लकय्‌ यायेत लगाम
PSA.32.9	व खिपः माःपिं सल
PSA.32.9	व गधा थें छुं मस्‍यूपिं
PSA.32.9	जुयाच्‍वने मते।
PSA.32.10	दुष्‍टतय्‌सं यक्‍व दुःखकष्‍ट
PSA.32.10	फयेमाली,
PSA.32.10	परमप्रभुयात विश्वास
PSA.32.10	याइपिन्‍त धाःसा
PSA.32.10	सदां दयाच्‍वनिगु दया माया दइ।
PSA.32.11	उकिं परमप्रभुयात विश्वास
PSA.32.11	याइपिं फुक्‍कं
PSA.32.11	परमप्रभुलिसे लय्‌तायाच्‍वँ!
PSA.32.11	नुगः यचुपिं फुक्‍कं लसतां चंचंधा!
PSA.33.1	परमप्रभुयात विश्वास
PSA.33.1	याइपिं फुक्‍कं
PSA.33.1	परमप्रभुलिसे लय्‌तायाच्‍वँ।
PSA.33.1	नुगः यचुपिन्‍सं वय्‌कःया
PSA.33.1	प्रशंसा याये ल्‍वः।
PSA.33.2	वीणा थानाः
PSA.33.2	परमप्रभुयात तःधंकि!
PSA.33.2	सारंगी थानाः
PSA.33.2	वय्‌कःयागु भजन हा!
PSA.33.3	वय्‌कःया निंतिं न्‍हूगु भजन हा।
PSA.33.3	यइपुक तार बाजं थानाः
PSA.33.3	म्‍ये हालाः लय्‌ता।
PSA.33.4	छाय्‌धाःसा परमप्रभुया वचन
PSA.33.4	सत्‍य खः
PSA.33.4	अले वय्‌कःया ज्‍या फुक्‍कं
PSA.33.4	विश्वास याये बहः जू।
PSA.33.5	वय्‌कलं भिंगु व न्‍यायया खँ
PSA.33.5	जक यय्‌कादी।
PSA.33.5	वय्‌कःया मदिक्‍क दयाच्‍वनिगु
PSA.33.5	दया मायां पृथ्‍वी जाइ।
PSA.33.6	परमप्रभुं उजं बियाः
PSA.33.6	आकाश दय्‌कादिल,
PSA.33.6	अले सासलं फुक्‍क नगुत।
PSA.33.7	वय्‌कलं फुक्‍क समुद्रयात
PSA.33.7	छथाय्‌ मुंकादिल,
PSA.33.7	अले ततःजाःगु समुद्रयात थःगु
PSA.33.7	धुकुतिइ तयादिल।
PSA.33.8	संसारय्‌ च्‍वंपिं फुक्‍कसिनं
PSA.33.8	परमप्रभुयागु ग्‍याःभय कायेमा,
PSA.33.8	अले वय्‌कःयात हनाबना तयेमा।
PSA.33.9	वय्‌कलं धयादिसेंलि
PSA.33.9	संसारया सृष्‍टि जुल।
PSA.33.9	वय्‌कःया उजं दयेवं
PSA.33.9	फुक्‍कं खनेदयावल।
PSA.33.10	परमप्रभुं जातितय्‌गु फुक्‍क
PSA.33.10	ग्‍वसाः चुंदंकाबी,
PSA.33.10	अले इमिसं क्‍वःछिनातःगु
PSA.33.10	ज्‍याखँयात पनादी।
PSA.33.11	परमप्रभुया ग्‍वसाः धाःसा
PSA.33.11	सदां दयाच्‍वनी।
PSA.33.11	वय्‌कःया बिचाः गुबलें नं
PSA.33.11	हिली मखु।
PSA.33.12	धन्‍य खः व जातिया मनूत,
PSA.33.12	गुगु जातिया परमेश्वर
PSA.33.12	परमप्रभु खः।
PSA.33.12	इपिं धन्‍यपिं खः, सुयात परमप्रभुं
PSA.33.12	थः सर्बय्‌ जुइत ल्‍ययादिल।
PSA.33.13	परमप्रभुं स्‍वर्गं क्‍वय्‌ स्‍वयादी,
PSA.33.13	अले फुक्‍क मनूतय्‌त खनी।
PSA.33.14	वय्‌कलं थः च्‍वनाच्‍वंगु थासं
PSA.33.14	पृथ्‍वीइ च्‍वंपिं फुक्‍क मनूतय्‌त
PSA.33.14	स्‍वयादी।
PSA.33.15	वय्‌कलं इपिं फुक्‍कसित
PSA.33.15	नुगः बियादी,
PSA.33.15	उकिं वय्‌कलं इमिसं याइगु
PSA.33.15	फुक्‍क ज्‍याखँ सीकादी।
PSA.33.16	सुं नं जुजु बल्‍लाःपिं सिपाइँत
PSA.33.16	दयेवं जक त्‍याइ मखु।
PSA.33.16	अले सुं नं सिपाइँनं थःगु बलं
PSA.33.16	जक त्‍याके फइ मखु।
PSA.33.17	सल दयेवं जक नं लडाइँलय्‌
PSA.33.17	त्‍याकेफइ मखु,
PSA.33.17	थुमिगु फुक्‍क बल मुंकाः नं
PSA.33.17	बचय्‌ याये फइ मखु।
PSA.33.18	तर सुनां परमप्रभुया
PSA.33.18	ग्‍याःभय काइ
PSA.33.18	अले वय्‌कःया सदां दयाच्‍वनिगु
PSA.33.18	दया मायाय्‌ भलसा तइ,
PSA.33.18	वयात वय्‌कलं बिचाः यानादी।
PSA.33.19	वय्‌कलं इमित कालया म्‍हुतुं
PSA.33.19	बचय्‌ यानादी,
PSA.33.19	अले अनिकालया इलय्‌ नं
PSA.33.19	वय्‌कलं इमित म्‍वाकातइ।
PSA.33.20	झीसं परमप्रभुयागु हे
PSA.33.20	भलसा काये
PSA.33.20	वय्‌कः हे झीगु ग्‍वाहालि
PSA.33.20	व ढाल खः।
PSA.33.21	वय्‌कःलिसे
PSA.33.21	झीगु नुगः लय्‌ताइ
PSA.33.21	छाय्‌धाःसा झीसं वय्‌कःया
PSA.33.21	पवित्र नांयागु भलसा
PSA.33.21	कयागु दु।
PSA.33.22	हे परमप्रभु,
PSA.33.22	छिगु सदां दयाच्‍वनिगु
PSA.33.22	दया माया जिमिके
PSA.33.22	दयाच्‍वनेमा,
PSA.33.22	छाय्‌धाःसा जिमिसं छिगु हे जक
PSA.33.22	भलसा कयागु दु।
PSA.34.1	परमप्रभुयात जिं धन्‍य
PSA.34.1	धयाच्‍वने न्‍ह्याबलें
PSA.34.1	वय्‌कःयात हे तःधंकाच्‍वनि
PSA.34.1	जिगु में न्‍ह्याबलें।
PSA.34.2	वय्‌कलं यानादीगु ज्‍याखँयात
PSA.34.2	जिं तःधंके
PSA.34.2	दुःख सियाच्‍वंपिं थ्‍व न्‍यनाः
PSA.34.2	लय्‌तायेमा।
PSA.34.3	जिलिसें परमप्रभुयात तःधंकि!
PSA.34.3	झीपिं फुक्‍कं जानाः
PSA.34.3	वय्‌कःयागु नां तःधंके!
PSA.34.4	जिं परमप्रभुयात माला,
PSA.34.4	वय्‌कलं जितः लिसः
PSA.34.4	बियादिल।
PSA.34.4	नापं वय्‌कलं जिगु फुक्‍क
PSA.34.4	भय नं मदय्‌काबिल।
PSA.34.5	सुनां वय्‌कःपाखे स्‍वइ,
PSA.34.5	लसतां इमिगु ख्‍वाः
PSA.34.5	झःझः धाइ,
PSA.34.5	अले गुबलें नं मछालाः ख्‍वाः
PSA.34.5	क्‍वछुके माली मखु।
PSA.34.6	थ्‍व दुःखीम्‍ह मनुखं सःतल,
PSA.34.6	परमप्रभुं न्‍यनादिल –
PSA.34.6	अले फुक्‍क दुःखकष्‍ट पाखें
PSA.34.6	वयात बचय्‌ यानादिल।
PSA.34.7	वय्‌कःयागु ग्‍याःभय काइपिन्‍त
PSA.34.7	परमप्रभुया दूततय्‌सं रक्षा याइ,
PSA.34.7	अले वय्‌कलं इमित
PSA.34.7	बचय्‌ यानादी।
PSA.34.8	परमेश्वर गुलि भिं धकाः
PSA.34.8	थःम्‍हं हे सीकि,
PSA.34.8	धन्‍यम्‍ह खः व,
PSA.34.8	सुनां वय्‌कःयाके शरण काइ।
PSA.34.9	परमप्रभुया पवित्रपिं मनूत,
PSA.34.9	वय्‌कःयागु ग्‍याःभय का,
PSA.34.9	वय्‌कःयागु ग्‍याःभय काइपिं
PSA.34.9	सुयातं मगाःमचाः जुइ मखु।
PSA.34.10	बल्‍लाःपिं सिंहत नये मखनाः
PSA.34.10	गंसि जुइ
PSA.34.10	तर परमप्रभुयात
PSA.34.10	विश्वास याइपिन्‍त
PSA.34.10	भिंगु छुं हे खँया मगाःमचाः
PSA.34.10	जुइ मखु।
PSA.34.11	वा, अय्‌ ल्‍याय्‌म्‍हत!
PSA.34.11	जिगु खँ न्‍यँ!
PSA.34.11	जिं छिमित परमप्रभुयागु भय
PSA.34.11	कायेगु स्‍यनाबी।
PSA.34.12	सुयां न्‍ह्याइपुक व ताःई तक
PSA.34.12	म्‍वाये मंदु ला?
PSA.34.13	दुसा, थःगु मेयात
PSA.34.13	मभिंगु व मखुगु खँ
PSA.34.13	ल्‍हाकेबी मते।
PSA.34.14	मभिंगु खं तापाक च्‍वँ,
PSA.34.14	अले भिंगु ज्‍या या।
PSA.34.14	फुक्‍कलिसे मिलय्‌ जुयाः
PSA.34.14	च्‍वनेगु स्‍व।
PSA.34.15	भिंगु ज्‍या याइपिन्‍त
PSA.34.15	परमप्रभुं स्‍वयाच्‍वंगु दु,
PSA.34.15	अले इमिगु प्रार्थना न्‍यनेत
PSA.34.15	वय्‌कलं न्‍हाय्‌पं बियाच्‍वंगु दु।
PSA.34.16	मभिंगु ज्‍या
PSA.34.16	याइपिनि पाखें धाःसा
PSA.34.16	वय्‌कः फस्‍वयादी,
PSA.34.16	अले इमिगु नां तक हे
PSA.34.16	मल्‍यंक नाश यानादी।
PSA.34.17	भिंगु ज्‍या याइपिन्‍सं
PSA.34.17	परमप्रभुयात प्रार्थना याइबलय्‌
PSA.34.17	परमप्रभुं न्‍यनादी,
PSA.34.17	अले इमिगु फुक्‍क दुःख
PSA.34.17	मदय्‌कादी।
PSA.34.18	नुगः ख्‍वःपिं सकसिगुं न्‍ह्यःने
PSA.34.18	परमप्रभु दी,
PSA.34.18	अले नुगः क्‍वतुंपिन्‍त वय्‌कलं
PSA.34.18	बचय्‌ यानादी।
PSA.34.19	भिं मनूतय्‌त यक्‍व दुःख वये फु,
PSA.34.19	अय्‌नं परमप्रभुं इपिं फुक्‍कसित
PSA.34.19	फुक्‍क दुःखं उद्धार यानादी।
PSA.34.20	परमप्रभुं इमित बांलाक तयादी,
PSA.34.20	इमिगु क्‍वँय्‌ छपु नं
PSA.34.20	त्‍वधुकेबी मखु।
PSA.34.21	दुष्‍टत इमिगु मभिंगु ज्‍यां हे
PSA.34.21	सिनावनी,
PSA.34.21	परमप्रभुया मनूतय्‌त महीपिं
PSA.34.21	दोषी ठहरय्‌ जुइ।
PSA.34.22	परमप्रभुं थः दासतय्‌त
PSA.34.22	बचय्‌ यानादी।
PSA.34.22	वय्‌कःयागु शरणय्‌ वइपिं
PSA.34.22	दोषी ठहरय्‌ जुइ मखु।
PSA.35.1	हे परमप्रभु!
PSA.35.1	जिगु विरोध याइपिनिगु
PSA.35.1	विरोध यानादिसँ।
PSA.35.1	जिलिसे ल्‍वाःवइपिंलिसे
PSA.35.1	ल्‍वानादिसँ।
PSA.35.2	ढाल व ल्‍वाभः ज्‍वनादिसँ,
PSA.35.2	अले जिगु ग्‍वाहालिया निंतिं
PSA.35.2	झासँ।
PSA.35.3	जितः लिनाजूपिनिगु विरोधय्‌
PSA.35.3	थःगु भाला ल्‍ह्वनादिसँ,
PSA.35.3	अले जितः धयादिसँ –
PSA.35.3	“जिं छन्‍त बचय्‌ याये।”
PSA.35.4	जितः स्‍यायेत स्‍वयाच्‍वंपिन्‍त
PSA.35.4	व स्‍यंकेत स्‍वयाच्‍वंपिन्‍त
PSA.35.4	मछालापुसे च्‍वंक
PSA.35.4	लिनाछ्‌वयादिसँ।
PSA.35.5	फसं पुइके यंकूगु सुपः थें
PSA.35.5	परमप्रभुया दूतं इमित
PSA.35.5	लिनाछ्‌वयेमा।
PSA.35.6	परमप्रभुया दूतं इमित
PSA.35.6	लिनायंकीबलय्‌
PSA.35.6	इमिगु लँ खिउँसे व चुल्‍लुसे
PSA.35.6	च्‍वनेमा।
PSA.35.7	जिं छुं मयाकं
PSA.35.7	इमिसं जितः जाः ग्‍वल
PSA.35.7	जिं छुं मयाकं
PSA.35.7	इमिसं जिगु निंतिं गाः म्‍हुल।
PSA.35.8	उकिं इमिसं थाःगाः
PSA.35.8	कायेमफयेक आकाझाकां
PSA.35.8	इमिगु नाश जुइमा।
PSA.35.8	इपिं थःम्‍हं ग्‍वःगु जालय्‌
PSA.35.8	थःपिं हे लायेमा,
PSA.35.8	इपिं थःम्‍हं म्‍हूगु गालय्‌
PSA.35.8	थःपिं हे लायेमा।
PSA.35.9	अले जि परमप्रभु खनाः
PSA.35.9	लय्‌ताये वय्‌कलं जितः बचय्‌
PSA.35.9	यानादीगुलिं
PSA.35.9	जि वय्‌कः खनाः लय्‌ताये।
PSA.35.10	जिं दुनुगलंनिसें वय्‌कःयात
PSA.35.10	तःधंकाः धाये –
PSA.35.10	“हे परमप्रभु! छि थें ज्‍याःम्‍ह
PSA.35.10	सुं नं मदु।
PSA.35.10	छिं बमलाःपिन्‍त बल्‍लाःपिंपाखें
PSA.35.10	बचय्‌ यानादी।
PSA.35.10	अले चीमि व ग्‍वाहालि मदुपिन्‍त
PSA.35.10	इमित क्‍वत्‍यलेत स्‍वइपिंपाखें
PSA.35.10	बचय्‌ यानादी।”
PSA.35.11	मभिंपिं मनूतय्‌सं जिगु विरोधय्‌
PSA.35.11	साक्षी बियाजुइ।
PSA.35.11	जिं सि हे मस्‍यूगु खँय्‌
PSA.35.11	इमिसं जितः दोष बी।
PSA.35.12	इमिसं जिगु भिंगु ज्‍याया पलेसा
PSA.35.12	जितः मभिं याइ।
PSA.35.12	जिगु नुगः तसकं क्‍वतुनी।
PSA.35.13	अय्‌नं इपिं उसाँय्‌ मदुबलय्‌
PSA.35.13	जि दुःखं च्‍वना,
PSA.35.13	जिं नयेगु त्‍वःता,
PSA.35.13	जिं इमिगु निंतिं प्रार्थना याना।
PSA.35.14	जिं थः पासा व
PSA.35.14	दाजुकिजाया निंतिं थें
PSA.35.14	प्रार्थना याना,
PSA.35.14	जिं थः हे मांया दुःखं च्‍वना थें
PSA.35.14	इमिगु निंतिं दुःखं च्‍वना।
PSA.35.15	अय्‌नं जितः दुःख जूबलय्‌
PSA.35.15	इपिं फुक्‍कं लय्‌ताल
PSA.35.15	इपिं फुक्‍क जानाः जितः
PSA.35.15	लाय्‌बुयाजुल।
PSA.35.15	म्‍हमस्‍यूपिन्‍सं तकं जितः
PSA.35.15	दिपाः मदयेक
PSA.35.15	हय्‌क्‍काः वयाच्‍वन।
PSA.35.16	इमिसं जितः हेस्‍यानाः
PSA.35.16	क्‍वह्यंकाजुल।
PSA.35.16	इमिसं जितः बेक्‍वः मिखां
PSA.35.16	स्‍वयाजुल।
PSA.35.17	हे परमप्रभु,
PSA.35.17	गुबलय्‌ तक थथे छुं मयासे
PSA.35.17	स्‍वया जक च्‍वनेगु?
PSA.35.17	जितः इपिं पाखें बचय्‌ यानादिसँ।
PSA.35.17	जितः थुपिं सिंहपाखें
PSA.35.17	बचय्‌ यानादिसँ।
PSA.35.18	अले जिं तःधंगु सभाय्‌
PSA.35.18	छितः सुभाय्‌ बी।
PSA.35.18	जिं सकसिगुं न्‍ह्यःने छितः
PSA.35.18	तःधंके!
PSA.35.19	जिमि शत्रुतय्‌त जि बूगुलिइ
PSA.35.19	लय्‌ताय्‌के बियादी मते।
PSA.35.19	म्‍वाय्‌कं म्‍वाय्‌कं जितः
PSA.35.19	महीपिं मनूतय्‌त जिगु दुःखय्‌
PSA.35.19	लाय्‌बुइके बियादी मते।
PSA.35.20	इमिसं मिलय्‌चलय्‌
PSA.35.20	जुयाच्‍वनेगु ला
PSA.35.20	खँ हे ल्‍हाइ मखु।
PSA.35.20	बरु मिलय्‌चलय्‌ जुयाच्‍वंपिनिगु
PSA.35.20	विरोधय्‌ मखुगु मखुगु
PSA.35.20	खँ ल्‍हानाजुइ।
PSA.35.21	इमिसं ततःसलं जितः
PSA.35.21	दोष बियाः धाइ –
PSA.35.21	“छं छु यात धकाः जिमिसं
PSA.35.21	थःगु हे मिखां स्‍वये दत,
PSA.35.21	बल्‍ल लात का!”
PSA.35.22	हे परमप्रभु,
PSA.35.22	छिं थ्‍व फुक्‍क खँ स्‍यू,
PSA.35.22	उकिं सुम्‍क च्‍वनादी मते
PSA.35.22	जिपाखें तापाक झायादी मते।
PSA.35.23	हे परमप्रभु, जि परमेश्वर!
PSA.35.23	दनादिसँ,
PSA.35.23	जितः बचय्‌ यानादिसँ।
PSA.35.23	जिगु पँलिनाः नवानादिसँ।
PSA.35.24	हे परमप्रभु, छि धर्मीम्‍ह खः,
PSA.35.24	जि दोष मदुम्‍ह खः धकाः
PSA.35.24	क्‍यनादिसँ।
PSA.35.24	जिमि शत्रुतय्‌सं जितः लाय्‌बुइ
PSA.35.24	मफयेमा।
PSA.35.25	“आहा! झीसं मनंतुना थें
PSA.35.25	झीत दत” धकाः
PSA.35.25	इमित धाय्‌केबियादी मते।
PSA.35.25	“झीसं वयात म्‍वाःम्‍वाकं नुनेधुन”
PSA.35.25	धकाः इमित धाय्‌केबियादी मते।
PSA.35.26	जितः दुःख जूबलय्‌
PSA.35.26	लाय्‌बुयाजूपिं फुक्‍कं
PSA.35.26	आशां द्यायेमा,
PSA.35.26	थःपिन्‍त जि स्‍वयाः तःधं धकाः
PSA.35.26	जूपिं फुक्‍कं न्‍हाय्‌ वंकाः
PSA.35.26	मछाला जुइमालेमा।
PSA.35.27	जि दोष मदुम्‍ह खः धकाः
PSA.35.27	न्‍याय जूगु स्‍वयेत पियाच्‍वंपिं
PSA.35.27	फुक्‍कं लय्‌तायेमा,
PSA.35.27	अले लिसा लिसा कयाः
PSA.35.27	धयाच्‍वनेमा –
PSA.35.27	“परमप्रभु गुलि तःधं!
PSA.35.27	थः दासया भिं जूगुलिइ
PSA.35.27	वय्‌कः लय्‌तायादिल।”
PSA.35.28	अले जिं सकसितं
PSA.35.28	छिगु न्‍यायया खँ कने।
PSA.35.28	न्‍हियान्‍हिथं छितः तःधंके।
PSA.36.1	दुष्‍टतय्‌गु दुनुगलंनिसें
PSA.36.1	पाप हालाहइ।
PSA.36.1	इमिके परमेश्वरयागु ग्‍याःभय भ्‍याः
PSA.36.1	भचा हे दइ मखु।
PSA.36.2	इमिसं थःपिन्‍त तसकं तःधं
PSA.36.2	ताय्‌काजुइगुलिं
PSA.36.2	परमेश्वरं इमिगु पाप खनी मखु,
PSA.36.2	अले दोषी ठहरय्‌ यानादी मखु
PSA.36.2	धकाः च्‍वनि।
PSA.36.3	इमिगु न्‍ह्यागु खं मखुगु
PSA.36.3	व मभिंगु जुयाच्‍वनि।
PSA.36.3	इमिसं भिंगु व गतिलाःगु ज्‍या
PSA.36.3	धयागु हे याइ मखु।
PSA.36.4	लासाय्‌ ग्‍वारातुलीबलय्‌ तक नं
PSA.36.4	इमिसं मभिंगु ग्‍वसाः ग्‍वयाच्‍वनि।
PSA.36.4	इमिगु ज्‍या छुं नं भिंगु मदु।
PSA.36.4	मभिंगु यायेत धाःसा
PSA.36.4	इपिं छपलाः हे लिचिली मखु।
PSA.36.5	हे परमप्रभु!
PSA.36.5	छिगु न्‍ह्याबलें दयाच्‍वनिगु माया
PSA.36.5	आकाश थें तःधं।
PSA.36.5	अले छि विश्वास याये बहःम्‍ह खः
PSA.36.5	धयागु खँ
PSA.36.5	सुपाँय्‌ स्‍वयाः नं पुलाः वं।
PSA.36.6	छि धर्मीम्‍ह खः धयागु खँ
PSA.36.6	पहाड थें धिसिलाः,
PSA.36.6	छिगु न्‍याय समुद्र थें तःजाः।
PSA.36.6	छिं मनू व पशुतय्‌गु बिचाः यानादी।
PSA.36.7	हे परमप्रभु! गुलि तःजि
PSA.36.7	छिगु मदिक्‍क दयाच्‍वनिगु माया!
PSA.36.7	छिगु पपूया किचलय्‌
PSA.36.7	मनूतय्‌सं शरण कयाच्‍वंगु दु।
PSA.36.8	छिं इमित गाक्‍क
PSA.36.8	नकेबियाच्‍वनादीगु दु।
PSA.36.8	छिं थःगु लसताया खुसिं
PSA.36.8	इमित लः त्‍वंकेबियाच्‍वंगु दु।
PSA.36.9	छि फुक्‍क जीवनया मुहान खः।
PSA.36.9	छिगु जलं हे जिमिसं
PSA.36.9	खंकाच्‍वना।
PSA.36.10	छितः माया याइपिन्‍त
PSA.36.10	छिगु सदां दइगु माया
PSA.36.10	प्‍वंकादिसँ।
PSA.36.10	छितः मानय्‌ याइपिन्‍त न्‍याय
PSA.36.10	बियादिसँ।
PSA.36.11	तःधंछुना जुइपिन्‍त जितः
PSA.36.11	हय्‌क्‍काय्‌के बियादी मते,
PSA.36.11	अले दुष्‍टतय्‌त जितः
PSA.36.11	लिकेबियादी मते।
PSA.36.12	स्‍वयादिसँ इपिं क्‍वःदल।
PSA.36.12	इपिं आः गुबलें नं
PSA.36.12	दनावये मफयेक क्‍वःदल।
PSA.37.1	मभिंपिं खनाः
PSA.37.1	हीमी चाये मते
PSA.37.1	मभिंगु ज्‍या याइपिंलिसे
PSA.37.1	नुगः मुइके मते।
PSA.37.2	घाँय्‌ थें इपिं याकनं गनावनी,
PSA.37.2	स्‍वां थें इपिं याकनं
PSA.37.2	झ्‍वाःजुयावनी।
PSA.37.3	परमप्रभुयात विश्वास या,
PSA.37.3	अले भिंगु या
PSA.37.3	अले परमेश्वरं बियादीगु देशय्‌
PSA.37.3	च्‍वनाः सुरक्षित जुयाच्‍वँ।
PSA.37.4	परमप्रभुनाप लय्‌तायाच्‍वँ!
PSA.37.4	परमप्रभुं छं मनंतुंगु पूवंकादी।
PSA.37.5	थःगु जीवन परमप्रभुयात
PSA.37.5	लःल्‍हानाब्‍यु,
PSA.37.5	वय्‌कःयात विश्वास या,
PSA.37.5	अले वय्‌कलं छन्‍त
PSA.37.5	ग्‍वाहालि यानादी।
PSA.37.6	वय्‌कलं छंगु विश्वासयात जः थें
PSA.37.6	अले छ सत्‍यम्‍ह खः धकाः
PSA.37.6	न्‍हिनय्‌सिया निभाः थें
PSA.37.6	क्‍यनादी।
PSA.37.7	सह यानाः परमप्रभुयात
PSA.37.7	पियाच्‍वँ
PSA.37.7	मनूतय्‌सं यानाजूगु ज्‍याखँ
PSA.37.7	व इमिगु मभिंगु ग्‍वसाः खनाः
PSA.37.7	हीमी चाये मते।
PSA.37.8	तंचाये मते,
PSA.37.8	तंयात त्‍वःताछ्‌व।
PSA.37.8	हीमी चाये मते,
PSA.37.8	थुकिं मभिंपाखे न्‍ह्याकी,
PSA.37.9	मभिंपिं मनूतय्‌त
PSA.37.9	नाश यानाछ्‌वइ।
PSA.37.9	परमप्रभुयागु लँ स्‍वयाच्‍वंपिं
PSA.37.9	परमप्रभुं बियादीगु देशय्‌
PSA.37.9	च्‍वने दइ।
PSA.37.10	मभिंपिं याकनं मदयावनी,
PSA.37.10	छिमिसं मालाः स्‍वःसां
PSA.37.10	खंके फइ मखु।
PSA.37.11	क्‍वमिलुपिन्‍सं धाःसा
PSA.37.11	देशय्‌ अधिकार याइ,
PSA.37.11	अले इमित तःधंगु सुख
PSA.37.11	शान्‍ति दइ।
PSA.37.12	मभिंपिन्‍सं भिंपिन्‍त स्‍यंकेत
PSA.37.12	जाः ग्‍वयाजुइ, अले इमित
PSA.37.12	बेक्‍वः मिखां स्‍वयाजुइ।
PSA.37.13	परमप्रभु मभिंपिं खनाः न्‍हिलादी,
PSA.37.13	छाय्‌धाःसा वय्‌कलं स्‍यू –
PSA.37.13	इपिं याकनं नाश जुयावनी।
PSA.37.14	मभिंपिन्‍सं नये मखंपिं
PSA.37.14	व चीमिपिन्‍त न्‍हंकेत
PSA.37.14	व भिंगु लँय्‌ जुयाच्‍वंपिन्‍त स्‍यायेत
PSA.37.14	थःगु तरवार ल्ह्वनि,
PSA.37.14	अले धनुष बाण तप्‍यंकी
PSA.37.15	तर इमिगु तरवारं
PSA.37.15	इमिगु हे छातिइ सुइ,
PSA.37.15	अले धनुष बाण त्‍वधुली।
PSA.37.16	मभिंपिन्‍के यक्‍व दुगु स्‍वयाः
PSA.37.16	भिंपिन्‍के भतिचा जक
PSA.37.16	दुगु हे बांलाः,
PSA.37.17	छाय्‌धाःसा मभिंपिनिगु शक्ति
PSA.37.17	नाश जुयावनी।
PSA.37.17	परमप्रभुं भिंपिन्‍त बल्‍लाकादी।
PSA.37.18	परमप्रभुं भिंपिं मनूतय्‌त
PSA.37.18	न्‍हियान्‍हिथं बिचाः
PSA.37.18	यानातयादीगु दु,
PSA.37.18	इपिं परमप्रभुं बियादीगु सर्बय्‌
PSA.37.18	सदां च्‍वने खनि।
PSA.37.19	आपत्‌या इलय्‌
PSA.37.19	इमित दुःख जुइ मखु,
PSA.37.19	अनिकालया इलय्‌
PSA.37.19	इमिसं लुदंक नयेदइ।
PSA.37.20	मभिंपिं मनूत नाश जुयावनी।
PSA.37.20	परमप्रभुयात महीपिं मनूत
PSA.37.20	गुँस्‍वां थें तनावनी,
PSA.37.20	अले कुँ थें इपिं मदयावनी।
PSA.37.21	मभिंपिं मनूतय्‌सं त्‍यासा कयाः
PSA.37.21	गुब्‍सं पुली मखु
PSA.37.21	भिंपिन्‍सं दुनुगलंनिसें बी।
PSA.37.22	परमप्रभुं आशिष बियातःपिन्‍सं
PSA.37.22	पृथ्‍वीइ अधिकार याइ,
PSA.37.22	वय्‌कलं सराः बियातःपिं धाःसा
PSA.37.22	नाश जुइ।
PSA.37.23	परमप्रभुयात मनूतय्‌गु लँपु
PSA.37.23	यल धाःसा
PSA.37.23	वय्‌कलं इमिगु पलाः
PSA.37.23	धिसिलाकादी।
PSA.37.24	इपिं लुफिं हाःसां
PSA.37.24	ग्वतुलि मखु,
PSA.37.24	छाय्‌धाःसा परमप्रभुं इमित
PSA.37.24	ल्‍हाः ज्‍वनाः थकयादी।
PSA.37.25	जि बुयाः बुह्रा जुइधुन
PSA.37.25	जिं आःतक नं
PSA.37.25	भिं मनूयात
PSA.37.25	परमप्रभुं त्‍वःतादीगु मखंनि,
PSA.37.25	न त इमि मस्‍तय्‌सं फ्‍वनाः
PSA.37.25	नयेमाःगु हे खना।
PSA.37.26	इपिं न्‍ह्याबलें नुगः ह्वःपिं
PSA.37.26	व दुनुगलं बीपिं खः,
PSA.37.26	इमि मस्‍तय्‌त सुभाय्‌ दइ।
PSA.37.27	मभिंगु ज्‍या त्‍वःति,
PSA.37.27	भिंगु ज्‍या या।
PSA.37.27	छिपिं न्‍ह्याबलें
PSA.37.27	परमेश्वरं बियादीगु देशय्‌
PSA.37.27	च्‍वने खनि।
PSA.37.28	छाय्‌धाःसा परमप्रभु
PSA.37.28	सत्‍य यःम्‍ह खः,
PSA.37.28	वय्‌कलं थःत विश्वास याइपिन्‍त
PSA.37.28	गुब्‍सं त्‍वःतादी मखु।
PSA.37.28	वय्‌कलं इमित न्‍ह्याबलें
PSA.37.28	बचय्‌ यानादी।
PSA.37.28	मभिंपिं मनूतय्‌ सन्‍तान धाःसा
PSA.37.28	नाश जुइ।
PSA.37.29	भिंपिं मनूतय्‌सं
PSA.37.29	परमेश्वरं बियादीगु देशय्‌
PSA.37.29	अधिकार याइ।
PSA.37.29	अले अन न्‍ह्याबलें च्‍वनी।
PSA.37.30	भिंम्‍ह मनूया म्‍हुतुं
PSA.37.30	न्‍ह्याबलें ज्ञानया खँ पिहां वइ,
PSA.37.30	वयागु मेचं
PSA.37.30	न्‍ह्याबलें सत्‍य नवाइ।
PSA.37.31	परमेश्वरयागु व्‍यवस्‍था
PSA.37.31	वयागु नुगलय्‌ दयाच्‍वनी,
PSA.37.31	वयागु पलाः गुब्‍सं चुलुइ मखु।
PSA.37.32	मभिंम्‍ह मनुखं
PSA.37.32	न्‍ह्याबलें भिंम्‍ह मनूया
PSA.37.32	चेवा यानाजुइ,
PSA.37.32	अले वयात स्‍यायेत स्‍वयाच्‍वनी।
PSA.37.33	परमेश्वरं मभिंम्‍ह मनूयागु ज्‍या
PSA.37.33	ताःलाके बियादी मखु,
PSA.37.33	अले न्‍याय याइबलय्‌
PSA.37.33	भिंम्‍ह मनूयात
PSA.37.33	दोषी ठहरय्‌ यानादी मखु।
PSA.37.34	परमेश्वरयागु लँ स्‍व,
PSA.37.34	वय्‌कलं धाःथें जु,
PSA.37.34	वय्‌कलं छिमित देश बियाः
PSA.37.34	तःधंकी।
PSA.37.34	अले मभिंपिं मनूत नाश जूगु
PSA.37.34	छिमिसं स्‍वये खनि।
PSA.37.35	जिं छम्‍ह तसकं ग्‍यानापुम्‍ह
PSA.37.35	व दुष्‍टम्‍ह मनू खना।
PSA.37.35	व मनू सिमा थें
PSA.37.35	थःगु थासय्‌ तःधनाजुल।
PSA.37.36	छन्‍हु जि उखे वनाबलय्‌
PSA.37.36	जिं वयात स्‍वयाबलय्‌
PSA.37.36	व ला अन मदु।
PSA.37.36	जिं वयात मालां नं लुइके मफुत।
PSA.37.37	दोष मदुम्‍ह मनूयात बिचाः या,
PSA.37.37	अले भिंम्‍ह मनूयात
PSA.37.37	बांलाक स्‍व,
PSA.37.37	मिलय्‌चलय्‌ जुयाच्‍वनिपिं मनूतय्‌
PSA.37.37	सन्‍तान दइ।
PSA.37.38	मभिंपिं मनूत धाःसा
PSA.37.38	फुक्‍क नाश जुयावनी,
PSA.37.38	इमिगु सन्‍तान फुक्‍कं मदयावनी।
PSA.37.39	भिंपिं मनूतय्‌त परमप्रभुं
PSA.37.39	स्‍वयादी,
PSA.37.39	दुःखया इलय्‌ वय्‌कलं इमित
PSA.37.39	उद्धार यानादी।
PSA.37.40	परमप्रभुं इमित
PSA.37.40	ग्‍वाहालि यानादी
PSA.37.40	अले बचय्‌ यानादी,
PSA.37.40	वय्‌कलं इमित मभिंपिं मनूतय्‌ पाखें
PSA.37.40	बचय्‌ यानातयादी,
PSA.37.40	छाय्‌धाःसा इपिं
PSA.37.40	वय्‌कःया शरणय्‌ वइ।
PSA.38.1	हे परमप्रभु,
PSA.38.1	जितः तमय्‌
PSA.38.1	ब्‍वःबियादी मते।
PSA.38.1	थःगु तच्‍वःगु तमय्‌
PSA.38.1	जितः सजाँय बियादी मते।
PSA.38.2	छिं जितः थःगु वाणं
PSA.38.2	घाःपाः यानादीगु दु।
PSA.38.2	छिं थःगु ल्‍हाः
PSA.38.2	जिगु म्‍हय्‌ तयादीगु दु
PSA.38.3	छि तंम्‍वयादीगुलिं
PSA.38.3	जि म्‍हंमफय्‌ धुंकल।
PSA.38.3	जिगु पापं यानाः
PSA.38.3	जिगु क्‍वँय्‌ न्‍यले धुंकल।
PSA.38.4	जि म्‍ह छम्‍हं पापय्‌ दुने धुन।
PSA.38.4	ल्‍ह्वनां ल्ह्वने मफय्‌क
PSA.38.4	थ्‍व झ्‍यातुइ धुंकल।
PSA.38.5	जि मूर्ख जुयागुलिं
PSA.38.5	जिगु घाः ध्‍वगिनाः
PSA.38.5	नवये धुंकल।
PSA.38.6	जि थस्‍वये मफये धुन,
PSA.38.6	जिगु म्‍ह छम्‍हं स्‍याये धुंकल।
PSA.38.6	न्‍हिच्‍छि न्‍हिच्‍छिं जि ख्‍वयाः
PSA.38.6	सनाजुयाच्‍वना।
PSA.38.7	जिगु म्‍ह छम्‍हं ज्‍वर वयाः
PSA.38.7	पुनाच्‍वंगु दु।
PSA.38.7	जि सी थें च्‍वने धुंकल।
PSA.38.8	जिगु म्‍ह छम्‍हं न्‍यले धुंकल,
PSA.38.8	म्‍ह छम्‍हं चाःतुलावने धुंकल,
PSA.38.8	जिगु स्‍याः नुगलं
PSA.38.8	झसुकाः पिज्‍वयाच्‍वंगु दु।
PSA.38.9	हे परमप्रभु,
PSA.38.9	जिं छु मनं तुनागु खः धकाः ला
PSA.38.9	छिं सि हे स्‍यू,
PSA.38.9	जिगु झसुकाः नं
PSA.38.9	छिं न्‍यनादीगु दु।
PSA.38.10	जिगु नुगः भारा-भारा
PSA.38.10	मिनाच्‍वंगु दु,
PSA.38.10	जिगु बल तनावने धुंकल,
PSA.38.10	जिं मिखां नं मछुयावने धुंकल।
PSA.38.11	जि पासापिं व थःथितिपिं नं
PSA.38.11	जिगु ल्‍वचं ग्‍यानाः
PSA.38.11	तातापानाजुइ धुंकल,
PSA.38.11	जिगु छेँजःपिं हे नं
PSA.38.11	सत्तिक मवये धुंकल।
PSA.38.12	जितः स्‍यायेत स्‍वयाच्‍वंपिन्‍सं
PSA.38.12	थुबलय्‌ हे जाः ग्‍वयाच्‍वंगु दु,
PSA.38.12	जिगु मभिं तुनाच्‍वंपिन्‍सं
PSA.38.12	जितः सिधय्‌केगु ख्‍याच्‍वः
PSA.38.12	बियाच्‍वंगु दु।
PSA.38.12	न्‍हियान्‍हिथं इमिसं जिगु विरोधय्‌
PSA.38.12	जाः ग्‍वयाच्‍वंगु दु।
PSA.38.13	इमिगु ख्‍याच्‍वः न्‍यँन्‍यं
PSA.38.13	जि ख्‍वाँय्‌ जुयाबी धुन।
PSA.38.13	इमिगु न्‍ह्यःने
PSA.38.13	जि नवाये मफुम्‍ह पाकः
PSA.38.13	जुयाबी धुन।
PSA.38.14	सुयागुं खँ मन्‍यनेगु हे
PSA.38.14	बांलाः ताये धुंकल,
PSA.38.14	अले सुयातं छुं हे
PSA.38.14	लिसः मबी धुन।
PSA.38.15	हे परमप्रभु,
PSA.38.15	जिं आः छितः हे जक
PSA.38.15	पियाच्‍वनागु दु।
PSA.38.15	हे परमप्रभु, जि परमेश्वर!
PSA.38.15	छिं जितः लिसः बियादी।
PSA.38.16	जिमि शत्रुतय्‌त जिगु दुःखय्‌
PSA.38.16	लाय्‌बुइके बियादी मते,
PSA.38.16	जि बमलाःगुलिइ
PSA.38.16	इमित लय्‌ताय्‌के बियादी मते।
PSA.38.17	जि क्‍वदलेत्‍यंगु दु,
PSA.38.17	मदिक्‍क जितः स्‍यानाच्‍वंगु दु।
PSA.38.18	जिं जिगु पाप नालाकाये,
PSA.38.18	जिं यानागु ज्‍याखँय्‌
PSA.38.18	जितः दुःख ताः।
PSA.38.19	जिमि शत्रुत जि स्‍वयाः
PSA.38.19	यक्‍व बल्‍लाः,
PSA.38.19	गुलिखे शत्रुत ला
PSA.38.19	म्‍वाय्‌कं म्‍वाय्‌कं
PSA.38.19	जितः महीपिं नं दु।
PSA.38.20	इमिसं जिगु भिंगु
PSA.38.20	ज्‍याया पलेसा
PSA.38.20	जितः मभिं यानाच्‍वंगु दु।
PSA.38.20	अले जिं भिंगु ज्‍या यानागुया
PSA.38.20	विरोधय्‌ जुयाच्‍वंगु दु।
PSA.38.21	हे परमप्रभु,
PSA.38.21	जितः त्‍वःतादी मते
PSA.38.21	हे परमेश्वर,
PSA.38.21	जिपाखें तापानादी मते
PSA.38.22	जितः बचय्‌ यानादीम्‍ह
PSA.38.22	जि परमप्रभु!
PSA.38.22	याकनं झायाः जितः
PSA.38.22	ग्‍वाहालि यानादिसँ।
PSA.39.1	जिं थःम्‍हं थःत धया,
PSA.39.1	“जिं थःम्‍हं यानागु ज्‍यायात
PSA.39.1	बांलाक दुवाले,
PSA.39.1	अले जिगु म्‍हुतुं
PSA.39.1	पाप नवाकेबी मखु।
PSA.39.1	मभिंपिं मनूत न्‍ह्यःने दइबलय्‌
PSA.39.1	जिं म्‍हुतुप्‍वाः तिनाच्‍वने।”
PSA.39.2	जि अथे नमवासे च्‍वनाबलय्‌
PSA.39.2	अज्‍ज ला भिंगु खँ तक नं
PSA.39.2	नमवासे च्‍वनाबलय्‌
PSA.39.2	जितः झन्‌ सह याये
PSA.39.2	थाकुयावल।
PSA.39.3	जितः झन्‌ छु याये छु याये
PSA.39.3	जुयावल।
PSA.39.3	गुलि बिचाः यात
PSA.39.3	उलि हे मिं पूथें जुयावल।
PSA.39.3	अले जिं थथे मधासे
PSA.39.3	च्‍वने मफुत –
PSA.39.4	“हे परमप्रभु!
PSA.39.4	जिगु जीवन गुबलय्‌ फुइ धकाः
PSA.39.4	क्‍यनादिसँ।
PSA.39.4	जि गुबलय्‌ तक म्‍वानाच्‍वनी,
PSA.39.4	अले जिगु जीवन पलखया लागि
PSA.39.4	जक खः धकाः
PSA.39.4	जितः सीकेबियादिसँ।
PSA.39.4	जितः धयादिसँ, जि गुबलय्‌ सी?
PSA.39.5	छिं जिगु जीवनयात
PSA.39.5	गुलि चिहाकः यानादियागु!
PSA.39.5	छिगु न्‍ह्यःने ला
PSA.39.5	जिगु आयु छु हे खः धकाः!
PSA.39.5	छिगु न्‍ह्यःने ला
PSA.39.5	जिगु आयु छुं हे मखु।
PSA.39.5	मनूतय्‌गु जीवन ला
PSA.39.5	छम्‍हू सासः जक हे खनि।” 
PSA.39.6	मनूत ला किचः थें हे
PSA.39.6	उखे थुखे जुइ।
PSA.39.6	इमिगु ज्‍याया छुं हे मू मदु।
PSA.39.6	इमिसं धन सम्‍पत्ति मुंकी,
PSA.39.6	तर सुनां काइ धकाः
PSA.39.6	इमिसं मस्‍यू।
PSA.39.7	उकिं हे परमप्रभु,
PSA.39.7	जिं छुकियागु आशा यायेगु?
PSA.39.7	जिगु आशा धयागु ला
PSA.39.7	छि हे जक खः।
PSA.39.8	जिगु पापपाखें
PSA.39.8	जितः बचय्‌ यानादिसँ।
PSA.39.8	मूर्खतय्‌सं जितः हिस्‍याये
PSA.39.8	मफयेमा।
PSA.39.9	जि सुम्‍क हे च्‍वने,
PSA.39.9	जिं छसः नं नवाये मखु।
PSA.39.9	छाय्‌धाःसा जितः
PSA.39.9	छिं हे थथे यानादीगु खः।
PSA.39.10	अय्‌नं आः जितः
PSA.39.10	मेगु सजाँय बियादी मते।
PSA.39.10	छिगु ल्‍हाःया च्‍वतं जि सीन।
PSA.39.11	छिं मनूतय्‌त इमिसं याःगु
PSA.39.11	पापया निंतिं ब्‍वःबियादी,
PSA.39.11	अले सजाँय बियादी।
PSA.39.11	इमिगु सम्‍पत्तियात किलं नः थें
PSA.39.11	नाश यानादी।
PSA.39.11	मनूत धयापिं ला धात्‍थें हे
PSA.39.11	छम्‍हू सासः जक खनि। 
PSA.39.12	हे परमप्रभु,
PSA.39.12	जिगु ख्‍वःसः न्‍यनादिसँ।
PSA.39.12	जिं ग्‍वाहालिया निंतिं यानागु
PSA.39.12	प्रार्थना न्‍यनादिसँ।
PSA.39.12	छाय्‌धाःसा छिगु निंतिं
PSA.39.12	जि नं जिमि तापाःबाज्‍यापिं थें
PSA.39.12	निन्‍हुप्‍यन्‍हुया पाहां जक खः।
PSA.39.13	जि सिनावने न्‍ह्यः,
PSA.39.13	जिगु नां मदयावने न्‍ह्यः हे
PSA.39.13	जि पाखें छिगु तं चीकादिसँ।
PSA.39.13	अले जि हाकनं लय्‌ताये फयेमा।
PSA.40.1	जिं आय्‌मबुसे ग्‍वाहालिया निंतिं
PSA.40.1	परमप्रभुयात पिया।
PSA.40.1	अले तिनि वय्‌कलं जिपाखे
PSA.40.1	न्‍हाय्‌पं बियादिल,
PSA.40.1	अले जिगु प्रार्थना न्‍यनादिल।
PSA.40.2	वय्‌कलं जितः
PSA.40.2	ग्‍यानापुगु गालं थकयादिल,
PSA.40.2	वय्‌कलं जितः
PSA.40.2	भ्‍यातनालं लिकयादिल,
PSA.40.2	वय्‌कलं जितः
PSA.40.2	हयाः ल्‍वहँतय्‌ थनादिल,
PSA.40.2	अले धस्‍वानाच्‍वनेत
PSA.40.2	धिसिलाःगु थाय्‌ बियादिल।
PSA.40.3	वय्‌कलं जितः
PSA.40.3	छपु न्‍हूगु म्‍ये स्‍यनादिल,
PSA.40.3	झी परमेश्वरयात तःधंकाः
PSA.40.3	हालेगु म्‍ये।
PSA.40.3	यक्‍वसिनं हे थ्‍व खनी,
PSA.40.3	अले ग्‍याःभय काइ।
PSA.40.3	अले इमिसं परमप्रभुयाके
PSA.40.3	भलसा तइ।
PSA.40.4	इपिं धन्‍यपिं खः,
PSA.40.4	सुनां परमप्रभुयाके भलसा तइ,
PSA.40.4	सुनां मूर्तिपुजा याइ मखु,
PSA.40.4	अले मखुपिं द्यःतय्‌त
PSA.40.4	पुज्‍यानाजुइपिंलिसे जुइ मखु।
PSA.40.5	हे परमप्रभु जि परमेश्वर!
PSA.40.5	छिं जिमिगु निंतिं यक्‍व हे
PSA.40.5	अजूचायापुगु ज्‍या यानादीगु दु।
PSA.40.5	छिं जिमिगु निंतिं ल्‍याः खानां
PSA.40.5	ल्‍याः खाये मफयेक
PSA.40.5	अजूचायापुगु ग्‍वसाः
PSA.40.5	ग्‍वयादीगु दु।
PSA.40.5	छि थें ज्‍याःम्‍ह सुं हे मदु।
PSA.40.5	छिं यानादीगु ज्‍या कन धाःसा
PSA.40.5	गुबलें नं सिधइ मखु।
PSA.40.6	छिं जितः थ्‍व खँ
PSA.40.6	थुइके बियादिल,
PSA.40.6	जिगु न्‍हाय्‌पं चाय्‌कादिल,
PSA.40.6	बलि बीगु व छाय्‌छी यायेगु ज्‍यां
PSA.40.6	छि लय्‌मताः,
PSA.40.6	छिं होम बलि व पाप बलि नं
PSA.40.6	यय्‌कामदी।
PSA.40.7	उकिं जिं लिसः बियाः धया,
PSA.40.7	“जि वयेधुन, व्‍यवस्‍थाय्‌
PSA.40.7	जिगु बारे च्‍वयातः थें।
PSA.40.8	जि परमेश्वर!
PSA.40.8	छितः यःकथं
PSA.40.8	ज्‍या यायेगुलिइ हे
PSA.40.8	जि लय्‌ताः।
PSA.40.8	छिं स्‍यनादीगु खँ
PSA.40.8	जिं थःगु नुगलय्‌ तयागु दु।”
PSA.40.9	हे परमप्रभु,
PSA.40.9	तःधंगु सभाय्‌ जिं सकसितं
PSA.40.9	छि जिमित बचय्‌ यानादीम्‍ह खः
PSA.40.9	धकाः न्‍यंका।
PSA.40.9	छिं सि हे स्‍यू, थ्‍व खँ कनेत
PSA.40.9	जि गुबलें नं लिचिले मखु।
PSA.40.10	जिं छिं बचय्‌ यानादीगु
PSA.40.10	भिंगु खँ जिगु नुगलय्‌ जक
PSA.40.10	सुचुका मतया।
PSA.40.10	जिं न्‍ह्याबलें छि विश्वास
PSA.40.10	याये बहःम्‍ह
PSA.40.10	व मुक्ति बीम्‍ह खः धकाः
PSA.40.10	कनाजुयागु दु।
PSA.40.10	तःधंगु सभाय्‌ नं जिं
PSA.40.10	छिगु सदां दयाच्‍वनिगु
PSA.40.10	दया माया
PSA.40.10	व छि विश्वास याये बहःम्‍ह खः
PSA.40.10	धयागु खँ कनाजुयागु दु।
PSA.40.11	हे परमप्रभु!
PSA.40.11	छिं जितः दया माया यानादीगु
PSA.40.11	गुबलें त्‍वःतादी मते।
PSA.40.11	छिगु सदां दयाच्‍वनिगु
PSA.40.11	दया माया व विश्वासं
PSA.40.11	जितः सदां बचय्‌ यानातयेमा।
PSA.40.12	जिगु प्‍यखें ल्‍याःखानां
PSA.40.12	ल्‍याःखाये मफयेक
PSA.40.12	दुःखत दु।
PSA.40.12	जिगु पाप थुलि अप्‍वये धुंकल,
PSA.40.12	जिं आः छुं हे मखने धुन।
PSA.40.12	जिगु छेनय्‌ दुगु सँ स्‍वयाः
PSA.40.12	अप्‍वः दु थ्‍व।
PSA.40.12	जिगु नुगः हे क्‍वतुने धुंकल।
PSA.40.13	हे परमेश्वर!
PSA.40.13	जितः बचय्‌ यानादिसँ।
PSA.40.13	हे परमप्रभु!
PSA.40.13	जितः ग्‍वाहालि यायेत
PSA.40.13	याकनं झासँ
PSA.40.14	जितः स्‍यायेत स्‍वःपिं
PSA.40.14	लज्‍या चाये मालेमा,
PSA.40.14	अले इतिमिति कनेमा।
PSA.40.14	जिगु दुःखय्‌ लय्‌तायाजूपिं
PSA.40.14	लिज्‍यां वनेमा,
PSA.40.14	अले मछालाः जुइमा।
PSA.40.15	“हः” धकाः
PSA.40.15	जितः लाय्‌बुयाजूपिं मछालाः
PSA.40.15	आछु-आछु कनाजुइमा।
PSA.40.16	छितः मालाजुइपिं धाःसा
PSA.40.16	छिके लय्‌तायाच्‍वनेमा।
PSA.40.16	अले छिं मुक्ति बीगु यःपिन्‍सं
PSA.40.16	सदां थथे धयाच्‍वनेमा–
PSA.40.16	“परमप्रभु गुलि तःधं!”
PSA.40.17	तर जि ला चीमिम्‍ह
PSA.40.17	व छुं मदुम्‍ह मनू खः।
PSA.40.17	हे परमप्रभु,
PSA.40.17	छि जितः उद्धार याइम्‍ह
PSA.40.17	व जिम्‍ह परमेश्वर खः।
PSA.40.17	जितः ग्‍वाहालि यायेत
PSA.40.17	याकनं झासँ।
PSA.41.1	धन्‍य खः इपिं सुनां
PSA.41.1	छुं मदुपिनिगु च्‍यूताः काइ।
PSA.41.1	इमित दुःख जुइबलय्‌
PSA.41.1	परमप्रभुं ग्‍वाहालि यानादी।
PSA.41.2	परमप्रभुं इमिगु रक्षा यानादी,
PSA.41.2	अले इमिगु ज्‍यान
PSA.41.2	बचय्‌ यानादी।
PSA.41.2	वय्‌कलं इमिगु जीवनयात
PSA.41.2	सुथांलाकादी।
PSA.41.2	अले इमि शत्रुतय्‌पाखें
PSA.41.2	इमित बचय्‌ यानादी।
PSA.41.3	परमप्रभुं इमित उसाँय्‌
PSA.41.3	मदइबलय्‌
PSA.41.3	सुसाःकुसाः यानादी।
PSA.41.3	अले लाय्‌कादी।
PSA.41.4	जिं धया, “हे परमप्रभु,
PSA.41.4	जिं छिगु विरोधय्‌ पाप याना।
PSA.41.4	जितः दया यानादिसँ,
PSA.41.4	अले लाय्‌कादिसँ।”
PSA.41.5	जिमि शत्रुतय्‌सं
PSA.41.5	जि याकनं सीमा,
PSA.41.5	अले सकसिनं जितः ल्‍वःमंका
PSA.41.5	छ्‌वयेमा धकाः धयाजूगु दु।
PSA.41.6	जिमि पासापिं धकाः
PSA.41.6	स्‍वःवइपिन्‍सं नं जिगु
PSA.41.6	मभिंगु खँ जक मुंकाः यंकी,
PSA.41.6	अले न्‍ह्याम्‍हय्‌सितं न्‍यंकाजुइ।
PSA.41.7	जितः महीपिन्‍सं नं थवंथवय्‌
PSA.41.7	जिगु खँ स्‍वांपुया जुइ।
PSA.41.7	इमिसं जिगु मभिंगु
PSA.41.7	बिचाः याना जुइ,
PSA.41.8	“वयात तःल्‍वचं कःगु दु,
PSA.41.8	व आः लासां हे दनावये
PSA.41.8	फइ मखुत।”
PSA.41.9	छपाः हे भुइ नयाम्‍ह जिमि
PSA.41.9	छम्‍ह स्‍याःन्‍याःम्‍ह पासा तकं
PSA.41.9	जिगु विरोधय्‌ वन।
PSA.41.9	वयात जिं तसकं विश्वास
PSA.41.9	यानातयागु खः।
PSA.41.10	हे परमप्रभु!
PSA.41.10	जितः दया यानाः
PSA.41.10	हाकनं लाय्‌कादिसँ।
PSA.41.10	अले जिं जिमि शत्रुतय्‌के
PSA.41.10	पलेसा काये।
PSA.41.11	जिं स्‍यू छि जिलिसे
PSA.41.11	लय्‌तायादीगु दु,
PSA.41.11	छाय्‌धाःसा छिं इमित
PSA.41.11	जितः त्‍याकेबिया मदी।
PSA.41.12	छिं जितः ग्‍वाहालि यानादिल,
PSA.41.12	छाय्‌धाःसा जि दोष मदुम्‍ह खः।
PSA.41.12	छिं जितः सदांया निंतिं
PSA.41.12	थःलिसें तयादिल।
PSA.41.13	परमप्रभु,
PSA.41.13	इस्राएलया परमेश्वरया
PSA.41.13	प्रशंसा या।
PSA.41.13	आः, अले न्‍ह्याबलें।
PSA.41.13	आमेन! आमेन!
PSA.42.1	हे परमेश्वर!
PSA.42.1	गथे चल्‍ला
PSA.42.1	खुसिया लःया निंतिं
PSA.42.1	प्‍याः चाइ,
PSA.42.1	जि नं छिगु निंतिं अथे हे
PSA.42.1	प्‍याः चायाच्‍वनागु दु।
PSA.42.2	जि परमेश्वरया निंतिं,
PSA.42.2	म्‍वाःम्‍ह परमेश्वरया निंतिं
PSA.42.2	प्‍याःचायागु दु।
PSA.42.2	जि गुबलय्‌ वनाः परमेश्वरयात
PSA.42.2	नापलाये दइ?
PSA.42.3	ख्‍वबि हे जिगु चा-न्‍हिया
PSA.42.3	नसा जुयाबी धुंकल।
PSA.42.3	मनूतय्‌सं जितः न्‍ह्याबलें थथे
PSA.42.3	धयाः हाय्‌कीगु –
PSA.42.3	“छं परमेश्वर गन दु?”
PSA.42.4	न्‍हापाया खँ लुमंकीबलय्‌
PSA.42.4	जिगु नुगः तज्‍यानावइ।
PSA.42.4	उबलय्‌ जि मनूतय्‌गु पुचःलिसे
PSA.42.4	जुइगु खः।
PSA.42.4	मनूतय्‌ न्‍ह्यलुवाः जुयाः
PSA.42.4	प्रशंसाया म्‍ये हाहां,
PSA.42.4	लय्‌तातां परमेश्वरया देगलय्‌
PSA.42.4	वनेगु।
PSA.42.5	जिगु नुगः छाय्‌ थपाय्‌सकं
PSA.42.5	क्‍वतुंगु?
PSA.42.5	जि छाय्‌ थपाय्‌सकं नुगः
PSA.42.5	मछिंगु?
PSA.42.5	जिं अज्‍ज नं परमेश्वरयाके
PSA.42.5	आशा तयाः वय्‌कःयात,
PSA.42.5	जितः बचय्‌ याइम्‍हय्‌सित
PSA.42.5	तःधंके।
PSA.42.6	जिगु नुगः तसकं क्‍वतुंगु दु।
PSA.42.6	उकिं जिं छितः यर्दनया लागां,
PSA.42.6	हेर्मोन पर्वत व मिसार डाँडाया
PSA.42.6	च्‍वकां लुमंकागु दु।
PSA.42.7	ग्‍यानापुसे च्‍वंगु
PSA.42.7	क्‍वब्‍वाःलःया सः
PSA.42.7	जिगु न्‍ह्यःने दु।
PSA.42.7	छिगु समुद्रया तःधंगु लबुं नं
PSA.42.7	जितः नुनाब्‍यूगु दु।
PSA.42.8	न्‍हिनय्‌ ला परमप्रभुं जितः
PSA.42.8	थःगु माया क्‍यनादी,
PSA.42.8	अले चान्‍हय्‌ जिं जितः
PSA.42.8	जीवन बियादीम्‍ह परमेश्वरयात
PSA.42.8	तःधंकाः वय्‌कःया म्‍ये हाले।
PSA.42.9	जिं जिगु ल्‍वहंधी
PSA.42.9	परमेश्वरयात धाये,
PSA.42.9	“छिं जितः छाय्‌
PSA.42.9	ल्‍वःमंकादियागु?
PSA.42.9	शत्रुतय्‌सं क्‍वत्‍यय्‌काः,
PSA.42.9	जि छाय्‌ ख्‍वयाजुइ माःगु?
PSA.42.10	इमिसं नागःतुगः याइबलय्‌
PSA.42.10	जिगु बपिक्‍वँय्‌ हे
PSA.42.10	त्‍वःधू थें जुइगु,
PSA.42.10	इमिसं हिस्‍यानाः जितः न्‍यनी –
PSA.42.10	‘ग्‍व, छं परमेश्वर गन दु?’”
PSA.42.11	हे जिगु मन छाय्‌ थपाय्‌सकं
PSA.42.11	क्‍वतुंगु?
PSA.42.11	छाय्‌ जितः थुलिमछि नुगः मछिंसे
PSA.42.11	च्‍वंगु?
PSA.42.11	जिं परमेश्वरयाके आशा तये,
PSA.42.11	हाकनं जिं थः परमेश्वर
PSA.42.11	व थःत बचय्‌ याइम्‍हय्‌सित
PSA.42.11	तःधंके।
PSA.43.1	हे परमेश्वर,
PSA.43.1	जि दोष मदुम्‍ह खः धकाः
PSA.43.1	क्‍यनादिसँ।
PSA.43.1	छितः म्‍हमस्‍यूपिं
PSA.43.1	सकल मनूत पाखें
PSA.43.1	जितः रक्षा यानादिसँ।
PSA.43.1	मखुगु खँ ल्‍हाइपिं व
PSA.43.1	दुष्‍टपिं मनूतपाखें
PSA.43.1	जितः बचय्‌ यानादिसँ।
PSA.43.2	हे परमेश्वर,
PSA.43.2	छि हे जिगु शरण खः।
PSA.43.2	छिं जितः छाय्‌ त्‍वःतादियागु?
PSA.43.2	शत्रुतय्‌सं क्‍वत्‍यय्‌काः जि छाय्‌
PSA.43.2	ख्‍वयाजुइमाःगु?
PSA.43.3	छिगु जः व सत्‍ययात
PSA.43.3	छ्वयाहयादिसँ,
PSA.43.3	उमिसं हे जितः लँ क्‍यनेमा।
PSA.43.3	अले छिगु पवित्र पर्वत सियोनय्‌,
PSA.43.3	छि च्‍वनादीगु देगलय्‌
PSA.43.3	जितः हयेमा।
PSA.43.4	अले हे परमेश्वर,
PSA.43.4	जि छिगु वेदीइ वने।
PSA.43.4	छि जिगु लसताया मुहान खः।
PSA.43.4	जिं वीणा थानाः छिगु
PSA.43.4	प्रशंसा याये।
PSA.43.4	हे परमेश्वर, जिमि परमेश्वर!
PSA.43.5	हे जिगु मन
PSA.43.5	छाय्‌ थपाय्‌सकं क्‍वतुंगु?
PSA.43.5	जि छाय्‌ थपाय्‌सकं
PSA.43.5	नुगः मछिंगु?
PSA.43.5	जिं परमेश्वरयाके आशा तये,
PSA.43.5	हाकनं जिं थः परमेश्वर व
PSA.43.5	थःत बचय्‌ याइम्‍हय्‌सित तःधंके।
PSA.44.1	हे परमेश्वर, छिं यक्‍व न्‍हापा
PSA.44.1	जिमि पुर्खातय्‌गु पालय्‌
PSA.44.1	यानादीगु खँ
PSA.44.1	इपिं पाखें जिमिसं
PSA.44.1	थःगु हे न्‍हाय्‌पंनं न्‍यनागु दु।
PSA.44.2	छिं थःगु हे शक्तिं
PSA.44.2	जाति जातियापिं मनूतय्‌त
PSA.44.2	पितिनाः
PSA.44.2	इमिगु थासय्‌ जिमि पुर्खातय्‌त
PSA.44.2	तयादिल।
PSA.44.2	छिं इमि शत्रुतय्‌त क्‍वत्‍यलाः
PSA.44.2	इमित ब्‍वलंकादिल।
PSA.44.3	इमिसं तरवारया बलं देश
PSA.44.3	त्‍याकाकाःगु मखु,
PSA.44.3	इपिं थःगु शक्तिं त्‍याःपिं
PSA.44.3	नं मखु।
PSA.44.3	छिगु हे जव ल्‍हातं, छिगु हे लप्‍पां
PSA.44.3	व छिगु ख्‍वाःया जलं
PSA.44.3	इपिं त्‍याःगु खः।
PSA.44.3	छाय्‌धाःसा छिं इमित
PSA.44.3	यय्‌कादिल।
PSA.44.4	हे परमेश्वर,
PSA.44.4	छि हे जिमि जुजु खः,
PSA.44.4	छिं याकूबयात त्‍याकेबियादी।
PSA.44.5	छिगु हे बलं जिमिसं
PSA.44.5	थः शत्रुतय्‌त ख्‍याना छ्वये,
PSA.44.5	जिमि विरोधीतय्‌त जिमिसं
PSA.44.5	छिगु हे नामं न्‍हुयातये।
PSA.44.6	जिं थःगु धनुखय्‌
PSA.44.6	भलसा तये मखु,
PSA.44.6	जिगु तरवारं जितः
PSA.44.6	त्‍याकाबी मखु।
PSA.44.7	तर छिं जिमित
PSA.44.7	जिमि शत्रुतपाखें
PSA.44.7	बचय्‌ यानादिल,
PSA.44.7	अले जिमित मयय्‌कीपिन्‍त
PSA.44.7	लज्‍या चाय्‌कादिल।
PSA.44.8	जिमिसं न्‍हिच्‍छिं छिगु
PSA.44.8	प्रशंसा याये,
PSA.44.8	अले छितः न्ह्याबलें
PSA.44.8	सुभाय्‌ बियाच्‍वने।
PSA.44.9	अय्‌नं छिं जिमित त्‍वःतादिल,
PSA.44.9	अले जिमित क्वह्यंकादीगु दु।
PSA.44.9	आः छि जिमि सिपाइँत नापं
PSA.44.9	न्ह्यःने झाइ मखु।
PSA.44.10	छिं जिमित जिमि शत्रुतय्‌
PSA.44.10	न्ह्यःनें लिचिके बियादिल।
PSA.44.10	अले जिमिगु फुक्‍कं
PSA.44.10	जिमि शत्रुतय्‌त
PSA.44.10	लाकायंके बियादिल।
PSA.44.11	छिं जिमित
PSA.44.11	मेपिनिगु आहार जुइत
PSA.44.11	फैचातय्‌त थें त्‍वःतादिल,
PSA.44.11	अले जातितय्‌ दथुइ जिमित
PSA.44.11	उखेलाः थुखेलाः
PSA.44.11	मदय्‌काबिल।
PSA.44.12	छिं थः मनूतय्‌त
PSA.44.12	दंक मियादिल।
PSA.44.12	इमित मियाः छितः
PSA.44.12	छुं नं फाइदा मजुल।
PSA.44.13	छिं जिमित जिमि
PSA.44.13	जःलाखःलातय्‌त
PSA.44.13	हेस्याके बियादीगु दु,
PSA.44.13	जिमि जःखः च्‍वंपिन्‍सं
PSA.44.13	जिमित हेपं ख्‍यानाः
PSA.44.13	हेबाय्‌चबाय्‌ याइगु।
PSA.44.14	छिं जिमित
PSA.44.14	मेगु जातितय्‌ दथुइ
PSA.44.14	ख्‍यालिम्‍वः यानादिल।
PSA.44.14	मनूतय्‌सं जिमित खन कि
PSA.44.14	हेस्‍यानाः छ्यं संकीगु।
PSA.44.15	न्‍हियान्‍हिथं जि
PSA.44.15	क्‍वह्यंकाच्‍वने माःगु दु,
PSA.44.15	जिगु ख्‍वाः लज्‍यां त्‍वपूगु दु।
PSA.44.16	कुंखिनिपिं
PSA.44.16	व हेस्‍याइपिनिगु वचनं
PSA.44.16	अले बदला काइपिन्‍सं यानाः
PSA.44.16	जितः थथे जूगु खः।
PSA.44.17	छिगु बाचायात
PSA.44.17	त्‍वथुलागु मदुसां
PSA.44.17	जिमिसं छितः
PSA.44.17	ल्‍वःमंकागु मदुसां
PSA.44.17	थ्‍व फुक्‍क जिमित जूवल।
PSA.44.18	जिमिगु नुगः छिपाखें
PSA.44.18	फह्यूगु मदु,
PSA.44.18	जिमिगु पलाः
PSA.44.18	छिपाखें लिच्‍यूगु मदु।
PSA.44.19	अय्‌नं छिं जिमित
PSA.44.19	ध्‍वंचातय्‌थाय्‌ त्‍वःतादिल।
PSA.44.19	छिं जिमित खिउँथाय्‌
PSA.44.19	वानाथकादिल।
PSA.44.20	जिमिसं परमेश्वरया नांयात
PSA.44.20	ल्‍वःमंकागु दुसा
PSA.44.20	अले मेपिं द्यःतय्‌त प्रार्थना यायेत
PSA.44.20	ल्‍हाः ल्‍ह्ननागु दुसा,
PSA.44.21	परमेश्वरं थ्‍व खँ सि हे सी।
PSA.44.21	छाय्‌धाःसा वय्‌कलं
PSA.44.21	फुक्‍कसिगु नुगलय्‌
PSA.44.21	दुने च्‍वंगु खँ स्‍यू।
PSA.44.22	अय्‌नं जिपिं छिगु लागि
PSA.44.22	न्‍हिथं सीमालाच्‍वंगु दु।
PSA.44.22	स्‍यायेत हःपिं फैचातय्‌त थें
PSA.44.22	जिमित व्‍यवहार याइगु।
PSA.44.23	हे परमप्रभु दनादिसँ!
PSA.44.23	छि छाय्‌ द्यनाच्‍वनादिया?
PSA.44.23	दनादिसँ!
PSA.44.23	जिमित सदांया लागि
PSA.44.23	त्‍वःतादी मते।
PSA.44.24	छाय्‌ छिं मेखेपाखे
PSA.44.24	स्‍वयादियागु?
PSA.44.24	अले जिमित जूगु दुःख व सास्‍ति
PSA.44.24	छाय्‌ ल्‍वःमंकादियागु?
PSA.44.25	जिपिं ला धुलय्‌ ल्‍वाकबुक
PSA.44.25	जुइधुंकल।
PSA.44.25	जिमिगु म्‍ह
PSA.44.25	चाय्‌ प्‍यपुने धुंकल।
PSA.44.26	दनादिसँ,
PSA.44.26	जिमित ग्‍वाहालि यानादिसँ।
PSA.44.26	छिगु दयाया कारणं
PSA.44.26	जिमित त्‍वःतकादिसँ।
PSA.45.1	जुजुया निंतिं थ्‍व म्‍ये
PSA.45.1	च्‍वयाबलय्‌
PSA.45.1	जिगु नुगलय्‌ बाबांलाःगु खँग्‍वः
PSA.45.1	भय्‌बियावःगु दु।
PSA.45.1	जिगु मेचु नं छम्‍ह बांलाःम्‍ह
PSA.45.1	कविया च्‍वसा थें जुयाब्‍यूगु दु।
PSA.45.2	छि मनूत मध्‍ये दकले
PSA.45.2	बांलाःम्‍ह खः।
PSA.45.2	छिगु म्‍हुतुसिइ दया जाःगु दु।
PSA.45.2	उकिं परमेश्वरं छितः
PSA.45.2	न्ह्याबलेंया लागि
PSA.45.2	आशिष बियादीगु दु।
PSA.45.3	हे दकले बल्‍लाःम्‍ह जुजु!
PSA.45.3	थःगु महिमा व प्रताप नापं
PSA.45.3	थःगु तरवार जँय्‌ घानादिसँ।
PSA.45.4	सत्‍य व न्‍यायया निंतिं
PSA.45.4	थःगु साहस नापं
PSA.45.4	सवारी जुयादिसँ।
PSA.45.4	छिगु जवल्‍हातिं
PSA.45.4	अजूचायापुगु ज्‍या क्‍यनेमा।
PSA.45.5	छिगु च्‍वामुगु वाणं
PSA.45.5	छिकपिनि शत्रुतय्‌गु नुगलय्‌
PSA.45.5	सुइ मा!
PSA.45.5	जाति जातियापिन्‍सं
PSA.45.5	छिगु तुतिइ भ्‍वपुइ मा!
PSA.45.6	हे परमेश्वर,
PSA.45.6	छिगु राज्‍य न्‍ह्याबलें दयाच्‍वनी।
PSA.45.6	छिं थः मनूतय्‌त न्‍याय यानाः
PSA.45.6	राज्‍य यानादी।
PSA.45.7	छिं भिंगु खँ यय्‌कादी,
PSA.45.7	मभिंगु खँयात
PSA.45.7	छिं यय्‌कादी मखु,
PSA.45.7	उकिं परमेश्वर, छिकपिनि परमेश्वरं
PSA.45.7	छितः ल्ययादीगु दु
PSA.45.7	अले छिकपिनि पासापिन्‍त
PSA.45.7	स्वयाः अप्वः
PSA.45.7	लय्‌ता बियादीगु दु।
PSA.45.8	छिगु वसतं मूर्र
PSA.45.8	व तेजपातयागु थें नस्‍वाः
PSA.45.8	पिहां वः।
PSA.45.8	किसिया धँवानं
PSA.45.8	छायेपियातःगु लाय्‌कुलिइ
PSA.45.8	बाजं थाइपिन्‍सं छितः
PSA.45.8	लय्‌ताय्‌की।
PSA.45.9	छिगु लाय्‌कुलिइ
PSA.45.9	हनेबहःपिं मिस्‍तय्‌गु दथुइ
PSA.45.9	जुजुपिनि म्ह्याय्‌पिं नं दु,
PSA.45.9	छिगु जवपाखे
PSA.45.9	ओपीरया लुँया तिसा
PSA.45.9	तियातःम्‍ह भम्‍चा दु।
PSA.45.10	न्‍यँ, हे राजकुमारी,
PSA.45.10	बिचाः या, न्‍हाय्‌पं ब्यु,
PSA.45.10	अले थः मनूत
PSA.45.10	व थःछेँ नं ल्‍वःमंकी।
PSA.45.11	छंगु हिसि खनाः
PSA.45.11	जुजु लय्‌तायादीगु दु।
PSA.45.11	वय्‌कः छिमि मालिक खः,
PSA.45.11	उकिं वय्‌कलं धाः थें या।
PSA.45.12	टुरोसया राजकुमारी
PSA.45.12	देछा ज्‍वनाः वइ,
PSA.45.12	तःमिपिन्‍सं छंगु कृपा
PSA.45.12	कायेत स्‍वइ।
PSA.45.13	राजकुमारी लाय्‌कुलिइ दु,
PSA.45.13	व गुलि बांलाः।
PSA.45.13	वयागु वसः लुँयागु कां
PSA.45.13	थानातःगु दु।
PSA.45.14	वयात झःझःधाःगु वसतय्‌
PSA.45.14	समिलुत ल्‍यूल्‍यू तयाः
PSA.45.14	जुजुयाथाय्‌ यंकी।
PSA.45.15	इपिं जुजुया लाय्‌कुलिइ लय्‌तातां
PSA.45.15	दुहां वनी।
PSA.45.16	छिकपिनि काय्‌पिन्‍सं
PSA.45.16	छिकपिनि पुर्खातय्‌गु
PSA.45.16	थाय्‌ काइ,
PSA.45.16	इमित छिं सारा संसारयापिं
PSA.45.16	राजकुमार दय्‌कादी।
PSA.45.17	जिं पुस्‍तां पुस्‍ता तक
PSA.45.17	छिगु नांयात तःधंकातये
PSA.45.17	थुकिं जाति जातियापिन्‍सं
PSA.45.17	छितः न्‍ह्याबलें तःधंकी।
PSA.46.1	परमेश्वर झीगु शरण
PSA.46.1	कायेगु थाय्‌ व बल खः,
PSA.46.1	अले दुःखया इलय्‌
PSA.46.1	अःपुक दइगु ग्‍वाहालि खः।
PSA.46.2	अथे जुयाः पृथ्‍वी हे
PSA.46.2	लिगिलिगि संसां
PSA.46.2	अले पर्वतत समुद्रय्‌ कुतुं वंसां
PSA.46.2	झीपिं ग्‍याये मखु।
PSA.46.3	समुद्र थ्‍वय्‌क हाःसां
PSA.46.3	अले ब्‍वाइंया वःसां
PSA.46.3	उकियागु किसिद्वम्‍बलं पहाडत
PSA.46.3	वाराक्‍वारा संसां
PSA.46.3	झीपिं ग्‍याये मखु। 
PSA.46.4	छगू खुसि दु
PSA.46.4	गुकियागु लःधालं
PSA.46.4	परमेश्वरया शहर,
PSA.46.4	दकसिबय्‌ तःधंम्‍ह च्‍वनादीगु
PSA.46.4	थाय्‌यात लय्‌ताय्‌की।
PSA.46.5	परमेश्वर व शहरय्‌
PSA.46.5	च्‍वनादीगु दु
PSA.46.5	व गुबलें नाश जुइ फइ मखु।
PSA.46.5	सुथ न्‍हापां हे परमेश्वरं उकियात
PSA.46.5	ग्‍वाहालि बियादी।
PSA.46.6	जाति जातियापिं मनूतय्‌ दथुइ
PSA.46.6	तसकं हल्‍लाखल्‍ला जुल,
PSA.46.6	राज्‍य-राज्‍य लिगिलिगि सनाः
PSA.46.6	क्वःदल
PSA.46.6	वय्‌कलं थःगु सः पिकयादिल,
PSA.46.6	पृथ्‍वी नायावन।
PSA.46.7	दकसिबय्‌ बल्‍लाःम्‍ह
PSA.46.7	परमप्रभु झीलिसे दी,
PSA.46.7	याकूबया परमेश्वर
PSA.46.7	झी शरण कायेगु थाय्‌ खः।
PSA.46.8	वा, परमप्रभुया ज्‍या स्‍व,
PSA.46.8	वय्‌कलं संसारय्‌
PSA.46.8	गुकथं नाश हयादिल।
PSA.46.9	वय्‌कलं संसारया
PSA.46.9	फुक्‍क थासय्‌ लडाइँ दिकादी।
PSA.46.9	वय्‌कलं धनुष व भाला
PSA.46.9	त्‍वथुलादी।
PSA.46.9	अले ढालयात मिइ
PSA.46.9	छ्‌वय्‌काबी।
PSA.46.10	“सुम्क च्‍वँ!
PSA.46.10	जि परमेश्वर खः धकाः सीकि!
PSA.46.10	जितः फुक्‍क जातियापिन्‍सं
PSA.46.10	तःधंकी,
PSA.46.10	संसारय्‌ न्‍यंकभनं जितः तःधंकी।”
PSA.46.11	दकसिबय्‌ बल्‍लाःम्‍ह
PSA.46.11	परमप्रभु झीनापं दी,
PSA.46.11	याकूबया परमेश्वर झीगु
PSA.46.11	शरण कायेगु थाय्‌ खः। 
PSA.47.1	हे जाति जातियापिं
PSA.47.1	फुक्‍क मनूत, ल्‍हाःपा था।
PSA.47.1	ततःसलं परमेश्वरया जयजय या!
PSA.47.2	दकसिबय्‌ तःधंम्‍ह
PSA.47.2	परमप्रभुलिसे झी ग्‍यायेमाः,
PSA.47.2	वय्‌कः पृथ्‍वी न्‍यंकया
PSA.47.2	तःधंम्‍ह जुजु खः।
PSA.47.3	वय्‌कलं जाति जातियात
PSA.47.3	झीगु अधिनय्‌ हयादिल
PSA.47.3	अले मनूतय्‌त झीगु पालि
PSA.47.3	तःलय्‌ लाकादिल।
PSA.47.4	वय्‌कलं झीगु लागि
PSA.47.4	सर्बय्‌ ल्ययादिल।
PSA.47.4	अले थ्व वय्‌कःया
PSA.47.4	यःपिनिगु निंतिं
PSA.47.4	गर्वया खँ खः। 
PSA.47.5	परमेश्वर प्रशंसाया सःलिसे
PSA.47.5	सिंहासनय्‌ च्‍वनादीगु दु,
PSA.47.5	परमप्रभु तुरहीया सःलिसें
PSA.47.5	सिंहासनय्‌ च्‍वनादीगु दु।
PSA.47.6	परमेश्वरया प्रशंसा या,
PSA.47.6	भजन हा!
PSA.47.6	झी जुजुया प्रशंसा या,
PSA.47.6	भजन हा!
PSA.47.7	परमेश्वर पृथ्‍वी
PSA.47.7	न्‍यंकया जुजु खः,
PSA.47.7	वय्‌कःयात प्रशंसा यानाः
PSA.47.7	म्‍ये हा!
PSA.47.8	परमेश्वर थःगु
PSA.47.8	पवित्र गद्दीइ च्‍वनादी,
PSA.47.8	वय्‌कलं जाति जातियात
PSA.47.8	शासन यानादी।
PSA.47.9	अब्राहामया परमेश्वरया
PSA.47.9	मनूतनापं जाति जातिया
PSA.47.9	शासकत मुंगु दु।
PSA.47.9	छाय्‌धाःसा पृथ्‍वीइ च्‍वंपिं
PSA.47.9	फुक्‍क जुजुत
PSA.47.9	परमेश्वरया ल्हातय्‌ दु।
PSA.47.9	वय्‌कः तसकं तःधंम्ह खः।
PSA.48.1	परमप्रभु तःधंम्ह खः,
PSA.48.1	परमेश्वरया शहरय्‌,
PSA.48.1	वय्‌कःया पवित्र पर्वतय्‌
PSA.48.1	वय्‌कः प्रशंसा याये बहःम्‍ह खः।
PSA.48.2	परमेश्वरया पर्वत सियोन
PSA.48.2	तःजाः अले बांलाः।
PSA.48.2	तःधंम्‍ह जुजुया थ्‍व शहरं
PSA.48.2	संसार न्‍यंक लसता हइ।
PSA.48.3	परमेश्वर थः हे यरूशलेमया
PSA.48.3	किल्‍ला खः,
PSA.48.3	उकिया रक्षा याइम्ह कथं
PSA.48.3	वय्‌कलं थःत क्‍यनादीगु दु।
PSA.48.4	जुजुतय्‌सं जानाः
PSA.48.4	सियोन पर्वतय्‌
PSA.48.4	हमला याःवल।
PSA.48.5	तर उकियात खनाः
PSA.48.5	इपिं अजूचाल।
PSA.48.5	इपिं ग्‍यानाः बिस्‍युं वन।
PSA.48.6	ग्‍यानाः इपिं अन हे मूहाल।
PSA.48.6	मचा बू ब्‍यथा जूम्‍ह मिसा थें
PSA.48.6	इपिं वाथावाथा कन।
PSA.48.7	पुर्बयागु फसं
PSA.48.7	तर्शीशया जहाजत
PSA.48.7	कुचाकुचा दः थें
PSA.48.7	छिं इमित नाश यानादिल।
PSA.48.8	झीसं दकसिबय्‌ बल्‍लाःम्‍ह
PSA.48.8	परमप्रभुयागु शहरय्‌,
PSA.48.8	झी परमेश्वरया शहरय्‌ गथे
PSA.48.8	न्‍यनागु खः
PSA.48.8	अथे हे जूगु नं खना।
PSA.48.8	वय्‌कलं थ्‍व शहरयात
PSA.48.8	न्ह्याबलें रक्षा यानातइ। 
PSA.48.9	हे परमेश्वर! छिगु देगलय्‌
PSA.48.9	जिमिसं छिगु दया मायाया खँय्‌
PSA.48.9	ध्‍यान बियेगु याना।
PSA.48.10	फुक्‍क थासय्‌
PSA.48.10	छिगु प्रशंसा जू।
PSA.48.10	पृथ्‍वीया फुक्‍क थासय्‌
PSA.48.10	छिगु नां थ्‍यंगु दु।
PSA.48.10	छिं खःकथं न्याय यानादी।
PSA.48.11	सियोनयापिं मनूत लय्‌तायेमा!
PSA.48.11	छिं यानादीगु न्‍यायया हुनिं
PSA.48.11	यहूदाया फुक्‍क शहर
PSA.48.11	लसतां जायेमा!
PSA.48.12	हे परमेश्वरया मनूत,
PSA.48.12	सियोनया प्‍यखेरं चाःहिलाः
PSA.48.12	ग्‍वःगः धरःग्‍वारा दु ल्‍याःखा!
PSA.48.13	छं अन दनातःगु पःखाः
PSA.48.13	व किल्‍लायात
PSA.48.13	बांलाक दुवालाः स्‍व,
PSA.48.13	अले छं लिपाया पुस्‍तायात
PSA.48.13	कने फइ।
PSA.48.14	छाय्‌धाःसा परमेश्वर न्‍ह्याबलें
PSA.48.14	झी परमेश्वर खः।
PSA.48.14	वय्‌कलं झीत न्‍ह्याबलें
PSA.48.14	लँ क्‍यनादी।
PSA.49.1	फुक्‍क मनूतय्‌सं न्‍यँ,
PSA.49.1	संसारया फुक्‍क
PSA.49.1	मनूतय्‌सं न्‍हाय्‌पं ब्‍यु,
PSA.49.2	तःधंपिं व चिधंपिं,
PSA.49.2	तःमि व चीमि,
PSA.49.2	फुक्‍कसिनं थ्‍व खँ न्‍यँ!
PSA.49.3	जिगु म्‍हुतुं बुद्धियागु खँ
PSA.49.3	पिहां वइ,
PSA.49.3	अले जिगु बिचाः ज्ञानं जाः।
PSA.49.4	जिं हितोपदेशय्‌ ध्‍यान बी।
PSA.49.4	अले वीणा थानाः
PSA.49.4	जिं उकिया अर्थ कने।
PSA.49.5	शत्रुतय्‌सं जितः
PSA.49.5	घेरय्‌ याइबलय्‌
PSA.49.5	दुःखया इलय्‌ नं
PSA.49.5	जि ग्‍याये मखु।
PSA.49.6	इमिसं थःगु जक सम्‍पत्तिइ
PSA.49.6	भरोसा तइ,
PSA.49.6	अले धनयागु फुइँ क्यनी।
PSA.49.7	धात्‍थें सुं नं मनुखं
PSA.49.7	मेम्‍हय्‌सित गुबलें मू पुलाः
PSA.49.7	त्‍वःतके फइ मखु,
PSA.49.7	इमिसं परमेश्वरयात
PSA.49.7	थःगु प्राणया
PSA.49.7	मू पुले फइ मखु।
PSA.49.8	मनूया प्राण तसकं मू वं
PSA.49.8	वं गुलि पुले फइ,
PSA.49.8	उकिं गाइ मखु।
PSA.49.9	व न्ह्याबलें म्वानाच्वनी मखु,
PSA.49.9	व ध्‍वगिना मवनी मखु।
PSA.49.10	मूर्ख व बुद्धि मदुपिं मनूत थें
PSA.49.10	बुद्धि दुपिं मनूत
PSA.49.10	नं सिनावने हे माः,
PSA.49.10	इमिगु धन-सम्‍पत्ति
PSA.49.10	थः सन्‍तानया लागि
PSA.49.10	त्‍वःतावने माः।
PSA.49.11	इमिसं न्‍ह्याक्‍व हे
PSA.49.11	थःगु नामय्‌ जमिन मुंकूसां
PSA.49.11	इमिगु सदांया छेँ धयागु
PSA.49.11	चिहान हे खः।
PSA.49.11	इपिं सदांया निंतिं अन हे च्‍वनी।
PSA.49.12	धनसम्‍पत्ति दुसां
PSA.49.12	मनूत सदांया लागि
PSA.49.12	दयाच्‍वनी मखु।
PSA.49.12	इपिं पशु थें जुयावनी,
PSA.49.12	अले पशु थें सिनावनी।
PSA.49.13	थःके हे जक
PSA.49.13	भरोसा तइपिन्‍त थथे हे जुइ,
PSA.49.13	थःगु धन-सम्‍पत्तिइ जक
PSA.49.13	लुधंकाच्‍वंपिन्‍त थथे हे जुइ। 
PSA.49.14	इपिं फै थें सिनावनी
PSA.49.14	कालं इमित नुनाछ्वइ।
PSA.49.14	धर्मीपिन्‍सं इमित शासन याइ।
PSA.49.14	इमिगु म्‍ह थःगु छेँनं तापाक
PSA.49.14	चिहानय्‌ ध्‍वगिनावनि।
PSA.49.15	तर परमेश्वरं जितः मू पुलाः
PSA.49.15	त्‍वःतकादी,
PSA.49.15	वय्‌कलं जितः मृत्‍युयागु शक्तिं
PSA.49.15	बचय्‌ यानादी। 
PSA.49.16	सुं मनू तःमि जुल,
PSA.49.16	वयागु सम्‍पत्ति
PSA.49.16	अप्‍वयावल धकाः
PSA.49.16	ग्‍याये मते।
PSA.49.17	व सीबलय्‌ व धन
PSA.49.17	वं थःनापं यंके फइ मखु,
PSA.49.17	व धन वं चिहानय्‌ यंकी मखु।
PSA.49.18	म्‍वानाच्‍वँतले लुधनाच्‍वंसां,
PSA.49.18	अले मनूतय्‌सं बांलानावःगुलिं
PSA.49.18	इमित तःधंकूसां
PSA.49.19	सीधुंकाः इपिं थः पुर्खापिं नापं
PSA.49.19	मिलय्‌ जू वनी।
PSA.49.19	अन इमिसं गुबलें नं
PSA.49.19	जः खनि मखु।
PSA.49.20	सम्‍पत्ति दयाः नं
PSA.49.20	ज्ञान मदुपिं मनूत
PSA.49.20	पशुत थें सिनावनी!
PSA.50.1	दकलय्‌ बल्‍लाःम्‍ह
PSA.50.1	परमप्रभु परमेश्वरं
PSA.50.1	पुर्बंनिसें पच्‍छिमतक
PSA.50.1	संसारय्‌ च्‍वंपिं
PSA.50.1	फुक्‍क मनूतलिसे नवानादीगु दु,
PSA.50.1	अले सःतादीगु दु।
PSA.50.2	तसकं बांलाःगु सियोन पर्वतं
PSA.50.2	परमेश्वर थिनावइ।
PSA.50.3	झी परमेश्वर झाइतिनि,
PSA.50.3	अले वय्‌कः सुम्‍क
PSA.50.3	च्‍वनादी मखु,
PSA.50.3	वय्‌कःया न्‍ह्यःने
PSA.50.3	भस्‍म याइगु मि दु,
PSA.50.3	अले वय्‌कःया छचाःखेरं
PSA.50.3	ग्‍यानापुगु ग्‍वःफय्‌ दु।
PSA.50.4	थः प्रजाया न्‍याय यायेत
PSA.50.4	वय्‌कलं आकाश
PSA.50.4	व पृथ्‍वीयात सःतादी,
PSA.50.5	“बलि छायाः
PSA.50.5	जि नापं बाचा च्‍यूपिं
PSA.50.5	जिमि विश्वास यायेबहःपिं
PSA.50.5	मनूतय्‌त जिथाय्‌ मुंकि।”
PSA.50.6	परमेश्वर थःहे न्‍यायाधीश खः।
PSA.50.6	आकाशयात वय्‌कःया
PSA.50.6	धार्मिकता घोषणा याकेब्‍यु! 
PSA.50.7	“हे जिमि मनूत न्‍यँ,
PSA.50.7	जिं नवाये,
PSA.50.7	हे इस्राएल,
PSA.50.7	जिं छंगु विरोधय्‌ साक्षी बी,
PSA.50.7	जि परमेश्वर खः,
PSA.50.7	छिमि परमेश्वर।
PSA.50.8	छं जिथाय्‌ छाये हःगु
PSA.50.8	होमबलि व बलिदानया खँय्‌
PSA.50.8	जिं छन्‍त ब्वः बी मखु।
PSA.50.9	अय्‌नं छंगु सागःयाम्‍ह द्वहं
PSA.50.9	वा छंगु बथांयाम्‍ह दुगुचा
PSA.50.9	जितः म्‍वाः।
PSA.50.10	दक्‍व गुँ पशु
PSA.50.10	व द्वलंद्वः डाँडायापिं पशुत
PSA.50.10	जिगु हे खः।
PSA.50.11	पहाड पहाडयापिं दक्‍व
PSA.50.11	झंगः पन्‍छितय्‌त
PSA.50.11	जिं म्‍हस्‍यू
PSA.50.11	अले ख्यलय्‌ च्‍वंपिं
PSA.50.11	फुक्‍क प्राणीत जिगु हे खः।
PSA.50.12	नयेपित्‍याःम्‍ह जूगु जूसां
PSA.50.12	जिं छन्‍त धायेगु मखु।
PSA.50.12	संसार व उकी दुगु फुक्‍क
PSA.50.12	जिगु हे खः।
PSA.50.13	छु जिं द्वहंया ला नयेगु?
PSA.50.13	वा दुगुचाया हि त्‍वनेगु?
PSA.50.14	परमेश्वरयात सुभाय्‌या
PSA.50.14	बलि छा,
PSA.50.14	अले दकलय् तःधंम्‍हय्‌सिगु लागि
PSA.50.14	थःगु भाकल पूवंकि!
PSA.50.15	दुःखया इलय्‌
PSA.50.15	जितः प्रार्थना या!
PSA.50.15	जिं छन्‍त बचय्‌ याये,
PSA.50.15	अले छं जितः तःधंकी।”
PSA.50.16	दुष्‍टयात धाःसा परमेश्वरं
PSA.50.16	धयादी,
PSA.50.16	“जिगु आज्ञा न्‍यंकेगु
PSA.50.16	छंगु छु अधिकार?
PSA.50.16	थःगु म्‍हुतुं जिगु बाचाया खँ
PSA.50.16	छाय्‌ ल्‍हायेगु?
PSA.50.17	छन्‍त जिं स्‍यनेकने
PSA.50.17	याःगु मयः,
PSA.50.17	अले छं जिगु वचनयात
PSA.50.17	क्वह्यंकिगु।
PSA.50.18	खुँयात नापलाइबलय्‌
PSA.50.18	छ खुँया हे पासा जुइगु,
PSA.50.18	अले छ ब्‍यभिचारीत नापं
PSA.50.18	मिलय्‌ जुयाः जुइगु।
PSA.50.19	छ मभिंगु खँ ल्‍हायेत
PSA.50.19	न्‍ह्याबलें न्‍ह्यज्‍याः।
PSA.50.19	अले मखुगु खँ ल्‍हायेत
PSA.50.19	छ भचा नं मछाः मजू।
PSA.50.20	छं थःहे दाजुकिजाया
PSA.50.20	विरोधय्‌ खँ ल्‍हाइगु,
PSA.50.20	छं थःहे मांया काय्‌या बारे
PSA.50.20	मखुगु खँ ल्‍हाइगु।
PSA.50.21	छं थथे याःसां
PSA.50.21	जिं छुं मधया।
PSA.50.21	जि नं छ थें हे खः धकाः
PSA.50.21	छं मतिइ तल।
PSA.50.21	आः जिं छन्‍त द्वपं बी,
PSA.50.21	अले छंगु छता छता दोष
PSA.50.21	उलाः क्‍यने।
PSA.50.22	न्‍यँ, छिमिसं
PSA.50.22	जितः वास्‍ता मयाः।
PSA.50.22	जिं छिमित कुचा कुचा
PSA.50.22	थलाः बी।
PSA.50.22	छिमित बचय्‌ याइपिं
PSA.50.22	सुं हे दइ मखु।
PSA.50.23	सुभाय्‌या बलि
PSA.50.23	छाइम्‍हय्‌सिनं हे
PSA.50.23	जिगु महिमा याइ,
PSA.50.23	अले जिगु लँय्‌ जूपिन्त
PSA.50.23	जिं परमेश्वरयागु मुक्ति क्‍यने।”
PSA.51.1	हे परमेश्वर!
PSA.51.1	जितः दया यानादिसँ।
PSA.51.1	छाय्‌धाःसा छि सदां दया
PSA.51.1	यानादीम्‍ह खः।
PSA.51.1	जिगु पाप हुयाछ्‍वयादिसँ!
PSA.51.1	छाय्‌धाःसा छि सदां मदिक्‍क
PSA.51.1	माया यानादीम्‍ह खः।
PSA.51.2	जिगु फुक्‍क अधर्मयात
PSA.51.2	सिलादिसँ,
PSA.51.2	अले जिगु पापं
PSA.51.2	जितः शुद्ध यानादिसँ।
PSA.51.3	जिं थःगु अपराध मानय्‌ याये,
PSA.51.3	अले जिगु पाप न्‍ह्याबलें
PSA.51.3	जिगु हे न्‍ह्यःने दु।
PSA.51.4	हे परमेश्वर,
PSA.51.4	छिं मभिं धकाः धयादीगु ज्‍या हे
PSA.51.4	जिं यानागु दु,
PSA.51.4	जिं छिगु विरोधय्‌ जक
PSA.51.4	पाप यानागु दु,
PSA.51.4	उकिं छिं जिगु न्‍याय
PSA.51.4	यानादीगु पाय्‌छि जू
PSA.51.4	अले जितः दोषी ठहरय्‌ यानादीगु
PSA.51.4	पाय्‌छि ताय्‌के।
PSA.51.5	स्‍वः, जि बूबलय्‌ हे पापी खः।
PSA.51.5	मांया प्वाथय्‌ दुबलय्‌ निसें
PSA.51.5	पापं जाःम्ह खः।
PSA.51.6	छितः बूसांनिसें
PSA.51.6	भिं मनू जूगु यः।
PSA.51.6	उकिं जितः छिगु बुद्धि बियादिसँ।
PSA.51.7	जि शुद्ध मजुतले
PSA.51.7	जितः हिसप घाँय्‌नं सिलादिसँ,
PSA.51.7	अले जि च्‍वापु स्‍वयाः
PSA.51.7	तुयुसे च्‍वनी।
PSA.51.8	जितः लसता व आनन्‍दया खँ
PSA.51.8	हाकनं न्‍यंकादिसँ
PSA.51.8	अले छिं त्‍वाथुलादीगु क्‍वँय्‌त
PSA.51.8	लय्‌तायेमा।
PSA.51.9	जिगु पाप पाखें छिगु ख्‍वाः
PSA.51.9	फहीकादिसँ,
PSA.51.9	अले जिगु फुक्‍क अधर्म
PSA.51.9	हुयाछ्वयादिसँ।
PSA.51.10	हे परमेश्वर,
PSA.51.10	जिगु नुगःयात शुद्ध यानादिसँ।
PSA.51.10	अले जिके हानं न्‍हूगु यानाः
PSA.51.10	क्‍वातुगु आत्‍मा दय्‌कादिसँ।
PSA.51.11	जितः छिगु न्‍ह्यःनं
PSA.51.11	तापाक तयादी मते,
PSA.51.11	अले थःगु पवित्र आत्‍मायात
PSA.51.11	जिपाखें लित यंकादी मते।
PSA.51.12	छिगु मुक्तिया लसता जितः
PSA.51.12	हाकनं बियादिसँ।
PSA.51.12	अले जितः
PSA.51.12	छिगु आज्ञा मानय्‌ यायेगु मन
PSA.51.12	बियाः कःघानादिसँ।
PSA.51.13	अले जिं पापीतय्‌त
PSA.51.13	छिगु लँ क्‍यने,
PSA.51.13	इपिं छि पाखे लिहां वइ।
PSA.51.14	हे परमेश्वर,
PSA.51.14	जिगु उद्धारयाम्‍ह परमेश्वर,
PSA.51.14	जितः मनू स्‍याःगु अपराधपाखें
PSA.51.14	बचय्‌ यानादिसँ।
PSA.51.14	अले जिं छिं बियादीगु
PSA.51.14	धार्मिकताया निंतिं
PSA.51.14	लय्‌तायाः म्ये हाले।
PSA.51.15	हे परमप्रभु,
PSA.51.15	जिगु म्‍हुतु चायेकादिसँ,
PSA.51.15	अले जिं छितः प्रशंसा याये।
PSA.51.16	बलि छाःगुलिइ
PSA.51.16	छि लय्‌तायादी मखु,
PSA.51.16	होमबलि नं
PSA.51.16	छि लय्‌तायादी मखु।
PSA.51.17	ख्‍वःगु नुगः हे
PSA.51.17	परमेश्वरया निंतिं
PSA.51.17	ल्‍वःगु बलि खः।
PSA.51.17	हे परमेश्वर,
PSA.51.17	ख्‍वःगु व पस्‍ताय्‌ चाःगु
PSA.51.17	नुगःयात
PSA.51.17	छिं मयय्‌कादी मखु,
PSA.51.18	हे परमेश्वर,
PSA.51.18	सियोनयात भिं यानादिसँ,
PSA.51.18	उकियात ग्‍वाहालि बियादिसँ।
PSA.51.18	यरूशलेमया पःखाः
PSA.51.18	हाकनं दय्‌कादिसँ।
PSA.51.19	अले छि पाय्‌छिगु बां बीगुलिइ
PSA.51.19	लय्‌तायादी,
PSA.51.19	व होमबलि बीगुलिइ लय्‌तायादी,
PSA.51.19	मनूतय्‌सं हाकनं छिगु वेदीइ
PSA.51.19	द्वहं बां बी।
PSA.52.1	अय्‌ बल्‍लाःम्‍ह मनू!
PSA.52.1	छं छाय्‌ मभिंगु ज्‍या यानाः
PSA.52.1	फुइँ यानाजुइगु?
PSA.52.1	परमेश्वरया दया माया ला
PSA.52.1	सदां दयाच्वनी।
PSA.52.2	न्‍हिच्‍छिं छं स्‍यंकेत
PSA.52.2	ग्‍वसाः ग्‍वया जुइगु,
PSA.52.2	छंगु मे ला ज्‍वःगु छुरि थें च्‍वं,
PSA.52.2	छं मखुगु खँ ल्‍हायेगुलिइ
PSA.52.2	तसकं जाः।
PSA.52.3	छं भिंगु स्‍वयाः
PSA.52.3	मभिंगु यय्‌काजुल,
PSA.52.3	खःगु खँ स्‍वयाः
PSA.52.3	मखुगु खँ यय्‌काजुल। 
PSA.52.4	हे बेइमान मे,
PSA.52.4	छन्‍त फुक्‍क स्‍यंकीगु खँ यः।
PSA.52.5	छन्‍हु छन्‍त ज्वनाः
PSA.52.5	परमेश्वरं सदांया निंतिं
PSA.52.5	नाश यानादी,
PSA.52.5	वय्‌कलं छन्‍त छंगु छेँनं
PSA.52.5	पित हयादी।
PSA.52.5	अले म्‍वाःपिनिगु थासं
PSA.52.5	छन्‍त हा नापं ल्‍यहें थनाः
PSA.52.5	वांछ्‍वयादी। 
PSA.52.6	थ्‍व खनाः धर्मीत ग्‍याइ,
PSA.52.6	इमिसं हेस्‍यानाः थथे धाइ –
PSA.52.7	“स्‍व, थ्‍व व हे मनू खः
PSA.52.7	गुम्‍हय्‌सिनं परमेश्वरयात
PSA.52.7	थःगु किल्‍ला मदय्‌कू,
PSA.52.7	तर थःगु धनय्‌ भलसा तल,
PSA.52.7	मेपिन्‍त स्‍यंकाः थः बल्‍लात।”
PSA.52.8	जि ला परमेश्वरया छेँय्‌ च्‍वंगु
PSA.52.8	जैतूनया सिमा थें खः।
PSA.52.8	परमेश्वरयागु दया मायाय्‌
PSA.52.8	न्ह्याबलें विश्वास याना।
PSA.52.9	जिं न्ह्याबलें छिं
PSA.52.9	यानादीगु ज्‍याया निंतिं
PSA.52.9	छितः तःधंके, हे परमेश्वर!
PSA.52.9	छिकपिनि विश्वास यायेबहःपिं
PSA.52.9	मनूतय्‌ न्ह्यःने
PSA.52.9	जिं छिगु नांयात तःधंके,
PSA.52.9	छाय्‌धाःसा छिगु नां भिं।
PSA.53.1	मूर्खतय्‌सं नुगलय्‌
PSA.53.1	“परमेश्वर द हे मदु”
PSA.53.1	धकाः धाइ।
PSA.53.1	इमिगु मति मभिंगु दु।
PSA.53.1	इमिसं घच्‍चाइपुगु ज्या जक
PSA.53.1	यानाच्‍वंगु दु।
PSA.53.1	भिंगु ज्‍या याइपिं सुं हे मदु।
PSA.53.2	बुद्धि दुपिं सुं दु ला,
PSA.53.2	अले परमेश्वरयात मालाजुइपिं
PSA.53.2	सुं दु ला धकाः
PSA.53.2	परमेश्वरं स्‍वर्गं क्‍वय्‌ मनूतय्‌थाय्‌
PSA.53.2	स्वयादी।
PSA.53.3	इपिं मखुगु लँय्‌ वने धुंकल।
PSA.53.3	इपिं स्‍यनावने धुंकल।
PSA.53.3	भिंगु याइपिं छम्‍ह हे q
PSA.53.3	मदये धुंकल।
PSA.53.4	थुपिं मभिंगु यानाजुइपिन्‍सं
PSA.53.4	गुबलें हे सय्‌की मखु ला?
PSA.53.4	इमिसं जिमि मनूतय्‌त मरि नये थें
PSA.53.4	नयाच्‍वन।
PSA.53.4	अले परमेश्वरया नां हे
PSA.53.4	काइ मखु।
PSA.53.5	थन इमित गुबलें हे मजूकथं
PSA.53.5	ग्‍याःचिकुं भुनी।
PSA.53.5	छाय्‌धाःसा परमेश्वरं
PSA.53.5	थः मनूतय्‌गु विरोधय्‌
PSA.53.5	घेराबियाच्‍वंपिनिगु क्‍वँय्‌
PSA.53.5	उखेंथुखें ह्वलाबी।
PSA.53.5	वय्‌कलं इमित मछालापुकाबी,
PSA.53.5	छाय्‌धाःसा वय्‌कलं
PSA.53.5	इमित त्‍वःतादी।
PSA.53.6	इस्राएलीतय्‌गु उद्धार
PSA.53.6	सियोनं वःगु जूसा
PSA.53.6	गुलि बांलाइ!
PSA.53.6	गुबलय्‌ परमेश्वरं
PSA.53.6	थः मनूतय्‌गु अवस्‍था
PSA.53.6	हाकनं बांलाकादी,
PSA.53.6	उबलय्‌ इस्राएलया मनूत
PSA.53.6	लय्‌तायाः हाली।
PSA.54.1	हे परमेश्वर!
PSA.54.1	छिं थःगु नामं जितः
PSA.54.1	बचय्‌ यानादिसँ!
PSA.54.1	छिगु शक्तिं
PSA.54.1	जितः छुत्‍कारा बियादिसँ।
PSA.54.2	हे परमेश्वर!
PSA.54.2	जिगु प्रार्थना न्‍यनादिसँ!
PSA.54.2	जिगु सः न्‍यनादिसँ!
PSA.54.3	शत्रुत जिगु विरोधय्‌
PSA.54.3	जुयाच्‍वंगु दु।
PSA.54.3	ग्यानापुसे च्वंपिं मनूतय्‌सं
PSA.54.3	जितः स्‍यायेत स्‍वयाच्‍वंगु दु।
PSA.54.3	इमिसं परमेश्वरयागु
PSA.54.3	ग्याःभय मकाः।
PSA.54.4	स्‍व, परमेश्वरं जितः
PSA.54.4	ग्‍वाहालि यानादी।
PSA.54.4	परमप्रभु जितः
PSA.54.4	लिधंसा बीम्ह खः।
PSA.54.5	परमेश्वरं जिमि शत्रुतय्‌गु
PSA.54.5	मभिंगु ज्‍या इमित हे
PSA.54.5	लित बियादीमा।
PSA.54.5	छिं थःम्‍हं धयादी थें
PSA.54.5	इमित नाश यानादिसँ।
PSA.54.6	जिं छितः लय्‌तायाः
PSA.54.6	मेलबलि छाये हये।
PSA.54.6	जिं छिगु नांयात तःधंके,
PSA.54.6	हे परमप्रभु!
PSA.54.6	छाय्‌धाःसा छि भिंम्‍ह खः।
PSA.54.7	वय्‌कलं जितः
PSA.54.7	फुक्‍क दुःखकष्‍टं छुत्‍कारा
PSA.54.7	बियादिल।
PSA.54.7	अले वय्‌कलं जिमि शत्रुतय्‌त
PSA.54.7	बुकादीगु जिं खनागु दु।
PSA.55.1	हे परमेश्वर,
PSA.55.1	जिगु प्रार्थना न्‍यनादिसँ।
PSA.55.1	ग्‍वाहालिया निंतिं यानागु
PSA.55.1	जिगु इनाप
PSA.55.1	मन्‍यंसे च्‍वनादी मते।
PSA.55.2	जिगु सः न्‍यनाः
PSA.55.2	लिसः बियादिसँ।
PSA.55.2	जितः तःधंगु दुःखकष्‍टं
PSA.55.2	ल्‍हाःवयाच्‍वंगु दु।
PSA.55.3	शत्रुतय्‌गु ख्‍याच्‍वलं
PSA.55.3	जि ग्‍यानाच्‍वनागु दु
PSA.55.3	मभिंपिं मनूतय्‌गु बेक्‍वः मिखां
PSA.55.3	जितः दुःखकष्‍ट बियाच्‍वंगु दु।
PSA.55.3	इपिं जि खनाः तंचाःगु दु
PSA.55.3	अले जितः तसकं मयय्‌कूगु दु।
PSA.55.4	जिगु नुगः ग्‍याःचिकुं
PSA.55.4	जाये धुंकल।
PSA.55.4	सी धकाः नं ग्‍याये धुन।
PSA.55.5	ग्‍यानाः जि थुरुथुरु खाये धुन
PSA.55.5	जिगु म्‍हय्‌ ज्‍यू मदये धुंकल।
PSA.55.6	अले जिं धया –
PSA.55.6	“जिके सुकुभत्तुयाके थें
PSA.55.6	पपू दुगु जूसा
PSA.55.6	ब्‍वयावनाः मन याउँक
PSA.55.6	च्‍वनेगु खः।
PSA.55.7	तापाक्‍क ब्‍वयावनाः
PSA.55.7	मरुभूमिइ च्‍वंवनेगु खः।” 
PSA.55.8	ग्‍वःफय्‌ व वाफसं बिस्‍युं वनाः
PSA.55.8	थःगु बासय्‌ च्‍वनेगु खः।
PSA.55.9	इमित नाश यानादिसँ,
PSA.55.9	हे परमप्रभु।
PSA.55.9	इमिगु दथुइ थवंथवय्‌ खँ
PSA.55.9	ल्‍वाकःबकः यानाबियादिसँ।
PSA.55.9	छाय्‌धाःसा जिं शहरय्‌
PSA.55.9	ल्‍वापु व घाराघुरु जूगु
PSA.55.9	खनागु दु।
PSA.55.10	चा-न्‍हि इमिसं
PSA.55.10	शहरया पःखालय्‌ गयाः
PSA.55.10	पाः बी।
PSA.55.10	शहरया दुने धाःसा
PSA.55.10	ल्‍वापुख्‍यापु व मभिं मज्‍यू
PSA.55.10	फुक्‍कं जुयाच्‍वनि।
PSA.55.11	शहरया दुने फुक्‍क थासय्‌
PSA.55.11	नाश जक दु,
PSA.55.11	अनया लँय्‌ ल्‍वापु
PSA.55.11	व ख्‍यापु धयागु गुबलें मप्वं।
PSA.55.12	जितः महीपिं
PSA.55.12	जिमि शत्रुत मखु,
PSA.55.12	इमित ला
PSA.55.12	जिं सह यानाच्‍वने फु।
PSA.55.12	जितः मभिंकाच्‍वंपिं
PSA.55.12	जिमि शत्रुत मखु,
PSA.55.12	इपिंलिसे ला
PSA.55.12	जि बिस्‍युं जुइ फु।
PSA.55.13	व ला छ खः,
PSA.55.13	जि हे ज्‍वलिंज्‍वःम्‍ह,
PSA.55.13	जिमि पासा,
PSA.55.13	जिमि स्‍याःन्‍याःम्‍ह पासा।
PSA.55.14	जिमि दथुइ
PSA.55.14	फुक्‍क खँ ब्‍याः।
PSA.55.14	जिपिं न्ह्याबलें नापं
PSA.55.14	परमेश्वरया छेँय्‌ वनेगु खः।
PSA.55.15	जिमि शत्रुतय्‌त
PSA.55.15	आकाझाकां कालं काःवयेमा,
PSA.55.15	म्‍वाःम्‍वाकं हे
PSA.55.15	इपिं पातालय्‌ वनेमा।
PSA.55.15	छाय्‌धाःसा इमिगु नुगः
PSA.55.15	मभिंगु खं जाः।
PSA.55.16	जिं परमेश्वरयात
PSA.55.16	ग्‍वाहालिया निंतिं प्रार्थना याये।
PSA.55.16	वय्‌कलं जितः बचय्‌ यानादी।
PSA.55.17	सुथय्‌, न्‍हिनय्‌, बहनी
PSA.55.17	जिं ततःसलं जिगु दुःख न्‍यंकाः
PSA.55.17	प्रार्थना याये।
PSA.55.17	अले परमप्रभुं जिगु सः न्‍यनादी।
PSA.55.18	यक्‍व शत्रुत दःसां
PSA.55.18	वय्‌कलं जितः छुं हे मजुइक
PSA.55.18	ल्‍वानाच्‍वनागु लडाइँनं
PSA.55.18	बचय्‌ यानादी।
PSA.55.19	न्‍हापांनिसें राज्य
PSA.55.19	यानावयाच्‍वंम्‍ह परमेश्वरं
PSA.55.19	जिगु सः न्‍यनादी। 
PSA.55.19	अले वय्‌कःया ग्‍याःभय मकाइपिं
PSA.55.19	व थःपिनिगु लँपु महिलीपिं
PSA.55.19	जिमि शत्रुतय्‌त बुकादी।
PSA.55.20	जिमि पासां
PSA.55.20	जिगु विरोधय्‌ वनाः
PSA.55.20	थःगु बचंयात त्‍वाथल।
PSA.55.21	वयागु सः घ्‍यः थें पिचुसे च्‍वं,
PSA.55.21	नुगः धाःसा ल्‍वापुं जाः
PSA.55.21	वयागु खँ घ्‍यः थें नाइसे च्‍वं,
PSA.55.21	तरवार स्‍वयाः ज्‍वः।
PSA.55.22	थःगु दुःखकष्‍टयात
PSA.55.22	परमप्रभुयाथाय्‌ त्‍वःताथकि,
PSA.55.22	वय्‌कलं छिमित स्‍वयादी
PSA.55.22	वय्‌कलं धर्मी मनूतय्‌त गुबलें नं
PSA.55.22	बुकेबी मखु।
PSA.55.23	तर हे परमेश्वर, छिं दुष्‍टतय्‌त
PSA.55.23	विनाशया गालय्‌ क्‍वफानादी।
PSA.55.23	मनू स्‍यानाजुइपिं व फताहात
PSA.55.23	मत्‍यवं हे सिनावनी।
PSA.55.23	तर जिं ला छितः विश्वास
PSA.55.23	यानाच्‍वने,
PSA.55.23	हे परमेश्वर!
PSA.56.1	हे परमेश्वर,
PSA.56.1	जितः दया यानादिसँ।
PSA.56.1	जिमि शत्रुतय्‌सं जितः न्ह्याबलें
PSA.56.1	लितुलिनाच्‍वन।
PSA.56.1	इमिसं जितः हय्‌क्‍कायेत
PSA.56.1	स्‍वयाच्‍वन।
PSA.56.2	जितः महीपिन्‍सं जितः
PSA.56.2	न्हिच्छि हे लिनाच्‍वन।
PSA.56.2	गुलिं गुलिंसिनं ला घमण्‍ड यानाः
PSA.56.2	हय्‌क्‍कायेत नं स्‍वयाच्‍वन।
PSA.56.3	ग्‍याइबलय्‌ जिं थःगु भरोसा
PSA.56.3	छिके हे तये।
PSA.56.4	जिं परमेश्वरयागु वचनयात
PSA.56.4	तःधंकाच्‍वना,
PSA.56.4	व हे परमेश्वरयात जिं
PSA.56.4	भरोसा यानागु दु।
PSA.56.4	जि ग्‍याये मखु।
PSA.56.4	मनूतय्‌सं जितः छु याये फइ?
PSA.56.5	इमिसं न्ह्याबलें जिगु खँयात
PSA.56.5	अःखतं थुइकाच्‍वनि।
PSA.56.5	अले न्ह्याबलें जितः दायेगु
PSA.56.5	ग्‍वसाः ग्‍वयाच्‍वनि।
PSA.56.6	इमिसं न्ह्याबलें जितः स्‍यायेगु
PSA.56.6	त्‍वह दइ ला धकाः
PSA.56.6	पलाः पलाः पत्तिं
PSA.56.6	चिवा कयाच्‍वनि।
PSA.56.7	हे परमेश्वर!
PSA.56.7	इमिगु मभिंगु ज्‍याया निंतिं
PSA.56.7	इमित सजाँय बियादिसँ।
PSA.56.7	थःगु तमय्‌ जात जातितय्‌त
PSA.56.7	क्‍वथलादिसँ।
PSA.56.8	छिं स्‍यू जिं गुलि दुःखकष्‍ट
PSA.56.8	फयेधुन।
PSA.56.8	छिं जिगु ख्‍वबिया ल्‍याःचाः
PSA.56.8	तयादीगु दु।
PSA.56.8	छिं थ्‍व फुक्‍क थःगु सफुलिइ
PSA.56.8	च्वयादीगु दु।
PSA.56.9	जिं ग्‍वाहालिया निंतिं छितः
PSA.56.9	प्रार्थना यायेबलय्‌
PSA.56.9	जिमि शत्रुत बिस्‍युंवनी।
PSA.56.9	परमेश्वर जिलिसे हे दु धकाः
PSA.56.9	जिं स्यू।
PSA.56.10	जिं परमेश्वरया वचनयात
PSA.56.10	तःधंका।
PSA.56.10	जिं परमपप्रभुया वचनयात
PSA.56.10	तःधंका।
PSA.56.11	जिं परमेश्वरयात भरोसा याना।
PSA.56.11	जि ग्‍याये मखु,
PSA.56.11	मनूतय्‌सं जितः छु याये फइ?
PSA.56.12	हे परमेश्वर!
PSA.56.12	जिं यानागु भाकल पूवंके।
PSA.56.12	जिं छितः सुभाय्‌या
PSA.56.12	बलि छायेहये।
PSA.56.13	छाय्‌धाःसा छिं जितः मृत्‍युपाखें
PSA.56.13	बचय्‌ यानाः हयादीगु दु।
PSA.56.13	छिं जितः लुफिं हानाः
PSA.56.13	दय्‌केबिया मदी।
PSA.56.13	उकिं जि छिगु न्ह्यःने
PSA.56.13	जीवन बीगु जलय्‌ जुइफुगु दु।
PSA.57.1	जितः दया यानादिसँ,
PSA.57.1	हे परमेश्वर!
PSA.57.1	जितः दया यानादिसँ!
PSA.57.1	जि छिगु शरणय्‌ वयागु दु।
PSA.57.1	थ्‍व आपत चिलामवंतले
PSA.57.1	जि छिगु पपूया किचलय्‌
PSA.57.1	शरण कयाच्‍वने।
PSA.57.2	जिं दकसिबय्‌ तःधंम्‍ह
PSA.57.2	परमेश्वरयात प्रार्थना याये।
PSA.57.2	वय्‌कलं जिगु सकतां पूवंकादी।
PSA.57.3	वय्‌कलं जिगु निंतिं स्वर्गं
PSA.57.3	ग्‍वाहालि छ्वयाहयादी,
PSA.57.3	अले जितः बचय्‌ यानादी।
PSA.57.3	वय्‌कलं जितः लितुलिनाजूपिन्‍त
PSA.57.3	बुकाछ्‍वयादी। 
PSA.57.3	वय्‌कलं गुब्‍सं मफुइगु
PSA.57.3	थःगु दया माया
PSA.57.3	व वय्‌कः विश्वास याये
PSA.57.3	बहःम्‍ह खः धकाः क्‍यनादी।
PSA.57.4	जि मनू नइपिं सिंह थज्‍याःपिं
PSA.57.4	शत्रुतय्‌गु दथुइ च्‍वंच्‍वनागु दु।
PSA.57.4	थुमिगु वा भाला व बाण थें च्‍वं।
PSA.57.4	थुमिगु मे ज्‍वःगु तरवार थें च्‍वं।
PSA.57.5	हे परमेश्वर!
PSA.57.5	छि आकाश स्‍वयाः नं तःधनेमा।
PSA.57.5	छिगु महिमा
PSA.57.5	पृथ्‍वी ब्‍याक्‍क न्‍यनेमा।
PSA.57.6	जिमि शत्रुतय्‌सं जिगु निंतिं
PSA.57.6	जाः ग्‍वयातःगु दु।
PSA.57.6	जि दुःखं न्‍यलेधुन।
PSA.57.6	इमिसं जिगु लँय्‌ गाः म्‍हुयातल,
PSA.57.6	तर इपिं थःपिं हे
PSA.57.6	व गालय्‌ कुतुंवन। 
PSA.57.7	जिगु नुगः क्‍वातु, हे परमेश्वर,
PSA.57.7	जिगु नुगः क्‍वातु।
PSA.57.7	जिं म्‍ये हालाच्‍वने,
PSA.57.7	छितः तःधंकाच्‍वने।
PSA.57.8	अय्‌ जिगु आत्‍मा, दँ।
PSA.57.8	अय्‌ वीणा दँ,
PSA.57.8	अय्‌ सारंगी दँ।
PSA.57.8	जिं सुथयात नं थनाबी।
PSA.57.9	हे परमप्रभु,
PSA.57.9	जिं फुक्‍क मनूतय्‌गु न्ह्यःने
PSA.57.9	छितः सुभाय्‌ बी।
PSA.57.9	जिं जाति जातियापिनिगु न्ह्यःने
PSA.57.9	छितः तःधंकाः म्‍ये हाले।
PSA.57.10	छाय्‌धाःसा छिगु
PSA.57.10	सदां दयाच्‍वनिगु दया माया
PSA.57.10	स्‍वर्ग स्‍वयाः तःधं,
PSA.57.10	छिगु विश्वास याये बहःसू
PSA.57.10	आकाश स्‍वयाः तःजाः।
PSA.57.11	हे परमेश्वर!
PSA.57.11	छि आकाश स्वयाः नं तःधनेमा।
PSA.57.11	छिगु महिमा
PSA.57.11	पृथ्‍वी ब्‍याक्‍क न्‍यनेमा।
PSA.58.1	हे शासकपिं! छिमिसं
PSA.58.1	छु न्‍याययागु हे खँ
PSA.58.1	ल्‍हानाच्‍वनागु दु ला?
PSA.58.1	छु छिमिसं मनूतय्‌त खःकथं
PSA.58.1	न्‍याय यानाच्‍वनागु दु ला?
PSA.58.2	मदु, छिमिगु नुगः
PSA.58.2	मभिंगु ग्‍वसाः ग्‍वःगु जक जाः।
PSA.58.2	छिमिगु ल्‍हातिं संसारय्‌
PSA.58.2	ल्‍वायेगु व स्‍यायेसीगु ज्‍या
PSA.58.2	जक जुयाच्‍वंगु दु।
PSA.58.3	मभिंपिं मनूतय्‌सं मसितले
PSA.58.3	मभिंगु ज्‍या जक यानाच्‍वनि।
PSA.58.3	बूसांनिसें हे इमिसं
PSA.58.3	मखुगु खँ ल्‍हायेगु
PSA.58.3	व बेक्‍वःगु लँय्‌ जुइगु याइ।
PSA.58.4	इपिं ताहा थें विषं जाइ,
PSA.58.4	गोमनतय्‌ थें इमिगु न्‍हाय्‌पं
PSA.58.4	प्‍वाः तिनातइ।
PSA.58.5	उकिं जादु क्यनिम्हय्‌सिगु
PSA.58.5	सःयात नं इमिसं
PSA.58.5	वास्‍ता याइ मखु।
PSA.58.5	न्ह्याक्‍व हे तन्त्रमन्‍त्र सःम्‍हय्‌सीगु
PSA.58.5	मन्‍त्रयात नं
PSA.58.5	इमिसं वास्‍ता याइ मखु।
PSA.58.6	हे परमेश्वर,
PSA.58.6	इमिगु धँवा त्‍वथुलाब्‍यु!
PSA.58.6	हे परमप्रभु,
PSA.58.6	थुपिं सिंहतय्‌गु वाकुधी हे
PSA.58.6	ल्‍यहेंथनाब्‍यु!
PSA.58.7	खुसिबाः वनिगु लः थें
PSA.58.7	इपिं तनावनेमा
PSA.58.7	इमिगु ल्‍वाभः इमिगु ल्‍हातिइ हे
PSA.58.7	ज्‍याख्‍यलय्‌ मदयेमा।
PSA.58.8	संखकी थें लँय्‌ वँवं हे
PSA.58.8	इपिं तनावनेमा।
PSA.58.8	अले निभाः हे स्‍वये मखंम्‍ह
PSA.58.8	बूबलय्‌ हे सीम्‍ह मचा थें
PSA.58.8	जुइमा।
PSA.58.9	कंया मिइ देछुइगु थल
PSA.58.9	क्‍वाये न्ह्यः
PSA.58.9	व वाउँगु जूसां गंगु जूसां
PSA.58.9	उकियात फसं पुइकायंकू थें
PSA.58.9	वय्‌कलं दुष्ततय्‌त
PSA.58.9	पइकायंकादी।
PSA.58.10	पापीतय्‌त सजाँय ब्‍यूगु खनाः
PSA.58.10	धर्मी मनूत लय्‌ताइ।
PSA.58.10	इमिसं दुष्‍टतय्‌गु हिं
PSA.58.10	थःपिनिगु तुति सिली।
PSA.58.11	अले मनूतय्‌सं धाइ –
PSA.58.11	“धर्मीतय्‌सं आः नं
PSA.58.11	सिरपाः कायेखनि तिनि।
PSA.58.11	परमेश्वर धात्‍थें हे दनि,
PSA.58.11	अले वय्‌कलं
PSA.58.11	पृथ्‍वीइ न्‍याय यानादी।”
PSA.59.1	हे परमेश्वर,
PSA.59.1	जितः जिमि शत्रुतय्‌ पाखें
PSA.59.1	बचय्‌ यानादिसँ।
PSA.59.1	जितः हय्‌क्‍काःवःपिं पाखें
PSA.59.1	जितः बचय्‌ यानादिसँ।
PSA.59.2	मभिंपिं मनूतय्‌ पाखें
PSA.59.2	जितः बचय्‌ यानादिसँ।
PSA.59.2	मनू स्‍यानाजुइपिं पाखें
PSA.59.2	जितः बचय्‌ यानादिसँ।
PSA.59.3	जिं छुं मभिंगु व पाप
PSA.59.3	यानागु मदुसां
PSA.59.3	इमिसं जितः स्‍यायेत
PSA.59.3	स्‍वयाच्‍वंगु दु।
PSA.59.3	ज्‍यानमारात जिगु विरोधय्‌
PSA.59.3	मुनाच्‍वंगु दु।
PSA.59.4	जिं छुं अपराध यानागु मदुसां
PSA.59.4	इपिं जितः हय्‌क्‍काःवयेत तयार
PSA.59.4	जुयाच्‍वंगु दु।
PSA.59.4	हे परमप्रभु,
PSA.59.4	जितः बचय्‌ यायेत दनादिसँ।
PSA.59.4	जितः जुयाच्‍वंगु दुःख
PSA.59.4	स्‍वयादिसँ।
PSA.59.5	हे दकसिबय्‌ बल्‍लाःम्‍ह
PSA.59.5	परमप्रभु परमेश्वर,
PSA.59.5	हे इस्राएलया परमेश्वर,
PSA.59.5	फुक्‍क जातियापिन्‍त सजाँय बीत
PSA.59.5	दनादिसँ।
PSA.59.5	ध्‍वका बीपिन्‍त दया माया
PSA.59.5	क्‍यनादी मते। 
PSA.59.6	बहनिइ इपिं लिहां वइ।
PSA.59.6	अले खिचात थें हालाः
PSA.59.6	शहरया प्‍यखें चाःहिलाजुइ।
PSA.59.7	इमिसं म्‍हुतु ल्‍हानाजूगु व ख्‍याच्‍वः
PSA.59.7	बियाजूगु न्‍यनादिसँ।
PSA.59.7	इमिगु मे तरवार थें ज्‍वः।
PSA.59.7	उमिसं धयाजुइ –
PSA.59.7	“सुं दु ला न्‍यनिपिं?”
PSA.59.8	तर हे परमप्रभु!
PSA.59.8	छि इपिं खनाः न्‍हिलादी।
PSA.59.8	अले अज्‍याःपिं फुक्‍कसित
PSA.59.8	हिस्‍यानादी।
PSA.59.9	छि जिगु बल खः।
PSA.59.9	छिं जितः बचय्‌ याःवइ धकाः
PSA.59.9	जि पियाच्‍वने।
PSA.59.9	छि जिगु किल्‍ला खः।
PSA.59.10	परमेश्वरं जितः माया यानादी।
PSA.59.10	अले वय्‌कः जिथाय्‌ झाइ।
PSA.59.10	परमेश्वरं जितः जिमि शत्रुत बूगु
PSA.59.10	क्‍यनादी।
PSA.59.11	हे परमप्रभु, हे जिमिगु ढाल।
PSA.59.11	इमित याकनं स्‍यानादी मते।
PSA.59.11	मखुसा जिमि मनूतय्‌सं इमिगु
PSA.59.11	मभिंगु खँ ल्‍वःमंकाछ्वइ।
PSA.59.11	थःगु शक्तिं छ्यालब्‍याल यानाः
PSA.59.11	इमित बुकादिसँ।
PSA.59.12	इमिगु म्‍हुतुइ पाप दु
PSA.59.12	इमिगु खँ पापं जाः
PSA.59.12	इपिं इमिगु हे घमण्‍डया जालय्‌
PSA.59.12	लायेमा।
PSA.59.12	छाय्‌धाःसा इमिसं सराः बीगु
PSA.59.12	व मखुगु खँ ल्‍हानाजुइगु
PSA.59.12	यानाच्‍वन।
PSA.59.13	उकिं इमित थःगु तमय्‌
PSA.59.13	नाश यानादिसँ।
PSA.59.13	इमित न्‍हंक हे
PSA.59.13	नाश यानादिसँ।
PSA.59.13	अले सकसिनं सी –
PSA.59.13	परमेश्वरं इस्राएलय्‌ राज्य यानादी।
PSA.59.13	अले वय्‌कःया राज्‍य
PSA.59.13	पृथ्‍वी न्‍यंक न्‍यनावनी। 
PSA.59.14	जिमि शत्रुत बहनिइ लिहां वइ।
PSA.59.14	अले खिचात थें हालाः
PSA.59.14	शहरया प्‍यखें चाःहिलाजुइ।
PSA.59.15	इपिं नसाया निंतिं
PSA.59.15	उखेंथुखें चाःहिलाजुइ।
PSA.59.15	अले लुधंक नये मखन कि
PSA.59.15	खिचात थें हालाजुइ।
PSA.59.16	तर जिं ला छिगु शक्तिया
PSA.59.16	म्‍ये हाले।
PSA.59.16	छिगु मदिक्‍क दयाच्‍वनिगु
PSA.59.16	मायाया म्‍ये जिं सुथ न्‍हापां
PSA.59.16	न्ह्याबलें हाले।
PSA.59.16	छिं जितः जिगु दुःखकष्‍टया इलय्‌
PSA.59.16	शरण बियादीगु दु।
PSA.59.17	छि जिगु बल खः,
PSA.59.17	जिं छितः तःधंकाः म्ये हाले।
PSA.59.17	छि जिगु किल्‍ला खः,
PSA.59.17	परमेश्वरं जितः
PSA.59.17	सदां माया यानादी।
PSA.60.1	हे परमेश्वर!
PSA.60.1	छिं जिमित त्‍वःतादिल।
PSA.60.1	जिपिं खनाः छि तंम्‍वयादीगु दु।
PSA.60.1	उकिं जिमिगु रक्षा यायेगु नं
PSA.60.1	त्‍वःतादिल।
PSA.60.1	जिमित हाकनं स्‍वयादिसँ।
PSA.60.2	छिं जिमिगु बँयात
PSA.60.2	लिगिलिगि संकाब्‍यूगु दु,
PSA.60.2	जिमिगु बँयात चिरिफायाब्‍यूगु दु।
PSA.60.2	आः थुकियात
PSA.60.2	जाय्‌काबियादिसँ,
PSA.60.2	छाय्‌धाःसा थ्‍व आः नं
PSA.60.2	सनाच्‍वंगु दु।
PSA.60.3	छिं थः मनूतय्‌त
PSA.60.3	तःधंगु दुःखकष्‍ट बियादिल
PSA.60.3	अले जिमित अय्‌लाःगुलुत थें
PSA.60.3	लिगिलिगि संकाबिल।
PSA.60.4	छिं छिगु भय काइपिन्‍त
PSA.60.4	ख्याच्वः बियाः नाश जुइपाखें
PSA.60.4	बचय्‌ यानादिल। 
PSA.60.5	छिं बल्‍लाःगु जव ल्हातं
PSA.60.5	जिमित बचय्‌ यानादिसँ,
PSA.60.5	जिमिगु प्रार्थनाया
PSA.60.5	लिसः बियादिसँ।
PSA.60.5	छिं माया यानातःपिं मनूत
PSA.60.5	बचय्‌ जुइमा।
PSA.60.6	परमेश्वरं थःगु पवित्र थासं
PSA.60.6	थथे धयादीगु दु –
PSA.60.6	“जिं त्‍याकेधुंकाः
PSA.60.6	शकेमयात ब्‍वथले।
PSA.60.6	अले सुक्‍कोतया गाःयात
PSA.60.6	थः मनूतय्‌त इनाबी।
PSA.60.7	गिलाद व मनश्‍शे नं
PSA.60.7	जिगु हे खः।
PSA.60.7	एफ्राइम जिगु छ्यंया
PSA.60.7	सुरक्षा खः।
PSA.60.7	यहूदा जिगु
PSA.60.7	राजदण्‍ड खः।
PSA.60.8	मोआब जिगु
PSA.60.8	ल्‍हाः सिलेगु थल खः।
PSA.60.8	एदोमय्‌ जिं थःगु
PSA.60.8	लाकां वांछ्‍वये।
PSA.60.8	थुकथं थ्‍व जिगु खः
PSA.60.8	धकाः क्‍यने।
PSA.60.8	पलिश्‍त देशयात त्‍याकाः
PSA.60.8	जि चिल्‍लाय्‌ दनाः हाले।”
PSA.60.9	हे परमेश्वर,
PSA.60.9	सुनां जितः प्‍यखें पःखाः दुगु
PSA.60.9	शहरय्‌ यंकाबी?
PSA.60.9	सुनां जितः एदोमय्‌ थ्‍यंकाबी?
PSA.60.10	हे परमेश्वर,
PSA.60.10	छु धात्थें हे छिं जिमित
PSA.60.10	त्‍वःतादियागु ला?
PSA.60.10	आः छि जिमिगु सेनालिसे
PSA.60.10	जुइ मखुत ला?
PSA.60.11	शत्रुतलिसे ल्‍वायेत जिमित
PSA.60.11	ग्‍वाहालि यानादिसँ
PSA.60.11	छाय्‌धाःसा मनूतय्‌गु ग्‍वाहालि
PSA.60.11	ज्‍याख्‍यलय्‌ मदु।
PSA.60.12	परमेश्वरया ग्‍वाहालिं
PSA.60.12	जिमिसं त्‍याके,
PSA.60.12	वय्‌कलं जिमि शत्रुतय्‌त
PSA.60.12	बुकादी।
PSA.61.1	हे परमेश्वर!
PSA.61.1	जिगु ख्वःसः न्‍यनादिसँ।
PSA.61.1	जिगु प्रार्थना न्‍यनादिसँ।
PSA.61.2	जि नुगः मछिन कि
PSA.61.2	पृथ्‍वीया ताताःपाःगु थासं
PSA.61.2	जिं छितः ग्‍वाहालिया निंतिं
PSA.61.2	बिन्ति याये।
PSA.61.2	जितः सदां सुरक्षित जुइगु
PSA.61.2	ल्‍वहंधिकय्‌ यंकादिसँ।
PSA.61.3	छाय्‌धाःसा छि
PSA.61.3	जिगु शरण कायेगु थाय्‌ खः।
PSA.61.3	अले बल्‍लाःगु किल्‍ला नं खः।
PSA.61.3	जिमि शत्रुत अन थ्‍यंके
PSA.61.3	फइ मखु।
PSA.61.4	छिगु थासय्‌ जितः सदांया निंतिं
PSA.61.4	च्‍वनेबियादिसँ।
PSA.61.4	छिगु पपूया किचलय्‌ जितः
PSA.61.4	सुरक्षित यानाः तयादिसँ। 
PSA.61.5	हे परमेश्वर,
PSA.61.5	छिं जिगु भाकल न्‍यनादीगु दु।
PSA.61.5	छिं जितः छिगु भय काइपिन्‍त दइगु
PSA.61.5	भिंगु खँ बियादीगु दु।
PSA.61.6	जुजुयागु आयु ताहाकः
PSA.61.6	यानादिसँ,
PSA.61.6	व पुस्‍तां पुस्ता तक
PSA.61.6	म्‍वानाच्‍वनेमा।
PSA.61.7	हे परमेश्वर,
PSA.61.7	छिगु न्ह्यःने वं न्ह्याबलें
PSA.61.7	राज्‍य यानाच्‍वनेमा।
PSA.61.7	छिगु सदां दयाच्‍वनिगु माया
PSA.61.7	व विश्वासं
PSA.61.7	वयात सुरक्षा बियादिसँ।
PSA.61.8	थुकथं जिं न्ह्याबलें
PSA.61.8	थःगु भाकल पूवंकाः
PSA.61.8	छिगु नांयात तःधंकाच्‍वने।
PSA.62.1	जिगु मनं परमेश्वरयाके
PSA.62.1	जक झासु लनि।
PSA.62.1	जिगु उद्धार
PSA.62.1	वय्‌कःया पाखें जक जुइ।
PSA.62.2	वय्‌कः जक जिगु ल्‍वहंधी खः,
PSA.62.2	अले वय्‌कलं
PSA.62.2	जितः उद्धार यानादी।
PSA.62.2	वय्‌कः जिगु किल्‍ला खः,
PSA.62.2	जि गुबलें बुइ मखु।
PSA.62.3	क्‍वदलेत्‍यंगु पःखाः थें च्‍वंम्‍ह
PSA.62.3	याकःचाम्‍ह मनूयात
PSA.62.3	छिमिसं गुबलय्‌ तक
PSA.62.3	हय्‌कायाच्‍वनेगु?
PSA.62.4	छिमिसं जितः जिगु थासं
PSA.62.4	क्‍वफायेत स्‍वयाच्‍वंगु दु।
PSA.62.4	छिपिं मखुगु खँ ल्‍हायेगुलिइ हे
PSA.62.4	लय्‌तायाच्‍वन!
PSA.62.4	छिमिसं म्‍हुतुं सुवाः बियाच्‍वंसां
PSA.62.4	नुगलं धाःसा
PSA.62.4	सराः बियाच्‍वंगु दु। 
PSA.62.5	हे जिगु मन,
PSA.62.5	परमेश्वरयाके जक झासु लंकि।
PSA.62.5	छाय्‌धाःसा जिं परमेश्वरपाखें हे
PSA.62.5	जक आशा यानागु दु।
PSA.62.6	वय्‌कः जक जिगु ल्‍वहंधी खः,
PSA.62.6	अले वय्‌कलं जितः
PSA.62.6	उद्धार यानादी।
PSA.62.6	वय्‌कः जिगु किल्‍ला खः,
PSA.62.6	जि गुबलें बुइ मखु।
PSA.62.7	जिगु उद्धार परमेश्वर पाखें
PSA.62.7	जक जुइ।
PSA.62.7	परमेश्वर पाखें
PSA.62.7	जक जि तःधनी।
PSA.62.7	वय्‌कः जिगु शरण कायेगु
PSA.62.7	थाय्‌ खः।
PSA.62.7	वय्‌कः जिगु किल्‍ला खः।
PSA.62.8	हे मनूत! वय्‌कःयात
PSA.62.8	न्ह्याबलें विश्वास या।
PSA.62.8	थःगु नुगः वय्‌कःयात
PSA.62.8	चाय्‌काः क्‍यँ।
PSA.62.8	छाय्‌धाःसा परमेश्वर झीगु शरण
PSA.62.8	कायेगु थाय्‌ खः। 
PSA.62.9	चिधंपिं मनूत छम्‍हू सासः
PSA.62.9	जक खः।
PSA.62.9	तःधंपिं मनूत पिनें खने दु थें मदु।
PSA.62.9	लनास्‍वल धाःसा
PSA.62.9	इपिं याउँसे च्वं,
PSA.62.9	निम्‍हू फय्‌ स्‍वयाः याउँसे च्‍वं।
PSA.62.10	मभिंगु ज्‍याखँय्‌
PSA.62.10	विश्वास याये मते
PSA.62.10	खुयाहयागु सम्‍पत्तिइ
PSA.62.10	घमण्ड याये मते।
PSA.62.10	धिबा यक्‍व दयावःसां
PSA.62.10	उकी नुगः क्‍वसाय्‌के मते।
PSA.62.11	परमेश्वरं तःकः हे
PSA.62.11	थथे धयादीगु जिं न्‍यनागु दु –
PSA.62.11	“शक्ति जिगु खः,
PSA.62.12	सदां दयाच्‍वनिगु माया
PSA.62.12	नं जिगु हे खः।”
PSA.62.12	हे परमप्रभु
PSA.62.12	छिं मनूतय्‌गु ज्‍या स्‍वयाः
PSA.62.12	सिरपाः बियादी।
PSA.63.1	हे परमेश्वर,
PSA.63.1	छि जिम्‍ह परमेश्वर खः।
PSA.63.1	जिं छितः दुनुगलंनिसें
PSA.63.1	मालाजुया।
PSA.63.1	गंगु, झिझांदंगु व लः मदुगु बँ थें
PSA.63.1	जिगु नुगः छि मदयाः प्‍याःचाः।
PSA.63.2	जिं छितः पवित्र थासय्‌
PSA.63.2	खनागु दु।
PSA.63.2	अले छिगु शक्ति व महिमा
PSA.63.2	नं खना।
PSA.63.3	छिगु माया जीवन स्‍वयाः तःधं।
PSA.63.3	उकिं जिं न्ह्याबलें
PSA.63.3	छितः तःधंके।
PSA.63.4	उकिं जिं मसितले
PSA.63.4	छितः तःधंके।
PSA.63.4	छिगु नां कयाः जिं थःगु
PSA.63.4	ल्‍हाः ल्‍ह्वने।
PSA.63.5	जिगु नुगः तःजिगु भ्‍वय्‌ नये थें
PSA.63.5	लुधंगु दु।
PSA.63.5	जिगु म्‍हुतुं छिगु म्‍ये हालाः छितः
PSA.63.5	तःधंकाच्‍वनि।
PSA.63.6	जिं लासाय्‌ नं छितः लुमंके।
PSA.63.6	चच्‍छिं जिं छिगु ध्‍यान
PSA.63.6	यानाच्‍वने।
PSA.63.7	छाय्‌धाःसा छिं जितः न्ह्याबलें
PSA.63.7	ग्‍वाहालि यानादीगु दु।
PSA.63.7	छिगु पपूया किचलय्‌
PSA.63.7	जिं लसताया म्‍ये हाले।
PSA.63.8	जिगु आत्‍मा छिलिसे
PSA.63.8	प्‍यपुनाच्‍वंगु दु।
PSA.63.8	छिगु जव ल्‍हातिं जितः
PSA.63.8	तिबः बियाच्‍वंगु दु।
PSA.63.9	जितः स्‍यायेत स्‍वयाच्‍वंपिं
PSA.63.9	नाश जुयावनी।
PSA.63.9	इपिं पातालय्‌ कुतुंवनी।
PSA.63.10	इपिं तरवारं पालाः सी।
PSA.63.10	अले ध्‍वंतय्‌गु आहार जुइ।
PSA.63.11	जुजु परमेश्वर लिसे
PSA.63.11	लय्‌तायाच्‍वनि।
PSA.63.11	वय्‌कःयात विश्वास याइपिन्सं
PSA.63.11	वय्‌कःयात तःधंकी।
PSA.63.11	मखुगु खँ ल्‍हानाजुइपिनिगु
PSA.63.11	म्‍हुतुप्‍वाः धाःसा ती।
PSA.64.1	हे परमेश्वर,
PSA.64.1	जि दुःखय्‌ लाःगु दु,
PSA.64.1	जिगु प्रार्थना न्‍यनादिसँ।
PSA.64.1	जिमि शत्रुतय्‌गु ख्‍याच्‍वलं
PSA.64.1	जितः बचय्‌ यानादिसँ
PSA.64.2	मभिंपिनिगु ग्‍वसाःपाखें व
PSA.64.2	मखुगु ज्‍या यानाजुइपिनिगु
PSA.64.2	पुचःपाखें
PSA.64.2	जितः सुचुकादिसँ।
PSA.64.3	इमिसं थःपिनिगु मेयात
PSA.64.3	तरवार थें ज्‍वय्‌कातइ।
PSA.64.3	इमिसं नवाइबलय्‌ नं
PSA.64.3	बाणं कय्‌कू थें नवाइ।
PSA.64.4	इमिसं द्वं मदुपिन्‍त सुलाः
PSA.64.4	कय्‌की,
PSA.64.4	आकाझाकां इमिसं
PSA.64.4	वयात मग्‍यासें कय्‌की।
PSA.64.5	इमिसं थवंथवय्‌ मभिंगु
PSA.64.5	ग्‍वसाः ग्‍वयाजुयेत
PSA.64.5	तिबः बियाजुइ।
PSA.64.5	गय्‌ यानाः जाः ग्‍वयेगु धकाः
PSA.64.5	इमि सल्‍लाह यानाजुइ।
PSA.64.5	इमिसं धयाजुइ –
PSA.64.5	“झीगु ग्‍वसाः सुनां सीकेफइ?”
PSA.64.6	इमिसं मभिंगु ग्‍वसाः
PSA.64.6	ग्‍वयाः धाइ –
PSA.64.6	“झीसं धिसिलाक्‍क ग्‍वसाः
PSA.64.6	ग्‍वयागु दु।”
PSA.64.6	मनूतय्‌गु नुगः व मन
PSA.64.6	थुइकां थुइके थाकु।
PSA.64.7	तर परमेश्वरं थःगु बाणं
PSA.64.7	इमित कय्‌कादी।
PSA.64.7	आकाझाकां हे इपिं
PSA.64.7	घाःपाः जुइ।
PSA.64.8	इमिगु थःपिनिगु हे खं
PSA.64.8	इपिं नाश जुइ।
PSA.64.8	इमित खंपिं सकसिनं
PSA.64.8	छ्यं फस्‍वकाः वनी।
PSA.64.9	मनूत सकलें ग्‍याइ।
PSA.64.9	इमिसं परमेश्वरं यानादीगु
PSA.64.9	ततःधंगु ज्‍या लुमंकी।
PSA.64.9	अले वय्‌कलं यानादीगु ज्‍या
PSA.64.9	कनाजुइ।
PSA.64.10	धर्मी मनूत सकलें
PSA.64.10	परमप्रभुया ज्‍यां लय्‌ताइ।
PSA.64.10	अले वय्‌कःया शरणय्‌ वनी।
PSA.64.10	वय्‌कःयात दुनुगलं मानय्‌ याइपिं
PSA.64.10	सकसिनं वय्‌कःयात तःधंकी।
PSA.65.1	हे परमेश्वर,
PSA.65.1	जिमिसं छितः सियोनय्‌
PSA.65.1	तःधंकेत पियाच्‍वना।
PSA.65.1	अले जिमिसं छिगु नामय्‌
PSA.65.1	यानागु भाकल नं पूवंके।
PSA.65.2	हे जिमिगु प्रार्थना न्‍यनिम्‍ह
PSA.65.2	परमेश्वर,
PSA.65.2	फुक्‍क मनूत छिथाय्‌ वइ।
PSA.65.3	जिपिं पापं बिलिबिलि
PSA.65.3	जायाच्‍वने धुंकूसां
PSA.65.3	छिं जिपिं फुक्‍कसित
PSA.65.3	क्षमा यानादिसँ।
PSA.65.4	धन्‍य खः छिं ल्‍ययाः
PSA.65.4	थःनापं पवित्र थासय्‌
PSA.65.4	हःपिं मनूत।
PSA.65.4	छिगु पवित्रगु देगःया आशिषं
PSA.65.4	जिपिं तसकं लुधं।
PSA.65.5	हे जिमित उद्धार याइम्‍ह
PSA.65.5	परमेश्वर,
PSA.65.5	छिं जिमिगु प्रार्थनाया लिसः
PSA.65.5	अजूचायापुगु ज्‍या
PSA.65.5	यानाक्‍यनाः बियादी।
PSA.65.5	पृथ्‍वीया कुंकुलामय्‌ च्‍वंपिं मनूत
PSA.65.5	व समुद्रया तापाक्‍क तापाक्‍क
PSA.65.5	च्‍वंपिं मनूतय्‌सं नं
PSA.65.5	छितः विश्वास याःगु दु।
PSA.65.6	छिं थःगु शक्तिं च्‍वापु
PSA.65.6	गुंतय्‌त दय्‌काः
PSA.65.6	थः थःगु थासय्‌ तयादिल
PSA.65.7	छिं समुद्रया किसिद्वम्‍बः
PSA.65.7	व मनूतय्‌गु हाःहूयात नं
PSA.65.7	दिकादिल।
PSA.65.8	छिगु अजूचायापुगु ज्‍या खनाः
PSA.65.8	पृथ्‍वीया कुंकुलामय्‌ च्‍वंपिं
PSA.65.8	मनूत ग्‍याःगु दु।
PSA.65.8	छिं थःगु ज्‍यां निभाः लुइगु थासंनिसें
PSA.65.8	निभाः बीगु थासय्‌ थ्‍यंक
PSA.65.8	लसतां भय्‌बिका ब्‍यूगु दु।
PSA.65.9	छिं पृथ्‍वीयागु च्‍यूताः कयादी,
PSA.65.9	अले उकियात लः बियाः
PSA.65.9	सय्‌कीगु यानादी।
PSA.65.9	बुँइ अन्‍न सय्‌केत
PSA.65.9	परमेश्वरया खुसि लखं जाः।
PSA.65.9	छिं थथे थुकथं यानादी –
PSA.65.10	छिं क्‍वानातःगु बुँयात लखं
PSA.65.10	गाक्‍क प्‍याकादी,
PSA.65.10	वा वय्‌काः चायात नाइकादी
PSA.65.10	अले अन्‍नमा सय्‌कादी।
PSA.65.11	छिगु कृपां गुलि यक्‍व अन्‍न सइ।
PSA.65.11	छिं गन पलाः तयादी,
PSA.65.11	अन गाक्‍क अन्‍न सइ।
PSA.65.12	मरुभूमिया ख्‍यःत वाउँसे च्‍वं
PSA.65.12	अले पहाडत लसतां भय्‌ ब्‍यू।
PSA.65.13	ख्‍यःत फै व च्‍वलय्‌तय्‌सं जाः
PSA.65.13	बुँत अन्‍नं जाः।
PSA.65.13	फुक्‍कं मिलय्‌ जुयाः
PSA.65.13	लसतां म्‍ये हालाजुइ।
PSA.66.1	पृथ्‍वीइ च्‍वंपिं फुक्‍कसिनं
PSA.66.1	परमेश्वरयात लय्‌तायाः
PSA.66.1	जय जय या।
PSA.66.2	वय्‌कःया नांया
PSA.66.2	महिमा यानाः म्‍ये हा।
PSA.66.2	वय्‌कःयात महिमा यानाः
PSA.66.2	तःधंकि।
PSA.66.3	परमेश्वरयात धा –
PSA.66.3	“छिं यानादीगु ज्‍या
PSA.66.3	गपाय्‌सकं अजूचायापु।
PSA.66.3	छिगु शक्ति नं थुलि तःधं,
PSA.66.3	शत्रुत छिगु न्ह्यःने ग्‍यानाः
PSA.66.3	कय्‌कुनी।
PSA.66.4	पृथ्‍वीइ च्‍वंपिं फुक्‍कसिनं छितः
PSA.66.4	आराधना याइ।
PSA.66.4	इमिसं छितः तःधंकाः
PSA.66.4	भजन हाली
PSA.66.4	इमिसं छिगु नांयात तःधंकाः
PSA.66.4	म्‍ये हाली।” 
PSA.66.5	परमेश्वरं छु यानादिल धकाः
PSA.66.5	स्‍वः वा,
PSA.66.5	वय्‌कलं मनूतय्‌थाय्‌
PSA.66.5	गज्‍याः गज्‍याःगु
PSA.66.5	अजूचायापुगु ज्‍या यानादिल।
PSA.66.6	वय्‌कलं समुद्रया दथुइ
PSA.66.6	लँ दय्‌कादिल,
PSA.66.6	झी तापाःबाज्यापिन्सं
PSA.66.6	न्‍यासि वनाः हे
PSA.66.6	समुद्र छित,
PSA.66.6	उकिं झी वय्‌कःया ज्‍याय्‌
PSA.66.6	लय्‌तायाच्‍वने।
PSA.66.7	वय्‌कलं थःगु शक्तिं
PSA.66.7	सदां राज्‍य यानादी,
PSA.66.7	वय्‌कलं जाति जातियापिं
PSA.66.7	फुक्‍कसित स्‍वयाच्‍वनी
PSA.66.7	वय्‌कःया विरोधय्‌ सुं हे मदनेमा। 
PSA.66.8	हे फुक्‍क जातियापिं मनूत,
PSA.66.8	झी परमेश्वरयात प्रशंसा या!
PSA.66.8	छिमिसं याःगु प्रशंसा सकसिनं
PSA.66.8	तायेमा।
PSA.66.9	वय्‌कलं झीत म्‍वाकातःगु दु,
PSA.66.9	वय्‌कलं झीत लुफिं हाये
PSA.66.9	बियामदी।
PSA.66.10	हे परमेश्वर,
PSA.66.10	छिं जिमित जाँचय्‌ यानादीगु दु,
PSA.66.10	छिं जिमित वहःयात
PSA.66.10	जाँचय्‌ याःथें
PSA.66.10	जाँचय्‌ यानादीगु दु।
PSA.66.11	छिं जिमित जालय्‌
PSA.66.11	लाकेबियादिल,
PSA.66.11	अले ब्‍वहलय्‌ झ्यातुगु कु
PSA.66.11	कुबिकादिल।
PSA.66.12	छिं जिमित जिमि शत्रुतय्‌ पाखें
PSA.66.12	न्‍हुकेबियादिल।
PSA.66.12	जिपिं लः व मिया दथुं जुयाः वना।
PSA.66.12	तर छिं जिमित आः
PSA.66.12	सुरक्षित थासय्‌ हयादीगु।
PSA.66.13	जि छिगु देगलय्‌ होमबलि
PSA.66.13	ज्‍वनाः वये।
PSA.66.13	अले जिं थःगु भाकल पूवंके।
PSA.66.14	जि तःधंगु दुःखय्‌ लाःबलय्‌
PSA.66.14	जिं थःगु म्‍हुतुं यानागु
PSA.66.14	भाकल खः, थ्‍व।
PSA.66.15	जिं छिगु वेदीइ होमबलि कथं
PSA.66.15	स्‍यल्‍लाःपिं फैत बलि बीहये।
PSA.66.15	अले द्वहं व दुगुया बलि बीहये। 
PSA.66.16	परमेश्वरया ग्‍याःभय काइपिं
PSA.66.16	फुक्‍कं वयाः न्‍यँ,
PSA.66.16	जिं वय्‌कलं जिगु निंतिं
PSA.66.16	छुछु यानादिल धकाः कने।
PSA.66.17	जिं ग्‍वाहालिया निंतिं
PSA.66.17	वय्‌कःयात प्रार्थना याना।
PSA.66.17	जिं भजन हालाः
PSA.66.17	वय्‌कःयात तःधंका।
PSA.66.18	जिगु नुगः पापं जाःगु जूसा
PSA.66.18	वय्‌कलं जिगु प्रार्थना
PSA.66.18	न्‍यनादी मखुगु जुइ।
PSA.66.19	तर परमेश्वरं न्‍यनादिल।
PSA.66.19	वय्‌कलं जिगु प्रार्थनाया लिसः
PSA.66.19	बियादिल।
PSA.66.20	परमेश्वरयात तःधंकि,
PSA.66.20	वय्‌कलं जिगु प्रार्थनायात
PSA.66.20	न्‍यनादिल,
PSA.66.20	अले जितः थःगु
PSA.66.20	सदां दयाच्‍वनिगु माया
PSA.66.20	बियाच्‍वन।
PSA.67.1	हे परमेश्वर,
PSA.67.1	जिमित दया यानादिसँ,
PSA.67.1	अले सुवाः बियादिसँ।
PSA.67.1	जिमित थःगु ख्वाःया दयाया
PSA.67.1	जलं खय्‌कादिसँ।
PSA.67.2	छिगु लँपुइ पृथ्‍वीइ च्‍वंपिं
PSA.67.2	फुक्‍कं जुइफयेमा।
PSA.67.2	छिगु उद्धारया शक्ति
PSA.67.2	फुक्‍क जातियापिन्‍सं सीमा।
PSA.67.3	हे परमेश्वर,
PSA.67.3	जात जातितय्‌सं छितः तःधंकेमा,
PSA.67.3	खः, फुक्‍क जात जातितय्‌सं
PSA.67.3	छितः तःधंकेमा।
PSA.67.4	देश देशयापिं मनूत लय्‌तायेमा,
PSA.67.4	अले लसतां म्‍ये हालेमा
PSA.67.4	छाय्‌धाःसा छिं जाति जातियापिन्‍त
PSA.67.4	उत्‍थें यानाः शासन यानादी।
PSA.67.4	अले देश देशयात लँ क्‍यनादी। 
PSA.67.5	हे परमेश्वर,
PSA.67.5	जात जातितय्‌सं छितः तःधंकेमा,
PSA.67.5	खः, फुक्‍कसिनं छितः
PSA.67.5	तःधंकेमा।
PSA.67.6	पृथ्‍वीं अन्‍न सय्‌कूगु दु।
PSA.67.6	परमेश्वर, झी परमेश्वरं
PSA.67.6	झीत आशिष बियादीगु दु।
PSA.67.7	परमेश्वरं झीत आशिष
PSA.67.7	बियाच्‍वनादीमा।
PSA.67.7	अले पृथ्‍वीया कुंकुलामय्‌ च्‍वंपिं
PSA.67.7	सकल मनूतय्‌सं
PSA.67.7	वय्‌कःयागु ग्‍याःभय काइ।
PSA.68.1	परमेश्वरं दनाः
PSA.68.1	थः शत्रुतय्‌त छ्यालब्‍याल
PSA.68.1	यानादीमा।
PSA.68.1	वय्‌कःयात महीपिं मनूत
PSA.68.1	वय्‌कःया न्ह्यःनें बिस्‍युं वनेमा।
PSA.68.2	फसं कुँयात ब्‍वय्‌कू थें
PSA.68.2	वय्‌कलं इमित ब्‍वय्‌कादीमा,
PSA.68.2	मिइ मैन नायावं थें
PSA.68.2	परमेश्वरया न्ह्यःने दुष्‍टत
PSA.68.2	नाश जुयावनेमा।
PSA.68.3	तर धर्मीत लय्‌तायाच्‍वनेमा।
PSA.68.3	इपिं परमेश्वरया न्ह्यःने
PSA.68.3	लय्‌तायेमा,
PSA.68.3	अले लसतां हालाजुइमा।
PSA.68.4	परमेश्वरया भजन हा!
PSA.68.4	वय्‌कःया नांयात तःधंकि!
PSA.68.4	सुपाँय्‌या च्‍वं वइम्‍हय्‌सिगु निंतिं
PSA.68.4	छपु भजन हा।
PSA.68.4	वय्‌कःया नां परमप्रभु खः
PSA.68.4	वय्‌कःया न्ह्यःने लय्‌ता।
PSA.68.5	पवित्र देगलय्‌ च्‍वनिम्‍ह परमेश्वर
PSA.68.5	मांबौ मदुपिनि बौ खः
PSA.68.5	अले भाःत मदुपिन्‍त
PSA.68.5	रक्षा यानादीम्‍ह खः।
PSA.68.6	याकःचापिन्‍त
PSA.68.6	वय्‌कलं परिवार दय्‌कादी।
PSA.68.6	वय्‌कलं कुनातःपिन्‍त
PSA.68.6	त्‍वःतकादी,
PSA.68.6	अले इमित लय्‌ताय्‌कादी।
PSA.68.6	विद्रोह याइपिं धाःसा
PSA.68.6	गंगु व लः मदुगु थासय्‌
PSA.68.6	च्‍वनेमाली।
PSA.68.7	हे परमेश्वर,
PSA.68.7	छि थः मनूतय्‌ न्ह्यः न्ह्यः
PSA.68.7	झाःबलय्‌,
PSA.68.7	छि मरुभूमिया लँ जुयाः
PSA.68.7	न्ह्यांवनादीबलय्‌, 
PSA.68.8	इस्राएलया परमेश्वर,
PSA.68.8	सीनै पर्वतय्‌ खने दयेकः
PSA.68.8	झाःम्‍ह परमेश्वरया न्‍ह्यःने
PSA.68.8	पृथ्‍वी लिगिलिगि सन
PSA.68.8	व स्‍वर्गं वा गात। 
PSA.68.9	हे परमेश्वर,
PSA.68.9	छिं गाक्‍क वा वय्‌काः
PSA.68.9	गनाच्‍वंगु थःगु सर्बय्‌यात
PSA.68.9	वाउँसे च्‍वंकादिल।
PSA.68.10	छिकपिनि मनूत वयाः
PSA.68.10	अन च्‍वन।
PSA.68.10	अले गाक्‍क अन्‍न सय्‌काः
PSA.68.10	छिं मगाःमचाःपिन्‍त लुधंक
PSA.68.10	बियादिल।
PSA.68.11	परमप्रभुं आज्ञा बियादिल,
PSA.68.11	तःम्‍ह हे मिसातय्‌सं
PSA.68.11	थ्‍व खँयात न्‍यंकाजुल।
PSA.68.12	“जुजु व सिपाइँत बिस्‍युं वन।
PSA.68.12	छेँय्‌ च्‍वंपिं मिसातय्‌सं इमिसं
PSA.68.12	त्‍वःताथकूगु इनाकाल।
PSA.68.13	फैगालय्‌ फै स्‍वयाच्‍वंपिन्‍सं नं
PSA.68.13	वहःयागु सुकुभत्तु कायेखन।
PSA.68.13	थ्‍व सुकुभत्तुयागु पपू वहःयागु
PSA.68.13	व पा लुँयागु खः।”
PSA.68.14	दकसिबय्‌ बल्‍लाःम्‍हय्‌सिनं
PSA.68.14	सल्‍मोन पहाडय्‌ च्‍वापु
PSA.68.14	गाः थें च्‍वंक
PSA.68.14	जुजुतय्‌त छ्यालब्‍याल
PSA.68.14	यानादिल।
PSA.68.15	बाशान पहाड गुलि तःधं,
PSA.68.15	थ्‍व पहाडय्‌ यक्‍व च्‍वकात दु।
PSA.68.16	हे छ्वांछ्वांवःगु पहाड,
PSA.68.16	छं छाय्‌ परमेश्वर थः च्‍वनेत
PSA.68.16	ल्‍ययादीगु पर्वतयात
PSA.68.16	नुगः मुइकाः स्‍वयेगु?
PSA.68.16	परमप्रभु अन सदांया निंतिं
PSA.68.16	च्‍वनादी।
PSA.68.17	परमेश्वर थःगु बबल्‍लाःगु
PSA.68.17	द्वलंद्वः रथया दथुइ च्‍वनाः
PSA.68.17	सीनै पहाडं थःगु पवित्र
PSA.68.17	थासय्‌ झाइ।
PSA.68.18	हे परमप्रभु परमेश्वर,
PSA.68.18	छि तःजाः थाय्‌ थहां झाःबलय्‌
PSA.68.18	छिं कैदीतय्‌त ज्वनाः झाल।
PSA.68.18	छिं मनूतय्‌गु देछा कयादिल,
PSA.68.18	विद्रोहीतय्‌गु देछा तकं कयादिल,
PSA.68.18	हे परमप्रभु परमेश्वर,
PSA.68.18	छि अन सदांया निंतिं च्वनादी।
PSA.68.19	परमप्रभुयात तःधंकि,
PSA.68.19	वय्‌कः झीत बचय्‌ यानादीम्‍ह
PSA.68.19	परमेश्वर खः।
PSA.68.19	वय्‌कलं न्‍हियान्‍हिथं झीगु
PSA.68.19	कु कुबियादी। 
PSA.68.20	झी परमेश्वर झीत बचय्‌
PSA.68.20	यानादीम्‍ह परमेश्वर खः।
PSA.68.20	परमप्रभुं झीत मृत्‍युपाखें बचय्‌ यानादी।
PSA.68.21	परमेश्वरं वय्‌कःया शत्रुतय्‌गु
PSA.68.21	छ्यं चुंदंकाबी
PSA.68.21	अले थःगु हे लँय्‌ जुइपिं पापीतय्‌गु
PSA.68.21	छ्यं नं।
PSA.68.22	परमप्रभुं धयादी –
PSA.68.22	“जिं इमित बाशानं लित हये।
PSA.68.22	जिं इमित समुद्रया दुनें नं लित हये।
PSA.68.23	थथे हे जिमि मनूतय्‌सं
PSA.68.23	इमिगु हिं थःपिनिगु तुति सिली,
PSA.68.23	इमि खिचातय्‌सं तकं
PSA.68.23	ब्‍व कायेखनी।”
PSA.68.24	हे परमेश्वर, छिगु विजय यात्रा
PSA.68.24	सकसिनं खंगु दु,
PSA.68.24	परमेश्वर जिमि जुजुयागु
PSA.68.24	पवित्र थासय्‌
PSA.68.24	न्ह्याःगु विजय यात्रा।
PSA.68.25	म्‍ये हालीपिं न्ह्यःने न्ह्यःने,
PSA.68.25	बाजं थाइपिं लिउने लिउने,
PSA.68.25	दथुइ दम्‍फु थानावःपिं मिसात दु। 
PSA.68.26	परमेश्वरयात वय्‌कःया
PSA.68.26	मनूतय्‌गु सभाय्‌ तःधंकि।
PSA.68.26	याकूबया सन्‍तान फुक्‍कसिनं
PSA.68.26	परमप्रभुयात तःधंकि।
PSA.68.27	दकसिबय्‌ न्‍हापां दकसिबय्‌
PSA.68.27	चिधंगु बेन्‍यामीन
PSA.68.27	कुलयापिं मनूत,
PSA.68.27	अनंलि यहूदा कुलया न्ह्यलुवाःत
PSA.68.27	व इमिगु पुचः,
PSA.68.27	वयां ल्‍यू जबूलून व नप्‍ताली
PSA.68.27	कुलया न्ह्यलुवाःत।
PSA.68.28	हे परमेश्वर,
PSA.68.28	छिं थःगु शक्ति क्‍यनादिसँ,
PSA.68.28	न्‍हापा क्‍यनादी थें
PSA.68.28	थःगु शक्ति क्‍यनादिसँ,
PSA.68.29	यरूशलेमय्‌ दुगु छिगु
PSA.68.29	देगःया कारणं
PSA.68.29	जुजुपिन्‍सं छिगु निंतिं देछा हइ।
PSA.68.30	तिंकथिया दथुइ सुलाच्‍वंपिं
PSA.68.30	जनावरतय्‌त ब्‍वःबियादिसँ।
PSA.68.30	द्वहंत व इमि मस्‍तय्‌ बथां थें
PSA.68.30	च्‍वंपिं जातियात ब्‍वःबियादिसँ,
PSA.68.30	वहःया कुचात ज्‍वनाः
PSA.68.30	तुति भ्‍वपू मवतले
PSA.68.30	इमित ब्‍वःबियादिसँ।
PSA.68.30	ल्‍वापुइ लय्‌ताइपिं जात जातितय्‌त
PSA.68.30	उखेलाः थुखेलाः मदय्‌कादिसँ।
PSA.68.31	मिश्र देशं दूतत वइ
PSA.68.31	कूशं परमेश्वरया न्‍ह्यःने
PSA.68.31	पुलिं चुयाः इमिगु देछा बी।
PSA.68.32	पृथ्‍वीइ च्‍वंगु राज्‍यत फुक्‍कसिनं
PSA.68.32	परमेश्वरयागु म्‍ये हा,
PSA.68.32	परमप्रभुयागु भजन या। 
PSA.68.33	न्‍हापांनिसें दुगु आकाशय्‌ जुइम्‍ह
PSA.68.33	परमप्रभुयात तःधंकि।
PSA.68.33	वय्‌कः थःगु शक्तिशाली सलं
PSA.68.33	हाःगु न्‍यँ।
PSA.68.34	परमेश्वरयागु शक्तियागु बारे
PSA.68.34	सकसिनं न्‍यंकि।
PSA.68.34	इस्राएल न्‍यंक वय्‌कः च्‍वजाः।
PSA.68.34	वय्‌कःयागु शक्ति आकाशय्‌
PSA.68.34	थ्‍यंक न्‍यं।
PSA.68.35	इस्राएलया परमेश्वर
PSA.68.35	वय्‌कःयागु देगलय्‌
PSA.68.35	तसकं हनेबहःम्‍ह खः।
PSA.68.35	वय्‌कलं थः मनूतय्‌त शक्ति
PSA.68.35	व बल बियादी।
PSA.68.35	परमेश्वरयात प्रशंसा या।
PSA.69.1	हे परमेश्वर,
PSA.69.1	जितः बचय्‌ यानादिसँ।
PSA.69.1	जिगु गःपतय्‌ थ्‍यंक लः
PSA.69.1	थहां वयेधुंकल।
PSA.69.2	जि तःजाःगु ध्‍याचलय्‌
PSA.69.2	दुनावनाच्‍वनागु दु।
PSA.69.2	जिगु तुतिं बँय्‌ चुइ मफयाच्‍वन।
PSA.69.2	जि तःजाःगु लखय्‌
PSA.69.2	लानाच्‍वनागु दु।
PSA.69.2	किसिद्वम्‍बलय्‌
PSA.69.2	जि दुनावनाच्‍वनागु दु।
PSA.69.3	ग्‍वाहालिया निंतिं
PSA.69.3	हाहां जि न्‍यलेधुन,
PSA.69.3	जिगु सः सुइधुंकल।
PSA.69.3	परमेश्वरयागु लँ स्‍वस्‍वं
PSA.69.3	जिगु मिखा त्‍यानुइधुंकल।
PSA.69.4	जितः म्‍वाय्‌कं म्‍वाय्‌कं
PSA.69.4	मयय्‌काच्‍वंपिं
PSA.69.4	जिगु छेनय्‌ च्‍वंगु सँ स्‍वयाः
PSA.69.4	अप्‍वः दु।
PSA.69.4	इमिसं मखुगु मखुगु द्वपं बियाः
PSA.69.4	जितः स्‍यंकेत स्‍वयाच्‍वंगु दु।
PSA.69.4	जिं का हे मकयागु नं
PSA.69.4	लित हिँ धकाः
PSA.69.4	जिलिसे ल्‍वापु थःवयाच्‍वन।
PSA.69.5	हे परमेश्वर,
PSA.69.5	जि गुलि मूर्ख धकाः छिं स्‍यू।
PSA.69.5	जिगु पाप छिगु पाखें
PSA.69.5	सुलाच्‍वंगु मदु।
PSA.69.6	जिगु कारणं
PSA.69.6	छितः विश्वास याइपिन्‍त
PSA.69.6	मछालापुके मते,
PSA.69.6	हे दकसिबय्‌ बल्‍लाःम्‍ह
PSA.69.6	परमप्रभु!
PSA.69.6	हे इस्राएलया परमेश्वर, छितः
PSA.69.6	मालाजुइपिं जिगु कारणं
PSA.69.6	क्वह्यंकाच्‍वने म्‍वाःलेमा।
PSA.69.7	छिगु हे निंतिं
PSA.69.7	जिं क्वह्यंकाच्‍वने माल,
PSA.69.7	अले मछालापुके मालाच्‍वन।
PSA.69.8	जिमि थः हे दाजुकिजापिन्‍सं
PSA.69.8	जितः म्‍हमस्‍यू थें याइगु।
PSA.69.8	जि थःगु हे परिवारय्‌
PSA.69.8	परदेशी थें जुयाच्‍वनागु दु।
PSA.69.9	छिगु देगःया जोशं जितः
PSA.69.9	छ्वय्‌कूगु दु।
PSA.69.9	छितः क्वह्यंकीपिन्‍सं
PSA.69.9	जितः क्वह्यंकाहःगु दु।
PSA.69.10	जि अपसं च्‍वनाः ख्‍वयेबलय्‌
PSA.69.10	मनूतय्‌सं जितः हिस्‍याइ।
PSA.69.11	भांग्रा लं फिनाः दुःखं
PSA.69.11	च्‍वनेबलय्‌ नं
PSA.69.11	इपिं जितः खनाः न्‍हिली।
PSA.69.12	लँय्‌ लँय्‌ हे इमिसं जिगु खँ
PSA.69.12	ल्‍हानाजुइ।
PSA.69.12	अय्‌लाःगुलुतय्‌सं जितः
PSA.69.12	ध्‍याचू नकाः म्ये हालाजुइ।
PSA.69.13	जि धाःसा छिगु प्रार्थना
PSA.69.13	यानाच्‍वना, हे परमप्रभु।
PSA.69.13	जितः छिं ल्‍ययादीगु इलय्‌ लिसः
PSA.69.13	बियादिसँ, हे परमेश्वर!
PSA.69.13	छिगु न्ह्याबलें दयाच्‍वनिगु
PSA.69.13	मायाया कारणं
PSA.69.13	छिगु धात्‍थेंया उद्धारं जितः
PSA.69.13	लिसः बियादिसँ।
PSA.69.14	जि दुना मवनेमा धकाः जितः
PSA.69.14	तःजाःगु ध्‍याचलं थकयादिसँ।
PSA.69.14	जिमि शत्रुतय्‌पाखें
PSA.69.14	बचय्‌ यानादिसँ
PSA.69.14	जितः लःया किसिद्वम्‍बलं
PSA.69.14	बचय्‌ यानादिसँ।
PSA.69.15	खुसिबालं जितः चुइके मयनेमा
PSA.69.15	जि लखं दुना मवनेमा
PSA.69.15	जि सीगालय्‌ दुसुना मवनेमा।
PSA.69.16	हे परमप्रभु,
PSA.69.16	जितः लिसः बियादिसँ।
PSA.69.16	छाय्‌धाःसा छिगु
PSA.69.16	सदां दयाच्‍वनिगु माया तःधं।
PSA.69.16	जिगु सः न्‍यनादिसँ
PSA.69.16	छाय्‌धाःसा छि धात्‍थें
PSA.69.16	दयां जाःम्‍ह खः।
PSA.69.17	जि पाखे स्‍वयादिसँ।
PSA.69.17	जि तःधंगु दुःखय्‌ लानाच्‍वंगु दु,
PSA.69.17	जितः आः हे
PSA.69.17	लिसः बियादिसँ।
PSA.69.18	जितः वयाः बचय्‌ यानादिसँ
PSA.69.18	जितः जिमि शत्रुतय्‌ पाखें
PSA.69.18	त्‍वःतकादिसँ।
PSA.69.19	जितः मनूतय्‌सं गुलि
PSA.69.19	क्वह्यंकातःगु दु धकाः
PSA.69.19	छिं स्‍यू।
PSA.69.19	जि गुलि हेला याकाः
PSA.69.19	मछालापुक च्‍वने मालाच्‍वंगु दु
PSA.69.19	धकाः छिं स्‍यू।
PSA.69.19	जिमि शत्रुतय्‌सं छुछु
PSA.69.19	यानाच्‍वन धकाः
PSA.69.19	छिं फुक्‍कं स्‍यू।
PSA.69.20	हेलां जिगु नुगः
PSA.69.20	तज्‍यायेधुंकल।
PSA.69.20	छम्‍हय्‌सिनं धकाः जितः
PSA.69.20	हःपाः व लिधंसा ब्‍यू मवः।
PSA.69.21	नयेपित्‍याःबलय्‌ इमिसं
PSA.69.21	जितः विष नकेहल।
PSA.69.21	प्‍याःचाःबलय्‌ इमिसं
PSA.69.21	जितः चुपाउँ त्‍वंकेहल।
PSA.69.22	इमिगु भ्‍वजं इमित
PSA.69.22	नाश यायेमा,
PSA.69.22	इमिगु पवित्र भ्‍वय्‌
PSA.69.22	इमिगु निंतिं स्‍वःतिपाँय्‌ जुइमा।
PSA.69.23	इमिगु मिखा कां जुइमा,
PSA.69.23	इमिगु दुगःक्‍वँय्‌ चाःतुइमा।
PSA.69.24	छिगु तं इमित प्‍वंकादिसँ
PSA.69.24	छिगु तमं इमित भस्‍म यायेमा।
PSA.69.25	इमिगु छाउनी नाश जुइमा
PSA.69.25	इमिगु पालय्‌ सुं हे मदयेमा।
PSA.69.26	छाय्‌धाःसा छिं सजाँय
PSA.69.26	ब्‍यूम्‍हय्‌सित इमिसं लितुली।
PSA.69.26	छिं घाःपाः याःम्‍हय्‌सिगु
PSA.69.26	दुःखया बारे खँ ल्‍हाइ।
PSA.69.27	इमिगु पापया ल्याःचाः
PSA.69.27	तयादिसँ।
PSA.69.27	छिं उद्धार यानादीबलय्‌
PSA.69.27	इपिं दुमथ्‍यायेमा।
PSA.69.28	जीवनया सफुलिं
PSA.69.28	इमिगु नां हुयादिसँ।
PSA.69.28	धर्मीतय्‌गु धलखय्‌
PSA.69.28	इमिगु नां च्वयादी मते।
PSA.69.29	तर जि ला दुःखय्‌
PSA.69.29	लानाच्‍वंगु दु,
PSA.69.29	अले जितः सास्‍ति
PSA.69.29	जुया च्‍वंगु दु।
PSA.69.29	हे परमेश्वर,
PSA.69.29	जितः थःगु शक्तिं
PSA.69.29	बचय्‌ यानादिसँ।
PSA.69.30	जिं परमेश्वयागु नांयात
PSA.69.30	तःधंकाः भजन हाले
PSA.69.30	दुनुगलंनिसें सुभाय्‌ बियाः
PSA.69.30	वय्‌कःयात तःधंके।
PSA.69.31	थुकिं परमप्रभु थुसा,
PSA.69.31	न्‍यकू व तुतिख्‍वः
PSA.69.31	दयेधुंकूम्‍ह द्वहंचिया
PSA.69.31	होमबलि बीबलय्‌ स्‍वयाः
PSA.69.31	अप्‍वः लय्‌ताइ।
PSA.69.32	क्‍वत्‍यय्‌काः च्‍वनेमाःपिं
PSA.69.32	थ्‍व खनाः लय्‌ताइ,
PSA.69.32	परमेश्वरयात माला जुइपिनि
PSA.69.32	नुगःयात हःपाः दइ।
PSA.69.33	परमप्रभुं मगाःमचाःपिनिगु
PSA.69.33	सः न्‍यनादी।
PSA.69.33	अले कुनातःपिं थः मनूतय्‌त
PSA.69.33	ल्‍वःमंकादी मखु।
PSA.69.34	स्‍वर्ग, पृथ्‍वी, समुद्र
PSA.69.34	व अन दुपिं सकसिनं
PSA.69.34	वय्‌कःयात प्रशंसा या।
PSA.69.35	छाय्‌धाःसा वय्‌कलं
PSA.69.35	यरूशलेमयात बचय्‌ यानादी
PSA.69.35	यहूदाया शहरत हानं दय्‌कादी।
PSA.69.35	वय्‌कःया मनूत अन च्‍वनी,
PSA.69.35	अले उकियात अधिकार याइ।
PSA.69.36	अले व थाय्‌ वय्‌कःयागु
PSA.69.36	आज्ञा मानय्‌ याइपिनि
PSA.69.36	सन्‍तानयागु हे जुइ।
PSA.69.36	वय्‌कःयात माया याइपिं
PSA.69.36	अन च्‍वनी।
PSA.70.1	हे परमेश्वर!
PSA.70.1	जितः बचय्‌ यानादिसँ।
PSA.70.1	हे परमप्रभु,
PSA.70.1	जितः ग्‍वाहालि यायेत
PSA.70.1	याकनं झासँ।
PSA.70.2	जितः स्‍यायेत स्‍वःपिं
PSA.70.2	लज्‍या चाये मालेमा,
PSA.70.2	अले इतिमिति कनेमा।
PSA.70.2	जिगु दुःखय्‌ लय्‌तायाजूपिं
PSA.70.2	लिज्‍यां वनेमा,
PSA.70.2	अले मछालाः जुइमा।
PSA.70.3	“हः” धकाः
PSA.70.3	जितः लाय्‌बुयाजूपिं मछालाः
PSA.70.3	आछु-आछु कनाजुइमा।
PSA.70.4	छितः मालाजुइपिं धाःसा
PSA.70.4	छिके लय्‌तायाच्‍वनेमा।
PSA.70.4	अले छिं मुक्ति बीगु यःपिन्‍सं
PSA.70.4	सदां थथे धयाच्‍वनेमा –
PSA.70.4	“परमेश्वर गुलि तःधं!”
PSA.70.5	तर जि ला चीमिम्‍ह
PSA.70.5	व छुं मदुम्‍ह मनू खः।
PSA.70.5	हे परमप्रभु,
PSA.70.5	छि जितः उद्धार याइम्‍ह
PSA.70.5	व जिम्‍ह परमेश्वर खः।
PSA.70.5	जितः ग्‍वाहालि यायेत
PSA.70.5	याकनं झासँ।
PSA.71.1	हे परमप्रभु,
PSA.71.1	जि छिगु शरणय्‌ वयागु दु,
PSA.71.1	जितः गुबलें मछाले म्‍वाःलेमा।
PSA.71.2	छिगु धार्मीकतां यानाः
PSA.71.2	जितः बचय्‌ यानाः
PSA.71.2	उद्धार यानादिसँ!
PSA.71.2	जिगु प्रार्थना न्‍यनादिसँ
PSA.71.2	अले जितः बचय्‌ यानादिसँ।
PSA.71.3	जितः सदां सुलेजीक ल्‍वहंधी
PSA.71.3	जुयादिसँ।
PSA.71.3	जितः बचय्‌ यायेत उजं बियादिसँ,
PSA.71.3	छाय्‌धाःसा छि जिगु किल्‍ला
PSA.71.3	व शरण कायेगु थाय्‌ खः।
PSA.71.4	हे परमेश्वर,
PSA.71.4	जितः दुष्‍ट मनूतय्‌गु ल्हातं
PSA.71.4	बचय्‌ यानादिसँ।
PSA.71.4	नुगः मदुपिं व मभिंपिं मनूतय्‌गु
PSA.71.4	ताकतं जितः बचय्‌ यानादिसँ।
PSA.71.5	हे परमप्रभु,
PSA.71.5	छि हे जक जिगु आशा खः।
PSA.71.5	हे परमप्रभु,
PSA.71.5	जिं मचांनिसें छिगु भरोसा
PSA.71.5	कयागु दु।
PSA.71.6	बूसांनिसें हे जि छिगु
PSA.71.6	भरोसाय्‌ दु।
PSA.71.6	मांया प्‍वाथंनिसें हे छिं जितः
PSA.71.6	बिचाः यानाच्‍वनादीगु दु।
PSA.71.6	उकिं जिं सदां छिगु
PSA.71.6	प्रशंसा याये।
PSA.71.7	मनूतय्‌गु निंतिं जि छम्‍ह नमुना
PSA.71.7	जुयाब्‍यूगु दु।
PSA.71.7	छाय्‌धाःसा छि जिम्‍ह बल्‍लाःम्‍ह
PSA.71.7	रक्षक खः।
PSA.71.8	उकिं जिं मदिक्‍क छिगु प्रशंसा
PSA.71.8	यानाच्‍वनागु दु।
PSA.71.8	न्‍हिन्‍हिं जिं छिगु महिमा
PSA.71.8	न्‍यंकाच्‍वने।
PSA.71.9	आः जि बुह्रा जुइधुंकाः
PSA.71.9	जितः त्‍वःतादी मते।
PSA.71.9	जि बमलायेधुन
PSA.71.9	जितः वानादी मते।
PSA.71.10	जिमि शत्रुतय्‌सं जितः स्‍यायेत
PSA.71.10	स्‍वयाच्‍वंगु दु।
PSA.71.10	इमिसं थवंथवय्‌ सल्‍लाह यानाः
PSA.71.10	ग्‍वसाः ग्‍वयाजूगु दु।
PSA.71.11	इमिसं धयाजूगु दु –
PSA.71.11	“परमेश्वरं वयात त्‍वःते धुंकल।
PSA.71.11	वयात लितुलिनाः ज्‍वँ।
PSA.71.11	छाय्‌धाःसा वयात बचय्‌ याइपिं
PSA.71.11	सुं मदये धुंकल।”
PSA.71.12	हे परमेश्वर,
PSA.71.12	जिपाखें तापानादी मते
PSA.71.12	जितः ग्‍वाहालि यायेत
PSA.71.12	याकनं झासँ।
PSA.71.13	जितः द्वपं बियाजूपिं
PSA.71.13	मछालापुक बुइमा
PSA.71.13	अले नाश जुइमा।
PSA.71.13	जितः स्‍यायेत स्‍वयाजूपिं
PSA.71.13	क्वह्यंकाः च्‍वनेमालेमा,
PSA.71.13	अले मछालाः जुइमा।
PSA.71.14	तर जिं ला छिगु ग्‍वाहालिया
PSA.71.14	आशा कयांच्‍वने।
PSA.71.14	जिं छिगु प्रशंसा
PSA.71.14	अज्‍ज अप्‍वः याये।
PSA.71.15	छिं यानादीगु धार्मिकताया खँ
PSA.71.15	जिं सकसितं कनाजुइ।
PSA.71.15	छिं यानादीगु मुक्तियागु खँ
PSA.71.15	जिं न्‍हिन्‍हिं कने।
PSA.71.15	अथे ला छिं यानादीगु ज्‍या
PSA.71.15	जिं कनां कने मफु।
PSA.71.16	हे परमप्रभु परमेश्वर,
PSA.71.16	छिं यानादीगु तःधंगु ज्‍याया
PSA.71.16	जिं प्रशंसा याये।
PSA.71.16	जिं सकसित छिगु हे जक
PSA.71.16	धार्मिकताया खँ न्‍यंके।
PSA.71.17	हे परमेश्वर,
PSA.71.17	छिं जितः मचांनिसें स्‍यनादीगु दु।
PSA.71.17	अले जिं आःतकं
PSA.71.17	छिं यानादीगु अजूचायापुगु ज्‍या
PSA.71.17	मेपिन्‍त कनावयाच्‍वनागु दु।
PSA.71.18	हे परमेश्वर,
PSA.71.18	आः जि बुह्रा जुइ धुन
PSA.71.18	जिगु सँ तुयुसे च्वने धुंकल।
PSA.71.18	अय्‌नं आःया
PSA.71.18	न्‍हू पुस्‍तायापिं मनूतय्‌त
PSA.71.18	जिं छिगु अजूचायापुगु
PSA.71.18	ज्‍यायागु खँ मन्यंकुतले
PSA.71.18	जितः त्‍वःतादी मते।
PSA.71.19	हे परमेश्वर,
PSA.71.19	छिगु धार्मिकता स्वर्ग स्‍वयाः
PSA.71.19	च्‍वजाः।
PSA.71.19	छिं गुलि अजूचायापुगु ज्‍या
PSA.71.19	यानादीगु दु,
PSA.71.19	हे परमेश्वर,
PSA.71.19	छि थेंज्‍याःम्‍ह सु दु धकाः?
PSA.71.20	छिं जितः तःकः हे दुःखय्‌
PSA.71.20	लाकादिल
PSA.71.20	तर छिं जितः हानं जीवन
PSA.71.20	बियादीतिनि,
PSA.71.20	अले मृत्‍युया गालं
PSA.71.20	थकयादीतिनि।
PSA.71.21	छिं जिगु इज्‍जत हानं
PSA.71.21	अप्‍वय्‌कादी तिनि।
PSA.71.21	अले जिगु दुःखकष्‍ट
PSA.71.21	चीकाछ्वइतिनि।
PSA.71.22	हे जिम्‍ह परमेश्वर,
PSA.71.22	जिं वीणा थानाः छि
PSA.71.22	विश्वास याये बहःम्ह खः
PSA.71.22	धकाः प्रशंसा याये।
PSA.71.22	हे इस्राएलया पवित्र परमेश्वर,
PSA.71.22	सारंगी थानाः जिं छिगु
PSA.71.22	प्रशंसाया म्‍ये हाले।
PSA.71.23	जिं छिगु प्रशंसाया म्‍ये
PSA.71.23	हालेबलय्‌
PSA.71.23	लय्‌तायाः ततः सलं हाले,
PSA.71.23	छाय्‌धाःसा छिं जितः मू पुलाः
PSA.71.23	त्‍वःतकादीगु दु।
PSA.71.24	जिं न्‍हिन्‍हिं सकसितं छिगु
PSA.71.24	धार्मिकताया बारे कने,
PSA.71.24	छाय्‌धाःसा जितः स्‍यायेत स्‍वयाजूपिं
PSA.71.24	सकलें मछालेमाःगु दु,
PSA.71.24	अले इमिगु इज्‍जत वंगु दु।
PSA.72.1	हे परमेश्वर,
PSA.72.1	जुजुयात न्‍याय
PSA.72.1	गथे यानाः
PSA.72.1	यायेगु स्‍यनाबियादिसँ।
PSA.72.1	जुजुया काय्‌यात धर्मी जुइगु खँ
PSA.72.1	स्‍यनाबियादिसँ।
PSA.72.2	छिकपिनि मनूतय्‌त
PSA.72.2	वं धार्मिकतां
PSA.72.2	शासन यायेफयेमा,
PSA.72.2	अले क्‍वत्‍यय्‌काच्‍वंपिन्‍त नं
PSA.72.2	उतिग्‍यंक न्याय याये फयेमा।
PSA.72.3	पहाड पहाडं मनूतय्‌गु
PSA.72.3	भिंकेमा!
PSA.72.3	जमिन जमिनय्‌ न्ह्याथासं
PSA.72.3	धार्मिकतां जायेमा।
PSA.72.4	जुजुं चीमिपिन्‍त नं
PSA.72.4	उतिग्‍यंक बिचाः यायेमा,
PSA.72.4	मगाःमचाःपिन्‍त ग्‍वाहालि यायेमा
PSA.72.4	अले इमित क्‍वत्‍यलातःपिन्‍त
PSA.72.4	न्‍हंकाछ्वयेमा।
PSA.72.5	सूर्य व तिमिला दत्तले
PSA.72.5	छिकपिनि मनूतय्‌सं सदां सदां
PSA.72.5	छिगु भय कयाच्‍वनेमा।
PSA.72.6	घाँय्‌ लयातःगु ख्‍यलय्‌
PSA.72.6	वा वये थें
PSA.72.6	जुजुं राज्‍य यायेमा,
PSA.72.6	झ्‍वार्र वा वयाः बँयात प्‍याकू थें
PSA.72.6	जुजुं राज्‍य यायेमा।
PSA.72.7	वं राज्‍य यातले
PSA.72.7	धर्मीत च्‍वन्ह्याना च्‍वनेमा।
PSA.72.7	गुबलय्‌ तक
PSA.72.7	तिमिला दयाच्‍वनी,
PSA.72.7	उबलय्‌ तक
PSA.72.7	शान्ति जुयाच्‍वनेमा।
PSA.72.8	वयागु राज्‍य छगू समुद्रं
PSA.72.8	मेगु समुद्र जुयाः न्‍यनावनेमा
PSA.72.8	यूफ्रेटिस खुसिंनिसें
PSA.72.8	पृथ्‍वीया कुनय्‌ तक।
PSA.72.9	मरुभूमिया जातितय्‌सं
PSA.72.9	वयागु न्ह्यःने क्‍वछूवइ।
PSA.72.9	वया शत्रुत बँय्‌ चातुवाः वनी।
PSA.72.10	तर्शीश व तापाक तापाक च्‍वंगु
PSA.72.10	समुद्रयासिथय्‌ च्‍वंपिं जुजुतय्‌सं
PSA.72.10	वयात कर पुलेहइ।
PSA.72.10	शेबा व सेबाया जुजुपिन्‍सं
PSA.72.10	वयात देछा देछाः वइ।
PSA.72.11	फुक्‍क जुजुपिं वयागु न्ह्यःने
PSA.72.11	क्‍वछू वइ।
PSA.72.11	फुक्‍क जातियापिन्सं वयागु
PSA.72.11	सेवा याइ।
PSA.72.12	वयाके ग्‍वाहालि फ्‍वंपिं
PSA.72.12	चीमिपिन्‍त
PSA.72.12	व हाःनाःमदुपिं व मगाःमचाःपिन्‍त
PSA.72.12	बचय्‌ याइ।
PSA.72.13	वं मगाःमचाःपिं
PSA.72.13	व नयेमखंपिन्‍त दया याइ,
PSA.72.13	अले इमिगु उद्धार याइ।
PSA.72.14	इमित अन्‍याय व अत्‍याचारं
PSA.72.14	लिगनाहइ।
PSA.72.14	इमिगु ज्‍यान वयागु निंतिं
PSA.72.14	अतिकं मू वं।
PSA.72.15	जुजु ताः ई तक म्वाना
PSA.72.15	च्वनेमा!
PSA.72.15	शेबाया लुँ वयात दयेमा।
PSA.72.15	मनूतय्‌सं वयागु निंतिं सदां
PSA.72.15	प्रार्थना यायेमा।
PSA.72.15	सदां मनूतय्‌सं वयात
PSA.72.15	धन्‍य धायेमा।
PSA.72.16	देशय्‌ यक्‍व अन्‍न सयेमा,
PSA.72.16	पहाडत बालिं जायेमा
PSA.72.16	लेबनानय्‌ थें सिसाबुसां जायेमा
PSA.72.16	घाँसं ख्‍यः जाः थें
PSA.72.16	मनूतय्‌सं शहर जायेमा।
PSA.72.17	वयागु नां न्‍ह्याबलें
PSA.72.17	लुमनाच्‍वनेमा।
PSA.72.17	सूर्य दतले
PSA.72.17	वयागु नां जायाच्‍वनेमा।
PSA.72.17	फुक्‍क जातियापिन्‍सं वयापाखें
PSA.72.17	परमेश्वरया
PSA.72.17	आशिष कायेमा।
PSA.72.17	सकसिनं वयात
PSA.72.17	धन्‍य धायेमा।
PSA.72.18	परमप्रभुयात प्रशंसा या,
PSA.72.18	इस्राएलया परमेश्वरयात!
PSA.72.18	अजूचायापुगु ज्‍या वय्‌कलं हे
PSA.72.18	जक यानादी।
PSA.72.19	वय्‌कःयागु महिमां जाःगु नांया
PSA.72.19	सदां प्रशंसा जुयाच्‍वनेमा।
PSA.72.19	पृथ्‍वी न्‍यंक वय्‌कःयागु महिमां
PSA.72.19	जायेमा।
PSA.72.19	आमेन! आमेन!
PSA.72.20	यिशैया काय्‌ दाऊदया प्रार्थना
PSA.72.20	क्‍वचाल।
PSA.73.1	इस्राएलया निंतिं
PSA.73.1	व शुद्ध नुगः दुपिनिगु निंतिं,
PSA.73.1	परमेश्वर धात्‍थें हे भिंम्‍ह खः।
PSA.73.2	तर जिगु तुति ला
PSA.73.2	खाये धुंकूगु खः।
PSA.73.2	जिगु पलाः
PSA.73.2	चुलुबिये धुंकूगु खः।
PSA.73.3	छाय्‌धाःसा दुष्टतय्‌गु
PSA.73.3	जियावःगु स्‍वयाः
PSA.73.3	इपिं घमण्‍डीत खनाः
PSA.73.3	जिगु नुगः मूगु खः।
PSA.73.4	इमिसं दुःख सी मखु,
PSA.73.4	इपिं बल्‍ला व स्‍वये नं ज्यू।
PSA.73.4	अले इमिगु उसाँय्‌ नं बांलाः।
PSA.73.5	मेपिन्‍त थें इमित दुःख जुइ मखु,
PSA.73.5	मेपिन्‍सं थें इमिसं कष्‍ट नं
PSA.73.5	फये म्‍वाः।
PSA.73.6	उकिं घमण्‍ड इमिगु तिसा खः
PSA.73.6	ल्‍वापुख्‍यापु इमिगु वसः खः।
PSA.73.7	इमिगु नुगलं मभिंगु खँ
PSA.73.7	जक पिहां वइ,
PSA.73.7	इमिगु नुगलं मभिंगु मभिंगु
PSA.73.7	जक ग्‍वसाः ग्‍वयाच्‍वनि।
PSA.73.8	इमिसं मेपिन्‍त हेस्‍यानाजुइ,
PSA.73.8	अले मभिंगु खँ ल्‍हानाजुइ
PSA.73.8	इमिसं घमण्‍ड यानाजुइ,
PSA.73.8	अले मेपिन्‍त क्‍वह्यंकाजुइ।
PSA.73.9	इमिसं म्‍हुतु तःप्‍वाः यानाः
PSA.73.9	स्‍वर्ग व पृथ्‍वीयागु
PSA.73.9	खँ ल्‍हानाजुइ।
PSA.73.10	मनूतय्‌त इमिसं थःपाखे
PSA.73.10	फहिकाकाइ।
PSA.73.10	मनूतय्‌सं इमिसं धाःगु खँ
PSA.73.10	अःपुक पत्‍याः याइ।
PSA.73.11	इमिसं धयाजुइ –
PSA.73.11	“परमेश्वरं गथे यानाः सी?
PSA.73.11	दकसिबय्‌ तःधंम्‍हय्‌सिनं
PSA.73.11	छु जुयाच्‍वन धकाः स्‍यू ला?”
PSA.73.12	दुष्‍टत धयापिं
PSA.73.12	थज्‍याःपिं का स्‍व।
PSA.73.12	इपिं न्‍ह्याबलें याउँक च्‍वनी,
PSA.73.12	अले धनसम्‍पत्ति जक मुंकाजुइ।
PSA.73.13	अय्‌सा छु जिं थःगु नुगः
PSA.73.13	शुद्ध यानाजुयागु
PSA.73.13	सितिं वन ला?
PSA.73.13	जिं मभिंगु ज्‍या मयासे जुयागु नं
PSA.73.13	सितिं वन ला?
PSA.73.14	जिं न्‍हियान्‍हिथं दुःख जक
PSA.73.14	फयागु दु!
PSA.73.14	सुथंनिसें जिं सजाँय
PSA.73.14	फयावयाच्‍वना।
PSA.73.15	जिं थथे धयाजूगु जूसा
PSA.73.15	जिं छिकपिनि मनूतय्‌त
PSA.73.15	धोखा बीगु जुइ।
PSA.73.16	जिं थ्‍व फुक्‍क खँ
PSA.73.16	थुइकेगु कुतः याना।
PSA.73.16	तर थ्‍व तसकं हे
PSA.73.16	थाकुगु ज्‍या जुयाबिल।
PSA.73.17	जि परमेश्वरया पवित्र थासय्‌
PSA.73.17	दुहां वना जक,
PSA.73.17	जिं दुष्‍टतय्‌गु छु गति जुइ
PSA.73.17	धकाः सिल।
PSA.73.18	धात्‍थें छिं इमित चुल्‍लुसे च्‍वंगु
PSA.73.18	थासय्‌ तयादी तिनि,
PSA.73.18	अले विनाशया
PSA.73.18	गालय्‌ क्वफानादी।
PSA.73.19	इपिं मिखा पीमलावं
PSA.73.19	नाश जुयावनी।
PSA.73.19	इपिं ग्‍यानापुक्‍क हे
PSA.73.19	नाश जुयावनी।
PSA.73.20	सुथय्‌ न्‍ह्यलं चाल कि
PSA.73.20	तनावनिगु म्‍हगस थें।
PSA.73.20	हे परमप्रभु,
PSA.73.20	छि दनादीबलय्‌
PSA.73.20	छिं इमित किचःयात थें
PSA.73.20	वास्‍ता यानादी मखु।
PSA.73.21	जिगु नुगः हीसे
PSA.73.21	च्‍वनाच्‍वंबलय्‌
PSA.73.21	जितः दुःख जुयाच्‍वंबलय्‌
PSA.73.22	जि छम्‍ह पशु थें
PSA.73.22	मूर्ख जुयाच्‍वनागु खः।
PSA.73.22	जिं छितः थुइके मफुगु खः।
PSA.73.23	अय्‌नं जि ला न्‍ह्याबलें
PSA.73.23	छि नापं हे दु।
PSA.73.23	छिं जिगु जव ल्‍हाः ज्‍वनादीगु दु।
PSA.73.24	छिं जितः सल्‍लाह बियाः
PSA.73.24	लँ क्‍यनादी
PSA.73.24	अले लिपा जितः तःधंकाः
PSA.73.24	थःथाय्‌ दुकयादी।
PSA.73.25	स्‍वर्गय्‌ छि बाहेक
PSA.73.25	जि सु हे दु धकाः?
PSA.73.25	पृथ्‍वीइ जितः छि बाहेक
PSA.73.25	छु हे माःगु दु धकाः?
PSA.73.26	जिगु म्‍ह व मन
PSA.73.26	बःमलाना वने फु
PSA.73.26	तर जिगु शक्ति सदांया लागि
PSA.73.26	परमेश्वर खः।
PSA.73.26	अले वय्‌कः न्‍ह्याबलें
PSA.73.26	जिम्‍ह खः।
PSA.73.27	छिपाखें तापाःपिं
PSA.73.27	नाश जुयावनी।
PSA.73.27	छितः विश्वासघात याःपिन्‍त
PSA.73.27	छिं नाश यानादी।
PSA.73.28	परमेश्वरया लिक्‍क च्‍वनेगु
PSA.73.28	जिगु निंतिं गुलि भिं।
PSA.73.28	जिं परमप्रभुयात शरण कायेगु
PSA.73.28	थाय्‌ यानागु दु।
PSA.73.28	जिं छिं यानादीगु
PSA.73.28	फुक्‍क ज्‍यायागु खँ कनाजुये।
PSA.74.1	हे परमेश्वर,
PSA.74.1	छिं छाय्‌ थथे
PSA.74.1	जिमित सदांया निंतिं
PSA.74.1	मयय्‌कादीयागु?
PSA.74.1	छि थथे छाय्‌ छिकपिनि मनू,
PSA.74.1	छिकपिनि फैतय्‌गु बथां लिसे
PSA.74.1	तंम्‍वयादीगु?
PSA.74.2	छिं तःदँ न्‍ह्यः
PSA.74.2	थः सर्बय्‌ यायेत ल्‍ययादीपिन्‍त
PSA.74.2	लुमंकादिसँ।
PSA.74.2	अले थःगु जाति यायेत मू पुलाः
PSA.74.2	त्वःतकादीपिं मनूतय्‌त
PSA.74.2	लुमंकादिसँ।
PSA.74.2	छि थः च्‍वनादीगु सियोन पर्वत
PSA.74.2	व यरूशलेमयात नं
PSA.74.2	लुमंकादिसँ।
PSA.74.3	शत्रुतय्‌सं देगलय्‌ च्‍वंगु फुक्‍कं
PSA.74.3	नाश यानाबिल।
PSA.74.3	थुखेपाखे नं
PSA.74.3	थःगु पलाः न्‍ह्याकादिसँ।
PSA.74.4	छिं जिमित नापलानादीगु थासय्‌
PSA.74.4	वयाः शत्रुतय्‌सं सः
PSA.74.4	थ्‍वय्‌कूगु दु।
PSA.74.4	थःपिं त्‍याःगु चिं कथं
PSA.74.4	इमिसं अन थःपिनिगु ध्‍वाँय्‌
PSA.74.4	ब्‍वय्‌काथकूगु दु।
PSA.74.5	जंगलय्‌ सिँ पालिपिन्‍सं थें
PSA.74.5	इमिसं स्यंकाथकल।
PSA.74.6	बुट्टा कियातःगु फुक्‍क सिँपौयात
PSA.74.6	इमिसं थःपिनिगु पा व मुगलं
PSA.74.6	कुचाकुचा थलाबिल।
PSA.74.7	छिगु देगःयात स्‍यंकाः
PSA.74.7	मि तयाबिल।
PSA.74.7	छिगु पवित्र थाय्‌यात
PSA.74.7	अशुद्ध यानाथकल।
PSA.74.8	इमिसं पाच्‍चुक हे
PSA.74.8	न्‍हंकाछ्वयेगु
PSA.74.8	मतिइ तःगु खः।
PSA.74.8	देशय्‌ दक्‍व पवित्र थाय्‌यात
PSA.74.8	इमिसं च्‍याकाबिल।
PSA.74.9	आः अजूचायापुगु चिं
PSA.74.9	नं खने मन्‍त
PSA.74.9	अगमवक्तात
PSA.74.9	नं छम्‍ह हे मन्‍त।
PSA.74.9	थथे गुबलय्‌ तक
PSA.74.9	जुयाच्‍वनी जिपिं सुनानं मस्‍यू।
PSA.74.10	हे परमेश्वर,
PSA.74.10	शत्रुतय्‌त गुबलय्‌ तक
PSA.74.10	न्‍हीकातयेगु?
PSA.74.10	इमित सदां छिगु नांयात
PSA.74.10	क्‍वह्यंके बियातयेगु ला?
PSA.74.11	छाय्‌ छिं थःगु
PSA.74.11	बल्‍लाःगु जव ल्‍हाः
PSA.74.11	प्‍वः चिनाच्‍वनादियागु?
PSA.74.11	थःगु ल्‍हाः फ्‍यनाः
PSA.74.11	इमित नाश यानादिसँ।
PSA.74.12	सुरुंनिसें छि जिमि जुजु खः।
PSA.74.12	छिं तःकःमछि हे
PSA.74.12	जिमित बचय्‌ यानादीगु दु।
PSA.74.13	छिं थःगु शक्तिं
PSA.74.13	समुद्रयात ब्‍वथलादिल।
PSA.74.13	छिं समुद्रया राक्षसतय्‌गु छ्यं
PSA.74.13	नच्‍चुक तछ्यानादिल।
PSA.74.14	छिं लिव्‍यातन नांयाम्‍ह
PSA.74.14	समुद्रया राक्षसया छ्यं
PSA.74.14	तछ्यानाः
PSA.74.14	वयागु ला
PSA.74.14	मरुभूमिया जनावरतय्‌त
PSA.74.14	नकेबियादिल।
PSA.74.15	छिं हे लःया मूल तछ्यानाः
PSA.74.15	खुसि व झ्‍वाला हाय्‌कादिल।
PSA.74.15	छिं ततःधंगु खुसित
PSA.74.15	गंकादिल।
PSA.74.16	छिं न्‍हि व चा सृष्‍टि यानादिल
PSA.74.16	छिं सूर्य व तिमिलायात दय्‌काः
PSA.74.16	इमिगु थासय्‌ तयादिल।
PSA.74.17	छिं हे पृथ्‍वीया लागा चिनादिल
PSA.74.17	छिं हे ताल्‍ला व चिकुला
PSA.74.17	सृष्‍टि यानादिल।
PSA.74.18	हे परमप्रभु,
PSA.74.18	छकः लुमंकादिसँ,
PSA.74.18	छिकपिनि शत्रुत
PSA.74.18	छि खनाः गथे न्‍हिल।
PSA.74.18	मूर्ख मनूतय्‌सं छिगु नांयात
PSA.74.18	गुकथं क्‍वह्यंका जुल।
PSA.74.19	छिं थः बमलाःपिं
PSA.74.19	मनूतय्‌गु ज्‍यान
PSA.74.19	इमि शत्रुतय्‌गु ल्‍हातिइ
PSA.74.19	लःल्‍हानादी मते
PSA.74.19	दुःख सियाच्‍वंपिं थः मनूतय्‌त
PSA.74.19	सदांया निंतिं
PSA.74.19	ल्‍वःमंकादी मते।
PSA.74.20	छिं जिपिंलिसे चिनादीगु
PSA.74.20	बाचा लुमंकादिसँ
PSA.74.20	देशया फुक्‍क खिउँगु थासय्‌
PSA.74.20	ल्‍वापुख्‍यापु जुयाच्‍वंगु दु।
PSA.74.21	क्‍वत्‍यय्‌काच्‍वनेमाःपिं मनूत
PSA.74.21	मछालापुकाच्‍वने म्‍वाःलेमा
PSA.74.21	चीमिपिं व मगाःमचाःपिन्‍सं
PSA.74.21	छिगु नांयात तःधंकेमा।
PSA.74.22	हे परमेश्वर, दनादिसँ,
PSA.74.22	थःगु खँयात कयाः
PSA.74.22	नवानादिसँ
PSA.74.22	छकः लुमंकादिसँ,
PSA.74.22	मूर्खतय्‌सं छितः न्‍हिन्‍हिं
PSA.74.22	हेस्‍यानाच्‍वंगु दु।
PSA.74.23	छिकपिनि शत्रुतय्‌सं
PSA.74.23	तसलं हाःगु सःयात
PSA.74.23	ल्‍वःमंकादी मते।
PSA.74.23	इमिगु सः झन्‌ झन्‌ तस्‍सः
PSA.74.23	जुयावयाच्‍वंगु दु।
PSA.75.1	जिमिसं सुभाय्‌ बी हे परमेश्वर,
PSA.75.1	जिमिसं सुभाय्‌ बी।
PSA.75.1	छाय्‌धाःसा छि जिमिगु
PSA.75.1	तापाक मदु।
PSA.75.1	मनूतय्‌सं छिगु अजूचायापुगु ज्‍या
PSA.75.1	कनाजुइ।
PSA.75.2	छिं धयादीगु दु,
PSA.75.2	“जिं न्‍यायया निंतिं
PSA.75.2	ल्‍वःगु ई ल्‍ययागु दु।
PSA.75.2	जिं पक्षपात मजुइक
PSA.75.2	न्‍याय याये।”
PSA.75.3	भ्‍वखाय्‌ ब्‍वयाः
PSA.75.3	मनूत व पृथ्‍वी
PSA.75.3	वाराक्‍वारा संसां,
PSA.75.3	जिं धाःसा थुकिया जगयात
PSA.75.3	लिधंसा बियातये। 
PSA.75.4	घमण्‍डीतय्‌त जिं धाये –
PSA.75.4	“घमण्‍ड याये मते।”
PSA.75.4	दुष्‍टतय्‌त जिं धाये –
PSA.75.4	“फुर्ति याये मते।
PSA.75.5	स्‍वर्गया विरोधय्‌ ल्‍हाः
PSA.75.5	ल्‍ह्वने मते।
PSA.75.5	अले विरोधी खँ
PSA.75.5	ल्‍हानाजुइ मते।”
PSA.75.6	सुं मनुखं, न पुर्बं, न पच्‍छिमं,
PSA.75.6	न उत्तरं, न दच्‍छिनं जुइमा
PSA.75.6	सुनानं मनूयात थछ्वये फइ मखु।
PSA.75.7	न्‍याय याइम्‍ह ला परमेश्वर खः।
PSA.75.7	सुयात क्‍वफायेगु
PSA.75.7	सुयात थछ्‍वयेगु धकाः
PSA.75.7	वय्‌कलं हे क्‍वःछिनादी।
PSA.75.8	परमप्रभुया ल्‍हातिइ ख्‍वला दु,
PSA.75.8	थ्व ख्‍वला
PSA.75.8	वय्‌कःया तमं जाः।
PSA.75.8	वय्‌कलं थ्‍व हे
PSA.75.8	ख्‍वलां त्‍वंकादी।
PSA.75.8	दुष्‍टत फुक्‍कसिनं
PSA.75.8	थ्‍व हे ख्‍वलां त्‍वनी,
PSA.75.8	भ्‍याः भचा हे मल्‍यंक।
PSA.75.9	तर जिं ला न्‍ह्याबलें
PSA.75.9	परमेश्वरं यानादीगु ज्‍याया
PSA.75.9	खँ कनाजुये
PSA.75.9	जि ला न्‍ह्याबलें याकूबया
PSA.75.9	परमेश्वया भजन हालाजुये।
PSA.75.10	परमेश्वरं धयादी –
PSA.75.10	“दुष्‍टतय्‌गु शक्ति जिं न्‍हंकाबी।
PSA.75.10	अले धर्मीतय्‌गु शक्ति
PSA.75.10	अप्‍वय्‌काबी।”
PSA.76.1	परमेश्वरयात
PSA.76.1	यहूदाय्‌ सकसिनं म्‍हस्‍यू।
PSA.76.1	इस्राएलय्‌
PSA.76.1	वय्‌कःया नां तःधं।
PSA.76.2	शालेमय्‌
PSA.76.2	वय्‌कः च्‍वनिगु खः।
PSA.76.2	सियोन पर्वतय्‌
PSA.76.2	वय्‌कःया छेँ दु।
PSA.76.3	वय्‌कलं अन थः शत्रुतय्‌गु
PSA.76.3	च्‍याना च्‍वंगु बाण, ढाल,
PSA.76.3	तरवार,
PSA.76.3	व फुक्‍क ल्‍वाभः
PSA.76.3	त्‍वथुलादिल। 
PSA.76.4	छि न्‍ह्याबलें दयाच्‍वनिगु
PSA.76.4	पहाड स्‍वयाः झःझः धाः,
PSA.76.4	अले तसकं तःजि।
PSA.76.5	बल्‍लाःपिं शत्रुतय्‌गु
PSA.76.5	फुक्‍क ल्‍वाभः
PSA.76.5	लाकाकाये धुंकल।
PSA.76.5	इपिं सी न्‍ह्यलय्‌
PSA.76.5	लाये धुंकल।
PSA.76.5	इमि सुं छम्‍हय्‌सिनं नं
PSA.76.5	झीगु विरोधय्‌
PSA.76.5	ल्हाः ल्ह्वने मफये धुंकल।
PSA.76.6	हे याकूबया परमेश्वर!
PSA.76.6	छिं छकः हक्‍कूबलय्‌
PSA.76.6	इमि फुक्‍क सल
PSA.76.6	व सल गयाः वःपिं
PSA.76.6	सीपिं थें जुल।
PSA.76.7	हे परमप्रभु,
PSA.76.7	छि हे छम्‍ह जक खः
PSA.76.7	भय काये बहःम्‍ह।
PSA.76.7	छि तंम्‍वइबलय्‌
PSA.76.7	छिगु न्‍ह्यःने सु च्‍वनेफु?
PSA.76.8+PSA.76.9	हे परमेश्वर,
PSA.76.8+PSA.76.9	मभिंगु ज्‍या यानाच्‍वंपिन्‍त
PSA.76.8+PSA.76.9	सजाँय बीत
PSA.76.8+PSA.76.9	व पृथ्‍वीइ क्‍वत्‍यय्‌काच्‍वने
PSA.76.8+PSA.76.9	माःपिन्‍त बचय्‌ यायेत
PSA.76.8+PSA.76.9	स्‍वर्गं थःगु न्‍याय न्‍यंकेत
PSA.76.8+PSA.76.9	दनादीबलय्‌
PSA.76.8+PSA.76.9	पृथ्‍वी ग्‍यानाः सुम्‍क च्‍वन। 
PSA.76.10	मनूतय्‌सं गुलि तं क्‍यनी,
PSA.76.10	उलि हे छिगु नां तःधनी।
PSA.76.10	लडाइँ पाखें बचय्‌ जूपिन्‍सं
PSA.76.10	छिगु नखः हनी।
PSA.76.11	छिमिसं छिमि
PSA.76.11	परमप्रभु परमेश्वरया नामय्‌
PSA.76.11	छु भाकल यानागु खः,
PSA.76.11	व पूवंकि।
PSA.76.11	वय्‌कःया प्‍यखेरं च्‍वंपिं
PSA.76.11	सकसिनं भय कायेबहःम्‍ह
PSA.76.11	वय्‌कःयात देछा छायेत हति।
PSA.76.12	वय्‌कलं शासकतय्‌गु
PSA.76.12	घमण्‍डयात नचुकादी।
PSA.76.12	पृथ्‍वीया जुजुत वय्‌कः
PSA.76.12	खनाः ग्याइ।
PSA.77.1	जिं ततःसलं
PSA.77.1	परमेश्वरयात
PSA.77.1	प्रार्थना याना।
PSA.77.1	जिगु सः न्‍यनादिल!
PSA.77.2	तःधंगु दुःख जूबलय्‌
PSA.77.2	जिं परमप्रभुयात मालाजुया।
PSA.77.2	चच्‍छि चच्‍छिं जिं ल्‍हाः ल्‍ह्वनाः
PSA.77.2	प्रार्थना याना।
PSA.77.2	अय्‌नं जिगु मन
PSA.77.2	याउँसे मच्‍वं।
PSA.77.3	परमेश्वरयागु बिचाः यायेबलय्‌
PSA.77.3	जिं झसुकाः तये।
PSA.77.3	ध्‍यान यायेबलय्‌
PSA.77.3	नं जिगु नुगः क्‍वतुनावनी। 
PSA.77.4	छिं जितः थ्‍यने नं मब्‍यू
PSA.77.4	नुगः क्‍वतुनाः
PSA.77.4	जिं नवाये तकं मफइ।
PSA.77.5	जिं वने धुंकूगु खँ लुमंके,
PSA.77.5	यक्‍व न्‍हापाया दिंया खँ।
PSA.77.6	जिं बहनिइ थःगु म्‍ये लुमंका
PSA.77.6	जिं ध्‍यानय्‌ दुनाः थःत हे न्‍यना –
PSA.77.7	“परमेश्वरं झीत
PSA.77.7	सदांया निंतिं हे
PSA.77.7	त्‍वःतादी ला?
PSA.77.7	वय्‌कलं आः जितः गुबलें हे
PSA.77.7	दया यानादी मखुत ला?”
PSA.77.8	“वय्‌कःयागु
PSA.77.8	सदां दयाच्‍वनिगु माया
PSA.77.8	सदांया निंतिं तन ला?
PSA.77.8	वय्‌कःया बचं
PSA.77.8	सदांया लागि फुत ला?
PSA.77.9	परमेश्वरं दया माया यायेगु
PSA.77.9	ल्‍वःमंकादिल ला?
PSA.77.9	तमय्‌ वयाः वय्‌कलं
PSA.77.9	दया यायेगु त्‍वःतादिल ला?” 
PSA.77.10	अले जिं बिचाः याना –
PSA.77.10	“थ्‍व हे जिगु दुःख खः।
PSA.77.10	दकसिबय्‌ तःधंम्‍हय्‌सिया
PSA.77.10	जव ल्‍हाः जिगु छेनं
PSA.77.10	चिलावन।”
PSA.77.11	अले जिं छिं यानादीगु
PSA.77.11	फुक्‍क खँ लुमंका,
PSA.77.11	हे परमप्रभु।
PSA.77.11	छिं न्‍हापा यानादीगु
PSA.77.11	अजूचायापुगु ज्या लुमंका।
PSA.77.12	जिं व फुक्‍क खँय्‌ बिचाः याये।
PSA.77.12	जिं छिं यानादीगु अजूचायापुगु
PSA.77.12	ज्यायात ल्वःमंके मफु।
PSA.77.13	हे परमेश्वर,
PSA.77.13	छिं यानादीगु फुक्‍क ज्या
PSA.77.13	पवित्र जू।
PSA.77.13	छि थें तःधंम्ह परमेश्वर
PSA.77.13	मेम्ह सु दइ?
PSA.77.14	छि अजूचायापुगु ज्‍या
PSA.77.14	यानादीम्ह परमेश्वर खः।
PSA.77.14	छिं थःगु शक्ति
PSA.77.14	जाति जातियापिन्त क्यनादिल।
PSA.77.15	छिं थःगु शक्तिं थः मनूतय्‌त
PSA.77.15	मू पुलाः त्‍वःतकादिल,
PSA.77.15	याकूब व योसेफया सन्तानयात। 
PSA.77.16	हे परमेश्वर,
PSA.77.16	छितः खनाः समुद्र नं ग्यात।
PSA.77.16	ततःजाःगु समुद्र नं दुनेंनिसें
PSA.77.16	वाराक्वारा सन।
PSA.77.17	सुपाँचं वा गात,
PSA.77.17	आकाशय्‌ न न्यात
PSA.77.17	प्यखें हाबलासा त्वल।
PSA.77.18	न न्याःगु सः
PSA.77.18	आकाश न्यंक न्यन।
PSA.77.18	हाबलासाया जलं प्यखें
PSA.77.18	जल्‍ल थित।
PSA.77.18	पृथ्वीइ भ्वखाय्‌ ब्वयाः
PSA.77.18	लिगिलिगि सन।
PSA.77.19	छिं समुद्रयात फायाः
PSA.77.19	लँ दय्‌कादिल।
PSA.77.19	तर छिगु पलाया चिं
PSA.77.19	गनं खनेमदु।
PSA.77.20	छिं थः मनूतय्‌त फैजवालं थें
PSA.77.20	लँ क्यनादिल।
PSA.77.20	अले मोशा व हारूनयात
PSA.77.20	इमि नायः यानादिल।
PSA.78.1	हे जि मनूत!
PSA.78.1	जिगु खँ न्यँ,
PSA.78.1	जिं धायेत्‍यनागु खँय्‌
PSA.78.1	न्‍हाय्‌पं ब्‍यु।
PSA.78.2	जिं उखान छुनाः
PSA.78.2	स्‍यनेकने याये।
PSA.78.2	जिं न्‍हापायागु सुलाच्‍वंगु
PSA.78.2	खँयात उलाः
PSA.78.2	उखान छुनाः क्‍यने।
PSA.78.3	गुगु खँ झीसं न्‍यनातयागु खः,
PSA.78.3	अले स्‍यू,
PSA.78.3	अले झी तापाःबाज्‍यापिन्‍सं
PSA.78.3	झीत कनातःगु खः।
PSA.78.4	परमप्रभुयागु शक्ति,
PSA.78.4	वय्‌कलं यानादीगु
PSA.78.4	ततःधंगु ज्‍याखँ
PSA.78.4	व अजूचायापुगु ज्‍याखँ
PSA.78.4	झीसं थः सन्‍तान पाखें
PSA.78.4	मसुचुके।
PSA.78.4	झीसं झी लिपायापिन्‍त
PSA.78.4	थ्‍व खँ कनाथके।
PSA.78.5	वय्‌कलं याकूबयात
PSA.78.5	उजं दय्‌काः
PSA.78.5	इस्राएलया मनूतय्‌त व्‍यवस्‍था
PSA.78.5	बियादिल।
PSA.78.5	वय्‌कलं झी तापाःबाज्‍यापिन्‍त
PSA.78.5	थः मस्‍तय्‌त
PSA.78.5	वय्‌कःयागु व्‍यवस्‍था स्‍यनेत
PSA.78.5	उजं दय्‌कादिल।
PSA.78.6	लिपायापिन्‍सं नं थ्‍व खँ
PSA.78.6	सीके फयेमा,
PSA.78.6	अले इमिसं नं थः मस्‍तय्‌त कने
PSA.78.6	फयेमा धकाः
PSA.78.6	थथे यानादीगु खः।
PSA.78.7	थुकथं इपिं सकसिनं
PSA.78.7	परमेश्वरयाके विश्वास
PSA.78.7	यायेफइ,
PSA.78.7	अले वय्‌कलं यानादीगु ज्‍याखँ
PSA.78.7	ल्‍वःमंकी मखु।
PSA.78.7	बरु सदां वय्‌कःयागु उजं न्‍यनी।
PSA.78.8	थुकथं इपिं परमेश्वरयात
PSA.78.8	क्‍वात्तुक विश्वास मयाःपिं
PSA.78.8	व थःगु नुगलय्‌ परमेश्वरयात
PSA.78.8	मतःपिं
PSA.78.8	इमि तापाःबाज्‍यापिं थें विद्रोही
PSA.78.8	व धयागु खँ मन्‍यनीपिं
PSA.78.8	जुइ मखु।
PSA.78.9	एफ्राइमयापिं मनूत
PSA.78.9	थःपिन्‍के धनुष व बान दयेकं
PSA.78.9	लडाइँनं बिस्‍युं वन।
PSA.78.10	इमिसं वय्‌कःलिसे याःगु
PSA.78.10	बाचा पूमवंकल,
PSA.78.10	अले वय्‌कःयागु व्‍यवस्‍था
PSA.78.10	मानय्‌ मयात।
PSA.78.11	इमिसं वय्‌कलं यानादीगु
PSA.78.11	ज्‍याखँ
PSA.78.11	व वय्‌कलं क्‍यनादीगु
PSA.78.11	अजूचायापुगु ज्‍याखँ
PSA.78.11	ल्‍वःमंकल।
PSA.78.12	वय्‌कलं मिश्र देशयागु सोअन
PSA.78.12	धाःगु थासय्‌
PSA.78.12	इमि तापाःबाज्‍यापिन्‍त
PSA.78.12	अजूचायापुगु ज्‍याखँ यानाः
PSA.78.12	क्‍यनादीगु खः।
PSA.78.13	वय्‌कलं समुद्रयात निब्‍व
PSA.78.13	थलादिल,
PSA.78.13	अले इमित अनं हे
PSA.78.13	समुद्र छिकेबियादिल।
PSA.78.13	वय्‌कलं लःयात
PSA.78.13	पःखाः थें थनादिल।
PSA.78.14	न्‍हिनय्‌ वय्‌कलं इमित सुपाँचं
PSA.78.14	व चान्‍हय्‌ मिया जलं लँ
PSA.78.14	क्‍यनादिल।
PSA.78.15	वय्‌कलं मरुभूमिइ
PSA.78.15	ल्‍वहंधी पालाः
PSA.78.15	लःधाः हाय्‌काः
PSA.78.15	इमित लः त्‍वंकादिल।
PSA.78.16	वय्‌कलं ल्‍वहंधिकं
PSA.78.16	लःधाः पिकयाः
PSA.78.16	खुसि थें बाः वय्‌कादिल।
PSA.78.17	अय्‌नं इमिसं वय्‌कःया
PSA.78.17	विरोधय्‌ पाप याना हे च्‍वन,
PSA.78.17	गंगु व लः मदुगु थासय्‌
PSA.78.17	दकसिबय्‌ तःधंम्‍हय्‌सिगु
PSA.78.17	विरोधय्‌ विद्रोह यात।
PSA.78.18	इमिसं थः यत्‍थे नसात्‍वँसा फ्‍वनाः
PSA.78.18	परमेश्वरयागु मन स्‍वयेत तकं
PSA.78.18	लिमचिल।
PSA.78.19	इमिसं परमेश्वरया विरोधय्‌
PSA.78.19	थुकथं नवात –
PSA.78.19	“छु परमेश्वरं मरुभूमिइ नं
PSA.78.19	नसात्‍वँसा बियादी फु ला?
PSA.78.20	परमेश्वरं ल्‍वहंधी पालाः
PSA.78.20	लःधाः हाय्‌कूगु ला खः।
PSA.78.20	छु वय्‌कलं जिमित मरि
PSA.78.20	व वय्‌कःया थः मनूतय्‌त ला नं
PSA.78.20	दय्‌काःबि फु ला?”
PSA.78.21	थ्‍व न्‍यनाः परमप्रभु
PSA.78.21	तंचायादिल, अले वय्‌कः
PSA.78.21	याकूबया सन्‍तान खनाः
PSA.78.21	मि जुयादिल।
PSA.78.21	इपिं खनाः वय्‌कःयागु तं
PSA.78.21	झन् तच्‍वयावल।
PSA.78.22	छाय्‌धाःसा इमिसं
PSA.78.22	वय्‌कःयाके विश्वास मतः,
PSA.78.22	अले वय्‌कलं
PSA.78.22	इमित बचय्‌ याइ धयागु खँय्‌ नं
PSA.78.22	पत्‍याः मयाः।
PSA.78.23	अय्‌जूसां वय्‌कलं
PSA.78.23	आकाशयात उजं बियादिल,
PSA.78.23	अले स्‍वर्गयागु लुखा
PSA.78.23	चाय्‌कादिल।
PSA.78.24	वय्‌कलं इमित नयेत मन्‍ना
PSA.78.24	गाय्‌कादिल,
PSA.78.24	वय्‌कलं इमित स्‍वर्गयागु अन्‍न
PSA.78.24	बियादिल।
PSA.78.25	थुकथं इमिसं स्‍वर्गदूततय्‌गु
PSA.78.25	मरि नल,
PSA.78.25	वय्‌कलं इमित इमिसं
PSA.78.25	नयेफक्‍व नसा बियादिल।
PSA.78.26	वय्‌कलं आकाशय्‌ पुर्बयागु
PSA.78.26	फय्‌ त्‍वःतादिल,
PSA.78.26	अले थःगु शक्तिं दच्छिनयागु
PSA.78.26	फय्‌ संकादिल।
PSA.78.27	वय्‌कलं फिसलय्‌ च्वंगु फि थें
PSA.78.27	अल्याख झंगःपंक्षी
PSA.78.27	छ्वयाहयादिल।
PSA.78.28	झंगःत फुक्‍क इपिं च्‍वंच्‍वंगु
PSA.78.28	लागाय्‌ दुने
PSA.78.28	व इमिगु पाल जःखः जूवल।
PSA.78.29	थुकथं इमिसं लुधंक नल,
PSA.78.29	वय्‌कलं नसिंचापिन्‍त नकादिल।
PSA.78.30	इमि लुधने मलावं
PSA.78.30	इमिसं नयाच्‍वंबलय्‌
PSA.78.31	परमेश्वर इपिं खनाः
PSA.78.31	तं चायादिल,
PSA.78.31	अले इमिगु पुचलय्‌ च्‍वंपिं
PSA.78.31	बल्‍लाःपिं मनूतय्‌त
PSA.78.31	स्‍यानादिल।
PSA.78.31	वय्‌कलं इस्राएलया ल्‍याय्‌म्‍ह-
PSA.78.31	ल्‍याय्‌म्‍हपिं मनूतय्‌त
PSA.78.31	स्‍यानादिल।
PSA.78.32	अय्‌जूसां इमिसं
PSA.78.32	पाप याना हे च्‍वन।
PSA.78.32	वय्‌कःयागु अजूचायापुगु ज्‍याखँ
PSA.78.32	खंकखंकं इमिसं परमेश्वरयात
PSA.78.32	विश्वास मयाः।
PSA.78.33	उकिं परमेश्वरं इमित
PSA.78.33	ज्याख्‍यलय्‌ मजुइकाः
PSA.78.33	व ग्‍या जक ग्‍यानाः म्‍वाये
PSA.78.33	माय्‌काबिल।
PSA.78.34	गुबलय्‌ परमेश्वरं
PSA.78.34	इमि मनूतय्‌त स्‍यानादिल,
PSA.78.34	उबलय्‌ तिनि इपिं वय्‌कःयाथाय्‌
PSA.78.34	लिफः स्‍वयावल।
PSA.78.34	परमेश्वरया थाय्‌ लिहां वयाः
PSA.78.34	इमिसं दुनुगलंनिसें वय्‌कःयात
PSA.78.34	पत्‍याः यात।
PSA.78.35	अले तिनि परमेश्वर
PSA.78.35	थःपिनि ल्‍वहंधी खः,
PSA.78.35	थः मनूतय्‌त मू पुलाः
PSA.78.35	त्‍वःतकादीम्‍ह दकसिबय्‌
PSA.78.35	तःधंम्‍ह परमेश्वर खः धकाः
PSA.78.35	इमि लुमन।
PSA.78.36	तर इमिसं वय्‌कःयात
PSA.78.36	म्‍हुतुं जक तःधंकाच्‍वंगु खः,
PSA.78.36	दुनुगलंनिसें मखु।
PSA.78.37	इमिगु नुगः परमेश्वरपाखे
PSA.78.37	अज्‍ज नं मलीनि,
PSA.78.37	परमेश्वरं इपिंलिसे
PSA.78.37	चिनादीगु बाचायागु नं
PSA.78.37	इमिसं वास्‍ता मयाः।
PSA.78.38	वय्‌कः दया दुम्‍ह जूगुलिं
PSA.78.38	वय्‌कलं इमित क्षमा यानादिल।
PSA.78.38	वय्‌कलं इमित नाश यानामदी।
PSA.78.38	वय्‌कलं तःकःमछि
PSA.78.38	थःगु तं स्‍यानादिल।
PSA.78.38	वय्‌कलं थःगु तं प्‍वंकामदी।
PSA.78.39	वय्‌कलं इपिं कमजोर
PSA.78.39	मनूत जक खः,
PSA.78.39	फय्‌ थें वयाः वनिपिं खः धकाः
PSA.78.39	लुमंकादिल।
PSA.78.40	इमिसं ग्‍वःकःमछि ला
PSA.78.40	मरुभूमिइ वय्‌कःया विरोधय्‌
PSA.78.40	विद्रोह यात,
PSA.78.40	ग्‍वःकःमछि ला इमिसं
PSA.78.40	वय्‌कःयात दुःख बी धुंकल।
PSA.78.41	इमिसं तःकः हे परमेश्वरयागु
PSA.78.41	मन स्‍वये धुंकल,
PSA.78.41	अले इस्राएलया पवित्रम्‍हय्‌सित
PSA.78.41	तं पिकाय्‌के बी धुंकल!
PSA.78.42	इमिसं वय्‌कःयागु शक्ति
PSA.78.42	ल्‍वःमंकल,
PSA.78.42	अले इमिसं इमित
PSA.78.42	क्‍वत्‍यलातःपिनिगु ल्‍हातं
PSA.78.42	त्‍वःतकादीगु नं ल्‍वःमंकल।
PSA.78.43	अले मिश्र देशयागु
PSA.78.43	सोअन धाःगु थासय्‌
PSA.78.43	क्‍यनादीगु अजूजायापुगु चिं
PSA.78.43	व ज्‍या नं ल्‍वःमंकल।
PSA.78.44	वय्‌कलं अन च्‍वंगु खुसिइ
PSA.78.44	हि बाः वय्‌कादिल,
PSA.78.44	अले अन च्‍वंपिन्‍सं खुसिया लः
PSA.78.44	त्‍वने मखन।
PSA.78.45	वय्‌कलं इमिथाय्‌ भुजिं
PSA.78.45	छ्वयाः दुःख बियादिल,
PSA.78.45	वय्‌कलं इमिथाय्‌ ब्‍यांचात
PSA.78.45	छ्वयाः इमिगु बुँ
PSA.78.45	नाश यानादिल।
PSA.78.46	वय्‌कलं इमिगु बालि व अन्‍न
PSA.78.46	नाश यायेत क्‍वःबुइँचात
PSA.78.46	छ्वयादिल।
PSA.78.47	वय्‌कलं प्‍वँ गाय्‌काः
PSA.78.47	इमिगु दाखमा स्‍यंकादिल,
PSA.78.47	अले पुगाय्‌काः
PSA.78.47	यःमरिमा स्‍यंकादिल।
PSA.78.48	वय्‌कलं इमिगु सा-द्वहंयात
PSA.78.48	प्‍वँगाय्‌काः स्‍यानादिल,
PSA.78.48	अले फै-च्‍वलय्‌यात
PSA.78.48	मलखं कय्‌काः स्‍यानादिल।
PSA.78.49	वय्‌कलं थः दूत थें यानाः
PSA.78.49	इमित थःगु ग्‍यानापुगु
PSA.78.49	तं प्‍वंकादिल।
PSA.78.50	वय्‌कःयागु तं क्‍वमलाः,
PSA.78.50	वय्‌कलं इमित
PSA.78.50	बचय्‌ यानामदी।
PSA.78.50	वय्‌कलं इमित महामारीं
PSA.78.50	कय्‌काः स्‍यानादिल।
PSA.78.51	वय्‌कलं मिश्रीतय्‌
PSA.78.51	तःधिकःपिं काय्‌पिं
PSA.78.51	फुक्‍कसित स्‍यानादिल।
PSA.78.52	थः मनूतय्‌त धाःसा वय्‌कलं
PSA.78.52	फैचातय्‌त जये थें
PSA.78.52	मरुभूमियागु लं
PSA.78.52	पिने यंकादिल।
PSA.78.53	वय्‌कलं इमित बांलाक
PSA.78.53	बिचाःसंचाः यानाः यंकादिल,
PSA.78.53	उकिं इपिं मग्‍यासे वन।
PSA.78.53	इमि शत्रुतय्‌त जक
PSA.78.53	समुद्रं नुनाछ्वल।
PSA.78.54	वय्‌कलं इमित
PSA.78.54	थःगु पवित्र देशय्‌,
PSA.78.54	थःगु हे जव ल्‍हाःया शक्तिं
PSA.78.54	त्‍याकादीगु
PSA.78.54	थ्व पहाडी देशय्‌ हयादिल।
PSA.78.55	वय्‌कलं थः मनूत न्‍ह्यांवंलिसे
PSA.78.55	अनयापिं जात जातियापिं
PSA.78.55	मनूतय्‌त ख्‍याना छ्वयादिल।
PSA.78.55	अले इमिगु देश
PSA.78.55	इस्राएलया कुलतय्‌त
PSA.78.55	सर्बय्‌कथं इनाबियादिल।
PSA.78.55	इमिगु छेँ नं थः मनूतय्‌त
PSA.78.55	बियादिल।
PSA.78.56	अय्‌नं इमिसं दकसिबय्‌
PSA.78.56	तःधंम्‍हय्‌सिया विरोधय्‌
PSA.78.56	विद्रोह यानाः
PSA.78.56	वय्‌कःयागु मन स्‍वयांच्‍वन।
PSA.78.56	इमिसं वय्‌कःयागु आज्ञा मन्‍यं।
PSA.78.57	थः तापाःबाज्‍यापिं थें
PSA.78.57	इपिं नं परमेश्वरयात
PSA.78.57	धोखा बीपिं
PSA.78.57	व विश्वास मदुपिं जुयाः जुल।
PSA.78.57	अले स्‍यंगु धनुष थें
PSA.78.57	भर मदुपिं जुयाः जुल।
PSA.78.58	इमिसं मेपिं द्यःतय्‌गु
PSA.78.58	पुजा यायेगु थाय्‌ दय्‌काः
PSA.78.58	परमेश्वरयात तंम्‍वय्‌कल।
PSA.78.58	इमिसं थःगु मूर्ति पाखें
PSA.78.58	वय्‌कःयात नुगः मुइकाबिल।
PSA.78.59	थ्‍व खनाः परमेश्वरं
PSA.78.59	तं पिकयादिल,
PSA.78.59	अले वय्‌कलं इस्राएलीतय्‌त
PSA.78.59	त्‍वःतादिल।
PSA.78.60	वय्‌कलं शिलो धाःथाय्‌
PSA.78.60	च्‍वंगु नापलायेगु पाल तकं
PSA.78.60	त्‍वःतादिल,
PSA.78.60	वय्‌कः अन झीलिसे
PSA.78.60	च्‍वनादीगु खः।
PSA.78.61	वय्‌कलं थःगु शक्ति
PSA.78.61	व महिमायागु चिं,
PSA.78.61	बाचा चिनादीगु सनूयात
PSA.78.61	शत्रुतय्‌गु ल्‍हातय्‌ लाके
PSA.78.61	बियादिल।
PSA.78.62	वय्‌कः थः मनूतलिसे
PSA.78.62	तंम्‍वयादिल।
PSA.78.62	अले थः सर्बय्‌यात
PSA.78.62	शत्रुतय्‌ पाखें
PSA.78.62	स्‍याकेबियादिल।
PSA.78.63	मिं इमि ल्‍याय्‌म्‍हतय्‌त
PSA.78.63	भस्‍म यात।
PSA.78.63	ल्‍यासेतय्‌त ब्याहा यायेत
PSA.78.63	मिजंत तकं मन्‍त।
PSA.78.64	इमि पुजाहारीत
PSA.78.64	तरवारं पालाः सित,
PSA.78.64	इमि मिसातय्‌सं
PSA.78.64	ख्‍वये तकं मखन।
PSA.78.65	अले परमप्रभु न्‍ह्यलं दंम्‍ह थें
PSA.78.65	दनादिल।
PSA.78.65	वय्‌कः दाखमद्यं काःम्‍ह मनू थें
PSA.78.65	दनादिल।
PSA.78.66	वय्‌कलं थः शत्रुतय्‌त
PSA.78.66	ख्‍याना छ्वयादिल।
PSA.78.66	वय्‌कलं इमित सदांया निंतिं
PSA.78.66	मछालापुसे च्‍वंकाबिल।
PSA.78.67	वय्‌कलं योसेफया कुलयात
PSA.78.67	त्‍वःतादिल,
PSA.78.67	अले एफ्राइमया कुलयात
PSA.78.67	ल्‍ययामदिल।
PSA.78.68	बरु वय्‌कलं
PSA.78.68	यहूदाया कुलयात
PSA.78.68	व सियोन पर्वतयात
PSA.78.68	ल्‍ययादिल,
PSA.78.68	थ्‍व वय्‌कलं यय्‌कादीगु
PSA.78.68	पर्वत खः।
PSA.78.69	वय्‌कलं थःगु पवित्र थाय्‌
PSA.78.69	स्‍वर्ग थें तःजायेक
PSA.78.69	दय्‌कादिल,
PSA.78.69	अले पृथ्‍वी थें धिसिलाक्‍क
PSA.78.69	व सदांया निंतिं दय्‌कादिल।
PSA.78.70	वय्‌कलं थः दास दाऊदयात
PSA.78.70	ल्‍ययादिल।
PSA.78.70	वय्‌कलं वयात
PSA.78.70	फैचात जयाच्‍वं थासं हयाः
PSA.78.71	इस्राएलया जुजु यानादिल।
PSA.78.71	वय्‌कलं वयात थः सर्बय्‌ जवाः
PSA.78.71	यानादिल।
PSA.78.72	दाऊदं इमित दुनुगलंनिसें
PSA.78.72	बिचाःसंचाः यात।
PSA.78.72	अले इमित बांलाक
PSA.78.72	न्‍ह्यज्‍याकाः यंकल।
PSA.79.1	हे परमेश्वर,
PSA.79.1	पिनें वःपिन्सं
PSA.79.1	छिगु सर्बय्‌ त्याकाकाल।
PSA.79.1	इमिसं छिगु पवित्र देगःयात
PSA.79.1	अशुद्ध यानाबिल।
PSA.79.1	इमिसं यरूशलेमयात
PSA.79.1	नाश यानाथकल।
PSA.79.2	छिकपिनि दासतय्‌गु
PSA.79.2	सीम्हयात इमिसं
PSA.79.2	गिद्धयात नकेत त्‍वःताथकल।
PSA.79.2	छिकपिनि विश्वास याये
PSA.79.2	बहःपिनिगु सीम्हयात
PSA.79.2	इमिसं जंगली जनावरतय्‌त
PSA.79.2	नकेत त्‍वःताथकल।
PSA.79.3	यरूशलेम न्यंक लः थें
PSA.79.3	हिबाः वय्‌काथकल।
PSA.79.3	सीपिन्त थुनेत तकं
PSA.79.3	सुं हे मल्यन।
PSA.79.4	जवंखवं च्‍वंपिं जातितय्‌सं
PSA.79.4	झीत हिस्‍यानाच्‍वन।
PSA.79.4	झीत हेबाय्‌चबाय्‌ यानाः
PSA.79.4	इपिं न्हिलाच्वन।
PSA.79.5	हे परमप्रभु,
PSA.79.5	छि गुबलय्‌ तक जिपिंलिसे
PSA.79.5	तंम्वयाच्वनादीगु?
PSA.79.5	छि न्ह्याबलें तंम्वयादीगु ला?
PSA.79.5	छिगु तं सह याये मफय्‌कः
PSA.79.5	च्यानाच्वनि?
PSA.79.6	छिगु तं छितः नालामकाःपिं
PSA.79.6	जातियात प्वंकादिसँ।
PSA.79.6	छिगु तं छितः प्रार्थना
PSA.79.6	मयाइपिन्त प्वंकादिसँ।
PSA.79.7	छाय्‌धाःसा इमिसं याकूबया
PSA.79.7	सन्‍तानतय्‌त स्याःगु दु,
PSA.79.7	व छि च्‍वनीगु थाय्‌यात
PSA.79.7	नाश यानाथकूगु दु।
PSA.79.8	जिमि पुर्खायागु पापयागु निंतिं
PSA.79.8	जिमित सजाँय बियादी मते।
PSA.79.8	जिमित दया माया यानादिसँ।
PSA.79.8	जिमिसं फुक्‍क आशा त्वःतेधुन।
PSA.79.9	हे परमेश्वर,
PSA.79.9	जिमित ग्वाहालि यानाः
PSA.79.9	बचय्‌ यानादिसँ।
PSA.79.9	थःगु नांया निंतिं
PSA.79.9	जिमिगु पापयात
PSA.79.9	क्षमा यानादिसँ।
PSA.79.10	जाति जातियापिन्सं जिमिके
PSA.79.10	“छिमि परमेश्वर गन दु”
PSA.79.10	धकाः छाय्‌ न्यनाच्वन?
PSA.79.10	छिं जिमिगु मिखा न्ह्यःने
PSA.79.10	छिकपिनि दासतय्‌गु हिबाः
PSA.79.10	वय्‌कूगुया ब्‍वला साइतिनि धकाः
PSA.79.10	जात जातियापिन्त क्यनादिसँ।
PSA.79.11	कुनातःपिनिगु दुःखयागु सः
PSA.79.11	न्यनादिसँ।
PSA.79.11	थःगु तःधंगु शक्तिं
PSA.79.11	स्‍यायेत क्‍वःछिनातःपिन्त
PSA.79.11	बचय्‌ यानादिसँ।
PSA.79.12	हे परमप्रभु!
PSA.79.12	छितः हेस्याःपिं जःलाखःलायात
PSA.79.12	न्हय्‌दुगं अप्वः
PSA.79.12	ब्‍वला सायादिसँ।
PSA.79.13	अले छिकपिनि मनू,
PSA.79.13	छिकपिनि फैबथांया फै,
PSA.79.13	जिमिसं छितः सदां सदां
PSA.79.13	सुभाय्‌ बियाच्वने,
PSA.79.13	पुस्तां पुस्ता तकं
PSA.79.13	छितः तःधंकाच्वने।
PSA.80.1	हे इस्राएलया फैजवाः,
PSA.80.1	जिमिगु खँ न्यनादिसँ।
PSA.80.1	छिं हे योसेफया सन्तानयात
PSA.80.1	फैबथांयात थें जयादीगु खः।
PSA.80.1	पपू दुपिं करूबतय्‌ दथुइ
PSA.80.1	सिंहासनय्‌ च्‍वनादीम्ह
PSA.80.1	हे परमेश्वर,
PSA.80.1	मनूतय्‌त थःगु जः
PSA.80.1	क्यनादिसँ।
PSA.80.2	एफ्राइम, बेन्यामीन व मनश्शे
PSA.80.2	कुलयापिन्‍त
PSA.80.2	थःगु शक्ति क्यनाः
PSA.80.2	जिमित बचय्‌ यानादिसँ।
PSA.80.3	हे परमेश्वर,
PSA.80.3	जिमित हाकनं छिपाखे
PSA.80.3	लित ब्वनाहयादिसँ।
PSA.80.3	जिमित थःगु ख्वाःया जलं
PSA.80.3	खय्‌कादिसँ।
PSA.80.3	अले जक जिपिं बचय्‌ जुइ।
PSA.80.4	हे परमप्रभु,
PSA.80.4	दकसिबय्‌ बल्‍लाःम्ह परमेश्वर,
PSA.80.4	छि गुबलय्‌ तकः
PSA.80.4	थः मनूतय्‌गु प्रार्थना खनाः
PSA.80.4	तंम्वयाच्वनादीगु?
PSA.80.5	छिं जिमित नयेत दुःख
PSA.80.5	बियादिल।
PSA.80.5	अले त्वनेत ख्वबि
PSA.80.5	बियादिल।
PSA.80.6	छिं जिमित जःलाखःलाया
PSA.80.6	जातितलिसे ल्वायेगु
PSA.80.6	ल्वापु पुसा जक यानादिल।
PSA.80.6	जिमि शत्रुतय्‌सं जिमित
PSA.80.6	हेबाय्‌चबाय्‌ याइगु।
PSA.80.7	हे दकसिबय्‌ बल्‍लाःम्ह
PSA.80.7	परमेश्वर,
PSA.80.7	जिमित हाकनं छिपाखे
PSA.80.7	लित ब्वनाहयादिसँ।
PSA.80.7	जिमित थःगु ख्वाःया जलं
PSA.80.7	खय्‌कादिसँ।
PSA.80.7	अले जक जिपिं बचय्‌ जुइ।
PSA.80.8	छिं जिमित दाखमा थें
PSA.80.8	मिश्रं हयादिल।
PSA.80.8	छिं मेमेगु जातियापिन्‍त पितिनाः
PSA.80.8	जिमित थःगु देशय्‌ पिनादिल।
PSA.80.9	छिं जिमित ब्‍वलनेत छिंकादिल।
PSA.80.9	जिमिगु हा बल्‍लात,
PSA.80.9	अले देश न्यंक न्यनावना।
PSA.80.10	जिमिगु किचलं गुँत त्‍वपुल,
PSA.80.10	जिमिगु कचां ततःमागु
PSA.80.10	देवदारुया सिमात नं त्वपुल।
PSA.80.11	जिमिसं थःगु कचा
PSA.80.11	भू-मध्य सागर तक न्यंका,
PSA.80.11	अले चुलि यूफ्रेटिस खुसि तक
PSA.80.11	थ्यंका।
PSA.80.12	अय्‌नं जिमिगु प्यखेंया पःखाः
PSA.80.12	छाय्‌ थुनादिया?
PSA.80.12	आः थन न्ह्याम्हं दुहां वयाः
PSA.80.12	दाख खुयाः यंके फु।
PSA.80.13	आः गुँफातय्‌सं वयाः न्हुयाः
PSA.80.13	स्यंकाथके फु,
PSA.80.13	अले जंगली जनावरतय्‌सं वयाः
PSA.80.13	नयाः वने फु।
PSA.80.14	हे दकसिबय्‌ बल्‍लाःम्ह
PSA.80.14	परमेश्वर,
PSA.80.14	जिपिं पाखे हाकनं
PSA.80.14	लिफः स्वयादिसँ।
PSA.80.14	स्वर्गं जिमित क्वस्वयादिसँ,
PSA.80.14	अले जिमिगु दुःख खंकादिसँ।
PSA.80.14	थ्व दाखमाया सुसाःकुसाः
PSA.80.14	यानादिसँ
PSA.80.15	छिं थःम्हं पिनादीगु
PSA.80.15	दाखमायात बचय्‌ यानादिसँ।
PSA.80.15	छिं थःगु लागिं
PSA.80.15	बल्‍लाकादीगु कचायात
PSA.80.15	बचय्‌ यानादिसँ।
PSA.80.16	शत्रुतय्‌सं छिगु दाखमायात
PSA.80.16	ध्यनाब्यूगु दु, मि तयाः
PSA.80.16	छ्वय्‌काब्यूगु दु।
PSA.80.16	इमित तं क्यनादिसँ,
PSA.80.16	अले नाश यानादिसँ।
PSA.80.17	छिं थःम्हं ल्ययादीपिं मनूतय्‌त
PSA.80.17	सुसाःकुसाः यानाः
PSA.80.17	बचय्‌ यानादिसँ,
PSA.80.17	छिं थःम्हं हे बल्‍लाकादीगु
PSA.80.17	जातियात।
PSA.80.18	उकिं यानाः जिमिसं छितः
PSA.80.18	गुबलें हे त्वःते मखु।
PSA.80.18	जिमित न्हूगु जीवन बियादिसँ,
PSA.80.18	जिमिसं छिगु नां काये।
PSA.80.19	हे परमप्रभु,
PSA.80.19	दकसिबय्‌ बल्‍लाःम्‍ह परमेश्वर,
PSA.80.19	जिमित हाकनं छिपाखे लित
PSA.80.19	ब्वनाहयादिसँ।
PSA.80.19	जिमित थःगु ख्वाःया जलं
PSA.80.19	खय्‌कादिसँ।
PSA.80.19	अले जक जिपिं बचय्‌ जुइ।
PSA.81.1	परमेश्वरयात तःधंकाः
PSA.81.1	ततःसलं म्ये हा।
PSA.81.1	वय्‌कः झीगु शक्ति खः।
PSA.81.1	ततःसलं याकूबया परमेश्वरया
PSA.81.1	जय या।
PSA.81.2	दम्‍फु व वीणा था,
PSA.81.2	सारंगी कियाः भजन हा।
PSA.81.3	आमै व पुन्हिखुन्हु चान्‍हय्‌
PSA.81.3	झीगु नखः हनेत तुरही पु।
PSA.81.4	थ्व इस्राएलयागु विधि खः,
PSA.81.4	याकूबया परमेश्वरयागु उजं खः।
PSA.81.5	वय्‌कलं मिश्र देशय्‌
PSA.81.5	हय्‌क्‍काः वंबलय्‌
PSA.81.5	इस्राएलीतय्‌गु निंतिं
PSA.81.5	थ्व नियम बियादीगु खः।
PSA.81.5	जिं म्हमस्यूगु सलं
PSA.81.5	थथे धयाच्वंगु ताल –
PSA.81.6	“जिं छिमिगु ब्वहलं
PSA.81.6	कु चीकाबियागु दु,
PSA.81.6	जिं छिमित थाकुगु ज्‍या पाखें
PSA.81.6	छुत्‍काराबियागु दु।
PSA.81.7	छिमिसं थःपिन्त दुःख
PSA.81.7	जूबलय्‌ जितः सःतल,
PSA.81.7	अले जिं छिमित
PSA.81.7	बचय्‌ यानाबिया।
PSA.81.7	नँ न्याइगु सुपाँचं
PSA.81.7	जिं छिमित लिसः बिया।
PSA.81.7	अले मेरीबाया लखय्‌
PSA.81.7	जिं छिमित
PSA.81.7	जाँचय्‌ याना।
PSA.81.8	हे जिमि मनूत, न्यँ,
PSA.81.8	जिं छिमित ख्याच्वः बियाथके।
PSA.81.8	हे इस्राएल,
PSA.81.8	छिमिसं न्यना जक
PSA.81.8	ब्यूगु जूसां गाः
PSA.81.9	छिमिथाय्‌ पिनेयापिं द्यःत
PSA.81.9	गुबलें मदयेमाः
PSA.81.9	छिमिसं पिनेयापिं
PSA.81.9	द्यःतय्‌गु न्ह्यःने
PSA.81.9	भ्वपुले हे मते।
PSA.81.10	मिश्र देशं छिमित लिगनाः
PSA.81.10	हयाम्ह जि हे छिमि
PSA.81.10	परमप्रभु परमेश्वर खः।
PSA.81.10	छिमिसं थःपिनिगु म्हुतु चाय्‌कि,
PSA.81.10	जिं जाय्‌काबी।
PSA.81.11	तर जिमि मनूतय्‌सं
PSA.81.11	जिगु खँ मन्यं।
PSA.81.11	इस्राएलं जिगु आज्ञा
PSA.81.11	मानय्‌ मयाः।
PSA.81.12	उकिं जिं इमित इमि यत्‍थे
PSA.81.12	जुइमा धकाः त्वःताबिया।
PSA.81.12	जिं इमित इमि जिराः
PSA.81.12	इच्‍छाकथं याकेबिया।
PSA.81.13	जिमि मनूतय्‌सं जिगु खँ
PSA.81.13	न्यंगु जूसा
PSA.81.13	इस्राएल जिं धाःथें जूगु जूसा
PSA.81.14	जिं इमि शत्रुतय्‌त धायेवं
PSA.81.14	बुकाछ्वयेगु खः।
PSA.81.14	जिं इमित धायेवं त्याकेगु खः।
PSA.81.15	जितः महीपिन्सं ग्यानाः
PSA.81.15	जिगु न्ह्यःने भ्वपू वइगु खः।
PSA.81.15	इमिगु सजाँय सदां सदांया निंतिं
PSA.81.15	जुइगु खः।
PSA.81.16	इस्राएलीतय्‌त धाःसा
PSA.81.16	दकसिबय्‌ भिंगु छ्व नकेगु खः,
PSA.81.16	ल्‍वहं कस्तिं
PSA.81.16	छिमित लुधंकिगु खः।”
PSA.82.1	परमेश्वर स्‍वर्गया सभाया
PSA.82.1	नायः जुयादी,
PSA.82.1	द्यःतय्‌ दथुइ वय्‌कलं
PSA.82.1	फैसला यानादी।
PSA.82.2	“छिमिसं गुबलय्‌ तक
PSA.82.2	अन्‍याय जुइक
PSA.82.2	इन्साफ यानाच्‍वनेगु,
PSA.82.2	अले दुष्टतय्‌गु
PSA.82.2	पँलिनाच्‍वनेगु? 
PSA.82.3	मगाःमचाःपिं
PSA.82.3	व मां बौ मदुपिन्‍त
PSA.82.3	रक्षा या,
PSA.82.3	चीमि व क्‍वत्‍यका च्‍वंपिनिगु
PSA.82.3	न्‍याय या।
PSA.82.4	बमल्‍लाः व मगाःमचाःपिन्‍त
PSA.82.4	बचय्‌ या,
PSA.82.4	इमित दुष्‍टतय्‌गु ल्‍हातं
PSA.82.4	त्‍वःतकि।
PSA.82.5	इमिसं छुं नं मथू,
PSA.82.5	इमिसं छुं नं मस्‍यू,
PSA.82.5	तर खिउँगुलिइ उखे थुखे
PSA.82.5	जुयाच्‍वनी,
PSA.82.5	पृथ्‍वीया फुक्‍क जग संगु दु।
PSA.82.6	जिं धया, ‘छिपिं द्यः खः,
PSA.82.6	छिपिं सकलें दकसिबय्‌
PSA.82.6	तःधंम्‍हय्‌सिया काय्‌पिं खः।
PSA.82.7	अय्‌नं छिपिं मनूत थें
PSA.82.7	सिनावनी,
PSA.82.7	अले मेमेपिं शासक थें
PSA.82.7	छिमिगु जीवन सिधइ।’”
PSA.82.8	हे परमेश्वर दनादिसँ,
PSA.82.8	पृथ्‍वीया न्‍याय यानादिसँ
PSA.82.8	छाय्‌धाःसा छिं फुक्‍क
PSA.82.8	जातितय्‌त
PSA.82.8	अधिकार यानादी।
PSA.83.1	हे परमेश्वर,
PSA.83.1	छि नमवासें च्‍वनादी मते!
PSA.83.1	सुम्‍क च्‍वनादी मते!
PSA.83.1	शान्‍त जुयादी मते,
PSA.83.1	हे परमेश्वर!
PSA.83.2	छाय्‌धाःसा छिकपिनि शत्रुत
PSA.83.2	हाःहू यानाच्‍वंगु दु,
PSA.83.2	छितः मयय्‌कीपिन्‍सं
PSA.83.2	थःगु छेँय्‌ धस्‍वाकूगु दु।
PSA.83.3	इमिसं छिकपिनि
PSA.83.3	मनूतय्‌त स्‍यंकेत
PSA.83.3	दुनें दुनें ग्‍वसाः ग्‍वयाच्‍वंगु दु,
PSA.83.3	इमिसं छिं यय्‌कादीपिं मनूतय्‌गु
PSA.83.3	विरोधय्‌ जाः ग्‍वयाच्‍वंगु दु।
PSA.83.4	इमिसं धाल,
PSA.83.4	“वा, झीसं इमित इमिगु जाति हे
PSA.83.4	मदय्‌क नाश यानाबीनु,
PSA.83.4	अले इस्राएलयात
PSA.83.4	न्‍ह्यबलेंया लागि
PSA.83.4	सकसिनं ल्‍वःमंकी।”
PSA.83.5	इमिसं छप्‍पँ जुयाः
PSA.83.5	ग्‍वसाः ग्‍वःगु दु,
PSA.83.5	अले छिगु हे विरोधय्‌
PSA.83.5	सन्‍धि याःगु दु।
PSA.83.6	थुपिं एदोम व
PSA.83.6	इश्‍माएलयापिं मनूत,
PSA.83.6	मोआबीत व हग्रीत,
PSA.83.7	गबाली, अम्‍मोनी,
PSA.83.7	अमालेकी, पलिश्‍ती
PSA.83.7	व टुरोसयापिं मनूत खः।
PSA.83.8	लोतया सन्‍तानतय्‌त
PSA.83.8	ग्‍वाहालि बीत
PSA.83.8	थुपिं नापं अश्‍शूर नं
PSA.83.8	मिले जूगु दु। 
PSA.83.9	छिं मिद्यानीतय्‌त
PSA.83.9	अले कीशोन खुसिइ
PSA.83.9	सीसरा व याबीनयात
PSA.83.9	गथे यानादियागु खः,
PSA.83.9	अथे हे इमित नं यानादिसँ।
PSA.83.10	इपिं एन्‍दोरय्‌ नाश जुल,
PSA.83.10	अले जमिनया लागि
PSA.83.10	साः जुल।
PSA.83.11	इमि भारदारतय्‌त
PSA.83.11	ओरेब व जएब थें
PSA.83.11	यानादिसँ।
PSA.83.11	इमि सकलें राजकुमारतय्‌त
PSA.83.11	जेबह व सल्‍मुन्‍ना थें
PSA.83.11	यानादिसँ।
PSA.83.12	इमिसं “परमेश्वरया ख्‍यः
PSA.83.12	जिमिगु याये”
PSA.83.12	धकाः धाःगु खः।
PSA.83.13	हे जिमि परमेश्वर,
PSA.83.13	धू थें, फसं ब्‍वयेकूगु सुपः थें
PSA.83.13	इमित छ्यालब्‍याल यानादिसँ।
PSA.83.14	मिं गुँ भस्म याःथें,
PSA.83.14	मिजलां पहाड छ्वयेकूगु थें
PSA.83.15	वाफय्‌ व ग्‍यानापुगु फसं
PSA.83.15	इमित थुरथुर खाकाः
PSA.83.15	लितुलिनादिसँ।
PSA.83.16	हे परमप्रभु,
PSA.83.16	इमिगु ख्‍वाः लज्‍यां त्‍वःपुयादिसँ,
PSA.83.16	अले इमिसं छिगु नां मालेमा।
PSA.83.17	इपिं न्‍ह्याबलेंया लागि बुइमा
PSA.83.17	अले न्‍ह्याबलेंया लागि ग्‍यायेमा,
PSA.83.17	इपिं लज्‍या चायाः सीमाः।
PSA.83.18	छिगु नां परमप्रभु खः,
PSA.83.18	इमिसं पृथ्‍वी न्‍यंकयाम्‍ह
PSA.83.18	दकसिबय्‌ तःधंम्‍ह शासक खः
PSA.83.18	धकाः म्‍हसीमा।
PSA.84.1	हे दकलय्‌ बल्‍लाःम्‍ह
PSA.84.1	परमप्रभु,
PSA.84.1	छि च्‍वनादीगु थाय्‌
PSA.84.1	गुलि यइपुसे च्‍वँ!
PSA.84.2	जितः परमप्रभुया चुकय्‌
PSA.84.2	दुहां वने यः,
PSA.84.2	जितः परमप्रभुया देगलय्‌
PSA.84.2	च्‍वने मास्‍ति वः।
PSA.84.2	दुनुगलंनिसें
PSA.84.2	जिं म्‍वाःम्‍ह परमेश्वरया लागि
PSA.84.2	लय्‌तातां म्‍ये हाले।
PSA.84.3	चखुंचातय्‌सं नं
PSA.84.3	स्‍वः दय्‌कूगु दु,
PSA.84.3	इखुंचातय्‌गु नं
PSA.84.3	थःगु हे छेँ दु,
PSA.84.3	इमिसं थः मस्तय्‌त
PSA.84.3	छिगु वेदी लिक्‍क तइ,
PSA.84.3	दकसिबय्‌ बल्‍लाःम्‍ह परमप्रभु,
PSA.84.3	जिमि जुजु, जिमि परमेश्वर।
PSA.84.4	धन्‍य खः छिगु देगलय्‌ च्‍वनाः
PSA.84.4	न्‍ह्याबलें प्रशंसाया म्‍ये
PSA.84.4	हालिपिं मनूत। 
PSA.84.5	धन्‍य खः छिं बल बियादीपिं
PSA.84.5	अले सियोन पर्वतय्‌ वने
PSA.84.5	मास्‍ति वय्‌काच्‍वंपिं मनूत।
PSA.84.6	इपिं बाकाया ब्‍यासिया
PSA.84.6	जुयावनिबलय्‌
PSA.84.6	इमिसं उकियात लः
PSA.84.6	बुयावइगु थाय्‌ यानाबी,
PSA.84.6	न्‍हापा वःगु वां
PSA.84.6	अन पुखूत जाइ।
PSA.84.7	इपिं लँय्‌ वनाच्‍वनीबलय्‌
PSA.84.7	झन बल्‍लाइ,
PSA.84.7	अले सियोन पर्वतय्‌
PSA.84.7	परमेश्वरया न्‍ह्यःने
PSA.84.7	खनेदय्‌कः वइ।
PSA.84.8	हे परमप्रभु,
PSA.84.8	दकलय्‌ बल्‍लाःम्‍ह परमेश्वर,
PSA.84.8	जिगु प्रार्थना न्‍यनादिसँ।
PSA.84.8	हे याकूबया परमेश्वर,
PSA.84.8	जि पाखे न्‍हाय्‌पं बियादिसँ। 
PSA.84.9	हे परमेश्वर,
PSA.84.9	जिमिगु ढाल,
PSA.84.9	छिं अभिषेक जूम्‍ह
PSA.84.9	जिमि जुजुयात
PSA.84.9	सुवाः बियादिसँ।
PSA.84.10	हे परमेश्वर,
PSA.84.10	छन्‍हु छिगु चुकय्‌ च्‍वनेगु
PSA.84.10	मेथाय्‌ द्वःछिन्‍हु स्‍वयाः भिं।
PSA.84.10	दुष्‍टतय्‌गु पालय्‌ च्‍वनेगु स्वयाः
PSA.84.10	जिमि परमेश्वरया देगःया
PSA.84.10	ध्‍वाखा पिवाः जुइगु यः।
PSA.84.11	परमप्रभु परमेश्वर सूर्य
PSA.84.11	व ढाल खः,
PSA.84.11	परमप्रभुं दया माया यानादी
PSA.84.11	अले इज्जत बियादी।
PSA.84.11	भिंगु ज्‍या याइपिन्‍त
PSA.84.11	वय्‌कलं फुक्‍क भिंगु बियादी।
PSA.84.12	दकसिबय्‌ बल्‍लाःम्‍ह परमप्रभु!
PSA.84.12	धन्‍य खः छितः
PSA.84.12	भरोसा याःपिं मनूत।
PSA.85.1	हे परमप्रभु,
PSA.85.1	छिं थःगु देशयात
PSA.85.1	माया यानादीगु दु,
PSA.85.1	छिं इस्राएलयात हाकनं
PSA.85.1	भिं यानादीगु दु।
PSA.85.2	छिं थः मनूतय्‌गु पाप
PSA.85.2	क्षमा यानादीगु दु,
PSA.85.2	इमिगु फुक्‍क मभिंगु ज्‍या
PSA.85.2	माफ यानादीगु दु। 
PSA.85.3	छिं थःगु तं छखे चीकादीगु दु।
PSA.85.3	छि थःगु तःधंगु तंपाखें
PSA.85.3	लिहां झाःगु दु।
PSA.85.4	हे जिमित उद्धार
PSA.85.4	यानादीम्‍ह परमेश्वर,
PSA.85.4	जिमित हाकनं
PSA.85.4	स्वीकार यानादिसँ,
PSA.85.4	जिपिं खनाः
PSA.85.4	तं चायादीगु त्‍वःतादिसँ।
PSA.85.5	छु छि जिपिं खनाः
PSA.85.5	न्‍ह्याबलें
PSA.85.5	तंचायाच्‍वनादीगु ला?
PSA.85.5	छिगु तं गुबलें
PSA.85.5	क्‍वलाइ मखु ला?
PSA.85.6	जिमित हाकनं
PSA.85.6	बल्‍लाकादिसँ,
PSA.85.6	थः मनूतय्‌त
PSA.85.6	लय्‌ताय्‌कादिसँ।
PSA.85.7	हे परमप्रभु!
PSA.85.7	जिमित थःगु सदां दयाच्‍वनिगु
PSA.85.7	माया क्‍यनादिसँ,
PSA.85.7	अले जिमित थःगु
PSA.85.7	उद्धार बियादिसँ।
PSA.85.8	परमप्रभु परमेश्वरं छु धयादी
PSA.85.8	व जिं न्यने।
PSA.85.8	छाय्‌धाःसा वय्‌कलं
PSA.85.8	थः विश्वास याये बहःपिं लिसे
PSA.85.8	शान्‍तिया खँ ल्‍हाइ।
PSA.85.8	तर इपिं हाकनं मूर्ख लँय्‌
PSA.85.8	मवनेमा।
PSA.85.9	धात्‍थें हे वय्‌कःया उद्धार
PSA.85.9	वय्‌कःयात मानय्‌ याइपिनिगु
PSA.85.9	न्‍ह्यःने हे दु,
PSA.85.9	अथे जुयाः वय्‌कःया महिमा
PSA.85.9	झीगु देशय्‌ च्‍वनाच्‍वनेमा।
PSA.85.10	सदां दयाच्‍वनिगु दया माया
PSA.85.10	व विश्वास थःथवय्‌
PSA.85.10	मिलय्‌ जूगु दु,
PSA.85.10	धार्मिकता व शान्‍ति
PSA.85.10	थवंथः चुप्‍पा नइ।
PSA.85.11	पृथ्‍वीं विश्वास पिहां वइ,
PSA.85.11	अले धार्मिकता
PSA.85.11	स्वर्गं क्‍वय्‌ स्‍वइ।
PSA.85.12	छु भिं परमप्रभुं व हे बियादी,
PSA.85.12	अले झीगु जमिनं
PSA.85.12	थःगु बालि बी।
PSA.85.13	धार्मिकता परमप्रभुया
PSA.85.13	न्‍ह्यः न्‍ह्यः वनी,
PSA.85.13	अले वय्‌कःया निंतिं
PSA.85.13	लँ दय्‌की।
PSA.86.1	हे परमप्रभु,
PSA.86.1	जिगु प्रार्थना न्‍यनादिसँ,
PSA.86.1	अले लिसः बियादिसँ,
PSA.86.1	छाय्‌धाःसा जि चीमि
PSA.86.1	व मगाःमचाःम्‍ह खः।
PSA.86.2	जितः रक्षा यानादिसँ,
PSA.86.2	छाय्‌धाःसा जि
PSA.86.2	विश्वास याये बहःम्‍ह खः।
PSA.86.2	छि जिमि परमेश्वर खः,
PSA.86.2	उकिं छितः
PSA.86.2	भरोसा यानाच्वनाम्‍ह
PSA.86.2	छिकपिनि दासयात
PSA.86.2	उद्धार यानादिसँ।
PSA.86.3	हे परमप्रभु,
PSA.86.3	जितः दया यानादिसँ,
PSA.86.3	छाय्‌धाःसा जिं न्‍हिच्‍छिं हे
PSA.86.3	छितः प्रार्थना यानाच्‍वनागु दु।
PSA.86.4	थः दासयात लय्‌ताय्‌कादिसँ।
PSA.86.4	छाय्‌धाःसा हे परमप्रभु,
PSA.86.4	जिं थःगु मन छिपाखे हे ल्‍ह्वने।
PSA.86.5	हे परमप्रभु,
PSA.86.5	छि भिंम्‍ह व क्षमा
PSA.86.5	बियादीम्‍ह खः।
PSA.86.5	अले गुलिसिनं
PSA.86.5	ग्‍वाहालिया लागि
PSA.86.5	छितः इनाप याइ,
PSA.86.5	इपिं सकसितं
PSA.86.5	छिं सदां दया माया यानादी।
PSA.86.6	हे परमप्रभु,
PSA.86.6	जिगु बिन्‍ति न्‍यनादिसँ।
PSA.86.6	ग्‍वाहालिया लागि यानागु
PSA.86.6	जिगु प्रार्थना न्‍यनादिसँ।
PSA.86.7	दुःखया इलय्‌
PSA.86.7	जिं छितः प्रार्थना याये,
PSA.86.7	छाय्‌धाःसा छिं जितः
PSA.86.7	लिसः बियादी।
PSA.86.8	हे परमप्रभु,
PSA.86.8	द्यःत मध्‍ये छि थें
PSA.86.8	जाःम्‍ह सुं मदु,
PSA.86.8	छिं यानादीगु थें
PSA.86.8	मेपिं सुनानं याये फइ मखु।
PSA.86.9	हे परमप्रभु,
PSA.86.9	छिं गुलि जातितय्‌त दय्‌कादिल,
PSA.86.9	इपिं फुक्‍क वयाः
PSA.86.9	छितः आराधना याइ।
PSA.86.9	अले छिगु नांया प्रशंसा याइ।
PSA.86.10	छाय्‌धाःसा छि तःधंम्‍ह
PSA.86.10	व अजूचायापुगु ज्‍या
PSA.86.10	यानादीम्‍ह खः,
PSA.86.10	छि हे जक परमेश्वर खः।
PSA.86.11	हे परमप्रभु,
PSA.86.11	जितः छिगु लँपु क्‍यनादिसँ,
PSA.86.11	अले जिं दुनुगलंनिसें
PSA.86.11	छिगु आज्ञा मानय्‌ याये,
PSA.86.11	छिगु नांया भय कायेत
PSA.86.11	जिगु मनयात छधी यानादिसँ।
PSA.86.12	हे परमप्रभु, जिमि परमेश्वर,
PSA.86.12	दुनुगलंनिसें जिं छितः सुभाय्‌ बी,
PSA.86.12	अले छिगु नांया
PSA.86.12	प्रशंसा न्‍ह्याबलें यानाच्वने।
PSA.86.13	छाय्‌धाःसा जि प्रति
PSA.86.13	छिगु न्‍ह्याबलें दयाच्‍वनिगु
PSA.86.13	दया माया तःधं,
PSA.86.13	छिं जितः चिहानं
PSA.86.13	बचय्‌ यानादीगु दु।
PSA.86.14	हे परमेश्वर,
PSA.86.14	घमण्डी मनूत जिगु
PSA.86.14	विरोधय्‌ दंगु दु,
PSA.86.14	अले दया माया मदुपिं
PSA.86.14	छपुचः मनूतय्‌सं
PSA.86.14	जितः स्‍यायेत स्‍वयाच्‍वंगु दु।
PSA.86.14	इमिसं छितः वास्‍ता हे मया।
PSA.86.15	तर परमप्रभु,
PSA.86.15	छि दया दुम्‍ह, माया यानादीम्‍ह
PSA.86.15	परमेश्वर खः।
PSA.86.15	छि तंचायेत लिबाकादीम्‍ह,
PSA.86.15	सदां दया माया यानादीम्‍ह
PSA.86.15	व तसकं
PSA.86.15	विश्वास याये बहःम्‍ह खः।
PSA.86.16	जिपाखे लिहां झासँ,
PSA.86.16	अले जितः दया यानादिसँ,
PSA.86.16	जि, छिकपिनि दासयात
PSA.86.16	थःगु बल बियादिसँ,
PSA.86.16	थः दासीया काय्‌यात
PSA.86.16	उद्धार यानादिसँ।
PSA.86.17	हे परमप्रभु,
PSA.86.17	छिं जितः ग्‍वाहालि यानादी धइगु
PSA.86.17	छगू चिं क्यनादिसँ।
PSA.86.17	अले जितः मयय्‌कीपिं
PSA.86.17	थ्‍व खनाः लज्‍या चायेमा।
PSA.86.17	छाय्‌धाःसा हे परमप्रभु,
PSA.86.17	छिं जितः
PSA.86.17	ग्‍वाहालि बियादीगु दु
PSA.86.17	अले जितः
PSA.86.17	ह्यय्‌कादीगु दु।
PSA.87.1	परमप्रभुं पवित्र पर्वत सियोनय्‌
PSA.87.1	थःगु शहर दय्‌कादिल।
PSA.87.2	इस्राएलया मेमेगु
PSA.87.2	शहरयात स्‍वयाः
PSA.87.2	वय्‌कलं यरूशलेम शहरयात
PSA.87.2	अप्‍वः माया यानादी।
PSA.87.3	हे परमेश्वरया शहर,
PSA.87.3	परमेश्वरं छंगु बारे धयादीगु
PSA.87.3	बांलाःगु खँ न्‍यँ – 
PSA.87.4	“जिगु आज्ञा पालनयाइगु
PSA.87.4	देशतय्‌गु धलखय्‌
PSA.87.4	मिश्र व बेबिलोनया नां नं दइ।
PSA.87.4	पलिश्‍त, टुरोस व कूशयापिं
PSA.87.4	मनूतय्‌त
PSA.87.4	यरूशलेमयापिं मनूत लिसें
PSA.87.4	ल्‍याःखाइ।”
PSA.87.5	सियोनया बारे थथे धाइ,
PSA.87.5	“फुक्‍क मनूत अनया
PSA.87.5	नागरिकता दयाः
PSA.87.5	याउँक च्‍वनि”
PSA.87.5	अले दकसिबय्‌ तःधंम्‍हं
PSA.87.5	वयात बल्‍लाकादी।
PSA.87.6	परमप्रभुं जाति जातियापिं
PSA.87.6	मनूतय्‌गु छगू नां
PSA.87.6	धलः दय्‌कादी
PSA.87.6	अले उपिं सकसिगुं नां
PSA.87.6	यरूशलेमय्‌ च्‍वंपिं मनूत
PSA.87.6	कथं च्‍वयादी। 
PSA.87.7	इपिं प्‍याखं ल्‍हुइ अले म्‍ये हाली,
PSA.87.7	“जिमिगु फुक्‍क सुवाःया मुहान
PSA.87.7	सियोनय्‌ दु।”
PSA.88.1	हे परमप्रभु,
PSA.88.1	जितः मुक्ति बियादीम्‍ह
PSA.88.1	परमेश्वर!
PSA.88.1	जिं चान्‍हि छितः ततःसलं
PSA.88.1	बिन्‍ति याना च्‍वनागु दु।
PSA.88.2	जिगु प्रार्थना न्‍यनादिसँ,
PSA.88.2	ग्‍वाहालिया लागि
PSA.88.2	जिं यानागु प्रार्थना न्‍यनादिसँ।
PSA.88.3	जिगु जीवन दुःखं जाःगु दु।
PSA.88.3	जिगु जीवन पातालया
PSA.88.3	लिक्‍क थ्‍यंगु दु।
PSA.88.4	सीत्‍यःम्‍ह मनू थें जि जूगु दु।
PSA.88.4	बल हे मदुम्‍ह मनू
PSA.88.4	थें जि जूगु दु।
PSA.88.5	इमिसं जितः सीम्‍हतय्‌ दथुइ
PSA.88.5	त्‍वःतूगु दु,
PSA.88.5	अले जि सीम्‍ह थें
PSA.88.5	क्‍वदलाः च्वनाच्‍वनागु दु।
PSA.88.5	छिं जितः ल्‍वःमंकादी धुंकल
PSA.88.5	जितः छिगु ग्‍वाहालि नं मदु।
PSA.88.6	छिं जितः
PSA.88.6	दकलय्‌ क्‍वय्‌यागु गालय्‌,
PSA.88.6	तसकं खिउँगु तःज्‍जाःगु थासय्‌
PSA.88.6	तयादीगु दु।
PSA.88.7	छिगु तमं जितः ल्‍हाकातःगु,
PSA.88.7	अले छिगु फुक्‍क लबुं
PSA.88.7	जितः त्‍वपू वःगु दु। 
PSA.88.8	जिमि पासापिं पाखें
PSA.88.8	छिं जितः तापाक तयादीगु दु,
PSA.88.8	इमिगु मिखाय्‌ जितः
PSA.88.8	तसकं घच्‍चाइपुम्‍ह मनू
PSA.88.8	यानादीगु दु।
PSA.88.8	जितः कुनातःगु दु,
PSA.88.8	जि पिहां वये मफु।
PSA.88.9	जितः जूगु दुःखया लागि
PSA.88.9	ख्‍वःख्‍वं जिगु मिखा
PSA.88.9	बुलुसे च्‍वने धुंकल।
PSA.88.9	हे परमप्रभु,
PSA.88.9	जिं छितः न्‍हियान्‍हिथं
PSA.88.9	प्रार्थना यानागु दु,
PSA.88.9	जिं थःगु ल्‍हाः
PSA.88.9	छिपाखे ल्‍ह्वनागु दु।
PSA.88.10	छु छिं सीम्‍हतय्‌त
PSA.88.10	थःगु अजूचायापुगु ज्‍या
PSA.88.10	क्यनादी ला?
PSA.88.10	छु सी धुंकूपिं मनूत दनाः
PSA.88.10	छिगु प्रशंसा याइ ला? 
PSA.88.11	छु छिगु दया मायाया बयान
PSA.88.11	मृत्युलोकय्‌ याइ ला?
PSA.88.11	छि सदां दया माया
PSA.88.11	दुम्‍ह खः धकाः
PSA.88.11	नाश लोकय्‌ धाइ ला?
PSA.88.12	छु छिगु अजूचायापुगु ज्‍या
PSA.88.12	खिउँगु थासय्‌
PSA.88.12	व धार्मिकताया ज्‍या
PSA.88.12	फुक्‍क ल्वःमनिगु थासय्‌
PSA.88.12	सी ला?
PSA.88.13	हे परमप्रभु,
PSA.88.13	ग्‍वाहालिया लागि जिं ला
PSA.88.13	छितः बिन्‍ति याये,
PSA.88.13	अले सुथ न्‍हापां
PSA.88.13	जिं छितः प्रार्थना याये।
PSA.88.14	हे परमप्रभु,
PSA.88.14	छिं छाय्‌ जितः
PSA.88.14	त्‍वःतादियागु?
PSA.88.14	छिं छाय्‌ थःगु ख्‍वाः
PSA.88.14	जिपाखें फस्‍वय्‌कादीयागु?
PSA.88.15	ल्‍याय्‌म्‍हबलय्‌ निसें हे
PSA.88.15	जि दुःख स्‍यूगु दु।
PSA.88.15	जि सीत्‍यंगु दु
PSA.88.15	छिं यानादीगु सजाँयलय्‌
PSA.88.15	जि ग्‍यानाः निराश जूगु दु।
PSA.88.16	छिगु ग्‍यानापुगु तमं
PSA.88.16	जितः त्‍वपूगु दु,
PSA.88.16	छिगु सजाँयनं
PSA.88.16	जितः नाश याये त्‍यंगु दु।
PSA.88.17	इमिसं बा वःगु खुसिं थें
PSA.88.17	न्‍हिच्‍छि हे जितः
PSA.88.17	घेरय्‌ यानातःगु दु,
PSA.88.17	इमिसं प्यखेरं जितः त्‍वपुइ
PSA.88.17	धुंकल।
PSA.88.18	छिं जिमि पासापिं
PSA.88.18	व जिमि यःपिन्‍त जिपाखें
PSA.88.18	तापाकादिगु दु,
PSA.88.18	खिउँगु जिमि छम्‍ह पासा जूगु दु।
PSA.89.1	जिं परमप्रभुया
PSA.89.1	सदां दयाच्‍वनिगु
PSA.89.1	दया मायाया
PSA.89.1	म्‍ये हालाच्‍वने,
PSA.89.1	छि पुस्‍तां पुस्‍ता तक
PSA.89.1	थः मनूत प्रति
PSA.89.1	विश्वास यायेबहःम्‍ह जुयादी धकाः
PSA.89.1	जिं मनूतय्‌त कनाच्‍वने।
PSA.89.2	छिगु सदां दयाच्‍वनिगु
PSA.89.2	दया माया
PSA.89.2	अले छिगु विश्वास यायेबहःसू
PSA.89.2	आकाश थें
PSA.89.2	थातं च्‍वनी धकाः जिं स्‍यू।
PSA.89.3	छिं धयादिल,
PSA.89.3	“जिं थःम्‍हं ल्‍ययाम्‍ह नापं
PSA.89.3	बाचा चिनागु दु,
PSA.89.3	थः दास दाऊदलिसे
PSA.89.3	पाफयागु दु,
PSA.89.4	‘छिमि छम्‍ह सन्‍तान न्‍ह्याबलें
PSA.89.4	जुजु जुयाच्‍वनी,
PSA.89.4	छंगु सिंहासनयात
PSA.89.4	पुस्‍तां पुस्‍ता
PSA.89.4	तक तये।’”
PSA.89.5	हे परमप्रभु,
PSA.89.5	स्‍वर्गय्‌ छिगु अजूचायापुगु ज्‍याया
PSA.89.5	प्रशंसा जुइ,
PSA.89.5	स्‍वर्गदूततय्‌गु पुचलय्‌
PSA.89.5	छि विश्वास याये बहःम्‍ह खः
PSA.89.5	धकाः प्रशंसा जुइ।
PSA.89.6	छाय्‌धाःसा
PSA.89.6	स्वर्गय्‌ परमप्रभु थें
PSA.89.6	जाःम्‍ह सुं नं मदु,
PSA.89.6	परमप्रभु नापं ज्‍वःलाःम्‍ह
PSA.89.6	सुं नं स्‍वर्गयाम्‍ह प्राणी मदु।
PSA.89.7	परमेश्वर पवित्र मनूतय्‌गु सभाय्‌
PSA.89.7	तसकं इज्जत याये माःम्‍ह
PSA.89.7	व थः जःखः च्‍वंपिं
PSA.89.7	फुक्‍क स्‍वयाः
PSA.89.7	अप्‍वः ग्‍याये माःम्‍ह खः।
PSA.89.8	हे दक्‍वसिबय्‌ बल्‍लाःम्‍ह
PSA.89.8	परमप्रभु परमेश्वर,
PSA.89.8	छि थेंज्‍याःम्‍ह सु दु धकाः?
PSA.89.8	हे परमप्रभु,
PSA.89.8	फुक्‍क खँय्‌ छि
PSA.89.8	विश्वास याये बहःम्‍ह खः।
PSA.89.9	छिं तःधंगु लबु
PSA.89.9	थहां वयाच्‍वंगु समुद्रय्‌
PSA.89.9	राज्‍य यानादी,
PSA.89.9	उकियागु लबु थहां वइबलय्‌
PSA.89.9	छिं हे उकियात शान्‍त यानादी।
PSA.89.10	छिं हे तःधिकःम्‍ह समुद्रया
PSA.89.10	जन्‍तुयात काच्‍याक-कुचुक
PSA.89.10	यानादिल,
PSA.89.10	छिं थः शत्रुतय्‌त
PSA.89.10	थःगु ल्‍हाःया बलं
PSA.89.10	छ्यालब्‍याल यानादिल।
PSA.89.11	आकाश व पृथ्‍वी छिगु हे खः,
PSA.89.11	संसार व उकी दुगु फुक्‍क
PSA.89.11	छिं हे दय्‌कादीगु खः।
PSA.89.12	उत्तर व दच्‍छिन
PSA.89.12	छिं दय्‌कादीगु खः,
PSA.89.12	तबोर व हेर्मोन पर्वत
PSA.89.12	छिगु नामय्‌
PSA.89.12	लय्‌लय्‌तातां म्‍ये हाली।
PSA.89.13	छि गुलि बल्‍लाःम्‍ह खः!
PSA.89.13	छिगु बल गुलि तःधं!
PSA.89.14	धार्मिकता व न्‍याय
PSA.89.14	छिगु सिंहासनया जग खः।
PSA.89.14	छिगु सदां दइगु दया माया
PSA.89.14	व विश्वास याये बहःसू
PSA.89.14	छिकपिनि दूतत जुयाः
PSA.89.14	छिगु न्‍ह्यः न्‍ह्यः वनी।
PSA.89.15	हे परमप्रभु,
PSA.89.15	धन्‍य खः भजन हालाः
PSA.89.15	छिगु आराधना याइपिं,
PSA.89.15	व छिगु दयाया जलय्‌
PSA.89.15	म्‍वानाच्‍वनिपिं मनूत।
PSA.89.16	इपिं न्‍हिच्‍छि हे
PSA.89.16	छिगु हे नामय्‌ लय्‌ताइ।
PSA.89.16	अले इपिं छिगु हे
PSA.89.16	धार्मिकताया कारणं
PSA.89.16	च्‍वय्‌ थहां वनी।
PSA.89.17	छाय्‌धाःसा छि हे
PSA.89.17	इमिगु महिमा व शक्ति खः।
PSA.89.17	अले छिगु हे दया मायां
PSA.89.17	जिमित बल्‍लाकादीगु दु।
PSA.89.18	हे परमप्रभु,
PSA.89.18	छिं जिमित रक्षा याइम्‍ह
PSA.89.18	ल्‍ययादिल,
PSA.89.18	छि इस्राएलया पवित्र परमेश्वरं हे
PSA.89.18	जिमित जुजु बियादिल।
PSA.89.19	यक्‍व न्‍हापा छिं
PSA.89.19	थः विश्वास याये बहःपिं
PSA.89.19	मनूतय्‌त दर्शन बियाः
PSA.89.19	थथे धयादिल,
PSA.89.19	“जिं छम्‍ह नां जाःम्‍ह सिपाइँयात
PSA.89.19	ग्‍वाहालि यानागु दु,
PSA.89.19	जिं मनूतय्‌ दथुं ल्‍ययाम्‍ह
PSA.89.19	छम्‍ह मनूयात राज्‍ययागु
PSA.89.19	सिंहासन बियागु दु।
PSA.89.20	जिं जिमि दास दाऊदयात कयाः
PSA.89.20	थःगु पवित्र चिकनं
PSA.89.20	अभिषेक यानागु दु।
PSA.89.21	जिगु बल न्‍ह्याबलें
PSA.89.21	वयाके दयाच्‍वनी।
PSA.89.21	जिगु शक्तिं वयात
PSA.89.21	बल्‍लाकाबी।
PSA.89.22	सुं शत्रुं वयात झंगःलाये
PSA.89.22	खनी मखु,
PSA.89.22	सुं दुष्टं वयात क्‍वह्यंके
PSA.89.22	खनी मखु।
PSA.89.23	जिं वया शत्रुतय्‌त
PSA.89.23	वयागु न्‍ह्यःनं नाश यानाबी,
PSA.89.23	अले वयात मयय्‌किपिन्के
PSA.89.23	विपत्ति हयाबी।
PSA.89.24	जिं वयात सदां दइगु
PSA.89.24	दया माया यानाच्‍वने,
PSA.89.24	अले व नापं विश्वास याये
PSA.89.24	बहःम्‍ह जुयाच्‍वने,
PSA.89.24	जिगु नांपाखें
PSA.89.24	वयागु शक्ति अप्‍वयावनी।
PSA.89.25	जिं वयागु राज्‍य
PSA.89.25	भू-मध्‍य सागरंनिसें यूफ्रेटिस
PSA.89.25	खुसि तक थ्‍यंकाबी।
PSA.89.26	वं जितः थथे धकाः सःती,
PSA.89.26	‘छि जिमि बाः,
PSA.89.26	जिमि परमेश्वर
PSA.89.26	व जिगु उद्धारया
PSA.89.26	ल्‍वहंधी खः।’
PSA.89.27	हाकनं जिं वयात
PSA.89.27	थः तःधिकःम्‍ह काय्‌
PSA.89.27	व पृथ्‍वीया जुजुपिनि
PSA.89.27	नायः दय्‌काबी।
PSA.89.28	जिगु सदां दयाच्‍वनिगु
PSA.89.28	दया माया वयाके दयाच्‍वनी,
PSA.89.28	अले जिं व नापं चिनागु बाचा
PSA.89.28	न्‍ह्याबलें दयाच्‍वनी।
PSA.89.29	जिं वया वंशयात न्‍ह्याबलें
PSA.89.29	तयातये,
PSA.89.29	अले आकाश दतले
PSA.89.29	वयागु सिंहासन दयाच्‍वनी।
PSA.89.30	वया सन्‍तानं जिगु
PSA.89.30	व्‍यवस्‍थायात त्‍वःतल धाःसा
PSA.89.30	जिगु नियम कथं मजुल धाःसा,
PSA.89.31	जिगु विधियात हाचांगाल धाःसा,
PSA.89.31	जिगु आज्ञा पालन मयात
PSA.89.31	धाःसा,
PSA.89.32	जिं इमिगु अपराधया सजाँय
PSA.89.32	कथिं,
PSA.89.32	व इमिगु अधर्मया सजाँय
PSA.89.32	कोर्रां बी।
PSA.89.33	अय्‌नं जिं जिगु माया
PSA.89.33	दाऊदपाखें चीकाछ्‌वये मखु।
PSA.89.33	अले जिं वयात बियागु
PSA.89.33	बचं पूवंकाः हे
PSA.89.33	त्‍वःते मखु।
PSA.89.34	जिं थःगु बाचा त्‍वथुले नं मखु,
PSA.89.34	जिं थःगु म्‍हुतुं वयात बियागु
PSA.89.34	बचं लित काये नं मखु।
PSA.89.35	जिं थःगु पवित्र नामय्‌
PSA.89.35	न्‍ह्याबलेंया लागि
PSA.89.35	बचं बियागु दु,
PSA.89.35	जिं दाऊद लिसे गुबलें
PSA.89.35	मखुगु खँ ल्‍हाये मखु।
PSA.89.36	वयागु वंश न्‍ह्याबलें
PSA.89.36	दयाच्‍वनी
PSA.89.36	अले जिगु न्‍ह्यःने
PSA.89.36	वयागु सिंहासन
PSA.89.36	सूर्य थें दयाच्‍वनी।
PSA.89.37	व तिमिला थें
PSA.89.37	न्‍ह्याबलेंया लागि
PSA.89.37	पलिस्‍था जुइ,
PSA.89.37	आकाशया साक्षी ला
PSA.89.37	विश्वास याये बहः जुइ।” 
PSA.89.38	अय्‌नं छिं थःम्‍हं
PSA.89.38	अभिषेक यानादीम्‍हय्‌सित
PSA.89.38	त्‍वःतादीगु दु,
PSA.89.38	इन्कार यानादीगु दु,
PSA.89.38	अले छि वलिसें
PSA.89.38	तं चायादीगु दु।
PSA.89.39	छिं थः दास नापं
PSA.89.39	चिनादीगु बाचायात
PSA.89.39	त्‍वःतादीगु दु,
PSA.89.39	छिं वयागु श्रीपेच
PSA.89.39	बँय्‌ वांछ्‌वयाः
PSA.89.39	अशुद्ध यानादीगु दु।
PSA.89.40	छिं वयागु शहरत
PSA.89.40	रक्षा याइगु फुक्‍क पखाः
PSA.89.40	थुनादीगु दु,
PSA.89.40	अले वया किल्‍ला भज्‍यंक
PSA.89.40	स्‍यंकादीगु दु।
PSA.89.41	अनं जुयाः वनिपिं
PSA.89.41	सकसिनं वयात
PSA.89.41	लुतय्‌ याःगु दु,
PSA.89.41	वया जःलाखःलातय्‌सं
PSA.89.41	वयात हिस्‍याइगु।
PSA.89.42	छिं वया शत्रुतय्‌त
PSA.89.42	बल्‍लाकादिल,
PSA.89.42	वया फुक्‍क शत्रुतय्‌त
PSA.89.42	लय्‌ताय्‌कादीगु दु।
PSA.89.43	हानं छिं वयागु तरवारया
PSA.89.43	धाःयात हीकादीगु दु,
PSA.89.43	अले छिं लडाइँलय्‌ वयात
PSA.89.43	ग्‍वाहालि यानादीगु मदु।
PSA.89.44	छिं वयागु गौरव
PSA.89.44	सिधय्‌कादीगु दु,
PSA.89.44	अले वयागु सिंहासन
PSA.89.44	बँय्‌ वांछ्‌वयादीगु दु।
PSA.89.45	वयागु ल्‍याय्‌म्‍हया दिन
PSA.89.45	छिं म्‍हो यानादीगु दु,
PSA.89.45	छिं वयात लज्यां
PSA.89.45	त्‍वपुयादीगु दु। 
PSA.89.46	हे परमप्रभु, गुबलय्‌ तक?
PSA.89.46	छु छिं न्‍ह्याबलें
PSA.89.46	जिमिगु पाखें थःगु ख्‍वाः
PSA.89.46	फस्‍वय्‌कादीगु ला?
PSA.89.46	छिगु तं गुबलय्‌ तक
PSA.89.46	मि थें च्‍यानाच्‍वनिगु?
PSA.89.47	जिगु जीवन गुलि चिहाकः
PSA.89.47	धकाः लुमंकादिसँ।
PSA.89.47	छिं छाय्‌ मफतय्‌ मनूतय्‌त
PSA.89.47	सृष्टि यानादियागु?
PSA.89.48	सु मनू न्‍ह्याबलें म्‍वानाच्‍वनी?
PSA.89.48	सुनां थःत कालया
PSA.89.48	शक्तिपाखें बचय्‌ याये फइ? 
PSA.89.49	हे परमप्रभु,
PSA.89.49	छिगु न्‍हापायागु सदां दइगु
PSA.89.49	दया माया गन वन?
PSA.89.49	छिं थःगु विश्वास याये बहःसुलिइ
PSA.89.49	दाऊदनापं पाफयादीगु गन दु?
PSA.89.50	लुमंकादिसँ हे परमप्रभु,
PSA.89.50	गथे मनूतय्‌सं छिकपिनि
PSA.89.50	दासयात बेइज्‍जत यात,
PSA.89.50	अले गथे यानाः जिं
PSA.89.50	छितः आराधना मयाइपिं
PSA.89.50	जातियापिं मनूतय्‌गु हेला
PSA.89.50	सह यानाच्‍वना।
PSA.89.51	छिकपिनि शत्रुतय्‌सं
PSA.89.51	जितः हिस्‍यागु दु,
PSA.89.51	हे परमप्रभु,
PSA.89.51	इमिसं छिं अभिषेक यानादीम्‍ह
PSA.89.51	जुजुयात
PSA.89.51	पला पलाखय्‌ हिस्‍याइगु।
PSA.89.52	न्‍ह्याबलें
PSA.89.52	परमप्रभुया प्रशंसा या!
PSA.89.52	आमेन! आमेन!!
PSA.90.1	हे परमप्रभु,
PSA.90.1	छि पुस्तां पुस्ता तक
PSA.90.1	जिमिगु च्‍वनेगु थाय्‌
PSA.90.1	जुयादीगु दु।
PSA.90.2	पहाडत दये न्ह्यः,
PSA.90.2	छिं पृथ्‍वी व संसारयात सृष्‍टि
PSA.90.2	यानादी न्ह्यःनिसें,
PSA.90.2	अले सुरुंनिसें लिपा तकं
PSA.90.2	छि हे परमेश्वर खः।
PSA.90.3	छिं मनूयात हाकनं
PSA.90.3	धुलय्‌ लित छ्‌वयादी।
PSA.90.3	अले धयादी,
PSA.90.3	“हे मनूया सन्‍तान, लिहां हुँ।”
PSA.90.4	छिगु लागि द्वःछि दँ ला
PSA.90.4	म्‍हिगः वंगु छन्‍हु थें जक खः,
PSA.90.4	चान्‍हय्‌सिगु चिहाःगु ई थें
PSA.90.4	जक खः।
PSA.90.5	बाः वःगु लखं थें
PSA.90.5	छिं मनूतय्‌त चुइकायंकादी,
PSA.90.5	इपिं म्‍हगस थें खः,
PSA.90.5	इपिं सुथय्‌ बुयावइगु
PSA.90.5	घाँय्‌ थें खः।
PSA.90.6	सुथय्‌ बुँ ह्वयाः व थहां वइ,
PSA.90.6	तर बहनी गनाः
PSA.90.6	सुकूचिनावनी।
PSA.90.7	छिगु तमं जिपिं नाश जुइ,
PSA.90.7	छिगु तःधंगु तमं
PSA.90.7	जिमित ख्‍याइ।
PSA.90.8	छिं जिमिगु पाप
PSA.90.8	थःगु न्‍ह्यःने तयादी,
PSA.90.8	जिमिगु सुलाच्‍वंगु पापयात
PSA.90.8	थःम्‍हं खनिगु थासय्‌
PSA.90.8	तयादी।
PSA.90.9	छिगु तमं जिमिगु आयु
PSA.90.9	म्‍हो यानाबी।
PSA.90.9	जिमिगु जीवन
PSA.90.9	झसुकाः ततं फुनावनी।
PSA.90.10	जिपिं न्‍हयेदँ (७०)
PSA.90.10	तक म्‍वाइ,
PSA.90.10	बलं फत धाःसा
PSA.90.10	चय्‌दँ तक जुइ फु,
PSA.90.10	अय्‌नं जिमिगु ई
PSA.90.10	संकट व दुःखय्‌ जक फुइ,
PSA.90.10	छाय्‌धाःसा जीवन याकनं फुइ
PSA.90.10	अले जिपिं ब्‍वयावनी।
PSA.90.11	छिगु तंया शक्ति
PSA.90.11	सुनां सीके फु?
PSA.90.11	छिगु तं नं छिगु भय कायेगु
PSA.90.11	ति हे तःधं धकाः
PSA.90.11	सुनां स्‍यू?
PSA.90.12	जिपिं बुद्धि दुपिं जुइत जिमित
PSA.90.12	थःगु दिन ल्‍याः खायेगु
PSA.90.12	स्‍यनादिसँ।
PSA.90.13	अज्‍ज ग्‍वःन्‍हुतक छिगु तं
PSA.90.13	दयाच्‍वनी?
PSA.90.13	हे परमप्रभु! थः दासतय्‌त
PSA.90.13	दया यानादिसँ।
PSA.90.14	सुथ पतिकं थःगु
PSA.90.14	सदां दयाच्‍वनिगु दया मायां
PSA.90.14	जिमित जाय्‌कादिसँ।
PSA.90.14	अले जिमिसं भजन हाले फयेमा
PSA.90.14	व म्‍वानाच्‍वँतले लय्‌तायाच्‍वने
PSA.90.14	फयेमा।
PSA.90.15	ग्‍वःन्‍हुतक छिं जिमित
PSA.90.15	सास्‍ति बियादिल,
PSA.90.15	अले ग्वःदँतक
PSA.90.15	जिमिसं दुःख सिया,
PSA.90.15	उलि हे दँ
PSA.90.15	जिमित लय्‌ताय्‌कादिसँ।
PSA.90.16	छिगु ज्‍या
PSA.90.16	छि दासतय्‌सं खनेमा,
PSA.90.16	छिगु महिमा
PSA.90.16	इमि सन्‍तानतय्‌सं खनेमा।
PSA.90.17	परमप्रभु, जिमि परमेश्वर,
PSA.90.17	छिगु दया माया जिमिके दयेमा,
PSA.90.17	जिमिसं यानागु फुक्‍क ज्‍याय्‌
PSA.90.17	जिमित ताःलाकादिसँ।
PSA.91.1	दकसिबय्‌ तःधंम्‍ह परमप्रभुयागु
PSA.91.1	शरणय्‌ च्‍वनिम्‍ह मनू
PSA.91.1	दकलय्‌ बल्‍लाःम्‍ह परमेश्वरयागु
PSA.91.1	सुरक्षाय्‌ च्‍वनी।
PSA.91.2	जिं परमप्रभुया बारे धाये,
PSA.91.2	“वय्‌कः जिगु शरण कायेगु थाय्‌
PSA.91.2	व किल्‍ला खः,
PSA.91.2	वय्‌कः जिमि परमेश्वर खः,
PSA.91.2	जिं वय्‌कःयात भरोसा याना।”
PSA.91.3	धात्‍थें वय्‌कलं छन्‍त
PSA.91.3	शिकारीया जालं
PSA.91.3	व ग्‍यानापुगु ल्‍वचं
PSA.91.3	बचय्‌ यानादी।
PSA.91.4	वय्‌कलं छन्‍त
PSA.91.4	थःगु पपुतिं त्‍वपुयादी,
PSA.91.4	अले छन्‍त वय्‌कःया शरणय्‌
PSA.91.4	बांलाक च्‍वने दइ।
PSA.91.4	वय्‌कःया विश्वास याये
PSA.91.4	बहःगु बचं छंगु ढाल
PSA.91.4	व सुरक्षा खः।
PSA.91.5	न्‍हिनय्‌ आकाझाकां
PSA.91.5	वइगु हमलापाखें
PSA.91.5	वा चान्‍हय्‌ जुइगु छुं नं
PSA.91.5	खतरापाखें
PSA.91.5	छ ग्‍याये माली मखु।
PSA.91.6	छ खिउँलय्‌ वइगु ल्‍वय्‌ खनाः
PSA.91.6	व न्‍हिनय्‌ स्‍यंकीगु
PSA.91.6	महामारी खनाः
PSA.91.6	ग्‍याइ मखु।
PSA.91.7	छंगु न्‍ह्यःने द्वःछिम्‍ह,
PSA.91.7	अले छंगु जवपाखे झिद्वःम्‍ह
PSA.91.7	क्‍वदलेफु
PSA.91.7	अय्‌नं छन्‍त छुं जुइमखु।
PSA.91.8	दुष्‍टतय्‌सं गथे यानाः
PSA.91.8	सजाँय फइ, छं खनी।
PSA.91.9	परमप्रभुयात छं थः च्‍वनेगु थाय्‌
PSA.91.9	दय्‌कल धाःसा,
PSA.91.9	अले दकसिबय्‌ तःधंम्‍हय्‌सित
PSA.91.9	थःत रक्षा याइम्‍ह
PSA.91.9	दय्‌कल धाःसा,
PSA.91.10	छन्‍त छुं मभिं जुइमखु,
PSA.91.10	छंगु छेँया न्‍ह्यःने छुं विपत्ति
PSA.91.10	वइ नं मखु।
PSA.91.11	छ न्‍ह्याथाय्‌ वंसां रक्षा यायेत
PSA.91.11	परमेश्वरं थः दूततय्‌त आज्ञा
PSA.91.11	बियादी।
PSA.91.12	अले इमिसं छन्‍त ल्‍हातय्‌
PSA.91.12	फया काइ।
PSA.91.12	मखुसा छंगु तुति ल्‍वहँतय्‌
PSA.91.12	न्‍याः वनी।
PSA.91.13	छं सिंह व गोमनयात तुतिं न्‍हुइ,
PSA.91.13	ल्‍याय्‌म्‍हम्‍ह सिंह व ताहायात
PSA.91.13	छं तुतिं न्‍हुत्तुन्‍हुइ।
PSA.91.14	परमप्रभुं धयादी,
PSA.91.14	“सुनां जितः माया याइ
PSA.91.14	इमित जिं बचय्‌ याये,
PSA.91.14	अले सुनां जितः परमप्रभु धकाः
PSA.91.14	स्‍वीकार याइ
PSA.91.14	इमित जिं रक्षा याये।
PSA.91.15	इमिसं जितः सःतीबलय्
PSA.91.15	जिं इमित लिसः बी,
PSA.91.15	इमित दुःख जुइबलय्‌
PSA.91.15	जि इपिं नापं च्‍वने,
PSA.91.15	जिं इमित बचय्‌ याये,
PSA.91.15	अले इज्‍जत याये।
PSA.91.16	जिं इमित ताहाःगु आयु बी,
PSA.91.16	जिं इमित बचय्‌ याये।”
PSA.92.1	हे परमप्रभु, दकसिबय्‌
PSA.92.1	तःधंम्‍ह,
PSA.92.1	छितः सुभाय्‌ बीगु
PSA.92.1	व छितः तःधंकाः
PSA.92.1	भजन हालेगु बांलाःगु खँ खः।
PSA.92.2+PSA.92.3	तारयागु बाजं थानाः
PSA.92.2+PSA.92.3	अले वीणाया लय्‌ पिकयाः
PSA.92.2+PSA.92.3	सुथय्‌ सुथय्‌
PSA.92.2+PSA.92.3	छिगु सदां दया च्‍वनिगु
PSA.92.2+PSA.92.3	दया मायाया बारे कनेगु
PSA.92.2+PSA.92.3	व चान्‍हय्‌ चान्‍हय्‌
PSA.92.2+PSA.92.3	छि गुलि विश्वास याये
PSA.92.2+PSA.92.3	बहःम्‍ह खः धकाः
PSA.92.2+PSA.92.3	न्‍यंकेगु बांलाःगु खँ खः।
PSA.92.4	हे परमप्रभु,
PSA.92.4	छिं जितः थःगु ज्‍यां
PSA.92.4	लय्‌ताय्‌कादीगु दु।
PSA.92.4	छिं यानादीगु ज्‍याया कारणं
PSA.92.4	जि लय्‌लय्‌तातां म्‍ये हाले।
PSA.92.5	हे परमप्रभु,
PSA.92.5	छिगु ज्‍या गुलि तःधं,
PSA.92.5	छिगु बिचाः गुलि दुग्‍यं।
PSA.92.6	थ्‍व खँ बुद्धि मदुम्‍ह मनुखं
PSA.92.6	सीके फइ मखु,
PSA.92.6	मूर्खं थुइके नं फइ मखु,
PSA.92.7	दुष्‍ट मनूत घाँय्‌ थें थहां वये फु,
PSA.92.7	दुष्‍ट ज्‍या याइपिनिगु भिं जुइ फु,
PSA.92.7	तर इपिं सदांया लागि
PSA.92.7	नाश जुयावनी।
PSA.92.8	हे परमप्रभु,
PSA.92.8	छि सदांया लागि दकसिबय्‌
PSA.92.8	तःधंम्‍ह खः।
PSA.92.9	हे परमप्रभु,
PSA.92.9	छिकपिनि शत्रुत नाश जुयावनी,
PSA.92.9	अले दुष्‍टत उखेलाः थुखेलाः
PSA.92.9	मदइ धकाः जिमिसं स्‍यू।
PSA.92.10	छिं जितः गुँयाम्‍ह द्वहं थें
PSA.92.10	बल्‍लाकादीगु दु,
PSA.92.10	छिं जितः लसताया चिकनं
PSA.92.10	अभिषेक यानादीगु दु।
PSA.92.11	जिं थः शत्रुत बूगु खनागु दु,
PSA.92.11	अले दुष्‍टतय्‌गु ख्‍वःसः
PSA.92.11	न्‍यनागु दु।
PSA.92.12	धर्मीत ताय्‌गः
PSA.92.12	सिमा थें थहां वइ,
PSA.92.12	अले लेबनानया देवदारु
PSA.92.12	सिमा थें बल्‍लानाः तःमा जुइ।
PSA.92.13	इपिं परमप्रभुया देगलय्‌ प्‍यूगु
PSA.92.13	सिमा थें जुइ,
PSA.92.13	इपिं झी परमेश्वरया चुकय्‌
PSA.92.13	च्‍वन्‍ह्याया वइ,
PSA.92.14	इपिं न्‍ह्याबलें वाउँसे च्‍वनी
PSA.92.14	अले बल्‍लाना च्‍वनी।
PSA.92.14	इमिसं बुढा जुयाः नं फल बी।
PSA.92.15	परमप्रभु भिंम्‍ह खः,
PSA.92.15	अले वय्‌कः जिमि ल्‍वहंधी खः,
PSA.92.15	वय्‌कःयाके छुं अधर्म मदु।
PSA.93.1	परमप्रभु जुजु खः।
PSA.93.1	वय्‌कलं बल
PSA.93.1	व गौरवया वसः
PSA.93.1	फिनादीगु दु।
PSA.93.1	पृथ्‍वीयागु जग बल्‍लाः
PSA.93.1	व गुबलें लिगिलिगि सनी मखु।
PSA.93.2	हे परमप्रभु,
PSA.93.2	छिगु सिंहासन न्‍हापांनिसें दु।
PSA.93.2	छि थः हे नं न्‍हापांनिसें दी।
PSA.93.3	समुद्रय्‌ लबु दनावःगु दु,
PSA.93.3	समुद्रया लबुया सः
PSA.93.3	तस्‍सः जूगु दु,
PSA.93.3	समुद्रय्‌ ग्‍यानापुक्‍क किसिद्वम्‍बः
PSA.93.3	थहां वःगु दु।
PSA.93.4	समुद्रया सः स्‍वयाः
PSA.93.4	अले समुद्रया लबु स्‍वयाः नं,
PSA.93.4	दकलय्‌ च्‍वय्‌ च्‍वनादीम्‍ह
PSA.93.4	परमप्रभु शक्ति दुम्‍ह खः।
PSA.93.5	हे परमप्रभु,
PSA.93.5	छिगु नियम न्‍ह्याबलें दयाच्‍वनी,
PSA.93.5	छिगु देगः सदांया निंतिं
PSA.93.5	पवित्र जू।
PSA.94.1	हे परमप्रभु,
PSA.94.1	छि सजाँय बियादीम्‍ह
PSA.94.1	परमेश्वर खः,
PSA.94.1	थःगु तं क्‍यनादिसँ!
PSA.94.2	छि सकल मनूतय्‌ न्‍यायाधीश खः,
PSA.94.2	दनादिसँ,
PSA.94.2	अले घमण्‍डीतय्‌त
PSA.94.2	छु यायेमाःगु खः यानादिसँ।
PSA.94.3	हे परमप्रभु,
PSA.94.3	दुष्‍टत गुबलय्‌ तक
PSA.94.3	लय्‌तायाच्‍वनी?
PSA.94.3	गुबलय् तक?
PSA.94.4	इमिसं तःधंछुयाः खँ
PSA.94.4	ल्‍हानाजुइगु।
PSA.94.4	मभिंपिं मनूत फुक्‍कसिनं
PSA.94.4	फुइँ यानाजुइगु।
PSA.94.5	हे परमप्रभु!
PSA.94.5	इमिसं छिकपिनि मनूतय्‌त
PSA.94.5	क्वत्यला जुइगु,
PSA.94.5	इमिसं छिं थः मनू धाःपिन्‍त
PSA.94.5	सास्‍ति याना जुइगु।
PSA.94.6	इमिसं भाःत मदुपिं मिस्‍त,
PSA.94.6	मां-बौ मदुपिं मस्‍त
PSA.94.6	व परदेशीतय्‌त स्‍यानाबीगु।
PSA.94.7	इमिसं धाइ,
PSA.94.7	“परमप्रभुं झीत खनी मखु,
PSA.94.7	याकूबया परमेश्वरं वास्‍ता
PSA.94.7	यानादी मखु।”
PSA.94.8	अय्‌ पशु थें ज्‍याःपिं मनूत,
PSA.94.8	होश या,
PSA.94.8	अय्‌ मूर्खत, छिमिके
PSA.94.8	गुबले बुद्धि दइगु?
PSA.94.9	छिमित न्हाय्‌पं ब्‍यूम्हय्‌सिनं
PSA.94.9	मताइ ला?
PSA.94.9	छिमित मिखा ब्‍यूम्‍हय्‌सिनं
PSA.94.9	मखनी ला?
PSA.94.10	वय्‌कलं जाति जातियात
PSA.94.10	कजय्‌ यानादी,
PSA.94.10	छु वय्‌कलं छिमित
PSA.94.10	सजाँय बियामदी ला?
PSA.94.10	वय्‌कः सकल मनूतय्‌त स्‍यनेकने
PSA.94.10	यानादीम्‍ह खः,
PSA.94.10	छु वय्‌कःयाके थःगु ज्ञान
PSA.94.10	मदइ ला?
PSA.94.11	परमप्रभुं मनूतय्‌गु बिचाः स्‍यू,
PSA.94.11	अले व बिचाः ज्‍यालगय्‌ मजू
PSA.94.11	धकाः स्‍यू।
PSA.94.12	हे परमप्रभु, धन्‍यम्‍ह खः
PSA.94.12	छिं कजय्‌ यानादीम्‍ह मनू,
PSA.94.12	अले छिं थःगु हे व्‍यवस्‍था
PSA.94.12	स्‍यनेकने यानातःम्‍ह मनू।
PSA.94.13	छिं वयात दुःखया इलंनिसें
PSA.94.13	दुष्‍टतय्‌गु निंतिं गाः म्‍हुइबलय्‌
PSA.94.13	तकं शान्‍ति बियादी।
PSA.94.14	परमप्रभुं थः प्रजायात
PSA.94.14	त्‍वःतादी मखु,
PSA.94.14	परमप्रभुं थःम्‍हं ल्‍ययादीगु
PSA.94.14	जातियात त्‍वःतादी मखु।
PSA.94.15	अदालतय्‌ हाकनं न्‍याय दइ,
PSA.94.15	धर्मी मनूतय्‌सं उकिया पँली।
PSA.94.16	दुष्‍टतय्‌गु विरोधय्‌ जि नापं
PSA.94.16	सु दनी?
PSA.94.16	मभिंगु ज्‍या याइपिनिगु विरोधय्‌
PSA.94.16	जिगु निंतिं सु दनी?
PSA.94.17	परमप्रभुं जितः ग्‍वाहालि
PSA.94.17	बियामदीगु जूसा ला
PSA.94.17	जि न्‍हापा हे सुनसान चिहानय्‌
PSA.94.17	च्‍वने धुंकिगु जुइ।
PSA.94.18	जिं धया,
PSA.94.18	“जिगु तुति चुलुयाच्‍वंगु दु,”
PSA.94.18	तर हे परमप्रभु,
PSA.94.18	छिगु सदां दयाच्‍वनिगु
PSA.94.18	दया मायां
PSA.94.18	जितः तिबः बिल,
PSA.94.19	जि तसकं नुगः मछिनीबलय्‌
PSA.94.19	छिं जितः हःपाः बियाः
PSA.94.19	लय्‌ताय्‌कादी।
PSA.94.20	छु दुष्‍ट शासकत छि नापं
PSA.94.20	मिलय्‌ जुइ फइ ला?
PSA.94.20	इमिसं थःगु कानूनयात छ्यलाः
PSA.94.20	स्यंकेगु ग्‍वसाः ग्‍वइगु।
PSA.94.21	इपिं धर्मी मनूतय्‌गु विरोधय्‌
PSA.94.21	छप्‍पँ जुयाजुइ,
PSA.94.21	अले छुं मस्‍यूपिन्‍त द्वपं बियाः
PSA.94.21	स्‍यानाजुइ।
PSA.94.22	तर परमप्रभु जिगु किल्‍ला खः,
PSA.94.22	जिमि परमेश्वर जिगु
PSA.94.22	शरण कायेगु ल्‍वहंधी खः।
PSA.94.23	परमेश्वरं इमिगु मभिंगु
PSA.94.23	ज्‍याया पलेसा मभिं यानादी,
PSA.94.23	इमिगु पापया लागि
PSA.94.23	इमित नाश यानादी।
PSA.94.23	परमप्रभु झी परमेश्वरं
PSA.94.23	इमित नाश यानादी।
PSA.95.1	वा, परमप्रभुया निंतिं
PSA.95.1	लय्‌तातां म्ये हाले नु,
PSA.95.1	झी उद्धारया ल्‍वहंधीयात
PSA.95.1	जय जय यायेनु।
PSA.95.2	सुभाय्‌ ब्युब्यूं
PSA.95.2	वय्‌कःया न्ह्यःने वनेनु,
PSA.95.2	भजन व म्ये हाहां
PSA.95.2	वय्‌कःयात प्रशंसा यायेनु।
PSA.95.3	परमप्रभु तःधंम्ह परमेश्वर खः,
PSA.95.3	फुक्‍क द्यःतय्‌ च्‍वय्‌ तःधंम्‍ह
PSA.95.3	जुजु खः।
PSA.95.4	पृथ्‍वीया ततःजाःगु थाय्‌
PSA.95.4	वय्‌कःया ल्‍हातय्‌ दु।
PSA.95.4	पहाडया च्‍वका च्‍वका नं
PSA.95.4	वय्‌कःयागु हे खः।
PSA.95.5	समुद्र वय्‌कःयागु हे खः,
PSA.95.5	वय्‌कलं हे उकियात
PSA.95.5	दय्‌कादीगु खः,
PSA.95.5	वय्‌कलं गंगु बँ नं
PSA.95.5	दय्‌कादीगु खः।
PSA.95.6	वा, झीसं छ्यं क्वछुकाः
PSA.95.6	वय्‌कःयात आराधना यायेनु,
PSA.95.6	झीत दय्‌कादीम्‍ह परमप्रभुया
PSA.95.6	न्‍ह्यःने पुलिं चुयेनु।
PSA.95.7	वय्‌कः हे झी परमेश्वर खः,
PSA.95.7	अले झीपिं वय्‌कःया प्रजा
PSA.95.7	व वय्‌कःया बथांयापिं फै खः।
PSA.95.7	थौं छिमिसं परमेश्वरयागु सः
PSA.95.7	ताल धाःसा,
PSA.95.8	छिमि पुर्खा मेरीबाय्‌
PSA.95.8	व छन्‍हु मस्साहया
PSA.95.8	जिद्दि जूगु थें
PSA.95.8	छिपिं जिद्दि जुइ मते।
PSA.95.9	जिं इमिगु लागि यानागु ज्‍या
PSA.95.9	खंगु दुसां
PSA.95.9	इमिसं जितः जाँचय्‌ यात,
PSA.95.9	जिगु मन स्‍वल।
PSA.95.10	पीदँतक जि इपिं खनाः
PSA.95.10	तं चाया, अले जिं धया,
PSA.95.10	“थुपिं जिपाखें फहिला वनिगु
PSA.95.10	मन दुपिं खः,
PSA.95.10	इमिसं जिगु लँ म्‍हसीके मफु।
PSA.95.11	उकिं जिं तमं पाफयाः धया –
PSA.95.11	‘छिपिं जिगु झासु लनेगु थासय्‌
PSA.95.11	गुबलें दुहां वये फइ मखु।’”
PSA.96.1	परमप्रभुया निंतिं छपु न्‍हूगु
PSA.96.1	भजन हा,
PSA.96.1	हे पृथ्‍वीयापिं सकल मनूत,
PSA.96.1	परमप्रभुया निंतिं
PSA.96.1	प्रशंसाया म्‍ये हा!
PSA.96.2	परमप्रभुया लागि भजन हा,
PSA.96.2	वय्‌कःया नांया प्रशंसा या,
PSA.96.2	न्‍हियान्‍हिथं वय्‌कलं यानादीगु
PSA.96.2	उद्धारया भिंगु खँ न्‍यंकि।
PSA.96.3	जाति जातियात
PSA.96.3	वय्‌कःया महिमाया बारे न्‍यंकि,
PSA.96.3	सकल मनूतय्‌त
PSA.96.3	वय्‌कःया अजूचायापुगु
PSA.96.3	ज्‍याया बारे कं।
PSA.96.4	परमप्रभु तःधंम्‍ह व तसकं
PSA.96.4	प्रशंसा याये बहःम्‍ह खः।
PSA.96.4	मेपिं द्यःतय्‌त स्‍वयाः
PSA.96.4	वय्‌कःयात अप्‍वः
PSA.96.4	मानय्‌ यायेमाः।
PSA.96.5	जाति जातियापिं द्यःत ला
PSA.96.5	मूर्ति जक खः,
PSA.96.5	तर परमप्रभुं ला
PSA.96.5	स्‍वर्ग दय्‌कादिल।
PSA.96.6	वय्‌कःया जःखः प्‍यखेरं
PSA.96.6	महिमा व गौरवं झःझः
PSA.96.6	धयाच्‍वंगु दु,
PSA.96.6	वय्‌कःया देगः शक्तिं जाः
PSA.96.6	अले झःझः धाः।
PSA.96.7	अय्‌ पृथ्‍वीयापिं सकल मनूत,
PSA.96.7	परमप्रभुया प्रशंसा या,
PSA.96.7	वय्‌कःया महिमा व शक्तिया
PSA.96.7	प्रशंसा या,
PSA.96.8	परमप्रभुया नांयात तःधंकेत
PSA.96.8	वय्‌कःया प्रशंसा या,
PSA.96.8	देछा ज्‍वनाः वय्‌कःया
PSA.96.8	देगलय्‌ वा।
PSA.96.9	पवित्रतां झःझः धाय्‌कः
PSA.96.9	परमप्रभुया आराधना या।
PSA.96.9	हे पृथ्‍वीयापिं
PSA.96.9	सकल मनूत,
PSA.96.9	वय्‌कःया ग्याः भय का!
PSA.96.10	फुक्‍क जातितय्‌त धा,
PSA.96.10	“परमप्रभु जुजु खः,”
PSA.96.10	संसार धिसिलाक्‍क च्‍वंगु दु
PSA.96.10	उकियात संके फइ मखु।
PSA.96.10	वय्‌कलं न्‍याय कथं
PSA.96.10	मनूतय्‌गु इन्‍साफ यानादी।
PSA.96.11	पृथ्‍वी व आकाश लय्‌तायेमा,
PSA.96.11	समुद्र व अन दुपिं
PSA.96.11	फुक्‍क प्राणीत लय्‌तायाः
PSA.96.11	तसकं हालेमा।
PSA.96.12	बुँ व उकी सःगु फुक्‍क
PSA.96.12	लय्‌तायेमा,
PSA.96.12	अले गुँयागु फुक्‍क सिमा
PSA.96.12	परमप्रभुया न्‍ह्यःने
PSA.96.12	लय्‌तायाः म्‍ये हालेमा,
PSA.96.13	परमप्रभु पृथ्‍वीइ राज्‍य यायेत
PSA.96.13	झाइबलय्‌
PSA.96.13	वय्‌कलं न्‍याय व धार्मिकता कथं
PSA.96.13	संसारयापिं मनूतय्‌त
PSA.96.13	राज्‍य यानादी।
PSA.97.1	परमप्रभु जुजु खः।
PSA.97.1	पृथ्‍वी लय्‌तायेमा,
PSA.97.1	समुद्रया टापुत लय्‌तायेमा।
PSA.97.2	परमप्रभुया छचाःखेरं
PSA.97.2	ख्‍वातुक हाकुगु सुपाँय्‌ दु,
PSA.97.2	वय्‌कलं न्‍याय व धार्मिकतां
PSA.97.2	राज्‍य यानादी।
PSA.97.3	मि वय्‌कःया
PSA.97.3	न्‍ह्यःने न्‍ह्यःने वनी,
PSA.97.3	अले वय्‌कःया प्‍यखेरं च्‍वंपिं
PSA.97.3	शत्रुतय्‌त नाश याइ।
PSA.97.4	वय्‌कःया हाबलासां
PSA.97.4	संसारयात जः खय्‌काबी,
PSA.97.4	थ्‍व खनाः
PSA.97.4	पृथ्‍वी थरथर खाइ।
PSA.97.5	परमप्रभुया न्‍ह्यःने,
PSA.97.5	फुक्‍क पृथ्‍वीयाम्‍ह
PSA.97.5	प्रभुया न्‍ह्यःने
PSA.97.5	पहाडत मैन थें नायावनी।
PSA.97.6	स्‍वर्गं वय्‌कःया
PSA.97.6	धार्मिकता क्‍यनी,
PSA.97.6	सकल मनूतय्‌सं वय्‌कःया
PSA.97.6	महिमा खनी।
PSA.97.7	मूर्ति पुजा याइपिं,
PSA.97.7	मूर्तितय्‌गु बारे घमण्‍ड याइपिं
PSA.97.7	सकलें मछाले माली।
PSA.97.7	परमप्रभुया न्‍ह्यःने
PSA.97.7	फुक्‍क द्यःतय्‌सं छ्यं क्‍वछुकाः
PSA.97.7	आराधना याइ।
PSA.97.8	हे परमप्रभु,
PSA.97.8	छिगु न्‍यायया कारणं
PSA.97.8	सियोनयापिं मनूत लय्‌ताः,
PSA.97.8	यहूदाया गांत लय्‌ताः।
PSA.97.9	हे परमप्रभु, दकसिबय्‌ तःधंम्‍ह,
PSA.97.9	छि पृथ्‍वीयाम्‍ह शासक खः,
PSA.97.9	छि फुक्‍क द्यःत स्‍वयाः
PSA.97.9	तसकं तःधंम्‍ह खः।
PSA.97.10	परमप्रभुयात माया याइपिन्‍सं
PSA.97.10	मभिंगुयात यय्‌की मखु,
PSA.97.10	वय्‌कलं थः बिश्वास याये
PSA.97.10	बहःपिनिगु प्राण रक्षा यानादी,
PSA.97.10	वय्‌कलं इमित दुष्‍टतय्‌गु ल्‍हातं
PSA.97.10	बचय्‌ यानादी।
PSA.97.11	धर्मीतय्‌गु निंतिं जः
PSA.97.11	ह्वलातःगु दु,
PSA.97.11	अले भिंपिं मनूतय्‌गु निंतिं लसता।
PSA.97.12	हे धर्मी मनूत,
PSA.97.12	परमप्रभु लिसे लय्‌ता,
PSA.97.12	अले वय्‌कःया पवित्र नांयात
PSA.97.12	तःधंकि।
PSA.98.1	परमप्रभुया निंतिं
PSA.98.1	छपु न्‍हूगु भजन हा,
PSA.98.1	वय्‌कलं अजूचायापुगु ज्‍या
PSA.98.1	यानादीगु दु,
PSA.98.1	थःगु शक्ति व पवित्र बलं
PSA.98.1	वय्‌कः त्‍याःगु दु।
PSA.98.2	परमप्रभुं थःगु उद्धारया ज्या
PSA.98.2	क्‍यनादीगु दु,
PSA.98.2	वय्‌कलं थःगु धार्मिकता
PSA.98.2	जाति जातितय्‌त
PSA.98.2	क्‍यनादीगु दु।
PSA.98.3	वय्‌कलं इस्राएलीतय्‌त सदां
PSA.98.3	दयाच्‍वनिगु दया माया
PSA.98.3	बी धकाः
PSA.98.3	चिनादीगु बाचा व विश्वास याये
PSA.98.3	बहःम्‍ह जुयेगु लुमंकादीगु दु।
PSA.98.3	पृथ्‍वीया कुंकुलामय्‌ च्‍वंपिंसं
PSA.98.3	झी परमेश्वरं यानादीगु
PSA.98.3	उद्धार खंगु दु।
PSA.98.4	हे पृथ्‍वीयापिं सकल मनूत,
PSA.98.4	लय्‌तातां भजन हा,
PSA.98.4	लय्‌लय्‌तातां भजन हालाः
PSA.98.4	वय्‌कःयात प्रशंसा या।
PSA.98.5	परमप्रभुया प्रशंसा या!
PSA.98.5	वीणा थानाः परमप्रभुया
PSA.98.5	प्रशंसा या!
PSA.98.6	तुरही व नेकू पु,
PSA.98.6	अले परमप्रभु झी जुजुयात
PSA.98.6	लय्‌तातां जय जय या।
PSA.98.7	समुद्र व उकी च्‍वंपिं फुक्‍क
PSA.98.7	प्राणीतय्‌त
PSA.98.7	वय्‌कःयात तःधंकाः ततःसलं
PSA.98.7	हालेब्‍यु!
PSA.98.7	अले पृथ्‍वी व पृथ्‍वीइ च्‍वंपिं
PSA.98.7	सकसितं
PSA.98.7	वय्‌कःयात तःधंकाः ततःसलं
PSA.98.7	हालेब्‍यु!
PSA.98.8	खुसितय्‌सं ल्‍हाःपा थायेमा,
PSA.98.8	पहाडतय्‌सं छक्‍वलं लसतां
PSA.98.8	म्‍ये हालेमा।
PSA.98.9	थ्‍व परमप्रभुया न्‍ह्यःने जुइमा।
PSA.98.9	छाय्‌धाःसा वय्‌कः पृथ्‍वीइ
PSA.98.9	राज्‍य यायेत झायादीत्‍यंगु दु।
PSA.98.9	वय्‌कलं धार्मिकतां सुयागु
PSA.98.9	पँ मलिसें
PSA.98.9	संसारयापिं मनूतय्‌गु
PSA.98.9	न्‍याय यानादी।
PSA.99.1	परमप्रभु जुजु खः, मनूत
PSA.99.1	ग्‍यायेमा।
PSA.99.1	वय्‌कः करूबतय्‌ दथुइ
PSA.99.1	थःगु सिंहासनय्‌ च्‍वनादीगु दु।
PSA.99.1	पृथ्‍वी लिगिलिगि सनेमा।
PSA.99.2	परमप्रभु सियोनय्‌ दकसिबय्‌
PSA.99.2	तःधंम्‍ह खः,
PSA.99.2	वय्‌कः फुक्‍क जातितसिबय्‌
PSA.99.2	तःधंम्‍ह खः।
PSA.99.3	इमिसं छिगु तःधंगु व तःजिगु
PSA.99.3	नांया प्रशंसा यायेमा!
PSA.99.3	वय्‌कः पवित्र खः।
PSA.99.4	जुजु तःधंगु शक्ति दुम्‍ह खः,
PSA.99.4	वय्‌कलं न्‍याययात यय्‌कादी,
PSA.99.4	छिं इस्राएलय्‌ न्‍यायया पलिस्‍था
PSA.99.4	यानादीगु दु,
PSA.99.4	न्याय व धार्मिकतां ज्‍या
PSA.99.4	यानादीगु दु।
PSA.99.5	परमप्रभु झी परमेश्वरया
PSA.99.5	प्रशंसा या
PSA.99.5	वय्‌कःया सिंहासनया न्ह्यःने
PSA.99.5	छ्यं क्वछुकि।
PSA.99.5	वय्‌कः पवित्र खः।
PSA.99.6	मोशा व हारून वय्‌कःया
PSA.99.6	पुजाहारीत खः,
PSA.99.6	अले वय्‌कःया नां कयाः प्रार्थना
PSA.99.6	याइम्‍ह छम्‍ह शमूएल खः।
PSA.99.6	इमिसं परमप्रभुयात
PSA.99.6	ग्‍वाहालिया निंतिं इनाप यात,
PSA.99.6	अले वय्‌कलं इमित
PSA.99.6	लिसः बियादिल।
PSA.99.7	वय्‌कलं सुपाँय्‌या थामं
PSA.99.7	इपिंलिसे नवानादिल,
PSA.99.7	वय्‌कलं बियादीगु नियम
PSA.99.7	व आज्ञा इमिसं पालन यात।
PSA.99.8	हे परमप्रभु जिमि परमेश्वर,
PSA.99.8	छिं थः प्रजायात लिसः
PSA.99.8	बियादिल।
PSA.99.8	छिं इमित पापया सजाँय
PSA.99.8	बियादीगु जूसां
PSA.99.8	छि इमिगु लागि
PSA.99.8	क्षमा बियादीम्‍ह परमेश्वर खः।
PSA.99.9	परमप्रभु झी परमेश्वरया
PSA.99.9	प्रशंसा या,
PSA.99.9	अले वय्‌कःया पवित्र पहाडय्‌
PSA.99.9	आराधना या!
PSA.99.9	परमप्रभु झी परमेश्वर पवित्र खः।
PSA.100.1	हे पृथ्‍वीयापिं
PSA.100.1	सकल मनूत,
PSA.100.1	परमप्रभुया जय जय या।
PSA.100.2	लय्‌तातां परमप्रभुया
PSA.100.2	आराधना या,
PSA.100.2	लसतां जाःगु भजन हालाः
PSA.100.2	वय्‌कःया न्ह्यःने वा।
PSA.100.3	परमप्रभु हे परमेश्वर खः
PSA.100.3	धकाः सीकि।
PSA.100.3	वय्‌कलं हे झीत दय्‌कादिल,
PSA.100.3	झीपिं वय्‌कःया हे खः।
PSA.100.3	अले झीपिं वय्‌कःया प्रजा
PSA.100.3	व वय्‌कःया ख्‍यःयापिं
PSA.100.3	फैत खः।
PSA.100.4	सुभाय्‌ ब्‍युब्‍युं देगःया
PSA.100.4	ध्‍वाखाय्‌ दुहां हुँ,
PSA.100.4	प्रशंसा यायां वय्‌कःया
PSA.100.4	चुकय्‌ हुँ,
PSA.100.4	वय्‌कःयात सुभाय्‌ ब्‍यु,
PSA.100.4	अले वय्‌कःया नांया
PSA.100.4	प्रशंसा या।
PSA.100.5	परमप्रभु भिंम्‍ह खः,
PSA.100.5	वय्‌कःया दया माया
PSA.100.5	सदां दयाच्‍वनी।
PSA.100.5	वय्‌कः न्ह्याबलेंया लागि
PSA.100.5	विश्वास याये बहःम्‍ह खः।
PSA.101.1	जिं छिगु सदां दयाच्‍वनिगु
PSA.101.1	दया माया व न्‍याययागु
PSA.101.1	म्‍ये हाले,
PSA.101.1	हे परमप्रभु,
PSA.101.1	जिं म्‍ये हालाः
PSA.101.1	छिगु प्रशंसा याये।
PSA.101.2	जिगु पहःचहः द्वं मदुगु जुइ
PSA.101.2	छि जिथाय्‌ गुबलय्‌ झायेगु?
PSA.101.2	जिं थःगु छेँय्‌ शुद्ध जीवन हने।
PSA.101.3	जिं मभिंयात
PSA.101.3	गुबलें सह याये मखु,
PSA.101.3	परमेश्वरपाखें फहिला
PSA.101.3	वनिपिनिगु ज्‍या
PSA.101.3	जितः तसकं मयः।
PSA.101.3	इपिं जिलिसें प्‍यपुनी मखु।
PSA.101.4	मभिंगु मति दुपिं मनूतपाखें
PSA.101.4	जि तापाक च्‍वने।
PSA.101.4	जिं मभिंज्‍या नाप
PSA.101.4	छुं स्‍वापु तये मखु।
PSA.101.5	थः जःलाखःलाया बारे
PSA.101.5	मखुगु खँ ल्‍हाइम्‍हय्‌सित
PSA.101.5	जिं नाश यानाबी।
PSA.101.5	फुइँ यानाजुइपिं व घमण्‍डी
PSA.101.5	मनूतय्‌त
PSA.101.5	जिं सह याये मखु।
PSA.101.6	जिं परमेश्वरयात विश्वास याइपिं
PSA.101.6	मनूतय्‌त जक ल्‍ययाः
PSA.101.6	थःगु दरबारय्‌ तये।
PSA.101.6	अले द्वं मदय्‌कः जुइपिन्‍सं जक
PSA.101.6	जिगु सेवा याइ।
PSA.101.7	ध्वंलाइम्‍ह मनू जिगु छेँय्‌
PSA.101.7	च्‍वने दइमखु।
PSA.101.7	मखुगु खँ ल्‍हाइम्‍ह मनू
PSA.101.7	जिगु मिखाया न्‍ह्यःने
PSA.101.7	च्‍वने दइमखु।
PSA.101.8	जिं न्‍हियान्‍हिथं सुथ पतिकं
PSA.101.8	देशय्‌ च्‍वंपिं दुष्‍टतय्‌त
PSA.101.8	न्‍हंकेगु याये।
PSA.101.8	परमप्रभुया शहरं मभिं ज्‍या याइपिं
PSA.101.8	सकसितं पितिनाछ्‍वये।
PSA.102.1	हे परमप्रभु,
PSA.102.1	जिगु प्रार्थना न्‍यनादिसँ,
PSA.102.1	ग्‍वाहालिया निंतिं यानागु
PSA.102.1	जिगु इनाप न्‍यनादिसँ।
PSA.102.2	जितः आपत जूबलय्‌
PSA.102.2	थःगु ख्‍वाः जिपाखें
PSA.102.2	फस्‍वय्‌कादी मते,
PSA.102.2	जिं इनाप यायेबलय्‌
PSA.102.2	न्‍यनादिसँ,
PSA.102.2	अले याकनं लिसः बियादिसँ।
PSA.102.3	जिगु जीवन कुँ थें
PSA.102.3	तनावनाच्‍वंगु दु,
PSA.102.3	जिगु म्‍ह मि थें च्‍यानाच्‍वंगु दु,
PSA.102.4	जिगु नुगः घाँय्‌ थें
PSA.102.4	सुकू गनावंगु दु,
PSA.102.4	जितः नये मास्‍ति मवः।
PSA.102.5	जि तस्‍सलं पिच्‍यानाः
PSA.102.5	हालाच्‍वना।
PSA.102.5	जि छेंगू व क्‍वँय्‌ जक जुइधुन।
PSA.102.6	जि मरुभूमियाम्‍ह
PSA.102.6	न्‍हिकांझंगः थें जुइधुन,
PSA.102.6	झिझांमिझां दंगु थासय्‌ च्‍वंम्‍ह
PSA.102.6	न्‍हिकांझंगः थें जुइधुन।
PSA.102.7	जि न्‍ह्यः धयागु हे तनेधुंकल।
PSA.102.7	जि पलिइ च्‍वंम्‍ह
PSA.102.7	याकः झंगः थें जुइधुन।
PSA.102.8	जिमि शत्रुतय्‌सं जितः
PSA.102.8	न्‍हिच्‍छिं हेस्‍याइगु।
PSA.102.8	जितः हेस्‍याइपिन्‍सं
PSA.102.8	सराः बीमाल कि
PSA.102.8	जिगु नां कयाः सराः बीगु।
PSA.102.9	नउ जिगु नयेगु नसा जूगु दु,
PSA.102.9	अले जिं ख्वबि ल्‍वाकज्‍याःगु
PSA.102.9	लः त्‍वनेगु।
PSA.102.10	छाय्‌धाःसा छि जिलिसे
PSA.102.10	तं म्‍वयादीगु दु,
PSA.102.10	अले जितः छखे
PSA.102.10	वांछ्‍वयादीगु दु।
PSA.102.11	जिगु जीवन बिनावंगु
PSA.102.11	निभाः थें जुयाब्‍यूगु दु।
PSA.102.11	अले जि गंगु घाँय्‌ थें जुइधुन।
PSA.102.12	तर हे परमप्रभु,
PSA.102.12	छि सदां थःगु सिंहासनय्‌ च्‍वनादी।
PSA.102.12	छिगु नां पुस्‍तां पुस्‍तातक
PSA.102.12	दयाच्‍वनी।
PSA.102.13	पलाः ल्‍ह्वनादिसँ!
PSA.102.13	सियोनयात दया यानादिसँ!
PSA.102.13	सियोनयात दया यायेगु ई
PSA.102.13	वयेधुंकल।
PSA.102.13	थ्‍व हे पाय्‌छिगु ई खः।
PSA.102.14	छिकपिनि दासतय्‌त
PSA.102.14	सियोनया छगः छगः ल्‍वहं यः।
PSA.102.14	अले उकिया छफुति छफुति धू
PSA.102.14	खनाः इमि नुगः थुंदी।
PSA.102.15	जाति जातियापिं मनूतय्‌सं
PSA.102.15	परमप्रभुया नांयात च्‍वछाइ,
PSA.102.15	अले पृथ्‍वीयापिं सकलें जुजुपिन्‍सं
PSA.102.15	वय्‌कःया महिमायात तःधंकी।
PSA.102.16	गुबलय्‌ परमप्रभुं सियोनयात
PSA.102.16	हानं दय्‌कादी
PSA.102.16	वय्‌कलं थः गुलि तःधंम्‍ह खः
PSA.102.16	धइगु क्‍यनादी।
PSA.102.17	वय्‌कलं छुं मदुपिं मनूतय्‌गु
PSA.102.17	प्रार्थना न्‍यनादी,
PSA.102.17	अले इमिगु इनापयात
PSA.102.17	हेला यानादी मखु।
PSA.102.18	थ्‍व खँ लिपाया पुस्‍ताया
PSA.102.18	निंतिं च्‍वयाति,
PSA.102.18	अले आः मबूनिपिन्‍सं नं
PSA.102.18	परमप्रभुयात तःधंकी,
PSA.102.19	वय्‌कलं स्‍वर्गय्‌ च्‍वय्‌ च्‍वंगु
PSA.102.19	थःगु पवित्रगु थासं
PSA.102.19	क्‍वय्‌ स्‍वयादिल।
PSA.102.19	वय्‌कलं स्‍वर्गं पृथ्‍वीइ
PSA.102.19	स्‍वयादिल।
PSA.102.20	वय्‌कलं कुनातःपिनिगु
PSA.102.20	दुःखया सः न्‍यनादिल
PSA.102.20	अले स्‍यायेगु सजाँय
PSA.102.20	बियातःपिन्‍त
PSA.102.20	छुटकारा बियादिल।
PSA.102.21+PSA.102.22	थुकथं जाति जातियापिं मनूत
PSA.102.21+PSA.102.22	व थीथी राज्‍य छप्‍पँ जुयाः
PSA.102.21+PSA.102.22	वय्‌कःयात आराधना
PSA.102.21+PSA.102.22	याःवइबलय्‌
PSA.102.21+PSA.102.22	सियोनय्‌ परमप्रभुया
PSA.102.21+PSA.102.22	नांयात तःधंकी।
PSA.102.21+PSA.102.22	अले यरूशलेमय्‌
PSA.102.21+PSA.102.22	वय्‌कःयात तःधंकी।
PSA.102.23	ल्‍याय्‌म्‍हबलय्‌ हे वय्‌कलं
PSA.102.23	जितः कमजोर यानादीगु दु,
PSA.102.23	अले जिगु आयु
PSA.102.23	म्‍हो यानादीगु दु।
PSA.102.24	“हे जिमि परमेश्वर,
PSA.102.24	ल्‍याय्‌म्‍हबलय्‌ हे
PSA.102.24	जितः यंकादी मते।
PSA.102.24	छिगु दँ पुस्‍तां पुस्‍ता तक
PSA.102.24	दयाच्‍वनी।”
PSA.102.25	दकलय्‌ न्‍हापां
PSA.102.25	छिं पृथ्‍वी सृष्‍टि यानादिल,
PSA.102.25	अले थःगु हे ल्‍हातं
PSA.102.25	आकाश दय्‌कादिल।
PSA.102.26	थुपिं ला मदयावनी,
PSA.102.26	तर छि सदां दयाच्‍वनी,
PSA.102.26	थुपिं फुक्‍क वसः थें
PSA.102.26	भ्‍वाथः जुयावनी।
PSA.102.26	छिं थुमित वसः थें हिलादी,
PSA.102.26	अले थुपिं मदयावनी।
PSA.102.27	छि न्‍ह्याबलें उत्‍थें जुयाच्‍वनी।
PSA.102.27	छिगु आयु गुबलें फुइ मखु।
PSA.102.28	छि दासतय्‌ मचाखाचा
PSA.102.28	पुस्‍तां पुस्‍ता तक
PSA.102.28	छिगु न्‍ह्यःने सुरक्षित जुयाच्‍वनी।
PSA.103.1	जिं दुनुगलंनिसें
PSA.103.1	परमप्रभुया
PSA.103.1	प्रशंसा याये।
PSA.103.1	जिं दुनुगलंनिसें वय्‌कःया
PSA.103.1	पवित्र नांया प्रशंसा याये।
PSA.103.2	जिं दुनुगलंनिसें परमप्रभुया
PSA.103.2	प्रशंसा याये।
PSA.103.2	वय्‌कलं यानादीगु भिंगु ज्‍या
PSA.103.2	जिं गुबलें ल्‍वःमंके मखु।
PSA.103.3	वय्‌कलं जिगु फुक्‍क
PSA.103.3	पाप क्षमा यानादी
PSA.103.3	अले जिगु फुक्‍क
PSA.103.3	ल्‍वय्‌ लंकादी
PSA.103.4	वय्‌कलं जितः सीगालं
PSA.103.4	त्‍वःतकादिल,
PSA.103.4	अले जितः सदां दइगु
PSA.103.4	दया माया व मायां
PSA.103.4	घेरय्‌ यानादी।
PSA.103.5	वय्‌कलं जितः फुक्‍क
PSA.103.5	भिंगु खं पूवंकादी।
PSA.103.5	अले जिगु ल्‍याय्‌म्‍हसू
PSA.103.5	इमाया थें न्‍हूधाः जुइ।
PSA.103.6	परमप्रभुं क्‍वत्‍यलातःपिन्‍त
PSA.103.6	न्‍याय यानादी,
PSA.103.6	अले इमिगु अधिकार इमित
PSA.103.6	बियादी।
PSA.103.7	वय्‌कलं थःगु लँ मोशायात
PSA.103.7	क्‍यनादिल,
PSA.103.7	अले इस्राएलीतय्‌त थःगु ज्‍या
PSA.103.7	क्‍यनादिल।
PSA.103.8	परमप्रभु दया दुम्‍ह
PSA.103.8	व माया यानादीम्‍ह खः।
PSA.103.8	वय्‌कः काचाक्‍क
PSA.103.8	तं म्‍वयादी मखु,
PSA.103.8	अले सदां दयाच्‍वनिगु
PSA.103.8	दया मायां जाःम्‍ह खः।
PSA.103.9	वय्‌कलं न्‍ह्याबलें दोष
PSA.103.9	बियाच्‍वनादी मखु,
PSA.103.9	वय्‌कः न्‍ह्याबलें
PSA.103.9	तं चाया च्‍वनादी मखु।
PSA.103.10	वय्‌कलं झीत झीगु
PSA.103.10	फुक्‍क पापया सजाँय
PSA.103.10	बियादी मखु।
PSA.103.10	वय्‌कलं झीत माक्‍व सजाँय
PSA.103.10	बियादी मखु।
PSA.103.11	पृथ्‍वी स्‍वयां स्‍वर्ग गुलि तःजाः
PSA.103.11	वय्‌कःया भय काइपिं प्रति
PSA.103.11	वय्‌कःया सदां दयाच्‍वनिगु
PSA.103.11	दया माया नं उलि हे तःजाः।
PSA.103.12	पच्‍छिमं पुर्ब गुलि तापाः
PSA.103.12	उलि हे तापाक वय्‌कलं झीगु
PSA.103.12	पाप झीपाखें चीकाछ्‍वयादी।
PSA.103.13	बौनं थः काय्‌ म्ह्याय्‌यात
PSA.103.13	माया याःथें हे
PSA.103.13	परमप्रभुं वय्‌कःया भय
PSA.103.13	काइपिन्‍त माया यानादी।
PSA.103.14	झी गुकथं दुगु खः धकाः
PSA.103.14	वय्‌कलं स्‍यू।
PSA.103.14	झी धू जक खः धकाः
PSA.103.14	वय्‌कलं स्‍यू।
PSA.103.15	झी घाँय्‌ थें जक खः,
PSA.103.15	जंगली स्‍वां थें
PSA.103.15	झी ह्वइ, अले झ्‍वाः जुइ।
PSA.103.16	फय्‌ वयेवं झीतः
PSA.103.16	ब्‍वय्‌कायनी,
PSA.103.16	अले सुनानं खनी मखु।
PSA.103.17	तर परमप्रभुयागु सदां
PSA.103.17	दयाच्‍वनिगु दया माया
PSA.103.17	न्‍ह्याबलें वय्‌कःया
PSA.103.17	भय काइपिन्‍के दु।
PSA.103.17	इमि मस्‍त व छय्‌पिनिगु लागिं नं
PSA.103.17	वय्‌कः न्‍ह्याबलें
PSA.103.17	दया दुम्‍ह जुइ।
PSA.103.18	परमेश्वरं वय्‌कःया बाचा
PSA.103.18	मानय्‌ याइपिन्‍त
PSA.103.18	व वय्‌कःया उपदेश पालन
PSA.103.18	याइपिन्‍त दया यानादी।
PSA.103.19	परमप्रभुं थःगु सिंहासन
PSA.103.19	स्‍वर्गय्‌ स्‍वनादीगु दु।
PSA.103.19	अले वय्‌कलं सकसितं
PSA.103.19	शासन यानादी।
PSA.103.20	परमप्रभुया प्रशंसा या,
PSA.103.20	वय्‌कःया आज्ञा मानय्‌ याइपिं
PSA.103.20	व वय्‌कलं धाःथें याइपिं
PSA.103.20	हे बल्‍लाःपिं स्‍वर्गदूतत!
PSA.103.21	हे स्‍वर्गया सिपाइँ,
PSA.103.21	अले वय्‌कलं धाःथे याइपिं
PSA.103.21	वय्‌कःया दासत,
PSA.103.21	परमप्रभुया प्रशंसा या!
PSA.103.22	हे वय्‌कलं सृष्‍टि यानातःपिं
PSA.103.22	व वय्‌कःया राज्‍यय्‌
PSA.103.22	च्‍वंपिं सकलें,
PSA.103.22	परमप्रभुया प्रशंसा या!
PSA.103.22	हे जिगु मन, परमप्रभुया प्रशंसा या!
PSA.104.1	जिं दुनुगलंनिसें
PSA.104.1	परमप्रभुया
PSA.104.1	प्रशंसा याये।
PSA.104.1	हे परमप्रभु, जिमि परमेश्वर,
PSA.104.1	छि तसकं तःधंम्‍ह खः,
PSA.104.1	महिमा व गौरवं छि झःझः
PSA.104.1	धयाच्‍वंगु दु।
PSA.104.2	छिं थःत जलं त्‍वपुयादीगु दु।
PSA.104.2	अले आकाशयात पाल थें
PSA.104.2	चक्‍कंकादीगु दु।
PSA.104.3	छिं आकाशय्‌ लःया द्यःने
PSA.104.3	थःगु छेँ दय्‌कादीगु दु,
PSA.104.3	छिं सुपाँय्‌यात थःगु रथ
PSA.104.3	यानादीगु दु
PSA.104.3	अले फय्‌यात पपू यानाः
PSA.104.3	ब्‍वयादी।
PSA.104.4	फय्‌यात छिं दूत यानादीगु दु,
PSA.104.4	अले च्‍यानाच्‍वंगु मित्‍याःयात
PSA.104.4	थः दास यानादीगु दु।
PSA.104.5	छिं पृथ्‍वीयात बल्‍लाक जग
PSA.104.5	स्‍वनाः नीस्‍वनादीगु दु,
PSA.104.5	उकिं थ्‍व इकिधिकि हे
PSA.104.5	सनी मखु।
PSA.104.6	अले थुकिया च्‍वय्‌
PSA.104.6	छिं वसतं पुंके थें
PSA.104.6	समुद्र दय्‌कादिल।
PSA.104.6	अले पहाडया च्‍वय्‌ च्‍वय्‌
PSA.104.6	थ्‍यंक नं लखं त्‍वपुल।
PSA.104.7	छिं हक्‍केवं लः बाःवन,
PSA.104.7	अले छिं तस्‍सलं उजं बीवं
PSA.104.7	इपिं हथासं चिलावन।
PSA.104.8	अले पहाडं पहाडं
PSA.104.8	व गालं गालं जुयाः
PSA.104.8	इपिं छिं इमिगु निंतिं धकाः
PSA.104.8	दय्‌कादीगु थासय्‌ बाःवन।
PSA.104.9	लखं हाकनं पृथ्‍वीयात त्‍वपुइ
PSA.104.9	मफयेमा धकाः
PSA.104.9	छिं इमिसं पुलावने
PSA.104.9	मफयेक लागा चिनादिल।
PSA.104.10	छिं गुँच्‍वय्‌ व गालय्‌ गालय्‌
PSA.104.10	लःधाः हाय्‌कादिल।
PSA.104.11	थुकिं जंगली गधा
PSA.104.11	व फुक्‍क जनावरतय्‌सं
PSA.104.11	थःगु प्‍याःचाः लंकी।
PSA.104.12	लःधाःया लिक्‍क लिक्‍क
PSA.104.12	झंगःतय्‌सं थःगु स्‍वँ दय्‌की,
PSA.104.12	अले सिमाकचाय्‌ च्‍वनाः हाली।
PSA.104.13	छिं आकाशं पहाडय्‌
PSA.104.13	वा गाय्‌कादी,
PSA.104.13	अले छिगु सुवालं पृथ्‍वी
PSA.104.13	बिलिबिलि जाइ।
PSA.104.14	छिं सा-द्वहंया निंतिं घाँय्‌
PSA.104.14	व मनूतय्‌गु निंतिं
PSA.104.14	स्‍वां-सिमा सय्‌कादी।
PSA.104.14	अले इमिसं थःगु बालि
PSA.104.14	सय्‌केफइ।
PSA.104.15	मनूतय्‌त लय्‌ताय्‌केत दाखमद्य,
PSA.104.15	ख्‍वाः चक्‍कंकेत जैतूनया चिकं
PSA.104.15	व ताकत बीत मरि सय्‌के
PSA.104.15	बियादीगु दु।
PSA.104.16	परमप्रभुं पिनादीगु वय्‌कःया
PSA.104.16	थःगु हे सिमा
PSA.104.16	लेबनानया देवदारुया सिमातय्‌त
PSA.104.16	गाक्‍क लः दइ।
PSA.104.17	अन झंगःतय्‌सं
PSA.104.17	थःगु स्‍वँ दय्‌की,
PSA.104.17	थकुराःमाय्‌
PSA.104.17	सलांत्‍याः झंगतय्‌सं
PSA.104.17	थःगु स्‍वँ दय्‌की।
PSA.104.18	ततःजाःगु पहाडय्‌
PSA.104.18	गुँ दुगुचा च्‍वनी,
PSA.104.18	अले नवःचा ल्‍वहंया
PSA.104.18	कापिचाय्‌ सुलाच्‍वनी।
PSA.104.19	छिं ऋतु क्‍वःछियेत
PSA.104.19	तिमिला दय्‌कादिल,
PSA.104.19	सूर्यं थः लुकुंबीगु ई स्यू।
PSA.104.20	छिं चा दय्‌कादिल,
PSA.104.20	अले खिउँबलय्‌
PSA.104.20	दक्‍व गुँ पशुत पिहां वइ।
PSA.104.21	परमेश्वरं बियादीगु नसा
PSA.104.21	मामां शिकार याइबलय्‌
PSA.104.21	सिंहत थ्‍वय्‌क हाली।
PSA.104.22	निभाः त्‍वइबलय्‌ इपिं लिहां वनी
PSA.104.22	व थः थःगु गुफाय्‌ द्यनी।
PSA.104.23	अले सन्‍ध्‍या ई तक
PSA.104.23	ज्‍या यायेत मनूत पिहां वइ।
PSA.104.24	परमप्रभु, छिं फुक्‍क दय्‌कादीगु दु,
PSA.104.24	गज्‍याःगु तःधंगु बुद्धिं
PSA.104.24	छिं उपिं फुक्‍क दय्‌कादिल,
PSA.104.24	छिगु सृष्‍टिं थ्‍व पृथ्‍वी जाःगु दु।
PSA.104.25	तःधिकःपिं व चिधिकःपिं
PSA.104.25	अल्‍याख जन्‍तुत च्‍वनेत
PSA.104.25	तःधंगु व मिखां न्‍ह्याये मदुगु
PSA.104.25	महासागर दु।
PSA.104.26	उकी जहाजत न्‍ह्याइ
PSA.104.26	छिं दय्‌कादीम्‍ह लः जन्‍तु
PSA.104.26	लिव्‍यातन्‌ अन म्‍हिती।
PSA.104.27	पाय्‌छिगु इलय्‌ छिं इमित
PSA.104.27	नयेगु नसा बियादी धकाः
PSA.104.27	इपिं सकसिनं छिगु हे लँ
PSA.104.27	स्‍वयाच्‍वनी।
PSA.104.28	छिं इमित नसा बियादी
PSA.104.28	अले इमिसं नइ,
PSA.104.28	छिं बियादीगु नसां इमिगु
PSA.104.28	प्‍वाः जाइ।
PSA.104.29	छिं थःगु ख्‍वाः
PSA.104.29	फस्‍वय्‌कादीबलय्‌ इपिं ग्‍याइ,
PSA.104.29	छिं इमिगु सासः कयादीबलय्‌
PSA.104.29	इपिं सी अले धुलय्‌ लिहां वनी।
PSA.104.30	छिं इमित थःगु सासः
PSA.104.30	बियादीबलय्‌
PSA.104.30	इमिगु सृष्‍टि जुइ,
PSA.104.30	छिं पृथ्‍वीयात
PSA.104.30	न्‍हूगु जीवन बियादी।
PSA.104.31	परमप्रभुया महिमा न्‍ह्याबलें
PSA.104.31	दयाच्‍वनेमा।
PSA.104.31	परमप्रभु थःगु ज्‍याय्‌
PSA.104.31	लय्‌तायादीमा।
PSA.104.32	छिं पृथ्‍वीयात स्‍वयादी
PSA.104.32	अले व थुरथुर खाइ,
PSA.104.32	छिं थीवं पहाडं कुँ पिहां वइ।
PSA.104.33	म्‍वानाच्‍वँतले
PSA.104.33	जिं परमप्रभुया म्‍ये हालाच्‍वने,
PSA.104.33	जि दतले जिं जिमि परमेश्वरया
PSA.104.33	भजन हालाच्‍वने।
PSA.104.34	जिं ध्‍यान यानागु वय्‌कलं
PSA.104.34	यय्‌कादीमा,
PSA.104.34	छाय्‌धाःसा जिगु लसता
PSA.104.34	वय्‌कःया पाखें वइ।
PSA.104.35	पापी मनूत पृथ्‍वीं नाश
PSA.104.35	जुयावनेमा।
PSA.104.35	हे जिगु मन,
PSA.104.35	परमप्रभुया प्रशंसा या!
PSA.104.35	हल्‍लेलूया!
PSA.105.1	परमप्रभुयात
PSA.105.1	सुभाय्‌ देछा,
PSA.105.1	वय्‌कःया नां का,
PSA.105.1	जाति जातिया दथुइ
PSA.105.1	वय्‌कलं छु यानादीगु खः
PSA.105.1	व न्‍यंकि।
PSA.105.2	वय्‌कःया निंतिं भजन हा,
PSA.105.2	वय्‌कःया प्रशंसाया म्‍ये हा,
PSA.105.2	वय्‌कःया फुक्‍क अजूचायापुगु
PSA.105.2	ज्‍याया बारे कं।
PSA.105.3	वय्‌कःया पवित्र नांयात
PSA.105.3	तःधंकि,
PSA.105.3	परमप्रभुयात मालिपिनिगु नुगः
PSA.105.3	लय्‌तायेमा।
PSA.105.4	परमप्रभु व वय्‌कःया
PSA.105.4	शक्तियात मालास्‍व,
PSA.105.4	वय्‌कःयात माला तुं च्‍वँ।
PSA.105.5+PSA.105.6	अय्‌, वय्‌कःया दास
PSA.105.5+PSA.105.6	अब्राहामया सन्‍तान,
PSA.105.5+PSA.105.6	अय्‌, वय्‌कलं ल्‍ययादीम्ह
PSA.105.5+PSA.105.6	याकूबया सन्‍तान,
PSA.105.5+PSA.105.6	वय्‌कलं यानादीगु अजूचायापुगु
PSA.105.5+PSA.105.6	ज्‍या लुमंकि,
PSA.105.5+PSA.105.6	वय्‌कःया अजूचायापुगु ज्‍या
PSA.105.5+PSA.105.6	व वय्‌कलं न्‍यंकादीगु
PSA.105.5+PSA.105.6	फैसलायात लुमंकि।
PSA.105.7	वय्‌कः हे परमप्रभु झी
PSA.105.7	परमेश्वर खः।
PSA.105.7	वय्‌कःया न्‍यायया ज्‍या पृथ्‍वी
PSA.105.7	न्‍यंक जुइ।
PSA.105.8	वय्‌कलं थःगु बाचा न्‍ह्याबलें
PSA.105.8	लुमंकादी,
PSA.105.8	वय्‌कलं थःगु बाचा द्वलंद्वः
PSA.105.8	पुस्‍तायात बियादीगु खः।
PSA.105.9	व बाचा वय्‌कलं
PSA.105.9	अब्राहामलिसे चिनादिल,
PSA.105.9	अले उकिया बारे वय्‌कलं
PSA.105.9	इसहाकलिसे पाफयादिल।
PSA.105.10	परमप्रभुं याकूबलिसें पक्‍का
PSA.105.10	यानादिल,
PSA.105.10	अले इस्राएल नापं थथे धकाः
PSA.105.10	न्‍ह्याबलेंया लागि
PSA.105.10	बाचा चिनादिल।
PSA.105.11	“जिं छन्‍त हे कनान देश बी,
PSA.105.11	व छंगु सर्बय्‌ जुइ।”
PSA.105.12	अबलय्‌ इपिं ल्‍याखय्‌ म्‍हो,
PSA.105.12	कनान देशय्‌ इपिं
PSA.105.12	परदेशी जक खः।
PSA.105.13	इपिं छगू देशं मेगु देशय्‌
PSA.105.13	छगू राज्‍यं मेगु राज्‍यय्‌
PSA.105.13	चाचाःहिलाजुइ।
PSA.105.14	वय्‌कलं सुयातं नं इमित
PSA.105.14	दुःख बीके मब्‍यू,
PSA.105.14	इमित रक्षा यायेत
PSA.105.14	वय्‌कलं जुजुपिन्‍त थथे धकाः
PSA.105.14	ख्‍याच्‍वः बियादिल,
PSA.105.15	“जिं ल्‍ययापिं मनूतय्‌त थी मते,
PSA.105.15	जिमि अगमवक्तातय्‌गु छुं
PSA.105.15	स्‍यंके मते।”
PSA.105.16	परमप्रभुं इमिगु देशय्‌
PSA.105.16	अनिकाल छ्‌वयादिल,
PSA.105.16	अले इमिगु फुक्‍क
PSA.105.16	नयेगु नसा लाकाकयादिल।
PSA.105.17	वय्‌कलं इमिगु न्‍ह्यः न्‍ह्यः
PSA.105.17	छम्‍ह मनू छ्‌वयादिल,
PSA.105.17	उम्‍ह मनू दास यानाः
PSA.105.17	मियाछ्‌वःम्‍ह योसेफ खः।
PSA.105.18	वयागु तुतिइ इमिसं नेवः
PSA.105.18	न्‍ह्याकाः दुःख बिल,
PSA.105.18	अले वयागु गःपतय्‌
PSA.105.18	नँयागु सिखः तयाबिल,
PSA.105.19	वयागु म्हगस
PSA.105.19	पूरा जुइगु ई मवतले
PSA.105.19	व परमप्रभुया वचनं वयात
PSA.105.19	सत्‍य साबित मयातले
PSA.105.20	मिश्रयाम्‍ह जुजुं
PSA.105.20	वयात त्‍वःताबिल,
PSA.105.20	जाति जातियाम्‍ह शासकं
PSA.105.20	वयात छुत्‍कारा बिल।
PSA.105.21	वं वयात थःगु दरबारया
PSA.105.21	जिम्‍मा बिल,
PSA.105.21	अले देश न्‍यंकयाम्‍ह
PSA.105.21	हामा यानाबिल।
PSA.105.22	वं जुजुया हाकिमतय्‌त
PSA.105.22	कजय्‌ यात
PSA.105.22	अले वया थकालितय्‌त
PSA.105.22	बुद्धिया खँ स्‍यन।
PSA.105.23	अले याकूब मिश्रय्‌ वन,
PSA.105.23	व हामया देशय्‌
PSA.105.23	परदेशी जुयाः च्‍वन।
PSA.105.24	परमप्रभुं थः मनूतय्‌त
PSA.105.24	यक्‍व मचाखाचा बियादिल,
PSA.105.24	अले इमित थः शत्रुत स्‍वयाः
PSA.105.24	बल्‍लाकादिल।
PSA.105.25	परमेश्वरं मिश्रीतय्‌गु मनयात
PSA.105.25	वय्‌कःया मनूतय्‌त मयय्‌केत
PSA.105.25	व वय्‌कःया दासतय्‌गु विरोधय्‌
PSA.105.25	ग्‍वसाः ग्‍वयेत हीकादिल।
PSA.105.26	अले वय्‌कलं थःम्‍हं ल्‍यःपिं
PSA.105.26	दासत मोशा व हारूनयात
PSA.105.26	छ्‌वयादिल।
PSA.105.27	इमिसं इमिगु न्‍ह्यःने
PSA.105.27	वय्‌कःया अजूचायापुगु चिं,
PSA.105.27	अले हामया देशय्‌
PSA.105.27	अजूचायापुगु ज्‍या यात।
PSA.105.28	वय्‌कलं खिउँ छ्‌वयादिल,
PSA.105.28	अले देश न्‍यंक खिउँसे च्‍वन,
PSA.105.28	छाय्‌धाःसा इमिसं
PSA.105.28	वय्‌कःया वचनया
PSA.105.28	विरोध याःगु खः।
PSA.105.29	वय्‌कलं इमिगु लःयात
PSA.105.29	हि दय्‌कादिल।
PSA.105.29	अले इमि न्‍यात सित।
PSA.105.30	इमिगु देशय्‌ ग्‍वाःग्‍वाः
PSA.105.30	ब्‍यांचा वयाः
PSA.105.30	शासकतय्‌गु द्यनिगु क्‍वथाय्‌
PSA.105.30	तकं वन।
PSA.105.31	वय्‌कलं आज्ञा बियादिल
PSA.105.31	अले देश न्‍यंक
PSA.105.31	भुजिं व भुयुपतिं जाल।
PSA.105.32	वय्‌कलं आकाशं वइगु वायात
PSA.105.32	प्वँ यानादिल,
PSA.105.32	अले इमिगु देश न्‍यंक
PSA.105.32	हाबलासा थीकादिल।
PSA.105.33	वय्‌कलं इमिगु दाख
PSA.105.33	व यःमरिमायात
PSA.105.33	नाश यानादिल,
PSA.105.33	अले इमिगु देशया
PSA.105.33	फुक्‍क सिमात त्‍वथुलादिल।
PSA.105.34	वय्‌कलं आज्ञा बियादिल,
PSA.105.34	अले अल्‍याख क्‍वःबुइँचात
PSA.105.34	व बुइँचात वल।
PSA.105.35	उमिसं इमिगु देशया फुक्‍क
PSA.105.35	वाउँगु व अन्‍न नयाबिल।
PSA.105.36	वय्‌कलं इमिगु देशयापिं
PSA.105.36	सकलें न्‍हापां बूपिन्‍त,
PSA.105.36	फुक्‍क परिवारया गौरव
PSA.105.36	व लसतायात स्‍यानादिल।
PSA.105.37	वय्‌कलं इस्राएलीतय्‌त
PSA.105.37	लुँ व वहः नापं
PSA.105.37	मिश्रं पित हयादिल।
PSA.105.37	इपिं कुलयापिं सुं नं धेधेमचू।
PSA.105.38	मिश्रीत इपिं खनाः ग्‍यात,
PSA.105.38	मिश्रीत इपिं पिहां वंबलय्‌
PSA.105.38	लय्‌ताल।
PSA.105.39	परमेश्वरं थः मनूतय्‌त त्‍वपुयेत
PSA.105.39	सुपाँय्‌ तयादिल।
PSA.105.39	अले चान्‍हय्‌ जः बीत
PSA.105.39	मि बियादिल।
PSA.105.40	इमिसं फ्वंबलय्‌ वय्‌कलं
PSA.105.40	इमिथाय्‌ बट्टाई झंगःत
PSA.105.40	छ्वयादिल।
PSA.105.40	वय्‌कलं स्‍वर्गं मरि बियाः
PSA.105.40	इमिगु प्‍वाः जाय्‌कादिल।
PSA.105.41	वय्‌कलं ल्‍वहं तछ्यानादिल,
PSA.105.41	अले अनं लः पिहां वल।
PSA.105.41	मरुभूमिइ लः खुसि थें न्‍ह्यात।
PSA.105.42	वय्‌कलं थः दास
PSA.105.42	अब्राहामयात बियादीगु
PSA.105.42	पवित्र बचं लुमंकादिल।
PSA.105.43	थुकथं वय्‌कलं थःम्‍हं
PSA.105.43	ल्‍ययादीपिं मनूतय्‌त
PSA.105.43	पित हयादिल।
PSA.105.43	इमिसं लय्‌लय्‌तातां म्‍ये हाल,
PSA.105.43	अले सः पिकाल।
PSA.105.44	वय्‌कलं इमित मेमेगु
PSA.105.44	जातियापिनिगु जमिन
PSA.105.44	बियादिल,
PSA.105.44	अले इमिसं मेमेगु जातियापिन्‍सं
PSA.105.44	मेहनत याःगुया फल
PSA.105.44	थःगु अधिकारय्‌ काल।
PSA.105.45	थः मनूतय्‌सं थःगु व्‍यवस्‍था
PSA.105.45	पालन यायेमा धकाः
PSA.105.45	व थःगु फुक्‍क खँ इमिसं
PSA.105.45	न्‍यनेमा धकाः
PSA.105.45	परमेश्वरं थथे यानादिल।
PSA.105.45	हल्‍लेलुया!
PSA.106.1	हल्‍लेलूया! परमप्रभुयात
PSA.106.1	सुभाय्‌ ब्‍यु,
PSA.106.1	छाय्‌धाःसा वय्‌कः भिंम्‍ह खः,
PSA.106.1	वय्‌कःया दया माया
PSA.106.1	सदां दयाच्‍वनी।
PSA.106.2	परमप्रभुं यानादीगु ततःधंगु
PSA.106.2	ज्‍याया बयान सुनां याये फइ?
PSA.106.2	वय्‌कःयात सुनां
PSA.106.2	पूवंक प्रशंसा याये फइ?
PSA.106.3	धन्‍य खः वय्‌कःया
PSA.106.3	आज्ञा मानय्‌ याइपिं
PSA.106.3	व न्‍ह्याबलें खःगु ज्‍या याइपिं।
PSA.106.4	हे परमप्रभु,
PSA.106.4	थः मनूतय्‌त दया माया
PSA.106.4	यानादीबलय्‌
PSA.106.4	जितः लुमंकादिसँ।
PSA.106.4	इमित उद्धार यानादीबलय्‌
PSA.106.4	जितः नं ग्‍वाहालि यानादिसँ।
PSA.106.5	अले छिं ल्‍ययातःपिं मनूतय्‌गु
PSA.106.5	भिं जूगु खनाः
PSA.106.5	जि लय्‌ताये फयेमा।
PSA.106.5	छिगु जातिया लसताय्‌
PSA.106.5	जि नं लय्‌ताये फयेमा,
PSA.106.5	अले छिकपिनि मनूत नापं
PSA.106.5	मिलय्‌ जुयाः
PSA.106.5	छितः प्रशंसा याये फयेमा।
PSA.106.6	जिमिसं थः पुर्खातय्‌सं
PSA.106.6	याःगु थें हे पाप यानागु दु,
PSA.106.6	जिपिं मभिंपिं व दुष्‍ट जुयागु दु।
PSA.106.7	मिश्रय्‌ दुबलय्‌ जिमि पुर्खातय्‌सं
PSA.106.7	छिगु अजूचायापुगु ज्‍याया
PSA.106.7	बिचाः हे मयाः।
PSA.106.7	इमिसं छिगु सदां दयाच्‍वनिगु
PSA.106.7	दयायात ल्वःमंकल,
PSA.106.7	अले लाल समुद्रया सिथय्‌
PSA.106.7	विद्रोह यात।
PSA.106.8	अय्‌नं वय्‌कलं थःम्‍हं बचं
PSA.106.8	बियादीगु थें
PSA.106.8	थःगु तःधंगु शक्ति क्‍यनेत
PSA.106.8	इमित बचय्‌ यानादिल।
PSA.106.9	वय्‌कलं लाल समुद्रयात
PSA.106.9	आज्ञा बियादिल
PSA.106.9	अले व सुनावन।
PSA.106.9	वय्‌कलं थः प्रजायात
PSA.106.9	गंगु बं पार यानादिल।
PSA.106.10	परमेश्वरं इमित
PSA.106.10	मयय्‌किपिनिगु ल्‍हातं
PSA.106.10	बचय्‌ यानादिल,
PSA.106.10	वय्‌कलं इमित शत्रुतय्‌गु
PSA.106.10	ल्‍हातं त्‍वःतकादिल।
PSA.106.11	समुद्रया लखं इमि शत्रुतय्‌त
PSA.106.11	त्वपुयाबिल,
PSA.106.11	इपिं मध्‍ये छम्‍ह नं मम्‍वाः।
PSA.106.12	अले वय्‌कःया मनूतय्‌सं
PSA.106.12	वय्‌कःया बचंयात
PSA.106.12	विश्वास यात,
PSA.106.12	वय्‌कःया प्रशंसाया
PSA.106.12	भजन हाल।
PSA.106.13	अय्‌नं वय्‌कलं यानादीगु ज्‍या
PSA.106.13	इमिसं याकनं हे ल्वःमंकल।
PSA.106.13	इमिसं वय्‌कःया सल्‍लाह
PSA.106.13	पिया मच्वं।
PSA.106.14	मरुभूमिइ इमिसं नयेगु
PSA.106.14	नसाया लोभ यात
PSA.106.14	अले परमेश्वरयागु मन स्‍वल।
PSA.106.15	उकिं वय्‌कलं इमिसं फ्वंगु
PSA.106.15	फुक्‍क खँ बियादिल,
PSA.106.15	अय्‌नं छगू ग्‍यानापुगु ल्‍वय्‌ नं
PSA.106.15	इमिथाय्‌ छ्‌वयादिल।
PSA.106.16	छाउनीइ मोशा व परमप्रभुया
PSA.106.16	पवित्र पुजाहारी हारून खनाः
PSA.106.16	इमिसं नुगः मुइकल।
PSA.106.17	पृथ्‍वी चाल अले दातानयात
PSA.106.17	घुर्काछ्‌वल,
PSA.106.17	अबीरामया पुचःयात
PSA.106.17	ल्‍हानाछ्‌वल।
PSA.106.18	इमिगु पुचलय्‌ ह्वानाह्वाना
PSA.106.18	मि च्‍यात,
PSA.106.18	मिजलां दुष्‍टतय्‌त
PSA.106.18	छ्‌वय्‌काबिल।
PSA.106.19	इमिसं होरेबय्‌ द्वहंचा
PSA.106.19	दय्‌कल,
PSA.106.19	अले लुँयाम्‍ह मूर्तियात
PSA.106.19	पुजा यात।
PSA.106.20	इमिसं महिमाया परमेश्वरयात
PSA.106.20	घाँय्‌ नइम्‍ह द्वहंया मूर्ति
PSA.106.20	नापं हिल।
PSA.106.21	मिश्र देशय्‌ ततःधंगु
PSA.106.21	ज्‍या यानाः
PSA.106.21	इमित बचय्‌ यानादीम्‍ह
PSA.106.21	परमेश्वरयात इमिसं
PSA.106.21	ल्वःमंकल,
PSA.106.22	गुम्‍हय्‌सिनं हामया देशय्‌
PSA.106.22	अजूचायापुगु ज्‍या
PSA.106.22	व लाल समुद्रय्‌ ग्‍यानपुसे च्‍वंगु
PSA.106.22	ज्‍या यानादीगु खः।
PSA.106.23	उकिं वय्‌कलं इमित नाश याये
PSA.106.23	धकाः धयादीगु खः,
PSA.106.23	अय्‌नं वय्‌कःया नाश याइगु
PSA.106.23	तं चीकाछ्वयेत
PSA.106.23	वय्‌कःया ल्‍ययातःम्‍ह मनू मोशा
PSA.106.23	वय्‌कःया न्‍ह्यःने दन।
PSA.106.24	इपिं व न्‍ह्याइपुगु देशय्‌ दुहां
PSA.106.24	वनेत ग्‍यात।
PSA.106.24	इमित वास्‍ता याये धकाः
PSA.106.24	वय्‌कलं बियादीगु बचंयात
PSA.106.24	इमिसं विश्वास मयात।
PSA.106.25	इमिसं परमप्रभुया खँ मन्‍यन,
PSA.106.25	इपिं थःथःगु पालय्‌
PSA.106.25	भुनभुन हालाच्‍वन
PSA.106.26	उकिं वय्‌कलं इमित मरुभूमिइ,
PSA.106.26	नाश यानाबी धकाः
PSA.106.26	ल्‍हाः ल्‍ह्वनाः पाफयादिल।
PSA.106.27	अले इमि सन्‍तानयात
PSA.106.27	जाति जातिया दथुइ
PSA.106.27	उखे थुखे छ्वयाबी
PSA.106.27	व इमित देश देशय्‌
PSA.106.27	छ्याल‍ब्‍याल यानाबी
PSA.106.27	धकाः धयादिल।
PSA.106.28	इमिसं पोर धाःगु थाय्‌याम्‍ह
PSA.106.28	बाल द्यःयात पुजायात,
PSA.106.28	अले जीवन मदुपिं द्यःतय्‌त
PSA.106.28	बां ब्‍यूपिं पशुतय्‌गु ला नल।
PSA.106.29	थुकथं इमिसं थःगु ज्‍यां
PSA.106.29	वय्‌कःयात तंचाय्‌कल।
PSA.106.29	अले इमिथाय्‌ महामारी वल।
PSA.106.30	अय्‌नं पीनहासं दनाः
PSA.106.30	अपराधीयात सजाँय बिल।
PSA.106.30	उकिं महामारी दित।
PSA.106.31	अले वयात पुस्‍तां पुस्‍तातक
PSA.106.31	धर्मीम्‍ह मनू कथं ल्‍याःखात।
PSA.106.31	अले न्‍ह्याबलें अथे हे
PSA.106.31	लुमंकेगु याइ।
PSA.106.32	इमिसं मेरीबाया
PSA.106.32	लःया न्‍ह्यःने नं
PSA.106.32	परमप्रभुयात तंचाय्‌कल।
PSA.106.32	इमिसं यानाः
PSA.106.32	मोशायात आपत जुल,
PSA.106.33	छाय्‌धाःसा इमिसं
PSA.106.33	परमेश्वरयागु आत्‍माया
PSA.106.33	विरोधय्‌ विद्रोह यात,
PSA.106.33	उकिं मोशां बिचाः मयासें
PSA.106.33	नवात।
PSA.106.34	परमप्रभुं आज्ञा बियादीगु थें,
PSA.106.34	इमिसं अन च्‍वंपिं
PSA.106.34	जात जातितय्‌त नाश मयाः।
PSA.106.35	अय्‌नं इपिं उपिं नापं
PSA.106.35	भेलय्‌ पुनाजुल,
PSA.106.35	इमिगु चलन स्‍यनाकाल।
PSA.106.36	परमेश्वरया मनूतय्‌सं
PSA.106.36	मूर्ति पुजा यात,
PSA.106.36	थुकिं यानाः इपिं स्‍यनावन।
PSA.106.37	कनान देशया मूर्तिया न्‍ह्यःने
PSA.106.37	इमिसं थः काय्‌ म्ह्याय्‌पिन्‍त
PSA.106.37	भोग बिल।
PSA.106.38	इमिसं द्वं मदुपिं काय्‌
PSA.106.38	म्ह्याय्‌पिनिगु हि बाः वय्‌कल,
PSA.106.38	इमिसं इमित कनान देशया
PSA.106.38	मूर्तितय्‌गु निंतिं भोग बिल,
PSA.106.38	थथे इमिगु हिं
PSA.106.38	देश अपवित्र जुल।
PSA.106.39	थुकथं इपिं थःगु हे ज्‍यां यानाः
PSA.106.39	अशुद्ध जुल।
PSA.106.39	थःगु हे ज्‍या पाखें परमेश्वर प्रति
PSA.106.39	विश्वास याये बहःमजूपिं जुल।
PSA.106.40	उकी परमप्रभु थः प्रजा खनाः
PSA.106.40	तं चायादिल,
PSA.106.40	वय्‌कलं थः सर्बय्‌यात
PSA.106.40	मयय्‌कादिल।
PSA.106.41	वय्‌कलं इमित मेमेगु
PSA.106.41	जातियापिनिगु
PSA.106.41	ल्‍हातय्‌ बियादिल,
PSA.106.41	इमि शत्रुतय्‌सं इमित
PSA.106.41	शासन यात।
PSA.106.42	शत्रुतय्‌सं इमित
PSA.106.42	अत्‍याचार यात,
PSA.106.42	इमित थःगु अधिनय्‌ तल।
PSA.106.43	तःकःमछि हे वय्‌कलं इमित
PSA.106.43	उद्धार यानादिल,
PSA.106.43	अय्‌नं इमिसं वय्‌कःया विरोधय्‌
PSA.106.43	जुइगु हे यय्‌कल।
PSA.106.43	अले इमिगु पापं यानाः
PSA.106.43	इपिं नाश जुल।
PSA.106.44	अय्‌नं वय्‌कलं इपिं पिच्‍यानाः
PSA.106.44	हाःगु सः न्‍यनाः
PSA.106.44	इमिगु दुःखय्‌ च्‍यूताः तयादिल।
PSA.106.45	वय्‌कलं इमिगु लागि
PSA.106.45	थःगु बाचा लुमंकादिल,
PSA.106.45	अले थःगु सदां दयाच्‍वनिगु
PSA.106.45	दया मायाया कारणं
PSA.106.45	वय्‌कः नरम जुयादिल।
PSA.106.46	इमित ज्‍वनायंकूपिं सकसितं नं
PSA.106.46	वय्‌कलं इमित माया याइपिं
PSA.106.46	यानादिल।
PSA.106.47	हे परमप्रभु जिमि परमेश्वर,
PSA.106.47	जिमित बचय्‌ यानादिसँ,
PSA.106.47	जाति जातिया दथुं
PSA.106.47	जिमित लित हयादिसँ,
PSA.106.47	जिमिसं छितः सुभाय्‌ बी,
PSA.106.47	अले छिगु पवित्र नांया
PSA.106.47	प्रशंसा याये।
PSA.106.48	परमप्रभु इस्राएलयाम्‍ह
PSA.106.48	परमेश्वरया प्रशंसा
PSA.106.48	न्‍ह्याबलें जुयाच्‍वनेमा!
PSA.106.48	सकसिनं “आमेन” धायेमा।
PSA.106.48	हल्‍लेलुया!
PSA.107.1	परमप्रभुयात
PSA.107.1	सुभाय्‌ ब्‍यु
PSA.107.1	छाय्‌धाःसा वय्‌कः भिंम्‍ह खः,
PSA.107.1	वय्‌कःया दया माया
PSA.107.1	सदां दयाच्‍वनी। 
PSA.107.2	परमप्रभुं बचय्‌ यानादीपिन्‍सं
PSA.107.2	थथे धायेमा,
PSA.107.2	परमप्रभुं छिमित थः
PSA.107.2	शत्रुतय्‌गु ल्‍हातं त्‍वःतकादिल।
PSA.107.3	वय्‌कलं छिमित पुर्ब-पच्‍छिमं,
PSA.107.3	उत्तर-दच्छिनं
PSA.107.3	अले देश देशं मुंकादिल।
PSA.107.4	छुं मनूत लँ लुइके मफइगु
PSA.107.4	मरुभूमिइ चाचाःहिलाजुल,
PSA.107.4	इमिसं च्‍वनेत शहर माला जुल
PSA.107.4	अय्‌नं इमिसं लुइके मफुत।
PSA.107.5	इमि नये पित्‍याः, प्‍याःचाः,
PSA.107.5	इमिके आशा मदये धुंकूगु खः।
PSA.107.6	इमित दुःख जुल, उकिं इमिसं
PSA.107.6	परमप्रभुयात ग्‍वाहालिया लागि
PSA.107.6	प्रार्थना यात।
PSA.107.6	अले वय्‌कलं इमित फुक्‍क
PSA.107.6	दुःख कष्‍टं बचय्‌ यानादिल।
PSA.107.7	परमेश्वरं इमित
PSA.107.7	इपिं च्‍वने फइगु छगू शहरय्‌
PSA.107.7	तप्‍यंक यंकादिल।
PSA.107.8	इमिसं परमप्रभुयात वय्‌कःया
PSA.107.8	सदां दयाच्‍वनिगु
PSA.107.8	दया मायाया निंतिं
PSA.107.8	व इमिगु निंतिं
PSA.107.8	यानादीगु अजूचायापुगु
PSA.107.8	ज्‍याया निंतिं
PSA.107.8	सुभाय्‌ बीमाः।
PSA.107.9	छाय्‌धाःसा वय्‌कलं
PSA.107.9	प्‍याःचाःपिन्‍त चित्त बुझे
PSA.107.9	यानादी,
PSA.107.9	अले नये पित्‍यापिन्‍त
PSA.107.9	भिंगु भिंगु चिजं लुधंकादी।
PSA.107.10	छुं मनूत तसकं खिउँगु
PSA.107.10	व कालया किपालुइ च्‍वन,
PSA.107.10	सिखलं चिकाः कैदी थें
PSA.107.10	इमिसं दुःख सियाच्‍वन।
PSA.107.11	छाय्‌धाःसा इमिसं परमेश्वरया
PSA.107.11	आज्ञाया विरोध यात।
PSA.107.11	अले दकसिबय्‌ तःधंम्‍हय्‌सिगु
PSA.107.11	सल्‍लाहयात हेला यात।
PSA.107.12	उकिं वय्‌कलं इमित
PSA.107.12	थाकुक ज्‍या याकादिल,
PSA.107.12	इपिं लुफिं हायाः दल,
PSA.107.12	इमित ग्‍वाहालि बीपिं सुं मदु।
PSA.107.13	इमित दुःख जुल, उकिं इमिसं
PSA.107.13	परमप्रभुयात ग्‍वाहालिया निंतिं
PSA.107.13	प्रार्थना यात।
PSA.107.13	अले वय्‌कलं इमित फुक्‍क
PSA.107.13	दुःख कष्‍टं बचय्‌ यानादिल।
PSA.107.14	वय्‌कलं इमित खिउँगु
PSA.107.14	व कालया किपालुं पित
PSA.107.14	हयादिल,
PSA.107.14	अले इमिगु सिखः
PSA.107.14	कुचा कुचा यानादिल।
PSA.107.15	इमिसं परमप्रभुयात
PSA.107.15	वय्‌कःया सदां दयाच्‍वनिगु
PSA.107.15	दया मायाया निंतिं
PSA.107.15	व इमिगु निंतिं
PSA.107.15	यानादीगु अजूचायापुगु
PSA.107.15	ज्‍याया निंतिं
PSA.107.15	सुभाय्‌ बीमा।
PSA.107.16	वय्‌कलं कँय्‌यागु ध्‍वाखा
PSA.107.16	तछ्याना दी,
PSA.107.16	अले नँयागु गजबारत
PSA.107.16	त्‍वथुलादी।
PSA.107.17	छुं मनूत थःगु हे विद्रोही
PSA.107.17	पहलं यानाः मूर्ख जुल,
PSA.107.17	अले थःगु अपराधं यानाः
PSA.107.17	दुःख सिल।
PSA.107.18	इमिसं फुक्‍क कथंया
PSA.107.18	नसायात तसकं मयय्‌कल,
PSA.107.18	अले इपिं सीपिं थें जुल।
PSA.107.19	इमित दुःख जुल, उकिं इमिसं
PSA.107.19	परमप्रभुयात ग्‍वाहालिया लागिं
PSA.107.19	प्रार्थना यात।
PSA.107.19	अले वय्‌कलं इमित फुक्‍क
PSA.107.19	दुःख कष्‍टं बचय्‌ यानादिल।
PSA.107.20	वय्‌कलं थःगु वचन छ्‌वयाः
PSA.107.20	इमित लंकादिल,
PSA.107.20	अले इमित सीगालं
PSA.107.20	बचय्‌ यानादिल।
PSA.107.21	इमिसं परमप्रभुयात
PSA.107.21	वय्‌कःया सदां दयाच्‍वनिगु
PSA.107.21	दया मायाया निंतिं
PSA.107.21	व इमिगु निंतिं
PSA.107.21	यानादीगु अजूचायापुगु
PSA.107.21	ज्‍याया निंतिं
PSA.107.21	सुभाय्‌ बीमा।
PSA.107.22	इमिसं सुभाय्‌या बलि बीमा,
PSA.107.22	अले लसताया भजन हालाः
PSA.107.22	वय्‌कलं यानादीगु
PSA.107.22	फुक्‍क ज्‍याया बयान यायेमा।
PSA.107.23	छुं मनूत जहाजय्‌ च्‍वनाः
PSA.107.23	समुद्रय्‌ वन,
PSA.107.23	अले तःधंगु समुद्रया उखे वनाः
PSA.107.23	बन्‍जाः ज्‍या यात।
PSA.107.24	इमिसं परमप्रभुया ज्‍या खन,
PSA.107.24	तज्‍जाःगु समुद्रय्‌ इमिसं
PSA.107.24	वय्‌कःया अजूचायापुगु
PSA.107.24	ज्‍या खन।
PSA.107.25	वय्‌कलं आज्ञा बियाः
PSA.107.25	ग्‍यानापुक वाफय्‌
PSA.107.25	वय्‌कादिल।
PSA.107.25	उकिं समुद्रया लबु च्‍वय्‌तक
PSA.107.25	थहां वल।
PSA.107.26	लबु आकाश तक थहां वन,
PSA.107.26	हाकनं क्‍वय्‌
PSA.107.26	तज्‍जाःगु थासय्‌तक थ्‍यन।
PSA.107.26	आपत वःगुलिं
PSA.107.26	इपिं ग्यानाः कय्‌कुन।
PSA.107.27	अय्‌लाःगुलुत थें
PSA.107.27	इपिं धेधेचुल, दल,
PSA.107.27	इमिगु बुद्धि स्‍यनावन।
PSA.107.28	इमित दुःख जुल,
PSA.107.28	उकिं इमिसं परमप्रभुयात
PSA.107.28	ग्‍वाहालिया लागि
PSA.107.28	प्रार्थना यात।
PSA.107.28	अले वय्‌कलं इमित
PSA.107.28	फुक्‍क दुःख कष्‍टं
PSA.107.28	बचय्‌ यानादिल।
PSA.107.29	वय्‌कलं तसकं वःगु
PSA.107.29	वाफय्‌यात शान्‍त यानादिल,
PSA.107.29	गुकिं यानाः
PSA.107.29	समुद्रया लबु दित।
PSA.107.30	समुद्र शान्‍त जूगुलिं
PSA.107.30	इपिं लय्‌ताल
PSA.107.30	अले परमेश्वरं इमित इपिं
PSA.107.30	वने मास्‍ति वय्‌कूगु
PSA.107.30	बन्‍दरगाहय्‌ हयादिल।
PSA.107.31	इमिसं परमप्रभुयात वय्‌कःया
PSA.107.31	सदां दयाच्‍वनिगु
PSA.107.31	दया मायाया निंतिं
PSA.107.31	व इमिगु निंतिं
PSA.107.31	यानादीगु अजूचायापुगु
PSA.107.31	ज्‍याया निंतिं
PSA.107.31	सुभाय्‌ बीमा।
PSA.107.32	इमिसं मनूतय्‌गु सभाय्‌
PSA.107.32	वय्‌कःयात तःधंकेमा,
PSA.107.32	अले थकालितय्‌गु मुँज्‍याय्‌
PSA.107.32	वय्‌कःया प्रशंसा यायेमा।
PSA.107.33	परमप्रभुं खुसित गंकादिल,
PSA.107.33	अले लः बुयावःगु दिकादिल।
PSA.107.34	वय्‌कलं लखं लाःगु बुँयात
PSA.107.34	चि दुगु मरुभूमि यानादिल।
PSA.107.34	थ्‍व धाःसा अन च्‍वंपिं मनूतय्‌गु
PSA.107.34	मभिंगु ज्‍याया कारणं खः।
PSA.107.35	वय्‌कलं मरुभूमियात
PSA.107.35	लःया पुखू,
PSA.107.35	अले गंगु बँयात
PSA.107.35	लः बुयावइगु थाय्‌ यानादिल।
PSA.107.36	वय्‌कलं अन नये
PSA.107.36	पित्‍याःपिन्‍त तयादिल,
PSA.107.36	अले इमिसं थः च्‍वनेत
PSA.107.36	छगू शहर दय्‌कल।
PSA.107.37	इमिसं बुँइ पुसा ह्वल,
PSA.107.37	दाख क्‍यबय्‌
PSA.107.37	दाखमा पित।
PSA.107.37	उकिं गाक्‍क बालि लयाहल।
PSA.107.38	वय्‌कलं इमित
PSA.107.38	सुवाः बियादिल,
PSA.107.38	अले इमिगु ल्‍याः अप्‍वय्‌कादिल,
PSA.107.38	वय्‌कलं इमि पशुत नं
PSA.107.38	म्‍हो याना मदी।
PSA.107.39	हानं अत्‍याचार
PSA.107.39	दुःख कष्‍टं यानाः
PSA.107.39	इमिगु ल्‍याः म्‍हो जुयावन,
PSA.107.39	इमित क्‍वह्यंकल।
PSA.107.40	वय्‌कलं शासकतय्‌त
PSA.107.40	क्‍वह्यंकाः स्‍वयादी,
PSA.107.40	अले इमित लँ हे मदुगु
PSA.107.40	ज्‍याख्‍यलय्‌ मदुगु थासय्‌
PSA.107.40	चाचाःहीकादिल।
PSA.107.41	अय्‌नं वय्‌कलं
PSA.107.41	मगाः मचाःपिन्‍त दुःखं
PSA.107.41	त्‍वःतकाः थकयादिल।
PSA.107.41	अले इमि परिवारयात
PSA.107.41	फैया बथां थें अप्‍वय्‌काबिल।
PSA.107.42	स्‍वजापिं मनूत थ्‍व खनाः लय्‌ताइ,
PSA.107.42	अय्‌नं फुक्‍क दुष्‍टत
PSA.107.42	सुम्‍क च्‍वनी।
PSA.107.43	बुद्धि दुपिन्‍सं थ्‍व खँय्‌
PSA.107.43	च्‍यूताः तयेमा।
PSA.107.43	इमिसं परमप्रभुया सदां
PSA.107.43	दयाच्‍वनिगु दया मायाया
PSA.107.43	बारे बिचाः यायेमा।
PSA.108.1	जिगु नुगः क्‍वातु हे
PSA.108.1	परमेश्वर,
PSA.108.1	जिगु नुगः क्‍वातु।
PSA.108.1	जिं दुनुगलं निसें छितः
PSA.108.1	तःधंकाः म्‍ये हालांच्वने,
PSA.108.1	छितः तःधंकाच्वने।
PSA.108.2	अय्‌ वीणा दँ, अय्‌ सारंगी दँ।
PSA.108.2	जिं सुथयात नं थनाबी।
PSA.108.3	जिं फुक्‍क मनूतय्‌गु न्‍ह्यःने
PSA.108.3	छितः सुभाय्‌ बी,
PSA.108.3	हे परमप्रभु।
PSA.108.3	जिं जाति जातियापिनिगु न्‍ह्यःने
PSA.108.3	छितः तःधंकाः म्ये हाले।
PSA.108.4	छिगु सदां दयाच्‍वनिगु
PSA.108.4	दया माया
PSA.108.4	आकाश स्‍वयाः तःधं,
PSA.108.4	छिगु विश्वास याये बहःसू
PSA.108.4	आकाश तक थ्‍यनी।
PSA.108.5	हे परमेश्वर!
PSA.108.5	छि आकाश स्‍वयाः नं तःधनेमा।
PSA.108.5	छिगु महिमा पृथ्वी
PSA.108.5	ब्याक्‍क न्‍यनेमा।
PSA.108.6	छिं थःगु बल्‍लाःगु जव ल्‍हातं
PSA.108.6	जिमित बचय्‌ यानादिसँ,
PSA.108.6	जिमिगु प्रार्थनाया
PSA.108.6	लिसः बियादिसँ।
PSA.108.6	छिं माया यानातःपिं मनूत
PSA.108.6	बचय्‌ जुइमा।
PSA.108.7	परमेश्वरं थःगु पवित्र थासं
PSA.108.7	थथे धयादीगु दु –
PSA.108.7	“जिं त्‍याके धुंकाः शकेमयात
PSA.108.7	ब्‍वथले।
PSA.108.7	अले सुक्‍कोतया गाःयात
PSA.108.7	थः मनूतय्‌त इनाबी।
PSA.108.8	गिलाद व मनश्‍शे नं
PSA.108.8	जिगु हे खः।
PSA.108.8	एफ्राइम जिगु
PSA.108.8	छ्यंया सुरक्षा खः।
PSA.108.8	यहूदा जिगु राजदण्‍ड खः।
PSA.108.9	मोआब जिगु
PSA.108.9	ल्हाः सिलेगु थल खः,
PSA.108.9	एदोमय्‌ जिं
PSA.108.9	थःगु लाकां वांछ्वये।
PSA.108.9	थुकथं थ्व जिगु खः
PSA.108.9	धकाः क्यने।
PSA.108.9	पलिश्‍त देशयात त्‍याकाः
PSA.108.9	जि चिल्‍लाय्‌ दनाः हाले।”
PSA.108.10	हे परमेश्वर!
PSA.108.10	सुनां जितः प्यखें पःखाः दुगु
PSA.108.10	शहरय्‌ यंकाबी?
PSA.108.10	सुनां जितः एदोमय्‌ यंकाबी?
PSA.108.11	हे परमेश्वर!
PSA.108.11	छु धात्‍थें हे छिं जिमित
PSA.108.11	त्‍वःतादियागु ला?
PSA.108.11	आः छि जिमि सेनालिसे
PSA.108.11	जुइ मखुत ला?
PSA.108.12	शत्रुतलिसें ल्‍वायेत जिमित
PSA.108.12	ग्‍वाहालि यानादिसँ।
PSA.108.12	छाय्‌धाःसा मनूतय्‌गु ग्‍वाहालि
PSA.108.12	ज्‍याख्यलय्‌ मदु।
PSA.108.13	परमेश्वरया ग्वाहालिं
PSA.108.13	जिमिसं त्‍याके,
PSA.108.13	वय्‌कलं जिमि शत्रुतय्‌त
PSA.108.13	बुकादी।
PSA.109.1	हे जिं प्रशंसा यानाम्‍ह
PSA.109.1	परमेश्वर,
PSA.109.1	छि सुम्‍क च्‍वनादी मते!
PSA.109.2	दुष्‍ट मनूत
PSA.109.2	व मखुगु खँ ल्‍हाइपिं मनूत
PSA.109.2	जिलिसें ल्‍वाः वःगु दु।
PSA.109.2	इमिसं जिगु बारे
PSA.109.2	मखुगु खँ ल्‍हाइगु।
PSA.109.3	इमिसं जिगु बारे मभिंगु
PSA.109.3	खँ ल्‍हाइगु।
PSA.109.3	म्‍वाय्‌कं म्‍वाय्‌कं जि लिसे
PSA.109.3	ल्‍वाःवइगु।
PSA.109.4	जिं इमित माया याना,
PSA.109.4	अले इमिगु लागि
PSA.109.4	प्रार्थना यानागु दु।
PSA.109.4	अय्‌नं इमिसं जिगु
PSA.109.4	विरोध याइगु।
PSA.109.5	जिं यानागु भिंया पलेसा
PSA.109.5	इमिसं जितः मभिं याइगु
PSA.109.5	अले माया यानागुया पलेसा
PSA.109.5	जितः मयय्‌कीगु।
PSA.109.6	इमिसं थथे धाल,
PSA.109.6	“वयागु न्‍याय यायेत सुं
PSA.109.6	दुष्‍ट न्‍यायाधीश ल्ययादिसँ,
PSA.109.6	अले वयात पाःयाःम्‍ह मनू
PSA.109.6	वयागु जव पाखे दनाच्‍वनेमा।
PSA.109.7	वयागु न्‍याय जुइबलय्‌
PSA.109.7	व दोषी ठहरय्‌ जुइमा।
PSA.109.7	वयागु प्रार्थना नं
PSA.109.7	अपराधय्‌ ल्‍याः खायेमा।
PSA.109.8	वयागु जीवन याकनं फुइमा।
PSA.109.8	वयागु थाय्‌
PSA.109.8	मेम्‍हय्‌सिनं कायेमा।
PSA.109.9	वया मस्‍त मां-बौ मदुपिं जुइमा,
PSA.109.9	अले वया कलाः
PSA.109.9	भाःत मदुम्‍ह जुइमा।
PSA.109.10	वया मस्‍त छेँ मदुपिं
PSA.109.10	फ्वगिं जुइमा
PSA.109.10	अले थःगु दुनाच्‍वंगु छेँनं
PSA.109.10	इमित पितिना छ्‌वयेमा।
PSA.109.11	वं ध्यबा पुले माःपिं मनूतय्‌सं
PSA.109.11	वयागु फुक्‍क सम्‍पत्ति यंकेमा।
PSA.109.11	परदेशीतय्‌सं वं याःगु
PSA.109.11	ज्‍याया फल लाका यंकेमा।
PSA.109.12	वयात सुनां नं
PSA.109.12	दया माया मयायेमा,
PSA.109.12	मां-बौ मदुपिं वया
PSA.109.12	काय्‌ म्‍ह्याय्‌पिन्‍त नं
PSA.109.12	दया याइपिं सुं मदयेमा।
PSA.109.13	वया फुक्‍क मस्‍त सिना वनेमा,
PSA.109.13	अले मेगु पुस्‍तां वयात
PSA.109.13	ल्वःमंके धुंकूगु जुइमा।
PSA.109.14	परमप्रभुं वया पुर्खां याःगु
PSA.109.14	मभिंगु ज्‍या लुमंकातयादीमा
PSA.109.14	अले वया मांमं याःगु पाप
PSA.109.14	गुबलें हुया छ्‌वयामदीमा।
PSA.109.15	परमप्रभुं इमिगु पाप
PSA.109.15	न्‍ह्याबलें लुमंका तयादीमा,
PSA.109.15	वय्‌कलं इमिगु लुमन्‍ति पृथ्‍वीं
PSA.109.15	सुचुक हुया छ्‌वयादीमा।
PSA.109.16	वं गुबलें नं दया माया यायेगु
PSA.109.16	बिचाः मया।
PSA.109.16	वं चीमि, मगाःमचाः जूपिं
PSA.109.16	व नुगः ख्‍वःपिन्‍त
PSA.109.16	सास्‍ति बियाः स्‍यात।
PSA.109.17	वं सराः बी यय्‌कीगु,
PSA.109.17	व सराः वयात हे लायेमा।
PSA.109.17	वं सुवाः बी मयय्‌कल,
PSA.109.17	व पाखें नं सुवाः
PSA.109.17	तापाक च्‍वनेमा।
PSA.109.18	वं वसः फी थें सराः फिल।
PSA.109.18	सराः वयागु प्‍वाथय्‌ लः थें जाल,
PSA.109.18	अले चिकं थें
PSA.109.18	वयागु क्‍वँचय्‌ दुहां वन।
PSA.109.19	सराः वयागु लागि
PSA.109.19	वसः थें जुइमा,
PSA.109.19	वयागु जँय्‌ मदिक
PSA.109.19	चिनातइगु जँनी थें जुइमा।”
PSA.109.20	जितः पाःयाइपिं
PSA.109.20	व जिगु बारे मभिंगु
PSA.109.20	खँ ल्‍हाइपिन्‍त
PSA.109.20	परमप्रभुं थज्‍याःगु हे
PSA.109.20	सिरपाः बियादीमा।
PSA.109.21	अय्‌नं हे परमप्रभु,
PSA.109.21	थःगु बचं कथं
PSA.109.21	जितः ग्‍वाहालि यानादिसँ।
PSA.109.21	जितः बचय्‌ यानादिसँ
PSA.109.21	छाय्‌धाःसा छिगु
PSA.109.21	सदां दयाच्‍वनिगु दया माया भिं।
PSA.109.22	जि चीमि खः,
PSA.109.22	मगाःमचाःम्‍ह खः,
PSA.109.22	जिगु दुने जिगु नुगः
PSA.109.22	घाःपाः जूगु दु।
PSA.109.23	जि सन्‍ध्‍या किचः थें
PSA.109.23	तनावनाच्‍वंगु दु,
PSA.109.23	जितः क्‍वःबुइँचा थें
PSA.109.23	ब्‍वयेकाब्‍यूगु दु।
PSA.109.24	अपसं च्‍वँच्‍वं जिगु पुलि
PSA.109.24	बमलाय्‌ धुंकल,
PSA.109.24	जिगु म्‍हय्‌ दाः मदयाः
PSA.109.24	जि गंसि जुइधुंकल।
PSA.109.25	जि खनाः मनूत न्‍हिलिगु
PSA.109.25	हेला यानाः
PSA.109.25	इमिसं थःगु छ्यं संकीगु।
PSA.109.26	परमप्रभु जिमि परमेश्वर,
PSA.109.26	जितः ग्‍वाहालि बियादिसँ,
PSA.109.26	छिगु सदां दयाच्‍वनिगु
PSA.109.26	दया मायां यानाः
PSA.109.26	जितः बचय्‌ यानादिसँ।
PSA.109.27	थ्‍व ज्‍या यानादीम्‍ह
PSA.109.27	छि हे खः धकाः
PSA.109.27	जिमि शत्रुतय्‌त
PSA.109.27	सीकेबियादिसँ।
PSA.109.28	इमिसं जितः सराः बी फु,
PSA.109.28	अय्‌नं छिं जितः सुवाः बियादी।
PSA.109.28	जितः सास्‍ति बीपिं मछालेमा
PSA.109.28	छिकपिनि दास धाःसा
PSA.109.28	लय्‌ताये दयेमा।
PSA.109.29	जिमि शत्रुतय्‌त बदनामं त्‍वपुइमा,
PSA.109.29	इमिसं थःगु लज्‍या जामा थें
PSA.109.29	फीमा।
PSA.109.30	जिं तःसलं परमप्रभुयात
PSA.109.30	सुभाय्‌ बी,
PSA.109.30	मनूतय्‌गु सभाय्‌ जिं
PSA.109.30	वय्‌कःयात प्रशंसा याये।
PSA.109.31	छाय्‌धाःसा वय्‌कलं
PSA.109.31	चीमितय्‌त रक्षा यानादी
PSA.109.31	अले वय्‌कलं वयात
PSA.109.31	स्‍यायेत स्‍वःपिनिगु ल्‍हातं
PSA.109.31	बचय्‌ यानादी।
PSA.110.1	परमप्रभुं
PSA.110.1	जिमि प्रभुयात
PSA.110.1	धयादिल,
PSA.110.1	“छं शत्रुतय्‌त छंगु पालि तःले
PSA.110.1	मततले छ जिगु जवय्‌ च्‍वँ।”
PSA.110.2	परमप्रभुं छिगु बल्‍लाःगु राज्‍य
PSA.110.2	यरूशलेमं तःधं यानादी।
PSA.110.2	छि छिकपिनि शत्रुतय्‌
PSA.110.2	जुजु जुयादी।
PSA.110.3	छिं थः शत्रुतलिसें लडाइँ
PSA.110.3	याःगु दिनय्‌
PSA.110.3	छिकपिनि मनूत छिगु हे
PSA.110.3	इच्‍छां न्‍ह्यःने वनी।
PSA.110.3	सुथ न्‍हापांया सुति लःथें
PSA.110.3	छिकपिनि ल्‍याय्‌म्‍हपिं
PSA.110.3	पवित्र पहाडय्‌ छिथाय्‌ वइ।
PSA.110.4	परमप्रभुं पाफयादीगु दु,
PSA.110.4	अले उकिं थःगु
PSA.110.4	मन हीकादी मखु,
PSA.110.4	“मल्‍कीसेदेक थें
PSA.110.4	छ न्‍ह्याबलेंयात
PSA.110.4	पुजाहारी खः।”
PSA.110.5	छंगु जवपाखे दीम्‍ह परमप्रभुं
PSA.110.5	तंया दिनय्‌
PSA.110.5	जुजुपिन्‍त चुँचुं यानादी।
PSA.110.6	वय्‌कलं जाति जातितय्‌गु
PSA.110.6	न्‍याय यानादी,
PSA.110.6	अले वय्‌कलं
PSA.110.6	सीम्‍हयात द्वँचिनादी,
PSA.110.6	अले पृथ्‍वी न्‍यंकयापिं
PSA.110.6	शासकतय्‌त चुँचुं यानादी।
PSA.110.7	जुजुं लँय्‌ लिकसं लाःगु
PSA.110.7	खुसिया लः त्‍वनी,
PSA.110.7	अथे जुयाः वय्‌कलं
PSA.110.7	थःगु छ्यं धस्‍वाकी।
PSA.111.1	हल्‍लेलूया!
PSA.111.1	जिं धर्मीतय्‌गु मुँज्‍याय्‌
PSA.111.1	दुनुगलंनिसें
PSA.111.1	परमप्रभुयात सुभाय्‌ बी।
PSA.111.2	परमप्रभुं ततःधंगु ज्‍या
PSA.111.2	यानादीगु दु,
PSA.111.2	थ्व ज्‍या खनाः
PSA.111.2	लय्‌ताःपिं सकसिनं
PSA.111.2	थ्व थःथःगु मतिइ तया तइ।
PSA.111.3	वय्‌कःया ज्‍या इज्‍जत
PSA.111.3	व गौरवं जाःगु जुइ,
PSA.111.3	वय्‌कःया धार्मिकता
PSA.111.3	न्‍ह्याबलें दयाच्‍वनी।
PSA.111.4	वय्‌कलं थःगु अजूचायापुगु ज्‍या
PSA.111.4	झीत लुमंका बियादीगु दु,
PSA.111.4	परमप्रभु दया दुम्‍ह,
PSA.111.4	माया यानादीम्‍ह खः।
PSA.111.5	वय्‌कःयात इज्‍जत याइपिन्‍त
PSA.111.5	वय्‌कलं नयेगु नसा बियादी,
PSA.111.5	वय्‌कलं थःगु बाचा
PSA.111.5	गुबलें ल्वःमंकादी मखु।
PSA.111.6	वय्‌कलं थः मनूतय्‌त
PSA.111.6	मेगु जातियापिनिगु देश बियाः
PSA.111.6	इमित थःगु शक्ति क्‍यनादीगु दु।
PSA.111.7	अले थःम्‍हं यानादीगु ज्‍याय्‌
PSA.111.7	वय्‌कः विश्वास याये बहःम्‍ह
PSA.111.7	व खःकथं
PSA.111.7	न्‍याय यानादीम्‍ह खः।
PSA.111.7	वय्‌कःया फुक्‍क आज्ञा
PSA.111.7	विश्वास याये बहः जु।
PSA.111.8	उपिं आज्ञा सत्‍य व पाय्‌छि जू।
PSA.111.8	अले न्‍ह्याबलें दयाच्‍वनी,
PSA.111.9	वय्‌कलं थः मनूतय्‌त
PSA.111.9	मू पुलाः त्‍वःतकादिल,
PSA.111.9	अले वय्‌कलं इपिंलिसें
PSA.111.9	न्‍ह्याबलेंया बाचा चिनादिल।
PSA.111.9	वय्‌कः पवित्र
PSA.111.9	व मानय्‌ यायेमाःम्‍ह खः।
PSA.111.10	परमप्रभुया भय कायेगु हे
PSA.111.10	बुद्धिया न्‍हापांगु पलाः खः।
PSA.111.10	वय्‌कःया आज्ञा पालन
PSA.111.10	याइपिन्‍सं
PSA.111.10	बांलाक थुइके फइ।
PSA.111.10	वय्‌कःया प्रशंसा न्‍ह्याबलें
PSA.111.10	जुइमा।
PSA.112.1	हल्‍लेलूया!
PSA.112.1	धन्‍य खः व मनू
PSA.112.1	गुम्‍हय्‌सिनं परमप्रभुया
PSA.112.1	भय काइ,
PSA.112.1	गुम्‍ह परमप्रभुया आज्ञा
PSA.112.1	पालन यायेत लय्‌ताइ।
PSA.112.2	वया मस्‍त देशय्‌ तःधनी,
PSA.112.2	भिंपिं मनूतय्‌ सन्‍तानयात
PSA.112.2	आशिष दइ।
PSA.112.3	वयागु छेँय्‌ धन-सम्‍पत्ति दइ,
PSA.112.3	वया धार्मिकता न्ह्याबलें
PSA.112.3	दयाच्वनी।
PSA.112.4	भिंपिं मनूतय्‌गु निंतिं,
PSA.112.4	दया दुपिं व दया माया दुपिं
PSA.112.4	व धर्मी मनूतय्‌गु निंतिं
PSA.112.4	खिउँगुलिइ जः थी।
PSA.112.5	नुगः चक्‍कंकाः त्‍यायेबीम्‍ह,
PSA.112.5	व बिश्वास याये बहः जुयाः
PSA.112.5	थःगु ज्‍या याइम्‍ह
PSA.112.5	मनूया भिं जुइ।
PSA.112.6	धर्मी मनू गबलें
PSA.112.6	लिचिले माली मखु,
PSA.112.6	वयागु लुमन्‍ति न्‍ह्याबलें
PSA.112.6	दयाच्‍वनी।
PSA.112.7	बांमलाःगु खबर न्‍यनाः
PSA.112.7	व ग्‍याइ मखु,
PSA.112.7	परमप्रभुयाके भरोसा तःगुलिं
PSA.112.7	वयागु नुगः बल्‍लाः।
PSA.112.8	वयागु नुगः क्‍वातु,
PSA.112.8	उकिं व ग्‍याइ मखु,
PSA.112.8	वं थः शत्रुत बूगु खनी।
PSA.112.9	वं मगाःमचाःपिन्‍त नुगः
PSA.112.9	चक्‍कंकाः बी,
PSA.112.9	वयागु दया माया सदां
PSA.112.9	दयाच्‍वनी।
PSA.112.9	व बल्‍लाइ
PSA.112.9	अले वयात इज्‍जत दइ।
PSA.112.10	थ्‍व खनाः दुष्‍टत तंचाइ,
PSA.112.10	इमिसं वाकु छी अले नाश जुइ,
PSA.112.10	दुष्‍टतय्‌गु इच्‍छा पूवनी मखु।
PSA.113.1	हल्‍लेलूया!
PSA.113.1	अय्‌ परमप्रभुया दासत,
PSA.113.1	वय्‌कःया नांया प्रशंसा या!
PSA.113.2	आः व न्‍ह्याबलें
PSA.113.2	परमप्रभुया नांया प्रशंसा जुइमा!
PSA.113.3	सूर्य लुइगु पुर्बंनिसें कयाः
PSA.113.3	सूर्य बिनावनिगु पच्‍छिम तक
PSA.113.3	परमप्रभुया नांया प्रशंसा याये!
PSA.113.4	परमप्रभु फुक्‍क जातित
PSA.113.4	स्‍वयाः तःधं,
PSA.113.4	वय्‌कःया महिमा आकाश
PSA.113.4	स्‍वयाः तःजाः।
PSA.113.5	झी परमेश्वर थें
PSA.113.5	जाःम्‍ह सु दु?
PSA.113.5	वय्‌कः तसकं तःजाःगु थासय्‌
PSA.113.5	थःगु सिंहासनय्‌ च्‍वनादी।
PSA.113.6	अय्‌नं वय्‌कः आकाश व पृथ्‍वी
PSA.113.6	स्‍वयेत क्‍वछुनादी।
PSA.113.7	वय्‌कलं मगाःमचाःपिन्‍त
PSA.113.7	इमिगु दुःखं थकयादी,
PSA.113.7	वय्‌कलं छुं मदुपिन्‍त
PSA.113.7	फोहर मुनेगु थासं थकयादी।
PSA.113.8	अले इमित राजकुमारत नापं
PSA.113.8	वय्‌कःया थः हे मनूतय्‌
PSA.113.8	राजकुमारत नापं तयादी।
PSA.113.9	वय्‌कलं थारिम्‍ह मिसायात
PSA.113.9	वयागु हे छेँय्‌
PSA.113.9	इज्‍जत बियादी,
PSA.113.9	वय्‌कलं वयात
PSA.113.9	मचाखाचा बियाः
PSA.113.9	लय्‌ताय्‌कादी।
PSA.113.9	हल्‍लेलूया!
PSA.114.1	इस्राएलीतय्‌सं
PSA.114.1	मिश्र देश त्‍वःतूबलय्‌,
PSA.114.1	याकूबया सन्‍तान
PSA.114.1	मेगु भाय्‌ ल्‍हाइपिं मनूतय्‌गु दथुं
PSA.114.1	पिहां वःबलय्‌ 
PSA.114.2	यहूदा परमप्रभुया पवित्र थाय्‌
PSA.114.2	व इस्राएल वय्‌कःया राज्‍य जुल।
PSA.114.3	इमित खनाः
PSA.114.3	लाल समुद्र बिस्‍युं वन,
PSA.114.3	यर्दन खुसि लिखतं न्‍ह्यात। 
PSA.114.4	पर्वतत भ्‍याःचा थें
PSA.114.4	व डाँडात फै थें तिंन्‍हुल।
PSA.114.5	अय्‌ समुद्र, छन्‍त छु जुल,
PSA.114.5	छाय्‌ छ बिस्‍युं वनागु?
PSA.114.5	अय्‌ यर्दन खुसि,
PSA.114.5	छाय्‌ छ लिखतं न्‍ह्यानागु?
PSA.114.6	अय्‌ पर्वतत, छिपिं
PSA.114.6	छाय्‌ भ्‍याःचात थें तिंन्‍हुयागु?
PSA.114.6	अय्‌ डाँडात,
PSA.114.6	छाय्‌ छिपिं फैचात थें
PSA.114.6	तिंन्‍हुयागु?
PSA.114.7	अय्‌ पृथ्‍वी, परमप्रभुया न्‍ह्यःने
PSA.114.7	थरथर खा,
PSA.114.7	याकूबया परमेश्वरया न्‍ह्यःने
PSA.114.7	थरथर खा,
PSA.114.8	वय्‌कलं ल्‍वहंयात
PSA.114.8	लःया पुखुलिइ,
PSA.114.8	अले च्‍वल्‍वहंयात
PSA.114.8	लःया धालय्‌ हीकादी।
PSA.115.1	जिमिगु मखु,
PSA.115.1	हे परमप्रभु,
PSA.115.1	जिमिगु मखु,
PSA.115.1	छिगु सदां दयाच्‍वनिगु
PSA.115.1	दया माया
PSA.115.1	व विश्वास याये बहःसूया निंतिं
PSA.115.1	छिगु थःगु हे
PSA.115.1	नांया महिमा जुइमा।
PSA.115.2	जाति जातियापिं मनूतय्‌सं
PSA.115.2	“छिमि परमेश्वर गन दु” धकाः
PSA.115.2	छाय्‌ न्‍यनिगु?
PSA.115.3	जिमि परमेश्वर ला स्‍वर्गय्‌ दी,
PSA.115.3	वय्‌कःयात छु यः
PSA.115.3	व हे यानादी।
PSA.115.4	इमि द्यःत ला लुँ व वहलं
PSA.115.4	दय्‌कूपिं खः,
PSA.115.4	मनूतय्‌गु ल्‍हातं
PSA.115.4	दय्‌कूपिं खः।
PSA.115.5	इमि म्‍हुतु ला दु
PSA.115.5	तर नवाये मफु।
PSA.115.5	इमि मिखा ला दु
PSA.115.5	तर खंके मफु।
PSA.115.6	इमि न्‍हाय्‌पं ला दु
PSA.115.6	तर न्‍यने मफु,
PSA.115.6	इमि न्‍हाय्‌ ला दु
PSA.115.6	तर बास काये मफु।
PSA.115.7	इमि ल्‍हाः ला दु
PSA.115.7	तर ल्‍हातं थी मफु,
PSA.115.7	इमि तुति ला दु
PSA.115.7	तर न्‍यासि वने मफु।
PSA.115.7	इमिसं कथुं नं
PSA.115.7	सः पिकाय्‌ मफु।
PSA.115.8	उपिं मूर्तित दय्‌कूपिं
PSA.115.8	व उमिके भरोसा तःपिं सकलें
PSA.115.8	उपिं ज्‍यालगय्‌ मजूगु
PSA.115.8	मूर्तित थें हे जुइ।
PSA.115.9	अय्‌ इस्राएलयापिं मनूत,
PSA.115.9	परमप्रभुयाके भरोसा ति,
PSA.115.9	वय्‌कलं छिमित
PSA.115.9	ग्‍वाहालि बियादी
PSA.115.9	अले रक्षा यानादी।
PSA.115.10	अय्‌ हारूनया घराना,
PSA.115.10	छिमिसं परमप्रभुयाके
PSA.115.10	भरोसा ति,
PSA.115.10	वय्‌कलं छिमित ग्‍वाहालि बियादी
PSA.115.10	अले रक्षा यानादी।
PSA.115.11	परमप्रभुया भय काइपिं
PSA.115.11	सकसिनं परमप्रभुयाके
PSA.115.11	भरोसा ति,
PSA.115.11	वय्‌कलं छिमित
PSA.115.11	ग्‍वाहालि बियादी
PSA.115.11	अले रक्षा यानादी।
PSA.115.12	परमप्रभुं झीत लुमंकादी
PSA.115.12	अले झीत आशिष बियादी।
PSA.115.12	वय्‌कलं इस्राएलया मनूत
PSA.115.12	व हारूनया घरानायात
PSA.115.12	आशिष बियादी।
PSA.115.13	परमप्रभुया भय काइपिं
PSA.115.13	चिधंपिं व तःधंपिं सकसितं
PSA.115.13	वय्‌कलं आशिष बियादी।
PSA.115.14	परमप्रभुं मचाखाचात बियादीमा,
PSA.115.14	छन्‍त व छिमि काय्‌
PSA.115.14	छय्‌पिन्‍त नं।
PSA.115.15	स्‍वर्ग व पृथ्‍वी दय्‌कादीम्‍ह
PSA.115.15	परमप्रभुं
PSA.115.15	छिमित आशिष बियादीमा।
PSA.115.16	स्‍वर्ग ला परमप्रभुयागु हे खः,
PSA.115.16	पृथ्‍वी धाःसा वय्‌कलं
PSA.115.16	मनूतय्‌त बियादीगु दु।
PSA.115.17	सीधुंकूपिन्‍सं
PSA.115.17	परमप्रभुया प्रशंसा याइ मखु,
PSA.115.17	क्‍वय्‌ पातालय्‌ थ्‍यंपिन्‍सं
PSA.115.17	वय्‌कःया प्रशंसा याइ मखु।
PSA.115.18	तर झीसं ला आः व न्‍ह्याबलें
PSA.115.18	परमप्रभुया प्रशंसा याये।
PSA.115.18	हल्‍लेलूया!
PSA.116.1	जिं परमप्रभुयात
PSA.116.1	माया याना,
PSA.116.1	छाय्‌धाःसा वय्‌कलं जिगु सः
PSA.116.1	न्‍यनादिल,
PSA.116.1	दयाया लागि जिगु प्रार्थना
PSA.116.1	न्‍यनादिल।
PSA.116.2	वय्‌कलं थःगु न्हाय्‌पं जिपाखे
PSA.116.2	हीकादीगु दु,
PSA.116.2	उकिं म्‍वातले जिं वय्‌कःया नां
PSA.116.2	कया हे च्‍वने।
PSA.116.3	कालया खिपतं
PSA.116.3	जितः ततमतःक्‍यंकल।
PSA.116.3	अले चिहानया सास्‍ति
PSA.116.3	जिके वल।
PSA.116.3	दुःख व संकटं जितः त्‍वपुल।
PSA.116.4	अले जिं परमप्रभुया नां कया,
PSA.116.4	“हे परमप्रभु
PSA.116.4	जितः बचय्‌ यानादिसँ।”
PSA.116.5	परमप्रभु दया दुम्‍ह व धर्मी खः,
PSA.116.5	जिमि परमेश्वर
PSA.116.5	दया माया दुम्‍ह खः।
PSA.116.6	परमप्रभुं स्‍वजापिं मनूतय्‌त
PSA.116.6	रक्षा यानादी,
PSA.116.6	खतराय्‌ लाःबलय्‌ वय्‌कलं
PSA.116.6	जितः बचय्‌ यानादिल।
PSA.116.7	हे जिगु मन, हाकनं शान्‍त जु।
PSA.116.7	परमप्रभुं छंगु भिं यानादीगु दु।
PSA.116.8	छाय्‌धाःसा परमप्रभुं
PSA.116.8	जितः मृत्‍युपाखें,
PSA.116.8	जिगु मिखायात ख्‍वबि
PSA.116.8	हाय्‌केगु पाखें
PSA.116.8	व जिगु तुतियात
PSA.116.8	लुफिं हायेगु पाखें
PSA.116.8	बचय्‌ यानादीगु दु।
PSA.116.9	म्‍वाःपिनिगु देशय्‌
PSA.116.9	जिं परमप्रभुया आज्ञा पालन
PSA.116.9	याना हे च्‍वने।
PSA.116.10	जिं विश्वास याना,
PSA.116.10	उकिं जिं धया,
PSA.116.10	“जितः तसकं सास्‍ति जूगु दु।”
PSA.116.11	जिं आय्‌बुयाः धया,
PSA.116.11	“सकलें मनूत फताहा खः।”
PSA.116.12	परमप्रभुं जिगु लागि
PSA.116.12	गुलि भिं यानादीगु दु,
PSA.116.12	जिं उकिया पलेसा वय्‌कःयात छु बीगु?
PSA.116.13	जिं उद्धारया ख्‍वला कयाः
PSA.116.13	परमप्रभुया नां काये।
PSA.116.14	जिं परमप्रभुया लागि वय्‌कःया
PSA.116.14	सकलें मनूतय्‌गु न्‍ह्यःने
PSA.116.14	थःगु भाकल धात्‍थें हे पूवंके।
PSA.116.15	वय्‌कःया छम्‍ह विश्वास याये
PSA.116.15	बहःम्‍ह मनू सीबलय्‌,
PSA.116.15	परमप्रभुं तसकं च्‍यूता तयादी।
PSA.116.16	परमप्रभु, जि धात्‍थें
PSA.116.16	छिकपिनि दास खः।
PSA.116.16	जि छिगु हे छेँय्‌ बूम्‍ह खः,
PSA.116.16	जि छिकपिनि दास,
PSA.116.16	छिं जितः चिना तःगु सिखलं
PSA.116.16	त्‍वःतकादीगु दु।
PSA.116.17	जिं छितः सुभाय्‌या बलि छाये,
PSA.116.17	खः, जिं परमप्रभुया नां काये।
PSA.116.18	जिं परमप्रभुया लागि
PSA.116.18	वय्‌कःया सकलें
PSA.116.18	मनूतय्‌गु न्‍ह्यःने
PSA.116.18	थःगु भाकल धात्‍थें हे पूवंके।
PSA.116.19	परमप्रभुया देगःया चुक चुकय्‌,
PSA.116.19	अय्‌ यरूशलेम,
PSA.116.19	छंगु हे दथुइ पूवंके।
PSA.116.19	हल्‍लेलूया!
PSA.117.1	हे फुक्‍क
PSA.117.1	जातियापिं मनूत,
PSA.117.1	परमप्रभुयात जय जय या!
PSA.117.1	हे सकलें मनूत,
PSA.117.1	वय्‌कःया प्रशंसा या!
PSA.117.2	छाय्‌धाःसा परमप्रभुं
PSA.117.2	झीत सदां दया माया
PSA.117.2	यानादी।
PSA.117.2	वय्‌कः न्‍ह्याबलें
PSA.117.2	बिश्वास याये बहःम्‍ह खः।
PSA.117.2	हल्‍लेलूया!
PSA.118.1	परमप्रभुयात सुभाय्‌ ब्‍यु,
PSA.118.1	छाय्‌धाःसा वय्‌कः
PSA.118.1	भिंम्‍ह खः,
PSA.118.1	वय्‌कःया दया माया सदां
PSA.118.1	दयाच्‍वनी।
PSA.118.2	इस्राएलं धायेमा,
PSA.118.2	“वय्‌कःया दया माया सदां
PSA.118.2	दयाच्‍वनी।”
PSA.118.3	हारूनया घरानां धायेमा,
PSA.118.3	“वय्‌कःया दया माया सदां
PSA.118.3	दयाच्‍वनी।”
PSA.118.4	परमप्रभुया भय काइपिन्‍सं धायेमा,
PSA.118.4	“वय्‌कःया दया माया सदां
PSA.118.4	दयाच्‍वनी।”
PSA.118.5	आपत जूबलय्‌
PSA.118.5	जिं परमप्रभुया नां कया
PSA.118.5	अले वय्‌कलं जितः
PSA.118.5	लिसः बियादिल,
PSA.118.5	जितः छुत्‍कारा बियादिल।
PSA.118.6	परमप्रभु जि नाप दी,
PSA.118.6	जितः ग्‍याये माःगु मदु।
PSA.118.6	मनूतय्‌सं जितः
PSA.118.6	छुं हे याये फइ मखु।
PSA.118.7	परमप्रभु जि नाप दी,
PSA.118.7	वय्‌कः जितः ग्‍वाहालि
PSA.118.7	यानादीम्‍ह खः।
PSA.118.7	उकिं जिं थःगु मिखां
PSA.118.7	शत्रुत बूगु स्‍वयेखनि।
PSA.118.8	मनूतय्‌त भरोसा यायेगु स्‍वयाः
PSA.118.8	परमप्रभुयागु शरण कायेगु बांलाः।
PSA.118.9	शासकतय्‌त भरोसा यायेगु स्‍वयाः
PSA.118.9	परमप्रभुयागु शरण
PSA.118.9	कायेगु बांलाः।
PSA.118.10	फुक्‍क जातिं जितः घेरय्‌ यात,
PSA.118.10	तर परमप्रभुया नामं
PSA.118.10	जिं इमित नाश याना।
PSA.118.11	इमिसं जितः फुक्‍क थासं
PSA.118.11	घेरय्‌ यात,
PSA.118.11	तर परमप्रभुया नामं
PSA.118.11	जिं इमित नाश याना।
PSA.118.12	इपिं जिथाय्‌ हात थें भुं वल,
PSA.118.12	तर कंमाय्‌ च्‍याःगु मि थें
PSA.118.12	इपिं झौ जुल।
PSA.118.12	परमप्रभुया नामं
PSA.118.12	जिं इमित नाश याना।
PSA.118.13	जितः घ्वाःगु खः,
PSA.118.13	अले जि दयेत्‍यंगु खः,
PSA.118.13	तर परमप्रभुं
PSA.118.13	जितः ग्‍वाहालि यानादिल।
PSA.118.14	परमप्रभु जिगु शक्ति व भजन खः,
PSA.118.14	जितः वय्‌कलं हे जक
PSA.118.14	बचय्‌ यानादिल।
PSA.118.15	धर्मीतय्‌गु पालय्‌ लसता
PSA.118.15	व त्‍याःगु सः थ्‍वइ।
PSA.118.15	“परमप्रभुयागु जव ल्‍हातं
PSA.118.15	तःधंगु ज्‍या यानादीगु दु।”
PSA.118.16	परमप्रभुया जव ल्‍हाः
PSA.118.16	च्‍वय्‌ थहां वंगु दु,
PSA.118.16	“परमप्रभुयागु जव ल्‍हातं
PSA.118.16	तःधंगु ज्‍या यानादीगु दु।”
PSA.118.17	जि सी मखु, तर म्‍वाना च्‍वने,
PSA.118.17	अले परमप्रभुं यानादीगु
PSA.118.17	ज्‍याया खँ न्‍यंकाच्‍वने।
PSA.118.18	परमप्रभुं जितः बांमलाक्‍क
PSA.118.18	सजाँय बियादीगु दु,
PSA.118.18	तर वय्‌कलं जितः
PSA.118.18	कालया ल्‍हातय्‌ बियामदी।
PSA.118.19	जिगु लागि
PSA.118.19	धर्मीत दुहां वनिगु ध्‍वाखा
PSA.118.19	चाय्‌कादिसँ,
PSA.118.19	अनं दुहां वनाः
PSA.118.19	जिं परमप्रभुयात सुभाय्‌ बी।
PSA.118.20	परमप्रभुया ध्‍वाखा थ्‍व हे खः,
PSA.118.20	धर्मीत थुकी दुने दुहां वनी,
PSA.118.21	हे परमप्रभु, छिं जिगु प्रार्थनाया
PSA.118.21	लिसः बियादीगुलिं
PSA.118.21	जिं छितः सुभाय्‌ बी,
PSA.118.21	छिं जितः त्‍याकादिल।
PSA.118.22	दकःमितय्‌सं ज्‍यालगय्‌
PSA.118.22	मजूगु धकाः धाःगु
PSA.118.22	ल्‍वहं हे मू ल्वहं जुल।
PSA.118.23	परमप्रभुं हे थथे यानादीगु खः।
PSA.118.23	झीसं स्‍वयेबलय्‌
PSA.118.23	थ्‍व तसकं अजूचायापु।
PSA.118.24	थौंया दिन परमप्रभुं
PSA.118.24	दय्‌कादीगु खः।
PSA.118.24	थुकी झीपिं लय्‌तायेनु,
PSA.118.24	न्‍ह्यइपुकेनु।
PSA.118.25	हे परमप्रभु,
PSA.118.25	जिमित बचय्‌ यानादिसँ,
PSA.118.25	हे परमप्रभु,
PSA.118.25	जिमित ताःलाकादिसँ।
PSA.118.26	परमप्रभुया नामं झाःम्‍ह
PSA.118.26	धन्‍यम्‍ह खः।
PSA.118.26	जिमिसं वय्‌कःयात
PSA.118.26	परमप्रभुया देगलं
PSA.118.26	आशिष बी।
PSA.118.27	परमप्रभु हे परमेश्वर खः
PSA.118.27	वय्‌कलं झीत जः
PSA.118.27	बियादीगु दु।
PSA.118.27	ल्हातय्‌ सिमा कचा ज्वनाः
PSA.118.27	लय्‌लय्‌तातां यात्राय्‌ न्ह्यज्या,
PSA.118.27	वेदीया नेकू तक हे हुँ।
PSA.118.28	हे परमप्रभु,
PSA.118.28	छि जिमि परमेश्वर खः,
PSA.118.28	जिं छितः सुभाय्‌ बी,
PSA.118.28	छि जिमि परमेश्वर खः,
PSA.118.28	जिं छिगु प्रशंसा याये।
PSA.118.29	परमप्रभुयात सुभाय्‌ ब्‍यु,
PSA.118.29	छाय्‌धाःसा वय्‌कः भिंम्‍ह खः,
PSA.118.29	वय्‌कःया दया माया सदां
PSA.118.29	दयाच्‍वनी।
PSA.119.1	धन्‍य खः दोष मदय्‌क
PSA.119.1	म्‍वानाच्‍वनिपिं
PSA.119.1	व परमप्रभुया स्‍यनातःगु खँकथं
PSA.119.1	जुइपिं मनूत।
PSA.119.2	धन्‍य खः वय्‌कःया नियम
PSA.119.2	पालन याइपिं
PSA.119.2	व वय्‌कःयात दुनुगलंनिसें
PSA.119.2	मालिपिं मनूत।
PSA.119.3	इमिसं छुं नं मभिं ज्‍या याइ मखु,
PSA.119.3	इपिं वय्‌कःया लँपुइ वनी।
PSA.119.4	छिं जिमित छिगु उपदेश
PSA.119.4	बांलाक पालन यायेमाः
PSA.119.4	धकाः उजं बियादीगु दु।
PSA.119.5	छिगु व्‍यवस्‍था पालन यायेत
PSA.119.5	जिगु पहःचहः क्‍वातुगु जूसा
PSA.119.5	गुलि बांलाइगु।
PSA.119.6	अले छिगु फुक्‍क आज्ञाय्‌
PSA.119.6	ध्‍यान बियागुलिं
PSA.119.6	जि मछालेमालि मखु।
PSA.119.7	छिगु धार्मिक विधि सय्‌का
PSA.119.7	काइबलय्‌
PSA.119.7	जिं स्‍वजा मनं छितः सुभाय्‌ बी।
PSA.119.8	जिं छिगु व्‍यवस्‍था पालन याये,
PSA.119.8	उकिं जितः त्‍वःतादी मते।
PSA.119.9	छम्‍ह ल्‍याय्‌म्‍हम्‍ह मनुखं
PSA.119.9	गथे थःगु जीवन
PSA.119.9	शुद्ध तयेफइ?
PSA.119.9	छिगु वचनकथं
PSA.119.9	म्‍वानाः हे खः।
PSA.119.10	जिं दुनुगलंनिसें छितः
PSA.119.10	मालाच्‍वनागु दु,
PSA.119.10	छिगु आज्ञा पाखें जितः
PSA.119.10	उखे थुखे वनेबियादी मते।
PSA.119.11	छिगु विरोधय्‌ पाप याये
PSA.119.11	म्‍वालेमा धकाः
PSA.119.11	छिगु बचं जिं थःगु नुगलय्‌
PSA.119.11	तयातयागु दु।
PSA.119.12	हे परमप्रभु, छिगु प्रशंसा जुइमा,
PSA.119.12	छिगु व्‍यवस्‍था जितः स्‍यनादिसँ।
PSA.119.13	जिं थःगु म्‍हुतुसिं
PSA.119.13	छिगु म्‍हुतुं पिहां वःगु
PSA.119.13	फुक्‍क विधि कनागु दु।
PSA.119.14	यक्‍व धन-सम्‍पत्तिया कारणं
PSA.119.14	लय्‌ताःगु थें
PSA.119.14	जि छिगु नियम पालन यायेत
PSA.119.14	लय्‌ताये।
PSA.119.15	छिगु उपदेशय्‌ जिं ध्‍यान याये,
PSA.119.15	अले छिं स्‍यनादीगु खँय्‌
PSA.119.15	बिचाः याये।
PSA.119.16	छिगु व्‍यवस्‍था जि लय्‌ताये,
PSA.119.16	छिगु वचनयात जिं
PSA.119.16	ल्वःमंके मखु।
PSA.119.17	थः दासयात भिं यानादिसँ,
PSA.119.17	अले जि म्‍वानाच्‍वनी,
PSA.119.17	अले छिगु वचन पालन याये।
PSA.119.18	छिं स्‍यनातःगु खँया
PSA.119.18	अजूचायापुगु खँ खंकेत
PSA.119.18	जिगु मिखा चाय्‌कादिसँ।
PSA.119.19	पृथ्‍वीइ जि छम्‍ह परदेशी
PSA.119.19	जक खः,
PSA.119.19	उकिं जिपाखें थःगु आज्ञा
PSA.119.19	सुचुकादी मते।
PSA.119.20	छिगु विधि सीकेत
PSA.119.20	जिगु मन सदां आय्‌बुयाच्वन।
PSA.119.21	सराः लाःपिं व छिगु आज्ञा
PSA.119.21	पालन मयाइपिं घमण्‍डीतय्‌त
PSA.119.21	छिं हक्‍कादी।
PSA.119.22	जिपाखें इमिगु हेला
PSA.119.22	व अपमान चीकादिसँ,
PSA.119.22	छाय्‌धाःसा जिं छिगु नियम
PSA.119.22	पालन यानागु दु।
PSA.119.23	शासकत नापं च्‍वनाः
PSA.119.23	जिगु बारे मखुगु खँ ल्‍हाःसां
PSA.119.23	जिं छिगु व्‍यवस्‍थाय्‌ ध्‍यान याये।
PSA.119.24	छिगु नियम जिगु लसता खः,
PSA.119.24	उपिं जितः सल्‍लाह बीपिं खः।
PSA.119.25	जिगु म्‍ह धुलय्‌ प्‍यपुनाच्‍वंगु दु।
PSA.119.25	छिं थःगु वचनकथं जितः
PSA.119.25	हाकनं म्‍वाकादिसँ।
PSA.119.26	जिं जिगु पहःचहः छितः
PSA.119.26	कनागु दु,
PSA.119.26	अले छिं लिसः बियादिल।
PSA.119.26	जितः छिगु व्‍यवस्‍था
PSA.119.26	स्‍यनादिसँ।
PSA.119.27	जितः छिगु उपदेशया अर्थ
PSA.119.27	थुइकेबियादिसँ,
PSA.119.27	अले जिं छिगु अजूचायापुगु
PSA.119.27	ज्‍याय्‌ ध्‍यान याये।
PSA.119.28	नुगः मछिनाः जिगु प्राण
PSA.119.28	न्‍यलावनी,
PSA.119.28	छिगु वचनकथं जितः
PSA.119.28	बल्‍लाकादिसँ।
PSA.119.29	जिपाखें मखुगु लँ चीकादिसँ,
PSA.119.29	अले दया यानाः
PSA.119.29	जितः थःगु स्‍यनातःगु खँ
PSA.119.29	बियादिसँ।
PSA.119.30	जिं विश्वास याये बहः जुइगु
PSA.119.30	ल्ययागु दु,
PSA.119.30	छिगु विधि जिं थःगु न्‍ह्यःने
PSA.119.30	तयागु दु।
PSA.119.31	जि छिगु नियमय्‌
PSA.119.31	प्‍यपुनाच्‍वनागु दु, हे परमप्रभु,
PSA.119.31	जितः लज्‍याय्‌ लाकादी मते।
PSA.119.32	जि छिगु आज्ञाया लँपुइ
PSA.119.32	ब्‍वाँय्‌ वने,
PSA.119.32	छाय्‌धाःसा छिं जिगु नुगःयात
PSA.119.32	स्‍वतन्‍त्र यानादीगु दु।
PSA.119.33	हे परमप्रभु,
PSA.119.33	छिगु व्‍यवस्‍था पालन यायेगु
PSA.119.33	जितः स्‍यनादिसँ,
PSA.119.33	अले लिपाथ्‍यंक जिं
PSA.119.33	व पालन याये।
PSA.119.34	छिं स्‍यनातःगु खँया अर्थ
PSA.119.34	थुइकादिसँ।
PSA.119.34	अले जिं व पालन याये,
PSA.119.34	दुनुगलंनिसें जिं
PSA.119.34	व पालन याये।
PSA.119.35	जितः थःगु आज्ञाया लँपुइ
PSA.119.35	यंकादिसँ,
PSA.119.35	छाय्‌धाःसा जि उकी हे
PSA.119.35	लय्‌ताये।
PSA.119.36	जिगु नुगःयात लोभ पाखे मखु
PSA.119.36	छिगु नियमपाखे हीकादिसँ।
PSA.119.37	ज्‍यालगय्‌ मजूगु खँ
PSA.119.37	स्‍वयेगु पाखें
PSA.119.37	जिगु मिखायात हीकादिसँ,
PSA.119.37	छिगु वचनकथं
PSA.119.37	जिगु प्राणयात रक्षा यानादिसँ।
PSA.119.38	छिगु भय काइम्‍ह छिकपिनि
PSA.119.38	दासया निंतिं
PSA.119.38	थःम्हं बियादीगु बचं
PSA.119.38	पूवंकादिसँ।
PSA.119.39	जिपाखें इमिगु हेला व अपमान
PSA.119.39	चीकादिसँ,
PSA.119.39	छाय्‌धाःसा छिगु विधि भिं।
PSA.119.40	जितः छिगु आज्ञा यः,
PSA.119.40	छिगु धार्मिकताया कारणं
PSA.119.40	जितः म्‍वाका तयादिसँ।
PSA.119.41	हे परमप्रभु,
PSA.119.41	छिगु सदां दयाच्‍वनिगु दया माया
PSA.119.41	व छिगु बचंकथं
PSA.119.41	छिगु उद्धार जिथाय्‌ वयेमा।
PSA.119.42	अले जिं थःत हिस्‍याइपिन्‍त
PSA.119.42	लिसः बी फइ,
PSA.119.42	छाय्‌धाःसा छिगु वचनय्‌
PSA.119.42	जिगु भरोसा दु।
PSA.119.43	जिगु म्‍हुतुं सत्‍यया वचन
PSA.119.43	लाकाकयादी मते,
PSA.119.43	छाय्‌धाःसा जिं छिगु विधिइ
PSA.119.43	आशा तयागु दु।
PSA.119.44	छिं स्‍यनातःगु खँ
PSA.119.44	जिं सदां पालन याना हे च्‍वने।
PSA.119.45	अले जि स्‍वतन्‍त्र जुयाः म्‍वाये
PSA.119.45	छाय्‌धाःसा जिं छिगु उपदेश
PSA.119.45	मालागु दु।
PSA.119.46	अले जिं छिगु नियमया बारे
PSA.119.46	जुजुपिनिगु न्‍ह्यःने नवाये,
PSA.119.46	जि लज्‍या चाये मखु।
PSA.119.47	छाय्‌धाःसा
PSA.119.47	जि छिगु आज्ञाया कारणं
PSA.119.47	लय्‌ता,
PSA.119.47	अले जिं उकियात
PSA.119.47	माया याना।
PSA.119.48	जिं थःम्‍हं माया यानागु
PSA.119.48	छिगु आज्ञा पाखे
PSA.119.48	थःगु ल्‍हाः ल्‍ह्वने,
PSA.119.48	अले छिगु व्‍यवस्‍थाय्‌
PSA.119.48	ध्‍यान याये।
PSA.119.49	थः दासयात बियादीगु वचन
PSA.119.49	लुमंकादिसँ,
PSA.119.49	छाय्‌धाःसा छिं जितः
PSA.119.49	आशा बियादीगु दु।
PSA.119.50	जिगु दुःखय्‌ जितः थुकिं हे
PSA.119.50	शान्‍ति दत,
PSA.119.50	छाय्‌धाःसा छिगु बचंपाखें
PSA.119.50	जितः जीवन दत।
PSA.119.51	तःधंछु जुइपिन्‍सं जितः
PSA.119.51	यक्‍व हे हिस्‍याःगु दु,
PSA.119.51	अय्‌नं छिं स्‍यनातःगु खँपाखें
PSA.119.51	जि लिचिलागु मदु।
PSA.119.52	हे परमप्रभु,
PSA.119.52	छिगु पुलांगु विधि
PSA.119.52	लुमंकाच्‍वना,
PSA.119.52	उकिं जितः शान्‍ति दइ।
PSA.119.53	छिं स्‍यनातःगु खँ त्‍वःतूपिं
PSA.119.53	दुष्‍टतय्‌सं यानाः
PSA.119.53	जितः तसकं तं पिहां वइगु।
PSA.119.54	जि न्‍ह्याथाय्‌ च्‍वंसां
PSA.119.54	छिगु व्‍यवस्‍था हे
PSA.119.54	जिगु म्‍ये जूगु दु।
PSA.119.55	हे परमप्रभु,
PSA.119.55	जिं चान्‍हय्‌ छिगु नां
PSA.119.55	लुमंकेगु यानागु दु।
PSA.119.55	अले जिं छिं स्‍यनातःगु खँ
PSA.119.55	जिं पालन यानागु दु।
PSA.119.56	जिं उपदेश पालन यानागुलिं हे
PSA.119.56	थ्‍व जितः जूगु खः।
PSA.119.57	छि जिगु ब्‍व खः, हे परमप्रभु,
PSA.119.57	जिं छिगु वचनकथं
PSA.119.57	जुइगु क्‍वःछिनागु दु।
PSA.119.58	जिं दुनुगलंनिसें छिगु ख्‍वाः
PSA.119.58	मालागु दु,
PSA.119.58	छिगु बचंकथं
PSA.119.58	जितः दया यानादिसँ।
PSA.119.59	जिं थःगु पहःचहःया बारे
PSA.119.59	बिचाः यानागु दु,
PSA.119.59	अले छिगु नियमपाखे
PSA.119.59	थःगु पलाः न्ह्याकागु दु।
PSA.119.60	जिं छिगु आज्ञा पालन यायेत
PSA.119.60	लिबाकागु मदु
PSA.119.60	बरु हथाय्‌ चायागु दु।
PSA.119.61	दुष्‍टतय्‌सं खिपतं च्‍यूसां
PSA.119.61	जिं छिगु स्‍यनातःगु खँयात
PSA.119.61	ल्वःमंके मखु।
PSA.119.62	छिगु धार्मिक विधिया लागि
PSA.119.62	जि बाचा इलय्‌
PSA.119.62	छितः सुभाय्‌ बीत दने।
PSA.119.63	छिगु भय काइपिं व छिगु उपदेश
PSA.119.63	पालन याइपिं सकसिया
PSA.119.63	जि छम्‍ह पासा खः।
PSA.119.64	हे परमप्रभु, छिगु
PSA.119.64	सदां दयाच्वनिगु दया मायां
PSA.119.64	पृथ्‍वी जाःगु दु,
PSA.119.64	जितः छिगु व्‍यवस्‍था स्‍यनादिसँ।
PSA.119.65	हे परमप्रभु,
PSA.119.65	छिं थःगु वचनकथं
PSA.119.65	थः दासयात भिं यानादिसँ।
PSA.119.66	जितः ज्ञान व बुद्धिया खँ
PSA.119.66	स्‍यनादिसँ,
PSA.119.66	छाय्‌धाःसा जिं छिगु आज्ञायात
PSA.119.66	विश्वास याना।
PSA.119.67	जितः सजाँय जुइ न्‍ह्यः
PSA.119.67	जिं लँ द्वंकागु खः,
PSA.119.67	तर आः जिं छिगु वचन
PSA.119.67	पालन याना।
PSA.119.68	छि भिंम्‍ह खः,
PSA.119.68	अले भिं यानादी,
PSA.119.68	जितः छिगु व्‍यवस्‍था
PSA.119.68	स्‍यनादिसँ।
PSA.119.69	तःधंछुया जुइपिन्‍सं
PSA.119.69	जिगु विरोधय्‌ मखुगु खँ
PSA.119.69	पिकाःगु दु,
PSA.119.69	अय्‌नं जिं दुनुगलंनिसें
PSA.119.69	छिगु उपदेश पालन याना।
PSA.119.70	इमिगु नुगः छाःगु दु,
PSA.119.70	अय्‌नं जि ला छिं स्‍यनातःगु
PSA.119.70	खँया कारणं लय्‌ताः।
PSA.119.71	छिगु व्‍यवस्‍था सय्‌कागुलिं
PSA.119.71	जितः दुःख जूगु
PSA.119.71	जिगु लागि बांहेलात।
PSA.119.72	छिं स्‍यनातःगु खँ
PSA.119.72	जिगु निंतिं लुँ व वहःयागु
PSA.119.72	द्वलंद्वः कुचा स्‍वयाः मू वं।
PSA.119.73	छिगु हे ल्‍हातं जितः
PSA.119.73	दय्‌कादीगु व समाः
PSA.119.73	यानादीगु खः।
PSA.119.73	जितः छिगु आज्ञा थुइकेत
PSA.119.73	गाक्‍क बुद्धि बियादिसँ।
PSA.119.74	छिगु भय काइपिं जितः खनाः
PSA.119.74	लय्‌तायेमा,
PSA.119.74	छाय्‌धाःसा जिं छिगु वचनय्‌
PSA.119.74	आशा तयागु दु।
PSA.119.75	हे परमप्रभु, छिगु विधि
PSA.119.75	धार्मिक खः धकाः जिं स्‍यू,
PSA.119.75	छिं जितः दुःख बियादीगु
PSA.119.75	पाय्‌छि खः धकाः जिं स्‍यू।
PSA.119.76	छिगु बचंकथं
PSA.119.76	छिकपिनि दास जितः
PSA.119.76	छिगु सदां दयाच्वनिगु
PSA.119.76	दया मायां शान्‍ति दयेमा।
PSA.119.77	जि म्‍वानाच्‍वनेत जितः
PSA.119.77	दया यानादिसँ,
PSA.119.77	छाय्‌धाःसा छिं स्‍यनातःगु खँ
PSA.119.77	जिगु लसता खः।
PSA.119.78	तःधंछुया जुइपिं लज्‍याय्‌
PSA.119.78	लायेमा,
PSA.119.78	छाय्‌धाःसा इमिसं
PSA.119.78	छुं हे कारण मदय्‌क
PSA.119.78	जितः मखुगु द्वपं ब्‍यूगु दु।
PSA.119.78	अय्‌नं जिं ला
PSA.119.78	छिगु उपदेशय्‌ ध्‍यान बी।
PSA.119.79	छिगु भय काइपिं
PSA.119.79	व छिगु नियम थूपिं
PSA.119.79	जिपाखे फहिलेमा।
PSA.119.80	जिं दुनुगलंनिसें
PSA.119.80	छिगु व्‍यवस्‍था मानय्‌
PSA.119.80	याये फयेमा,
PSA.119.80	लज्‍या चाये म्‍वालेमा।
PSA.119.81	हे परमप्रभु,
PSA.119.81	जि छिपाखें उद्धार कायेत
PSA.119.81	प्‍याःचाः,
PSA.119.81	जिं छिगु वचनय्‌ आशा
PSA.119.81	तयागु दु।
PSA.119.82	छिगु बचं पिया च्‍वँच्‍वं
PSA.119.82	जिगु मिखा बुलुसे
PSA.119.82	च्‍वने धुंकल।
PSA.119.82	जिं धाये,
PSA.119.82	“छिं गुबलय्‌ शान्‍ति बियादी?”
PSA.119.83	कुँलय्‌ तयातःगु छेंगूया
PSA.119.83	म्हिचाय्‌ दाखमद्य तइगु थें
PSA.119.83	जि जुइ धुंकूगु दु,
PSA.119.83	अय्‌नं छिगु व्‍यवस्‍था जिं
PSA.119.83	ल्वःमंकागु मदुनि।
PSA.119.84	छिकपिनि दासं
PSA.119.84	अज्‍ज गुलि पी मानि?
PSA.119.84	जितः दुःख बीपिन्‍त छिं गुबलय्‌
PSA.119.84	सजाँय बियादीगु?
PSA.119.85	छिगु स्‍यनातःगु खँकथं
PSA.119.85	मजुइपिं तःधंछु जुइपिन्‍सं
PSA.119.85	जिगु निंतिं गाः म्‍हूगु दु।
PSA.119.86	छिगु आज्ञा फुक्‍क
PSA.119.86	भरोसा याये बहः जू।
PSA.119.86	जितः ग्‍वाहालि यानादिसँ,
PSA.119.86	मनूतय्‌सं छुं कारण मदयेकं
PSA.119.86	जितः दुःख बीगु।
PSA.119.87	इमिसं जितः झन्‍दिले पृथ्‍वीं
PSA.119.87	नाश यानाबी धुंकूगु।
PSA.119.87	अय्‌नं जिं छिगु उपदेश
PSA.119.87	त्‍वःतागु मदुनि।
PSA.119.88	छिगु सदां दयाच्वनिगु
PSA.119.88	दया मायाकथं
PSA.119.88	जिगु प्राणयात रक्षा यानादिसँ,
PSA.119.88	अले जिं छिगु म्‍हुतुं पिहां वःगु
PSA.119.88	नियम पालन याये।
PSA.119.89	हे परमप्रभु,
PSA.119.89	छि न्‍ह्याबलें दयाच्‍वनी,
PSA.119.89	छिगु वचन न्‍ह्याबलें स्‍वर्गय्‌
PSA.119.89	दयाच्‍वनी।
PSA.119.90	छिगु विश्वास याये बहःसू
PSA.119.90	पुस्‍तां पुस्‍तातक दयाच्‍वनी।
PSA.119.90	छिं पृथ्‍वीयात थापं यानादीगु दु,
PSA.119.90	अले व दयाच्‍वनी।
PSA.119.91	छिगु विधि थौंतक नं
PSA.119.91	दयाच्‍वंगु दु,
PSA.119.91	छाय्‌धाःसा फुक्‍क सृष्टिं
PSA.119.91	छिगु सेवा याइ।
PSA.119.92	छिगु स्‍यनातःगु खं जि
PSA.119.92	लय्‌मताःगु जूसा
PSA.119.92	दुःखया इलय्‌
PSA.119.92	जि नाश जुइधुंकीगु।
PSA.119.93	जिं गुबलें छिगु उपदेश
PSA.119.93	ल्वःमंके मखु,
PSA.119.93	छाय्‌धाःसा छिं उपिं पाखें हे
PSA.119.93	जिगु जीवनयात रक्षा
PSA.119.93	यानादीगु दु।
PSA.119.94	जि छिकपिनिम्‍ह हे खः,
PSA.119.94	छिं जितः बचय्‌ यानादिसँ,
PSA.119.94	जिं छिगु उपदेश मालागु दु।
PSA.119.95	दुष्‍टत जितः नाश यायेत
PSA.119.95	पियाच्‍वंगु दु,
PSA.119.95	तर जिं छिगु उपदेशय्‌
PSA.119.95	ध्‍यान याये।
PSA.119.96	फुक्‍क सृष्टियागु सीमा दु,
PSA.119.96	तर छिगु आज्ञाया सीमा मदु।
PSA.119.97	छिगु स्‍यनातःगु खँयात
PSA.119.97	जिं गुलि माया याना!
PSA.119.97	न्‍हिच्‍छि हे जिगु
PSA.119.97	ध्‍यान उकी हे वनाच्‍वनी।
PSA.119.98	छिगु आज्ञा न्‍ह्याबलें जिगु मनय्‌ दु,
PSA.119.98	उकिं जितः जिमि शत्रुत स्‍वयाः
PSA.119.98	बुद्धि दुम्‍ह दय्‌की।
PSA.119.99	जिमि गुरूत स्‍वयाः यक्‍व जिं थु,
PSA.119.99	छाय्‌धाःसा जिं छिगु नियमय्‌
PSA.119.99	ध्‍यान बिया।
PSA.119.100	थकालिपिं मनूतय्‌ स्‍वयाः
PSA.119.100	यक्‍व बुद्धि जिके दु,
PSA.119.100	छाय्‌धाःसा जिं छिगु उपदेश
PSA.119.100	पालन याना।
PSA.119.101	छिगु वचन पालन याये धकाः
PSA.119.101	जिं थःगु तुतियात फुक्‍क मभिंगु
PSA.119.101	लँपुपाखें अलग तयागु दु।
PSA.119.102	जिं छिगु विधि त्‍वःतागु मदु,
PSA.119.102	छाय्‌धाःसा छिं हे
PSA.119.102	जितः स्‍यनादीगु दु।
PSA.119.103	छिगु वचन जितः गुलि साः,
PSA.119.103	जिगु म्‍हुतुया निंतिं
PSA.119.103	कस्‍ति स्‍वयाः नं साः।
PSA.119.104	छिगु उपदेश पाखें जितः
PSA.119.104	बुद्धि दुम्‍ह दय्‌की,
PSA.119.104	उकिं फुक्‍क मखुगु लँपु
PSA.119.104	जितः मयः।
PSA.119.105	छिगु वचन
PSA.119.105	जिगु तुतिया निंतिं मत,
PSA.119.105	अले जिगु लँपुया निंतिं
PSA.119.105	जः खः।
PSA.119.106	छिगु धार्मिक विधि
PSA.119.106	पालन याये धकाः
PSA.119.106	जिं पाफयागु दु,
PSA.119.106	अले उकियात जिं पक्‍का
PSA.119.106	यानागु दु।
PSA.119.107	जिं तसकं दुःख सियागु दु,
PSA.119.107	हे परमप्रभु, थःगु वचनकथं
PSA.119.107	जितः म्‍वाकातयादिसँ।
PSA.119.108	हे परमप्रभु!
PSA.119.108	जिगु म्‍हुतुं पिहां वःगु
PSA.119.108	थः यसें बलि
PSA.119.108	नालाकयादिसँ,
PSA.119.108	अले छिगु विधि
PSA.119.108	जितः स्‍यनादिसँ।
PSA.119.109	जिं थःगु जीवन पायेत तयार दु,
PSA.119.109	अय्‌नं छिं स्‍यनातःगु खँ
PSA.119.109	जिं ल्‍वःमंके मखु।
PSA.119.110	दुष्‍टतय्‌सं जिगु निंतिं
PSA.119.110	जाः ग्‍वःगु दुसां
PSA.119.110	छिगु उपदेश पाखें
PSA.119.110	जि उखे थुखे वनागु मदु।
PSA.119.111	छिगु नियम न्ह्याबलेंया निंतिं
PSA.119.111	जिगु मू वंगु सम्‍पत्ति जूगु दु।
PSA.119.111	उकिं जिगु नुगःयात
PSA.119.111	लय्‌ताय्‌की।
PSA.119.112	छिगु व्‍यवस्‍था लिपा थ्‍यंक
PSA.119.112	पालन यायेगु
PSA.119.112	जिं क्‍वःछिनागु दु।
PSA.119.113	दोमन दुपिं मनूत जितः
PSA.119.113	तसकं मयः,
PSA.119.113	अय्‌नं छिं स्‍यनातःगु खँयात
PSA.119.113	जिं माया याना।
PSA.119.114	छि जिगु शरण कायेगु थाय्‌
PSA.119.114	व ढाल खः,
PSA.119.114	जिं छिगु वचनय्‌ आशा
PSA.119.114	तयागु दु।
PSA.119.115	हे मभिंगु ज्‍या याइपिं मनूत,
PSA.119.115	जिपाखें तापाक हुँ,
PSA.119.115	अले जिं जिमि परमेश्वरया आज्ञा
PSA.119.115	पालन याये फइ।
PSA.119.116	हे परमप्रभु,
PSA.119.116	जि म्‍वानाच्‍वने फयेमा धकाः
PSA.119.116	छिगु बचंकथं जितः लिधंसा
PSA.119.116	बियादिसँ,
PSA.119.116	अले जिगु आशाया लागि
PSA.119.116	जितः लज्‍याय्‌ लाकादी मते।
PSA.119.117	जितः लिधंसा बियादिसँ,
PSA.119.117	अले जि म्‍वाइ।
PSA.119.117	छिगु व्‍यवस्‍थाय्‌ जिं न्‍ह्याबलें
PSA.119.117	ध्‍यान याना च्‍वने।
PSA.119.118	छिगु व्‍यवस्‍था पाखें
PSA.119.118	उखे थुखे वंपिं सकसितं
PSA.119.118	छिं चीकादीगु दु,
PSA.119.118	छाय्‌धाःसा इमिगु छल
PSA.119.118	ज्‍यालगय्‌ जुइ मखु।
PSA.119.119	पृथ्‍वीइ फुक्‍क दुष्‍टतय्‌त
PSA.119.119	छिं फोहर थें वांछ्‌वयादी।
PSA.119.119	अथे जुयाः छिगु नियमयात
PSA.119.119	जिं माया याना।
PSA.119.120	छिगु भयं यानाः
PSA.119.120	जिगु म्‍ह खाइ,
PSA.119.120	अले छिगु विधि खनाः
PSA.119.120	जि ग्‍याना।
PSA.119.121	जिं ला धार्मिकता व न्‍यायया
PSA.119.121	ज्‍या यानागु दु,
PSA.119.121	छिं जितः शत्रुतय्‌गु ल्‍हातय्‌
PSA.119.121	त्‍वःतादी मते।
PSA.119.122	छिकपिनि दासया भिंया लागि
PSA.119.122	जमानी जुयादिसँ,
PSA.119.122	तःधंछु जुइपिन्‍सं जितः
PSA.119.122	क्‍वत्‍यकेबियादी मते।
PSA.119.123	छिगु उद्धार
PSA.119.123	व छिगु धार्मिकताया
PSA.119.123	बचंयात पियाच्‍वँच्‍वं
PSA.119.123	जिगु मिखा बुलुसे च्‍वने धुंकल।
PSA.119.124	थः दासनापं थःगु
PSA.119.124	सदां दयाच्वनिगु दया माया
PSA.119.124	क्‍यनादिसँ,
PSA.119.124	अले छिगु व्‍यवस्‍था जितः
PSA.119.124	स्‍यनादिसँ।
PSA.119.125	जि छिकपिनि दास खः,
PSA.119.125	छिगु नियम म्‍हसीकेत
PSA.119.125	जितः थुइकेगु शक्ति
PSA.119.125	बियादिसँ।
PSA.119.126	हे परमप्रभु, दनादिसँ!
PSA.119.126	ई वःगु दु छिं ज्‍या यानादिसँ,
PSA.119.126	इमिसं छिं स्‍यनातःगु खँ
PSA.119.126	त्‍वथुले धुंकल।
PSA.119.127	जिं छिगु आज्ञायात लुँ स्‍वयाः
PSA.119.127	अप्‍वः भिंगु लुँ स्‍वयाः
PSA.119.127	नं अप्वः माया याना।
PSA.119.128	उकिं जिं छिगु फुक्‍क उपदेश
PSA.119.128	मानय्‌ याना,
PSA.119.128	अले फुक्‍क मखुगु लँपु
PSA.119.128	जितः तसकं मयः।
PSA.119.129	छिगु नियम अजूचायापुसे च्‍वं,
PSA.119.129	उकिं जिं दुनुगलंनिसें
PSA.119.129	उपिं पालन याना।
PSA.119.130	छिगु वचन थुइकाबीबलय्‌
PSA.119.130	जिमित जः दइ।
PSA.119.130	थुकिं छुं मस्‍यूपिन्‍त ज्ञान दइ।
PSA.119.131	जिं म्‍हुतु चाय्‌काः
PSA.119.131	स्‍वां-स्‍वां वय्‌काः
PSA.119.131	छाय्‌धाःसा जि छिगु आज्ञाया
PSA.119.131	लागि प्‍याःचाः।
PSA.119.132	छिगु नांयात माया याइपिन्‍त
PSA.119.132	छिं गथे यानादी,
PSA.119.132	अथे हे जिपाखे फहिलाः जितः
PSA.119.132	दया यानादिसँ।
PSA.119.133	छिं थःगु बचंकथं जिगु पलाः
PSA.119.133	बल्‍लाकादिसँ।
PSA.119.133	छुं नं पापयात जितः शासन
PSA.119.133	याकेबियादी मते।
PSA.119.134	जितः क्‍वत्‍यलातःपिं पाखें
PSA.119.134	त्‍वःतकादिसँ,
PSA.119.134	अले जिं छिगु उपदेश
PSA.119.134	पालन याये।
PSA.119.135	छिं थःगु ख्‍वाःया जलं
PSA.119.135	जिमित खय्‌कादिसँ,
PSA.119.135	छिगु व्‍यवस्‍था जितः
PSA.119.135	स्यनादिसँ।
PSA.119.136	जिगु मिखां ख्‍वबिया धाः
PSA.119.136	हाया हे च्‍वनि,
PSA.119.136	छाय्‌धाःसा मनूतय्‌सं छिं
PSA.119.136	स्‍यनातःगु खँयात मानय्‌
PSA.119.136	याइ मखु।
PSA.119.137	हे परमप्रभु, छि धर्मी खः,
PSA.119.137	छिगु विधि सत्‍य खः।
PSA.119.138	छिं बियादीगु नियम धार्मिक जू,
PSA.119.138	उपिं तसकं
PSA.119.138	विश्वास याये बहः जू।
PSA.119.139	जिगु जोसं जितः नये धुंकल
PSA.119.139	छाय्‌धाःसा जिमि शत्रुतय्‌सं
PSA.119.139	छिगु वचन मानय्‌ मयाः।
PSA.119.140	छिगु बचंयात पूवंक
PSA.119.140	जाँचय्‌ याःगु दु,
PSA.119.140	अले जिं उकियात
PSA.119.140	यक्‍व माया याना।
PSA.119.141	जि चिधंम्‍ह
PSA.119.141	व क्वह्यंम्ह खः सां
PSA.119.141	जिं छिगु उपदेशयात
PSA.119.141	ल्वःमंके मखु।
PSA.119.142	हे परमप्रभु!
PSA.119.142	छिगु धार्मिकता न्‍ह्याबलें
PSA.119.142	दयाच्‍वनी,
PSA.119.142	अले छिं स्‍यनातःगु खँ
PSA.119.142	सत्‍य खः।
PSA.119.143	जिके दुःख व संकट वःगु दु,
PSA.119.143	अय्‌नं छिगु आज्ञां जितः
PSA.119.143	लय्‌ताय्‌की।
PSA.119.144	छिगु नियम न्‍ह्याबलेंया लागि
PSA.119.144	पाय्‌छि जू,
PSA.119.144	जितः थुइके बियादिसँ,
PSA.119.144	अले जि म्‍वानाच्‍वनी।
PSA.119.145	हे परमप्रभु!
PSA.119.145	जिं दुनुगलंनिसें छितः सःता
PSA.119.145	च्‍वनागु दु,
PSA.119.145	जितः लिसः बियादिसँ!
PSA.119.145	जिं छिगु व्‍यवस्‍था मानय्‌ याये।
PSA.119.146	जिं छितः सःताच्‍वनागु दु,
PSA.119.146	जितः बचय्‌ यानादिसँ,
PSA.119.146	अले जिं छिगु नियम
PSA.119.146	पालन याये।
PSA.119.147	सुथ जुइ न्‍ह्यः हे दनाः
PSA.119.147	जिं ग्‍वाहालिया लागि तसकं
PSA.119.147	हाला च्‍वनागु दु,
PSA.119.147	छिगु वचनया आशा
PSA.119.147	यानाच्‍वनागु दु।
PSA.119.148	छिगु बचनय्‌ ध्‍यान यायेत
PSA.119.148	चच्‍छि हे जि मद्यंसे च्‍वनेगु।
PSA.119.149	हे परमप्रभु!
PSA.119.149	थःगु सदां दयाच्वनिगु
PSA.119.149	दया मायाकथं
PSA.119.149	जिगु बिन्ति न्‍यनादिसँ,
PSA.119.149	थःगु विधिकथं
PSA.119.149	जितः रक्षा यानादिसँ।
PSA.119.150	मभिंगु बिचाः यानाः
PSA.119.150	जितः सास्‍ति बीपिं मनूत
PSA.119.150	सतिक वये धुंकूगु दु।
PSA.119.150	इपिं छिं स्‍यनातःगु खं
PSA.119.150	तापाक हे दु।
PSA.119.151	छि धाःसा जिगु सतिक दी,
PSA.119.151	हे परमप्रभु,
PSA.119.151	अले छिगु फुक्‍क आज्ञा
PSA.119.151	सत्‍य खः।
PSA.119.152	यक्‍व न्‍हापां निसें हे जिं
PSA.119.152	छिं न्‍ह्याबलेंया लागि
PSA.119.152	थापं यानादीगु छिगु नियम स्‍यू।
PSA.119.153	जिगु दुःखयात बिचाः यानाः
PSA.119.153	जितः त्‍वःतकादिसँ।
PSA.119.153	छाय्‌धाःसा छिं स्‍यनातःगु खँयात
PSA.119.153	जिं ल्वःमंकागु मदु।
PSA.119.154	जिगु मुद्दा ल्‍वानादिसँ,
PSA.119.154	अले जितः त्‍वःतकादिसँ।
PSA.119.154	थःगु बचंकथं
PSA.119.154	जिगु जीवन रक्षा यानादिसँ।
PSA.119.155	उद्धार दुष्‍टत पाखें तापाः
PSA.119.155	छाय्‌धाःसा इमिसं छिगु
PSA.119.155	व्‍यवस्‍था माली मखु।
PSA.119.156	हे परमप्रभु,
PSA.119.156	छिगु दया तसकं तःधं,
PSA.119.156	उकिं छिगु विधिकथं
PSA.119.156	जिगु जीवन रक्षा यानादिसँ।
PSA.119.157	जितः दुःख बीपिं
PSA.119.157	यक्‍व शत्रुत दु,
PSA.119.157	अय्‌नं जिं छिगु नियम
PSA.119.157	मानय्‌ यायेगु त्‍वःतागु मदु।
PSA.119.158	ध्‍वंलाइपिं खनाः
PSA.119.158	जि तसकं घच्‍चाः,
PSA.119.158	छाय्‌धाःसा इमिसं छिगु वचन
PSA.119.158	पालन मया।
PSA.119.159	स्‍वयादिसँ! छिगु उपदेशयात
PSA.119.159	जिं गुलि माया याना।
PSA.119.159	हे परमप्रभु! छिगु सदां
PSA.119.159	दयाच्वनिगु दया मायाकथं
PSA.119.159	जिगु जीवन रक्षा यानादिसँ।
PSA.119.160	छिगु फुक्‍क वचन
PSA.119.160	सत्‍य हे खः,
PSA.119.160	छिगु फुक्‍क धार्मिक विधि
PSA.119.160	न्‍ह्याबलें दयाच्‍वनी।
PSA.119.161	शासकतय्‌सं छुं हे कारण
PSA.119.161	मदय्‌कं जितः सास्‍ति बी।
PSA.119.161	अय्‌नं जिगु नुगलं छिगु वचनया
PSA.119.161	भय काइ।
PSA.119.162	गथे यक्‍व धन दयाः
PSA.119.162	मनू लय्‌ताइ
PSA.119.162	अथे हे जि छिगु बचंया कारणं
PSA.119.162	लय्‌ताये।
PSA.119.163	मखुगु खँ जितः तसकं मयः
PSA.119.163	तर छिं स्‍यनातःगु खँयात
PSA.119.163	माया याना।
PSA.119.164	छिगु धार्मिक विधिया कारणं
PSA.119.164	न्‍हिइ न्‍हय्‌क्‍वः
PSA.119.164	जिं छिगु प्रशंसा याना।
PSA.119.165	छिगु स्‍यनातःगु खँयात माया
PSA.119.165	याइपिन्‍त तःधंगु शान्‍ति दइ,
PSA.119.165	इमित लुफिं हाइगु
PSA.119.165	छुं कारण दइ मखु।
PSA.119.166	हे परमप्रभु,
PSA.119.166	जिं छिगु उद्धार पियाच्‍वनागु दु,
PSA.119.166	छिगु आज्ञा पालन यानागु दु।
PSA.119.167	जिं छिगु नियम पालन
PSA.119.167	यानागु दु,
PSA.119.167	जिं उकियात दुनुगलंनिसें
PSA.119.167	माया याना।
PSA.119.168	जिं छिगु उपदेश व नियम
PSA.119.168	पालन यानागु दु,
PSA.119.168	छाय्‌धाःसा जिगु फुक्‍क
PSA.119.168	पहःचहः छिगु हे न्‍ह्यःने दु।
PSA.119.169	हे परमप्रभु,
PSA.119.169	जिगु इनाप छिगु न्ह्यःने थ्‍यनेमा,
PSA.119.169	छिगु वचनकथं जितः
PSA.119.169	थुइकेबियादिसँ।
PSA.119.170	जिगु बिन्‍ति छिथाय्‌ थ्‍यनेमा,
PSA.119.170	छिगु बचंकथं जितः छुत्कारा
PSA.119.170	बियादिसँ।
PSA.119.171	जिगु म्‍हुतुसिं छिगु प्रशंसा
PSA.119.171	यायेमा,
PSA.119.171	छाय्‌धाःसा छिं जितः
PSA.119.171	छिगु व्‍यवस्‍था स्‍यनादीगु दु।
PSA.119.172	जिगु म्‍हुतुं छिगु बचंया
PSA.119.172	भजन हालेमा,
PSA.119.172	छाय्‌धाःसा छिगु फुक्‍क
PSA.119.172	आज्ञा भिं।
PSA.119.173	छिगु ल्‍हातं जितः ग्‍वाहालि
PSA.119.173	यानादिसँ,
PSA.119.173	छाय्‌धाःसा जिं छिगु उपदेश
PSA.119.173	ल्‍ययागु दु।
PSA.119.174	हे परमप्रभु!
PSA.119.174	छिगु उद्धारया लागि जि प्‍याःचाः,
PSA.119.174	अले छिं स्‍यनातःगु खँ
PSA.119.174	जिगु लसता खः।
PSA.119.175	जितः रक्षा यानादिसँ,
PSA.119.175	अले जिं छिगु प्रशंसा याये,
PSA.119.175	अले छिगु विधि पाखें जितः
PSA.119.175	ग्‍वाहालि दयेमा।
PSA.119.176	तंम्‍ह फै थें जि मखुगु लँय्‌
PSA.119.176	वनागु दु,
PSA.119.176	छिकपिनि दासयात मालादिसँ,
PSA.119.176	छाय्‌धाःसा जिं छिगु आज्ञा
PSA.119.176	ल्वःमंकागु मदु।
PSA.120.1	दुःखया इलय्‌ जिं
PSA.120.1	परमप्रभुयाके
PSA.120.1	ग्‍वाहालि फ्वना,
PSA.120.1	वय्‌कलं जितः लिसः बियादिल।
PSA.120.2	हे परमप्रभु!
PSA.120.2	मखुगु खँ ल्‍हाइपिं
PSA.120.2	व ध्‍वंलाइपिं पाखें
PSA.120.2	जितः बचय् यानादिसँ।
PSA.120.3	अय्‌ फताहा,
PSA.120.3	परमेश्वरं छन्‍त छु यानादी?
PSA.120.3	छन्‍त मेगु अप्‍वः छु यानादी?
PSA.120.4	वय्‌कलं छन्‍त सिपाइँया
PSA.120.4	च्‍वामुगु वाणं
PSA.120.4	अले च्‍यानाच्‍वंगु हेंग्‍वां
PSA.120.4	सजाँय बियादी।
PSA.120.5	धिक्‍कार दु जितः,
PSA.120.5	छाय्‌धाःसा जि मेशेकय्‌
PSA.120.5	परदेशी जुयाः च्‍वने माल,
PSA.120.5	अले केदारया पालतय्‌गु दथुइ
PSA.120.5	च्‍वने माःगु दु।
PSA.120.6	शान्‍तियात मयय्‌किपिनिगु दथुइ
PSA.120.6	च्‍वनाच्‍वनागु यक्‍व दत।
PSA.120.7	जितः ला शान्‍ति यः,
PSA.120.7	तर जिं शान्‍तिया खँ ल्‍हाइबलय्‌
PSA.120.7	इपिं लडाइँ यायेत तयार जुइगु।
PSA.121.1	पहाड पाखे
PSA.121.1	जिं मिखा ब्‍वये,
PSA.121.1	गनं जितः ग्‍वाहालि वइ?
PSA.121.2	जितः ग्‍वाहालि स्‍वर्ग व पृथ्‍वी
PSA.121.2	दय्‌कादीम्‍ह परमप्रभु पाखें वइ।
PSA.121.3	वय्‌कलं छंगु तुतियात
PSA.121.3	चुलुके बी मखु,
PSA.121.3	छन्‍त बिचाः यानादीम्‍ह न्‍ह्यलं
PSA.121.3	ब्‍वानादी मखु।
PSA.121.4	स्‍व, इस्राएलयात बिचाः
PSA.121.4	यानादीम्‍ह
PSA.121.4	गुब्‍सं न्‍ह्यलं ब्‍वानादी मखु,
PSA.121.4	अले न्‍ह्यः वय्‌कादी नं मखु।
PSA.121.5	परमप्रभु छन्‍त बिचाः
PSA.121.5	यानादीम्‍ह खः,
PSA.121.5	परमप्रभु छंगु जव ल्‍हाः पाखे
PSA.121.5	छन्‍त रक्षा यानादीम्‍ह खः।
PSA.121.6	छन्‍त न्‍हिनय्‌ निभालं
PSA.121.6	स्‍यंकी मखु,
PSA.121.6	न त चान्हय्‌ तिमिलां हे।
PSA.121.7	परमप्रभुं छन्‍त फुक्‍क मभिंगु खं
PSA.121.7	बचय्‌ यानादी,
PSA.121.7	वय्‌कलं छंगु बिचाः यानादी।
PSA.121.8	छ दुहां वःसां पिहां वंसां
PSA.121.8	परमप्रभुं छन्‍त
PSA.121.8	न्‍ह्याबलें बिचाः यानादी।
PSA.122.1	इमिसं जितः
PSA.122.1	“परमप्रभुया देगलय्‌ झीपिं वनेनु”
PSA.122.1	धकाः धाःबलय्‌ जि लय्‌ताया।
PSA.122.2	अय्‌ यरूशलेम,
PSA.122.2	जिपिं छंगु ध्‍वाखा दुने
PSA.122.2	दनाच्‍वनागु दु।
PSA.122.3	यरूशलेम शहरयात बांलाक
PSA.122.3	मिलय्‌ यानाः दय्‌कूगु दु।
PSA.122.4	परमप्रभुया कुलत इस्राएलयात
PSA.122.4	ब्‍यूगु व्‍यवस्‍थाकथं
PSA.122.4	परमप्रभुया नांयागु प्रशंसा यायेत
PSA.122.4	अन वनी।
PSA.122.5	अन न्‍यायया सिंहासन दु,
PSA.122.5	दाऊदया वंशया सिंहासन
PSA.122.5	अन दु।
PSA.122.6	यरूशलेमया शान्‍तिया निंतिं
PSA.122.6	प्रार्थना या,
PSA.122.6	“छन्‍त माया याइपिं याउँक
PSA.122.6	च्‍वनेदयेमा।
PSA.122.7	छंगु पःखाः दुने नं
PSA.122.7	शान्‍ति दयेमा,
PSA.122.7	अले छंगु लाय्‌कू दुने नं
PSA.122.7	सुरक्षा दयेमा।”
PSA.122.8	जिमि दाजुकिजा
PSA.122.8	व जिमि पासापिनिगु निंतिं
PSA.122.8	जिं धाये, “छन्‍त शान्‍ति जुइमा!”
PSA.122.9	परमप्रभु झी परमेश्वरया
PSA.122.9	देगःया निंतिं
PSA.122.9	जिं छंगु भिंया लागि
PSA.122.9	प्रार्थना याये।
PSA.123.1	हे स्‍वर्गया सिंहासनय्‌
PSA.123.1	च्‍वनादीम्‍ह परमप्रभु,
PSA.123.1	जिं छि पाखे थःगु मिखा ब्‍वये।
PSA.123.2	गथे दासं थः मालिक पाखे
PSA.123.2	मिखा ब्‍वइ,
PSA.123.2	अले दासीं थः मालिकनी
PSA.123.2	पाखे मिखा ब्‍वइ,
PSA.123.2	अथे हे छिं जिमित दया माया
PSA.123.2	यानामदीतले
PSA.123.2	जिमिसं छिपाखे, हे परमप्रभु,
PSA.123.2	मिखा ब्‍वयाच्‍वने।
PSA.123.3	जिमित दया यानादिसँ,
PSA.123.3	हे परमप्रभु,
PSA.123.3	जिमित दया यानादिसँ।
PSA.123.3	जिपिं तसकं हे क्‍वह्यंकाः
PSA.123.3	च्‍वनेमाःगु दु।
PSA.123.4	दुधंफुधंपिनिगु पाखें जिमिसं
PSA.123.4	हेबाय्‌चबाय्‌ याकाच्‍वने
PSA.123.4	माःगु दु।
PSA.123.4	अले तःधंछुया जुइपिनि पाखें
PSA.123.4	हिस्‍याका च्‍वनेमाःगु दु।
PSA.124.1	परमप्रभु झी पाखे
PSA.124.1	मदीगु जूसा,
PSA.124.1	इस्राएलं आः धायेमा –
PSA.124.2	परमप्रभु झी पाखे मदीगु जूसा,
PSA.124.2	मनूतय्‌सं झीत हमला याःबलय्‌
PSA.124.3	झीपिं खनाः
PSA.124.3	इपिं मि थें तं चाःबलय्‌,
PSA.124.3	इमिसं झीत म्‍वाःम्‍वाकं
PSA.124.3	नुनाछ्वये धुंकिगु।
PSA.124.4	खुसिबालं झीत त्‍वपुये धुंकिगु,
PSA.124.4	अले लःधाः झीगु म्‍हया
PSA.124.4	च्‍वय्‌ नं न्‍ह्याये धुंकिगु।
PSA.124.5	छ्वाःगु लखं झीत
PSA.124.5	चुइकायंके धुंकिगु।
PSA.124.6	झीत इमिगु वाया शिकार
PSA.124.6	जुइके बिया मदीम्‍ह
PSA.124.6	परमप्रभुया प्रशंसा जुइमा।
PSA.124.7	शिकारीया जालं
PSA.124.7	झंगः बचय्‌ जूगु थें
PSA.124.7	झीपिं बचय्‌ जुइ धुंकल।
PSA.124.7	इमिगु जाः गुत
PSA.124.7	अले झीपिं बचय्‌ जुल।
PSA.124.8	झीगु ग्‍वाहालि
PSA.124.8	स्‍वर्ग व पृथ्‍वी सृष्टि यानादीम्‍ह
PSA.124.8	परमप्रभुया नामय्‌ दु।
PSA.125.1	परमप्रभुयाके
PSA.125.1	भरोसा तइपिं
PSA.125.1	सकलें सियोन पर्वत थें खः,
PSA.125.1	गुकियात संके फइ मखु
PSA.125.1	तर न्‍ह्याबलें दनाच्‍वनी।
PSA.125.2	पहाडत यरूशलेमया
PSA.125.2	छचाःखेरं दु थें
PSA.125.2	आवंलि अले न्‍ह्याबलें परमप्रभु
PSA.125.2	थः मनूतय्‌ छचाःखेरं दी।
PSA.125.3	दुष्टतय्‌सं परमप्रभुं थः मनूतय्‌त
PSA.125.3	बियादीगु देशय्‌ न्‍ह्याबलें
PSA.125.3	राज्‍य याइ मखु।
PSA.125.3	मखुसा धर्मीतय्‌सं हे
PSA.125.3	मभिं ज्‍या याइ।
PSA.125.4	हे परमप्रभु, भिंपिं मनूतय्‌त
PSA.125.4	व नुगः बांलाःपिन्‍त
PSA.125.4	भिं हे यानादिसँ।
PSA.125.5	तर मखुगु लँपुइ वनिपिन्‍त
PSA.125.5	दुष्‍टत नापं
PSA.125.5	हे परमप्रभुं
PSA.125.5	पितिना छ्वयादिसँ।
PSA.125.5	इस्राएलय्‌ शान्‍ति जुइमा।
PSA.126.1	परमप्रभुं
PSA.126.1	ज्‍वनायंकूगु थासं
PSA.126.1	सियोनय्‌ लित हयादीबलय्‌
PSA.126.1	जिपिं ला म्‍हगस खंपिं थें जुल।
PSA.126.2	जिपिं न्हिला अले
PSA.126.2	जिमिसं लसताया म्‍ये हाला।
PSA.126.2	मेमेगु जातिं जिमिगु बारे
PSA.126.2	थथे धाल,
PSA.126.2	“परमप्रभुं इमिगु निंतिं
PSA.126.2	तःधंगु ज्‍या यानादीगु दु।”
PSA.126.3	धात्‍थें परमप्रभुं जिमिगु निंतिं
PSA.126.3	तःधंगु ज्‍या यानादिल।
PSA.126.3	जिमित यक्‍व लय्‌ताः वल।
PSA.126.4	हे परमप्रभु!
PSA.126.4	नेगेवया गंगु बँय्‌ खुसित
PSA.126.4	न्‍ह्याःगु थें हे
PSA.126.4	जिमिगु अवस्‍था हाकनं
PSA.126.4	बांलाकादिसँ।
PSA.126.5	ख्‍वःख्‍वं प्‍यूपिन्‍सं
PSA.126.5	लय्‌लय्‌ तातां म्‍ये हालाः
PSA.126.5	बालि लइ।
PSA.126.6	ख्‍वः ख्‍वं पुसा ज्‍वनाः
PSA.126.6	ह्वलेत वंपिं मनूत
PSA.126.6	धात्‍थें हे लय्‌लय्‌ तातां
PSA.126.6	म्‍ये हालाः
PSA.126.6	बालिथू ज्‍वनाः लिहां वइ।
PSA.127.1	परमप्रभुं हे छेँ दय्‌कामदीसा,
PSA.127.1	दय्‌कीपिन्‍सं याःगु ज्‍या
PSA.127.1	सितिं वनी।
PSA.127.1	परमप्रभुं हे शहरया रक्षा
PSA.127.1	यानामदीसा,
PSA.127.1	पालें पिवाच्‍वंगु सितिं वनी।
PSA.127.2	नसाया निंतिं ज्‍या यायेत
PSA.127.2	छ सुथ न्‍हापां दनेगु
PSA.127.2	व चान्‍हय्‌ लिबाक्‍क द्यंवनेगु
PSA.127.2	सितिं खः।
PSA.127.2	छाय्‌धाःसा वय्‌कलं थःत यःपिन्‍त
PSA.127.2	न्ह्यः बियादीगु दु।
PSA.127.3	स्‍व, काय्‌पिं परमप्रभुं
PSA.127.3	बियादीगु हकया सर्बय्‌ खः
PSA.127.3	अले काय्‌ म्‍ह्याय्‌पिं
PSA.127.3	वय्‌कःया आशिष खः।
PSA.127.4	सिपाइँया ल्‍हातय्‌ दुगु बान थें
PSA.127.4	ल्‍याय्‌म्‍हबलय्‌ बूपिं
PSA.127.4	काय्‌पिं जुइ।
PSA.127.5	धन्‍य खः व मनू,
PSA.127.5	गुम्‍हसिया यक्‍व काय्‌पिं दइ।
PSA.127.5	न्‍याय याइगु थासय्‌
PSA.127.5	थः शत्रुत नापं नापलाइबलय्‌
PSA.127.5	शत्रुतय्‌सं वयात गुबलें बुकी मखु।
PSA.128.1	धन्‍य खः परमप्रभुया
PSA.128.1	भय काइपिं
PSA.128.1	व वय्‌कःया लँपुइ जुइपिं
PSA.128.1	फुक्‍क मनूत।
PSA.128.2	छं थःगु कमाइ नइबलय्‌
PSA.128.2	छ लय्‌ताइ
PSA.128.2	अले छन्‍त भिं जुइ।
PSA.128.3	छंगु छेँय्‌ छिमि कलाः
PSA.128.3	यक्‍व फल दुगु दाखमा थें,
PSA.128.3	अले छिमि काय्‌ म्‍ह्याय्‌पिं
PSA.128.3	छंगु टेबिलया छचाःखेरं
PSA.128.3	जैतूनया चुलित थें जुइ।
PSA.128.4	स्‍व, परमप्रभुया
PSA.128.4	भय काइम्‍ह मनूयात
PSA.128.4	थथे हे सुवाः दइ।
PSA.128.5	परमप्रभुं छ म्‍वानाच्‍वँतले
PSA.128.5	सियोनं छन्‍त सुवाः बियादीमा।
PSA.128.5	छं यरूशलेम च्‍वन्‍ह्याःगु
PSA.128.5	खनेमा।
PSA.128.6	छं थः छय्‌-छुइपिन्‍त नं खनेमा।
PSA.128.6	इस्राएलय्‌ शान्‍ति जुइमा!
PSA.129.1	इमिसं इस्राएल ल्‍याय्‌म्‍ह
PSA.129.1	जूबलय्‌ निसें हे
PSA.129.1	सास्‍ति बियावयाच्‍वंगु दु।
PSA.129.1	इस्राएलं थथे धायेमा –
PSA.129.2	“जि ल्‍याय्‌म्‍ह जूबलय्‌ निसें हे
PSA.129.2	सास्‍ति बियावयाच्‍वंगु दु,
PSA.129.2	अय्‌नं इमिसं जितः त्‍याकूगु मदु।
PSA.129.3	इमिसं जिगु जँन्‍धूफातय्‌
PSA.129.3	गाःवंक घाः यानाबिल
PSA.129.3	अले उकियात सा वाःगु बुँ थें
PSA.129.3	यानाबिल।
PSA.129.4	तर परमप्रभु धर्मीम्‍ह खः,
PSA.129.4	वय्‌कलं दुष्टत पाखें
PSA.129.4	त्‍वःतकादिल।”
PSA.129.5	सियोनया फुक्‍क शत्रुत लज्‍या
PSA.129.5	चाये मालेमा
PSA.129.5	अले लिहां वनेमा।
PSA.129.6	इपिं छेँया पलिइ‌ दुगु घाँय्‌ थें जुइमा
PSA.129.6	गुगु ताहाकः जुइ न्‍ह्यः हे
PSA.129.6	गनावनी।
PSA.129.7	सुनानं उकियात मुनाः
PSA.129.7	वा थू चिनाः यंके फइ मखु।
PSA.129.8	अनं जुयाः वइपिं वनिपिन्सं
PSA.129.8	सुनानं थथे धाइ मखु,
PSA.129.8	“परमप्रभुं छन्‍त सुवाः बियादीमा।
PSA.129.8	परमप्रभुया नामय्‌ जिमिसं
PSA.129.8	छन्‍त सुवाः बी।”
PSA.130.1	हे परमप्रभु!
PSA.130.1	जि तसकं दुःख सियाच्वनागुलिं
PSA.130.1	तःसलं हालाः छिगु नां
PSA.130.1	कया च्‍वनागु दु।
PSA.130.2	हे प्रभु!
PSA.130.2	जिगु बिन्‍ति न्‍यनादिसँ।
PSA.130.2	दयाया लागि यानागु
PSA.130.2	जिगु बिन्‍ति न्‍यनादिसँ।
PSA.130.3	हे परमप्रभु!
PSA.130.3	छिं पापया ल्‍याःचा कयादीसा
PSA.130.3	सु दनाच्‍वने फइ?
PSA.130.4	तर छि क्षमा बियादीम्‍ह खः,
PSA.130.4	अथे जुयाः हे छिगु भय काइ।
PSA.130.5	जिं परमप्रभुयात पियाच्‍वना,
PSA.130.5	जिं दुनुगलंनिसें हे
PSA.130.5	वय्‌कःया लँ स्‍वयाच्‍वना।
PSA.130.5	अले जिगु आशा
PSA.130.5	वय्‌कःया वचनय्‌ दु।
PSA.130.6	पालेतय्‌सं सुथय्‌ पियाच्‍वंगु थें,
PSA.130.6	पालेतय्‌सं सुथय्‌
PSA.130.6	पियाच्‍वंगु स्‍वयाः अप्‍वः
PSA.130.6	जिं परमप्रभुयात पियाच्‍वना।
PSA.130.7	हे इस्राएल,
PSA.130.7	परमप्रभुयाके थःगु आशा तयाच्‍वँ,
PSA.130.7	छाय्‌धाःसा परमप्रभु सदां
PSA.130.7	दयाच्वनिगु दया माया दुम्‍ह
PSA.130.7	व उद्धार यानादीम्‍ह खः।
PSA.130.8	वय्‌कलं हे मू पुलाः
PSA.130.8	इस्राएलयात फुक्‍क पापं
PSA.130.8	छुतय्‌ यानादी।
PSA.131.1	हे परमप्रभु,
PSA.131.1	जिगु नुगः फुइँक्‍क
PSA.131.1	च्‍वंगु मदु,
PSA.131.1	जिगु मिखा नं तःधंछु मजू।
PSA.131.1	तःधंगु व जिगु लागि
PSA.131.1	थाकुगु खँ नापं जिं
PSA.131.1	स्‍वापु मतया।
PSA.131.2	धात्‍थें हे, जिं थःगु मनयात
PSA.131.2	शान्‍त व सुम्‍क तयागु दु,
PSA.131.2	दुरु त्‍वःतकूम्‍ह मचा थें खः,
PSA.131.2	दुरु त्‍वःतकूम्‍ह मचा
PSA.131.2	थः मांया मुलय्‌ सुम्‍क च्‍वंगु थें
PSA.131.2	जिगु मन सुम्‍क च्‍वंगु दु।
PSA.131.3	हे इस्राएल,
PSA.131.3	आवंलि व न्‍ह्याबलें
PSA.131.3	परमप्रभुयाके हे आशा तयाच्‍वँ।
PSA.132.1	हे परमप्रभु,
PSA.132.1	दाऊद व वं सह याःगु
PSA.132.1	फुक्‍क दुःख लुमंकादिसँ।
PSA.132.2	वं परमप्रभुलिसें पाफल,
PSA.132.2	अले याकूबया दकसिबय्‌
PSA.132.2	बल्‍लाःम्‍ह परमेश्वरलिसें
PSA.132.2	भाकल यात,
PSA.132.3	“जि अबलय्‌ तक
PSA.132.3	थःगु छेँ वने मखु,
PSA.132.3	लासाय्‌ द्यं वने मखु,
PSA.132.4	न्‍ह्यः वय्‌के मखु,
PSA.132.4	अले आराम नं काये मखु,
PSA.132.5	गबलय्‌ तक परमप्रभुया निंतिं
PSA.132.5	छगू थाय्‌, याकूबया
PSA.132.5	दकसिबय्‌ बल्‍लाःम्‍ह
PSA.132.5	परमेश्वरयागु निंतिं छगः देगः
PSA.132.5	जिं दय्‌के फइ मखु।”
PSA.132.6	एप्राताय्‌ जिमिसं
PSA.132.6	बाचाया सनूया बारे न्‍यना,
PSA.132.6	अले 
PSA.132.6	जिमिसं व लुइका।
PSA.132.7	“वा, झीपिं परमप्रभुया
PSA.132.7	देगलय्‌ वनेनु,
PSA.132.7	झीसं वय्‌कःया
PSA.132.7	सिंहासनया न्‍ह्यःने
PSA.132.7	आराधना यायेनु।”
PSA.132.8	हे परमप्रभु,
PSA.132.8	थःगु शक्तिया चिं
PSA.132.8	बाचाया सनूनापं ज्‍वनाः
PSA.132.8	देगलय्‌ झासँ
PSA.132.8	अले अन न्‍ह्याबलें च्‍वनादिसँ।
PSA.132.9	छिकपिनि पुजाहारीत धर्मी जुइमा।
PSA.132.9	अले छिकपिनि
PSA.132.9	विश्वास याये बहःपिं मनूतयसं
PSA.132.9	लय्‌लय्‌तातां म्ये हालेमा।
PSA.132.10	थः दास दाऊदया लागि,
PSA.132.10	थःम्‍हं अभिषेक
PSA.132.10	यानादीम्‍ह जुजुयात
PSA.132.10	म्‍हाः धकाः धयादी मते।
PSA.132.11	परमप्रभुं दाऊदलिसें पाफयादिल,
PSA.132.11	वय्‌कलं पाफयादीगु
PSA.132.11	गुबलें लित कयादी मखु,
PSA.132.11	“जिं छंगु सिंहासनय्‌
PSA.132.11	छिमि सन्‍तान मध्‍ये
PSA.132.11	छम्‍हय्‌सित तये।
PSA.132.12	छिमि काय्‌पिन्‍सं जिगु बाचा
PSA.132.12	व जिं इमित स्‍यनागु जिगु नियम
PSA.132.12	पालन यात धाःसा
PSA.132.12	इमि काय्‌पिं नं न्‍ह्याबलेंया लागि
PSA.132.12	छंगु सिंहासनय्‌ च्‍वनी।”
PSA.132.13	परमप्रभुं सियोनयात ल्‍ययादीगु दु।
PSA.132.13	वय्‌कलं उकियात थः च्‍वनेगु
PSA.132.13	थाय्‌या निंतिं यय्‌कादीगु दु।
PSA.132.14	वय्‌कलं धयादिल,
PSA.132.14	“थ्‍व ला न्‍ह्याबलेंया लागि
PSA.132.14	झासु लनेगु थाय्‌ खः,
PSA.132.14	जि थन सिंहासनय्‌ च्‍वने,
PSA.132.14	छाय्‌धाःसा जितः थ्‍व हे यः।
PSA.132.15	जिं थनयागु नयेगु सामानय्‌
PSA.132.15	गाक्‍क सुवाः बी,
PSA.132.15	थनयापिं नयेमखंपिन्त नसां
PSA.132.15	प्‍वाः जाय्‌का बी।
PSA.132.16	थनयापिं पुजाहारीतय्‌त
PSA.132.16	जिं उद्धारया वसः फिकाबी,
PSA.132.16	अले थन च्‍वंपिं विश्वास याये
PSA.132.16	बहःपिं मनूतय्‌सं
PSA.132.16	लय्‌लय्‌तातां म्ये हाली।
PSA.132.17	अन जिं दाऊदया
PSA.132.17	छम्‍ह सन्‍तानयात
PSA.132.17	तःधंम्‍ह जुजु दय्‌काबी।
PSA.132.17	अन जिं थःम्‍हं अभिषेक यानाम्‍ह
PSA.132.17	जुजुया राज्‍य ल्‍यंकातये।
PSA.132.18	जिं वया शत्रुतय्‌त
PSA.132.18	लज्‍या चाय्‌काबी।
PSA.132.18	तर व छम्‍ह नां जाःम्‍ह जुजु जुइ।”
PSA.133.1	दाजु किजापिं
PSA.133.1	मिलय्‌ जुयाः च्‍वनेगु
PSA.133.1	गुलि बांलाःगु
PSA.133.1	व न्‍ह्यइपुसे च्‍वंगु खँ खः।
PSA.133.2	थ्‍व ला हारूनया छेनय्‌ तयाब्यूगु
PSA.133.2	व वया दारीइ न्‍ह्यानाः
PSA.133.2	वयागु वसःया
PSA.133.2	गःतां तक थ्‍यंगु
PSA.133.2	मू वंगु चिकं थें खः।
PSA.133.3	थ्‍व सियोन पर्वतय्‌
PSA.133.3	गाःगु हेर्मोनया सुतिलः थें खः,
PSA.133.3	अन हे परमप्रभुं न्‍ह्याबलें
PSA.133.3	जीवनया आशिष प्‍वंकादी।
PSA.134.1	हे परमप्रभुया सेवा
PSA.134.1	याइपिं सकलें,
PSA.134.1	चान्‍हय् देगलय्‌ पिवाः च्‍वनिपिं,
PSA.134.1	परमप्रभुया प्रशंसा या।
PSA.134.2	वय्‌कःया पवित्र थासय्‌
PSA.134.2	थःथःगु ल्‍हाः ल्‍ह्वनाः
PSA.134.2	परमप्रभुया प्रशंसा या।
PSA.134.3	स्वर्ग व पृथ्‍वी सृष्टि
PSA.134.3	यानादीम्‍ह परमप्रभुं
PSA.134.3	छन्‍त सियोनं सुवाः
PSA.134.3	बियादीमा।
PSA.135.1	हल्‍लेलूया!
PSA.135.1	परमप्रभुया नांया
PSA.135.1	प्रशंसा या!
PSA.135.1	हे परमप्रभुया सेवा याइपिं,
PSA.135.1	वय्‌कःया प्रशंसा या!
PSA.135.2	छिपिं परमप्रभुया देगलय्‌,
PSA.135.2	झी परमेश्वरया देगःया चुकय्‌
PSA.135.2	सेवा याइपिं,
PSA.135.3	परमप्रभुया प्रशंसा या,
PSA.135.3	छाय्‌धाःसा परमप्रभु भिंम्‍ह खः।
PSA.135.3	वय्‌कःया नांया भजन हा,
PSA.135.3	छाय्‌धाःसा थ्‍व न्‍ह्यइपुसे च्‍वं।
PSA.135.4	परमप्रभुं याकूबयात थःगु निंतिं,
PSA.135.4	इस्राएलयात मू वंगु थः प्रजा
PSA.135.4	जुइत ल्‍ययादीगु दु।
PSA.135.5	जिं स्‍यू,
PSA.135.5	परमप्रभु तःधंम्‍ह खः,
PSA.135.5	झी परमप्रभु
PSA.135.5	फुक्‍क द्यःत स्‍वयाः
PSA.135.5	तःधंम्‍ह खः।
PSA.135.6	परमप्रभुं छु छु याये
PSA.135.6	मास्‍ति वय्‌कादिल,
PSA.135.6	वय्‌कलं स्‍वर्ग, पृथ्वी
PSA.135.6	अले समुद्रयागु फुक्‍क
PSA.135.6	ततःजाःगु थासय्‌ यानादी।
PSA.135.7	वय्‌कलं पृथ्‍वीया कुन्‍चां
PSA.135.7	सुपाँय्‌ थकयादी,
PSA.135.7	वा नापं हाबलासा
PSA.135.7	छ्‌वयाहयादी,
PSA.135.7	अले थःगु धुकुतिं
PSA.135.7	फय्‌ पिकयादी।
PSA.135.8	वय्‌कलं मिश्रय्‌ मनूतय्‌
PSA.135.8	तःधिकः काय्‌पिं
PSA.135.8	व पशुतय्‌ न्‍हापां बूपिं
PSA.135.8	नं स्‍यानादिल।
PSA.135.9	हे मिश्र, छन्‍थाय्‌ वय्‌कलं
PSA.135.9	फारो व वया फुक्‍क
PSA.135.9	भारदारतय्‌ दथुइ
PSA.135.9	चिं व अजूचायापुगु ज्‍या
PSA.135.9	क्‍यनादिल।
PSA.135.10	वय्‌कलं यक्‍व जातितय्‌त
PSA.135.10	नाश यानादिल
PSA.135.10	अले ततःधंपिं जुजुपिन्‍त
PSA.135.10	स्‍यानादिल।
PSA.135.11	वय्‌कलं एमोरीतय्‌ जुजु सीहोन,
PSA.135.11	बाशानया जुजु ओग
PSA.135.11	व कनानयापिं सकलें
PSA.135.11	जुजुपिन्‍त स्‍यानादिल।
PSA.135.12	अले इमिगु देश
PSA.135.12	वय्‌कलं थः प्रजायात
PSA.135.12	सर्बय्‌ कथं बियादिल।
PSA.135.13	हे परमप्रभु,
PSA.135.13	छिगु नां न्ह्याबलें दयाच्‍वनी।
PSA.135.13	हे परमप्रभु,
PSA.135.13	पुस्‍तां पुस्‍ता तक
PSA.135.13	छिगु नां कयाच्‍वनी।
PSA.135.14	परमप्रभुं थः प्रजाया न्‍याय
PSA.135.14	यानादी,
PSA.135.14	अले थः दासतय्‌त दया
PSA.135.14	यानादी।
PSA.135.15	जाति जातिया मूर्ति ला
PSA.135.15	लुँ व वहः खः,
PSA.135.15	उपिं फुक्‍क मनूतय्‌सं
PSA.135.15	दय्‌कूगु खः।
PSA.135.16	इमि म्‍हुतु दु, तर नवाये मफु,
PSA.135.16	मिखा दु तर खंके मफु।
PSA.135.17	इमि न्‍हाय्‌पं दु, तर न्‍यने मफु,
PSA.135.17	इमिगु म्‍हुतुइ सासः हे मदु।
PSA.135.18	इमित दय्‌कूपिं नं इपिं थें जुइ,
PSA.135.18	अले इमिके भरोसा तइपिं नं
PSA.135.18	सकलें अथे हे जुइ।
PSA.135.19	हे इस्राएलया घराना,
PSA.135.19	परमप्रभुया प्रशंसा या!
PSA.135.19	हे हारूनया घराना,
PSA.135.19	परमप्रभुया प्रशंसा या!
PSA.135.20	हे लेवीया घराना,
PSA.135.20	परमप्रभुया प्रशंसा या!
PSA.135.20	हे परमप्रभुया भय काइपिं,
PSA.135.20	परमप्रभुया प्रशंसा या!
PSA.135.21	यरूशलेमय्‌ च्‍वनादीम्‍ह
PSA.135.21	परमप्रभुयात
PSA.135.21	सियोनय्‌ प्रशंसा या!
PSA.135.21	हल्‍लेलूया!
PSA.136.1	परमप्रभुयात सुभाय्‌ ब्‍यु,
PSA.136.1	छाय्‌धाःसा वय्‌कः
PSA.136.1	भिंम्‍ह खः,
PSA.136.1	वय्‌कःया दया माया सदां दयाच्‍वनी।
PSA.136.2	द्यःतय्‌ परमेश्वरयात सुभाय्‌ ब्‍यु,
PSA.136.2	वय्‌कःया दया माया सदां दयाच्‍वनी।
PSA.136.3	प्रभुतय्‌ परमप्रभुयात सुभाय्‌ ब्‍यु,
PSA.136.3	वय्‌कःया दया माया सदां दयाच्‍वनी।
PSA.136.4	वय्‌कलं जक
PSA.136.4	अजूचायापुगु ज्‍या यानादी,
PSA.136.4	वय्‌कःया दया माया सदां दयाच्‍वनी।
PSA.136.5	वय्‌कलं थःगु बुद्धिं
PSA.136.5	आकाश दय्‌कादिल,
PSA.136.5	वय्‌कःया दया माया सदां दयाच्‍वनी।
PSA.136.6	वय्‌कलं लःया च्‍वय्‌
PSA.136.6	पृथ्‍वी चकंकादिल,
PSA.136.6	वय्‌कःया दया माया सदां दयाच्‍वनी।
PSA.136.7	वय्‌कलं ततःधंगु जः
PSA.136.7	दय्‌कादिल,
PSA.136.7	वय्‌कःया दया माया सदां दयाच्‍वनी।
PSA.136.8	न्‍हिनय्‌ शासन यायेत
PSA.136.8	वय्‌कलं सूर्य दय्‌कादिल,
PSA.136.8	वय्‌कःया दया माया सदां दयाच्‍वनी।
PSA.136.9	चान्‍हय्‌ शासन यायेत
PSA.136.9	वय्‌कलं तिमिला
PSA.136.9	व नगुत दय्‌कादिल,
PSA.136.9	वय्‌कःया दया माया सदां दयाच्‍वनी।
PSA.136.10	वय्‌कलं मिश्रीतय्‌
PSA.136.10	न्‍हापा बूपिन्‍त स्‍यानादिल,
PSA.136.10	वय्‌कःया दया माया सदां दयाच्‍वनी।
PSA.136.11	वय्‌कलं इमिगु दथुं
PSA.136.11	इस्राएलयात पित हयादिल,
PSA.136.11	वय्‌कःया दया माया सदां दयाच्‍वनी।
PSA.136.12	वय्‌कलं बल्‍लाःगु ल्‍हातं
PSA.136.12	व चकंगु लपुं
PSA.136.12	इमित पित हयादिल,
PSA.136.12	वय्‌कःया दया माया सदां दयाच्‍वनी।
PSA.136.13	वय्‌कलं लाल समुद्रयात
PSA.136.13	ब्‍वथलादिल,
PSA.136.13	वय्‌कःया दया माया सदां दयाच्‍वनी।
PSA.136.14	अले इस्राएलयात लाल
PSA.136.14	समुद्रया दथुं पारि हयादिल,
PSA.136.14	वय्‌कःया दया माया सदां दयाच्‍वनी।
PSA.136.15	फारो व वया सेनायात धाःसा
PSA.136.15	लाल समुद्रय्‌ वांछ्‍वयादिल,
PSA.136.15	वय्‌कःया दया माया सदां दयाच्‍वनी।
PSA.136.16	वय्‌कलं थः मनूतय्‌त
PSA.136.16	मरुभूमिइ लँ क्‍यनादिल,
PSA.136.16	वय्‌कःया दया माया सदां दयाच्‍वनी।
PSA.136.17	वय्‌कलं ततःधंपिं
PSA.136.17	जुजुपिन्‍त स्‍यानादिल,
PSA.136.17	वय्‌कःया दया माया सदां दयाच्‍वनी।
PSA.136.18	वय्‌कलं नां बल्‍लाःपिं
PSA.136.18	जुजुपिन्‍त स्‍यानादिल,
PSA.136.18	वय्‌कःया दया माया सदां दयाच्‍वनी।
PSA.136.19	एमोरीतय्‌ जुजु
PSA.136.19	सीहोनयात स्‍यनादिल,
PSA.136.19	वय्‌कःया दया माया सदां दयाच्‍वनी।
PSA.136.20	बाशानयाम्‍ह जुजु
PSA.136.20	ओगयात स्‍यानादिल,
PSA.136.20	वय्‌कःया दया माया सदां दयाच्‍वनी।
PSA.136.21	इमिगु देश वय्‌कलं
PSA.136.21	थः प्रजायात सर्बय्‌ कथं
PSA.136.21	बियादिल,
PSA.136.21	वय्‌कःया दया माया सदां दयाच्‍वनी।
PSA.136.22	वय्‌कलं थः दास इस्राएलयात
PSA.136.22	वयागु सर्बय्‌ बियादिल,
PSA.136.22	वय्‌कःया दया माया सदां दयाच्‍वनी।
PSA.136.23	झीपिं लडाइँलय्‌ बूबलय्‌
PSA.136.23	वय्‌कलं झीत लुमंकादिल,
PSA.136.23	वय्‌कःया दया माया सदां दयाच्‍वनी।
PSA.136.24	वय्‌कलं झीत झी शत्रुतय्‌गु
PSA.136.24	ल्‍हातं त्‍वःतकादिल,
PSA.136.24	वय्‌कःया दया माया सदां दयाच्‍वनी।
PSA.136.25	वय्‌कलं फुक्‍क प्राणीतय्‌त
PSA.136.25	नयेगु नसा बियादी,
PSA.136.25	वय्‌कःया दया माया सदां दयाच्‍वनी।
PSA.136.26	स्‍वर्गयाम्‍ह परमेश्वरयात
PSA.136.26	सुभाय्‌ ब्‍यु,
PSA.136.26	वय्‌कःया दया माया सदां दयाच्‍वनी।
PSA.137.1	बेबिलोनया खुसिया
PSA.137.1	सिथय्‌ च्‍वनाः
PSA.137.1	सियोनयात लुमंकाः
PSA.137.1	जिपिं ख्‍वया।
PSA.137.2	अन लिक्‍क दुगु सिमाय्‌
PSA.137.2	जिमिसं थःथःगु वीणा
PSA.137.2	यख्‍खानाबिया।
PSA.137.3	जिमित ज्‍वनायंकूपिंन्‍सं
PSA.137.3	जिमित म्‍ये हाय्‌कल,
PSA.137.3	जिमित सास्‍ति ब्‍यूपिन्‍सं
PSA.137.3	“जिमित लसताया म्‍ये हा!”
PSA.137.3	धकाः धाल।
PSA.137.3	इमिसं “जिमित सियोनया
PSA.137.3	म्‍ये हा!” धकाः धाल।
PSA.137.4	तर थन परदेशय्‌ जिमिसं गथे
PSA.137.4	परमप्रभुया भजन हाले फइ धकाः?
PSA.137.5	हे यरूशलेम,
PSA.137.5	जिं छन्‍त गुबलें ल्‍वःमंकागु दुसा
PSA.137.5	जिगु जव ल्‍हाः गनावनेमा।
PSA.137.6	जिं छन्‍त लुमंकागु मदुसा,
PSA.137.6	जिं यरूशलेमयात
PSA.137.6	जिगु दकलय्‌ तःधंगु लसता
PSA.137.6	भाःपियागु मदुसा
PSA.137.6	जिगु मे थक्‍वय्‌ प्‍यपुनेमा।
PSA.137.7	हे परमप्रभु,
PSA.137.7	बेबिलोनयापिन्‍सं यरूशलेम त्‍याका
PSA.137.7	काःबलय्‌ एदोमीतय्‌सं
PSA.137.7	छु ज्‍या यात लुमंकादिसँ।
PSA.137.7	इमिसं हाल, “थुकियात थुनाब्‍यु,
PSA.137.7	जगंनिसें हे थुकियात
PSA.137.7	नाश यानाब्‍यु।”
PSA.137.8	हे नाश जुइगु बेबिलोन
PSA.137.8	छं जिमित छु छु यात
PSA.137.8	उकिया लागि
PSA.137.8	छन्‍त बदला काइम्‍ह
PSA.137.8	धन्‍य खः। 
PSA.137.9	छिमि चिचीधिकपिं
PSA.137.9	मस्‍तय्‌त ज्‍वनाः
PSA.137.9	ल्‍वहँतय्‌ बस्‍वाइम्‍ह धन्‍य खः।
PSA.138.1	हे परमप्रभु,
PSA.138.1	जिं दुनुगलंनिसें छिगु
PSA.138.1	प्रशंसा याये।
PSA.138.1	द्यःतय्‌ न्‍ह्यःने
PSA.138.1	जिं छिगु प्रशंसा याये।
PSA.138.2	छिगु पवित्र देगः पाखे स्‍वयाः
PSA.138.2	जिं पुलिं चुयाः भ्‍वपुले।
PSA.138.2	अले छि सदां दया माया
PSA.138.2	यानादीम्‍ह
PSA.138.2	व विश्वास याये बहःम्‍ह जूगुलिं
PSA.138.2	छिं थःगु नां व वचन फुक्‍क स्‍वयाः
PSA.138.2	च्‍वय्‌ लाः धकाः क्‍यनादीगुलिं
PSA.138.2	छिगु नांया प्रशंसा याये।
PSA.138.3	जिं छितः ग्‍वाहालिया लागि
PSA.138.3	इनाप यानाबलय्‌
PSA.138.3	छिं जितः लिसः बियादिल।
PSA.138.3	छिं जितः बल बियाः
PSA.138.3	आँट बियादिल।
PSA.138.4	हे परमप्रभु,
PSA.138.4	छिगु वचन न्‍यनाः
PSA.138.4	पृथ्‍वीयापिं सकल जुजुपिन्‍सं
PSA.138.4	छितः सुभाय्‌ बीमा,
PSA.138.5	अले इमिसं परमप्रभुं यानादीगु
PSA.138.5	ज्‍याया बारे म्‍ये हाली,
PSA.138.5	छाय्‌धाःसा परमप्रभुया
PSA.138.5	महिमा तःधं।
PSA.138.6	परमप्रभु तःधंम्‍ह जूसां
PSA.138.6	वय्‌कलं क्‍वत्‍यका
PSA.138.6	च्‍वनेमाःपिन्‍त स्‍वयादी।
PSA.138.6	तःधंछुया जुइपिन्‍त धाःसा
PSA.138.6	वय्‌कलं तापाक्‍कं हे म्‍हस्‍यू।
PSA.138.7	जितः समस्‍यां घेरय्‌ याःसां
PSA.138.7	छिं जिगु जीवन रक्षा यानादी।
PSA.138.7	छिं जिमि तम्‍वःपिं शत्रुतय्‌गु
PSA.138.7	विरोध यानादी,
PSA.138.7	अले थःगु जव ल्‍हातं जितः
PSA.138.7	बचय्‌ यानादी।
PSA.138.8	परमप्रभुं जिगु लागि
PSA.138.8	थःगु उद्देश्‍य पूवंकादी,
PSA.138.8	हे परमप्रभु,
PSA.138.8	छिगु सदां दया माया
PSA.138.8	न्‍ह्याबलेंया लागि दयाच्‍वनी।
PSA.138.8	थःगु ल्‍हातं दय्‌कादीपिन्‍त
PSA.138.8	त्‍वःतादी मते।
PSA.139.1	हे परमप्रभु!
PSA.139.1	छिं जितः
PSA.139.1	जाँचय्‌ यानादीगु दु,
PSA.139.1	अले छिं जितः म्‍हस्‍यू।
PSA.139.2	छिं जि फ्‍यतुनागु
PSA.139.2	व दनागु तकं स्‍यू
PSA.139.2	छिं तापाकंनिसें हे
PSA.139.2	जिगु नुगः खँ स्‍यू।
PSA.139.3	जि पिहां वनेगु
PSA.139.3	व दुहां वयेगु छिं स्‍यू,
PSA.139.3	जिगु फुक्‍क पहःचहः छिं स्‍यू।
PSA.139.4	हे परमप्रभु!
PSA.139.4	जिं धाये न्‍ह्यः हे
PSA.139.4	जिं छु धायेत्‍यंगु धकाः
PSA.139.4	छिं सीकादी।
PSA.139.5	छि जिगु जवंखवं प्‍यखें दी,
PSA.139.5	छिं थःगु ल्‍हाः जिगु छेनय्‌
PSA.139.5	तयादीगु दु।
PSA.139.6	थज्‍याःगु ज्ञान जिगु निंतिं
PSA.139.6	तसकं अजूचायापु,
PSA.139.6	थ्‍व तसकं तःधं,
PSA.139.6	अले जिं थुइके मफु।
PSA.139.7	छिगु मिखां जि
PSA.139.7	गन सुपिले फइ?
PSA.139.7	छिगु न्‍ह्यःनें जि
PSA.139.7	गन बिस्‍युं वने फइ?
PSA.139.8	स्‍वर्गय्‌ थहां वंसां,
PSA.139.8	छि अन दी,
PSA.139.8	पातालय्‌ कुहां वंसां
PSA.139.8	छि अन नं दी।
PSA.139.9	पुर्बय्‌ यक्‍व तापाक ब्‍वयावंसां
PSA.139.9	वा पच्‍छिमय्‌ तापाक
PSA.139.9	समुद्रया सिथय्‌ थ्‍यंक वंसां
PSA.139.10	छिगु हे ल्‍हातं जितः
PSA.139.10	न्‍यासि ब्‍वनायंकी
PSA.139.10	अले छिगु जव ल्‍हातं
PSA.139.10	जितः ज्‍वनातःगु दइ।
PSA.139.11	जिं खिउँगुयात “जितः सुचुकी”
PSA.139.11	धकाः धाःसां
PSA.139.11	अले जिगु प्‍यखेंया जःयात
PSA.139.11	“चा जुयाब्‍यु” धाःसां
PSA.139.12	खिउँगु छिगु निंतिं
PSA.139.12	खिउँसे च्‍वनी मखु
PSA.139.12	अले चा नं छिगु निंतिं
PSA.139.12	न्‍हि थें झल्‍ल थी।
PSA.139.12	छिगु निंतिं
PSA.139.12	चा व न्‍हि उत्‍थें खः।
PSA.139.13	छिं जिगु म्‍हया
PSA.139.13	छता छता ब्‍व दय्‌कादिल,
PSA.139.13	छिं जितः जिमि मांया प्‍वाथय्‌ हे
PSA.139.13	ब्‍वलंकादिल।
PSA.139.14	जिं छितः सुभाय्‌ बी,
PSA.139.14	छाय्‌धाःसा छिं जितः
PSA.139.14	अजूचायापुक दय्‌कादीगु दु।
PSA.139.14	छिगु ज्‍या तसकं अजूचायापु,
PSA.139.14	थ्‍व खँ जिं बांलाक स्‍यू।
PSA.139.15	खिउँसे च्‍वंगु मांया प्‍वाथय्‌
PSA.139.15	जि ब्‍वलानाच्‍वनाबलय्‌
PSA.139.15	अले जिगु छपु छपु
PSA.139.15	क्‍वँय्‌ ब्‍वलनाः
PSA.139.15	जायावयाच्‍वंगु इलय्‌ नं
PSA.139.15	छिं जि अन दु धकाः स्‍यू।
PSA.139.16	जि बुइ न्‍ह्यः हे
PSA.139.16	छिं जितः खंगु दु।
PSA.139.16	अले जिगु आयुया
PSA.139.16	छन्‍हु छन्‍हुयागु खँ
PSA.139.16	छिं थःगु सफुलिइ च्‍वयादीगु दु।
PSA.139.17	हे परमेश्वर!
PSA.139.17	छिगु बिचाः गुलि मू वं
PSA.139.17	अले इमिगु ल्‍याः
PSA.139.17	गुलि अप्‍वः दु।
PSA.139.18	ल्‍याः जक खाःसां
PSA.139.18	थ्‍व फि स्‍वयाः यक्‍व दइ।
PSA.139.18	जि गुबलय्‌ न्‍ह्यलं चाइ,
PSA.139.18	उबलय्‌ छि जिलिसे दइ।
PSA.139.18	अथे खःसां
PSA.139.18	छि जिलिसे दया हे च्‍वनि।
PSA.139.19	हे परमेश्वर!
PSA.139.19	जिगु इच्‍छा ला थथे दु,
PSA.139.19	दुष्‍टत फुक्‍कं छिगु ल्‍हातिं
PSA.139.19	नाश जुइमा,
PSA.139.19	अले ज्‍यानमारात
PSA.139.19	जि पाखें तापाक हे च्‍वनेमा।
PSA.139.20	इमिसं न्‍ह्याबलें
PSA.139.20	छितः क्‍वह्यंकाः खँ
PSA.139.20	ल्‍हानाजुइ।
PSA.139.20	शत्रुतय्‌सं म्‍वाःमदुथाय्‌ नं
PSA.139.20	छिगु नां कयाजुइ।
PSA.139.21	हे परमप्रभु!
PSA.139.21	छितः महीपिन्‍त जिं छाय्‌ महिये!
PSA.139.21	छिगु विरोधय्‌ सनाजुइपिन्‍त जिं
PSA.139.21	छाय्‌ क्‍वमह्यंके!
PSA.139.22	जिं इमित दुनुगलंनिसें महिका,
PSA.139.22	छिम्‍ह शत्रु जिम्‍ह नं शत्रु खः।
PSA.139.23	हे परमेश्वर!
PSA.139.23	जितः जाँचय्‌ यानादिसँ,
PSA.139.23	अले जिगु नुगलय्‌ छुछु दु
PSA.139.23	सिइकादिसँ।
PSA.139.23	जितः लनास्‍वयादिसँ,
PSA.139.23	अले जिगु बिचाः सिइकादिसँ!
PSA.139.24	जिके गनं मभिंगु खँ
PSA.139.24	दुसा क्‍यनादिसँ।
PSA.139.24	अले जितः सदांया लँपुइ यंकादिसँ।
PSA.140.1	हे परमप्रभु,
PSA.140.1	जितः दुष्‍ट मनूत पाखें
PSA.140.1	बचय्‌ यानादिसँ।
PSA.140.1	ग्‍यानापुपिं मनूत
PSA.140.1	पाखें जितः रक्षा यानादिसँ।
PSA.140.2	इमिसं थःगु नुगलय्‌
PSA.140.2	मभिंगु ग्‍वःसा ग्‍वइ,
PSA.140.2	अले न्‍हियान्‍हिथं
PSA.140.2	ल्‍वापु थनाच्‍वनी।
PSA.140.3	इमिसं नवाइगु
PSA.140.3	सर्पं न्‍याःगु थें खः।
PSA.140.3	इमिगु म्‍हुतुसि
PSA.140.3	गोमन सर्पयागु विष दइ।
PSA.140.4	हे परमप्रभु,
PSA.140.4	जितः दुष्‍टयागु ल्‍हातं
PSA.140.4	बचय्‌ यानादिसँ।
PSA.140.4	ग्‍यानापुपिं मनूत पाखें
PSA.140.4	जितः रक्षा यानादिसँ।
PSA.140.4	इमिसं जिगु तुतिइ
PSA.140.4	छेर्की तयेत ग्‍वसाः ग्‍वःगु दु।
PSA.140.5	तःधंछुया जुइपिन्‍सं
PSA.140.5	जिगु लागि जाः ग्‍वल।
PSA.140.5	जितः तक्‍यंकेत
PSA.140.5	इमिसं जाः तल।
PSA.140.5	जिगु लँय्‌ इमिसं स्‍वःतिपाँय्‌
PSA.140.5	तःगु दु। 
PSA.140.6	हे परमप्रभु,
PSA.140.6	छि जिमि परमेश्वर खः धकाः
PSA.140.6	जिं छितः धयागु दु।
PSA.140.6	हे परमप्रभु,
PSA.140.6	छिं जिगु दयाया ख्‍वःसः
PSA.140.6	न्‍यनादिसँ।
PSA.140.7	हे परमप्रभु परमेश्वर,
PSA.140.7	जिगु उद्धारया बल
PSA.140.7	छिं लडाइँया इलय्‌
PSA.140.7	जिगु छ्यंयात
PSA.140.7	रक्षा यानादीगु दु।
PSA.140.8	हे परमप्रभु,
PSA.140.8	दुष्‍टतय्‌सं यय्‌कूगु खँ
PSA.140.8	बियादी मते।
PSA.140.8	इमिगु ग्‍वसाः ताःमलायेमा,
PSA.140.8	मखुसा इपिं घमण्‍डी जुइ। 
PSA.140.9	जितः घेरय्‌ याइपिनिगु छेनय्‌
PSA.140.9	इमिसं हे बिचाः याःगु
PSA.140.9	मभिंगु ज्‍या जूवनेमा।
PSA.140.10	मि व गन्‍धक
PSA.140.10	इमिगु म्‍हय्‌ गायेमा,
PSA.140.10	इमित मिइ
PSA.140.10	वांछ्वया बीमा।
PSA.140.10	इमित गालय्‌
PSA.140.10	क्‍वफानाबीमा,
PSA.140.10	अले अनं गुबलें पिहां
PSA.140.10	वये मफयेमा।
PSA.140.11	मखुगु खँ ल्‍हाइपिन्‍त
PSA.140.11	पृथ्‍वीइ सुथांलाकादी मते।
PSA.140.11	ग्‍यानापुपिं मनूत
PSA.140.11	याकनं हे नाश जुइमा।
PSA.140.12	हे परमप्रभु,
PSA.140.12	छिं दुःखय्‌ लाःपिं
PSA.140.12	व मगाःमचाःपिनिगु
PSA.140.12	पँलिनाः न्‍याय यानादी
PSA.140.12	धकाः जिं स्‍यू।
PSA.140.13	धात्‍थें हे धर्मीतय्‌सं
PSA.140.13	छिगु नांयात सुभाय्‌ बी,
PSA.140.13	भिंपिं मनूत छिगु न्‍ह्यःने च्‍वनी।
PSA.141.1	हे परमप्रभु,
PSA.141.1	जिं छितः इनाप याये,
PSA.141.1	जिथाय्‌ छि याकनं झासँ।
PSA.141.2	जिगु प्रार्थना छिगु न्‍ह्यःने
PSA.141.2	नस्‍वाःगु धुपाँय्‌ थें जुइमा,
PSA.141.2	अले जिं थःगु ल्हाः ल्‍ह्वनीबलय्‌
PSA.141.2	व छिगु लागि
PSA.141.2	सन्‍ध्‍याया बलि थें जुइमा।
PSA.141.3	हे परमप्रभु,
PSA.141.3	जिगु म्‍हुतुइ पिवाः तयादिसँ,
PSA.141.3	जिगु म्‍हुतुसिइ तालं ग्‍वयादिसँ।
PSA.141.4	दुष्ट मनूत नापं
PSA.141.4	मभिंगु ज्‍या यायेत
PSA.141.4	जिगु मन मभिंगु खँ
PSA.141.4	पाखे मवनेमा।
PSA.141.4	अले जितः इमिगु
PSA.141.4	साःगु नसा नये म्‍वालेमा।
PSA.141.5	धर्मीतय्‌सं जितः दायेमा,
PSA.141.5	व जिगु निंतिं दया जुइ।
PSA.141.5	इमिसं जितः ब्‍वः बीमा,
PSA.141.5	व जिगु छ्यंया निंतिं
PSA.141.5	चिकं जुइ।
PSA.141.5	जिगु छ्यंनं मयय्‌की मखु।
PSA.141.5	अय्‌नं मभिंपिं मनूतय्‌सं याःगु
PSA.141.5	ज्‍याखँया विरोधय्‌
PSA.141.5	जिं प्रार्थना याना हे च्‍वने।
PSA.141.6	इमि शासकतय्‌त पहाडया
PSA.141.6	च्वकां क्वफाइबलय्‌
PSA.141.6	इमिसं जिं धयागु खँ सत्‍य खः
PSA.141.6	धकाः सी।
PSA.141.7	इमिसं धाइ,
PSA.141.7	“बुँ पालिपिन्‍सं चापाँय्‌यात
PSA.141.7	तछ्‌याःगु थें हे
PSA.141.7	जिमिगु क्‍वँय्‌ चिहानया सिथय्‌
PSA.141.7	उखेथुखे ह्वलाब्‍यूगु दु।”
PSA.141.8	हे दकलय्‌ तःधंम्‍ह परमप्रभु,
PSA.141.8	जिगु मिखा छिपाखे हे
PSA.141.8	वनाच्‍वनी,
PSA.141.8	जिं छिके शरण काये,
PSA.141.8	जितः कालया म्‍हुतुइ
PSA.141.8	वांछ्‌वयादी मते।
PSA.141.9	इमिसं जिगु लागि
PSA.141.9	ह्वःगु जाः पाखें,
PSA.141.9	मभिंगु ज्‍या याइपिन्‍सं
PSA.141.9	तःगु जाः पाखें
PSA.141.9	जितः बचय्‌ यानादिसँ।
PSA.141.10	दुष्टत इमिगु थःगु जालय्‌
PSA.141.10	क्‍यनेमा,
PSA.141.10	अबलय्‌ जि बचय्‌ जुयाः
PSA.141.10	पिहां वये फयेमा।
PSA.142.1	हे परमप्रभु,
PSA.142.1	जिं छितः ख्‍वःसलं
PSA.142.1	इनाप याये,
PSA.142.1	जिं दयाया निंतिं तःसलं हालाः
PSA.142.1	परमप्रभुयात प्रार्थना याये।
PSA.142.2	जिगु फुक्‍क दुःख
PSA.142.2	वय्‌कःया न्‍ह्यःने प्‍वंके,
PSA.142.2	जिं थःगु सास्‍ति
PSA.142.2	वय्‌कःयात कने।
PSA.142.3	जि निराश जूबलय्‌
PSA.142.3	छिं जितः छु जुयाच्‍वंगु दु
PSA.142.3	धकाः स्‍यू।
PSA.142.3	जि वनेत्‍यनागु लँपुइ
PSA.142.3	जिमि शत्रुतय्‌सं जिगु लागि
PSA.142.3	जाः ह्वःगु दु।
PSA.142.4	जिगु जवपाखे स्‍वयादिसँ।
PSA.142.4	जिगु धन्‍धा काइम्‍ह सुं हे मदु।
PSA.142.4	जिं शरण कायेगु थाय्‌ गनं मदु।
PSA.142.4	सुनानं जितः वास्‍ता याइ मखु।
PSA.142.5	हे परमप्रभु, जिं छितः
PSA.142.5	ख्‍वःसलं इनाप याये
PSA.142.5	जिं धाये,
PSA.142.5	“छि जिगु शरण कायेगु थाय्‌
PSA.142.5	व म्‍वाःपिनिगु देशय्‌
PSA.142.5	जिगु ब्‍व खः।”
PSA.142.6	हे परमप्रभु,
PSA.142.6	जिगु बिन्‍ति न्‍यनादिसँ।
PSA.142.6	छाय्‌धाःसा जिगु अवस्‍था
PSA.142.6	तसकं बांमलाय्‌ धुंकल।
PSA.142.6	जिगु ल्‍युने ल्‍युने वःपिं मनूत पाखें
PSA.142.6	जितः बचय्‌ यानादिसँ,
PSA.142.6	छाय्‌धाःसा इपिं जि स्‍वयाः
PSA.142.6	यक्‍व बल्‍लाः।
PSA.142.7	जितः कुनातःगु थासं
PSA.142.7	त्‍वःतकादिसँ,
PSA.142.7	अले जिं छिगु
PSA.142.7	प्रशंसा याये फयेमा।
PSA.142.7	धर्मीत जिगु प्‍यखें मुनी
PSA.142.7	छाय्‌धाःसा छिं जिगु लागि
PSA.142.7	भिंगु ज्‍या यानादीगु दु।
PSA.143.1	हे परमप्रभु,
PSA.143.1	जिगु प्रार्थना न्‍यनादिसँ,
PSA.143.1	दयाया लागि जिं यानागु
PSA.143.1	इनाप न्‍यनादिसँ।
PSA.143.1	छाय्‌धाःसा छि थः मनूतय्‌गु लागि
PSA.143.1	धर्मीम्‍ह व विश्वास याये
PSA.143.1	बहःम्‍ह खः।
PSA.143.1	जिगु इनाप न्‍यनाः
PSA.143.1	ग्‍वाहालि यानादिसँ।
PSA.143.2	थः दासयात इन्‍साफय्‌ हयादी मते,
PSA.143.2	छिगु न्‍ह्यःने सुं नं धर्मी मदु।
PSA.143.3	शत्रुं जितः लितुली,
PSA.143.3	वं जितः बँय्‌ न्‍हुत्तुमतु न्‍हुइ।
PSA.143.3	यक्‍व न्‍हापा हे
PSA.143.3	सी धुंकूपिं थें यानाः वं जितः
PSA.143.3	खिउँगु थासय्‌ तःगु दु।
PSA.143.4	उकिं जि निराश जुयागु दु,
PSA.143.4	जिगु नुगः ख्‍वःगु दु।
PSA.143.5	अले जिं वने धुंकूगु खँ लुमंके।
PSA.143.5	जिं छिगु ज्‍याया बारे ध्‍यान याये।
PSA.143.5	अले छिगु ल्‍हातं याःगु ज्‍याया
PSA.143.5	बारे बिचाः याये।
PSA.143.6	जिं थःगु ल्‍हाः ल्‍ह्वनाः
PSA.143.6	छितः प्रार्थना याये,
PSA.143.6	गंगु बँ थें जि छिगु लागि
PSA.143.6	प्‍याःचाःगु दु। 
PSA.143.7	हे परमप्रभु,
PSA.143.7	याकनं लिसः बियादिसँ,
PSA.143.7	जिगु नुगः हे क्‍वतुने धुंकल।
PSA.143.7	थःगु ख्‍वाः जि पाखें
PSA.143.7	फस्‍वय्‌कादी मते,
PSA.143.7	मखुसा जि सीपिं थें जुइ।
PSA.143.8	सुथया इलं
PSA.143.8	छिगु सदां दयाच्‍वनिगु
PSA.143.8	दया मायाया वचन हयेमा,
PSA.143.8	छाय्‌धाःसा छिके हे
PSA.143.8	जिं भलसा तयागु दु।
PSA.143.8	जि वनेमाःगु लँ क्‍यनादिसँ,
PSA.143.8	जिं थःगु मन छि पाखे हे ल्‍ह्वने।
PSA.143.9	हे परमप्रभु,
PSA.143.9	जितः जिमि शत्रुत पाखें
PSA.143.9	बचय्‌ यानादिसँ,
PSA.143.9	जि सुलेत छिगु हे
PSA.143.9	शरणय्‌ वयागु दु।
PSA.143.10	छिगु इच्छा गथे यानाः
PSA.143.10	पूवंकेगु खः
PSA.143.10	व जितः स्‍यनादिसँ।
PSA.143.10	छाय्‌धाःसा छि जिमि
PSA.143.10	परमेश्वर खः।
PSA.143.10	छिगु आत्‍मां जितः
PSA.143.10	भिंगु लँपुइ यंकेमा।
PSA.143.11	हे परमप्रभु,
PSA.143.11	छिगु नांया लागि जिगु
PSA.143.11	जीवनयात रक्षा यानादिसँ।
PSA.143.11	छिगु धार्मिकताया कारणं
PSA.143.11	जितः थ्‍व दुःख पाखें
PSA.143.11	पित हयादिसँ।
PSA.143.12	छिगु सदां दयाच्‍वनिगु
PSA.143.12	दया मायां यानाः
PSA.143.12	जिमि शत्रुतय्‌त
PSA.143.12	नाश यानादिसँ।
PSA.143.12	अले जितः दुःख बीपिं
PSA.143.12	सकसितं नाश यानादिसँ,
PSA.143.12	जि छिकपिनि दास हे खः।
PSA.144.1	जितः रक्षा याइम्‍ह
PSA.144.1	परमप्रभुया
PSA.144.1	प्रशंसा जुइमा,
PSA.144.1	वय्‌कलं जिगु ल्‍हाः
PSA.144.1	व पतिंयात
PSA.144.1	ल्‍वायेगु सीप स्‍यनादी।
PSA.144.2	वय्‌कः जिगु निंतिं
PSA.144.2	दया माया दुम्‍ह परमेश्वर
PSA.144.2	व किल्‍ला खः,
PSA.144.2	वय्‌कः जिगु निंतिं ल्‍वहंधी
PSA.144.2	व जितः उद्धार याइम्‍ह खः,
PSA.144.2	वय्‌कः जिगु ढाल खः,
PSA.144.2	शरण कायेगु थाय्‌ खः।
PSA.144.2	वय्‌कलं मनूतय्‌त
PSA.144.2	जिगु अधिनय्‌ तयादी।
PSA.144.3	हे परमप्रभु,
PSA.144.3	मनूत छु हे खः धकाः
PSA.144.3	छिं बिचाः यानाच्‍वनेत?
PSA.144.3	सिनावनीपिन्‍त छु हे खः धकाः
PSA.144.3	छिं च्‍यूताः तयाच्‍वनेत?
PSA.144.4	मनू ला छम्‍हू सासः जक थें खः,
PSA.144.4	वयागु आयु मदयावनीगु
PSA.144.4	किचः थें जक खः।
PSA.144.5	हे परमप्रभु,
PSA.144.5	थःगु आकाशयात चाय्‌काः
PSA.144.5	क्‍वहां झासँ,
PSA.144.5	पहाडतय्‌त थियादिसँ,
PSA.144.5	अले उकिं कुँ पिहां वयेमा।
PSA.144.6	हाबलासा त्‍वय्‌कादिसँ,
PSA.144.6	अले शत्रुतय्‌त छ्यालब्‍याल
PSA.144.6	यानादिसँ।
PSA.144.6	वाण कय्‌काः
PSA.144.6	इमित लिनाछ्वयादिसँ।
PSA.144.7	स्‍वर्गं कुहां झासँ,
PSA.144.7	तःजाःगु समुद्रं सालाः
PSA.144.7	जितः थकयादिसँ
PSA.144.7	अले बचय्‌ यानादिसँ।
PSA.144.7	परदेशीतय्‌गु ल्‍हातं
PSA.144.7	जितः त्‍वःतकादिसँ।
PSA.144.8	इपिं मखुगु खँ ल्‍हाइपिं खः।
PSA.144.8	खःगु खँ ल्‍हाये धकाः पाफयाः नं
PSA.144.8	इमिसं मखुगु खँ ल्‍हाइ।
PSA.144.9	हे परमेश्वर,
PSA.144.9	जिं छितः छपु न्‍हूगु भजन
PSA.144.9	हालाः न्‍यंके,
PSA.144.9	जिं वीणा थानाः
PSA.144.9	छितः भजन न्‍यंके।
PSA.144.10	छिं जुजुपिन्‍त त्‍याकादी,
PSA.144.10	छिं थः दास दाऊदयात
PSA.144.10	तरवार पाखें बचय्‌ यानादी।
PSA.144.11	जितः बचय्‌ यानादिसँ
PSA.144.11	अले परदेशीतय्‌गु ल्‍हातं
PSA.144.11	त्‍वःतकादिसँ।
PSA.144.11	इपिं मखुगु खँ ल्‍हाइपिं खः,
PSA.144.11	इमिसं खःगु खँ ल्‍हाये धकाः
PSA.144.11	पाफयाः नं मखुगु खँ ल्‍हाइ।
PSA.144.12	झी काय्‌पिं ल्‍याय्‌म्‍हबलय्‌
PSA.144.12	सिमा तःमा जूगु थें जुइ,
PSA.144.12	अले झी म्‍ह्याय्‌पिं दरवारया निंतिं
PSA.144.12	बुत्ता कियातःगु
PSA.144.12	कुन्‍चाया थां थें जुइ।
PSA.144.13	झीगु भकारी
PSA.144.13	फुक्‍क कथंयागु अन्‍नं जाइ,
PSA.144.13	झीम्‍ह फैच्‍वलय्‌
PSA.144.13	द्वलंद्वः दुगं अप्‍वयावनी।
PSA.144.13	झीगु ख्‍यलय्‌ उपिं
PSA.144.13	लखंलख दइ।
PSA.144.14	झी साद्वहंया मचा छम्‍ह हे
PSA.144.14	क्‍वहां मवय्‌क यक्‍व दयेमा।
PSA.144.14	झीगु पखाः थुनी मखु,
PSA.144.14	झीपिं ज्‍वंकाः वनेमालि मखु,
PSA.144.14	अले झीगु लँय्‌
PSA.144.14	दुःखं जाःगु ख्‍वःसः
PSA.144.14	ताये मदयेमा।
PSA.144.15	धन्‍य खः थुकथं
PSA.144.15	आशिष काइपिं मनूत,
PSA.144.15	धन्‍य खः
PSA.144.15	परमप्रभु परमेश्वरयात आराधना
PSA.144.15	याइपिं मनूत।
PSA.145.1	हे परमेश्वर,
PSA.145.1	जिमि जुजु,
PSA.145.1	जिं छितः तःधंके,
PSA.145.1	जिं छिगु नांया
PSA.145.1	न्ह्याबलें प्रशंसा याये।
PSA.145.2	न्‍हियान्‍हिथं जिं छिगु
PSA.145.2	प्रशंसा याये, अले न्‍ह्याबलें
PSA.145.2	छिगु नां च्‍वछाये।
PSA.145.3	परमप्रभु तःधंम्‍ह खः
PSA.145.3	अले प्रशंसा याये बहःम्‍ह खः।
PSA.145.3	वय्‌कः गुलि तःधं धकाः
PSA.145.3	झीसं थुइके हे फइ मखु।
PSA.145.4	छगू पुस्‍तां मेगु पुस्‍तांलिसें
PSA.145.4	छिगु ज्‍याया प्रशंसा याइ,
PSA.145.4	इमिसं छिगु बल्‍लाःगु
PSA.145.4	ज्‍याया बारे कनी।
PSA.145.5	इमिसं छिगु महिमा
PSA.145.5	व गौरवया बारे खँ ल्‍हाइ,
PSA.145.5	अले जिं छिगु अजूचायापुगु
PSA.145.5	ज्‍याय्‌ ध्‍यान याये।
PSA.145.6	इमिसं छिगु ततःधंगु ज्‍यायागु
PSA.145.6	शक्तिया बारे खँ ल्‍हाइ,
PSA.145.6	अले जिं छिगु ततःधंगु
PSA.145.6	ज्‍या कने।
PSA.145.7	इमिसं छिगु फुक्‍क
PSA.145.7	भिंगु ज्‍याया निंतिं लसता हनी।
PSA.145.7	मनूतय्‌सं छिगु धार्मिकताया
PSA.145.7	म्‍ये हाली।
PSA.145.8	परमप्रभु दया माया दुम्‍ह खः।
PSA.145.8	वय्‌कः तंचायेत लिबाकादीम्‍ह
PSA.145.8	व तसकं दया माया
PSA.145.8	यानादीम्‍ह खः।
PSA.145.9	परमप्रभुं सकसितं भिं यानादी,
PSA.145.9	वय्‌कःया दयां वय्‌कलं
PSA.145.9	यानादीगु फुक्‍क ज्‍याय्‌ दइ।
PSA.145.10	हे परमप्रभु,
PSA.145.10	फुक्‍क सृष्टिं छिगु प्रशंसा याइ,
PSA.145.10	अले छिकपिनि
PSA.145.10	विश्वास याये बहःपिं मनूतय्‌सं
PSA.145.10	छितः सुभाय्‌ बी।
PSA.145.11	इमिसं छिगु राज्‍यया
PSA.145.11	महिमाया बारे खँ ल्‍हाइ,
PSA.145.11	अले छिगु शक्तियागु
PSA.145.11	बयान याइ।
PSA.145.12	अले मेपिं मनूतय्‌सं
PSA.145.12	छिं यानादीगु ततःधंगु
PSA.145.12	ज्‍याया बारे सी।
PSA.145.12	अले छिगु राज्‍यया
PSA.145.12	महिमां जाःगु गौरव खनी।
PSA.145.13	हे परमप्रभु,
PSA.145.13	छिगु राज्‍य न्‍ह्याबलें दयाच्‍वनी।
PSA.145.13	छिं पुस्तां पुस्‍तातक
PSA.145.13	शासन यानादी।
PSA.145.13	परमप्रभु थः मनूतय्‌गु लागि
PSA.145.13	विश्वास याये बहःम्‍ह खः,
PSA.145.13	अले वय्‌कलं
PSA.145.13	थःगु बचं पूवंकादी।
PSA.145.13	थःगु फुक्‍क ज्‍याय्‌
PSA.145.13	वय्‌कः दया दुम्ह खः।
PSA.145.14	वय्‌कलं क्‍वत्‍यकाच्‍वने
PSA.145.14	माःपिन्‍त ग्‍वाहालि बियादी,
PSA.145.14	अले ग्‍वतूपिन्‍त थनादी।
PSA.145.15	फुक्‍क प्राणीतय्‌सं छिगु
PSA.145.15	लँ स्‍वयाच्‍वनी,
PSA.145.15	अले छिं इमित पाय्‌छिगु इलय्‌
PSA.145.15	नयेगु नसा बियादी।
PSA.145.16	छिं थःगु ल्‍हातं
PSA.145.16	फुक्‍क प्राणीं
PSA.145.16	मनंतुनाच्‍वंगु खँ पूवंकादी।
PSA.145.17	परमप्रभु थःम्‍हं यानादीगु
PSA.145.17	फुक्‍क ज्‍याय्‌ धर्मी खः,
PSA.145.17	थःगु फुक्‍क ज्‍याय्‌
PSA.145.17	वय्‌कः दया दुम्‍ह खः।
PSA.145.18	वय्‌कःयात आराधना याइपिं
PSA.145.18	सकसिगुं न्‍ह्यःने परमप्रभु दी,
PSA.145.18	वय्‌कःयात दुनुगलंनिसें
PSA.145.18	आराधना याइपिं
PSA.145.18	सकसिगुं न्‍ह्यःने वय्‌कः दी।
PSA.145.19	वय्‌कःया ग्‍याःभय
PSA.145.19	काःपिनिगु इच्‍छा
PSA.145.19	वय्‌कलं पूवंकादी,
PSA.145.19	अले इमिगु बिन्‍ति न्‍यनाः
PSA.145.19	इमित उद्धार यानादी।
PSA.145.20	परमप्रभुं थःत माया याइपिं
PSA.145.20	सकसितं रक्षा यानादी,
PSA.145.20	तर फुक्‍क मभिंपिन्‍त
PSA.145.20	वय्‌कलं नाश यानादी।
PSA.145.21	जिं परमप्रभुया सदां प्रशंसा याये,
PSA.145.21	अले फुक्‍क प्राणीं न्‍ह्याबलें
PSA.145.21	वय्‌कःया पवित्र नांया
PSA.145.21	प्रशंसा यायेमा।
PSA.146.1	हल्‍लेलूया!
PSA.146.1	हे जिगु मन,
PSA.146.1	परमप्रभुया प्रशंसा या।
PSA.146.2	जिं जिवंकाछि
PSA.146.2	परमप्रभुया प्रशंसा याये,
PSA.146.2	जिं म्‍वातले जिमि परमेश्वरया
PSA.146.2	भजन हाला हे च्‍वने।
PSA.146.3	शासकतय्‌गु भलसा काये मते,
PSA.146.3	सुं मनूयागु नं भलसा काये मते,
PSA.146.3	छाय्‌धाःसा छन्‍त सुं मनुखं
PSA.146.3	बचय्‌ याये फइ मखु।
PSA.146.4	इपिं सीबलय्‌ चाय्‌ लिहां वनी।
PSA.146.4	उखुन्‍हु इमिगु फुक्‍क
PSA.146.4	ग्‍वसाः नाश जुइ।
PSA.146.5	धन्‍य खः व मनू,
PSA.146.5	गुम्‍हय्‌सिया ग्‍वाहालि
PSA.146.5	याकूबया परमेश्वर खः,
PSA.146.5	गुम्‍हय्‌सिनं परमप्रभु
PSA.146.5	परमेश्वरयागु भलसा काइ।
PSA.146.6	वय्‌कः स्‍वर्ग व पृथ्‍वी, समुद्र
PSA.146.6	व उकी दुगु थीथी जीवजन्‍तु
PSA.146.6	दय्‌कादीम्‍ह खः।
PSA.146.6	वय्‌कलं न्‍ह्याबलें
PSA.146.6	थःगु बचं पूवंकादी।
PSA.146.7	वय्‌कलं क्‍वतय्‌काच्‍वने
PSA.146.7	माःपिनिगु
PSA.146.7	पँलिनाः न्‍याय यानादी,
PSA.146.7	अले नये पित्‍याःपिन्‍त
PSA.146.7	नयेगु नसा बियादी।
PSA.146.7	परमप्रभुं कुनातःपिन्‍त
PSA.146.7	त्‍वःतकादी,
PSA.146.8	परमप्रभुं मिखां मखंपिन्‍त
PSA.146.8	मिखां खंकादी,
PSA.146.8	परमप्रभुं ग्‍वतुलाच्‍वंपिन्‍त
PSA.146.8	थनादी।
PSA.146.8	परमप्रभुं भिंपिं मनूतय्‌त
PSA.146.8	माया यानादी।
PSA.146.9	परमप्रभुं झीगु देशय्‌ दुपिं
PSA.146.9	परदेशीतय्‌त रक्षा यानादी,
PSA.146.9	वय्‌कलं मां-बौ मदुपिं
PSA.146.9	व भाःत मदुपिं मिस्‍तय्‌त
PSA.146.9	वास्‍ता यानादी।
PSA.146.9	तर मभिंपिं मनूतय्‌गु ग्‍वसाःयात
PSA.146.9	ताःलाकादी मखु।
PSA.146.10	परमप्रभुं न्‍ह्याबलें
PSA.146.10	राज्‍य यानादी,
PSA.146.10	हे सियोन,
PSA.146.10	छिमि परमेश्वरं पुस्‍तां
PSA.146.10	पुस्‍तातक राज्‍य यानादी।
PSA.146.10	हल्‍लेलूया!
PSA.147.1	हल्‍लेलूया!
PSA.147.1	झी परमेश्वरया
PSA.147.1	भजन हालेगु
PSA.147.1	गुलि बांलाःगु खँ खः।
PSA.147.1	वय्‌कःया प्रशंसा यायेगु
PSA.147.1	न्‍ह्याइपुगु
PSA.147.1	व पाय्‌छिगु खँ खः।
PSA.147.2	वय्‌कलं यरूशलेमयात
PSA.147.2	हानं दय्‌कादी,
PSA.147.2	ज्‍वनाः परदेशय्‌ यंकूपिन्‍त
PSA.147.2	वय्‌कलं यरूशलेमय्‌
PSA.147.2	लित हयादी।
PSA.147.3	वय्‌कलं नुगः क्‍वतुंपिन्‍त
PSA.147.3	लाय्‌कादी,
PSA.147.3	अले इमिगु घालय्‌
PSA.147.3	पट्टी चिनादी।
PSA.147.4	वय्‌कलं नगुतय्‌गु
PSA.147.4	ल्‍याः क्‍वःछिनादी,
PSA.147.4	अले फुक्‍कसिगु नां तयादी।
PSA.147.5	झी परमप्रभु तःधंम्‍ह
PSA.147.5	व तसकं बल्‍लाःम्‍ह खः,
PSA.147.5	वय्‌कः फुक्‍क स्‍यूम्‍ह खः,
PSA.147.6	परमप्रभुं क्‍वत्‍य्‌का
PSA.147.6	च्‍वनेमाःपिन्‍त थकयादी,
PSA.147.6	तर दुष्टतय्‌त बँय्‌ बस्‍वानादी।
PSA.147.7	सुभाय्‌ ब्‍युब्‍युं
PSA.147.7	परमप्रभुया निंतिं म्‍ये हा,
PSA.147.7	वीणा थानाः
PSA.147.7	झी परमेश्वरया भजन हा,
PSA.147.8	वय्‌कलं आकाशयात
PSA.147.8	सुपाँचं त्‍वपुयादी,
PSA.147.8	पृथ्‍वीइ वा वय्‌कादी,
PSA.147.8	अले पहाड पहाडय्‌
PSA.147.8	घाँय्‌ बुइकादी।
PSA.147.9	वय्‌कलं नये पित्‍याःपिं
PSA.147.9	पशुतय्‌त व क्‍वःया मस्‍तय्‌त
PSA.147.9	नयेगु नसा बियादी।
PSA.147.10	वय्‌कः सलयागु बलय्‌
PSA.147.10	व मनूयागु तुतिइ
PSA.147.10	लय्‌तायादी मखु।
PSA.147.11	तर परमप्रभु वय्‌कःया भय
PSA.147.11	काइपिं खनाः
PSA.147.11	अले वय्‌कःया
PSA.147.11	सदां दइगु दया मायाय्‌
PSA.147.11	भलसा काइपिं खनाः
PSA.147.11	लय्‌तायादी।
PSA.147.12	हे यरूशलेम,
PSA.147.12	परमप्रभुया प्रशंसा या!
PSA.147.12	हे सियोन,
PSA.147.12	थः परमेश्वरया प्रशंसा या!
PSA.147.13	छाय्‌धाःसा वय्‌कलं
PSA.147.13	छंगु शहरया ध्‍वाखा
PSA.147.13	बल्‍लाकादी,
PSA.147.13	अले छंथाय्‌ च्‍वंपिं मनूतय्‌त
PSA.147.13	सुवाः बियादी।
PSA.147.14	वय्‌कलं छंगु सिमानाय्‌
PSA.147.14	शान्‍ति हयादी,
PSA.147.14	वय्‌कलं भिंगु छ्‌वं
PSA.147.14	छंगु पित्‍याः लंकादी।
PSA.147.15	वय्‌कलं पृथ्‍वीयात
PSA.147.15	आज्ञा बियादी
PSA.147.15	अले थत्‍थें वय्‌कःया
PSA.147.15	आज्ञाया पालन जुइ।
PSA.147.16	वय्‌कलं उन थें यानाः
PSA.147.16	च्‍वापु गाय्‌कादी,
PSA.147.16	वय्‌कलं पुगाःगुयात
PSA.147.16	नौ थें ह्वलादी।
PSA.147.17	वय्‌कलं ल्‍वहंचात थें
PSA.147.17	प्‍वँ गाय्‌कादी,
PSA.147.17	वय्‌कःया चिकुयात
PSA.147.17	सुनानं सह याये फइ मखु।
PSA.147.18	वय्‌कलं थःगु वचन छ्वयादी
PSA.147.18	अले उमित नाय्‌कादी,
PSA.147.18	वय्‌कलं फय्‌ वय्‌कादी
PSA.147.18	अले लः न्‍ह्याइ।
PSA.147.19	वय्‌कलं थःगु आज्ञा
PSA.147.19	याकूबयात,
PSA.147.19	अले थःगु नियम व विधि
PSA.147.19	इस्राएलयात कनादीगु दु।
PSA.147.20	मेगु छुं जातियात
PSA.147.20	वय्‌कलं थथे यानादीगु मदु,
PSA.147.20	वय्‌कःया नियम इमिसं मस्‍यू।
PSA.147.20	हल्‍लेलूया!
PSA.148.1	हल्‍लेलूया!
PSA.148.1	स्‍वर्गं परमप्रभुया
PSA.148.1	प्रशंसा या,
PSA.148.1	ततःजाःगु थासय्‌
PSA.148.1	वय्‌कःया प्रशंसा या!
PSA.148.2	हे वय्‌कःया स्वर्गदूतत,
PSA.148.2	वय्‌कःया प्रशंसा या!
PSA.148.2	हे स्‍वर्गया सेना,
PSA.148.2	वय्‌कःया प्रशंसा या!
PSA.148.3	हे सूर्य व तिमिला,
PSA.148.3	वय्‌कःया प्रशंसा या!
PSA.148.3	हे प्‍वालप्‍वाल थीगु नगु,
PSA.148.3	वय्‌कःया प्रशंसा या!
PSA.148.4	हे दकलय्‌ तःजाःगु आकाश,
PSA.148.4	हे आकाशय्‌ च्‍वय्‌ च्‍वंगु लः
PSA.148.4	छिमिसं वय्‌कःया प्रशंसा या!
PSA.148.5	इमिसं परमप्रभुया नांया
PSA.148.5	प्रशंसा यायेमा,
PSA.148.5	छाय्‌धाःसा वय्‌कःया आज्ञां हे
PSA.148.5	उपिं सृष्टि जुल।
PSA.148.6	वय्‌कलं इमित थःथःगु थासय्‌
PSA.148.6	न्‍ह्याबलेंया लागि तयादिल,
PSA.148.6	वय्‌कलं छगू
PSA.148.6	गुबलें सिमधइगु नियम
PSA.148.6	बियादिल।
PSA.148.7	हे ततःधिकपिं लः जन्‍तुत,
PSA.148.7	व तःजाःगु समुद्र,
PSA.148.7	पृथ्‍वीं परमप्रभुया प्रशंसा या!
PSA.148.8	हे हाबलासा व प्‍वँ,
PSA.148.8	च्‍वापु व सुपाँय्‌,
PSA.148.8	वय्‌कःया आज्ञा पालन याइगु
PSA.148.8	वा नापं वइगु वाफय्‌।
PSA.148.9	पहाडत व फुक्‍क डाँडात,
PSA.148.9	फल सय्‌कीगु सिमा
PSA.148.9	व फुक्‍क देवदारु,
PSA.148.10	गुँ पशु व छेँय्‌ लहीपिं पशु,
PSA.148.10	घिस्रय्‌ जुया जुइपिं जन्‍तु
PSA.148.10	व झंगःपंक्षित,
PSA.148.11	पृथ्‍वीयापिं जुजुपिं व जातित,
PSA.148.11	राजकुमार व पृथ्‍वीया शासकत,
PSA.148.12	ल्‍याय्‌म्‍हपिं व मिसा मस्‍त,
PSA.148.12	बुरापिं व मस्‍त,
PSA.148.12	सकसिनं परमप्रभुया प्रशंसा या।
PSA.148.13	इपिं सकसिनं परमप्रभुया
PSA.148.13	नांया प्रशंसा याये मा,
PSA.148.13	छाय्‌धाःसा वय्‌कःयागु नां
PSA.148.13	जक तःधं।
PSA.148.13	वय्‌कःया महिमा
PSA.148.13	पृथ्‍वी व आकाश
PSA.148.13	स्‍वयाः च्‍वय्‌ दु।
PSA.148.14	वय्‌कलं थःगु
PSA.148.14	देशयात बल्‍लाकादीगु दु,
PSA.148.14	उकिं विश्वास याये बहःपिं
PSA.148.14	वय्‌कःयात तसकं यःपिं,
PSA.148.14	इस्राएलया मनूतय्‌सं
PSA.148.14	वय्‌कःया प्रशंसा याइ।
PSA.148.14	हल्‍लेलूया।
PSA.149.1	हल्‍लेलूया!
PSA.149.1	परमप्रभुया निंतिं
PSA.149.1	छपु न्‍हूगु भजन हा,
PSA.149.1	विश्वास याये बहःपिनिगु
PSA.149.1	सभाय्‌ वय्‌कःया प्रशंसा या!
PSA.149.2	इस्राएल थःत
PSA.149.2	सृष्टि यानादीम्‍हय्‌सिया
PSA.149.2	कारणं लय्‌तायेमा,
PSA.149.2	सियोनयापिं मनूत थः जुजुया
PSA.149.2	कारणं लय्‌तायेमा!
PSA.149.3	प्‍याखं ल्‍हुल्‍हुं इमिसं
PSA.149.3	वय्‌कःया नांया प्रशंसा यायेमा,
PSA.149.3	दम्‍फु व वीणा थानाः
PSA.149.3	इमिसं वय्‌कःया भजन हालेमा।
PSA.149.4	परमप्रभु थः मनूत खनाः लय्‌ताः,
PSA.149.4	वय्‌कलं क्‍वमिलुतय्‌त
PSA.149.4	मुक्ति बियाः हनादी।
PSA.149.5	विश्वास याये बहःपिं मनूत
PSA.149.5	महिमाया कारणं लय्‌तायेमा,
PSA.149.5	अले थःगु लासाय्‌ च्‍वनाः नं
PSA.149.5	इमिसं जय जय यायेमा।
PSA.149.6	इमिगु म्‍हुतुं परमेश्वरया
PSA.149.6	प्रशंसा जुइमा,
PSA.149.6	अले इमिगु ल्‍हातय्‌
PSA.149.6	निखें धाः दुगु तरवार दयेमा,
PSA.149.7	इमिसं जाति जातियात
PSA.149.7	बदला कायेमा,
PSA.149.7	देश देशयापिं मनूतय्‌त
PSA.149.7	सजाँय बीमा,
PSA.149.8	इमि जुजुपिन्‍त सिखलं,
PSA.149.8	व इमि नायःतय्‌त नयागु
PSA.149.8	न्‍यवलं चीमा।
PSA.149.9	अले इमित क्‍वःछिनातःगु
PSA.149.9	सजाँय बीमा।
PSA.149.9	विश्वास याये बहःपिं मनूत
PSA.149.9	महिमाया कारणं लय्‌तायेमा।
PSA.149.9	हल्‍लेलूया!
PSA.150.1	हल्‍लेलूया!
PSA.150.1	वय्‌कःया पवित्र थासय्‌
PSA.150.1	परमेश्वरया प्रशंसा या,
PSA.150.1	वय्‌कःया तःधंगु आकाशय्‌
PSA.150.1	वय्‌कःया प्रशंसा या।
PSA.150.2	वय्‌कलं यानादीगु
PSA.150.2	ततःधंगु ज्‍याया निंतिं
PSA.150.2	वय्‌कःया प्रशंसा या।
PSA.150.2	वय्‌कःया च्‍वन्‍ह्याःगु
PSA.150.2	महानताया निंतिं
PSA.150.2	वय्‌कःया प्रशंसा या।
PSA.150.3	नेकू पुयाः
PSA.150.3	वय्‌कःया प्रशंसा या।
PSA.150.3	वीणा थानाः, सारंगी कियाः
PSA.150.3	वय्‌कःया प्रशंसा या।
PSA.150.4	दम्‍फु थाथां प्‍याखं ल्‍हुयाः
PSA.150.4	वय्‌कःया प्रशंसा या। 
PSA.150.4	वीणा थानाः अले बाँसुरी पुयाः
PSA.150.4	वय्‌कःया प्रशंसा या।
PSA.150.5	भुस्‍याः थानाः
PSA.150.5	वय्‌कःया प्रशंसा या।
PSA.150.5	तसकं झ्याईं झ्याईं सःवइगु
PSA.150.5	भुस्‍याः थानाः
PSA.150.5	वय्‌कःया प्रशंसा या।
PSA.150.6	सासः दुपिं फुक्‍क प्राणीतय्‌सं
PSA.150.6	परमप्रभुया प्रशंसा याये मा!
PSA.150.6	हल्‍लेलूया!
PRO.1.1	दाऊदया काय्‌, इस्राएलया
PRO.1.1	जुजु सोलोमनया हितोपदेश। 
PRO.1.2	थन भिंगु व बुद्धिया खँ,
PRO.1.2	अले दुग्‍यंगु धापूत थुइकेत
PRO.1.2	ग्‍वाहालि जुइगु
PRO.1.2	हितोपदेशत बियातःगु दु।
PRO.1.3	थुकिं अनुशासनय्‌
PRO.1.3	च्‍वनाः म्‍वायेगु,
PRO.1.3	भिं मनू जुयेगु
PRO.1.3	व खःथें जुयेगु स्‍यनी।
PRO.1.4	छुं मस्‍यूपिं मनूतय्‌त
PRO.1.4	चलाख यानाबी,
PRO.1.4	अले ल्‍याय्‌म्‍हल्‍यासेपिन्‍त
PRO.1.4	ज्ञानया खँ स्‍यनाबी।
PRO.1.5	थुकिं ज्ञां दुपिनिगु ज्ञां
PRO.1.5	अज्ज अप्‍वय्‌काबी,
PRO.1.5	अले ब्‍वनातःपिन्‍त
PRO.1.5	लँ क्‍यनाबी।
PRO.1.6	थुकिं यानाः इमिसं
PRO.1.6	हितोपदेशया सुलाच्‍वंगु खँ
PRO.1.6	व सःस्‍यूपिनिगु
PRO.1.6	गथि चिंगु खँत नं थुइके फइ।
PRO.1.7	परमप्रभुया भय कायेगु हे
PRO.1.7	ज्ञानया न्‍हापांगु पलाः खः।
PRO.1.7	मूर्खतय्‌सं जक
PRO.1.7	ज्ञान व बुद्धियात क्‍वह्यंकाजुइ।
PRO.1.8	हे जिकाय्!
PRO.1.8	मांअबुं धाःगु खँ न्‍यँ!
PRO.1.9	थ्‍व हे छिमिगु छ्यंया मुकुट
PRO.1.9	व गःपःया सिखः जुइ।
PRO.1.10	हे जिकाय्‌!
PRO.1.10	पापीतय्‌सं ह्यय्‌कः वल धाःसां
PRO.1.10	इमिगु खँय्‌ जुइ मते।
PRO.1.11	इमिसं धायेफु –
PRO.1.11	“जिपिंलिसे वा,
PRO.1.11	सुयातं सुलाः सुलाः स्‍याये नु!
PRO.1.11	छुं मस्‍यूपिन्‍त
PRO.1.11	हय्‌कयाः
PRO.1.11	लुतय्‌ याये नु!
PRO.1.12	इमिगु नां तक हे मल्‍यंक
PRO.1.12	इमित नुनाछ्‍वये।
PRO.1.13	अले इमिगु सामान लाकाः
PRO.1.13	झीसं थःपिनिगु धुकू जाय्‌के।
PRO.1.14	जिपिंलिसे वयेगु सा
PRO.1.14	छन्‍त नं छंगु भाग थ्‍याइ।”
PRO.1.15	हे जिकाय्‌! इपिंलिसे जुइ मते।
PRO.1.15	इमिगु लँय्‌ पलाः हे तये मते।
PRO.1.16	छाय्‌धाःसा इमिगु पलाः
PRO.1.16	मभिंगु ज्‍याय्‌ न्‍ह्यानाच्‍वंगु दु।
PRO.1.16	स्‍यायेपालेत तकं
PRO.1.16	इपिं न्‍ह्यचिलाच्‍वंगु दु।
PRO.1.17	झंगलं खंक इमित
PRO.1.17	जाः प्‍यनेगु सितिं खः।
PRO.1.18	थुमिसं ला थःगु जाः
PRO.1.18	थःम्‍हं हे ग्‍वयाच्‍वंगु दु।
PRO.1.18	थुमिसं थःम्‍हं थःत हे
PRO.1.18	स्‍यायेत स्‍वयाच्‍वंगु दु।
PRO.1.19	मभिंगु ज्‍या यानाः मुंकूगु धिबां
PRO.1.19	मनूतय्‌गु ज्‍यान काइ।
PRO.1.20	बुद्धि सतकय्‌ सतकय्‌ च्‍वनाः
PRO.1.20	चिल्‍लाय्‌ दनाच्‍वंगु दु।
PRO.1.20	चुकय्‌ चुकय्‌ च्‍वनाः
PRO.1.20	वं सः तयाच्‍वंगु दु।
PRO.1.21	मू सतकय्‌ च्‍वनाः
PRO.1.21	वं शहरया ध्‍वाखाय्‌
PRO.1.21	मुनाच्‍वंपिं मनूतय्‌त
PRO.1.21	न्‍वानाच्‍वंगु दु।
PRO.1.22	हे बुद्धि मदुपिं मनूत!
PRO.1.22	गुबलय्‌ तक छिपिं
PRO.1.22	बुद्धि मदय्‌क च्‍वंच्‍वनेगु,
PRO.1.22	गुबलय्‌ तक कर्पिन्‍त
PRO.1.22	नागःतुगः यानाः
PRO.1.22	न्‍ह्याइपुकाच्‍वनेगु छिपिं,
PRO.1.22	गुबलय्‌ तक छिपिं मूर्खत
PRO.1.22	बुद्धिया महिताः जुयाच्‍वनेगु?
PRO.1.23	जिं न्‍वाना थें
PRO.1.23	छिमिसं याःगु जूसा
PRO.1.23	जिं छिमित जिगु
PRO.1.23	नुगः खँ कनेगु खः,
PRO.1.23	जिं थःगु बिचाः
PRO.1.23	छिमित न्‍यंकेगु खः।
PRO.1.24	जिं धयागु खँ छिमिसं मन्‍यं,
PRO.1.24	जिं ल्‍हाः ब्‍वय्‌काबलय्‌
PRO.1.24	छिमिसं वास्‍ता मयाः।
PRO.1.25	जिं बियागु सल्‍लाहयात
PRO.1.25	छिमिसं वास्‍ता मयाः,
PRO.1.25	जिं न्‍वानागु खँ
PRO.1.25	छिमिसं मन्‍यं।
PRO.1.26	उकिं आः छिमित
PRO.1.26	कष्‍ट जुइबलय्‌
PRO.1.26	जि छिपिं खनाः न्‍हिले।
PRO.1.26	छिमित आपत वइबलय्‌
PRO.1.26	जिं लाय्‌बुये।
PRO.1.27	वाफय्‌ वःथें
PRO.1.27	छिमित आपत वइ,
PRO.1.27	ग्‍वःफय्‌ वःथें
PRO.1.27	छिमित दुःख जुइ।
PRO.1.28	उबलय्‌ छिमिसं जितः सःती।
PRO.1.28	अले जिं लिसः बी मखु।
PRO.1.28	छिमिसं जितः माली,
PRO.1.28	तर जितः लुइके फइ मखु,
PRO.1.29	छाय्‌धाःसा छिमिसं
PRO.1.29	बुद्धियात हेला याःगु दु।
PRO.1.29	परमप्रभुया भय मकाःगु दु।
PRO.1.30	छिमिसं जिगु सल्‍लाह मन्‍यं!
PRO.1.30	जिं न्‍वानागुलिइ
PRO.1.30	छिमिसं च्‍यूताः मतः।
PRO.1.31	छिमिसं छु यात,
PRO.1.31	उकथं हे छिमित दइ।
PRO.1.31	अले छिमिगु ज्‍यां
PRO.1.31	छिमित हे दुःख जुइ।
PRO.1.32	बुद्धि मदुपिं मनूत
PRO.1.32	जि पाखें तापानाच्‍वंगुलिं
PRO.1.32	सिनावनी।
PRO.1.32	मूर्खत छुं च्‍यूताः मकासे जूगुलिं
PRO.1.32	नाश जुयावनी।
PRO.1.33	तर सुनां जिगु खँ न्‍यनी,
PRO.1.33	वयात सुरक्षा दइ,
PRO.1.33	व छुं जुइ धकाः
PRO.1.33	ग्‍याये म्‍वाय्‌क याउँक च्‍वनी।
PRO.2.1	हे जिकाय्‌!
PRO.2.1	छं जिगु वचन न्‍यन
PRO.2.1	अले जिगु उजं नुगलय्‌
PRO.2.1	तल धाःसा,
PRO.2.2	बुद्धियागु खँ न्‍यनाः
PRO.2.2	उकियात थुइकेगु यात धाःसा,
PRO.2.3	ज्ञानयागु खँ फ्‍वन धाःसा,
PRO.2.3	अले दुग्‍यांया निंतिं
PRO.2.3	इनाप यात धाःसा
PRO.2.4	छं उकियात वहः माले थें
PRO.2.4	व सुचुकातःगु धन माले थें
PRO.2.4	माल धाःसा
PRO.2.5	छं परमप्रभुयागु भय
PRO.2.5	छु खः धकाः सी,
PRO.2.5	अले परमेश्‍वरया ज्ञान लाइ।
PRO.2.6	फुक्‍क ज्ञान परमप्रभुं हे बी।
PRO.2.6	वय्‌कः पाखें हे बुद्धि
PRO.2.6	व दुग्‍यां वइ।
PRO.2.7	धर्मीपिं व वय्‌कःयागु खँ
PRO.2.7	न्‍यनिपिन्‍त
PRO.2.7	वय्‌कलं ग्‍वाहालि
PRO.2.7	व रक्षा यानादी।
PRO.2.8	वय्‌कलं न्‍यायया लँपुयात
PRO.2.8	रक्षा यानादी,
PRO.2.8	अले थःत विश्वास याइपिन्‍त
PRO.2.8	बिचाः यानादी।
PRO.2.9	अले छं छु ज्‍यू, छु मज्‍यू,
PRO.2.9	छु भिं, छु मभिं, छु न्‍याय,
PRO.2.9	छु अन्‍याय धकाः सी।
PRO.2.10	छंके बुद्धि जायावइ,
PRO.2.10	ज्ञानं छन्‍त आनन्‍द बी।
PRO.2.11	छंगु दुग्‍यां व थुइकेगुलिं
PRO.2.11	छन्‍त रक्षा याइ।
PRO.2.12+PRO.2.13+PRO.2.14+PRO.2.15	थुकिं छन्‍त
PRO.2.12+PRO.2.13+PRO.2.14+PRO.2.15	मभिंगु ज्‍याखँ यानाजुइपिं पाखें
PRO.2.12+PRO.2.13+PRO.2.14+PRO.2.15	तापाक तइ।
PRO.2.12+PRO.2.13+PRO.2.14+PRO.2.15	अले भिंगु लँ त्‍वःताः
PRO.2.12+PRO.2.13+PRO.2.14+PRO.2.15	मभिंगु खिउँगु लँय्‌ जुयाच्‍वंपिं,
PRO.2.12+PRO.2.13+PRO.2.14+PRO.2.15	मखुगु व दुष्‍ट ज्‍याय्‌
PRO.2.12+PRO.2.13+PRO.2.14+PRO.2.15	लय्‌तायाजुइपिं,
PRO.2.12+PRO.2.13+PRO.2.14+PRO.2.15	विश्वास याये बहः मजूपिं
PRO.2.12+PRO.2.13+PRO.2.14+PRO.2.15	फताहातय्‌ पाखें बचय्‌ याइ।
PRO.2.16	बुद्धिं छन्‍त व्‍यभिचारी
PRO.2.16	मिसातय्‌ पाखें व इमिगु
PRO.2.16	पिचुगु खं बचय्‌ याइ।
PRO.2.17	अज्‍याःपिं मिसातय्‌सं
PRO.2.17	थः भाःतयात त्‍वःती,
PRO.2.17	अले परमेश्‍वरया न्‍ह्यःने यानागु
PRO.2.17	बाचा नं ल्‍वःमंकी।
PRO.2.18	इमिगु छेँय्‌ वनेगु हे
PRO.2.18	मृत्‍युया म्‍हुतुइ दुहां वनेगु खः।
PRO.2.18	इपिं मृत्‍युया लँ खः।
PRO.2.19	इमिथाय्‌ वनिपिं सुं नं
PRO.2.19	लिहां वयेफइ मखु।
PRO.2.19	अले जीवनया लँ नं
PRO.2.19	लुइके फइ मखु।
PRO.2.20	उकिं भिंपिं मनूतलिसे जु,
PRO.2.20	अले धर्मीपिं मनूतय्‌गु लँय्‌ जु।
PRO.2.21	धर्मीपिं व इमान्‍दारपिं मनूत जक
PRO.2.21	थन च्‍वने खनी
PRO.2.22	परमेश्‍वरं दुष्‍टतय्‌त
PRO.2.22	थनं पितिनाछ्‍वइ
PRO.2.22	अले पापीतय्‌त
PRO.2.22	घाँय्‌ लये थें लयाछ्‍वइ।
PRO.3.1	हे जिकाय्‌! जिं स्‍यनागु खँ
PRO.3.1	गुबलें नं ल्‍वःमंके मते।
PRO.3.1	जिगु उजं नुगलय्‌ स्‍वचाका ति।
PRO.3.2	जिं धयाथें यात कि
PRO.3.2	छ तःदँ तक म्‍वानाच्‍वनी,
PRO.3.2	अले छ तःमि नं जुइ।
PRO.3.3	भक्ति व विश्वास गुबलें
PRO.3.3	त्‍वःते मते।
PRO.3.3	थुमित थःगु गःपतय्‌ घानाति,
PRO.3.3	अले नुगलय्‌ च्‍वयाति।
PRO.3.4	अले परमेश्‍वर व मनूतय्‌सं
PRO.3.4	छन्‍त यय्‌की।
PRO.3.4	अले इमिगु मिखाय्‌
PRO.3.4	छंगु नां जाइ।
PRO.3.5	थःगु दुनुगलंनिसें
PRO.3.5	परमेश्‍वरयाके भरोसा ति!
PRO.3.5	थःम्‍हं स्‍यूगु खँय्‌ जक नं
PRO.3.5	जुइ मते।
PRO.3.6	न्‍ह्यागु याःसां
PRO.3.6	परमप्रभुयात लुमंकि,
PRO.3.6	वय्‌कलं छन्‍त लँ क्‍यनादी।
PRO.3.7	थःम्‍हं थःत सःस्‍यू धकाः
PRO.3.7	जुइ मते।
PRO.3.7	परमप्रभुयागु भय का,
PRO.3.7	अले मभिंगु ज्‍या त्‍वःति।
PRO.3.8	थ्‍व छंगु म्‍हयात वासः जुइ
PRO.3.8	अले क्‍वँय्‌यात बल जुइ।
PRO.3.9	थःके दुगु धनसम्‍पत्तिं
PRO.3.9	व थःथाय्‌ सःगु
PRO.3.9	न्‍हापांगु बालि छायाः
PRO.3.9	परमप्रभुयात हँ।
PRO.3.10	अथे यात धाःसा
PRO.3.10	छंगु धुकू अन्‍नं जाइ,
PRO.3.10	अले दाखमद्यया थल नं
PRO.3.10	भय्‌बिक जाइ।
PRO.3.11	हे जिकाय्‌!
PRO.3.11	परमप्रभुं न्‍वानादीगु खँयात
PRO.3.11	बकंफुसुलु ताय्‌के मते।
PRO.3.11	वय्‌कलं ब्‍वःबियादीबलय्‌
PRO.3.11	तंचाये मते।
PRO.3.12	छाय्‌धाःसा बौनं
PRO.3.12	थःत तसकं यःम्‍ह काय्‌यात
PRO.3.12	ब्‍वःब्‍यू थें
PRO.3.12	परमप्रभुं सुयात माया यानादी
PRO.3.12	वयात ब्‍वः नं बियादी।
PRO.3.13	धन्‍य खः व मनू,
PRO.3.13	गुम्‍हय्‌सिनं बुद्धि
PRO.3.13	व लिग्‍यां लुइके फइ।
PRO.3.14	थ्‍व वहः स्‍वयाः कतिलाः,
PRO.3.14	अले लुँ स्‍वयाः मू वं।
PRO.3.15	बुद्धि हिरामोती स्‍वयाः मूवं,
PRO.3.15	छं थुकियात छुंलिसे नं
PRO.3.15	लनेफइ मखु।
PRO.3.16	थुकिं छन्‍त ताः आयु,
PRO.3.16	धनसम्‍पति व इज्‍जत बी।
PRO.3.17	थुकिं जीवनयात
PRO.3.17	न्‍ह्याइपुसे च्‍वंगु लँय्‌ न्‍ह्याकी,
PRO.3.17	अले याउँक न्‍ह्याकी।
PRO.3.18	बुद्धियात नालाकाइपिनिगु निंतिं
PRO.3.18	थ्‍व जीवनया सिमा खः।
PRO.3.18	अले थ्‍वयात कत्तिक ज्‍वनातइपिं
PRO.3.18	सदां लय्‌तायाच्‍वनि।
PRO.3.19	परमप्रभुं थ्‍व पृथ्‍वीयात
PRO.3.19	वय्‌कःयागु बुद्धिं दय्‌कादिल।
PRO.3.19	अले वय्‌कलं आकाशयात
PRO.3.19	वय्‌कःयागु ज्ञानं दय्‌कादिल।
PRO.3.20	वय्‌कःया बुद्धि पाखें हे
PRO.3.20	खुसि बाः वल,
PRO.3.20	सुपाचं पृथ्‍वीइ वा गाय्‌कल।
PRO.3.21	हे जिकाय्‌!
PRO.3.21	बुद्धि व विवेकयात ज्‍वनाति।
PRO.3.21	थुमित तंके मते।
PRO.3.22	थुकिं छन्‍त न्‍ह्याइपुगु जीवन दइ।
PRO.3.22	अले छंगु गःपःया तिसा जुइ।
PRO.3.23	थुकिं छन्‍त छंगु लँपुइ
PRO.3.23	रक्षा यानातइ,
PRO.3.23	अले छंगु तुति खाइ मखु।
PRO.3.24	छ मग्‍यासे लासाय्‌
PRO.3.24	ग्‍वारातूवने फइ,
PRO.3.24	अले चच्‍छिं छन्‍ह्यः यानाः
PRO.3.24	द्यनेफइ।
PRO.3.25	दुष्‍टतय्‌त आकाझाकां
PRO.3.25	वइगु विपत्‌ पाखें
PRO.3.25	छ ग्‍यायेमालि मखु।
PRO.3.26	छाय्‌धाःसा परमप्रभु
PRO.3.26	छन्‍त रक्षा याइम्‍ह खः,
PRO.3.26	वय्‌कलं छंगु पलाःयात
PRO.3.26	जालय्‌ क्‍यंकादी मखु।
PRO.3.27	छं फतले
PRO.3.27	छंगु ग्‍वाहालि माःपिन्‍त
PRO.3.27	ग्‍वाहालि या।
PRO.3.28	छं जःलाखःलायात थथें
PRO.3.28	यायेफुगु ग्‍वाहालियात
PRO.3.28	कन्‍हय्‌तक पीकातये मते।
PRO.3.29	छं थः जःलाखःलायात
PRO.3.29	मभिंगु जाः ग्‍वयाजुइ मते
PRO.3.29	छाय्‌धाःसा व छंगु भलसाय्‌
PRO.3.29	छंगु नापं च्‍वनाच्‍वंगु दु।
PRO.3.30	छन्‍त गुबलें छुं मभिंगु
PRO.3.30	मयाःम्‍ह मनूलिसे म्‍वाःम्‍वाकं
PRO.3.30	जवाःसवाः यानाजुइ मते।
PRO.3.31	ल्‍वापुख्‍यापु यानाजुइपिं
PRO.3.31	मनूतलिसे नुगः मुइकाजुइ मते।
PRO.3.32	थज्‍याःपिं मभिंपिं मनूत
PRO.3.32	परमप्रभुयात मयः।
PRO.3.32	धर्मी मनूतय्‌त धाःसा
PRO.3.32	वय्‌कलं थःगु विश्वासय्‌
PRO.3.32	कयादी।
PRO.3.33	दुष्‍टतय्‌गु छेँय्‌
PRO.3.33	परमप्रभुयागु सराः लाइ
PRO.3.33	धर्मीतय्‌गु छेँयात धाःसा
PRO.3.33	वय्‌कलं आशिष बियादी।
PRO.3.34	वय्‌कलं तःधंछुना जुइपिन्‍त
PRO.3.34	वास्‍ता यानादी मखु,
PRO.3.34	क्‍वमिलुपिन्‍त धाःसा
PRO.3.34	दया यानादी।
PRO.3.35	बुद्धि दुपिं तःधनी,
PRO.3.35	मूर्खतय्‌त
PRO.3.35	वय्‌कलं मछालापुकादी।
PRO.4.1	हे जिकाय्‌! थः बौया खँ न्‍यँ!
PRO.4.1	थुकी ध्‍यान ब्‍यु,
PRO.4.1	अले लिग्‍यां का।
PRO.4.2	जिं छिमित भिंगु खँ स्‍यने,
PRO.4.2	उकिं जिगु खँयात ल्‍वःमंके मते।
PRO.4.3	जि मचाबलय्‌ जिमि मांबौया
PRO.4.3	याकः काय्‌ खः।
PRO.4.4	जिमि बौनं जितः थथे धकाः
PRO.4.4	स्‍यनादिल –
PRO.4.4	“जिं धयागु खँ लुमंकाति,
PRO.4.4	गुबलें ल्‍वःमंके मते।
PRO.4.4	जिं धयाथें या।
PRO.4.4	छन्‍त जीवन दइ।
PRO.4.5	बुद्धि दय्‌कि, लिग्‍यां दय्‌कि।
PRO.4.5	जिगु खँयात ल्‍वःमंके मते,
PRO.4.5	अले फस्‍वयाः वने मते।
PRO.4.6	बुद्धियात त्‍वःते मते,
PRO.4.6	वं छंगु रक्षा याइ,
PRO.4.6	थ्‍वयात यय्‌कल धाःसा
PRO.4.6	थ्‍वं छन्‍त बिचाः याइ।
PRO.4.7	दकसिबय्‌ तःधंगु धयागु
PRO.4.7	बुद्धि खः,
PRO.4.7	उकिं थ्‍वयात लानाका,
PRO.4.7	छंके दुगु फुक्‍क पायेमाःसां,
PRO.4.7	लिग्‍यां दय्‌कि।
PRO.4.8	बुद्धियात च्‍वछाःसा
PRO.4.8	छन्‍त नं च्‍वछाइ,
PRO.4.8	वयात कय्‌च्‍या,
PRO.4.8	वं नं छन्‍त इज्‍जत बी।
PRO.4.9	व छंगु छ्यंया श्रीपेच जुया बी।”
PRO.4.10	हे जिकाय्‌ न्‍यँ!
PRO.4.10	जिं धयागु खँ न्‍यँ!
PRO.4.10	छ यक्‍व म्‍वाइ।
PRO.4.11	जिं छन्‍त बुद्धिया लँय्‌ यंके,
PRO.4.11	अले खःगु लँपुइ यंके।
PRO.4.12	छ न्‍यासि जुइबलय्‌
PRO.4.12	पलाः लद्याइ मखु,
PRO.4.12	ब्‍वाँय्‌ वंसां दइ मखु।
PRO.4.13	छं सय्‌कागु खँ न्‍ह्याबलें
PRO.4.13	लुमंकाति।
PRO.4.13	सय्‌का थें जु।
PRO.4.13	व छंगु जीवन खः।
PRO.4.14	दुष्‍टतय्‌गु लँय्‌ वने मते,
PRO.4.14	इमिसं याः थें यानाजुइ मते।
PRO.4.15	अज्‍याःगु मतिइ हे तये मते,
PRO.4.15	अज्‍याःगुलिइ जुइ हे मते।
PRO.4.15	इपिं पाखें तापाक हे च्‍वँ,
PRO.4.15	अले थःगु हे लँय्‌ जु।
PRO.4.16	दुष्‍टत सुयातं मस्‍यंकुतले
PRO.4.16	द्यनेफइ मखु
PRO.4.16	सुयातं क्‍वःमथतले
PRO.4.16	इमि न्‍ह्यः वइ मखु।
PRO.4.17	मभिंगु ज्‍या
PRO.4.17	व स्‍याये पालेगु ज्‍या
PRO.4.17	इमिगु नसा व त्‍वँसा खः।
PRO.4.18	धर्मीतय्‌गु लँ
PRO.4.18	सुथसिया निभाः थें खः,
PRO.4.18	बान्‍हि मजुतले
PRO.4.18	व थिनावं वइ।
PRO.4.19	दुष्‍टतय्‌गु लँ
PRO.4.19	तसकं खिउँगु थें खः,
PRO.4.19	इमिसं थःपिं छुकिं यानाः
PRO.4.19	दल धयागु तकं सी मखु।
PRO.4.20	हे जिकाय्‌, जिगु खँ न्‍यँ!
PRO.4.20	जिगु खँय्‌ न्‍हाय्‌पं ब्‍यु।
PRO.4.21	थुमित थः पाखें
PRO.4.21	गुबलें तापाके मते।
PRO.4.21	थःगु नुगलय्‌ तयाति।
PRO.4.22	सुनां थ्‍व लुइके फइ,
PRO.4.22	वयात थ्‍व जीवन जुइ।
PRO.4.22	अले वयागु म्‍हयागु निंतिं
PRO.4.22	उसाँय्‌ जुइ।
PRO.4.23	थःगु मतियात
PRO.4.23	बांलाक बिचाः या,
PRO.4.23	छं मति तःथें हे
PRO.4.23	छंगु जीवन जुइगु खः।
PRO.4.24	मखुगु खँ ल्‍हाये मते,
PRO.4.24	म्‍हुतुं गुबलें मज्‍यूगु,
PRO.4.24	मत्‍यःगु खँ पिकाये मते।
PRO.4.25	न्‍ह्याबलें मिखां तप्‍यंक
PRO.4.25	स्‍वयेफय्‌कि,
PRO.4.25	मछालाः गुबलें छ्यं
PRO.4.25	क्‍वछुके म्‍वाःलेमा।
PRO.4.26	छु याये त्‍यनागु खः,
PRO.4.26	बांलाक बिचाः यानाः या।
PRO.4.26	अले खःगु लँपु ज्‍वँ।
PRO.4.27	उखेंथुखें पलाः तये मते।
PRO.4.27	तप्‍यंक जु।
PRO.4.27	मभिं पाखें तापाक हे
PRO.4.27	पलाः ति।
PRO.5.1	हे जिकाय्‌!
PRO.5.1	जिगु बुद्धिया खँय्‌ ध्‍यान ब्‍यु।
PRO.5.1	जिगु दुग्‍यांया खँयात
PRO.5.1	बांलाक न्‍यँ।
PRO.5.2	थुकिं छन्‍त लिग्‍यां दइ।
PRO.5.2	अले छंगु खँय्‌ ग्‍यां पिज्‍वइ।
PRO.5.3	व्‍यभिचारी मिसाया म्‍हुतुसि
PRO.5.3	कस्‍ति थें चाकुसे च्‍वनि,
PRO.5.3	अले वयागु खँ चिकं थें
PRO.5.3	चुल्‍लुसे च्‍वनि।
PRO.5.4	लिपा व बिख थें खाइसे
PRO.5.4	व निखें धाः दुगु
PRO.5.4	तरवार थें जुइ।
PRO.5.5	वं छन्‍त मृत्‍युया गालय्‌
PRO.5.5	क्‍वफाये यंकी।
PRO.5.5	वयागु लँपु धयागु
PRO.5.5	सीगाःया लँपु खः।
PRO.5.6	व जीवनया लँय्‌ जुइ मखु
PRO.5.6	वयागु लँ बेक्‍वः।
PRO.5.6	तर वं छुं हे सी मखु।
PRO.5.7	हे जि काय्‌पिं!
PRO.5.7	उकिं जिगु खँ न्‍यँ,
PRO.5.7	अले गुबलें त्‍वफिके मते।
PRO.5.8	अज्‍याःपिं मिसातय्‌ पाखें
PRO.5.8	तापाक हे च्‍वँ,
PRO.5.8	इमिगु छेँया लुखा
PRO.5.8	न्‍ह्यःने तक हे नं वने मते।
PRO.5.9	मखुसा छिमिसं
PRO.5.9	थःपिनिगु इज्‍जत
PRO.5.9	मेपिनिगु ल्‍हातिं तंकेमालि,
PRO.5.9	अले नुगः मछिंकाः
PRO.5.9	थःपिनिगु ज्‍यान पायेमाली।
PRO.5.10	पिनें वःपिन्‍सं
PRO.5.10	छिमिगु सम्‍पत्तिइ मोज याइ।
PRO.5.10	छिमिसं याःगु ज्‍याया कमाइ
PRO.5.10	मेपिनिगु ल्‍हातिइ लाइ।
PRO.5.11	सीत्‍यय्‌काः छिमिगु क्‍वँय्‌
PRO.5.11	व छेंगू जक ल्‍यंदइ,
PRO.5.11	अले छिपिं ख्‍वया जुइमाली।
PRO.5.12	अले छिमिसं धाइ –
PRO.5.12	“जिं छाय्‌ इलय्‌ हे सय्‌के
PRO.5.12	मफुत?
PRO.5.12	छाय्‌ जिं सुयागुं भिंगु खँयात
PRO.5.12	नालाकाये मफुत?
PRO.5.13	थः गुरूपिनिगु खँय्‌
PRO.5.13	जिं ध्‍यान हे मबिया।
PRO.5.13	इमिसं धाःगु खँय्‌
PRO.5.13	बिचाः हे मयाना।
PRO.5.14	आकाझाकां
PRO.5.14	फुक्‍कसिया न्‍ह्यःने
PRO.5.14	इज्‍जत वंगु वाःचाल।”
PRO.5.15	थःगु हे तुंया
PRO.5.15	लः त्‍वनेगु या।
PRO.5.16	थःगु तुंया लः पिने लँय्‌
PRO.5.16	छाय्‌ बाः वंकेबीगु।
PRO.5.17	व छंगु हे जक जुइमा।
PRO.5.17	मेपिन्‍त ब्‍याके मते।
PRO.5.18	छंगु तुंयात आशिष दयेमा।
PRO.5.18	ल्‍याय्‌म्‍हबलय्‌ ब्‍याहा यानाम्‍ह
PRO.5.18	कलाः पाखें लय्‌तायाच्‍वँ।
PRO.5.19	छिमि कलाः चला थें बांलाः,
PRO.5.19	अले हिसि दु।
PRO.5.19	छं थः कलाः पाखे हे
PRO.5.19	नुगः क्‍वसाय्‌काः च्‍वनेमाः।
PRO.5.19	अले माया यानाः च्‍वनेमाः।
PRO.5.20	हे जिकाय्‌!
PRO.5.20	छाय्‌ छ व्‍यभिचारी मिसालिसे
PRO.5.20	भेलय्‌ पुना जुयागु?
PRO.5.20	थ्‍व व मदुपिं मिसातय्‌गु जालय्‌
PRO.5.20	छ छाय्‌ तक्‍यना जुयागु?
PRO.5.21	परमप्रभुं छं याःगु फुक्‍कं
PRO.5.21	स्‍वयाच्‍वंगु दु।
PRO.5.21	छ गन गन वन दक्‍वं
PRO.5.21	स्‍वयाच्‍वंगु दु।
PRO.5.22	दुष्‍ट मनू थःगु मभिंगु ज्‍यां
PRO.5.22	थःगु हे जालय्‌ क्‍यनी।
PRO.5.22	वयागु पापया खिपतं
PRO.5.22	वयात हे ची।
PRO.5.23	थःम्‍हं थःत कःघाये मफयाः
PRO.5.23	व नाश जुयावनी।
PRO.5.23	थःगु हे मूर्खतां व सिनावनी।
PRO.6.1	हे जिकाय्‌!
PRO.6.1	छ सुयागुं त्‍यासाया कालबिलय्‌
PRO.6.1	जमानी च्‍वनागु दु सा,
PRO.6.2	छ थःगु हे म्‍हुतुं यानाः
PRO.6.2	जालय्‌ क्‍यंगु दु सा,
PRO.6.3	अले सुयागुं ल्‍हातिइ लाःगु दु सा,
PRO.6.3	छं धाय्‌वं थथे या –
PRO.6.3	वयाथाय्‌ वनाः क्‍वमिलु जुयाः
PRO.6.3	थःत त्‍वःतेत इनाप या।
PRO.6.4	मिखायात न्‍ह्यलंब्‍वाके मते।
PRO.6.4	पलख हे झासु लने मते।
PRO.6.5	जालं झंगः पिहां वये थें,
PRO.6.5	शिकारीया ल्‍हातिं
PRO.6.5	चल्‍ला बिस्‍युं वने थें
PRO.6.5	थःत जालं पिका।
PRO.6.6	हे अल्‍छीत!
PRO.6.6	इमूचा पाखें गथे यानाः
PRO.6.6	म्‍वायेमाः धयागु सीकि।
PRO.6.7	सुं शासक न्‍ह्यलुवाः
PRO.6.7	व मालिक मदुसां
PRO.6.8	इमिसं बर्खां चिकुलाया निंतिं
PRO.6.8	थःपिन्‍त माःगु नसा मुंकातइ।
PRO.6.9	हे अल्‍छीत!
PRO.6.9	गुबलय्‌ तक छिपिं अथे
PRO.6.9	ग्‍वारातुलाच्‍वनेगु?
PRO.6.9	गुबलय्‌ दनेगु छिपिं?
PRO.6.10	पलख ग्‍वारातुलाः
PRO.6.10	पलख न्‍ह्यलं ब्‍वानाः,
PRO.6.10	पलख ल्‍हाः प्‍वःचिनाच्‍वँतले
PRO.6.11	डाँकात वयाः
PRO.6.11	लुतय्‌ यानाथकू थें
PRO.6.11	छिमिके दुगु फुक्‍क मदयावनी।
PRO.6.12	लुच्‍चा व मभिंपिं मनूत
PRO.6.12	फताहा खँ जक ल्‍हानाजुइ।
PRO.6.13	मनूतय्‌त झंगःलायेत
PRO.6.13	इमिसं मिखा भाय्‌
PRO.6.13	व ल्‍हाः भाय्‌ याइ।
PRO.6.14	इमिगु मभिंगु नुगलं
PRO.6.14	मभिंगु जक जाः ग्‍वयाच्‍वनि,
PRO.6.14	अले न्‍ह्याबलें
PRO.6.14	ल्‍वापु थानाच्‍वनि।
PRO.6.15	उकिं आकाझाकां हे
PRO.6.15	इमित विपत वइ,
PRO.6.15	अले छुं हे याये मखंक
PRO.6.15	इपिं नाश जुयावनी।
PRO.6.16	परमप्रभुं खुता खँयात यय्‌कामदी
PRO.6.16	मखु, न्‍हय्‌ता खँ
PRO.6.16	वय्‌कःयात तसकं मयः।
PRO.6.17	घमण्‍ड याइगु मिखा
PRO.6.17	मखुगु खँ ल्‍हाइगु मे
PRO.6.17	निर्दोषपिन्‍त स्‍याइगु ल्‍हाः
PRO.6.18	मभिंगु जाः ग्‍वइगु नुगः
PRO.6.18	मभिंगु ज्‍या यायेत
PRO.6.18	हथाय्‌ चाइगु तुति
PRO.6.19	मखुगु जक खँ ल्‍हाइम्‍ह साक्षी,
PRO.6.19	अले दाजुकिजापिनि दथुइ
PRO.6.19	ल्‍वापु जक थनाजुइम्‍ह मनू।
PRO.6.20	हे जिमि काय्‌!
PRO.6.20	थः बौया उजं न्‍यँ,
PRO.6.20	मामं स्‍यंगु खँ ल्‍वःमंके मते।
PRO.6.21	थुकियात न्‍ह्याबलें
PRO.6.21	थःगु नुगलय्‌ प्‍वःचिना ति।
PRO.6.21	अले थःगु गःपतय्‌ घाना ति।
PRO.6.22	थुमिसं छन्‍त
PRO.6.22	छ लँय्‌ जुइबलय्‌ लँ क्‍यनाबी,
PRO.6.22	छ द्यनीबलय्‌
PRO.6.22	छंगु सुसाःकुसाः याइ,
PRO.6.22	अले छ दनाच्‍वनिबलय्‌
PRO.6.22	छलिसे खँल्‍हाबल्‍हा याइ।
PRO.6.23	छाय्‌धाःसा इमिगु उजं मत खः,
PRO.6.23	इमिगु न्‍वाना खँ जः खः,
PRO.6.23	इमिसं ब्‍वःबियाः छं थःगु
PRO.6.23	जीवन सुथां लाकेफइ।
PRO.6.24	थुकिं छन्‍त
PRO.6.24	व्‍यभिचारी मिसातय्‌ पाखें
PRO.6.24	बचय्‌ याइ,
PRO.6.24	मभिंपिं मिसातय्‌गु पिचुगु खं
PRO.6.24	तापाक तइ।
PRO.6.25	इमिगु हिसिइ थःत तंके मते,
PRO.6.25	अले इमिगु मिखाय्‌
PRO.6.25	झुमिं वने मते।
PRO.6.26	छम्‍ह वेश्‍या मिसायात ला
PRO.6.26	छपा मरिं नं न्‍याये फइ,
PRO.6.26	तर छम्‍ह व्यभिचारी मिसायात
PRO.6.26	थःके दक्‍व फुकाः नं
PRO.6.26	थः यायेफइ मखु।
PRO.6.27	सुनानं थःत मपुक्‍क मियात
PRO.6.27	थःगु मुलय्‌ तुयाकाये फइ ला?
PRO.6.28	सुं नं मनू पालिइ मपुक्‍क
PRO.6.28	च्‍यानाच्‍वंगु मिइ
PRO.6.28	न्यासि वनेफइ ला?
PRO.6.29	कर्पिनि कलाःलिसे द्यनेगु
PRO.6.29	धयागु नं थथे हे खः।
PRO.6.29	वयात थ्‍यूम्‍ह न्ह्याम्‍हय्‌सित नं
PRO.6.29	सजाँय मजुइ हे मखु।
PRO.6.30	छम्‍ह खुं नयेपित्‍यानाः
PRO.6.30	खुयाकाल धाःसा
PRO.6.30	मनूतय्‌सं वयात हेला याइ मखु।
PRO.6.31	अय्‌नं ज्‍वनकि वं
PRO.6.31	न्‍हय्‌दुगं अप्‍वः पुलेमाली।
PRO.6.31	वं थःके दुगु फुक्‍कं
PRO.6.31	फुकेमाःसां पुलेमाली।
PRO.6.32	तर सुनानं व्‍यभिचार यात धाःसा
PRO.6.32	व तःधंम्‍ह मूर्ख खः,
PRO.6.32	वं थःत हे स्‍यंकी।
PRO.6.33	वं ल्‍हाः नयेमाली,
PRO.6.33	अले नां वंकाः च्‍वनेमाली।
PRO.6.33	वं सदांया लागि
PRO.6.33	मछालापुकाः च्‍वनेमाली।
PRO.6.34	ईर्ष्‍यां मिसाया भाःतया
PRO.6.34	तंयात ग्‍वाकाबी।
PRO.6.34	अले वं बदला काल कि
PRO.6.34	दया माया हे क्‍यनी मखु।
PRO.6.35	छुं नं पलेसा व बं पुलाः
PRO.6.35	वयात ह्यय्‌के फइ मखु।
PRO.7.1	हे जिकाय्‌!
PRO.7.1	जिं धयागु खँ बांलाक न्‍यँ।
PRO.7.1	अले छु या धयागु खः
PRO.7.1	लुमंका ति।
PRO.7.2	जिं धाःथें या,
PRO.7.2	छन्‍त जीवन दइ।
PRO.7.2	जिगु उजंयात
PRO.7.2	थःगु मिखाया नानिचा थें
PRO.7.2	याना ति।
PRO.7.3	थ्‍वयात थःगु पतिनय्‌
PRO.7.3	चिना ति,
PRO.7.3	अले नुगःया ग्‍वरलय्‌
PRO.7.3	च्‍वया ति।
PRO.7.4	बुद्धियात थः केहेँ नालाका,
PRO.7.4	अले लिग्‍यांयात
PRO.7.4	स्‍याःन्‍याःम्‍ह पासा।
PRO.7.5	थुमिसं छन्‍त व्‍यभिचारी मिसा
PRO.7.5	व म्‍हुतु पिचुपिं मिसातय्‌ पाखें
PRO.7.5	तापाका तइ।
PRO.7.6	छन्‍हु जि थःगु छेँया
PRO.7.6	तिकिझ्‍यालं पिने
PRO.7.6	स्‍वयाच्‍वनागु।
PRO.7.7	जिं लँय्‌ तःम्‍ह हे
PRO.7.7	ल्‍याय्‌म्‍हतय्‌गु पुचलय्‌
PRO.7.7	छम्‍ह बुद्धि मदुम्‍ह
PRO.7.7	ल्‍याय्‌म्‍हयात खना।
PRO.7.8	व ल्‍याय्‌म्‍ह व मिसाया छेँ
PRO.7.8	वनेगु लँय्‌ वनाच्‍वन।
PRO.7.8	व व मिसाया छेँ न्‍ह्यःने थ्‍यन।
PRO.7.9	अबलय्‌ खिउँ खिउँ
PRO.7.9	धायेधुंकल।
PRO.7.10	व मिसां वयात नापालात।
PRO.7.10	वं वेश्‍यां फीगु थें लं
PRO.7.10	फिनातःगु दु।
PRO.7.10	अले दाउ स्‍वयाच्‍वंगु दु।
PRO.7.11	व न्‍ह्याबलें लिमलाःफमलाः
PRO.7.11	लँय्‌ जक जुया जुइम्‍ह
PRO.7.11	व नुगः थातय्‌ मलाःम्‍ह मिसा खः।
PRO.7.12	गुबलें लँय्‌ सा
PRO.7.12	गुबलें चुकय्‌ च्‍वनाः
PRO.7.12	मनूतय्‌त जालय्‌ लाकेत दाउ
PRO.7.12	स्‍वयाच्‍वनी।
PRO.7.13	वं व मिजंयात ज्‍वनाः चुप्‍पा नइ।
PRO.7.13	अले मछाः हे मजुसे धाइ –
PRO.7.14	“जिं मेलबलि छाये धकाः
PRO.7.14	फ्‍यानातयागु थौं पूवंकागु दु।
PRO.7.15	उकिं जि छन्‍त
PRO.7.15	मालेत पिहां वयागु।
PRO.7.15	आः छन्‍त थन नापलात।
PRO.7.16	जिं थःगु लासाय्‌
PRO.7.16	मिश्र देशयागु रंगीचंगी तन्‍ना
PRO.7.16	लानातयागु दु।
PRO.7.17	जिं थःगु लासायात मूर्र,
PRO.7.17	कुनुस्‍वां व दालाचिनि ह्वलाः
PRO.7.17	नस्‍वाः वय्‌कातयागु दु।
PRO.7.18	वा, थौं झी चच्‍छि
PRO.7.18	आनन्‍द याये।
PRO.7.18	निम्‍हं चच्‍छि घय्‌पुयाः द्यने।
PRO.7.19	जिमि भाःत छेँय्‌ मदु।
PRO.7.19	तापाक पिने वंगु दु।
PRO.7.20	वं थःनापं यक्‍व धिबा
PRO.7.20	यंकूगु दु,
PRO.7.20	आः निवाः तक व लिहां
PRO.7.20	वइ मखु।”
PRO.7.21	थुकथं वं व मिजंयात
PRO.7.21	थःगु जालय्‌ क्‍यंकल।
PRO.7.21	व नं व मिसायागु
PRO.7.21	पिचुगु खँय्‌ क्‍यन।
PRO.7.22	उघ्रिमय्‌ व व मिसायागु
PRO.7.22	ल्‍यूल्‍यू वन,
PRO.7.22	स्‍यायेत यंकूम्‍ह द्वहं थें,
PRO.7.22	जालय्‌ क्‍यनेत तिंतिं न्‍हुयाजूम्‍ह
PRO.7.22	चल्‍ला थें।
PRO.7.23	जाः प्‍यनातःथाय्‌
PRO.7.23	न्‍ह्यब्‍वांवंम्‍ह झंगः थें
PRO.7.23	व व मिसाया ल्‍यूल्‍यू वन।
PRO.7.23	थःगु ज्‍यान हे वनिगु खँ
PRO.7.23	वं छुं हे मस्‍यू।
PRO.7.24	हे जिकाय्‌!
PRO.7.24	उकिं जिगु खँ न्‍यँ।
PRO.7.24	जिगु खँय्‌ ध्‍यान ब्‍यु।
PRO.7.25	अज्‍याःपिं मिसातय्‌गु खँ
PRO.7.25	मतिइ हे तये मते,
PRO.7.25	अज्‍याःपिनिगु लँय्‌ हे
PRO.7.25	जुइ मते।
PRO.7.26	थज्‍याःपिं मिसातय्‌सं यानाः
PRO.7.26	यक्‍व हे मिजंत स्‍यनेधुंकल।
PRO.7.26	थज्‍याःपिन्‍सं स्‍यंकूपिं मनूत
PRO.7.26	अल्‍याख दयेधुंकल।
PRO.7.27	थुमिगु छेँ कालयाथाय्‌
PRO.7.27	वनिगु लँपु खः,
PRO.7.27	नर्कय्‌ थ्‍यंकीगु लँपु खः थुपिं।
PRO.8.1	न्‍यँ, बुद्धिं सःताच्‍वंगु दु,
PRO.8.1	लिग्‍यानं थःगु सः तस्‍सः
PRO.8.1	यानाच्‍वंगु दु।
PRO.8.2	गुँच्‍वकाय्‌ गुँच्‍वकाय्‌,
PRO.8.2	प्‍यकालँय्‌ प्‍यकालँय्‌ च्‍वनाः
PRO.8.3	शहरया ध्‍वाखाय्‌ ध्‍वाखाय्‌
PRO.8.3	च्‍वनाः वं धयाच्‍वंगु दु –
PRO.8.4	“हे मनूत!
PRO.8.4	जिं छिपिं फुक्‍कसित
PRO.8.4	इनाप यानाच्‍वना।
PRO.8.5	छु छिपिं अज्‍ज हे
PRO.8.5	मचाबुद्धि तिनि ला?
PRO.8.5	बुद्धि दय्‌कि।
PRO.8.5	छिपिं अज्‍ज हे मूर्ख तिनि ला?
PRO.8.5	ज्ञान दय्‌कि।
PRO.8.6	जिगु तःजिगु खँ न्‍यँ।
PRO.8.6	जिं धयागु खँ खःगु खः।
PRO.8.7	जिं न्‍ह्याबलें
PRO.8.7	सत्‍य जक नवाना।
PRO.8.7	जितः मखुगु खँ ल्‍हाये मयः।
PRO.8.8	जिं धयागु छग्‍वः छग्‍वः
PRO.8.8	खँग्‍वः सत्‍य खः।
PRO.8.8	छुं हे मखुगु मदु।
PRO.8.8	अले झंगः लाइगु खँ नं मखु।
PRO.8.9	छिमिके ज्ञां दुसा
PRO.8.9	छिमिसं सी,
PRO.8.9	जिं धयागु खँ
PRO.8.9	गुलि तप्‍यं धकाः।
PRO.8.10	वहःया थासय्‌
PRO.8.10	जिगु उपदेशयात ल्‍य,
PRO.8.10	लुँया थासय्‌ ज्ञानयात ल्‍य।
PRO.8.11	हिरामोती स्‍वयाः
PRO.8.11	बुद्धि तःधं,
PRO.8.11	अले छिमिसं मनं तुनिगु
PRO.8.11	फुक्‍क स्‍वयाः नं तःधं।
PRO.8.12	जि बुद्धि खः,
PRO.8.12	जिके दुग्‍यां व विवेक दु।
PRO.8.13	परमप्रभुया भय कायेगु धयागु
PRO.8.13	मभिंगु मयय्‌केगु खः।
PRO.8.13	जितः घमण्‍ड याइपिं,
PRO.8.13	तःधंछुइपिं,
PRO.8.13	मभिंगु लँय्‌ जुइपिं
PRO.8.13	व निता भाय्‌ ल्‍हानाजुइपिं
PRO.8.13	मनूत मयः।
PRO.8.14	सल्‍लाह व क्‍वःछीगु ज्‍या
PRO.8.14	जिगु पाखें हे जुइ।
PRO.8.14	दुग्‍यां व शक्ति जिगु हे खः।
PRO.8.15	जिगु पाखें हे
PRO.8.15	जुजुपिन्‍सं राज्‍य याइ,
PRO.8.15	अले शासकतय्‌सं नियम दय्‌की।
PRO.8.16	शासकतय्‌सं जिगु ग्‍वाहालिं
PRO.8.16	शासन याइ,
PRO.8.16	अले सःस्‍यूपिन्‍सं नं
PRO.8.16	जिगु ग्‍वाहालिं हे
PRO.8.16	खःगु न्‍याय याइ।
PRO.8.17	जितः यय्‌कीपिन्‍त
PRO.8.17	जिं नं यय्‌के,
PRO.8.17	जितः मालीपिन्‍सं
PRO.8.17	जितः लुइकी।
PRO.8.18	धन, इज्‍जतया लिसें
PRO.8.18	गुबलें मफुइगु सम्‍पत्ति
PRO.8.18	व सफलता नं जिके हे दु।
PRO.8.19	जिगु पाखें छन्‍त दइगु
PRO.8.19	भिंगु लुँ वहः स्‍वयाः मू वं।
PRO.8.20	जिं न्‍ह्याबलें धार्मिकता
PRO.8.20	व न्‍यायया लँ लिना।
PRO.8.21	जितः यय्‌कीपिन्‍त
PRO.8.21	जिं धनसम्‍पत्ति बी
PRO.8.21	अले इमिगु धुकू जाय्‌काबी।
PRO.8.22	परमप्रभुं सृष्‍टिया सुरुं हे
PRO.8.22	जितः दय्‌कादिल,
PRO.8.22	वय्‌कःया सृष्‍टिया
PRO.8.22	ज्‍या स्‍वयाः न्‍ह्यः हे।
PRO.8.23	न्‍हापांनिसें हे,
PRO.8.23	पृथ्‍वी सृष्‍टि जुइ न्‍ह्यः हे
PRO.8.23	दकसिबय्‌ न्‍हापां
PRO.8.23	जितः दय्‌कादिल।
PRO.8.24	महासागरत दय्‌के न्‍ह्यः हे,
PRO.8.24	पृथ्‍वीइ लः बुयावये न्‍ह्यः हे
PRO.8.24	जि बूगु खः।
PRO.8.25	पहाड व गुँ दय्‌के न्‍ह्यः हे
PRO.8.25	जि बूगु खः।
PRO.8.26	परमेश्‍वरं पृथ्‍वी, बँ
PRO.8.26	व चा दय्‌के न्‍ह्यः हे
PRO.8.26	जि बूगु खः।
PRO.8.27	परमप्रभुं पृथ्‍वीया च्‍वय्‌
PRO.8.27	सर्गः दय्‌कूबलय्‌
PRO.8.27	अले समुद्रयात
PRO.8.27	कुलामं घेरय्‌याःबलय्‌
PRO.8.27	जि अन हे दु।
PRO.8.28	वय्‌कलं सुपाँय्‌यात
PRO.8.28	आकाशय्‌ तयादीबलय्‌,
PRO.8.28	समुद्रया मूल दय्‌कादीबलय्‌
PRO.8.28	जि अन हे दु।
PRO.8.29	वय्‌कलं समुद्रया लागा
PRO.8.29	क्‍वःछिनादीबलय्‌,
PRO.8.29	अले पृथ्‍वीया जग स्‍वनादीबलय्‌
PRO.8.29	जि अन हे दु।
PRO.8.30	जि छम्‍ह कःमि थें
PRO.8.30	वय्‌कःनापं हे दु
PRO.8.30	जिं वय्‌कःयात न्‍ह्याबलें
PRO.8.30	लय्‌ताय्‌का।
PRO.8.30	अले वय्‌कःनापं च्‍वनाः
PRO.8.30	जि थः नं लय्‌तायाच्‍वना।
PRO.8.31	जि वय्‌कःया संसारय्‌
PRO.8.31	लय्‌तायाच्‍वना,
PRO.8.31	अले वय्‌कःया मनूतलिसे
PRO.8.31	लय्‌तायाच्‍वना।
PRO.8.32	हे जिकाय्‌ न्‍यँ!
PRO.8.32	जिगु लँ ल्‍यूपिं लय्‌तायाच्‍वनि।
PRO.8.33	जिं स्‍यनागु खँय्‌ ध्‍यान ब्‍यु,
PRO.8.33	वास्‍ता मयासे जुइ मते।
PRO.8.34	जिगु खँ न्‍यनिम्‍ह,
PRO.8.34	जिगु छेँय्‌ वइम्‍ह,
PRO.8.34	अले जिगु ध्‍वाखाय्‌ न्‍ह्याबलें
PRO.8.34	वयाच्‍वनिम्‍ह लय्‌ताये खनी।
PRO.8.35	जितः लुइकीम्‍हय्‌सित
PRO.8.35	जीवन दइ।
PRO.8.35	अले परमप्रभु
PRO.8.35	वलिसे लय्‌तायादी।
PRO.8.36	सुनां जितः मालेत स्‍वइ मखु,
PRO.8.36	वं थःत थःम्‍हं हे स्‍यंकी।
PRO.8.36	सुनां जितः घृणा याइ,
PRO.8.36	वं मृत्‍युयात यय्‌की।”
PRO.9.1	बुद्धिं थःगु हे छेँ दय्‌कूगु दु।
PRO.9.1	उकी न्‍हय्‌गः थां दु।
PRO.9.2	वं पशु स्‍यानाः
PRO.9.2	भ्‍वय्‌ ज्‍वरय्‌ याःगु दु।
PRO.9.2	दाखमद्यय्‌ मसला
PRO.9.2	ल्‍वाकछ्याःगु दु
PRO.9.2	अले टेबिल नं तयार याःगु दु।
PRO.9.3	वं थः दासीयात
PRO.9.3	शहरया ततःजाःथाय्‌ छ्वयाः
PRO.9.3	सकसितं भ्‍वय्‌ सःतकेछ्वःगु दु।
PRO.9.4	“छुं मस्‍यूपिं मनूत फुक्‍क वा!”
PRO.9.4	वं थथे धकाः सःती,
PRO.9.5	“जिथाय्‌ भ्‍वय्‌ वा,
PRO.9.5	अले मसला
PRO.9.5	ल्‍वाकछ्यानातयागु
PRO.9.5	दाखमद्य त्‍वँ!
PRO.9.6	छिमि म्‍वाये मंदुसा
PRO.9.6	थःपिनिगु ग्‍वाज्‍यः
PRO.9.6	पहः त्‍वःति,
PRO.9.6	अले म्‍वायेत स्‍व।
PRO.9.6	बुद्धिया लँय्‌ जु।”
PRO.9.7	सुनां घमण्‍डी मनूयात
PRO.9.7	भिंकेत स्‍वइ,
PRO.9.7	वं बेइज्‍जत जुइकाः च्‍वनेमाली।
PRO.9.7	दुष्‍टतय्‌त ब्‍वःबीपिन्‍सं
PRO.9.7	थःत हे स्‍यंकी।
PRO.9.8	घमण्‍डीतय्‌त भिंकेत
PRO.9.8	स्‍वये मते,
PRO.9.8	वं छन्‍त हे घृणा याइ।
PRO.9.8	तर बुद्धिमान मनूयात
PRO.9.8	भिंकेत स्‍वल धाःसा
PRO.9.8	वं छन्‍त हनाबना तइ।
PRO.9.9	बुद्धिमान मनूयात
PRO.9.9	ज्ञां बिल धाःसा
PRO.9.9	व झन बुद्धिमान जुइ,
PRO.9.9	धर्मी मनूयात
PRO.9.9	स्‍यनेकने यात धाःसा
PRO.9.9	वयागु ज्ञां झन अप्‍वः दइ।
PRO.9.10	ज्ञानया न्‍हापांगु पलाः धयागु
PRO.9.10	परमप्रभुया भय कायेगु खः।
PRO.9.10	अले पवित्रम्‍हय्‌सित म्‍हसीकेगु हे
PRO.9.10	लिग्‍यां खः।
PRO.9.11	बुद्धिं छंगु जीवन
PRO.9.11	ताहाकः यानाबी।
PRO.9.12	छंके बुद्धि दुसा
PRO.9.12	छन्‍त हे भिं जुइ,
PRO.9.12	छं बुद्धियात हेला यात धाःसा
PRO.9.12	छंगु हे मभिं जुइ।
PRO.9.13	मूर्खता धयागु सः तस्‍सःम्‍ह,
PRO.9.13	छुं मस्‍यूम्‍ह व मछाः मजूम्‍ह
PRO.9.13	मिसा थें खः।
PRO.9.14	वं थःगु छेँय्‌ लुखाय्‌ च्‍वनाः
PRO.9.14	अथबाः शहरया
PRO.9.14	तःजाःथाय्‌ च्‍वनाः
PRO.9.15	व लँ जुयाः थःथःगु ज्‍याय्‌
PRO.9.15	वनाच्‍वंपिं मनूतय्‌त
PRO.9.15	थथे धकाः सःती –
PRO.9.16	“हे छुं मस्‍यूपिं मनूत,
PRO.9.16	थन वा!”
PRO.9.16	अले मूर्खतय्‌त वं थथे धाइ –
PRO.9.17	“खुयाः खुयाः त्‍वंगु लः साइ,
PRO.9.17	सुलाः सुलाः नःगु मरि
PRO.9.17	माकुसे च्‍वनी।”
PRO.9.18	तर अन वनिपिन्‍सं मस्‍यू,
PRO.9.18	व मिसाया छेँय्‌
PRO.9.18	वनिपिं मनूत सी,
PRO.9.18	अले न्‍हापा वंपिं नं
PRO.9.18	सीगालय्‌ ल्‍हायेधुंकल।
PRO.10.1	सोलोमनया उपदेश
PRO.10.1	बुद्धिमानम्‍ह काय्‌नं
PRO.10.1	बौयात लय्‌ताय्‌की।
PRO.10.1	तर मूर्खम्‍ह काय्‌नं
PRO.10.1	थः मांयात दुःख बी।
PRO.10.2	बेइमान यानाः मुंकूगु धनं
PRO.10.2	भिंकी मखु,
PRO.10.2	तर धार्मिकतां ज्‍यान बचय्‌ याइ।
PRO.10.3	परमप्रभुं धार्मिक मनूतय्‌त
PRO.10.3	नये पित्‍याका स्‍याइ मखु।
PRO.10.3	दुष्‍टतय्‌त धाःसा
PRO.10.3	इमिसं मनंतुंगु पूवंकेबी मखु।
PRO.10.4	अल्‍छीपिं मनूत चीमि जुइ,
PRO.10.4	मेहनत याइपिं तःमि जुइ।
PRO.10.5	ज्ञान दुम्‍ह मनुखं
PRO.10.5	बालि लयेगु इलय्‌ अन्‍न मुंकी,
PRO.10.5	बालि लयेगु इलय्‌
PRO.10.5	द्यनाः नइम्‍हय्‌सिनं
PRO.10.5	मछालापुकाबी।
PRO.10.6	भिं मनूतय्‌त आशिष दइ,
PRO.10.6	तर मभिंम्‍ह मनूया म्‍हुतुइ
PRO.10.6	ल्‍वापु जक सुलाच्‍वनी।
PRO.10.7	भिंपिं मनूतय्‌त लुमंका तइ,
PRO.10.7	मभिंपिन्‍त धाःसा
PRO.10.7	धाय्‌वं ल्‍वःमंकाछ्वइ।
PRO.10.8	ज्ञान दुपिं मनूतय्‌सं
PRO.10.8	स्‍यनेकने याःगु खँ न्‍यनी,
PRO.10.8	मूर्ख खँ ल्‍हानाजुइपिं धाःसा
PRO.10.8	नाश जुयावनी।
PRO.10.9	इमान्‍दारपिं मनूत
PRO.10.9	मग्‍यासे जुइफइ।
PRO.10.9	बेमानतय्‌त धाःसा ज्‍वनी।
PRO.10.10	मखुगु खँय्‌ मिखा
PRO.10.10	तिस्‍सिना बीपिं मनूतय्‌सं
PRO.10.10	दुःख हइ।
PRO.10.10	तर न्‍ह्यःने हे ब्‍वःबीपिन्‍सं
PRO.10.10	चितासू बी।
PRO.10.11	भिंपिं मनूतय्‌गु म्‍हुतु
PRO.10.11	जीवनया मुहान खः।
PRO.10.11	मभिंपिं मनूतय्‌सं थःपिनिगु म्‍हुतुइ
PRO.10.11	ल्‍वाये लीगु खँ सुचुकातइ।
PRO.10.12	घृणां ल्‍वापु ह्वइ,
PRO.10.12	मायां मभिंगु फुक्‍कं त्‍वपुयाबी। 
PRO.10.13	बुद्धि दुपिं मनूतय्‌गु म्‍हुतुइ
PRO.10.13	भिंगु खँ दइ,
PRO.10.13	बुद्धि मदुपिन्‍त धाःसा
PRO.10.13	कथिं दाइ।
PRO.10.14	बुद्धि दुपिं मनूतय्‌सं
PRO.10.14	फतिंफत्तले ज्ञान मुंकी।
PRO.10.14	मूर्खतय्‌सं सर्वनाशयात सःती।
PRO.10.15	धनसम्‍पत्ति
PRO.10.15	तःमिपिनिगु किल्‍ला खः,
PRO.10.15	धनसम्‍पत्ति मदइगु
PRO.10.15	चीमिपिनिगु पंगः खः।
PRO.10.16	भिंगु ज्‍याया सिरपाः
PRO.10.16	जीवन खः,
PRO.10.16	तर पापं पाप हे अप्‍वय्‌की।
PRO.10.17	न्‍वानाखँ न्‍यनिपिन्‍त
PRO.10.17	जीवन दइ,
PRO.10.17	मन्‍यंपिन्‍सं मेपिन्‍त नं स्‍यंकी।
PRO.10.18	थःगु नुगलय्‌ घृणा सुचुकातइपिं
PRO.10.18	फताहा खः।
PRO.10.18	अले मखुगु खँ बय्‌बय्‌ यानाजुइपिं
PRO.10.18	मूर्ख खः।
PRO.10.19	अप्‍वः खँ ल्‍हानाजुइबलय्‌
PRO.10.19	पाप नं जुइफु,
PRO.10.19	बुद्धिमानपिं मनूत
PRO.10.19	अप्‍वः नवाइ मखु।
PRO.10.20	धर्मीतय्‌गु खँ मुक्‍कं वहः थें जुइ,
PRO.10.20	पापीतय्‌गु नुगः धाःसा
PRO.10.20	ज्‍याख्‍यलय्‌ दइ मखु।
PRO.10.21	धर्मीतय्‌गु खं
PRO.10.21	यक्‍वसित ग्‍वाहालि दइ,
PRO.10.21	मूर्खत थःपिनिगु हे
PRO.10.21	बुद्धिं यानाः सी।
PRO.10.22	परमप्रभुया आशिषं
PRO.10.22	मनूतय्‌त तःमि याइ,
PRO.10.22	वय्‌कलं इमित
PRO.10.22	दुःख तनादी मखु।
PRO.10.23	मूर्खत मभिंगु ज्‍याय्‌ लय्‌ताइ
PRO.10.23	दुग्‍यां दुपिं मनूत
PRO.10.23	बुद्धि दुगु ज्‍याय्‌ लय्‌ताइ।
PRO.10.24	धर्मीतय्‌सं मनं तुंगु खँ पूवनी,
PRO.10.24	दुष्‍टत छु खँय्‌ ग्‍याइगु खः,
PRO.10.24	व हे इमित जुइ।
PRO.10.25	वाफय्‌ वइबलय्‌
PRO.10.25	दुष्‍टतय्‌त पुइकायनी,
PRO.10.25	धर्मीतय्‌त गुबलें नं
PRO.10.25	इकिधिकि हे संकी मखु।
PRO.10.26	वायात चुपाउँ,
PRO.10.26	अले मिखायात कुँ थें
PRO.10.26	अल्‍छी मनूतय्‌त
PRO.10.26	ज्‍या याकेगु नं अथे हे खः।
PRO.10.27	परमप्रभुया भय कायेगु धयागु
PRO.10.27	थःगु जीवनयात
PRO.10.27	ताहाकः यायेगु खः,
PRO.10.27	दुष्‍टतय्‌गु आयु धाःसा
PRO.10.27	चिहाकः जुइ।
PRO.10.28	धर्मीत आशां द्याइ मखु,
PRO.10.28	दुष्‍टतय्‌गु आशा सितिं वनी।
PRO.10.29	परमप्रभुया लँ
PRO.10.29	धर्मीतय्‌गु निंतिं किल्‍ला खः,
PRO.10.29	दुष्‍टतय्‌त धाःसा नाश याइ।
PRO.10.30	धर्मीत गुबलें ल्‍यहेंदनि मखु,
PRO.10.30	दुष्‍टत धाःसा
PRO.10.30	पृथ्‍वीइ ल्‍यनी मखु।
PRO.10.31	धर्मीतय्‌गु म्‍हुतुं
PRO.10.31	बुद्धिया खँ पिहां वइ,
PRO.10.31	मखुगु खँ ल्‍हाइगु मे चाइ।
PRO.10.32	धर्मीतय्‌गु म्‍हुतुं
PRO.10.32	छु खँ भिं धकाः स्‍यू,
PRO.10.32	दुष्‍टतय्‌गु म्‍हुतुं
PRO.10.32	अःखःगु खँ जक पिहां वइ।
PRO.11.1	गेँसु मलाःगु ताल्‍जुयात
PRO.11.1	परमप्रभुं यय्‌कादी मखु।
PRO.11.1	गेँसु लाःगु ताल्‍जुलिसे
PRO.11.1	वय्‌कः लय्‌तायादी।
PRO.11.2	अप्‍वः घमण्‍ड यानाजुल कि
PRO.11.2	न्‍हाय्‌ भुइकेमाली।
PRO.11.2	क्‍वमिलुपिन्‍के बुद्धि दइ।
PRO.11.3	भिंगु ज्‍या याइपिन्‍त
PRO.11.3	भिंगु हे लँपु क्‍यनी,
PRO.11.3	मभिंगु ज्‍याइपिं
PRO.11.3	इमिगु मभिंगु ज्‍यां हे
PRO.11.3	नाश जुयावनी।
PRO.11.4	परमेश्वरं न्‍याय याइखुन्‍हु
PRO.11.4	धनसम्‍पत्ति छुं
PRO.11.4	ज्‍याख्‍यलय्‌ दइ मखु,
PRO.11.4	भिंगु ज्‍यां हे
PRO.11.4	मृत्‍यु पाखें बचय्‌ याइ।
PRO.11.5	धर्मी मनूतय्‌गु भिंगु ज्‍यां
PRO.11.5	इमिगु लँ तप्‍यनी,
PRO.11.5	दुष्‍ट मनूत इमिगु मभिंगु
PRO.11.5	ज्‍यां यानाः ग्‍वारातुली।
PRO.11.6	धर्मी मनूतय्‌त
PRO.11.6	इमिगु भिंगु ज्‍यां
PRO.11.6	बचय्‌ यानातइ,
PRO.11.6	दुष्‍टत इमिगु मभिंगु मतिं यानाः
PRO.11.6	जालय्‌ क्‍यनी।
PRO.11.7	सीबलय्‌ दुष्‍ट मनूया आशा
PRO.11.7	छुं नं पूवनि मखु।
PRO.11.7	बल दुबलय्‌ मनं तुनातःगु खँ
PRO.11.7	नं सितिं वनी।
PRO.11.8	दुःखकष्‍टया इलय्‌
PRO.11.8	धर्मीपिं मनूतय्‌त बचय्‌ याइ।
PRO.11.8	इमिगु पलेसा दुष्‍टतय्‌त लाःवनी।
PRO.11.9	परमेश्वरलिसे मदुपिं मनूतय्‌सं
PRO.11.9	थःगु म्‍हुतुं
PRO.11.9	जःलाखःलायात स्‍यंकी।
PRO.11.9	तर ज्ञानं यानाः
PRO.11.9	धर्मी मनूत बचय्‌ जुइ।
PRO.11.10	धर्मीतय्‌ जिया वल कि
PRO.11.10	शहर लय्‌ताइ,
PRO.11.10	दुष्‍टत नाश जुइबलय्‌
PRO.11.10	लसतां चिल्‍लाय्‌ दनी।
PRO.11.11	धर्मीतय्‌गु आशिषं हे
PRO.11.11	शहर च्‍वजाइ
PRO.11.11	तर दुष्‍टतय्‌गु म्‍हुतुं यानाः
PRO.11.11	थ्‍व नाश जुयावनी।
PRO.11.12	मूर्खतय्‌सं जक
PRO.11.12	थः जःलाखःलायात
PRO.11.12	क्‍वह्यंकी।
PRO.11.12	ज्ञान दुपिं मनूत
PRO.11.12	सुम्‍क हे च्‍वनि।
PRO.11.13	खँसुवाःतय्‌सं
PRO.11.13	कने मज्‍यूगु खँ नं कनाजुइ,
PRO.11.13	विश्वास दुपिं मनूतय्‌सं
PRO.11.13	खँ क्‍वातुकातइ।
PRO.11.14	लँ क्‍यनिपिं मन्‍त कि
PRO.11.14	देश स्‍यनी,
PRO.11.14	तर सल्‍लाह बीपिं यक्‍व दत कि
PRO.11.14	बल्‍लाइ।
PRO.11.15	म्‍हमस्‍यूपिं मनूतय्‌गु
PRO.11.15	कालबिलय्‌
PRO.11.15	जमानी च्‍वनेगु ग्‍यानापु।
PRO.11.15	अथे मयाइम्‍ह मनू
PRO.11.15	सुरक्षित जुइ।
PRO.11.16	क्‍वमिलु मिसायात
PRO.11.16	सकसिनं हनाबना तइ,
PRO.11.16	नुगः छाःपिं मनूतय्‌सं
PRO.11.16	सम्‍पत्ति जक मुंकी।
PRO.11.17	नुगः छ्‍वःपिं मनूतय्‌सं
PRO.11.17	थःत हे भिंकी,
PRO.11.17	नुगः छाःपिं मनूतय्‌सं
PRO.11.17	थःत हे स्‍यंकी।
PRO.11.18	दुष्‍टत छुं ईया निंतिं जक
PRO.11.18	तःमि जुइ।
PRO.11.18	धर्मीतय्‌ सदांया निंतिं
PRO.11.18	सिरपाः दइ।
PRO.11.19	भिंगु ज्‍या याइपिं
PRO.11.19	न्‍ह्याबलें म्‍वानाच्‍वनी,
PRO.11.19	मभिंगु ज्‍या याइपिं
PRO.11.19	याकनं सी।
PRO.11.20	नुगः वँचुपिं मनूतय्‌त
PRO.11.20	परमप्रभुं घृणा यानादी,
PRO.11.20	कुंखिनेथाय्‌ मदय्‌क जुइपिं
PRO.11.20	मनूतय्‌त वय्‌कलं यय्‌कादी।
PRO.11.21	दुष्‍टतय्‌सं सजाँय
PRO.11.21	फये हे माली,
PRO.11.21	तर धर्मीतय्‌त छुत्‍कारा दइ।
PRO.11.21	थथे ला जु हे जुइ।
PRO.11.22	धंग मदय्‌कः ज्‍या याइम्‍ह
PRO.11.22	बांलाःम्‍ह मिसा
PRO.11.22	फाया त्‍वाथय्‌ च्‍वंगु
PRO.11.22	हीराया फूली थें खः।
PRO.11.23	धर्मीतय्‌सं मनंतुनिगु न्‍ह्याबलें
PRO.11.23	भिंगु हे जुइ,
PRO.11.23	दुष्‍टतय्‌सं न्‍ह्याबलें
PRO.11.23	ल्‍वापु हे जक थइ।
PRO.11.24	सुनां छ्‍वःनुगलं बी,
PRO.11.24	वयात झन अप्‍वः दइ,
PRO.11.24	सुनां बीफयाः नं बी मखु,
PRO.11.24	व फ्‍वगिं जुयावनी।
PRO.11.25	नुगः छ्‍वःम्‍हय्‌सिया
PRO.11.25	यक्‍व दयावइ,
PRO.11.25	मेपिन्‍त ग्‍वाहालि याइम्‍हय्‌सित,
PRO.11.25	थःत नं ग्‍वाहालि दइ।
PRO.11.26	सुनां अन्‍न सुचुकातइ,
PRO.11.26	वयात सकसिनं सराः बी,
PRO.11.26	सुनां अन्‍न पित बी,
PRO.11.26	वयात सुवाः बी।
PRO.11.27	सुनां भिंगु याइ,
PRO.11.27	वयात हनाबना तइ,
PRO.11.27	सुनां मभिंगु यायेत स्‍वइ,
PRO.11.27	वयागु नं मभिं हे जुइ।
PRO.11.28	सम्‍पत्तिइ जक विश्वास याइपिं
PRO.11.28	कुतुं वनी,
PRO.11.28	धर्मीत धाःसा
PRO.11.28	वाउँगु हः थें सुथां लानाच्‍वनी।
PRO.11.29	थः छेँजःपिन्‍त
PRO.11.29	दुःख जक बीपिनिगु
PRO.11.29	ल्‍हातिइ छुं हे दइ मखु।
PRO.11.29	मूर्खत न्‍ह्याबलें
PRO.11.29	बुद्धिमानतय्‌ दास
PRO.11.29	जुयाच्‍वनि।
PRO.11.30	भिंगु ज्‍याया पुसा हे
PRO.11.30	जीवनया सिमा जुइ,
PRO.11.30	बुद्धिमान मनुखं
PRO.11.30	मनूतय्‌गु नुगः त्‍याकी।
PRO.11.31	पृथ्वीइ धर्मीतय्‌गु ला
PRO.11.31	न्‍याय जुइ धाःसा
PRO.11.31	दुष्‍ट व पापी मनूतय्‌त
PRO.11.31	गुलि न्‍याय जुइगु जुइ।
PRO.12.1	सुनां द्वंगु भिंकेत स्‍वइ,
PRO.12.1	व ज्ञानी खः,
PRO.12.1	सुनां द्वंगु भिंकेत स्‍वइ मखु,
PRO.12.1	व मूर्ख खः।
PRO.12.2	भिं मनूयात
PRO.12.2	परमप्रभुं नं यय्‌की,
PRO.12.2	नुगः वँचुपिन्‍त
PRO.12.2	परमप्रभुं दोषी ठहरय्‌ यानादी।
PRO.12.3	मभिं ज्‍यां यानाः
PRO.12.3	सुं मनू थातं च्‍वने फइ मखु,
PRO.12.3	धर्मीतय्‌त
PRO.12.3	संके तक नं फइ मखु।
PRO.12.4	भिंम्‍ह कलाः
PRO.12.4	वया भाःतया मुकुट खः,
PRO.12.4	तर भाःतयात
PRO.12.4	मछालापुकीम्‍ह मिसा
PRO.12.4	ध्‍व‍गीगु क्‍वँय्‌ थें खः।
PRO.12.5	धर्मी मनूतय्‌गु नुगः
PRO.12.5	भिंगु बिचालं जाइ,
PRO.12.5	तर दुष्‍टतय्‌गु सल्‍लाहयात
PRO.12.5	गुबलें पत्‍याः याये मज्‍यू।
PRO.12.6	दुष्‍टतय्‌गु खं
PRO.12.6	ग्‍यानापुगु जालय्‌ लाकी,
PRO.12.6	तर धर्मीतय्‌गु खं बचय्‌ याइ।
PRO.12.7	दुष्‍टतय्‌त हुत्‍यानाछ्‍वइ,
PRO.12.7	इमिगु हा तक हे ल्‍यनी मखु।
PRO.12.7	धर्मीतय्‌गु छेँ धाःसा
PRO.12.7	ल्‍यनाच्‍वनी।
PRO.12.8	मनूतय्‌त इमिगु बुद्धि कथं
PRO.12.8	हनाबना तइ,
PRO.12.8	बेक्‍वःगु नुगः दुपिन्‍त धाःसा
PRO.12.8	क्‍वह्यंकी।
PRO.12.9	थःत तःधं क्‍यनाः
PRO.12.9	नयेमखंका जुइगु स्‍वयाः नं
PRO.12.9	थः छुं हे मखय्‌क जुयाः नं
PRO.12.9	छम्‍ह दास
PRO.12.9	दय्‌काच्‍वनेगु बांलाः।
PRO.12.10	धर्मी मनुखं
PRO.12.10	थः पशुतय्‌त छुछु माः धकाः
PRO.12.10	बिचाःसंचाः याइ,
PRO.12.10	तर दुष्‍ट मनूयाके
PRO.12.10	नुगः हे दइ मखु।
PRO.12.11	थःगु बुँइ ज्‍या यानाः
PRO.12.11	नइपिन्‍त नये त्‍वनेया
PRO.12.11	मगाः जुइ मखु,
PRO.12.11	तर म्‍हगस जक म्‍हंकाः
PRO.12.11	जुइपिं मूर्खत जक खः।
PRO.12.12	दुष्‍टत मभिंपिं मनूतय्‌सं
PRO.12.12	लुतय्‌ यानाहःगु सम्‍पत्तिइ
PRO.12.12	मिखा वंकाच्‍वनि।
PRO.12.12	धर्मीत धाःसा
PRO.12.12	हा बल्‍लाःगु सिमा थें खः।
PRO.12.13	दुष्‍ट मनूत
PRO.12.13	थःगु हे मभिंगु खँया
PRO.12.13	जालय्‌ क्‍यनी।
PRO.12.13	तर धर्मी मनूत
PRO.12.13	दुःखया जालं पिहां वइ।
PRO.12.14	झीत झीगु
PRO.12.14	ज्‍या व खँ कथंया हे
PRO.12.14	सजाँय व सिरपाः दइ।
PRO.12.15	मूर्खतय्‌सं
PRO.12.15	थःगु खँ हे खः ताय्‌की,
PRO.12.15	तर बुद्धि दुपिंसं
PRO.12.15	मेपिनिगु सल्‍लाह नं न्‍यनी।
PRO.12.16	मूर्खतय्‌सं
PRO.12.16	धाय्‌वं तं क्‍यनी,
PRO.12.16	बुद्धिमानतय्‌सं थःत
PRO.12.16	क्‍वह्यंकूसां
PRO.12.16	मिखा तिस्‍सिनाबी।
PRO.12.17	सत्‍यम्‍ह साक्षीं
PRO.12.17	खःगु साक्षी बी,
PRO.12.17	तर फताहा साक्षीं
PRO.12.17	फताहा खँ ल्‍हाइ।
PRO.12.18	बिचाः मयासे नवाःगु खं
PRO.12.18	तरवारं थें घाः याइ,
PRO.12.18	तर बिचाः यानाः नवाःगु खं
PRO.12.18	घाः नं लनी।
PRO.12.19	सत्‍य खँ
PRO.12.19	न्‍ह्याबलें ल्‍यनाच्‍वनी,
PRO.12.19	मखुगु खँ
PRO.12.19	ताः तुइ मखु।
PRO.12.20	दुष्‍टतय्‌गु नुगः न्‍ह्याबलें
PRO.12.20	मभिंगु खं जायाच्‍वनि,
PRO.12.20	तर भिंगु खं लय्‌ताः हइ।
PRO.12.21	धर्मीतय्‌त
PRO.12.21	गुबलें नं दुःख जुइ मखु,
PRO.12.21	तर दुष्‍टतय्‌त
PRO.12.21	दुःखया दुःख जक जुइ।
PRO.12.22	मखुगु खँ ल्‍हाइपिन्‍त
PRO.12.22	परमप्रभुं यय्‌कादी मखु,
PRO.12.22	तर सत्‍य खँ ल्‍हाइपिंलिसे
PRO.12.22	वय्‌कः लय्‌तायादी।
PRO.12.23	बुद्धिमानतय्‌सं
PRO.12.23	थःत सःस्‍यू धकाः
PRO.12.23	क्‍यना जुइ मखु।
PRO.12.23	तर मूर्खतय्‌सं
PRO.12.23	थःगु मूर्खता ब्‍वया जुइ।
PRO.12.24	मेहनत याइगु ल्‍हातिं
PRO.12.24	शासन याइ,
PRO.12.24	अल्‍छीत च्‍यः
PRO.12.24	जुयाच्‍वनेमाली।
PRO.12.25	चितासू मन्‍त कि
PRO.12.25	मनूतय्‌ नुगः क्‍वतुनी,
PRO.12.25	तर क्‍यातुगु वचनं
PRO.12.25	नुगः चंचंधाइ।
PRO.12.26	धर्मीतय्‌सं
PRO.12.26	थः पासापिन्‍त
PRO.12.26	भिंगु लँपु क्‍यनी।
PRO.12.26	दुष्‍टतय्‌सं धाःसा
PRO.12.26	मखुगु लँय्‌ यंकी।
PRO.12.27	अल्‍छीतय्‌
PRO.12.27	मनं तुंगु पूवनि मखु।
PRO.12.27	तर मेहनत याइपिनि
PRO.12.27	यक्‍व धनसम्‍पत्ति दइ।
PRO.12.28	धार्मिकताया लँपुइ
PRO.12.28	जीवन दु,
PRO.12.28	थ्‍वं गुबलें नं
PRO.12.28	मृत्‍यु पाखे यंकी मखु।
PRO.13.1	बुद्धिमानम्‍ह काय्‌नं
PRO.13.1	थः बौनं धाःगु खँ न्‍यनी।
PRO.13.1	तर घमण्‍डीम्‍ह काय्‌नं
PRO.13.1	न्‍यनी मखु।
PRO.13.2	भिंगु म्‍हुतुं
PRO.13.2	भिंगु हे फल बी।
PRO.13.2	तर वँचु नुगःयापिन्‍सं
PRO.13.2	न्‍ह्याबलें ल्‍वापुख्‍यापु जक
PRO.13.2	यय्‌काच्‍वनि।
PRO.13.3	बिचाः यानाः नवाइपिन्‍सं
PRO.13.3	थःत बचय्‌ याइ,
PRO.13.3	लाःलाःथे नवानाजुइपिं
PRO.13.3	नाश जुइ।
PRO.13.4	अल्‍छी मनूतय्‌सं
PRO.13.4	न्‍ह्याक्‍व मनंतुंसां
PRO.13.4	पूवनि मखु।
PRO.13.4	मेहनत याइपिन्‍सं
PRO.13.4	न्‍ह्याक्‍व मनंतुंसां
PRO.13.4	पूवनी।
PRO.13.5	धर्मी मनूतय्‌सं
PRO.13.5	मखुगु खँ ल्‍हाये
PRO.13.5	यय्‌की मखु।
PRO.13.5	तर दुष्‍टतय्‌गु खं
PRO.13.5	मछालापुकी
PRO.13.5	व बेइज्‍जत वंकाजुइ।
PRO.13.6	भिंपिं मनूत
PRO.13.6	इमिगु धार्मिकतां यानाः
PRO.13.6	बचय्‌ जुइ।
PRO.13.6	तर पापं यानाः
PRO.13.6	दुष्‍टत नाश जुइ।
PRO.13.7	गुलिसिनं थःके छुं मदु सां
PRO.13.7	थःत तःमि धकाः
PRO.13.7	क्‍यनाजुइ,
PRO.13.7	अले गुलिसिनं थःके दक्‍वं दयां नं
PRO.13.7	चीमि धकाः
PRO.13.7	क्‍यनाजुइ।
PRO.13.8	तःमिपिन्‍सं धिबां यानाः
PRO.13.8	थःत त्‍वःतकेफइ,
PRO.13.8	तर चीमिपिं सुं पाखें नं
PRO.13.8	ग्‍यानाच्‍वने माली मखु।
PRO.13.9	धर्मीपिं मनूत
PRO.13.9	जल्‍ल थिनाच्‍वंगु
PRO.13.9	मत थें खः,
PRO.13.9	दुष्‍टत धाःसा
PRO.13.9	सीत्‍यंगु मत थें खः।
PRO.13.10	घमण्‍डं ल्‍वापु हइ,
PRO.13.10	तर सल्‍लासाहुति काइपिं
PRO.13.10	बुद्धिमान खः।
PRO.13.11	याकनं मुंकूगु धन
PRO.13.11	याकनं हे फुनावनी,
PRO.13.11	मेहनत यानाः मुंकूगु धन
PRO.13.11	अप्‍वयावनी।
PRO.13.12	थःम्‍हं मनंतुनागु पूमवन कि
PRO.13.12	सी थें जुइयः,
PRO.13.12	थःम्‍हं मनंतुनागु पूवनेगु धयागु
PRO.13.12	जीवनया सिमा थें खः।
PRO.13.13	भिंगु सल्‍लाह मन्‍यंम्‍हय्‌सिनं
PRO.13.13	दुःख सीमाली,
PRO.13.13	अले न्‍यंम्‍हय्‌सिनं
PRO.13.13	सिरपाः काये खनी।
PRO.13.14	बुद्धिमानपिं मनूतय्‌सं
PRO.13.14	ब्‍यूगु सल्‍लाह
PRO.13.14	जीवनया धाः थें खः।
PRO.13.14	थुकिं न्‍ह्यागु कथंया दुःखकष्‍टं
PRO.13.14	पिहां वये फइ।
PRO.13.15	भिंगु नुगःयापिं मनूतय्‌त
PRO.13.15	हनाबना तइ,
PRO.13.15	तर पत्‍याः याये बहः
PRO.13.15	मजूपिं मनूत
PRO.13.15	नाश पाखे वनाच्‍वंगु दइ।
PRO.13.16	बुद्धिमानपिं मनूतय्‌सं
PRO.13.16	छुं नं याये न्‍ह्यः बिचाः याइ,
PRO.13.16	तर मूर्खतय्‌सं
PRO.13.16	फुइँ जक क्‍यनाजुइ।
PRO.13.17	दुष्‍टम्‍ह दूतं
PRO.13.17	दुःखयागु खँ हइ,
PRO.13.17	तर भिंम्‍ह दूतं
PRO.13.17	भिं उसाँय्‌ हइ।
PRO.13.18	न्‍वानाखँयात च्‍यूताः मतइपिं
PRO.13.18	चीमि व मछालापुकाः
PRO.13.18	च्‍वनेमाली।
PRO.13.18	तर न्‍यंम्‍हय्‌सित हनाबना तइ।
PRO.13.19	मनंतुंगु पूवन कि
PRO.13.19	न्‍ह्याइपुसे च्‍वनी।
PRO.13.19	तर मूर्खत मनंतुंगु पूवंकेत नं
PRO.13.19	मभिंगु ज्‍यां लिचिलेत
PRO.13.19	स्‍वइ मखु।
PRO.13.20	बुद्धिमानपिंलिसे जुइपिं
PRO.13.20	बुद्धिमान हे जुइ।
PRO.13.20	मूर्खतलिसे जुइपिन्‍सं
PRO.13.20	थःत स्‍यंकी।
PRO.13.21	पापीतय्‌सं
PRO.13.21	दुःखकष्‍ट फयेमाली,
PRO.13.21	धर्मीतय्‌सं
PRO.13.21	सिरपाः कथं आशिष काइ।
PRO.13.22	भिंपिं मनूतय्‌सं
PRO.13.22	थः छय्‌-छुइपिन्‍त धकाः
PRO.13.22	धनसम्‍पत्ति त्‍वःताथकी।
PRO.13.22	पापीतय्‌गु धन धाःसा
PRO.13.22	धर्मीतय्‌गु ल्‍हातिइ लाइ।
PRO.13.23	चीमिपिं मनूतय्‌गु बुं
PRO.13.23	गाक्‍क हे अन्‍न सय्‌की।
PRO.13.23	तर अन्‍याय याइपिन्‍सं
PRO.13.23	लुतय्‌ यानायंकी।
PRO.13.24	थः मस्‍तय्‌त माया याइपिन्‍सं
PRO.13.24	न्‍वाइ,
PRO.13.24	थः मस्‍तय्‌त माया मयाइपिन्‍सं
PRO.13.24	न्‍वाइ मखु।
PRO.13.25	धर्मीपिन्‍सं
PRO.13.25	प्‍वाः जायेक नयेखनी।
PRO.13.25	दुष्‍ट धाःसा
PRO.13.25	नयेपित्‍याकाः च्‍वनेमाली।
PRO.14.1	बुद्धि दुम्‍ह मिसां
PRO.14.1	थःगु छेँ दय्‌की,
PRO.14.1	तर बुद्धि मदुम्‍ह मिसां
PRO.14.1	थःगु छेँ स्‍यंकी।
PRO.14.2	भिंगु लँय्‌ जुइम्‍ह मनुखं
PRO.14.2	परमप्रभुया भय काइ,
PRO.14.2	भिंगु लँय्‌ मजुइम्‍ह मनुखं
PRO.14.2	क्‍वह्यंका जुइ।
PRO.14.3	मूर्खतय्‌गु खं
PRO.14.3	थःगु हे जँय्‌ कथि दाय्‌की,
PRO.14.3	तर बुद्धिमानतय्‌गु खं
PRO.14.3	बचय्‌ याइ।
PRO.14.4	द्वहं मदुथाय्‌
PRO.14.4	भकारी नं प्‍वनी,
PRO.14.4	द्वहंया ग्‍वाहालिं
PRO.14.4	यक्‍व बालि सय्‌के फइ।
PRO.14.5	भिंम्‍ह साक्षीं
PRO.14.5	मखुगु खँ ल्‍हाइ मखु,
PRO.14.5	फताहा साक्षीं
PRO.14.5	मखुगु जक साक्षी बियाजुइ।
PRO.14.6	हेबाय्‌चबाय्‌ यानाः
PRO.14.6	ज्ञान मालां गुबलें नं
PRO.14.6	ज्ञान लुइके फइ मखु,
PRO.14.6	तर नुगः क्‍वसाय्‌काः
PRO.14.6	माल धाःसा
PRO.14.6	अःपुक हे लुइ।
PRO.14.7	मूर्खत पाखें
PRO.14.7	तापाक हे च्‍वँ,
PRO.14.7	इमिगु पाखें
PRO.14.7	छुं नं सीकेसय्‌के
PRO.14.7	फइ मखु।
PRO.14.8	बुद्धि दुपिं मनूतय्‌सं
PRO.14.8	थःपिं गन वनाच्‍वना धकाः
PRO.14.8	बांलाक थू,
PRO.14.8	तर मूर्खतय्‌सं
PRO.14.8	थःम्‍हं थःत
PRO.14.8	झंगः लानाच्‍वनी।
PRO.14.9	मूर्खतय्‌सं
PRO.14.9	थःपिनिगु पापया नं
PRO.14.9	च्‍यूताः तइ मखु,
PRO.14.9	भिंपिं मनूतय्‌सं
PRO.14.9	थःपिनिगु पापया
PRO.14.9	क्षमा माली।
PRO.14.10	थःगु दुःखसुख धयागु
PRO.14.10	थःम्‍हं हे जक सी,
PRO.14.10	मेपिन्‍सं इनाकाये
PRO.14.10	फइ मखु।
PRO.14.11	दुष्‍टतय्‌गु छेँ
PRO.14.11	नाश जुयावनी,
PRO.14.11	भिंम्‍ह मनूया पाल धाःसा
PRO.14.11	ल्‍यनांच्‍वनि।
PRO.14.12	थःम्‍हं भिंगु लँ धकाः
PRO.14.12	ताय्‌काच्‍वनागु लं नं
PRO.14.12	लिपा मृत्‍युया म्‍हुतुइ
PRO.14.12	थ्‍यंकाबीयः।
PRO.14.13	न्‍हिलाख्‍वालं
PRO.14.13	मनया दुःख त्‍वपुइफु,
PRO.14.13	तर लय्‌ताः
PRO.14.13	दुःखय्‌ हिले फु।
PRO.14.14	मभिंपिन्‍सं
PRO.14.14	थःपिनिगु मभिंगु ज्‍याया
PRO.14.14	लिच्‍वः ला फये हे माली,
PRO.14.14	भिंपिं मनूतय्‌सं धाःसा
PRO.14.14	थःपिनिगु भिंगु ज्‍याया
PRO.14.14	सिरपाः काये खनी।
PRO.14.15	मूर्ख मनूतय्‌सं
PRO.14.15	न्‍ह्यागु खँ नं पत्‍याः याइ,
PRO.14.15	तर बुद्धि दुपिं मनूतय्‌सं
PRO.14.15	स्‍वांपुयाः जक
PRO.14.15	पलाः तया जुइ।
PRO.14.16	बुद्धि दुपिं मनूतय्‌सं
PRO.14.16	परमप्रभुया भय काइ,
PRO.14.16	अले मभिंगु ज्‍या
PRO.14.16	पाखें तापाक हे च्‍वनी।
PRO.14.16	मूर्खत धाःसा हरबरय्‌ चाइपिं
PRO.14.16	व न्‍ह्यागु ज्‍यां बिचाः मयासे
PRO.14.16	हथासं याइपिं जुइ।
PRO.14.17	तंगुलुतय्‌सं
PRO.14.17	मूर्ख ज्‍या याइ,
PRO.14.17	झंगः लानाजुइपिं मनूतय्‌त
PRO.14.17	मेपिन्‍सं घृणा याइ।
PRO.14.18	अज्ञानीत मूर्ख
PRO.14.18	धाय्‌काच्‍वनेमाली,
PRO.14.18	बुद्धि दुपिन्‍सं
PRO.14.18	ज्ञानया मुकुट पुइखनी।
PRO.14.19	मभिंपिं मनूत
PRO.14.19	भिंपिं मनूतय्‌गु न्‍ह्यःने
PRO.14.19	व दुष्‍टत
PRO.14.19	धर्मीपिनिगु न्‍ह्यःने
PRO.14.19	क्‍वछुयेमाली।
PRO.14.20	चीमिपिं मनूत
PRO.14.20	थः जःलाखःला पाखें
PRO.14.20	क्‍वह्यंकाः च्‍वनेमाली,
PRO.14.20	तःमिपिं मनूतय्‌ धाःसा
PRO.14.20	यक्‍व पासापिं दइ।
PRO.14.21	सुयातं क्‍वह्यंकेगु धयागु
PRO.14.21	पाप खः,
PRO.14.21	हाःनाः मदुपिन्‍त ग्‍वाहालि
PRO.14.21	याइम्‍हय्‌सित आशिष दइ।
PRO.14.22	छं मभिंगु ज्‍या यायेगु
PRO.14.22	बिचाः यात धाःसा
PRO.14.22	छं द्वंकाच्‍वन,
PRO.14.22	भिंगु ज्‍या याइपिन्‍सं
PRO.14.22	मेपिनि पाखें हनाबना
PRO.14.22	व माया काये खनी।
PRO.14.23	मेहनतं भिंगु फल दइ,
PRO.14.23	खँ जक ल्‍हानाः नयां
PRO.14.23	फ्‍वगिं जुइ।
PRO.14.24	बुद्धि दुपिं मनूतय्‌त
PRO.14.24	धनसम्‍पत्ति सिरपाः दइ,
PRO.14.24	तर मूर्ख ज्‍यां
PRO.14.24	मूर्ख हे जक जुइ।
PRO.14.25	खःगु साक्षीं
PRO.14.25	मनूतय्‌त बचय्‌ याइ,
PRO.14.25	मखुगु साक्षीं धोखा बी।
PRO.14.26	परमप्रभुया भय काइपिन्‍त
PRO.14.26	भलसा दइ,
PRO.14.26	अले इमि सन्‍तानयात तकं
PRO.14.26	सुरक्षा दइ।
PRO.14.27	परमप्रभुया भय धयागु
PRO.14.27	जीवनया मूल खः,
PRO.14.27	थुकिं मनूतय्‌त
PRO.14.27	मृत्‍यु पाखें लित हइ।
PRO.14.28	सुं नं जुजु गुलि तःधं धयागु
PRO.14.28	वया गुलि प्रजा दु
PRO.14.28	धयागुलिं क्‍यनी,
PRO.14.28	प्रजा मदय्‌कं
PRO.14.28	जुजु धयापिं छुं नं मखु।
PRO.14.29	सह यानाच्‍वनेफुम्‍ह मनू
PRO.14.29	बुद्धिमान खः,
PRO.14.29	तं क्‍यनाजुइपिन्‍सं
PRO.14.29	थःगु मूर्खता जक क्‍यनाजुइ।
PRO.14.30	नुगः लुधंकाच्‍वन कि
PRO.14.30	उसाँय्‌ बांलाइ,
PRO.14.30	नुगः मुइका जुल कि
PRO.14.30	म्‍हया क्‍वँय्‌ हे ध्‍व‍गी।
PRO.14.31	सुनां चीमिपिन्‍त क्‍वत्‍यला जुइ,
PRO.14.31	वं थःत दय्‌कूम्‍ह परमेश्‍वरयात
PRO.14.31	क्‍वह्यंकूगु जुइ,
PRO.14.31	सुनां चीमिपिन्‍त हनाबना तइ,
PRO.14.31	वं परमेश्‍वरयात
PRO.14.31	हनाबना तःगु जुइ।
PRO.14.32	दुष्‍टत इमिगु मभिंगु ज्‍यां यानाः
PRO.14.32	नाश जुयावनी,
PRO.14.32	धर्मीतय्‌त सीबलय्‌
PRO.14.32	नं रक्षा यानातइ।
PRO.14.33	दुग्‍यां दुपिं मनूतय्‌के जक
PRO.14.33	बुद्धिं बास च्‍वनी,
PRO.14.33	मूर्खतय्‌सं बुद्धि धयागु
PRO.14.33	छु धकाः तकं सी मखु।
PRO.14.34	धार्मिकतां देशयात तःधंकी,
PRO.14.34	पापं देशयात क्‍वथुनी।
PRO.14.35	जुजु बुद्धिमानम्‍ह च्‍यः खनाः
PRO.14.35	लय्‌ताइ,
PRO.14.35	अले मछालापुसे च्‍वंगु
PRO.14.35	ज्‍या याइम्‍ह च्‍यः खनाः
PRO.14.35	तं चाइ।
PRO.15.1	नाइसे च्‍वंगु लिसलं
PRO.15.1	तं क्‍वलाइ,
PRO.15.1	तर छाःगु लिसलं
PRO.15.1	तंयात ग्‍वाकी।
PRO.15.2	बुद्धिमानयागु म्‍हुतुं
PRO.15.2	बुद्धियागु खँ पिहां वइ,
PRO.15.2	तर मूर्खतय्‌गु म्‍हुतुं
PRO.15.2	मूर्ख खँ जक पिहां वइ।
PRO.15.3	परमप्रभुया मिखां
PRO.15.3	न्‍ह्याथासं खं,
PRO.15.3	भिंपिं व मभिंपिं निथ्‍वःसित नं
PRO.15.3	वय्‌कलं स्‍वयाच्‍वनादीगु दु।
PRO.15.4	भिंगु वचनं
PRO.15.4	जीवन व उसाँय्‌ बी,
PRO.15.4	तर छाःगु वचनं
PRO.15.4	नुगलय्‌ घाः याइ।
PRO.15.5	मूर्खतय्‌सं जक
PRO.15.5	बौनं स्‍यंगु खँय्‌
PRO.15.5	च्‍यूताः तइ मखु,
PRO.15.5	बुद्धिमानतय्‌सं
PRO.15.5	थुकियात नालाकाइ।
PRO.15.6	धर्मीपिनिगु धुकू
PRO.15.6	धनसम्‍पत्तिं जायाच्‍वनि,
PRO.15.6	तर मूर्खतय्‌गु धनं
PRO.15.6	इमित झन्‌ जक दुःख बी।
PRO.15.7	बुद्धिमानपिनिगु म्‍हुतुं
PRO.15.7	ज्ञानया खँ पिहां वइ,
PRO.15.7	मूर्खतय्‌गु नुगः धाःसा
PRO.15.7	अथे जुइ मखु।
PRO.15.8	परमप्रभु
PRO.15.8	दुष्‍टतय्‌सं छाःगु बलिं
PRO.15.8	लय्‌तायादी मखु,
PRO.15.8	भिंपिं मनूतय्‌सं याःगु प्रार्थनां
PRO.15.8	वय्‌कः लय्‌तायादी।
PRO.15.9	परमप्रभुं
PRO.15.9	दुष्‍टतय्‌गु लँपुयात यय्‌कामदी,
PRO.15.9	तर धर्मी जुयाः जुइपिन्‍त
PRO.15.9	वय्‌कलं यय्‌कादी।
PRO.15.10	सुनां भिंगु लँ त्‍वःतावनी,
PRO.15.10	वयात बांमलाक सजाँय बी।
PRO.15.10	सुनां न्‍वाःगु खँ
PRO.15.10	नालाकाइ मखु, व सी।
PRO.15.11	कालयागु खँ ला
PRO.15.11	परमप्रभुया न्‍ह्यःने
PRO.15.11	सुलाच्‍वंगु मदु सा,
PRO.15.11	मनूया नुगःया खँ जक
PRO.15.11	गथे यानाः सुले फइ?
PRO.15.12	कर्पिन्‍त हेबाय्‌चबाय्‌
PRO.15.12	यानाजुइपिन्‍सं
PRO.15.12	थःत भिंकेगु यय्‌की मखु,
PRO.15.12	उकिं इपिं भिंपिं मनूत पाखें
PRO.15.12	तापाक हे जुयाजुइ।
PRO.15.13	लसतां जाःगु नुगलं
PRO.15.13	ख्‍वालय्‌ लसता हइ,
PRO.15.13	तर स्‍याः नुगलं
PRO.15.13	आत्‍मायात ख्‍वय्‌की।
PRO.15.14	बुद्धिमान मनू
PRO.15.14	ज्ञानया निंतिं आय्‌बुयाजुइ,
PRO.15.14	तर मूर्खतय्‌सं
PRO.15.14	मूर्ख खँ हे यय्‌काच्‍वनि।
PRO.15.15	चीमिपिनिगु निंतिं
PRO.15.15	न्‍ह्याबलें म्‍वाये थाकु,
PRO.15.15	तर लुधंपिनिगु निंतिं
PRO.15.15	न्‍ह्याबलें भ्‍वय्‌।
PRO.15.16	तःमि जुयाः
PRO.15.16	दुःखय्‌ लानाच्‍वनेगु स्‍वयाः
PRO.15.16	चीमि जुयाः
PRO.15.16	परमप्रभुया भय कयाच्‍वनेगु
PRO.15.16	हे बांलाः।
PRO.15.17	महीपिं मनूतय्‌थाय्‌ वनाः
PRO.15.17	लाजा नयेगु स्‍वयाः
PRO.15.17	थःत यःपिं मनूतय्‌थाय्‌ वनाः
PRO.15.17	वाउँपाउँ नयेगु हे बांलाः।
PRO.15.18	तंगुलु मनूतय्‌सं ल्‍वापु थइ,
PRO.15.18	तर सह यायेफुपिं मनूतय्‌सं
PRO.15.18	ल्‍वापु ज्‍यंकी।
PRO.15.19	अल्‍छीतय्‌गु लँय्‌
PRO.15.19	कंया कं जक दइ,
PRO.15.19	भिंपिनिगु लँ धाःसा
PRO.15.19	मूलँ खः।
PRO.15.20	बुद्धिमानम्‍ह काय्‌नं
PRO.15.20	बौयात लय्‌ताय्‌की,
PRO.15.20	मूर्खम्‍ह काय्‌नं
PRO.15.20	थः मांयात हेला याइ।
PRO.15.21	मूर्ख मनूत
PRO.15.21	थःगु मूर्ख ज्‍याय्‌ हे
PRO.15.21	लय्‌तायाच्‍वनि,
PRO.15.21	तर बुद्धिमान मनूतय्‌सं
PRO.15.21	छु भिं व हे जक याइ।
PRO.15.22	गुलि काये फु
PRO.15.22	उलि हे सल्‍लाह का,
PRO.15.22	अले जक ज्‍या ताःलाइ।
PRO.15.22	सल्‍लाह मकासे
PRO.15.22	याःगु ज्‍या ताःलाइ मखु।
PRO.15.23	माःगु इलय्‌
PRO.15.23	माःगु लिसः बीबलय्‌
PRO.15.23	मनूत गुलि लय्‌ताइ।
PRO.15.24	बुद्धि दुपिन्‍सं लीगु लं
PRO.15.24	इमित च्‍वजाःगु
PRO.15.24	जीवन पाखे न्‍ह्याकी,
PRO.15.24	अले मृत्‍यु पाखें तापाक यंकी।
PRO.15.25	घमण्‍डीतय्‌गु छेँयात
PRO.15.25	परमप्रभुं नाश यानादी,
PRO.15.25	भाःत मदुपिं मिसातय्‌गु
PRO.15.25	सम्‍पत्ति धाःसा
PRO.15.25	रक्षा यानातइ।
PRO.15.26	दुष्‍टतय्‌गु खँय्‌
PRO.15.26	परमप्रभु लय्‌तायादी मखु,
PRO.15.26	तर भिंपिं मनूतय्‌गु खँय्‌
PRO.15.26	वय्‌कः लय्‌तायादी।
PRO.15.27	मभिंगु ज्‍या यानाः
PRO.15.27	मुंकूगु कमाइनं
PRO.15.27	छेँय्‌ संकट हइ।
PRO.15.27	घुस काये मते,
PRO.15.27	अले छ यक्‍व म्‍वाइ।
PRO.15.28	भिंपिं मनूतय्‌सं नवाये न्‍ह्यः
PRO.15.28	बांलाक बिचाः याइ।
PRO.15.28	दुष्‍टतय्‌सं धाःसा
PRO.15.28	लाःलाःथे नवाइ।
PRO.15.29	परमप्रभु दुष्‍टत पाखें
PRO.15.29	तापाक हे च्‍वनादी,
PRO.15.29	वय्‌कलं धर्मीतय्‌गु
PRO.15.29	प्रार्थना धाःसा न्‍यनादी।
PRO.15.30	लसतां जाःगु ख्‍वालं
PRO.15.30	नुगःयात चक्‍कंकाबी।
PRO.15.30	भिंगु वचनं
PRO.15.30	म्‍हयात तागत बी।
PRO.15.31	थःगु द्वं
PRO.15.31	भिंकेत न्‍ह्यचिल धाःसा
PRO.15.31	छ बुद्धिमान खः।
PRO.15.32	अनुशासनयात च्‍यूताः
PRO.15.32	मतइपिन्‍सं
PRO.15.32	थःत हे स्‍यंकी,
PRO.15.32	थःगु द्वं भिंकीम्‍ह मनू
PRO.15.32	बुद्धिमान खः।
PRO.15.33	परमप्रभुया भय
PRO.15.33	कायेगु धयागु हे
PRO.15.33	ज्ञान खः।
PRO.15.33	क्‍वमिलु जुल कि
PRO.15.33	हनाबना नं याइ।
PRO.16.1	झीसं थीथी ग्‍वसाः ला
PRO.16.1	थःपिन्‍सं हे ग्‍वइ,
PRO.16.1	तर क्‍वःछीगु ज्‍या धाःसा
PRO.16.1	परमेश्वर पाखें जुइ।
PRO.16.2	मनूतय्‌त थःपिनिगु ज्‍याखँ ला
PRO.16.2	फुक्‍कं पाय्‌छि हे थें च्‍वनी।
PRO.16.2	तर परमप्रभुं उकियागु
PRO.16.2	मनसुवाः छु खः धकाः
PRO.16.2	जाँचय्‌ यानादी।
PRO.16.3	थःम्‍हं यायेगु न्‍ह्यागुं ज्‍या
PRO.16.3	परमप्रभुयात लःल्‍हानाब्‍यु,
PRO.16.3	अले छंगु फुक्‍क ज्‍या ताःलाइ।
PRO.16.4	परमप्रभुं फुक्‍कं थःगु हे
PRO.16.4	तातुना कथं दय्‌कादीगु खः।
PRO.16.4	दुष्‍टतय्‌त तक नं वय्‌कलं हे
PRO.16.4	विनाशया ईयात धकाः
PRO.16.4	दय्‌कादीगु खः।
PRO.16.5	घमण्‍डीतय्‌त परमप्रभुं
PRO.16.5	घृणा यानादी,
PRO.16.5	इमित सजाँय मजुइ हे मखु।
PRO.16.6	विश्वास यायेबहःम्‍ह जुयाः
PRO.16.6	व गुबलें मफुइगु मायां हे
PRO.16.6	छिमिगु पाप क्षमा जुइ।
PRO.16.6	परमप्रभुया भयं
PRO.16.6	मनूत पाप पाखें लिचिली।
PRO.16.7	परमप्रभुयात लय्‌ताय्‌केगु
PRO.16.7	झ्वलय्‌
PRO.16.7	छिमिसं थः शत्रुतय्‌त नापं
PRO.16.7	पासा याये फु।
PRO.16.8	मभिंम्‍ह मनू जुयाः
PRO.16.8	तःमि जुइगु स्‍वयाः
PRO.16.8	भिंम्‍ह मनू जुयाः
PRO.16.8	चीमि जुयाच्‍वनेगु हे बांलाः।
PRO.16.9	मनूतय्‌सं
PRO.16.9	थथे याये अथे याये धकाः
PRO.16.9	ग्‍वसाः ग्‍वइ,
PRO.16.9	तर परमप्रभुं हे छु यायेगु धकाः
PRO.16.9	क्‍वःछिनादी।
PRO.16.10	जुजुं अधिकार दुम्‍हं थें नवाइ,
PRO.16.10	वयागु खँ न्‍ह्याबलें पाय्‌छि जुइ।
PRO.16.11	परमप्रभुं पाय्‌छि कथं
PRO.16.11	बनेज्‍या याइगु
PRO.16.11	व मद्वंक धः ताल्‍जु
PRO.16.11	छ्यलीगु यय्‌कादी।
PRO.16.12	जुजुं मखुगु ज्‍या यय्‌की मखु,
PRO.16.12	छाय्‌धाःसा न्‍यायं हे
PRO.16.12	जुजु बल्‍लाइ।
PRO.16.13	जुजुं खःगु खँ न्‍यने यय्‌की।
PRO.16.13	अले खःगु खँ ल्‍हाइपिन्‍त
PRO.16.13	यय्‌की।
PRO.16.14	जुजुया तं धयागु
PRO.16.14	मृत्‍युया दूत थें खः,
PRO.16.14	बुद्धिमानतय्‌सं उकियात
PRO.16.14	क्‍वलाकेत स्‍वइ।
PRO.16.15	जुजु लय्‌ताइगु धयागु
PRO.16.15	जीवन दइगु खः,
PRO.16.15	जुजुं यय्‌कीगु धयागु
PRO.16.15	वा वयाः चकने थें खः।
PRO.16.16	लुँ दइगु स्‍वयाः
PRO.16.16	बुद्धि दइगु गुलि बांलाः,
PRO.16.16	अले वहः दइगु स्‍वयाः
PRO.16.16	भिंगु न्‍याय दइगु गुलि बांलाः।
PRO.16.17	भिंगु लँय्‌ जुइगु धयागु
PRO.16.17	पाप पाखें तापायेगु खः,
PRO.16.17	थः गन वनाच्‍वना धकाः
PRO.16.17	बिचाः यानाजुल कि
PRO.16.17	वं थःगु जीवनया रक्षा याइ।
PRO.16.18	अप्‍वः घमण्‍ड यात कि
PRO.16.18	नाश जुइ,
PRO.16.18	तःधंछुया जुल कि
PRO.16.18	क्‍वःदली।
PRO.16.19	लुतय्‌ यानाहःगु सम्‍पत्तिं
PRO.16.19	तःधंछुना जुयेगु स्‍वयाः
PRO.16.19	तःधंमछुसे चीमि
PRO.16.19	जुयाच्‍वनेगु हे बांलाः।
PRO.16.20	छन्‍त छु स्‍यंगु खः,
PRO.16.20	उकी ध्‍यान ब्‍यु,
PRO.16.20	अले छंगु ज्‍या ताःलाइ।
PRO.16.20	परमप्रभुयात विश्वास याइपिन्‍त
PRO.16.20	आशिष दइ।
PRO.16.21	बुद्धिमानपिं मनूतय्‌त
PRO.16.21	इमिगु खं हे सीके फइ।
PRO.16.21	गुलि नाइक नवात
PRO.16.21	उलि हे मनूतय्‌गु
PRO.16.21	नुगः साले फइ।
PRO.16.22	थूपिनिगु निंतिं
PRO.16.22	बुद्धि धयागु
PRO.16.22	जीवनया मुहान खः।
PRO.16.22	मूर्खतां यानाः
PRO.16.22	मूर्खतय्‌सं सजाँय फयेमाली।
PRO.16.23	बुद्धिमानपिं मनूतय्‌सं
PRO.16.23	बिचाः यानाः जक नवाइ,
PRO.16.23	इमिगु खं
PRO.16.23	न्‍यनीपिनिगु नुगः त्‍याकी।
PRO.16.24	नाइसे च्‍वंगु वचन
PRO.16.24	कस्‍ति थें खः,
PRO.16.24	थुकिं नुगः चंचं धाइ,
PRO.16.24	अले म्‍हयात तागत बी।
PRO.16.25	गुलिं गुलिं लँ स्‍वयेबलय्‌
PRO.16.25	बांलाः थें जुइ,
PRO.16.25	तर उकिं मृत्‍युतक थ्‍यंकेफु।
PRO.16.26	ज्‍या याइपिन्‍सं प्‍वाःया निंतिं
PRO.16.26	अज्‍ज अप्‍वः मेहनत याइ,
PRO.16.26	छाय्‌धाःसा इमि थःगु पित्‍याः
PRO.16.26	लंकेत नं अथे यायेमाली।
PRO.16.27	दुष्‍टतय्‌सं मेपिन्‍त
PRO.16.27	स्‍यंकेगु जक स्‍वयाच्‍वनी,
PRO.16.27	इमिगु खँ हे नं
PRO.16.27	मिप्‍वाः थें जुइ।
PRO.16.28	दुष्‍टतय्‌सं म्‍वाः मदुगु खं
PRO.16.28	कचवं पिकयाजुइ।
PRO.16.28	अले पासा पासाया दथुइ
PRO.16.28	ल्‍वापु पिकयाबी।
PRO.16.29	ल्‍वापुखिचा मनूतय्‌सं
PRO.16.29	थः पासापिन्‍त ह्यय्‌काः
PRO.16.29	मखुगु लँय्‌ यंकी।
PRO.16.30	मिखा कय्‌कुंकाः जुइपिन्‍सं
PRO.16.30	मभिंगु मतिइ तयाजुइ,
PRO.16.30	अले म्‍हुतु पकुचिंकाः
PRO.16.30	जुइपिनिगु नुगलय्‌
PRO.16.30	हाकु थानाच्‍वनि।
PRO.16.31	तुयुगु सँ
PRO.16.31	तःजिगु हनाबना खः,
PRO.16.31	भिंगु ज्‍यां जक थ्‍व चूलाइ।
PRO.16.32	बल्‍लायेगु स्‍वयाः
PRO.16.32	सह यायेगु तःधं।
PRO.16.32	देश देशयात त्‍याकेगु स्‍वयाः
PRO.16.32	थःगु मनयात
PRO.16.32	त्‍याकेगु हे तःधं।
PRO.16.33	झीसं थःथःम्‍हं थःगु खँ
PRO.16.33	क्‍वःछिना जुये,
PRO.16.33	तर परमप्रभुं हे
PRO.16.33	फुक्‍क खँ क्‍वःछिनादी।
PRO.17.1	ल्‍वापुख्‍यापुं जाःगु छेँय्‌
PRO.17.1	भ्‍वय्‌ नयेगु स्‍वयाः
PRO.17.1	याउँक स्‍वः मरि जक
PRO.17.1	नयाच्‍वनेगु बांलाः।
PRO.17.2	भिंम्‍ह च्‍यलं
PRO.17.2	मभिंम्‍ह काय्‌या थाय्‌
PRO.17.2	काये फु,
PRO.17.2	अले दाजुकिजां थें
PRO.17.2	अंश नं काये फु।
PRO.17.3	लुँ व वहः
PRO.17.3	मिइ तयाः जाँचय्‌ याइ।
PRO.17.3	तर झीगु नुगः
PRO.17.3	परमप्रभुं जाँचय याइ।
PRO.17.4	मभिंपिं मनूतय्‌सं
PRO.17.4	मभिंगु हे खँ न्‍यनी,
PRO.17.4	फताहा खँ ल्‍हाइपिन्‍सं
PRO.17.4	फताहा खँ हे न्‍यनी।
PRO.17.5	चीमिपिन्‍त क्‍वह्यंकीपिन्‍सं
PRO.17.5	थः सृष्‍टिकर्तायात हे
PRO.17.5	क्‍वह्यंकूगु जुइ।
PRO.17.5	मेपिनि मज्‍यूगुलिइ
PRO.17.5	लय्‌ताइपिन्‍त
PRO.17.5	सजाँय जुइ।
PRO.17.6	छय्‌-छुइपिं
PRO.17.6	बुराबुरितय्‌गु न्‍हाय्‌ खः,
PRO.17.6	अले मांबौ
PRO.17.6	मस्‍तय्‌गु न्‍हाय्‌ खः।
PRO.17.7	तःधंपिं मनूतय्‌त
PRO.17.7	मखुगु खँ ल्‍हायेगु मल्‍वः,
PRO.17.7	मूर्खतय्‌गु म्‍हुतुं
PRO.17.7	भिंगु खँ ल्‍हाइगु मल्‍वः।
PRO.17.8	घुस बीम्‍हय्‌सिगु निंतिं
PRO.17.8	व म्‍वहनी थें जुइ,
PRO.17.8	न्‍ह्याथाय्‌ वंसां ताःलाइ धकाः
PRO.17.8	वं मतिइ तइ।
PRO.17.9	सुयागुं दोष
PRO.17.9	क्षमा यायेगु धयागु हे
PRO.17.9	वयात थः मनू
PRO.17.9	यानातयेगु खः,
PRO.17.9	दोषयात जक
PRO.17.9	कुत्तुकुलाच्‍वन कि
PRO.17.9	पासापिं बायेमाली।
PRO.17.10	मूर्खतय्‌सं सछिकः
PRO.17.10	दाय्‌काः काइगु ज्ञान
PRO.17.10	बुद्धि दुम्‍ह मनुखं
PRO.17.10	छक्‍वः न्‍वायेवं काइ।
PRO.17.11	मभिंपिं मनूतय्‌सं न्‍ह्याबलें
PRO.17.11	पंगः जक थानाच्‍वनि,
PRO.17.11	अज्‍याःपिन्‍त नुगलय्‌
PRO.17.11	हि मदुम्‍ह छ्वयाः
PRO.17.11	सजाँय बी।
PRO.17.12	मूर्ख ज्‍या याये त्‍यंम्‍ह मूर्ख
PRO.17.12	ध्‍वदुइगु स्‍वयाः
PRO.17.12	मचा तंम्‍ह भालु
PRO.17.12	ध्‍वदुइगु हे बांलाः।
PRO.17.13	भिंगुया पलेसा मभिंगु
PRO.17.13	याइम्‍हय्‌सिया छेँनं
PRO.17.13	मभिं धयागु
PRO.17.13	गुबलें चिलावनी मखु।
PRO.17.14	ल्‍वापु धयागु
PRO.17.14	लःया मूल तज्‍याये थें खः,
PRO.17.14	उकिं थ्‍वयात
PRO.17.14	न्‍यनावने न्‍ह्यः हे दिकाब्‍यु।
PRO.17.15	दोष मदुपिन्‍त दोष बीगु
PRO.17.15	व दोष दुपिन्‍त दोष मबीगु
PRO.17.15	नितां परमप्रभुयात मयः।
PRO.17.16	मूर्खतय्‌सं आखः सय्‌केत
PRO.17.16	धिबा फुकेगु सितिं खः,
PRO.17.16	छाय्‌धाःसा इमिके
PRO.17.16	आखः सय्‌केगु मन हे मदु।
PRO.17.17	पासा धयापिं
PRO.17.17	पासा हे जक खः,
PRO.17.17	दाजुकिजा धयापिं दुःखय्‌ नं
PRO.17.17	ग्‍वाहालि याइपिं खः।
PRO.17.18	ज्‍यू मज्‍यू मस्‍यूपिं जक
PRO.17.18	कर्पिनिगु कालबिलय्‌
PRO.17.18	थः जमानी च्‍वनाबी।
PRO.17.19	ल्‍वापुख्‍यापु यय्‌कीपिन्‍सं
PRO.17.19	पाप यय्‌की।
PRO.17.19	न्‍ह्याबलें फुइँ यानाजुइपिन्‍सं
PRO.17.19	विनाश हइ।
PRO.17.20	मभिंगु बिचाः तइपिं
PRO.17.20	व मखुगु खँ ल्‍हाइपिं मनूतय्‌त
PRO.17.20	गुबलें बांलाइ मखु,
PRO.17.20	इपिं नाश जुइ।
PRO.17.21	मूर्खम्‍ह काय्‌या बौयात
PRO.17.21	दुःख बाहिकं सुख धयागु
PRO.17.21	गुबलें जुइ मखु।
PRO.17.22	चक्‍कंगु नुगः
PRO.17.22	भिंगु वासः थें खः,
PRO.17.22	न्‍ह्याबलें नुगः मछिंकाच्‍वन कि
PRO.17.22	म्‍हया क्‍वँय्‌ हे गनावनी।
PRO.17.23	मभिंपिं मनूतय्‌सं
PRO.17.23	सुलाः सुलाः घुस काइ,
PRO.17.23	अले न्‍याय हे
PRO.17.23	अःखतं यानाबी।
PRO.17.24	बुद्धि दुपिन्‍सं
PRO.17.24	छु याःसा
PRO.17.24	बांलाइ धकाः सी,
PRO.17.24	तर मूर्खतय्‌सं
PRO.17.24	थःगु मिखा न्‍ह्याबलें
PRO.17.24	उखेंथुखें चाहिकाच्वनी।
PRO.17.25	मूर्खम्‍ह काय्‌नं
PRO.17.25	अबुया नुगः ख्‍वय्‌की,
PRO.17.25	मांयात दुःख बी।
PRO.17.26	भिंपिन्‍त दण्‍ड बीगु
PRO.17.26	व बांलाःगु ज्‍या याःपिन्‍त
PRO.17.26	सजाँय बीगु पाय्‌छि मजू।
PRO.17.27	सःस्‍यूपिं मनूत
PRO.17.27	अप्‍वः नवाइ मखु,
PRO.17.27	दुग्‍यां दुपिं मनूत
PRO.17.27	तंम्‍वइ मखु।
PRO.17.28	मूर्ख मनू नं सुम्‍क च्‍वन कि
PRO.17.28	सःस्‍यूम्‍ह थें खने दइ।
PRO.18.1	याकःचा जक जुइम्‍ह मनुखं
PRO.18.1	थःगु जक बिचाः याइ।
PRO.18.1	वं मेपिनिगु खःगु खँ नं
PRO.18.1	मानय्‌ याइ मखु।
PRO.18.2	मूर्खतय्‌सं
PRO.18.2	थू मथूया बिचाः याइ मखु,
PRO.18.2	थःगु खँ जक
PRO.18.2	द्यःने तयेत स्‍वइ।
PRO.18.3	मखुगु ज्‍यां मछालापुकी,
PRO.18.3	अले न्‍हाय्‌ भुइकी।
PRO.18.4	ज्ञानया खँ तःजाःगु गालं
PRO.18.4	थहां वयाच्‍वंगु
PRO.18.4	लःया धाः थें खः।
PRO.18.5	दोषीया पँ लिनाः
PRO.18.5	निर्दोषम्‍हय्‌सित द्वपं बियेगु
PRO.18.5	पाय्‌छि मजू।
PRO.18.6	मूर्खतय्‌सं ल्‍वापु थयेगु
PRO.18.6	धयागु हे
PRO.18.6	थःपिन्‍त दाय्‌केत
PRO.18.6	धाःगु खः।
PRO.18.7	मूर्खतय्‌सं नवायेगु
PRO.18.7	धयागु हे
PRO.18.7	थःम्‍हं थःगु विनाश मालेगु खः।
PRO.18.7	अले थःगु हे खँय्‌
PRO.18.7	तक्‍यनेगु खः।
PRO.18.8	म्‍वाःमदुगु खँ न्‍यनेगु धयागु
PRO.18.8	सवाः वःगु नसा
PRO.18.8	नये थें खः।
PRO.18.8	थ्‍व मनूतय्‌गु नुगः
PRO.18.8	दुनेथ्‍यंक दुहां वनी।
PRO.18.9	अल्‍छीम्‍ह मनू
PRO.18.9	नाश यानाजुइम्‍ह मनू थें खः।
PRO.18.10	परमप्रभुयागु नां
PRO.18.10	बल्‍लाःगु किल्‍ला थें खः।
PRO.18.10	धर्मी मनूत थन वनाः
PRO.18.10	थःगु रक्षा याये फइ।
PRO.18.11	तःमिपिं मनूत
PRO.18.11	थःपिनिगु धनसम्‍पत्तिं हे
PRO.18.11	शहरया प्‍यखें च्‍वंगु ततःजाःगु
PRO.18.11	व बल्‍लाःगु पःखालं थें
PRO.18.11	रक्षा याइ धकाः च्‍वनी।
PRO.18.12	क्‍वमिलुपिन्‍त हनाबना तइ।
PRO.18.12	घमण्‍डीत विनाश पाखे
PRO.18.12	न्‍ह्यांवनाच्‍वनी।
PRO.18.13	लिसः बी न्‍ह्यः
PRO.18.13	खँ न्‍यनेगु या,
PRO.18.13	मखुसा छ मूर्ख जुइ,
PRO.18.13	अले मछालापुकी।
PRO.18.14	मनूतय्‌त म्‍हं मफइबलय्‌
PRO.18.14	म्‍वायेगु इच्‍छां वयात
PRO.18.14	लिधंसा बियाच्‍वनी।
PRO.18.14	तर थज्‍याःगु इच्‍छा मन्‍त कि
PRO.18.14	मनूतय्‌गु म्‍वायेगु आशा
PRO.18.14	नं फुनावनी।
PRO.18.15	सःस्‍यूपिं मनूतय्‌सं
PRO.18.15	न्‍ह्याबलें सय्‌केगु मनसुबा
PRO.18.15	तयाच्‍वनि,
PRO.18.15	अले मालाच्‍वनि।
PRO.18.16	सुं तःधंपिं मनूतय्‌त
PRO.18.16	नापलाये मास्‍तेवःसा
PRO.18.16	कोस्‍यालि ज्‍वनाः हुँ।
PRO.18.16	थुकिं नापलायेत अःपुकी।
PRO.18.17	मुद्दा जुइबलय्‌
PRO.18.17	विपक्षी वयाः
PRO.18.17	न्‍ह्यसः मततले
PRO.18.17	न्‍हापा नवानाच्‍वंम्‍ह
PRO.18.17	मनूयागु खँ हे
PRO.18.17	पाय्‌छि थें च्‍वनी।
PRO.18.18	निम्‍हं उतिकं हे
PRO.18.18	धिसिलाःपिं जुल कि
PRO.18.18	चिट्ठा तयाः त्‍याःबू क्‍वःछी।
PRO.18.19	थः दाजुकिजापिन्‍त
PRO.18.19	ग्‍वाहालि या।
PRO.18.19	अले इमिसं शहरया
PRO.18.19	बल्‍लाःगु किल्‍लां थें
PRO.18.19	छन्‍त रक्षा याइ।
PRO.18.19	ल्‍वापुं दाजुकिजाया
PRO.18.19	लुखा तिनाबी।
PRO.18.20	म्‍हुतुया फलं
PRO.18.20	मनूतय्‌ प्‍वाः जाइ।
PRO.18.20	म्‍हुतुं पिहां वःगु खँग्‍वलं
PRO.18.20	मनूतय्‌त लुधंकी।
PRO.18.21	म्‍हुतुया वचनं
PRO.18.21	जीवन व मृत्‍यु क्‍वःछी।
PRO.18.21	उकिं थःगु वचनया फल
PRO.18.21	थःम्‍हं फयेमाली।
PRO.18.22	मनूतय्‌गु तःधंगु
PRO.18.22	सम्‍पत्ति धयागु हे
PRO.18.22	वया कलाः खः,
PRO.18.22	अले परमप्रभुया कृपा नं।
PRO.18.23	चीमिपिन्‍सं लिसः बीबलय्‌
PRO.18.23	क्‍वमिलु जुयाः नवाइ,
PRO.18.23	तःमिपिन्‍सं नवाइबलय्‌
PRO.18.23	छाक्‍क नवाइ।
PRO.18.24	गुलिं गुलिं पासापिं
PRO.18.24	स्‍यंकाबीपिं नं दु।
PRO.18.24	गुलिं पासापिं धाःसा
PRO.18.24	दाजुकिजा स्‍वयाः
PRO.18.24	नं स्‍याःन्‍याःपिं जुइ।
PRO.19.1	बेमान व मूर्ख जुयाः
PRO.19.1	म्‍वायेगु स्‍वयाः
PRO.19.1	चीमि व इमान्‍दार जुयाः
PRO.19.1	म्‍वायेगु हे बांलाः।
PRO.19.2	ज्ञान मदय्‌क जोश जक
PRO.19.2	दयां मगाः,
PRO.19.2	हथासं याःगु ज्‍या स्‍यनी।
PRO.19.3	मनूतय्‌सं थःगु हे मूर्खतां
PRO.19.3	थःत स्‍यंकी,
PRO.19.3	अले परमप्रभुयात
PRO.19.3	तं क्‍यनी।
PRO.19.4	धिबां यक्‍व पासापिं दय्‌की
PRO.19.4	धिबा मन्‍त कि
PRO.19.4	दुपिं पासापिं नं तनावनी।
PRO.19.5	मखुगु साक्षीबीपिन्‍त
PRO.19.5	सजाँय मजुइ मखु,
PRO.19.5	अले मखुगु खँ ल्‍हानाजुइपिं
PRO.19.5	बिस्‍युं वनेफइ मखु।
PRO.19.6	दक्‍वसिनं तःधंपिनिगु नुगः
PRO.19.6	त्‍याकेत स्‍वइ,
PRO.19.6	सकसिनं बीफुपिन्‍त जक
PRO.19.6	पासा दय्‌केत स्‍वइ।
PRO.19.7	चीमिपिंलिसे
PRO.19.7	थःथितित नं तापानावनी,
PRO.19.7	पासापिं झन गुलि जक
PRO.19.7	चिलावनेत स्‍वइ!
PRO.19.7	न्‍ह्याक्‍व हे ल्‍यूल्‍यू जूसां
PRO.19.7	चीमिपिन्‍सं
PRO.19.7	पासा दय्‌केफइ मखु।
PRO.19.8	ज्ञान कायेगु धयागु
PRO.19.8	थःम्‍हं थःत माया यायेगु खः।
PRO.19.8	थःम्‍हं कयागु ज्ञान त्‍वःफिके मते,
PRO.19.8	थुकिं छन्‍त भिं जुयावइ।
PRO.19.9	मखुगु साक्षी बीपिन्‍त
PRO.19.9	सजाँय मजुइ मखु।
PRO.19.9	मखुगु खँ ल्‍हाइपिं
PRO.19.9	नाश जुइ।
PRO.19.10	मूर्खतय्‌त मोजमज्‍जा यानाः
PRO.19.10	च्‍वनेगु मल्‍वः,
PRO.19.10	अथे हे दासं जुजुयात
PRO.19.10	शासन यायेगु
PRO.19.10	झन हे मल्‍वः।
PRO.19.11	बुद्धि दुपिं मनूतय्‌सं
PRO.19.11	थःगु तंयात क्‍वत्‍यलातइ।
PRO.19.11	अले नुगलय्‌ स्‍याःगु खँयात नं
PRO.19.11	मिखा तिस्‍सिनाबीगु
PRO.19.11	इमिगु तःजिगु गुण खः।
PRO.19.12	जुजुया तं धयागु
PRO.19.12	सिंहया सः थें खः,
PRO.19.12	तर वयागु कृपा
PRO.19.12	घाँसय्‌ च्‍वंगु सुतिलः थें खः।
PRO.19.13	मूर्खपिं मस्‍त
PRO.19.13	बौया निंतिं विनाश खः,
PRO.19.13	ल्‍वापु खिचाम्‍ह कलाः
PRO.19.13	तिकितिकि
PRO.19.13	ज्‍वयाच्‍वंगु लः थें खः।
PRO.19.14	छेँ व धनसम्‍पत्ति
PRO.19.14	बौया पाखें वइ,
PRO.19.14	तर भिंम्‍ह कलाः
PRO.19.14	परमप्रभुया पाखें दइ।
PRO.19.15	अल्‍छीत
PRO.19.15	न्‍ह्यलं जक ब्‍वानाच्‍वनि,
PRO.19.15	अल्‍छीत प्‍वाः
PRO.19.15	द्यांलाकाः च्‍वनेमाली।
PRO.19.16	परमप्रभुया आज्ञा न्‍यंपिन्‍सं
PRO.19.16	जीवनया रक्षा याइ,
PRO.19.16	मन्‍यंपिं सिनावनी।
PRO.19.17	सुनां चीमिपिन्‍त
PRO.19.17	ग्‍वाहालि याइ,
PRO.19.17	वं परमप्रभुयात त्‍याय्‌ब्‍यूगु जुइ,
PRO.19.17	वय्‌कलं लिपा पुलाबी।
PRO.19.18	इलं लाःबलय्‌ हे
PRO.19.18	थः मस्‍तय्‌त भिंकि,
PRO.19.18	मखुसा छं
PRO.19.18	थः मस्‍तय्‌त स्‍यंकी।
PRO.19.19	तं मभिंपिं मनूतय्‌सं
PRO.19.19	न्‍ह्याबलें दुःख बियाच्‍वनी,
PRO.19.19	इमित छकः त्‍वःतल कि
PRO.19.19	न्‍ह्याबलें दुःख बियांच्‍वनि।
PRO.19.20	सल्‍लाह न्‍यनिम्‍ह
PRO.19.20	व वकथं जुइम्‍ह मनू
PRO.19.20	लिपा बुद्धिमान जुइ।
PRO.19.21	मनूतय्‌गु नुगलय्‌
PRO.19.21	थीथी कथंया ग्‍वसाः
PRO.19.21	दयाच्‍वनी।
PRO.19.21	तर परमप्रभुया ग्‍वसाः हे
PRO.19.21	जक पूवनी।
PRO.19.22	आसाकुति जुयेगु धयागु
PRO.19.22	मछालापुसे च्‍वंगु खँ खः।
PRO.19.22	मखुगु खँ ल्‍हानाजुयेगु स्‍वयाः
PRO.19.22	चीमि जुयाच्‍वनेगु बांलाः।
PRO.19.23	परमप्रभुया भय काइपिन्‍त
PRO.19.23	जीवन दइ।
PRO.19.23	परमप्रभुया भय काइपिन्‍त
PRO.19.23	दुःख जुइ मखु,
PRO.19.23	अले छुं कथंया मभिं जुइ मखु।
PRO.19.24	अल्‍छीतय्‌सं
PRO.19.24	ल्‍हातिइ जाप्‍ये ला काइ,
PRO.19.24	तर म्हुतुइ तक हे
PRO.19.24	यंकी मखु।
PRO.19.25	नागःतुगः यानाजुइपिं
PRO.19.25	मनूतय्‌त सजाँय बिल कि
PRO.19.25	बुद्धि मदुपिं मनूतय्‌सं
PRO.19.25	ज्ञान काइ।
PRO.19.25	ज्ञान दुपिं मनूतय्‌त न्‍वात कि
PRO.19.25	इमिसं अज्‍ज ज्ञान काइ।
PRO.19.26	थः बौयात लुतय्‌ याइपिं,
PRO.19.26	मांयात पितिनीपिं काय्‌पिं
PRO.19.26	मछाः मजूपिं
PRO.19.26	व इज्‍जत मदुपिं मनूत खः।
PRO.19.27	हे जिमि काय्‌!
PRO.19.27	छं सय्‌केगु सीकेगु ज्‍या
PRO.19.27	न्‍यनेगु त्‍वःतल कि
PRO.19.27	छ थःगु बुद्धिइ लगय्‌ जुइ।
PRO.19.28	मखुगु साक्षीं
PRO.19.28	न्‍याययात हिस्‍याइ,
PRO.19.28	अले दुष्‍टयागु म्‍हुतुं
PRO.19.28	दुष्‍ट खँ नुनाछ्‍वइ।
PRO.19.29	तःधंछुयाजुइपिन्‍त दण्‍ड बी,
PRO.19.29	मूर्खतय्‌सं ल्‍हाः नइ।
PRO.20.1	दाखमद्यं हाःहू याकी,
PRO.20.1	अय्‌लाखं ल्‍वापु हइ।
PRO.20.1	थ्‍व नितां त्‍वनीपिन्‍के
PRO.20.1	बुद्धि दइ मखु।
PRO.20.2	जुजुयागु तं धयागु
PRO.20.2	सिंहयागु सः थें खः,
PRO.20.2	सुनां वयात तं पिकाय्‌की,
PRO.20.2	वयागु ज्‍यान वनी।
PRO.20.3	मूर्खतय्‌सं
PRO.20.3	ल्‍वापु थयेगु स्‍वइ।
PRO.20.3	थ्‍व पाखें
PRO.20.3	तापायेगु मनूतय्‌गु निंतिं
PRO.20.3	हनेबहः जू।
PRO.20.4	अल्‍छी मनुखं इलय्‌ पी मखु,
PRO.20.4	अले लयेगु इलय्‌
PRO.20.4	वयात छुं हे दइ मखु।
PRO.20.5	मनूतय्‌गु बिचाः
PRO.20.5	तःजाःगु गालय्‌ च्‍वंगु लः थें खः,
PRO.20.5	बुद्धि दुपिं मनूतय्‌सं
PRO.20.5	थ्‍वयात सालाः काइ।
PRO.20.6	सकसिनं थःत
PRO.20.6	विश्वास याये बहःम्‍ह
PRO.20.6	मनू खः धकाः धयाजुइ।
PRO.20.6	तर सुनां अज्‍याःम्‍ह मनू
PRO.20.6	लुइके फइ?
PRO.20.7	धर्मी मनूत
PRO.20.7	दोष मदय्‌क जुइ।
PRO.20.7	अले परमेश्वरं
PRO.20.7	वयां लिपाया इमि मस्‍तय्‌त
PRO.20.7	आशिष बियादी।
PRO.20.8	जुजु न्‍याय यायेत
PRO.20.8	सिंहासनय्‌ च्‍वनीबलय्‌
PRO.20.8	वं मभिंगु फुक्‍कं हायाछ्‍वइ।
PRO.20.9	सुनां धाये फु –
PRO.20.9	“जिगु थःगु नुगः यचु,
PRO.20.9	अले जिं थःगु पाप
PRO.20.9	हुयाछ्‍वये धुन” धकाः?
PRO.20.10	परमप्रभुं
PRO.20.10	गेँसु मलाःगु धः ताल्‍जुयात
PRO.20.10	यय्‌कादी मखु।
PRO.20.11	छम्‍ह मचायागु पहःचहलं नं
PRO.20.11	वयागु चालचलन बांलाः
PRO.20.11	बांमलाः धकाः सीके फु।
PRO.20.12	न्‍यनेत न्‍हाय्‌पं
PRO.20.12	व स्‍वयेत मिखा नितां
PRO.20.12	परमप्रभुं बियादीगु खः।
PRO.20.13	द्यनाः जक जुल कि
PRO.20.13	छं प्‍वाः द्यांलाइ
PRO.20.13	मिखा चाय्‌काः जुल कि
PRO.20.13	छं यत्‍थे नयेत गाइ।
PRO.20.14	न्‍याः वनिपिन्‍सं
PRO.20.14	थ्‍व नं थिकय्‌ जुल,
PRO.20.14	व नं थिकय्‌ जुल
PRO.20.14	धकाः भाः याइ,
PRO.20.14	अले पुलाः वनेवं
PRO.20.14	भाः यायेफुगुलिइ
PRO.20.14	थःम्‍हं थःत च्‍वछाइ।
PRO.20.15	ततःजिगु लुँ, तिसा यक्‍वं दु,
PRO.20.15	तर ज्ञानं जाःगु वचन ति
PRO.20.15	तःजिगु तिसा छुं मदु।
PRO.20.16	म्‍हमस्‍यूपिं मनूतय्‌गु
PRO.20.16	कालबिलय्‌ जमानी
PRO.20.16	च्‍वनिपिं मूर्ख
PRO.20.16	मनूतय्‌गु सम्‍पत्ति हे
PRO.20.16	जमानी तयाबी।
PRO.20.17	बेइमान यानाः मुंकूगु सम्‍पत्ति
PRO.20.17	न्‍हापा ला
PRO.20.17	सवाः वःगु नसा थें च्‍वनी,
PRO.20.17	तर याकनं हे
PRO.20.17	व म्‍हुतु जायेक फि जुयाबी।
PRO.20.18	भिंगु सल्‍लाह का,
PRO.20.18	अले ताःलाइ,
PRO.20.18	सल्‍लाह मकायेकं
PRO.20.18	ल्‍वाः वने मते।
PRO.20.19	अप्‍वः खँ ल्‍हानाजुइपिन्‍सं
PRO.20.19	खँ कथुइ थाकातये फइ मखु।
PRO.20.19	उकिं, अप्‍वः खँ ल्‍हानाजुइपिंलिसे
PRO.20.19	तापाक हे च्‍वँ।
PRO.20.20	सुनां थः मांबौयात सराः बी,
PRO.20.20	वयागु जीवन
PRO.20.20	खिउँबलय्‌ मत सी थें जुइ।
PRO.20.21	अःपुक दुगु सम्‍पत्तिं
PRO.20.21	भिं याइ मखु।
PRO.20.22	मभिंया पलेसा
PRO.20.22	मभिं हे याये धाये मते।
PRO.20.22	परमप्रभुयाके भलसा ति।
PRO.20.22	वय्‌कलं फुक्‍कं ज्‍यंकाबी।
PRO.20.23	गेँसु मलाःगु धः ताल्‍जु
PRO.20.23	छ्यलीपिन्‍त
PRO.20.23	परमप्रभुं घृणा यानादी।
PRO.20.24	मनूतय्‌गु लँपु
PRO.20.24	परमप्रभुं हे क्‍वःछिनादीगु दु,
PRO.20.24	मनूतय्‌सं गये यानाः
PRO.20.24	थःगु लँपु थुइके फइ?
PRO.20.25	परमेश्वरयात
PRO.20.25	छुं नं देछाये न्‍ह्यः
PRO.20.25	बांलाक बिचाः या,
PRO.20.25	मखुसा लिपा
PRO.20.25	पस्‍ताय्‌ चाये माली।
PRO.20.26	बुद्धिमानम्‍ह जुजुं दुष्‍टतय्‌त
PRO.20.26	ल्‍ययाः ल्‍ययाः सजाँय बी।
PRO.20.27	झीगु दुनुगःया बिचाः
PRO.20.27	परमप्रभुं बियादीगु मत खः,
PRO.20.27	थ्‍वं झीगु नुगःयात कुत्तुकुली।
PRO.20.28	परमेश्वरया दया व भलसां हे
PRO.20.28	शासकतय्‌गु शासन
PRO.20.28	बचय्‌ जुयाच्‍वनि।
PRO.20.29	मनूतय्‌सं
PRO.20.29	ल्‍याय्‌म्‍हतय्‌गु तागतयात
PRO.20.29	च्‍वछाइ,
PRO.20.29	अले बुराबुरितय्‌गु तुयुसँयात
PRO.20.29	हनाबना तइ।
PRO.20.30	म्‍हया घाःपालं नं
PRO.20.30	मभिं तनावने फु।
PRO.21.1	जुजुया नुगः
PRO.21.1	परमप्रभुया ल्‍हातिइ दु,
PRO.21.1	गुबलय्‌ मंदइ
PRO.21.1	उबलय्‌ वय्‌कलं
PRO.21.1	थ्‍वयात हीकादी।
PRO.21.2	मनूतय्‌त थःगु फुक्‍क खँ
PRO.21.2	पाय्‌छि थें ताइ,
PRO.21.2	तर परमप्रभुं इमिगु नुगः
PRO.21.2	जाँचय्‌ यानादी।
PRO.21.3	परमप्रभुयात झीसं छायेगु
PRO.21.3	देछा स्‍वयाः
PRO.21.3	छु भिं, छु पाय्‌छि जू
PRO.21.3	व हे याःगु यः।
PRO.21.4	तःधंछुयाजुइगु मिखा,
PRO.21.4	घमण्‍ड याइगु नुगः
PRO.21.4	व मभिंगु ज्‍याया लिच्‍वः
PRO.21.4	पाप खः।
PRO.21.5	बांलाक बिचाः यानाः
PRO.21.5	ग्‍वसाः ग्‍वयाः याःगु ज्‍यां
PRO.21.5	उलाय्‌फुलाय्‌ याइ,
PRO.21.5	हथासं याःगु ज्‍यां
PRO.21.5	फ्‍वगिं यानाबी।
PRO.21.6	मखुगु खँ ल्‍हानाः
PRO.21.6	दय्‌कूगु सम्‍पत्ति
PRO.21.6	ब्‍वयावनिगु हा थें खः,
PRO.21.6	अले कालया स्‍वःतिपाँय्‌ खः।
PRO.21.7	दुष्‍ट थःपिनिगु हे
PRO.21.7	ल्‍वापुख्‍यापुं न्‍हनावनी,
PRO.21.7	इपिं भिंगु ज्‍याखँ यायेत
PRO.21.7	मानय्‌ जुइ मखु।
PRO.21.8	मखुगु ज्‍या याइपिनिगु
PRO.21.8	लँ बेक्‍वइ,
PRO.21.8	दोष मदुपिनिगु
PRO.21.8	लँ तप्‍यनी।
PRO.21.9	ल्‍वापुखिचा कलाःलिसे
PRO.21.9	छखा हे छेँय्‌ च्‍वनेगु स्‍वयाः
PRO.21.9	कःसिया छकुनय्‌
PRO.21.9	याकःचा च्‍वनेगु बांलाः।
PRO.21.10	दुष्‍ट मनूतय्‌सं
PRO.21.10	न्‍ह्याबलें मभिंगु हे
PRO.21.10	बिचाः यानाच्‍वनि,
PRO.21.10	इमिसं सुयातं दया याइ मखु।
PRO.21.11	तःधंछुया जुइपिन्‍त
PRO.21.11	सजाँय बीबलय्‌
PRO.21.11	बुद्धि मदुपिं मनूतय्‌सं
PRO.21.11	ज्ञान काइ।
PRO.21.11	ज्ञान दुपिं मनूतय्‌त न्‍वात कि
PRO.21.11	इमिसं अज्‍ज ज्ञान काइ।
PRO.21.12	तसकं धर्मीम्‍ह परमेश्वरं
PRO.21.12	दुष्‍टतय्‌गु छेँय्‌
PRO.21.12	छुछु जुयाच्‍वन धकाः स्‍यू,
PRO.21.12	वय्‌कलं इमित नाश यानादी।
PRO.21.13	सुनां हाःनाः मदुपिनिगु
PRO.21.13	ख्‍वःसः न्‍यनी मखु,
PRO.21.13	वयागु ख्‍वःसः नं
PRO.21.13	सुनानं न्‍यनी मखु।
PRO.21.14	सुचुका ब्‍यूगु कोस्‍यालिं
PRO.21.14	तं स्‍यानाबी।
PRO.21.15	न्‍याय जुइबलय्‌
PRO.21.15	धर्मीपिं लय्‌ताइ,
PRO.21.15	अले दुष्‍टत ग्‍याइ।
PRO.21.16	सु मनू भिंगु लँ त्‍वःताः
PRO.21.16	मभिंगु लँय्‌ जुइ,
PRO.21.16	व मनू कालया म्‍हुतुइ लाइ।
PRO.21.17	अय्‌लाः त्‍वनाः मोजमज्‍जा
PRO.21.17	जक यानाजुइपिं
PRO.21.17	गुबलें नं तःमि जुइफइ मखु।
PRO.21.18	दुष्‍ट मनूतय्‌सं
PRO.21.18	धर्मी मनूतय्‌त बीत
PRO.21.18	स्‍वःगु दुःख
PRO.21.18	थःपिन्‍सं हे फयेमाली।
PRO.21.19	ल्‍वापुखिचा
PRO.21.19	व कच्‌कच्‌ जक
PRO.21.19	यानाच्‍वनिम्‍ह
PRO.21.19	कलाःलिसे च्‍वनेगु स्‍वयाः
PRO.21.19	याकःचा मरुभूमिइ
PRO.21.19	च्‍वंवनेगु हे बांलाः।
PRO.21.20	बुद्धि दुपिं मनूतय्‌गु छेँ
PRO.21.20	धनसम्‍पत्तिं जाइ,
PRO.21.20	मूर्ख मनूतय्‌सं
PRO.21.20	थःके दुगु नं फुकी।
PRO.21.21	धार्मिकता व
PRO.21.21	गुबलें मफुइगु मायाया
PRO.21.21	ल्‍यूल्‍यू जुइपिन्‍त जीवन दइ,
PRO.21.21	मेपिन्‍सं हनाबना तइ।
PRO.21.22	बुद्धिमानतय्‌सं
PRO.21.22	बल्‍लाःपिं मनूतय्‌गु शहरय्‌
PRO.21.22	हय्‌काइ,
PRO.21.22	अले इमिसं भलसा कयातःगु
PRO.21.22	किल्‍ला थुनाबी।
PRO.21.23	थःगु म्‍हुतु व मेयात
PRO.21.23	कःघायेफुम्‍हय्‌सिनं
PRO.21.23	थःत दुःखं बचय्‌ याइ।
PRO.21.24	मेपिन्‍त कुंखिनाजुइपिं मनूत
PRO.21.24	घमण्‍डी व जिद्दिवाल जुइ,
PRO.21.24	इपिं थाःगाः मदय्‌क
PRO.21.24	च्‍वय्‌च्‍वय्‌ धयाजुइ।
PRO.21.25	अल्‍छीत थःपिनिगु हे
PRO.21.25	इच्‍छाया हुनिं फुनावनी,
PRO.21.25	छाय्‌धाःसा इमिगु ल्‍हातिं
PRO.21.25	ज्‍या याइ मखु।
PRO.21.26	इमिसं चच्‍छिन्‍हिच्‍छिं
PRO.21.26	लोभ जक याना च्‍वनी,
PRO.21.26	तर धर्मी मनूतय्‌सं न्‍ह्याबलें
PRO.21.26	नुगः मस्‍याकुसे बियाच्‍वनी।
PRO.21.27	दुष्‍ट मनूतय्‌सं
PRO.21.27	छाःगु बलियात
PRO.21.27	परमप्रभुं घृणा यानादी,
PRO.21.27	अज्‍ज ला मभिंगु मतिइ तयाः
PRO.21.27	छाःगु ला झन दकलय्‌
PRO.21.27	यय्‌कादी मखु।
PRO.21.28	फताहा साक्षी बीम्‍ह
PRO.21.28	मनूयागु खँ सुनानं न्‍यनी मखु,
PRO.21.28	तर बिचाः यानाः
PRO.21.28	नवाइम्‍हय्‌सिगु खँ
PRO.21.28	सकसिनं यय्‌की।
PRO.21.29	दुष्‍टत फुइँ यानाः जुइ,
PRO.21.29	तर धर्मी मनूतय्‌सं बिचाः
PRO.21.29	यानाः जक पलाः छिनाजुइ।
PRO.21.30	परमप्रभुयागु विरोधय्‌
PRO.21.30	सुं नं मनूया बुद्धि, ज्ञान
PRO.21.30	व ग्‍वसाः ताःलाये फइ मखु।
PRO.21.31	लडाइँया निंतिं सल ला
PRO.21.31	तयार याये फइ,
PRO.21.31	त्‍याःबू धाःसा
PRO.21.31	परमप्रभुया ल्‍हातिइ दु।
PRO.22.1	धनसम्‍पत्ति स्‍वयाः
PRO.22.1	नां ल्‍ययेगु बांलाः,
PRO.22.1	लुँ वहः दइगु स्‍वयाः
PRO.22.1	हनाबना तय्‌काः
PRO.22.1	च्‍वनेगु बांलाः।
PRO.22.2	तःमि व चीमिया दथुइ
PRO.22.2	छता खँ उथें दु,
PRO.22.2	निम्‍हय्‌सितं परमप्रभुं
PRO.22.2	दय्‌कादीगु खः।
PRO.22.3	बुद्धिमान मनुखं न्‍हापा हे
PRO.22.3	दुःख वयाच्‍वंगु सीकाकाइ,
PRO.22.3	अले बचय्‌ जुइ,
PRO.22.3	तर छुं मस्‍यूपिं मनूत
PRO.22.3	तप्‍यंक व हे लँपुइ वनी,
PRO.22.3	अले दुःख सी।
PRO.22.4	परमप्रभुया भय काल कि
PRO.22.4	व क्‍वमिलु जुल कि
PRO.22.4	नां व दांया नापं जीवन दइ।
PRO.22.5	दुष्‍टतय्‌गु लँपुइ कं
PRO.22.5	व पंगः जक दइ,
PRO.22.5	थःगु जीवन यःपिं मनूत
PRO.22.5	थ्‍व लं तापाक हे जुइ।
PRO.22.6	थः मस्‍तय्‌त भिंगु लँय्‌ जुइकि,
PRO.22.6	बुरा जुइकाः तकं
PRO.22.6	इपिं व हे लँय्‌ जुयाच्‍वनी।
PRO.22.7	चीमिपिं तःमिपिनि दास जुइ।
PRO.22.7	त्‍यासा काःम्‍ह
PRO.22.7	त्‍यासा ब्‍यूम्‍हय्‌सिया दास जुइ।
PRO.22.8	सुनां मभिंगु पी,
PRO.22.8	वं मभिंगु हे लइ,
PRO.22.8	अले इमिगु अन्‍याय नं फुइ।
PRO.22.9	नुगः तफाःम्‍ह मनूयात
PRO.22.9	आशिष दइ,
PRO.22.9	छाय्‌धाःसा वं चीमिपिन्‍त नं
PRO.22.9	नकेत्‍वंकेगु याइ।
PRO.22.10	कर्पिन्‍त हेबाय्‌चबाय्‌
PRO.22.10	याना जुइपिन्‍त पितिनाछ्‍व,
PRO.22.10	अले ल्‍वापुख्‍यापु व कचवं हे
PRO.22.10	दइ मखु।
PRO.22.11	नुगः बांलाःम्‍ह
PRO.22.11	व नाइक नवाइम्‍ह मनूया
PRO.22.11	जुजु नं पासा जुइ फु।
PRO.22.12	परमप्रभुं
PRO.22.12	भिंगु खँ नुगलय्‌ तइपिन्‍त
PRO.22.12	बिचाः यानादी,
PRO.22.12	अले फताहातय्‌गु ग्‍वसाःयात
PRO.22.12	आशां थ्‍यानादी।
PRO.22.13	अल्‍छीतय्‌सं थथे मतिइ तइ –
PRO.22.13	“पिने सिंह दु।
PRO.22.13	जि पिहां वन कि
PRO.22.13	वं जितः स्‍याइ।”
PRO.22.14	वेश्‍याया म्‍हुतु
PRO.22.14	तःजाःगु गाः खः,
PRO.22.14	परमप्रभुया तमय्‌ लाइपिं
PRO.22.14	थुकी कुतुं वनी।
PRO.22.15	मस्‍तय्‌गु नुगलय्‌
PRO.22.15	म्‍वाःमदुगु खँ वयाच्‍वनि,
PRO.22.15	तर इमित न्‍वानाः
PRO.22.15	थज्‍याःगु खं तापाकेमा।
PRO.22.16	थःगु सम्‍पत्ति अप्‍वय्‌केत
PRO.22.16	चीमिपिन्‍त क्‍वत्‍यलीपिं
PRO.22.16	व तःमिपिन्‍त कोस्‍यालि
PRO.22.16	बियाजुइपिं
PRO.22.16	फ्‍वगिं जुयावनी।
PRO.22.17	बुद्धि दुपिन्‍सं छु धाल, न्‍यँ!
PRO.22.17	जिं स्‍यनागु खँ नुगलय्‌ ति।
PRO.22.18	थ्‍वयात नुगलय्‌ तयाः
PRO.22.18	म्‍हुतुं नवायेबलय्‌
PRO.22.18	छिमित आनन्‍द वइ।
PRO.22.19	परमप्रभुयात
PRO.22.19	विश्वास याये फयेमा धकाः
PRO.22.19	थौं जिं छन्‍त थ्‍व खँ स्‍यनाच्‍वना,
PRO.22.19	छन्‍त हे!
PRO.22.20	जिं छिमित
PRO.22.20	भिंगु सल्‍हासाहुतिं जाःगु
PRO.22.20	व बुद्धिं जाःगु स्‍विता खँ
PRO.22.20	च्‍वयाबियागु मखु ला?
PRO.22.21	छिमिसं सत्‍य खँ थुइमा,
PRO.22.21	अले छिमिथाय्‌
PRO.22.21	न्‍यंके छ्‍वयाहइपिन्‍त थुइकाः
PRO.22.21	बीफयेमा धकाः
PRO.22.21	च्‍वयाबियागु मखु ला?
PRO.22.22	चीमिपिन्‍त फत धकाः
PRO.22.22	क्‍वत्‍यले मते।
PRO.22.22	हाःनाः मदुपिन्‍त अदालतय्‌
PRO.22.22	ध्‍वंलाये मते।
PRO.22.23	छाय्‌धाःसा परमप्रभुं
PRO.22.23	इमिगु मुद्दा स्‍वयादी।
PRO.22.23	अले इमित लुतय्‌ याःपिन्‍त
PRO.22.23	वय्‌कलं लुतय्‌ यानादी।
PRO.22.24	तंगुलु मनूतलिसे जुइ मते।
PRO.22.25	मखुसा छिपिं नं इपिं थें हे
PRO.22.25	जुयावनी।
PRO.22.25	अले थःथःम्‍हं गालय्‌ दुनी।
PRO.22.26	मेपिनिगु त्‍यासाया जमानी
PRO.22.26	च्‍वने मते।
PRO.22.27	छुं जुयाः छं पुलेमफुत धाःसा
PRO.22.27	छ द्यनेगु लासा तकं
PRO.22.27	थनायनी।
PRO.22.28	थः पुर्खां तयावंगु लागाया चिं
PRO.22.28	चीकाछ्‍वये मते।
PRO.22.29	छिमिसं थःगु ज्‍याय्‌ जाःम्‍ह
PRO.22.29	मनूयात खं ला?
PRO.22.29	वं लाःलाःपिं मनूतय्‌गु
PRO.22.29	ज्‍या यायेगु स्‍वयाः
PRO.22.29	जुजुयागु ज्‍या याइ।
PRO.23.1	सुं तःधंम्‍ह मनू नापं नयेबलय्‌
PRO.23.1	छिमिसं थःगु न्‍ह्यःने
PRO.23.1	सु दु धकाः लुमंकि।
PRO.23.2	छ तसकं हे नगुलु जूसा
PRO.23.2	थःत बांलाक कःघा।
PRO.23.3	वं न्‍ह्यच्‍याकूगु भ्‍वजय्‌
PRO.23.3	लोभ याये मते,
PRO.23.3	छाय्‌धाःसा वं झंगःलायेत
PRO.23.3	स्‍वःगु नं जुइ फु।
PRO.23.4	तःमि जुइत यक्‍व
PRO.23.4	घ्‍वंघ्‍वंस्‍यानाजुइ मते।
PRO.23.4	बुद्धिमान जुयाः थःत कःघा।
PRO.23.5	मिखाफुति याये मलावं
PRO.23.5	धनया पपू बुयावइ,
PRO.23.5	अले इमा ब्‍वः थें ब्‍वयावनी।
PRO.23.6	कन्‍जुस मनूयाथाय्‌ भ्‍वय्‌ वने मते,
PRO.23.6	वयागु माकुगु व साःगु
PRO.23.6	भ्‍वय्‌या लोभ याये मते।
PRO.23.7	इमिसं धायेत ला
PRO.23.7	“भपि, भपि” धाइ,
PRO.23.7	दुनुगलं धाःसा धयाच्‍वनि मखु।
PRO.23.7	इमिसं न्‍ह्याबलें धिबाया मू
PRO.23.7	बिचाः यानाच्‍वनि।
PRO.23.8	छं नःगु फुक्‍कं ल्‍ह्वयेमाली,
PRO.23.8	अले छं इमित च्‍वछायाः
PRO.23.8	खँ ल्‍हाःगु सितिं वनी।
PRO.23.9	मूर्खतलिसे ज्ञानयागु
PRO.23.9	खँ ल्‍हाये मते,
PRO.23.9	इमिसं थ्‍वयात
PRO.23.9	हेबाय्‌चबाय्‌ याइ।
PRO.23.10	थः पुर्खां तयाथकूगु
PRO.23.10	लागाया चिं चीके मते,
PRO.23.10	हाःनाः मदुपिनिगु ज‍ग त्‍यलाः
PRO.23.10	काये मते।
PRO.23.11	छाय्‌धाःसा इमिगु सम्‍पत्ति
PRO.23.11	लिफ्‍यानाकाइम्‍ह
PRO.23.11	दकसिबय्‌ बल्‍लाःम्‍ह परमप्रभु दु।
PRO.23.11	वय्‌कलं छिमिगु विरोधय्‌
PRO.23.11	मुद्दा ल्‍ह्वनादी।
PRO.23.12	छु उजं ब्‍यूगु खः न्‍यँ,
PRO.23.12	ज्ञानयागु खँय्‌ न्‍हाय्‌पं ब्‍यु।
PRO.23.13	मस्‍तय्‌त न्‍वायेगु दिके मते,
PRO.23.13	सजाँय बीवं इपिं सिनावनी मखु।
PRO.23.14	थुकिं इमिगु जीवन बचय्‌ जुइ।
PRO.23.15	हे जिमि काय्‌,
PRO.23.15	छंगु नुगः बुद्धिं जाःसा
PRO.23.15	जिगु नुगः लय्‌ताइ।
PRO.23.16	छंगु म्‍हुतुं खःगु खँ नवात कि
PRO.23.16	जि दुनुगलं लय्‌ताये।
PRO.23.17	पापीतलिसे नुगः मुइके मते,
PRO.23.17	तर सदां परमप्रभुया
PRO.23.17	भय कयाच्‍वँ।
PRO.23.18	थुकिं यानाः छन्‍त सिरपाः दइ,
PRO.23.18	छ आशां द्याइ मखु।
PRO.23.19	हे जिमि काय्‌ न्‍यँ,
PRO.23.19	अले बुद्धिमान जु।
PRO.23.19	थःगु नुगः खःगु लँपुइ लाकि!
PRO.23.20	अय्‌लाः त्‍वनाजुइपिंलिसे
PRO.23.20	जुइ मते,
PRO.23.20	नगुलुतलिसे जुइ मते,
PRO.23.21	छाय्‌धाःसा अय्‌लाःगुलु
PRO.23.21	व नगुलुत फ्‍वगिं जुयावनी।
PRO.23.21	न्‍ह्याबलें नयेगु
PRO.23.21	व द्यनेगु जक
PRO.23.21	यानाजुल धाःसा
PRO.23.21	छं भ्‍वाथः लं फिनाजुये माली।
PRO.23.22	थःत दय्‌कूम्‍ह
PRO.23.22	थः बौया खँ न्‍यँ।
PRO.23.22	अले बुरी जूम्‍ह थः मांयात
PRO.23.22	हेला याये मते।
PRO.23.23	सत्‍य, बुद्धि, दुग्‍यां व भिंगु खँ
PRO.23.23	कायेगु स्‍व!
PRO.23.23	थुमित मी मते।
PRO.23.24	धर्मी मनूया बौ
PRO.23.24	लय्‌तायेथाय्‌ दु,
PRO.23.24	अज्‍याःम्‍ह बौ
PRO.23.24	दुनुगलं लय्‌ताइ।
PRO.23.25	थः मांबौयात लय्‌ताय्‌कि,
PRO.23.25	थःत बुइकूम्‍ह मांयात
PRO.23.25	लय्‌ताय्‌कि।
PRO.23.26	हे जिमि काय्‌!
PRO.23.26	थःगु नुगः जितः ब्‍यु।
PRO.23.26	अले थःगु मिखा
PRO.23.26	जिगु लँय्‌ ला।
PRO.23.27	वेश्‍यात व ल्‍यवःसिं मिसात
PRO.23.27	तजाःगु गाः व तुं खः।
PRO.23.28	इमिसं दाखुँतय्‌सं थें
PRO.23.28	पियाच्‍वनी,
PRO.23.28	अले मनूतय्‌त स्‍यंकी।
PRO.23.29+PRO.23.30	सु मनू अय्‌लाखय्‌
PRO.23.29+PRO.23.30	भुलय्‌ जुयाच्‍वनि,
PRO.23.29+PRO.23.30	न्‍हून्‍हूगु अय्‌लाः त्‍वनाजुइ,
PRO.23.29+PRO.23.30	व मनूयात न्‍ह्याबलें दुःख जुइ।
PRO.23.29+PRO.23.30	न्‍ह्याबलें ख्‍वयाजुये माली,
PRO.23.29+PRO.23.30	ल्‍वानाजुये माली,
PRO.23.29+PRO.23.30	म्‍वाःसां म्‍वाःसां घाःपाः
PRO.23.29+PRO.23.30	जुइकाः जुये माली,
PRO.23.29+PRO.23.30	मिखा ह्याउँकाः जुये माली।
PRO.23.31	ह्याउँगु दाखमद्य हे जूसां
PRO.23.31	उकी नुगः क्‍वसाय्‌के मते।
PRO.23.31	ख्‍वलाय्‌ लुइबलय्‌
PRO.23.31	थ्‍व ज्‍वाल्‍ल च्‍वनी,
PRO.23.31	अले साइ ख्‍वाःवः सां
PRO.23.31	ल्‍वःवंके मते।
PRO.23.32	कन्‍हय्‌ खुन्‍हु सुथय्‌
PRO.23.32	छन्‍त विष दुम्‍ह
PRO.23.32	सर्पं न्‍याः थें जुइ।
PRO.23.33	मिखाया न्‍ह्यःने
PRO.23.33	अजू अजूचायापुगु लु लुयावइ,
PRO.23.33	अले त्‍याजिक नवाये
PRO.23.33	व बिचाः याये तकं फइ मखु।
PRO.23.34	छ जहाजया थामय्‌ हुस्‍लुंपुयाः
PRO.23.34	समुद्रय्‌ वनाच्‍वंम्‍ह
PRO.23.34	नांजवाः थें जुइ।
PRO.23.35	अले छं धाइ –
PRO.23.35	“जितः इमिसं दाल,
PRO.23.35	तर जिं मचाः।
PRO.23.35	इमिसं जितः
PRO.23.35	गुबलय्‌ दाल धकाः नं
PRO.23.35	जिं मचाः।
PRO.23.35	जि गुबलय्‌ न्‍ह्यलं चाइ,
PRO.23.35	अले हाकनं त्‍वने फइ?”
PRO.24.1	दुष्‍ट मनूतलिसे
PRO.24.1	नुगः मुइके मते,
PRO.24.1	इपिंलिसे जुइगु
PRO.24.1	मतिइ हे तये मते।
PRO.24.2	छाय्‌धाःसा इमिगु नुगलय्‌
PRO.24.2	ल्‍वायेगु व स्‍यायेगु
PRO.24.2	खँ जक दइ,
PRO.24.2	अले दुःख बीगु जक
PRO.24.2	खँ ल्‍हानाजुइ।
PRO.24.3	बुद्धिया जगय्‌ छेँ नीस्‍वनी,
PRO.24.3	अले दुग्‍यंगु बिचालं
PRO.24.3	थ्‍वयात बल्‍लाकी।
PRO.24.4	गुगु छेँय्‌ ज्ञान दइ,
PRO.24.4	उकिया क्‍वथात
PRO.24.4	मूवंगु व बाबांलाःगु
PRO.24.4	सामानं छाय्‌पी।
PRO.24.5	बुद्धिमानम्‍ह मनू
PRO.24.5	बल्‍लाःम्‍ह मनू स्‍वयाः
PRO.24.5	शक्तिशाली जुइ।
PRO.24.5	बल स्‍वयाः बुद्धि तःधं।
PRO.24.6	उकिं, ल्‍वाःवने न्‍ह्यः
PRO.24.6	बांलाक बिचाः यायेमाः
PRO.24.6	तःम्‍हय्‌सिगु सल्‍लाह न्‍यनाः
PRO.24.6	ल्‍वाःवंसा जक त्‍याकेफइ।
PRO.24.7	मूर्खतय्‌गु निंतिं बुद्धि धयागु
PRO.24.7	तःजाःगु पहाड थें जुइ।
PRO.24.7	ततःधंगु खँय्‌ सहलह जुइबलय्‌
PRO.24.7	इमिसं छुं हे खँ तयेफइ मखु।
PRO.24.8	न्‍ह्याबलें मभिंगु जक
PRO.24.8	ग्‍वसाः ग्‍वयाजुइपिं
PRO.24.8	दुःख बीपिं धकाः नां जाइ।
PRO.24.9	मूर्खतय्‌गु ग्‍वसाः पापं जाइ।
PRO.24.9	कर्पिन्‍त हेबाय्‌चबाय्‌ जक
PRO.24.9	याइपिं मनूतय्‌त
PRO.24.9	सकसिनं मयय्‌की।
PRO.24.10	दुःखया इलय्‌
PRO.24.10	लिचिलिपिं मनूत
PRO.24.10	गुबलें न्‍ह्यज्‍याये फइ मखु।
PRO.24.11	अन्‍याय यानाः
PRO.24.11	स्‍यायेत्‍यंपिन्‍त बचय्‌ या!
PRO.24.11	इमित त्‍वःतकेत लिज्‍याये मते।
PRO.24.12	“थ्‍व जिगु ज्‍या मखु” धकाः
PRO.24.12	लिज्‍याये मते।
PRO.24.12	परमेश्वरं सकसिगुं नुगःया खँ स्‍यू,
PRO.24.12	अले वय्‌कलं छिमित नं
PRO.24.12	स्‍वयाच्‍वनादीगु दु।
PRO.24.12	वय्‌कलं छिमिगु नुगलय्‌
PRO.24.12	छु दु धकाः स्‍यू।
PRO.24.12	वय्‌कलं सुनां छुछु याःगु दु,
PRO.24.12	व हे कथं लिच्‍वः बियादी।
PRO.24.13	हे जिमि काय्‌!
PRO.24.13	कस्‍ति न, छाय्‌धाःसा व साः,
PRO.24.13	हाप्‍वलय्‌ च्‍वंगु कस्‍ति
PRO.24.13	चाकुसे च्‍वं।
PRO.24.14	अथे हे बुद्धि नं
PRO.24.14	छंगु नुगःया निंतिं
PRO.24.14	चाकुसे च्‍वनि।
PRO.24.14	छं बुद्धियात काल धाःसा
PRO.24.14	छंगु आशा सितिं वनी मखु।
PRO.24.15	दुष्‍ट मनूतय्‌सं थें
PRO.24.15	भिंपिं मनूतय्‌त लुतय्‌ यायेगु
PRO.24.15	ग्‍वसाः ग्‍वयाः जुइ मते।
PRO.24.15	अले इमिगु छेँनं इमित पितिने मते।
PRO.24.16	भिंपिं मनूत
PRO.24.16	न्‍हय्‌कः क्‍वदःसां
PRO.24.16	हाकनं दनावइ।
PRO.24.16	तर दुष्‍ट मनूत
PRO.24.16	छकः विपत्ति वल कि हे
PRO.24.16	क्‍वदःगु क्‍वदलं तुं जुइ।
PRO.24.17	थः शत्रुतय्‌त
PRO.24.17	विपत्ति वल धकाः
PRO.24.17	लय्‌ताये मते,
PRO.24.17	इपिं क्‍वःदल धकाः
PRO.24.17	लय्‌ताये मते।
PRO.24.18	मखुसा परमप्रभु छिपिं खनाः
PRO.24.18	लय्‌तायादी मखु,
PRO.24.18	अले इमित सजाँय
PRO.24.18	बियादी मखु।
PRO.24.19	दुष्‍ट मनूतय्‌सं यानाः
PRO.24.19	तं पिकाये मते,
PRO.24.19	दुष्‍टत खनाः
PRO.24.19	नुगः मुइके मते।
PRO.24.20	छाय्‌धाःसा दुष्‍टतय्‌गु
PRO.24.20	भविष्‍य धयागु हे दइ मखु,
PRO.24.20	इमिगु भविष्‍य खिउँसे च्‍वनी।
PRO.24.21	हे जिमि काय्‌!
PRO.24.21	परमप्रभुया भय का,
PRO.24.21	अले जुजुयात हनाबना ति।
PRO.24.21	अले विद्रोह यानाजुइपिंलिसे
PRO.24.21	जुइ मते।
PRO.24.22	इपिं घौपलखं हे
PRO.24.22	नाश जुयावनी।
PRO.24.22	परमप्रभु व जुजुं
PRO.24.22	गज्‍याःगु सजाँय बियादी धकाः
PRO.24.22	सुनां छु स्‍यू?
PRO.24.23	बुद्धि दुपिनिगु निंतिं
PRO.24.23	मेमेगु खँ नं दनि –
PRO.24.23	न्‍याय यायेबलय्‌
PRO.24.23	पक्षपात यायेगु बांमलाः।
PRO.24.24	सुनानं दोषी मनूयात
PRO.24.24	दोष मदुम्‍ह
PRO.24.24	धकाः धाल धाःसा
PRO.24.24	वयात सकसिनं
PRO.24.24	सराः बी, घृणा याइ।
PRO.24.25	दोषी मनूयात
PRO.24.25	सजाँय ब्‍यूम्‍ह न्‍यायाधीशया
PRO.24.25	भिं जुयावइ,
PRO.24.25	अले वयागु नां नं जाइ।
PRO.24.26	खःगु लिसः पासाया चिं खः।
PRO.24.27	न्‍हापां थःगु बुँज्‍या
PRO.24.27	निं सिधय्‌कि,
PRO.24.27	अले थःगु नसात्‍वँसाया
PRO.24.27	व्‍यवस्‍था या,
PRO.24.27	अले जक छेँ दनेगु ज्‍या या।
PRO.24.28	थः जःलाखःलाया विरोधय्‌
PRO.24.28	कारण मदय्‌क
PRO.24.28	साक्षी बियाः जुइ मते।
PRO.24.28	अले मखुगु खँ ल्‍हानाजुइ मते।
PRO.24.29	अले थथे धाये मते –
PRO.24.29	“वं जितः याः थें
PRO.24.29	जिं नं वयात याये,
PRO.24.29	जिं वयात ब्‍वलासाये।”
PRO.24.30	जि अल्‍छी व मूर्ख मनूयागु
PRO.24.30	बुँ व दाख क्‍यब जुयाः वना।
PRO.24.31	अन न्‍ह्याथासं
PRO.24.31	कं बुयावयाच्‍वंगु
PRO.24.31	व झालं बुँ त्‍वपुयाच्‍वन।
PRO.24.31	ल्‍वहंया पःखाः नं
PRO.24.31	थाय्‌थासय्‌
PRO.24.31	दुनावयाच्‍वन।
PRO.24.32	व खनाः
PRO.24.32	जिगु नुगलय्‌ खँ वल,
PRO.24.32	अले छु सय्‌काः कया धाःसा,
PRO.24.33	पलखया न्‍ह्यः,
PRO.24.33	पलखया न्‍ह्यलंब्वानाः
PRO.24.33	ल्‍हाः प्‍वःचिनाः
PRO.24.33	पलख झासु लन कि हे
PRO.24.34	छंके गरीबी दाखुँ थें
PRO.24.34	व मगाःमचाः ल्‍वाभः
PRO.24.34	ज्‍वनातःम्‍ह मनू थें वइ।
PRO.25.1	सोलोमनया थ्‍व उपदेशत
PRO.25.1	यहूदाया जुजु हिजकियाया
PRO.25.1	मनूतय्‌सं ल्‍ह्ययातःगु खः –
PRO.25.2	परमेश्वरं सुचुकातःगुलिइ हे
PRO.25.2	झीसं वय्‌कःयात हने।
PRO.25.2	अले जुजुपिन्‍त इमिसं
PRO.25.2	थ्‍व खँ उलाः अर्थ
PRO.25.2	कनाब्‍यूगुलिइ हे हने।
PRO.25.3	छम्‍ह जुजुया नुगलय्‌
PRO.25.3	छु दु धयागु
PRO.25.3	सुनानं सीके फइ मखु।
PRO.25.3	वयागु बिचाः आकाश थें तःजाः,
PRO.25.3	अले समुद्र थें तःगाः।
PRO.25.4	वहःयात शुद्ध या,
PRO.25.4	अले तिनि उकियात
PRO.25.4	छुं दय्‌के फइ।
PRO.25.5	मभिंपिं मनूतय्‌त जुजुपाखें
PRO.25.5	तापाक ति,
PRO.25.5	अले तिनि न्‍यायया शासन
PRO.25.5	याये फइ।
PRO.25.6	जुजुया न्‍ह्यःने च्‍वनेबलय्‌
PRO.25.6	जि तःधंम्‍ह मनू खः धकाः
PRO.25.6	क्‍यनेत स्‍वये मते।
PRO.25.7	जुजुं थःम्‍हं हे सःताः
PRO.25.7	आसनय्‌ फ्‍यतुकूगु बांलाः
PRO.25.7	तःधंपिं मनूतय्‌गु न्‍ह्यःने
PRO.25.7	क्‍वह्यंकाः च्‍वनेगु स्‍वयाः।
PRO.25.8	थःम्‍हं खंगु खँयात हथाय्‌ चायाः
PRO.25.8	अदालतय्‌ यंके मते।
PRO.25.8	मेम्‍ह साक्षीं वयाः छंगु खँ
PRO.25.8	फताहा साबित यानाबिल धाःसा
PRO.25.8	मछालापुका च्‍वनेमाली।
PRO.25.9	थः जःलाखःलानाप
PRO.25.9	ल्‍वापु जुल धाःसा
PRO.25.9	कर्पिनिगु गुप्‍ति खँ प्‍वले मते।
PRO.25.10	मखुसा छन्‍त सकसिनं खँ
PRO.25.10	मथाःम्‍ह धकाः धाइ।
PRO.25.10	अले छं थःगु इज्‍जत गुबलें नं
PRO.25.10	लिफ्‍यानाः काये फइ मखु।
PRO.25.11	माःगु इलय्‌ माःकथं
PRO.25.11	नवायेगु धयागु
PRO.25.11	वहलय्‌ लुँ थुने थें खः।
PRO.25.12	सःस्‍यूम्‍ह मनुखं न्‍वाःगु खँ
PRO.25.12	लुँयागु तिसा स्‍वयाः मूवं।
PRO.25.13	विश्वास यायेबहःम्‍ह दूतं
PRO.25.13	थः मालिकया नुगःयात
PRO.25.13	सामाज्‍याया इलय्‌ ख्‍वाउँ लखं थें
PRO.25.13	सिचुकाबी।
PRO.25.14	थःम्‍हं बी धकाः
PRO.25.14	बचं बियाः मबीम्‍ह मनू
PRO.25.14	नँ न्‍याःया वा मगाः थें खः।
PRO.25.15	सह यायेफत धाःसा
PRO.25.15	शासकयात नं ह्यय्‌केफइ।
PRO.25.15	अले नाइसे च्‍वंगु खं
PRO.25.15	क्‍वेंयात नं नाय्‌केफु।
PRO.25.16	कस्‍ति नं माक्‍वं अप्‍वः नल कि
PRO.25.16	वाक्‍क वइ।
PRO.25.17	थःथितिपिन्‍थाय्‌
PRO.25.17	यक्‍व वने मते।
PRO.25.17	मखुसा वाक्‍क वय्‌काः
PRO.25.17	इमिसं मयय्‌काहइ।
PRO.25.18	थः पासायात
PRO.25.18	मखुगु पाःयायेगु धयागु
PRO.25.18	वयात तरवारं पालेगु थें खः,
PRO.25.18	भालां सुइगु थें खः,
PRO.25.18	अले वाणं कय्‌केगु थें खः।
PRO.25.19	दुःख जुइबलय्‌ मदुम्‍ह पासा
PRO.25.19	किलं नःगु, स्‍याःगु वा
PRO.25.19	व खुत्‍यां काःगु तुति थें खः।
PRO.25.20	दुःखं कःम्‍ह मनूया न्‍ह्यःने
PRO.25.20	म्‍ये हालेगु धयागु
PRO.25.20	तसकं चिकुबलय्‌ लं त्‍वकाबी थें,
PRO.25.20	अले घालय्‌ चि ह्वलाबी थें खः।
PRO.25.21	थः शत्रु द्यांलाःसा
PRO.25.21	वयात नयेगु ब्‍यु,
PRO.25.21	अले पित्‍याःसा
PRO.25.21	वयात त्‍वनेगु ब्‍यु।
PRO.25.22	थथे यात धाःसा
PRO.25.22	मछालाः वयागु ख्‍वाः
PRO.25.22	ह्याउँसे च्‍वनि,
PRO.25.22	अले परमप्रभुं छन्‍त सिरपाः बी।
PRO.25.23	उत्तरया फसं वा वय्‌की थें
PRO.25.23	म्‍वाः मदुगु खं तं वय्‌की।
PRO.25.24	ल्‍वापुखिचाम्‍ह कलाःलिसे
PRO.25.24	छखा हे छेँय्‌ च्‍वनेगु स्‍वयाः
PRO.25.24	कःसिया छकुनय्‌
PRO.25.24	याकःचा च्‍वनेगु बांलाः।
PRO.25.25	तापाकं वःगु भिंगु बुखँ
PRO.25.25	प्‍याय्‌चाःम्‍हय्‌सित
PRO.25.25	ख्‍वाउँ लः लुये थें खः।
PRO.25.26	दुष्‍ट मनूतय्‌गु खँय्‌ जुइम्‍ह
PRO.25.26	धर्मी मनू
PRO.25.26	फोहर वांछ्‍वयातःगु
PRO.25.26	लः थें खः।
PRO.25.27	कस्‍ति अप्‍वः नयेगु बांमलाः।
PRO.25.27	अथे हे थःत अप्‍वः
PRO.25.27	च्‍वछायेगु नं बांमलाः।
PRO.25.28	थःम्‍हं थःत
PRO.25.28	कःघाये मफुम्‍ह मनू
PRO.25.28	पःखाः मदुगु शहर थें खः।
PRO.26.1	मूर्ख मनूयात तःधंकेगु धयागु
PRO.26.1	ताल्‍लां च्‍वापु गायेगु
PRO.26.1	व सामाज्‍यां वा वयेगु थें खः।
PRO.26.2	म्‍वाय्‌कं म्‍वाय्‌कं ब्‍यूगु सराः
PRO.26.2	लगय्‌ जुइ मखु।
PRO.26.2	थ्‍व ला चखुंचा थें
PRO.26.2	भुर्र ब्‍वयावनी,
PRO.26.2	अले इखुंचा थें ब्‍वाँय्‌ वनी।
PRO.26.3	सलयात कोर्रां,
PRO.26.3	गधायात लगामं थें
PRO.26.3	मूर्खयात नं कथिं दायेमाः।
PRO.26.4	मूर्खतय्‌गु न्‍ह्यसःया
PRO.26.4	लिसः बी मते,
PRO.26.4	मखुसा छ नं
PRO.26.4	इपिं थें हे मूर्ख जुइ।
PRO.26.5	मूर्खयागु न्‍ह्यसःया
PRO.26.5	लिसः बिल कि
PRO.26.5	वं थःत बुद्धिमान
PRO.26.5	ताय्‌काच्‍वंगु खः हे
PRO.26.5	धकाः च्‍वनी।
PRO.26.6	मूर्ख मनूया ल्‍हातिं बुखँ
PRO.26.6	छ्‍वयेगु धयागु
PRO.26.6	थःगु तुतिइ थःम्‍हं पां
PRO.26.6	पाले थें खः,
PRO.26.6	अले थःथःम्‍हं दुःख
PRO.26.6	मालेगु खः।
PRO.26.7	मूर्ख मनुखं
PRO.26.7	उपदेश बीगु धयागु
PRO.26.7	लंग्राम्‍ह मनू ब्‍वाँय्‌ वने थें खः।
PRO.26.8	मूर्ख मनूयात हनेगु धयागु
PRO.26.8	खिपतय्‌ ल्‍वहं चिनाः
PRO.26.8	वांछ्‍वये थें खः।
PRO.26.9	मूर्ख मनुखं उपदेश बीगु
PRO.26.9	अय्‌लाखं काःम्‍ह मनुखं
PRO.26.9	थःगु ल्‍हातिइ कःगु कं
PRO.26.9	लिकायेत स्‍वये थें खः।
PRO.26.10	मूर्ख मनू
PRO.26.10	व लँय्‌ वःपिं मनूतय्‌त
PRO.26.10	ज्‍याय्‌ तयेगु धयागु
PRO.26.10	लाःलाःथे बाणं कय्‌के थें खः।
PRO.26.11	खिचां थःम्‍हं ल्‍ह्वःगु
PRO.26.11	हानं नःवइ थें
PRO.26.11	मूर्खतय्‌सं नं
PRO.26.11	हानं हानं मूर्ख ज्‍या याइ।
PRO.26.12	थःम्‍हं थःत बुद्धिमान
PRO.26.12	ताय्‌कीम्‍ह मनू स्‍वयाः ला
PRO.26.12	मूर्खम्‍ह मनू हे गतिलाः।
PRO.26.13	अल्‍छीतय्‌सं थथे मतिइ तइ –
PRO.26.13	“पिने लँय्‌ सिंह दु,
PRO.26.13	गल्‍लि गल्‍लिइ
PRO.26.13	चाःहिलाच्‍वंगु दु।”
PRO.26.14	लुखा थःगु कब्‍जाय्‌ जक
PRO.26.14	मूपुलाच्‍वनि,
PRO.26.14	अथे हे मूर्ख नं लासाय्‌ जक
PRO.26.14	मूपुलाच्‍वनि।
PRO.26.15	अल्‍छीतय्‌सं
PRO.26.15	थःगु ल्‍हाः भुइ ला तइ,
PRO.26.15	तर ल्‍हाः ल्‍ह्वनाः
PRO.26.15	नयेत तक हे थाकु चाइ।
PRO.26.16	अल्‍छीतय्‌सं
PRO.26.16	थःत खःगु लिसः बी फुपिं
PRO.26.16	न्‍हय्‌म्‍ह मनूया स्‍वयाः
PRO.26.16	बुद्धिमान ताय्‌काः जुइ।
PRO.26.17	कर्पिनिगु ल्‍वापुइ
PRO.26.17	ल्‍हाः तयेगु धयागु
PRO.26.17	वेंचाः खिचायागु न्‍हाय्‌पं
PRO.26.17	ज्‍वने थें खः।
PRO.26.18+PRO.26.19	कर्पिन्‍त धोखा बियाः
PRO.26.18+PRO.26.19	“जिं ला ख्‍याः जक यानागु”
PRO.26.18+PRO.26.19	धाइम्‍ह मनू
PRO.26.18+PRO.26.19	मिप्‍वाः व ग्‍यानापुगु धनुषवाण
PRO.26.18+PRO.26.19	ज्‍वनाजुइम्‍ह वें थें खः।
PRO.26.20	सिँ मन्‍त कि मि सी,
PRO.26.20	अथे हे खँसुवाःत मन्‍त कि
PRO.26.20	ल्‍वापुख्‍यापु मदयावनी।
PRO.26.21	बुलुमिया निंतिं ह्यंग्‍वाः,
PRO.26.21	मिया निंतिं सिँ थें
PRO.26.21	ल्‍वापुया निंतिं ल्‍वापुखिचा!
PRO.26.22	खँसुवाःतय्‌गु खँ
PRO.26.22	सवाः वःगु नसा थें
PRO.26.22	माकुसे च्‍वनी,
PRO.26.22	अले थ्‍व मनूतय्‌गु दुनुगः
PRO.26.22	थ्‍यंक दुहां वनी।
PRO.26.23	चाया थलय्‌ वहः सियातः थें
PRO.26.23	दुष्‍ट मनूतय्‌गु म्‍हुतुसि
PRO.26.23	चुल्‍लुसे च्‍वनी।
PRO.26.24	दुष्‍टतय्‌सं माकुगु खँ ला ल्‍हाइ,
PRO.26.24	इमिगु नुगलय्‌ धाःसा
PRO.26.24	घच्‍चायापुगु खं हे थाय्‌कयाच्‍वनि।
PRO.26.25	थज्‍याःपिं मनूतय्‌गु माकुगु खँय्‌
PRO.26.25	विश्वास याये मते।
PRO.26.25	छाय्‌धाःसा इमिगु नुगः
PRO.26.25	न्‍हय्‌गू मभिंगु बिचालं
PRO.26.25	जायाच्‍वनि।
PRO.26.26	इमिसं थःपिनिगु मभिंगु
PRO.26.26	बिचाः ला
PRO.26.26	सुचुकातइ,
PRO.26.26	तर मभिंगु ज्या ला
PRO.26.26	सकसिनं खनी।
PRO.26.27	सुनां गाः म्‍हुइ,
PRO.26.27	व थः हे गालय्‌ कुतुं वनी।
PRO.26.27	सुनां ल्‍वहं ग्‍वारातुइकी,
PRO.26.27	लिखतं वयाः
PRO.26.27	वयात हे लाःवइ।
PRO.26.28	मखुगु खँ ल्‍हाइगु म्‍हुतु
PRO.26.28	वया थः हे शत्रु जुइ।
PRO.26.28	पिचुगु म्‍हुतुं सर्वनाश हइ।
PRO.27.1	कन्‍हय्‌यागु खँय्‌ फुइँ
PRO.27.1	त्‍वःताजुइ मते।
PRO.27.1	छाय्‌धाःसा कन्‍हय्‌ छु जुइ
PRO.27.1	धकाः छं मस्‍यू। 
PRO.27.2	थःथःम्‍हं तःधनाजुइ मते,
PRO.27.2	बरु मेपिन्‍त तःधंके ब्‍यु।
PRO.27.3	ल्‍वहं व फि झ्‍यातुसे च्‍वनी,
PRO.27.3	तर मूर्खतय्‌सं यानाजुइगु दुःख
PRO.27.3	झन दकलय्‌ झ्‍यातु।
PRO.27.4	तं धयागु तसकं छाः,
PRO.27.4	अले ग्‍यानापु,
PRO.27.4	तर नुगः मुइकेगु धयागु
PRO.27.4	थ्‍व स्‍वयां ग्‍यानापु।
PRO.27.5	खने मदुगु माया स्‍वयाः
PRO.27.5	न्‍ह्यःने हे ब्‍वः ब्यूगु बांलाः।
PRO.27.6	पासां नुगलय्‌ स्‍याकूसां
PRO.27.6	ग्‍याये म्‍वाः,
PRO.27.6	तर शत्रुया चुप्‍पा नं
PRO.27.6	ग्‍यानापुसे च्‍वनी।
PRO.27.7	प्‍वाः जाल कि
PRO.27.7	कस्‍ति नं यइ मखु,
PRO.27.7	नये पित्‍यात कि
PRO.27.7	खायुगु नं साइ।
PRO.27.8	छेँनं तापाःम्‍ह मनू
PRO.27.8	स्‍वलं तंम्‍ह झंगः थें खः।
PRO.27.9	अत्तर व धुंया नस्‍वालं
PRO.27.9	नुगः चंचं धाइ,
PRO.27.9	तर भिंम्‍ह पासाया स्‍वापु
PRO.27.9	व स्‍वयां नस्‍वाइ।
PRO.27.10	थः पासा व
PRO.27.10	थः बौया पासायात
PRO.27.10	त्‍वःते मते।
PRO.27.10	थःत दुःख जुइबलय्‌
PRO.27.10	थः दाजुकिजायाथाय्‌
PRO.27.10	ग्‍वाहालि फ्‍वंवने मते।
PRO.27.10	तापाःपिं दाजुकिजां स्‍वयाः
PRO.27.10	सत्तिक च्‍वंपिं जःलाखःलां हे
PRO.27.10	ग्‍वाहालि याइ।
PRO.27.11	हे जिमि काय्‌!
PRO.27.11	बुद्धि दय्‌कि
PRO.27.11	अले जि लय्‌ताये,
PRO.27.11	अले जितः कुंखिनिपिन्‍त
PRO.27.11	जिं लिसः बीफइ।
PRO.27.12	सःस्‍यूपिन्‍सं थःत आपत
PRO.27.12	वयेत्‍यंगु न्‍हापां हे वाःचाय्‌की,
PRO.27.12	अले बचय्‌ जुइत स्‍वइ।
PRO.27.12	ग्‍वाज्‍यःत धाःसा
PRO.27.12	तप्‍यंक हे आपतय्‌ तक्‍यंवनी,
PRO.27.12	अले दुःख सी।
PRO.27.13	म्‍हमस्‍यूम्‍ह मनूयागु
PRO.27.13	जमानी च्‍वनिम्‍ह मनूयाके
PRO.27.13	जमानी कायेगु या।
PRO.27.14	सुनानं सुथ न्‍हापां ततःसलं
PRO.27.14	जःलाखःलायात
PRO.27.14	सुवाः बिल धाःसा
PRO.27.14	व सराः थें खः।
PRO.27.15	ल्‍वापुखिचाम्‍ह कलाः
PRO.27.15	बर्खां मदिक्‍क
PRO.27.15	वयाच्‍वनिगु वा थें खः।
PRO.27.16	वयागु कच्‌कच्‌यात
PRO.27.16	पनेगु धयागु
PRO.27.16	फय्‌यात पने थें खः,
PRO.27.16	अले चिकंयात
PRO.27.16	ज्‍वनेत स्‍वये थें खः।
PRO.27.17	नँयात नं हे ज्‍वय्‌की थें
PRO.27.17	पासां पासायात ज्‍वय्‌की।
PRO.27.18	सिमायागु सुसाःकुसाः
PRO.27.18	याइम्‍हय्‌सिनं
PRO.27.18	उकियागु फल नं नये खनी।
PRO.27.18	थः मालिकयात
PRO.27.18	बिचाः याइम्‍हय्‌सित
PRO.27.18	सकसिनं च्‍वछाइ।
PRO.27.19	मनूया ख्‍वाः लखय्‌
PRO.27.19	खनेदइ थें
PRO.27.19	मनूया नुगलं मनू म्‍हसी।
PRO.27.20	मृत्‍यु व विनाश गुबलें
PRO.27.20	लुधनि मखु।
PRO.27.20	अथे हे मनूतय्‌गु इच्‍छा नं
PRO.27.20	गुबलें लुधनि मखु।
PRO.27.21	लुँ व वहःयात मिइ तयाः
PRO.27.21	जाँचय्‌ याइ थें
PRO.27.21	मनूतय्‌त नं
PRO.27.21	इमित याइगु हनाबनां
PRO.27.21	जाँचय्‌ याइ।
PRO.27.22	मूर्खतय्‌त घलय्‌ तयाः
PRO.27.22	जाकि क्‍यः थें
PRO.27.22	क्‍यःसां
PRO.27.22	इमिसं मूर्ख ज्‍या त्‍वःती मखु।
PRO.27.23	थः फैबथांया
PRO.27.23	सुसाःकुसाः या,
PRO.27.24	छाय्‌धाःसा
PRO.27.24	धनसम्‍पत्ति सदांया निंतिं
PRO.27.24	दयाच्‍वनी मखु।
PRO.27.24	मुकुट पुस्‍तां पुस्‍ता तक
PRO.27.24	ल्‍यनाच्‍वनी मखु।
PRO.27.25	घाँय्‌म्‍वः लये धुंकाः
PRO.27.25	न्‍हूगु घाँय्‌ बुयावइ,
PRO.27.25	उबलय्‌ तकं
PRO.27.25	गुँच्‍वय्‌ च्‍वंगु घँजा मुनी।
PRO.27.26	फैतय्‌ पाखें छन्‍त कापः दइ,
PRO.27.26	अले च्‍वलय्‌ मियाः
PRO.27.26	वःगु धिबां बुँ न्‍यायेफइ।
PRO.27.27	च्‍वलय्‌चिया दुरु छन्‍त,
PRO.27.27	छं छेँजःपिन्‍त
PRO.27.27	व छं च्‍यःभ्‍वातिंयात तकं
PRO.27.27	त्‍वनेत दइ।
PRO.28.1	सुनानं लिना महःसां
PRO.28.1	दुष्‍ट मनूत
PRO.28.1	बिस्‍युं बिस्‍युं जुइ,
PRO.28.1	धर्मी मनूत धाःसा
PRO.28.1	सिंह थें मग्‍यासे च्‍वनी।
PRO.28.2	देशय्‌ ल्‍वापु जुइबलय्‌
PRO.28.2	तःम्‍ह नेतात बुयावइ,
PRO.28.2	तर दुग्‍यां दुम्‍ह नेतां
PRO.28.2	देशयात न्‍हूधाः याइ।
PRO.28.3	हाःनाः मदुपिन्‍त क्‍वत्‍यलीपिं
PRO.28.3	दुष्‍ट मनूत
PRO.28.3	बालि स्‍यंकीगु वा थें खः।
PRO.28.4	व्‍यवस्‍था मानय्‌ मयाइपिन्‍सं
PRO.28.4	दुष्‍टतय्‌त तःधंकी,
PRO.28.4	तर व्‍यवस्‍था मानय्‌ याइपिन्‍सं
PRO.28.4	इमिगु विरोध याइ।
PRO.28.5	दुष्‍ट मनूतय्‌सं न्‍याय धयागु
PRO.28.5	छु धकाः सी मखु,
PRO.28.5	परमप्रभुयात मानय्‌ याइपिन्‍सं
PRO.28.5	थ्‍व खँ बांलाक सी।
PRO.28.6	तःमि व मभिं मनू जुयेगु स्‍वयाः
PRO.28.6	चीमि व भिं मनू
PRO.28.6	जुयाच्‍वनेगु हे बांलाः।
PRO.28.7	सुनां व्‍यवस्‍था मानय्‌ याइ,
PRO.28.7	व बुद्धि दुम्‍ह काय्‌ खः।
PRO.28.7	नगुलुपिंलिसे जुइपिन्‍सं
PRO.28.7	थः बौयात मछालापुकी।
PRO.28.8	सुनां अप्‍वः ब्‍याज कयाः
PRO.28.8	धिबा मुंकी,
PRO.28.8	वयागु सम्‍पत्ति हाःनाः मदुपिन्‍त
PRO.28.8	ग्‍वाहालि याइपिनिगु
PRO.28.8	ल्‍हातिइ वनी।
PRO.28.9	व्‍यवस्‍था मानय्‌
PRO.28.9	मयाइम्‍हय्‌सिगु प्रार्थना तकं
PRO.28.9	परमेश्वरयागु निंतिं
PRO.28.9	घच्‍चायापुसे च्‍वनी।
PRO.28.10	भिंपिं मनूतय्‌त मभिंगु लँय्‌
PRO.28.10	यंकीपिं मनूत
PRO.28.10	थःम्‍हं म्‍हूगु गालय्‌ थः हे लाइ।
PRO.28.10	तर भिंपिं मनूतय्‌त
PRO.28.10	सिरपाः दइ।
PRO.28.11	तःमिपिं मनूतय्‌सं
PRO.28.11	थःपिन्‍त बुद्धिमान ताय्‌की,
PRO.28.11	तर दुग्‍यां दुपिं चीमिपिं मनूतय्‌सं
PRO.28.11	इमित बांलाक म्‍हसीकी।
PRO.28.12	भिंपिं मनूत त्‍यात कि
PRO.28.12	सकलें लय्‌ताइ,
PRO.28.12	दुष्‍ट मनूत थहां वल कि
PRO.28.12	मनूत सुलाजुइ।
PRO.28.13	थःगु पापया पश्‍चाताप
PRO.28.13	मयात कि
PRO.28.13	छ गुबलें थहां वये फइ मखु।
PRO.28.13	छं थःगु पापया पश्‍चाताप यानाः
PRO.28.13	त्‍वःतल धाःसा
PRO.28.13	परमेश्वरयागु दया माया
PRO.28.13	छन्‍त दइ।
PRO.28.14	परमप्रभुया भय काइपिन्‍त
PRO.28.14	आशिष दइ,
PRO.28.14	अतेरि जुयाच्‍वंपिं
PRO.28.14	नाश जुयावनी।
PRO.28.15	बमलाःपिन्‍त क्‍वत्‍यला जुइपिं
PRO.28.15	दुष्‍ट शासकत
PRO.28.15	तस्‍सलं हालिम्‍ह सिंह
PRO.28.15	व हय्‌कायेत वःम्‍ह भालु थें
PRO.28.15	ग्‍यानापुसे च्‍वनी।
PRO.28.16	विवेक मदुम्‍ह शासक
PRO.28.16	मूर्खम्‍ह व नुगः छाःम्‍ह खः।
PRO.28.16	तर मखुगु ज्‍यां कमय्‌ याःगु
PRO.28.16	धनयात मयय्‌कीम्‍हय्‌सित
PRO.28.16	ताः आयु दइ।
PRO.28.17	मनू स्‍यानाः
PRO.28.17	आछु कना जूम्‍ह मनू
PRO.28.17	मसितले बिस्‍युं जुयाच्‍वनि,
PRO.28.17	वयात सुनानं ग्‍वाहालि याये मते।
PRO.28.18	इमान्‍दार जु,
PRO.28.18	छन्‍त न्‍ह्याबलें रक्षा यानातइ,
PRO.28.18	बेमान जुल कि
PRO.28.18	आकाझाकां
PRO.28.18	छ पतन जुयावनी।
PRO.28.19	मेहनत याइम्‍हय्‌सित
PRO.28.19	नयेत यक्‍व अन्‍न दइ,
PRO.28.19	ई सितिं छ्‍वइम्‍ह मनुखं
PRO.28.19	दुःख जक सी।
PRO.28.20	विश्वास याये बहःम्‍ह मनूयात
PRO.28.20	गाक्‍क आशिष दइ,
PRO.28.20	याकनं तःमि जुइत स्‍वइम्‍ह
PRO.28.20	मनूयात सजाँय बी।
PRO.28.21	पक्षपात यायेगु बांमलाः।
PRO.28.21	तर छपा मरिया निंतिं
PRO.28.21	मनूतय्‌सं मभिंगु ज्‍या यानाजुइ।
PRO.28.22	लोभी मनूत तःमि जुइत
PRO.28.22	हथाय्‌ चायाजुइ,
PRO.28.22	तर गुलि याकनं थःके
PRO.28.22	छुं मदयावनी धयागु
PRO.28.22	इमिसं सी हे मखु।
PRO.28.23	पिचुगु म्‍हुतुयात स्‍वयाः
PRO.28.23	न्‍वाइगु म्‍हुतुयात हे
PRO.28.23	लिपा सकसिनं च्‍वछाइ।
PRO.28.24	थः मांबौयात लुतय्‌ यानाः
PRO.28.24	मभिंगु याना धकाः
PRO.28.24	मतिइ मतइपिं
PRO.28.24	मनूत खुँ थें खः।
PRO.28.25	लोभी मनूतय्‌सं
PRO.28.25	ल्‍वापु थयाजुइ,
PRO.28.25	तर परमप्रभुयात विश्वास
PRO.28.25	याइपिं मनूतय्‌ च्‍वजायावइ।
PRO.28.26	थःगु बिचारं जक जुइपिं
PRO.28.26	मनूत मूर्ख खः,
PRO.28.26	सःस्‍यूपिन्‍सं धाःगु खँ न्‍यनिपिं
PRO.28.26	मनूत सुरक्षित जुइ।
PRO.28.27	मगाःमचाःपिन्‍त ब्‍यु,
PRO.28.27	छिमित गुबलें मगाःमचाः
PRO.28.27	जुइ मखु।
PRO.28.27	सुनां इमिगु च्‍यूताः तइ मखु,
PRO.28.27	इमित सकसिनं सराः बी।
PRO.28.28	दुष्‍ट मनूतय्‌सं शासन यात कि
PRO.28.28	मनूत सुला जुइ,
PRO.28.28	तर गुबलय्‌ दुष्‍टत न्‍हनी,
PRO.28.28	धर्मी मनूत थहां वइ।
PRO.29.1	न्‍ह्याक्‍व न्‍वाःसां मह्यूपिं मनूत
PRO.29.1	न्‍ह्याक्‍व पनेत स्‍वःसां
PRO.29.1	छन्‍हु आकाझाकां
PRO.29.1	नाश जुयावनी।
PRO.29.2	धर्मीतय्‌सं शासन यात कि
PRO.29.2	सकलें लय्‌ताइ,
PRO.29.2	दुष्‍टतय्‌सं शासन यात कि
PRO.29.2	न्‍ह्याथासं दुःख जक जुइ।
PRO.29.3	बुद्धिया ल्‍यूल्‍यू जुइम्‍हय्‌सिनं
PRO.29.3	थः मांबौयात लय्‌ताय्‌की।
PRO.29.3	वेश्‍यातय्‌थाय्‌ जुइम्‍हय्‌सिनं
PRO.29.3	इमिगु सम्‍पत्ति फुकी।
PRO.29.4	जुजुं न्‍यायया पँ लिनाजुल कि
PRO.29.4	देश बल्‍लाइ,
PRO.29.4	तर जुजुं धिबाया पँ लित कि
PRO.29.4	देशया नाश जुइ।
PRO.29.5	थः पासापिन्‍त फुरफुरे याना
PRO.29.5	जुइपिन्‍सं
PRO.29.5	थःम्‍हं थःत जाः ग्‍वइ।
PRO.29.6	मभिंपिं मनूत थःगु हे पापया
PRO.29.6	जालय्‌ लाइ।
PRO.29.6	तर धर्मीपिं मनूत
PRO.29.6	तसकं लय्‌तायाजुइ।
PRO.29.7	धर्मी मनूतय्‌सं
PRO.29.7	चीमिपिं मनूतय्‌त
PRO.29.7	गुकथं थकायेगु धकाः
PRO.29.7	बिचाः याइ।
PRO.29.7	दुष्‍ट मनूतय्‌त थुकिया
PRO.29.7	च्‍यूताः तकं दइ मखु।
PRO.29.8	मेपिन्‍त हेबाय्‌चबाय्‌
PRO.29.8	यानाजुइपिन्‍सं देन्‍यंक
PRO.29.8	हल्‍ला यानाजुइ,
PRO.29.8	तर बुद्धिमान मनूतय्‌सं
PRO.29.8	तंयात पनी।
PRO.29.9	बुद्धिमानम्‍ह मनुखं मूर्खतय्‌त
PRO.29.9	अदालतय्‌ मुद्दा तयाः
PRO.29.9	जुल धाःसा
PRO.29.9	थःत लाय्‌बुइकेगु व इमित
PRO.29.9	न्‍हीकेगु बाहिकं छुं जुइ मखु।
PRO.29.10	ज्‍यानमारातय्‌सं भिंपिं
PRO.29.10	मनूतय्‌त यय्‌की मखु,
PRO.29.10	तर धर्मी मनूतय्‌सं इमित
PRO.29.10	बचय्‌ याइ।
PRO.29.11	मूर्ख मनूतय्‌सं थःगु तं
PRO.29.11	क्‍यना जुइ,
PRO.29.11	तर बुद्धिमानतय्‌सं पनातइ।
PRO.29.12	शासन याइम्‍हय्‌सिनं
PRO.29.12	मखुगु खँ न्‍यनाजुल धाःसा
PRO.29.12	वया भारदारत फुक्‍कं
PRO.29.12	मखुगु खँ ल्‍हाइपिं जुइ।
PRO.29.13	चीमिपिं व इमित
PRO.29.13	क्‍वत्‍यलातःपिनि दथुइ
PRO.29.13	छता खँ उत्‍थें दु –
PRO.29.13	निम्‍हय्‌सित नं परमप्रभुं
PRO.29.13	स्‍वयेत मिखा बियातःगु दु।
PRO.29.14	चीमिपिन्‍त नं उति ग्‍यंक
PRO.29.14	न्‍याय याइम्‍ह जुजुं
PRO.29.14	सदांया निंतिं शासन याइ।
PRO.29.15	अनुशासनं मस्‍तय्‌त बुद्धि बी,
PRO.29.15	थः यत्‍थे जुइपिं मस्‍तय्‌सं
PRO.29.15	थः मांयात मछालापुकी।
PRO.29.16	दुष्‍टत अप्‍वल कि
PRO.29.16	पाप नं अप्‍वइ,
PRO.29.16	तर धर्मीतय्‌सं छन्‍हु इपिं
PRO.29.16	न्‍हनावंगु स्‍वये खनी।
PRO.29.17	थः काय्‌यात कजय्‌
PRO.29.17	यानातल धाःसा
PRO.29.17	छन्‍त शान्‍ति दइ,
PRO.29.17	अले नुगःयात आनन्‍द दइ।
PRO.29.18	परमेश्वरं क्‍यंगु लँय्‌ मजूपिं
PRO.29.18	मनूत यःयःथें जुइ।
PRO.29.18	परमेश्वरया व्‍यवस्‍था मानय्‌
PRO.29.18	याइपिं मनूत धन्‍य जुइ।
PRO.29.19	खं जक च्‍यः भ्‍वातिंयात
PRO.29.19	भिंके फइ मखु,
PRO.29.19	इमिसं छंगु खँ ला थुइ,
PRO.29.19	तर धाःथें याइ मखु।
PRO.29.20	लाःलाःथे नवानाजुइपिनिगु
PRO.29.20	स्‍वयाः ला
PRO.29.20	मूर्खतय्‌गु हे आशा दइ।
PRO.29.21	च्‍यःतय्‌त मचांनिसें हे
PRO.29.21	इमिसं धाःधाःगु बियातल कि
PRO.29.21	लिपा इमिसं छिमिगु फुक्‍कं
PRO.29.21	लाकाकाइ।
PRO.29.22	याकनं तं म्‍वइपिन्‍सं
PRO.29.22	ल्‍वापुख्‍यापु जक हइ।
PRO.29.22	तसकं तं पिकाइपिन्‍सं
PRO.29.22	पाप याइ।
PRO.29.23	घमण्‍डं मनूतय्‌त पतन यानाबी।
PRO.29.23	क्‍वमिलु जुयाः
PRO.29.23	जुइपिन्‍सं हनाबना काइ।
PRO.29.24	खुँयात ग्‍वाहालि याइम्‍ह
PRO.29.24	थः हे थःम्‍ह शत्रु जुइ।
PRO.29.24	वं खःगु साक्षी ब्‍यूसां
PRO.29.24	सजाँय फयेमाली,
PRO.29.24	मब्‍यूसां परमेश्वरया
PRO.29.24	सराः फयेमाली।
PRO.29.25	ग्‍याःचिकु मनूतय्‌गु निंतिं
PRO.29.25	स्‍वतिपाँय्‌ खः,
PRO.29.25	सुनां परमप्रभुयात विश्वास याइ,
PRO.29.25	वयात सुरक्षा दइ।
PRO.29.26	सकसिनं शासकयागु मन
PRO.29.26	त्‍याकेत स्‍वइ,
PRO.29.26	तर परमप्रभुया पाखें जक
PRO.29.26	न्‍याय दइ।
PRO.29.27	धर्मी मनूतय्‌सं दुष्‍ट मनूतय्‌त
PRO.29.27	यय्‌की मखु,
PRO.29.27	दुष्‍ट मनूतय्‌सं धर्मी मनूतय्‌त
PRO.29.27	यय्‌की मखु।
PRO.30.1	थ्‍व याकेया काय्‌ आगूरया
PRO.30.1	उपदेश खः।
PRO.30.1	परमेश्वर जिलिसे मदी,
PRO.30.1	परमेश्वर जिलिसे मदी।
PRO.30.1	जिं छुं याये मफु।
PRO.30.2	जि मनू धाये हे
PRO.30.2	मल्‍वःम्‍ह मनू खः,
PRO.30.2	जिके मनूतय्‌गु
PRO.30.2	थज्‍याःगु बुद्धि मदु।
PRO.30.3	जिं बुद्धिया खँ गुबलें मब्‍वना।
PRO.30.3	परमेश्वरया बारे जिं छुं मस्‍यू।
PRO.30.4	स्‍वर्गय्‌ वनाः
PRO.30.4	सु लिहां वःगु दु?
PRO.30.4	सुनां फय्‌यात थःगु ल्‍हातिइ
PRO.30.4	प्‍वःचिनातःगु दु?
PRO.30.4	सुनां समुद्रयात कापतय्‌
PRO.30.4	च्‍यूगु दु?
PRO.30.4	अले सुनां पृथ्‍वीया लागा
PRO.30.4	कियाब्‍यूगु दु?
PRO.30.4	थ्‍व फुक्‍क सुनां याःगु?
PRO.30.4	छिपिं सुनानं स्‍यूसा व सु खः,
PRO.30.4	वया काय्‌ सु खः जितः धा।
PRO.30.5	परमेश्वरया फुक्‍क वचन
PRO.30.5	सत्‍य खः।
PRO.30.5	वय्‌कःयागु शरण
PRO.30.5	काःवइपिनिगु निंतिं
PRO.30.5	वय्‌कः ढाल खः।
PRO.30.6	वय्‌कःया वचनय्‌
PRO.30.6	छुं हे तने मते।
PRO.30.6	मखुसा वय्‌कलं छन्‍त ब्‍वःबी,
PRO.30.6	अले छन्‍त फताहा धकाः
PRO.30.6	क्‍वःछिनादी।
PRO.30.7	हे परमेश्वर!
PRO.30.7	सी न्‍ह्यः छिके
PRO.30.7	निता खँ फ्‍वने।
PRO.30.8	फताहा खं जितः
PRO.30.8	तापाक तयादिसँ।
PRO.30.8	अले, जितः चीमि नं मखु,
PRO.30.8	तःमि नं मखु,
PRO.30.8	नयेत गाक्‍क जक बियादिसँ।
PRO.30.9	यक्‍व दत कि
PRO.30.9	जिं छितः हे ल्‍वःमंकाः
PRO.30.9	धाये फु –
PRO.30.9	“परमप्रभु धयाम्‍ह सु खः?”
PRO.30.9	अले यक्‍व चीमि जुल कि नं
PRO.30.9	खुयाः नयाः जिं परमेश्वरया
PRO.30.9	पवित्रगु नांयात क्‍वह्यंके फु।
PRO.30.10	मालिकया न्‍ह्यःने
PRO.30.10	वया च्‍यःयात मभिंकाः
PRO.30.10	खँ ल्‍हाये मते।
PRO.30.10	मखुसा वं छन्‍त सराः बी,
PRO.30.10	अले छं दुःख फयेमाली।
PRO.30.11	छथ्‍वः मनूत थज्‍याःपिं नं दु,
PRO.30.11	सुनां थः बौयात सराः
PRO.30.11	बियाजुइ,
PRO.30.11	अले थः मांयात
PRO.30.11	गुबलें तःधंकी मखु।
PRO.30.12	छथ्‍वः मनूत अशुद्ध जूसां
PRO.30.12	थःपिन्‍त तसकं शुद्ध
PRO.30.12	ताय्‌काजुइपिं दु।
PRO.30.13	छथ्‍वः मनूत थज्‍याःपिं दु –
PRO.30.13	इमिगु मिखा घमण्‍डं
PRO.30.13	जाया च्‍वनी,
PRO.30.13	इमिसं थःपिन्‍त तसकं
PRO.30.13	भिंपिं ताय्‌का जुइ।
PRO.30.14	छथ्‍वः मनूत चीमिपिं
PRO.30.14	व हाःनाः मदुपिनिपाखें
PRO.30.14	लबः कयाजुइपिं दु।
PRO.30.15	सुल्‍प्‍याया निम्‍ह म्‍ह्याय्‌ दु।
PRO.30.15	निम्‍हय्‌सिनं, “ब्‍यु, ब्‍यु”
PRO.30.15	जक धाइ।
PRO.30.15	स्‍वता खँ गुबलें नं लुधनि मखु।
PRO.30.15	थुपिं प्‍यतां गुबलें “गात”
PRO.30.15	धाइ मखु –
PRO.30.16	चिहान,
PRO.30.16	गंगु मरुभूमिइ
PRO.30.16	व च्‍यानाच्‍वंगु मि।
PRO.30.17	सुनां थः बौयात हेला याइ,
PRO.30.17	अले मांयागु खँयात हेपय्‌ याइ,
PRO.30.17	वयागु मिखा क्‍वखं क्‍वानाबी,
PRO.30.17	अले गिद्धं वयात नइ।
PRO.30.18	स्‍वता खँय्‌ जि अजूचाः,
PRO.30.18	मखु, जिं ला प्‍यता खँ हे मथू।
PRO.30.19	इमा आकाशय्‌ ब्‍वइगु,
PRO.30.19	ल्‍वहँतय्‌ सर्प जुइगु,
PRO.30.19	समुद्रय्‌ जहाजं लँ लुइकीगु
PRO.30.19	अले मिजं व मिसाया दथुइ
PRO.30.19	यःत्‍यः जुइगु।
PRO.30.20	छम्‍ह व्‍यभिचारी मिसाया
PRO.30.20	पहः नं अथे हे खः
PRO.30.20	वं नयाः म्‍हुतु हुइ, अले धाइ –
PRO.30.20	“जिं छुं मज्‍यूगु यानागु मदु।”
PRO.30.21	स्‍वता खं यानाः पृथ्‍वी खाइ,
PRO.30.21	मखु, प्‍यता खँयात पृथ्‍वीं सह
PRO.30.21	याये हे फइ मखु।
PRO.30.22	दास जुजु जूगु,
PRO.30.22	मूर्ख मनुखं प्‍वाः
PRO.30.22	जायेक नये खंगु,
PRO.30.23	सुनानं माया मयाःम्‍ह
PRO.30.23	मिसाया ब्‍याहा जूगु,
PRO.30.23	अले थः मालिक्‍नीया
PRO.30.23	थासय्‌ च्‍वंवःम्‍ह दासी।
PRO.30.24	पृथ्‍वीइ प्‍यताजि प्राणी
PRO.30.24	तसकं चिधिकःपिं जूसां
PRO.30.24	बुद्धिं जाः।
PRO.30.25	इमूचा – थुपिं बम्‍लाःसां
PRO.30.25	चिकुलाया निंतिं बर्खां हे
PRO.30.25	थःपिनिगु नसा मुंकी।
PRO.30.26	नवःचा तसकं बम्‍लाःसां
PRO.30.26	थुमिसं थःपिनिगु छेँ
PRO.30.26	ल्‍वहँतय्‌ दय्‌की।
PRO.30.27	क्‍वःबुइँचातय्‌ जुजु दइ मखु,
PRO.30.27	अय्‌सां इपिं
PRO.30.27	झ्‍वःलिं मुनाः जुइ।
PRO.30.28	मायबिलिचायात
PRO.30.28	ल्‍हातिं ज्‍वनेफुसां
PRO.30.28	इपिं जुजुया दरबारय्‌ तकं दइ।
PRO.30.29	स्‍वताजि प्राणीया
PRO.30.29	न्‍यासिवनिगु पहः यइपुसे च्‍वं,
PRO.30.29	प्‍यताजि प्राणी
PRO.30.29	यइपुसे च्‍वंक न्‍यासिवनि –
PRO.30.30	सिंह, पशुतय्‌ जुजु,
PRO.30.30	अले सुं खनाः मग्‍याइम्‍ह।
PRO.30.31	फुर्ति दुम्‍ह ग्‍वंगः,
PRO.30.31	दुगुचा व सिपाइँत
PRO.30.31	जवंखवं तयाः जुइम्‍ह जुजु।
PRO.30.32	छ घमण्ड यानाः
PRO.30.32	मूर्ख जुयाजुइम्‍ह, मभिंगु
PRO.30.32	ग्‍वसाः ग्‍वयाजुइम्‍ह जूसा
PRO.30.32	आः हे त्‍वःताछ्‍व,
PRO.30.32	अले बिचाः या।
PRO.30.33	दुरु थात कि घ्‍यः दइ,
PRO.30.33	न्‍हासय्‌ दाल कि हि पिहां वइ
PRO.30.33	अथे हे तं पिकाल कि
PRO.30.33	ल्‍वापु जुइ।
PRO.31.1	थ्‍व मस्‍साया जुजु
PRO.31.1	लमूएलयात कनातःगु
PRO.31.1	उपदेश वया मामं स्‍यनातःगु
PRO.31.1	उपदेश खः –
PRO.31.2	हे जिमि काय्‌!
PRO.31.2	जि न्‍हापांम्‍ह काय्‌!
PRO.31.2	जिं भाकल यानाः दुम्‍ह काय्‌!
PRO.31.3	थःगु तागत मिसातय्‌गु निंतिं
PRO.31.3	फुके मते,
PRO.31.3	सुनां जुजुतय्‌त पतन याइ।
PRO.31.4	हे लमूएल!
PRO.31.4	जुजुतय्‌सं दाखमद्य त्‍वनाः
PRO.31.4	जुइ मज्‍यू,
PRO.31.4	शासकतय्‌सं अय्‌लाः
PRO.31.4	त्‍वनेत नसु चाये मज्‍यू।
PRO.31.5	मखुसा इमिसं न्‍याय
PRO.31.5	कानूनया खँ ल्‍वःमंकी,
PRO.31.5	अले क्‍वत्‍यय्‌काः च्‍वनेमाःपिन्‍त
PRO.31.5	न्‍याय बीगु ल्‍वःमंकी।
PRO.31.6	अय्‌लाः धयागु ला दुःखं कयाः
PRO.31.6	सीत्‍यंपिनिगु निंतिं खः,
PRO.31.6	अले नुगः मछिंपिनिगु निंतिं खः।
PRO.31.7	इमिसं त्‍वनाः
PRO.31.7	थःगु दुःख ल्‍वःमंकी,
PRO.31.7	अले नुगः मछिंगु तंकी।
PRO.31.8	नवाये मफुपिनिगु निंतिं
PRO.31.8	नवाना ब्‍यु,
PRO.31.8	हाःनाः मदुपिनिगु निंतिं
PRO.31.8	न्‍याय याना ब्‍यु।
PRO.31.9	चीमि व हाःनाः मदुपिनिगु
PRO.31.9	न्‍यायया निंतिं सः ल्‍ह्वँ,
PRO.31.9	अले इमिगु रक्षा या।
PRO.31.10	धात्‍थें भिंम्‍ह कलाः सुयात दइ?
PRO.31.10	व ला हिरा मोती स्‍वयाः मूवं।
PRO.31.11	वया भाःतं वयात दुनुगलं
PRO.31.11	विश्वास याइ,
PRO.31.11	अले वयात मगाःमचाः धयागु
PRO.31.11	छुं दइ मखु।
PRO.31.12	जिवंकाछि वं थः भाःतयागु
PRO.31.12	भिं जक याइ,
PRO.31.12	गुबलें छुं स्‍यंकी मखु।
PRO.31.13	वं उन व सुति कापः मुंकाः
PRO.31.13	थःम्‍हं हे थानाः
PRO.31.13	गुबलें सुम्‍क च्‍वनी मखु।
PRO.31.14	वं ब्‍यापारीतय्‌ जहाज थें
PRO.31.14	तापाकंनिसें थःगु नसा हइ।
PRO.31.15	व सुथ न्‍हापां दनी।
PRO.31.15	अले थः छेँजःपिनिगु निंतिं
PRO.31.15	नसात्‍वँसा दय्‌की।
PRO.31.15	अले च्‍यः भ्‍वातिंतय्‌त
PRO.31.15	ज्‍या इनाबी।
PRO.31.16	वं थःम्‍हं मुंकूगु धिबां
PRO.31.16	बांलाःगु बुँ मालाः न्‍याइ।
PRO.31.16	अले दाख पी।
PRO.31.17	वं तसकं मेहनत यानाः
PRO.31.17	ज्‍या याइ,
PRO.31.17	थःगु ज्‍या यायेत
PRO.31.17	वया लप्‍पा बल्‍लाः।
PRO.31.18	वं थःगु ज्‍याया मू बांलाक थू,
PRO.31.18	अले चान्‍हय्‌ तक नं
PRO.31.18	वं ज्‍या यानाच्‍वनि।
PRO.31.19	वं थःम्‍हं हे कपाय्‌ फ्‍यनी,
PRO.31.19	कापः थाइ।
PRO.31.20	वं चीमि व हाःनाःमदुपिन्‍त
PRO.31.20	नुगः चक्‍कंकाः
PRO.31.20	ग्‍वाहालि याइ।
PRO.31.21	च्‍वापु गाःसां
PRO.31.21	वयात छुं धन्‍दा मदु।
PRO.31.21	छाय्‌धाःसा वया छेँ च्‍वंपिं
PRO.31.21	सकसिगु निंतिं
PRO.31.21	गाक्‍क लुमुगु वसः दु।
PRO.31.22	थःगु लासाफांगा
PRO.31.22	वं थःम्‍हं हे दय्‌की,
PRO.31.22	अले भिंगु सुति
PRO.31.22	कापःयागु वसः पुनी।
PRO.31.23	वया भाःतयात
PRO.31.23	शहरया तःधंपिं मनूत मध्‍यय्‌
PRO.31.23	छम्‍ह धकाः
PRO.31.23	सकसिनं म्‍हसीकी।
PRO.31.24	वं कापः थानाः
PRO.31.24	बन्‍जाःतय्‌थाय्‌ मीयंकी।
PRO.31.25	व गछे दुम्‍ह
PRO.31.25	व सकसिनं हनाबना
PRO.31.25	तय्‌काच्‍वंम्‍ह खः।
PRO.31.25	कन्‍हय्‌या वयात चिन्‍ता मदु।
PRO.31.26	वयागु खँ बुद्धिं जाः।
PRO.31.26	वयागु म्‍हुतुइ न्‍ह्याबलें
PRO.31.26	भिंगु सल्‍लाह दयाच्‍वनी।
PRO.31.27	वं थः छेँजःपिनिगु
PRO.31.27	बांलाक सुसाःकुसाः याइ,
PRO.31.27	भचा हे उसि चाइ मखु।
PRO.31.28	वया मस्‍तय्‌सं
PRO.31.28	वयात सुवाः बी,
PRO.31.28	वया भाःतं नं
PRO.31.28	वयात च्‍वछायाः धाइ –
PRO.31.29	“यक्‍व मिसातय्‌सं
PRO.31.29	बाबांलाःगु ज्‍या याःगु दु,
PRO.31.29	तर छं इपिं सकसितं त्‍याकूगु दु।”
PRO.31.30	हिसिं झंगः लाये यः,
PRO.31.30	बांलाः ब्‍वयावनी।
PRO.31.30	तर परमप्रभुयात मानय्‌ याइम्‍ह
PRO.31.30	मिसा च्‍वछाये बहः जू।
PRO.31.31	वयागु मेहनतयागु सिरपाः
PRO.31.31	वयात ब्‍यु।
PRO.31.31	वं याःगु ज्‍याया निंतिं
PRO.31.31	सकसियां न्‍ह्यःने
PRO.31.31	वयात तःधंकि।
