MAT.1.1	Mukanda wa kibuti kia Yesu Klisto, muana wa Davidi, muana wa Abalahama.
MAT.1.2	Abalahama abutile Isaka; nu Isaka abutile Yakobo; nu Yakobo abutile Yuda nu bato bage; 
MAT.1.3	nu Yuda na mukikulu wage Tama babutile Pelese nu Zela; nu Pelese abutile Heselona; nu Heselona abutile Lama; 
MAT.1.4	nu Lama abutile Aminadaba; nu Aminadaba abutile Nasona; nu Nasona abutile Salamona; 
MAT.1.5	Salamona na mukikulu wage Lahaba babutile Boaza; nu Boaza na Luta babutile Obede; nu Obede abutile Yese; 
MAT.1.6	nu Yese abutile mukota Davidi.
MAT.1.6	Davidi nu wozo mukikulu wabezaga wa Uliya babutile Solomo; 
MAT.1.7	Solomo abutile Lehabama; nu Lehabama abutile Abiya; nu Abiya abutile Asa; 
MAT.1.8	nu Asa abutile Yehasafata; nu Yehasafata abutile Yolama; nu Yolama abutile Uziya; 
MAT.1.9	nu Uziya abutile Yotama; nu Yotama abutile Ahaza; nu Ahaza abutile Hezikiya; 
MAT.1.10	nu Hezikiya abutile Manase; nu Manase abutile Amona; nu Amona abutile Yosiya; 
MAT.1.11	nu Yosiya abutile Yekonia nu bato bage, mu nkungu zibendile nabo ku bukobe ku Babulona.
MAT.1.12	Nu kusila kua kuenda kuabo ku bukobe ku Babulona, Yekonia abutile Salatiele; Salatiele abutile Zelubabela; 
MAT.1.13	nu Zelubabela abutile Abihuda; nu Abihuda abutile Eleyakima; nu Eleyakima abutile Azo; 
MAT.1.14	nu Azo abutile Sadoka; nu Sadoka abutile Akimi; nu Akimi abutile Eliyuda; 
MAT.1.15	nu Eliyuda abutile Eleaza; nu Eleaza abutile Matana; nu Matana abutile Yakobo; 
MAT.1.16	Yakobo abutile Yosefu iba wa Malia, uwabutile Yesu, ukumanua bune, Klisto.
MAT.1.17	Bubo bibuti binsania kutukila ku Abalahama aba ku Davidi bili ikumi na binazi; nu kutukila ku Davidi aba nu gabendile nabo ku bukobe ku kilongo kia Babulona bili bibuti ikumi na binazi; nu kutukila ku bukobe ku kilongo kia Babulona aba nu ku Klisto bili bibuti ikumi na binazi.
MAT.1.18	Kubutua kua Yesu Klisto kuabezaga bubo: Gabezaga nina Malia andua na Yosefu, babezaga tabemenyana, abede neiyimi ku magala ma Muuza Wasililila. 
MAT.1.19	Nu Yosefu, iba wage, abezaga muntu weisanana nuwe ntamuitizie na nsoni, atundaga kumugila mu lumbisombiso. 
MAT.1.20	Gabezaga esakengela bubo, mugenzi wa Mukota wamubaside mu ndozi, wamubuide bune, Yosefu, muana wa Davidi, gukue boba kutola mukikulu wobe Malia kubuno iyimi liage lili lia magala ma Muuza Wasililila. 
MAT.1.21	Nuwe abute muana wamulume; wamuinike izina buno YESU; kubuno akonia bantu bage ku misako za buagi buabo. 
MAT.1.22	Bubuno bunsania buabezaga buno lizindilile liatendagua na Mukota ku mulengania bune,
MAT.1.23	Unguililazi, kikumi kitemenyua na wamulume, kieke iyimi,
MAT.1.23	Nuwe abute muana wamulume,
MAT.1.23	Bamuinike izina buno, Emanuele,
MAT.1.23	Buisulilua bualio, Kalaga eli neisue. 
MAT.1.24	Gayukile Yosefu ku tulo, akitile anga buamutendile mugenzi wa Mukota; nu atolile mukikulu wage, 
MAT.1.25	nu abezaga ntemumenya aba gabutile muana wamulume: nu amuinikile izina buno, YESU.
MAT.2.1	Gabutilue Yesu mu Betelehema wa Yudaya mu bindi bia mukota Helode, Bantu ba Menge batukile kuntata kukutukaga kisongo kia busi babasile ku Yelusalema, babuzizie bune, 
MAT.2.2	Kuni kueli wozo wabutilue Mukota Munene wa Bayuda? kubuno tua­monine ku lukenikeni luage kukubasaga kisongo kia busi, tuavua kumukumbamina. 
MAT.2.3	Gongule mukota Helode ku kitondo kikino, mutima wage wakutukile, nu za bantu bansania babezaga nage mu Yelusalema. 
MAT.2.4	Akundamanizie basankoga banene bansania nu basanzi ba bantu, ababuzizie bune, Kuni kukabutilua Klisto? 
MAT.2.5	Bamubuide bune, Mu Betelehema wa Yudaya: kubuno anga buasanzilue na mulengania bune,
MAT.2.6	Uwe Betelehema, mu kisi kia Yuda,
MAT.2.6	Taguli mukeke munkatini mua bukota bua Yuda:
MAT.2.6	Kubuno muguli umukabutua Mukota Munene,
MAT.2.6	Wozo akaba mulangi wa bantu bane ba Isalele. 
MAT.2.7	Nu mukota Helode amanine Bantu ba Menge ku lumbisombiso, ababuzizie bune, Nkungu nkizi nunse zimuamuene ku lukenikeni? 
MAT.2.8	Abasingile ku Betelehema, abatendile bune, Endazi mutitibukizie musagu wa muana; nu gamuamumoneko, nti muavua kunsambalila, nunne lingo nti nende kumukumbamina. 
MAT.2.9	Gabongule kuiyuki lia mukota, bendile; nu lulo lukenikeni, lubamonagakulo kuntata kuku­basaga kisongo kia busi luendile luabusio luabo, aba nu galuabasile ga kiziki kiabezaga muana. 
MAT.2.10	Gabamonine ku lukenikeni, babo­gilebogile nunse. 
MAT.2.11	Nu beingide mu numba nu bamonine ku muana nu nina Malia; bakomine mazu gansi, nu bamukumbamine; bakanuine bikagi biabo, bamukasile nkaso, mikotola nu aliga nu bulago. 
MAT.2.12	Nu gabatondile Kalaga mu ndozi buno, Tamusubie ku Helode, basubizie ku kisi kiabo muengo nzila.
MAT.2.13	Nubo gabendile, mugenzi wa Mukota wabaside Yosefu mu ndozi, wamubuide bune, Yuka nu utole muana nu nina, nu utine ku Ezipeto, nu wikale kuko aba gankakubulilaga: kubuno Helode eku­londa kuita muana. 
MAT.2.14	Nu ayukile nu atolile muana nu nina mu kindi, nu endile mu Ezipeto; 
MAT.2.15	nu eikede kuko aba nu gakule Helode: bubo lizindilile liatendagua na Mukota ku mulengania, atendile bune, Namanine muana wane akumuke ku Ezipeto. 
MAT.2.16	Gamenyine Helode buno Bantu ba Menge bamunyega nu ongilue nunse, asingile bantu, nu beitile bana bamulume bansania babezaga mu Betelehema, nu mu ndenge insania za muino, ba miaka ibili nu bango beki bana bato, kutukila ku busi buamusambalide Bantu ba Menge. 
MAT.2.17	Buno lizindilile liatendagua na mulengania Yehemia bune,
MAT.2.18	Iyuki liungulue mu Lama, idilo nu kasina kanene,
MAT.2.18	Lahele akulilila bana bage;
MAT.2.18	Nuwe ntatundile kubibibua, kubuno bana bage tabeligo. 
MAT.2.19	Gakule Helode, mugenzi wa Mukota wabaside Yosefu mu ndozi ku Ezipeto, amutendile bune, 
MAT.2.20	Yuka nu tola muana nu nina, nu wende ku kisi kia Isalele: kubuno babo batundaga kuita muana bakua. 
MAT.2.21	Nu ayukile nu atolile muana nu nina, nu babasile mu kisi kia Isalele. 
MAT.2.22	Tondo gongule buno, Alukelao angata ku Yudaya mu kiziki kia isi Helode, akule boba kuenda kuko; nu gamutondile Kalaga mu ndozi, endile mu ndenge za Galela, 
MAT.2.23	nu abasile nu eikeide mu muino wamanagua buno Nazaleta; bubo lizindilile liatendagua na balengania bune, Akamanua mu Nazaleta. 
MAT.3.1	Mu bindi bibio Yoana Mubatizi abasile, asambalide bantu mu kalula ka Yudaya bune, 
MAT.3.2	Iyaniazi; kubuno bukota bua meigulu buse buigi. 
MAT.3.3	Kubuno wozo watendagua na mulengania Yesaya bune,
MAT.3.3	Iyuki lia muntu likulalukaga mu kalula bune,
MAT.3.3	Kungazi nzila za Mukota,
MAT.3.3	Isiazi matingilo mage. 
MAT.3.4	Nuwe Yoana abezaga na nsulu za mioza za ngamia, nu mukoma wa kikoba mu kibunda kiage; nu idia liage liabezaga nzige nu buki bua mulubanda. 
MAT.3.5	Nu bamuendeide bansania ba Yelusalema, nu ba Yudaya, nu bansania ba ndenge insania za buigi na Yadene; 
MAT.3.6	nu babatizizibue nage mu luuzi lua Yadene, beigongaga misako za buagi buabo. 
MAT.3.7	Aba gamonine ku baFalese beingi nu Basadoke bavule kubatizibua nage, ababuide bune, Inyue kikanga kia mpoma, nazi wamutendile buno, mutine bongoa bukavua? 
MAT.3.8	Kolamazi biguma biatananina kuiyania: 
MAT.3.9	nu tamukengele mubenyene bune, Tuli na tateisue Abalahama; kubuno nikumutenda bune, Kalaga anavuama kubasizia Abalahama bana mu makozi mamano. 
MAT.3.10	Nu kano kaluma isaga liabikua gansi na miti: nu muti na muti utako­lama biguma bisoga nti wasesue, nu nti weisoa mu keiya. 
MAT.3.11	Lebe­lebe nkumubatizia na mazi ku kabamba ka kuiyania: tondo we ukavua kumbusa kuane antinga, nsiatananina kueka bisalapata biage: wozo akamubatizia na Muuza Wasililila nu na keiya: 
MAT.3.12	lueli luage luli mu kuboko kuage, nuwe akengia mulungu wage nunse, nuwe akakundamania mumpunge wage mu kigenge kiage, tondo akagisia mpepa mu keiya katakuzimaga.
MAT.3.13	Gatukile Yesu ku Galela, avule ku luuzi lua Yadene ku Yoana, buno abatizibue nage. 
MAT.3.14	Tondo Yoana ananine, atendile bune, Nne nikuiyanina kubatizibua nobe, tondo wavua kundi? 
MAT.3.15	Tondo Yesu amuakuide bune, Ziga tugu bubo: kubuno bubo buatutananina kuzindilizia kuisanana kunsania. Nu amuzigile. 
MAT.3.16	Gamubati­zizie, kazanga kongo Yesu atukile mu mazi: nu kazanga kongo meigulu mamulimbukide, nu amonine ku Muuza wa Kalaga eku­kumba anga nkulimba, nu amugelede; 
MAT.3.17	nu kazanga kongo, iyuki liatukile mu meigulu, liatendile bune, Wono eli Muana wane, u Ngoli zane, nakomana nage.
MAT.4.1	Tondo Yesu asondelezizibue na Muuza mu kalula buno alindi­kue na Liabo, u Satana. 
MAT.4.2	Eiyombekile bindi makumi manazi, ntalia musi nu kindi, kusila kua bubo akule na nzala. 
MAT.4.3	Nu muli­ndiki avule nu amutendile bune, Ndi uwe u Muana wa Kalaga, kakizia makozi mamano mabe kampampa. 
MAT.4.4	Nuwe amuakuide bune, Buasanzilue, muntu ntanalama na kampampa tugu, umpanga neidagi linsania likutuka mu kanua ka Kalaga.
MAT.4.5	Nu wozo Liabo, u Satana, amusondelezizie ku muino wasuagibua nu amuemanizie gantata ga mutondo wa numba nnene za kukumbamina, 
MAT.4.6	nu amubuide bune, Ndi uwe u Muana wa Kalaga, iyise gansi: kubuno buasanzilue bune,
MAT.4.6	Akakizie migenzi zage zikulange:
MAT.4.6	nu, Mu maboko mabo bakueke,
MAT.4.6	Unavua kukikitanua kugulu kuobe kuikozi.
MAT.4.7	Nu Yesu amubuide bune, Buasanzilue lingo bune, Ntulindike Mukota Kalaga wobe.
MAT.4.8	Nu lingo, wozo Liabo, u Satana, endile nage ku muiduko wasakama nunse, nu amulolesizie makota mansania ma kisi, nu malebo mamo; 
MAT.4.9	nu amubuide bune, Bibino binsania nakukase, ndi wankumbamina. 
MAT.4.10	Nu Yesu amubuide bune, Tuka Satana: kubuno buasanzilue bune, Kumbamina Mukota Kalaga wobe, nu nti wamukitila wenyene. 
MAT.4.11	Nu Liabo, u Satana, amu­sigile: nu migenzi za Kalaga zavule, zamukitide.
MAT.4.12	Gongule Yesu musagu buno, Yoana akandua, endile ku Galela; 
MAT.4.13	nu atukile ku Nazaleta, nu avule kuikala ku Kapenuma, uliko buigi na kiziba, mu miaga za Zebulona nu Nafatale: 
MAT.4.14	bubo lizindilile liatendagua na mulengania Yesaya bune,
MAT.4.15	Kisi kia Zebulona nu kisi kia Nafatale,
MAT.4.15	Nzila za mu ntungo na kiziba, lisilia lia Yadene,
MAT.4.15	Galela za baBilongo,
MAT.4.16	Bantu babezaga mu kapilo bamonine ku kiengi kinene,
MAT.4.16	Nubo beikalaga mu kisi kia kilimelime kia lukuo.
MAT.4.16	Kiengi kiababaside. 
MAT.4.17	Kutukila nkungu zezo Yesu alingile kusambala, nu kutenda bune, Iyaniazi; kubuno bukota bua meigulu buse buigi.
MAT.4.18	Nu gatabangaga mu ntungo mua kiziba kia Galela, amonine ku bantu babili ba muto neiselenzi, Simona wamanagua buno Petelo, nu muto wage Andele, beisaga kakila mu kiziba; kubuno babezaga bazubi. 
MAT.4.19	Ababuide bune, Nyangazi, nu namubike buno mube bazubi ba bantu. 
MAT.4.20	Nu kazanga kongo basigile tukila, nu bamuyangile. 
MAT.4.21	Nu gabede esalombozia, amonine ku bango bantu babili ba muto neiselenzi, Yakobo muana wa Zebedayo, nu muto wage Yoana, babezaga mu buato neisibo Zebedayo, balandaga tukila tuabo; nu abamanine. 
MAT.4.22	Nu kazanga kongo basigile isibo na buato, nu bamuyangile.
MAT.4.23	Nu Yesu endile kunsania ku Galela, eigisagia mu numba zabo za musanganano, nu abasambalide musagu musoga wa bukota, nu onezie nsambo za nkita na nkita za bantu. 
MAT.4.24	Nu lukumu luage luasambedue mu ndenge insania za Sulia; nu bamuvuilide na ba­sambi bansania, nu bansania bateikosagia na nsambo za nkita na nkita, nu babezaga na basumbu, nu babezaga na lungu, nu boma maboko; nu abonezie. 
MAT.4.25	Nu misanganano za bantu beingi zamuyangile kutuka ku Galela, nu ku Dekapoli, nu ku Yelusalema, nu ku Yudaya nu ku lisilia lia Yadene.
MAT.5.1	Gamonine ku musanganano wa bantu, abakamine ku muiduko: nu geikede gansi, beigisibua bage bamuvuilide: 
MAT.5.2	nu gali­mbuide kanua kage, abeigisizie bune,
MAT.5.3	Mbogimbogi ku babo beli bazambi mu muuza wabo: kubuno bukota bua meigulu buli buabo.
MAT.5.4	Mbogimbogi ku babo beli na kabebe: kubuno bakabobelezibua.
MAT.5.5	Mbogimbogi ku babo babota; kubuno bakapiena kisi.
MAT.5.6	Mbogimbogi ku babo bekukua na nzala nu mpusia za kuisanana: kubuno babo bakeikuta.
MAT.5.7	Mbogimbogi ku babo bekukua kiombo; kubuno babo baka­kuilua kiombo.
MAT.5.8	Mbogimbogi ku babo beli na mutima wasuaga; kubuno babo bakamona ku Kalaga.
MAT.5.9	Mbogimbogi ku basungi; kubuno bakamanua bana ba Kalaga.
MAT.5.10	Mbogimbogi ku babo bababazizibue ku kabamba ka kuisanana: kubuno bukota bua meigulu buli buabo.
MAT.5.11	Mbogimbogi kumuli inyue bakalingua, nu kubabazibua, nu kuekua buza ku mulondo na mulondo mubi ku kabamba kane. 
MAT.5.12	Bogazibogazi nu mube na kielele: kubuno lukalilo lunene lueinyu lusoga luli muigulu: kubuno ububo bubababazagia balenga­nia balingaga kuba nti tamubutua.
MAT.5.13	Inyue muli munkange wa kisi; tondo ndi munkange taguli nse, unasuagibua na kikizi? Tagunasuaga lingo nunse, umpanga nti watebua kumbuga nu kunyantua na bantu. 
MAT.5.14	Inyue muli kiengi kia kisi. Muino tagunabisama ndi wobakua gantata ga muiduko. 
MAT.5.15	Aba bantu tabanagulumizia kasuku, nu kukabika kunsi kua luzi, tondo gantata ga kibikilo kia kasuku; nuko nti kakusania bansania beli mu numba. 
MAT.5.16	Bubo kiengi kienyu kisane ku bantu, bamone ku makitilo meinyu masoga, nu nti baganune Soeinyue uli muigulu.
MAT.5.17	Tamukengele buno, navule kubigia mulembe aba bulengania: nsiavule kubibigia, tondo kubizindilizia. 
MAT.5.18	Lebelebe, nkumubula bune, Igulu nu kisi bikazimina tondo keisanzo kamozi kakeke ka masanzo ma mulembe takakazimina aba mansania makazindilizibua. 
MAT.5.19	Muntu unsania ukakagulaga ikakizio limozi ku mamano nu kuigisia bango bantu bubo, akakegibua mu bukota bua meigulu: tondo ukamanzaga nu kuigisia bango bantu bubo, wozo akakutibua mu bukota bua meigulu. 
MAT.5.20	Kubuno nkumubula nunse, ndi kuisa­nana kueinyu takuatinga kuisanana kua basanzi nu baFalese, nti tamukeingila mu bukota bua meigulu.
MAT.5.21	Mungule buatendagua ku bantu ba wakalazi bune, Ntuite muntu; ukeitaga muntu nti akaba na katati ku lusungio: 
MAT.5.22	tondo nne nkumubula bune, Muntu unsania ukongelua mubuto wage akaba na katati ku lusungio; nu muntu unsania ukabula mubuto wage buno, kikongolo, akaba na katati mu luusu lua milondo; nu muntu unsania ukabulaga mubuto wage buno, Uwe u kioto, akaba na katati mu kiziba kia keiya. 
MAT.5.23	Umpanga, ndi usakasana lukaso ku kayulo, nu ndi wakengela buno, uli na mulondo na mubuto wobe, 
MAT.5.24	siga tanga lukaso ku kayulo, nu nti wenda ku mubuto wobe buno ugomie nage, nu nti wasubia kukasana lukaso luobe. 
MAT.5.25	Sasia kugomania na wakusomba nkungu ziguli nage mu nzila; wozo wakusomba anavua kukubasia ku ngatu, nu ngatu nti akubasia ku bakoloboyo, nu nti wakandua. 
MAT.5.26	Lebelebe, nkumubula bune, Ntukatuka nunse kuko ndi ntusila nsombi zobe insania.
MAT.5.27	Mungule buatendagua bune, Ntuite meiga: 
MAT.5.28	Tondo nne nkumubula bune, muntu unsania ukulola mukikulu na lutundo lua kumulimbia, nti asila kalazi kuita meiga mu mutima wage. 
MAT.5.29	Nu ndi liso liobe liakuinia mutima, nti walitikia, nu nti walisa bulazi nobe: wanulumba wazimina kiganza kimozi, kuteli mubili wobe unsania kuingila mu kiziba kia keiya katanakuzinda. 
MAT.5.30	Nu ndi kuboko kuobe kua seidume kuakuinia mutima, nti wakusesa, nu nti wakuisa bulazi nobe: wanulumba wazimina kiganza kimozi, kuteli mubili wobe unsania kuingila mu kiziba kia keiya katanakuzinda. 
MAT.5.31	Buatendilue lingo bune, Muntu unsania ukatikagia mukikulu wage nti amukasa mukanda wakuita isonga: 
MAT.5.32	Tondo nne nkumu­bula bune, Ndi wamulume atikia mukikulu wage, kuteli ku kabamba ka butazi, nti amubika muiti wa meiga nu unsania wasonga wozo watukibua nti eita meiga.
MAT.5.33	Lingo, mungule buatendagua ku bantu ba wakalazi buno, Ntulumbile kilumbilo kia buza tondo mukitile Mukota bilumbilo biobe binsania: 
MAT.5.34	tondo nne nkumubula bune, Tamulumbile nunse; aba kuigulu, kubuno igulu lili kisumbi kietangatanga lia Kalaga; 
MAT.5.35	aba ku kisi kubuno kisi ukibikilo kia magulu mage; aba nu ku Yelusalema, kubuno muino wozo uli wa Mukota Munene. 
MAT.5.36	Aba ntulumbile kuitoe liobe, kubuno ntunavuama kugalukia luzuili lumozi kuluengia aba kuluinia. 
MAT.5.37	Tondo kuitabizia kueinyu kube bune, E, nti, E, nu tobo nti, tobo; Iyuki liakutalika likutuka ku wozo mubi.
MAT.5.38	Mungule buatendagua bune, Liso, ku liso, nu linyo, ku linyo: 
MAT.5.39	tondo nne nkumubula bune, Tamuluane na muntu mubi: tondo ndi muntu akulibula lugizi kuitama lia seidume, nti wamu­timbulila lingo lia seikazi. 
MAT.5.40	Nuwe wakusongela, nu kutola nsulu zobe za kuntata, mukase ingo za kunsi. 
MAT.5.41	Nuwe ukakuenzia lugendo lua mutandi umozi, ku magala mage, wende nage lugendo lua mitandi ibili. 
MAT.5.42	Kasa wozo ukukusega, nu wozo ukukuambia ntumukase mugongo.
MAT.5.43	Mungule buatendagua bune, Tunda munyobe, nu somba wozo wakusomba: 
MAT.5.44	tondo nne nkumubula bune, Tundazi babo bamu­somba, nu segelazi babo bekumubabazagia; 
MAT.5.45	bubo muabe bana ba Soinyue uli muigulu: kubuno ekusanizia bantu babi nu bantu basoga kisongo kiage kia busi, nu ekulokezagia bantu beisanana nu bateisanana mbula. 
MAT.5.46	Ndi mukutunda bakumutundaga, mukaba na lukalilo lukizi? Bandelelombe ndi tabakukitaga bubo? 
MAT.5.47	Nu ndi mukusekela mibuto zeinyu tugu, nti unatinga bango bantu buni? Ndi baBilongo tabakukitaga nubo bubo? 
MAT.5.48	Umpanga mube basililila, anga buasililila Soinyue uli muigulu.
MAT.6.1	Nkumutonda buno kuisanana kueinyu takube ku bantu buno, mumenyue nabo; ndi muakita bubo tamuli na lukalilo lusoga ku Soinyue uli muigulu.
MAT.6.2	Kungua ukukita bantu mponga, ntuide monze, anga bukukita bengelezi ku numba za musanganano nu mu nzila, buno baganunue na bantu. Lebelebe nkumubula bune, Babo bakasilue lukalilo luabo. 
MAT.6.3	Tondo kungua ukukita bantu mponga, kuboko kuobe kua­seikazi takumenye bukukita kuboko kuobe kuaseidume; 
MAT.6.4	bubo ndi wakita bantu mponga zibe ku lumbisombiso, nu Soinyue uku­mona mu lumbisombiso nti akukase lukalilo lusoga.
MAT.6.5	Nu ndi ukusega Kalaga, ntube anga bengelezi; kubuno babo bekuelama kusega Kalaga nti bemana mu numba za musanganano nu mu ndenge za nzila buno bamonekeko na bantu. Lebelebe, nkumubula bune, Babo bakasilue lukalilo luabo. 
MAT.6.6	Tondo, ndi ukusega ku Kalaga, nti wingila mu numba zobe nu nti wasega ku lumbisombiso, nu nti wigala luibi, nu nti wasega Soinyue uli mu lumbisombiso, nu Soinyue ukumona mu lumbisombiso; akukase lukalilo lusoga. 
MAT.6.7	Tondo, ndi mukusega ku Kalaga, tamulalukela­luke anga bukukitaga baBilongo; babo bakukengelaga bune, Bamenyue ku kutendatenda kuabo. 
MAT.6.8	Umpanga tamube anga babo; kubuno Soinyue eizi bimukuiyanina kungua tamumusega. 
MAT.6.9	Segazi ku Kalaga anga bubuno; Tateisue uli muigulu izina liobe liganunue. 
MAT.6.10	Bukota buobe buvue, kusombola kuobe kukitue ku kisi anga bukukukitua muigulu. 
MAT.6.11	Tukase lelo idia lietu. 
MAT.6.12	Tusigilile misako za buagi bueitu anga butukusigililaga bekutua­gilaga, 
MAT.6.13	aba ntutuenzie ku malindiko, tondo tonie ku wozo mubi, kubuno uli na bukota, nu magala, nu lutanuno, aba ku nkiko zitana­kuzinda. 
MAT.6.14	Kubuno ndi mukusigilila bantu misako za buagi buabo, nti Soinyue nuwe uli muigulu amusigilile misako za buagi bueinyu. 
MAT.6.15	Tondo ndi tamukusigilila bantu misako za buagi buabo, nu Soinyue nuwe ntakamusigilila misako za buagi bueinyu.
MAT.6.16	Lingo ndi tamulia, tamube anga bengelezi bekukandaga malanga; buno bantu babamenye buno batakulia. Lebelebe, nku­mubula bune, Bakasilue lukalilo luabo. 
MAT.6.17	Tondo uwe ndi ntu­kulia, ibongie muambo kuitoe, nu nti woga ku meiso; 
MAT.6.18	tondo ndi ntukulia, ntumenyue na bantu; tondo Soinyue ukumona mu lumbisombiso akukase lukalilo lusoga.
MAT.6.19	Tamuibikile bikagi ku kisi, kuli kagembe nu nkisa kubibigia, gena gakuita beibi buno beibe; 
MAT.6.20	tondo ibikilazi bikagi bienyu muigulu, kuteli kagembe nu nkisa kubibigia, nu lingo gatanavuama kuita beibi buno beibe; 
MAT.6.21	kubuno gago geli kikagi kiobe, ugago gakaba mutima wobe. 
MAT.6.22	Kasuku ka mubili keli liso: tondo ndi liso liobe lili isoga, mubili wobe unsania nti uli na kiengi. 
MAT.6.23	Tondo ndi liso liobe lili ibi, mubili wobe unsania nti uli na kapilo. Ndi kikio kiengi kili muguli kise kapilo; nti keli kapilo nunse. 
MAT.6.24	Takuli muntu unavuama kukambila bakota babili: embe nti asombe umozi, nu nti atunde ungo; embe anze umozi, nu abenge ungo. Tamunavuama kukambila Kalaga nu bikulo. 
MAT.6.25	Kubuno nkumubula bune, Tamulemanine mu kalamo keinyu, buno tualie kikizi? aba tuanue kikizi? aba ku mubili weinyu, buno tuavuale kikizi? Ndi kalamo takatinga idia, nu ndi mubili tawatinga nsulu? 
MAT.6.26	Lolazi ku tuzoni tua mu mpelela, tatukuyika aba tatukutubula mbuto, aba tatukukundamania mu bigenge, tondo Soinyue wa muigulu ekutulisagia. Inyue tamuatinga tuzoni ku busoga? 
MAT.6.27	Nazi wa kumuli unalemanina kuitalikila ingo nkiko mu kalamo kage? 
MAT.6.28	Buni bumukulemanina nsulu? Kengelazi lukita lua maluba ma mu masoa, lukita lumakuasa; tamakukita mulimo, aba tama­kulukaga; 
MAT.6.29	tondo nkumubula bune, aba Solomo mu lutanuno luage lunsania ntavualikizibue anga busoga bua limozi lia mamo? 
MAT.6.30	Tondo ndi Kalaga ekuvualikia bisugu bia masoa, biligo lelo, nu lubi bikutebua mu ngulumina za keiya; ndi ntakamuvualikia inyue beli basosu mu bukatizio bueinyu. 
MAT.6.31	Tamulemanine nu tamu­tende bune, Tualie kikizi? aba, Tuanue kikizi? aba, Tuavuale kikizi? 
MAT.6.32	Kubuno baBilongo bekulondaga bibino binsania; tondo Soinyue wa muigulu eizi binsania bimukuiyanina. 
MAT.6.33	Tondo londazi tanga bukota bua Kalaga, nu kuisanana kuage; nu muatalikilue binsania. 
MAT.6.34	Umpanga tamulemanine bia lubi, kubuno busi bua lubi buidemanine bubuenyene. Bubi buabo buasuage kubo.
MAT.7.1	Tamusungie, buno munavua kusungibua. 
MAT.7.2	Kubuno lusungio lulo lumukusungia, ululo lumukasungibua; nu kulindika kumukulindika, ukuko kumukalindikua. 
MAT.7.3	Nuwe, buni bukulola kikolokolo kili mu liso lia munyobe tondo ntukumona ku lubabu luli mu liso liobe? 
MAT.7.4	Buni bunavuama kutenda ku munyobe bune, Munane, vua tanga nkutikie kikolokolo kili mu liso liobe, nuwe uli na lubabu lunene mu liso liobe? 
MAT.7.5	Uwe muengelezi, tikia tanga lubabu luli mu liso liobe; nti ubunavuama kutikia kikolokolo kili mu liso lia munyobe.
MAT.7.6	Tamukase mboa kikio kiasuaga, aba tamuise busanga bueinyu bua bukunza bubibu gakutinga ngulube, zinavua kubunyanta na magulu mazo, nu gazabunyante nti zabuata.
MAT.7.7	Segazi, nu nti muakasue; londazi, nu nti muamone; koko­monazi, nu nti muigulilue. 
MAT.7.8	Kubuno unsania ukusega, nti akasue; nuwe ukulonda, nti amone; nuwe ukukokomona, nti igulilue. 
MAT.7.9	Nazi wa kumuli, unasegua na muana wage kampampa, nu nti amukasa ikozi? 
MAT.7.10	Aba ndi ekumusega kiena ndi nti amukase nzoka? 
MAT.7.11	Kubuno ndi inyue, bantu babi, muizi kukasa bana beinyu bisoga, embe Soinyue lino uli muigulu ndi ntanamenya kubakasa bisoga babo bakumusega? 
MAT.7.12	Umpanga bubo bumuku­tunda bango bantu kumukitila, ububo nuinyue bumubakitila; kubuno bubo u mulembe nu bulengania.
MAT.7.13	Ingilazi ku muingilo wabumbutana: kubuno kuli ungo muingilo wa tanuka, nzila zago zenda ku kuzimina, nu beingi bekuingilaga mugo. 
MAT.7.14	Kubuno wozo muingilo uli wabumbutana, nu kuzinda kua nzila zago kuli kalamo, nu bekukamona tabeli beingi.
MAT.7.15	Nikumutonda bune, Kukavua balengania ba buza beingi, bantu bakavua ku lukita lua nsulu za mikoko, tondo munda muabo muli anga mboa nkali za lubanda. 
MAT.7.16	Mukabamenya ku biguma biabo. Ndi bantu bekukola biguma ku mikele? Aba figi ku binke­lenkele? 
MAT.7.17	Bubo muti unsania musoga ukukolama biguma bisoga; nu muti mubi ukukolama biguma bibi. 
MAT.7.18	Tondo muti musoga tagunakolama biguma bibi; aba muti mubi kukolama biguma bisoga. 
MAT.7.19	Muti unsania utakolama biguma bisoga nti wasesue, nu nti weisoe mu keiya. 
MAT.7.20	Bubo mukabamenya ku biguma biabo. 
MAT.7.21	Ta na muntu na muntu ukumbula buno, Mukota, Mukota, ukengila mu bukota bua meigulu, tugu wozo ukukita kusombola kua Tatane uli muigulu. 
MAT.7.22	Beingi bakambula ku busi bubo buno, Mukota, Mukota, ndi tatualenganizie muizina liobe? nu ndi tatua­bingaga basumbu kuizina liobe, nu ndi tatuakitaga migeleko mingi kuizina liobe? 
MAT.7.23	Nu nkababula bune, Nsiamumenyine nunse: tukazi, bakiti ba bubi.
MAT.7.24	Muntu unsania ukunguaga ku malagi mane mamano, nu kumanza, akalingimanibua na muntu wa menge, wobakile numba zage ga luanda; 
MAT.7.25	mbula zitikide, muiyalo wavule, nu kisoa kitile, nu kidibuide ku zezo numba; nu tazaguide: kubuno mango mazo mabezaga ga luanda. 
MAT.7.26	Nu muntu unsania ukungua ku mamano malagi mane nu ntakumanza, akalingimanibua na kiko­ngolo, kiobakile numba zage ga misege: 
MAT.7.27	mbula zitikide, muiyalo wavule, kisoa kitile, nu kidibuide ku zezo numba, nu zaguide; nu kugua kuazo kuabede na kilumo kinene.
MAT.7.28	Nu gasilile Yesu kuigisia bitondo bibio musanganano wanga­mine na meigisia mage; 
MAT.7.29	kubuno abegisizie anga uli na buangato, nu nteigisizie anga basanzi babo.
MAT.8.1	Nu gagelile muiduko, misanganano minene zamuyangile. 
MAT.8.2	Nu muiya bibali amuvuilide, nu amukumbamine, amubuide bune, Mukota, ndi watunda, unavuama kunengia. 
MAT.8.3	Yesu alambi­zie kuboko kuage, etubizie kueli, amubuide bune, Nkutunda, wenge. Nu kazanga kongo bibali biage bionine. 
MAT.8.4	Yesu amubuide bune, Ntubule muntu kitondo kikino; tondo enda, widolesie ku sankoga, ukasane lukaso anga buakakizizie Mose, lube bulongeki ku beli.
MAT.8.5	Geingide mu muino wa Kapenuma, mukota wa bakoloboyo avule kuage, nu amusegile bune, 
MAT.8.6	Mukota, mukambi wane eiyami­kibua mu numba na lusambo lua kumia maboko, akubabalua nunse. 
MAT.8.7	Yesu amubuide bune, Nkuvua kumonia. 
MAT.8.8	Mukota wa bakolo­boyo amuakuide bune, Mukota, nne tabunatananina uwe kuingila mu numba zane; tondo tenda neiyuki tugu nu mukambi wane nti onibua. 
MAT.8.9	Kubuno aba nunne nangatua, nu nangata bakoloboyo; nu ndi nabula umozi bune, Enda nti enda; nu ungo buno, Vua, nti avua; nu ku mukambi wane buno, Kita bubo, nti abukita. 
MAT.8.10	Gongule Yesu kububo, angamine, nu abuide babo bamuyangaga bune, Lebelebe nkumubula buno nsimonaga lingo ku ungo uli na magala mu bukatizio anga wono mu bikanga bia Isalele. 
MAT.8.11	Nu nkumubula buno, beingi bakatuka kukubasaga kisongo kia busi nu ku kutukaga kisongo kia busi, nu bekeikala na Abalahama, nu Isaka, nu Yakobo, mu bukota bua meigulu: 
MAT.8.12	tondo bana ba bukota bakeisua mu kapilo ka kumbuga; kukaba kulila nu kubuga meinyo. 
MAT.8.13	Yesu abuide mukota wa bakoloboyo bune, Enda, anga buwakatizagia bube. Mukambi wage onizibue nkungu zezo.
MAT.8.14	Nu gabasile Yesu ku numba za Petelo, amonine ku ninabiala wa Petelo eli neisusila. 
MAT.8.15	Yesu eitubizie kuikoko liage, nu isusila liasilile; nuwe azanzukile nu amukitide. 
MAT.8.16	Gabuabede buse mui­golo, bamulusizizie beli na basumbu beingi; nu embizie babo basumbu neiyuki liage, nu onizie bansania babezaga basambi: 
MAT.8.17	bu bo lizindilile liatendagua na mulengania Yesaya bune, We wenyene atolile busosu bueitu, nu ekile nsambo zeitu.
MAT.8.18	Nu Yesu gamonine ku musanganano munene wamutimbi­kania, akakizizie bune, Tusokazi lisilia. 
MAT.8.19	Musanzi umozi amu­vuilide, amubuide bune, Musozi, nakuyange kunsania kuwendage. 
MAT.8.20	Yesu amubuide bune, Mikala zili na matengu, nu tuzoni tua mpelela tuli na bizumba; tondo Muana wa muntu nteli na kiziki kia kukukika itoe liage. 
MAT.8.21	Ungo muigisibua abuide Yesu bune, Mukota, nkase buangato nende kuisa kitumba kia tatane. 
MAT.8.22	Tondo Yesu amubuide bune, Nyange; siga bakuzi beisane buabo buabo.
MAT.8.23	Nu gakimine mu buato, beigisibua bage bamuyangile. 
MAT.8.24	Nu kisoa kinene kiabede mu kitatenge, bimpumi binene bia mazi bieidi­buide ku buato: tondo Yesu abezaga eiyombeka ku tulo. 
MAT.8.25	Beigisibua bage bamuvuilide, nu bamuyukizie, bamubuide bune, Mukota, tonie; tuakua. 
MAT.8.26	Ababuide bune, Inyue basosu mu bukatizio bueinyu, kikizi kimukukua boba? Su ayukile, nu azugide kisoa nu mazi ma kitatenge nu kuolile nunse. 
MAT.8.27	Bantu bangamine nu batendile bune, Wono eli muntu mukizi? aba kisoa nu kitatenge nti bikumuanza?
MAT.8.28	Nu gabasile lisilia ku kilongo kia Galasa, bantu babili babezaga na basumbu, bakulumanine nage batukaga ku kiziki kia nsinda, babezaga bakali nunse, nu takuli muntu watingaga mu zezo nzila. 
MAT.8.29	Nu balalukile neiyuki inene batendile bune, Buni butuli nobe Uwe, Yesu Muana wa Kalaga, Ndi wavule gano buno ulinge kutusungia nu lusungio lueitu taluika? 
MAT.8.30	Nu muimba muingi wa ngu­lube wabezaga kulazi waliaga. 
MAT.8.31	Nu basumbu bamusegile, bamu­tendile bune, Ndi watutikia, nti watuingizia mu muimba wa ngu­lube. 
MAT.8.32	Nu ababuide bune, Endazi. Nu batukile, nu bengide mu ngulube: nu muimba unsania wa ngulube wakumbile mu mpembue, nu wizisile mu kitatenge, nu wakule mu mazi. 
MAT.8.33	Balangi bazo batinine, bendile ku muino, basambeide bunsania, nu bitondo bia basumbu. 
MAT.8.34	Bantu bansania ba mu muino bendile kukulumania Yesu: nu gabamumueneko, bamubuide bune, Tuka mu miaga zeitu.
MAT.9.1	Nu Yesu eingide mu buato, asokile lisilia lia kitatenge, abasile mu muino wage. 
MAT.9.2	Nu bavule na muntu wabezaga na lusambo lua kugilimina, eiyombeka ga mugu: nu Yesu amenyine bukatizio buabo, amubuide bune, Muana wane, ba na mbogimbogi; misako za buagi buobe zasigililua. 
MAT.9.3	Nu bango basanzi bakengeide bune, Muntu wono ekulinga Kalaga. 
MAT.9.4	Yesu amenyine bubakengalaga, atendile bune, Kubuno mukukengela makengelo mabi mu mitima zeinyu? 
MAT.9.5	Buni buli busoga, kutenda bune, Misako za buagi buobe zasigililue; aba kutenda bune, Emanuka, wende? 
MAT.9.6	Tondo buno mumenye bune, Muana wa muntu eli na buangato geikikili ga kisi kusigilila misako za buagi, (nu abuide wozo wabezaga na lusambo lua kugilimina bune), Emanuka, nu weke mugu wobe, nu wende kuobe ku numba. 
MAT.9.7	Nu azanzukile, nu endile kuage ku numba. 
MAT.9.8	Tondo gamonine bantu ku bubo, bakule boba, nu baganuine Kalaga, uwakasile bantu buangato bubo.
MAT.9.9	Nu gatukile Yesu gago, amonine ku muntu, wamanagua Matayo, abezaga eikile ku mulimo wa kuligia idigo nu amubuide bune, Nyange. Nuwe azanzukile, nu amuyangile.
MAT.9.10	Nu gabezaga eiseikala mu numba kulia idia, bandelelombe beingi nu bagi bavule beikede na Yesu nu beigisibua bage. 
MAT.9.11	Nu gamonine baFalese ku bubo, babuide beigisibua bage bune, Kubuni Musozi weinyu ekulia na bandelelombe nu bagi? 
MAT.9.12	Tondo gongule Yesu ku bubo, ababuide bune, Beli babibu tabaneiyanina musakizi, tondo basambi. 
MAT.9.13	Endazi muiyigisie buisulilua bua bubo, Nkutunda kiombo, nsikutunda kisansa: kubuno nsiavule kumana beisanana, tondo bagi.
MAT.9.14	Mu nkungu zezo beigisibua ba Yoana bavule kueli, bamubuide bune, Isue nu baFalese tukugilaga mambizi meingi, tondo buni butekugilaga beigisibua bobe? 
MAT.9.15	Yesu ababuide bune, Bana ba musongi ndi banavuama kulila, mu nkungu zibeli na musongi? Tondo bindi bikatukibua musongi, ugabakagila.
MAT.9.16	Takuli muntu unalanda kibe kia nsulu za mubalabala ku nsulu za mukungio; kubuno zezo za mubalabala nti zata zezo nsulu za mukungio; nu itengu nti liaba inene nunse. 
MAT.9.17	Aba bantu taba­kongolaga maku meituba mu tutembe tukulu: ndi bamongola mu tuto tutembe nti tuabuga, nu maku meituba nti makubuka, nu tutembe nti tuabiga; tondo bantu bakongolaga maku meituba mu tutembe tuto, nu bibili bikale bisoga.
MAT.9.18	Gabezaga Yesu esabatenda bitondo bibino, Mukota umozi avule kueli, nu amukumbamine, nu amubuide bune, Muana wane wa mukazi alekana kalazi: tondo vua ubike kuboko kuobe gantata gage, nu alame. 
MAT.9.19	Nu Yesu azanzukile, nu amuyangile na beigisi­bua bage. 
MAT.9.20	Nu mukikulu, wabezaga na lusambo lua kubasa mikila miaka ikumi neibili, avule kumbusa kuage nu etubizie ku mupimpo wa nsulu zage: 
MAT.9.21	wozo mukikulu akengede bune, Ndi neitubia ku nsulu zage, nti nonibue. 
MAT.9.22	Tondo Yesu atimbukile, nu amumonineko, nu amubuide bune, Muana wane, lindia mutima wobe, bukatizio buobe buakonia. Nu wozo mukikulu onizibue mu zezo nkungu. 
MAT.9.23	Nu geingide Yesu mu numba za wozo mukota, nu amonine ku beidi ba mionze, nu ku musanganano munene waki­taga kazege, 
MAT.9.24	nuwe atendile bune, Tukazi: muana ntakua, tondo eiyombeka tugu. Bamusekile. 
MAT.9.25	Nu gatikizibue musanganano, eingide, nu akatile muana ga kuboko kuage, nu muana azanzukile. 
MAT.9.26	Nu musagu wozo wakukeine mu kikio kilongo kinsania.
MAT.9.27	Nu gabezaga Yesu esatinga kuko, biuku bibili biamuyangile bialalukile neiyuki inene, biatendile bune, Muana wa Davidi, tukue kiombo, 
MAT.9.28	Nu geingide mu numba, bibio biuku biamuyangile: nu Yesu ababuide bune, Ndi mukukatizia buno ninakita bubo? Bamubuide bune, E, Mukota. 
MAT.9.29	Nu eitubizie ku meiso mabo, atendile bune, ku bukatizio bueinyu ukinsa bubo buaba. 
MAT.9.30	Nu meiso mabo mazibukile. Yesu abalagile bune, Tamutende bubuno ku ungo muntu. 
MAT.9.31	Tondo gabatukile gago basambede musagu wage mu kikio kilongo kinsania.
MAT.9.32	Nu gabatukile, bamuvuilide na muntu kaluma wabezaga na musumbu. 
MAT.9.33	Nu gatukizibue musumbu, kaluma katendile: nu musanganano wangamine, batendile bune, Tatumonaga ku bubuno lingo mu kisi kia baIsalele. 
MAT.9.34	Tondo baFalese batendile bune, Wono akuimbia basumbu ku magala ma mukota wa basumbu.
MAT.9.35	Nu Yesu atabangile kunsania mu mino minene nu mikeke, nu eigisagia mu numba ningi zabo za musanganano, nu abasambalide musagu musoga wa bukota, nu onizie nsambo insania za nkita na nkita, nu bagongole ba nkita na nkita. 
MAT.9.36	Tondo gamonine ku musanganano munene agukuilide kiombo, kubuno wabezaga na kabebe nu wabalangene, anga mikoko ziteli na mulangi. 
MAT.9.37	Nu abuide beigisibua bage bune, Lebelebe matubulo meli meingi, tondo bakambi tabeli beingi. 
MAT.9.38	Segazi Mukota wa matubulo, buno asinge bakambi mu matubulo mage.
MAT.10.1	Nu amanine beigisibua bage ikumi na babili, abakasile buangato kutikia basumbu ba nsese, nu konia nsambo insania za nkita na nkita, nu bagongole ba nkita na nkita.
MAT.10.2	Meina ma basingua ikumi na babili umamano: Wakulinga, Simona, bamuinikile buno, Petelo, nu muto wage Andele; nu Yakobo muana wa Zebedayo, nu Yoana muto wage; 
MAT.10.3	Filipo, nu Batolomayo; Toma, nu Matayo wabezaga mundelelombe; nu Yakobo muana wa Alufayo, nu Tadayo; 
MAT.10.4	nu Simona mu Kana­nayo; nu Yudasa Isakaliote, wozo wamugabuide. 
MAT.10.5	Babano ikumi na babili Yesu abasingile nu abakakizizie bune, Tamuende ku baBilongo, tamuingile mu muino wa kilongo kia baSamalia: 
MAT.10.6	tondo endazi ku mikoko zazimine za numba za Isalele. 
MAT.10.7	Nu gamukuenda sambalazi buno, Bukota bua meigulu buse buigi. 
MAT.10.8	Oniazi basambi, yukiazi bakuzi, engiazi beli na bibali, tikiazi basumbu: muakasilue buliabulia nuinyue kasanazi buliabulia. 
MAT.10.9	Tamueke olo aba feza, aba nsubi mu nsago zeinyu; 
MAT.10.10	aba kangonze ka lugendo, aba makoti mabili; aba bisalapata, aba musumbo: kubuno mukambi atananina neidia liage. 
MAT.10.11	Ndi muabasa mu muino munene nu muino mukeke, londazi bantu batananina; beli mumo, ikalazi mumo aba gamukatukamo. 
MAT.10.12	Tondo ndi museingila mu numba, nti sambi­ziazi beiya zezo numba. 
MAT.10.13	Tondo ndi beiya numba batananina, bubobelelo bueinyu bube ku beli: tondo ndi beiya numba tabata­nanina, bubobelelo bueinyu busubie kumuli. 
MAT.10.14	Tondo ndi muntu ntamusambizia, aba ndi ntakungua ku bumukutenda, nti muabasa mu zezo numba aba mu wozo muino, nu nti muatitula mukungu wa mu masindi meinyu. 
MAT.10.15	Lebelebe nkumubula bune, Lusungio lua wozo muino lukatinga lua Sodomo nu Gomola mu busi bua lusungio.
MAT.10.16	Unguililazi, nkumusinga anga mikoko zili munkatini mua mboa za mu lubanda: umpanga mube na menge anga ma nzoka, nu anga tuzoni tua nkulimba tutekuitanaga. 
MAT.10.17	Tondo idangazi na bantu: bakamugabula ku nusu za milondo, nu bakamususula ku numba zabo za musanganano; 
MAT.10.18	nuinyue mukeikibua ku ngatu nu ku bakota banene ku kabamba kane, kuba balongeki kubeli nu ku baBilongo. 
MAT.10.19	Tondo gabakamugabula, tamulemanine buno, buni butuatende? kubuno mu nkungu zezo muabulue bumutenda. 
MAT.10.20	Kubuno ta inyue ubakatenda, tondo Muuza wa Soinyue ukatenda mu muli. 
MAT.10.21	Mubuto wa muntu akagabula mubuto wage buno akue, nu isi wa muana akagabula muana wage buno akue, nu bana bakabinga bababuta, nu bakabagabula buno bakue. 
MAT.10.22	Nu muka­sombua na bantu bansania ku kambaba keizina liane: tondo wozo widindika aba nu kuzinda, nti ukonibua. 
MAT.10.23	Aba gabakasungibua mu muino wono, tininazi mu ungo: lebelebe, nkumubula bune, Tamukazindilizia nunse mino insania za balsalele aba gakavuila Muana wa muntu.
MAT.10.24	Muigisibua ntegezie na musozi wage, aba mukambi ntegezie na mukota wage. 
MAT.10.25	Buasuagia muigisibua abe anga musozi wage, nu mukambi anga mukota wage. Ndi bamanine nyene numba bune, Mukota wa basumbu babi, tondo buni bukamanua bantu ba mu numba zage? 
MAT.10.26	Umpanga tamubakue boba; kubuno takuli kiabisilue, kitakabisulua; nu takuli kiakukidue, kitakokulua. 
MAT.10.27	1 Impanga bunkumubula mu kapilo, bubulazi mu kiengi; nu bumu­kungua mu kutuzi, busambalazi gantata mutondo wa numba. 
MAT.10.28	Tamukue babo bekuita mubili boba, tondo tabanamenya kuita muntu wenyene; tondo kuazi wozo boba uli na magala kuzimizia muntu wenyene nu mubili mu kiziba kia keiya. 
MAT.10.29	Ndi tuzoni tubili tukeke tatunakunzua ku sengi? Nu kamozi takanakoloka gansi ndi Soinyue ntamenya: 
MAT.10.30	tondo nzuili insania za ku matoe meinyu zaganzilue. 
MAT.10.31	Tamukue boba: bukunza bueinyu buli bubibu kutinga tuzoni tuingi. 
MAT.10.32	Umpanga muntu unsania ukani­tabizagia ku bantu, nunne nkamuitabizia ku Tatane uli muigulu. 
MAT.10.33	Tondo muntu unsania ukantunaga ku bantu, nunne nkamutuna lingo ku Tatane uli muigulu.
MAT.10.34	Tamukengele buno navule kulusia bubobelelo ku kisi: nsia­vule kulusia bubobelelo, tondo bupanga. 
MAT.10.35	Kubuno navule kuanzukania muntu neisi, nu mukinga na nina, nu mukamuana na ninabiala: 
MAT.10.36	nu babo ba numba za muntu ubakaba beiti bage. 
MAT.10.37	Wozo welama isi nu nina kuntinga ntantananina, wozo welama muana wage wa wamulume aba muana wage wa mukazi kuntinga ntantananina. 
MAT.10.38	Nuwe uteka muti wage wa magu, nu kunyanga, ntantananina. 
MAT.10.39	Muntu ukulanga kalamo kage nti akazimizia; nu wazimizia kalamo kage ku kabamba kane nti ukakamona.
MAT.10.40	Nu wozo wamusekela nti ansekela, wozo wansekela nti asekela wozo wansingile. 
MAT.10.41	Wozo wasekela mulengania, buno eli mule­ngania; akakasua lukalilo lusoga ku kabamba ka mulengania: nuwe wasekela wisanana buno eisanana, akakasua lukalilo lusoga ku kabamba ka wisanana. 
MAT.10.42	Nuwe unsania ukakasaga umozi wa ku babano bakeke kituma kia mazi makuasa tugu buno eli muigisibua, lebelebe nkumubula bune, Ntakaziminua na lukalilo luage lusoga nunse.
MAT.11.1	Nu gasilile Yesu kukakizia beigisibua bage ikumi na babili, nuwe atukileko kuigisia nu kusambala mu mino zabo.
MAT.11.2	Nu gabezaga Yoana mu kikando ongule ku misagu za buakitaga Klisto asingile beigisibua bage babili bamubuzie bune, 
MAT.11.3	Ndi uwe u wozo wavue, aba ndi tukike ungo? 
MAT.11.4	Yesu abakuide bune, Endazi musambalile Yoana bumungua kubo nu bumuamona kubo: 
MAT.11.5	biuku bise biamona, bitunga bise biatabanga, beiya bibali bengibua, bimbula matuzi bise biungua, bakuzi bayukibua, nu bazambi basambalilua musagu musoga. 
MAT.11.6	Nu mbogimbogi ku wozo uta­kuina mutima nanne. 
MAT.11.7	Nu gabendile, Yesu alingile kubula musanganano bitondo bia Yoana, ababuide bune, Muendaga kulonda kikizi mu kalula? Kulola lusolu lukutengatenga na lumpumpu? 
MAT.11.8	Kikizi kimuendaga kulola? ndi muntu wavuala nsulu zabota? Unguililazi, babo bavuala nsulu zabota beli mu numba za bakota. 
MAT.11.9	Tondo muendile kulola kikizi? Ndi mule­ngania? E, nkumubula bune, Wozo watinga mulengania, 
MAT.11.10	Wozo uwasanzilue bune,
MAT.11.10	Unguililazi, nalinga kusinga mugenzi wane,
MAT.11.10	Kukunga nzila zobe. 
MAT.11.11	Lebelebe nkumubula bune, Takumonekaga muntu munene wabutua na bakikulu, watinga Yoana Mubatizi, tondo wozo uli mukeke mu bukota bua meigulu amutinga. 
MAT.11.12	Kutukila ku bindi bia Yoana Mubatizi aba nu kano kaluma bukota bua meigulu buku­luaninua bita, nubo baluani ba bita ubekubutola. 
MAT.11.13	Kubuno balengania bansania nu mulembe balenganizie aba nu ku Yoana. 
MAT.11.14	Nu ndi mukutunda kubumenyinina, wono u Eliya, wavue. 
MAT.11.15	Wozo uli na matuzi makunguilila, nti unguilila. 
MAT.11.16	Tondo nkalingimania kibuti kino na kikizi? Kili anga bana beikile kuisoko, bekubula banyabo, 
MAT.11.17	nu bekutenda bune, Tuamuidide mpengu, nu tamuaminine; tuamulilide na kasina, nu tamuigombile ga makuba. 
MAT.11.18	Kubuno Yoana avule nu ntalile nu ntanune, nu batendile bune, Eli na musumbu. 
MAT.11.19	Muana wa muntu avule, ekulia nu ekunua, nu bekutenda bune, Muntu kiliagundu nu munuzi wa maku, nu muida wa bandelelombe nu bagi! Nu menge maku­bingibua ku misako zamo.
MAT.11.20	Nu alingile kuzugila zezo mino nu akitile migeleko mingi muzo, nubo tabeiyanizie. 
MAT.11.21	Kabebe ku Kolazina! kabebe ku Betesaida! songo migeleko mingi zakitilue kumuli, uzakitilue mu Tula nu Sidona, songo beyanizie kalazi banekeide mu nsulu za nsago nu mu luito. 
MAT.11.22	Tondo nkumubula bune, Lusungio lua Tula nu Sidona lukaba neibineibi ku busi bua lusungio kutinga lusungio lueinyu. 
MAT.11.23	Nu uwe Kapenuma, ndi ukabakamibua aba kuigulu? Ukake­gibua ku Kiziki kia Bakuzi: songo migeleko zakitilue kumuli, uzakitilue mu Sodomo songo wono muino ukili aba nu lelo. 
MAT.11.24	Tondo nkumubula bune, Lusungio lua Sodomo lukaba neibineibi ku busi bua lusungio kutinga lusungio lueinyu.
MAT.11.25	Mu nkungu zezo Yesu akuide buno, nakusima Tatane, Mukota wa meigulu nu kisi, kubuno wabisile malagi mano ku beli na menge nu bumenyinino, nu wamamenesia ku bana; 
MAT.11.26	bubo, Tatane, kubuno bubo buabezaga buakutananina. 
MAT.11.27	Tatane ankasile binsania: takuli wizi Muana, tugu Isi; takuli wizi Isi tugu Muana, nu unsania Muana ekutunda kumulolesia. 
MAT.11.28	Vuazi kundi, bansania bakutua na mikambo, nu bakutua na mizigo, nunne namu­muzie. 
MAT.11.29	Muiyambike kisanga kiane kia mukambo, nu muiyigisie kundi kubuno nne nabota, nu nili bubobelelo mu mutima: nuinyue mumunue mubenyene. 
MAT.11.30	Kisanga kiane kia mukambo kiatamba, nu muzigo wane uli mugu.
MAT.12.1	Mu nkungu zezo Yesu atingile busi bua Sabato mu masoa ma mabela; nu beigisibua bakule na nzala balingile kukala mabela nu bamalile. 
MAT.12.2	Tondo baFalese, gababamonineko, bamu­buide bune, Lola, beigisibua bobe bekukita butakulungana ku mulembe ku busi bua Sabato. 
MAT.12.3	Tondo ababuide bune, Ndi tamuasomine buakitile Davidi, gakuaga na nzala, we nu banyage? 
MAT.12.4	Bubo buengide mu numba za Kalaga, alile kampampa ka kayulo, katakulungana kulia ku mulembe, aba nu bango babezaga nage, tugu basankoga bobenyene? 
MAT.12.5	Ndi tamuasomine mu mulembe buno, mu busi bua Sabato basankoga aba mu numba nnene zaku­kumbamina babigizie busi bua Sabato nu tababede na katati.
MAT.12.6	Tondo nkumubula bune, Umozi munene watinga numba nnene za kukumbamina, eli gano. 
MAT.12.7	Songo muizi buisulilua bua malagi mamano, nkutunda kiombo, nsikutunda kisansa, songo tamunaba­sungizie beteli na katati. 
MAT.12.8	Kubuno Muana wa muntu eli Mukota wa busi bua Sabato.
MAT.12.9	Atukile gago, nu eingide mu numba za musanganano wabo: 
MAT.12.10	nu muabezaga muntu woma kuboko. Nu babuzizie Yesu bune, Ndi buakulungana ku mulembe konia muntu ku busi bua Sabato? buno bamusongele. 
MAT.12.11	Nu ababuide bune, Nazi muntu wa mumuli uli na mukoko umozi, ndi wakoloka busi bua sabato mu muzinga, utanavuama kugukata nu kugutikia? 
MAT.12.12	Bukunza bua muntu buatinga bua mukoko mambizi manga! buakulungana ku mulembe kukita busoga busi bua Sabato. 
MAT.12.13	Nu Yesu amubuide bune, Lambia kuboko kuobe, nu akulambizie, nu kuabeide kugimagima anga kuko kungo. 
MAT.12.14	Tondo baFalese batukile, nu bamukitide luango buno bamuite.
MAT.12.15	Nu gamenyine Yesu bubo, atukile kuko: nu beingi bamuya­ngile; nu abonizie bansania, 
MAT.12.16	nu abakakizizie buno, tabasambale musagu wage: 
MAT.12.17	bubo lizindilile liatendagua na mulengania Yesaya bune,
MAT.12.18	Unguililazi, mukambi wane unasombuede;
MAT.12.18	Ngoli zane zinatananinua nazo nnenyene:
MAT.12.18	Nabike Muuza wane gantata gage;
MAT.12.18	Nuwe akasambalila baBilongo lusungio.
MAT.12.19	Ntakaluana, aba ntakalaluka;
MAT.12.19	Aba muntu ntakongua kuiyuki liage mu nzila.
MAT.12.20	Lusolu luenyantilue ntakalunyanta,
MAT.12.20	Aba nsulu zikususa ntakazizimia,
MAT.12.20	Aba nu gakalusia lusungio luage lukakinda.
MAT.12.21	Nu izina liage baBilongo bakalilemanina.
MAT.12.22	Bavule kueli na wabezaga na musumbu, abezaga kiuku nu kaluma: amonezie, bubo wozo kiuku u kaluma atendile nu amonine. 
MAT.12.23	Nu musanganano unsania wangamine, watendile bune, Ndi wono ta muana wa Davidi? 
MAT.12.24	Tondo gongule baFalese kuiyuki lilino, batendile bune, Muntu wono ntekutikia basumbu tugu mu magala ma Belezebula, mukota wa basumbu. 
MAT.12.25	Tondo Yesu amenyine bubakengelaga, ababuide bune, Bukota bunsania bukuide­kanukia bukakua; nu muino unsania nu numba insania zikuide­kanukia, nti zikakua: 
MAT.12.26	nu ndi Satana ekutikia Satana, nti ekuide­kanukia; bukota buage bunasimba buni? 
MAT.12.27	Nu ndi nkutikia basumbu mu magala ma Belezebula, nti bana beinyu bakabatikia mu magala ma nazi? Kubuno ubabo bakaba ngatu zeinyu. 
MAT.12.28	Tondo ndi nne nkutikia basumbu mu Muuza wa Kalaga, kasi bukota bua Kalaga buse kumuli. 
MAT.12.29	Nazi muntu unavuama kuingila mu numba za wozo uli na magala, nu kubigia bikulo biage, ndi ntalinga kukanda wozo uli na magala? nu kusila nti abigie numba zage. 
MAT.12.30	Ndi muntu nteli nanne bumozi nti akuntuna; nu wozo utakukunda­mania nanne nti akubalangania. 
MAT.12.31	Ku bubuno nkumubula bune, Misako insania za buagi nu bilingano binsania bikasigililua, tondo babo bakalingaga Muuza Wasilililatabakasigililua. 
MAT.12.32	Muntu unsania ukatendaga bubi ku Muana wa muntu, akasigililua; tondo muntu unsania ukatendaga bubi ku Muuza Wasililila, ntakasigililua, mu nkiko zeno, aba mu nkiko zikavua.
MAT.12.33	Mukubula buno muti uli musoga, nu biguma biago bisoga, aba mukubula buno muti uli mubi nu biguma biago bibi; kubuno muti ukumenyua ku biguma biago. 
MAT.12.34	Inyue kikanga kia mpoma, mukubezaga babi munatenda busoga bukizi? Kubuno bukuke­ngela mutima nti ubukutenda kanua. 
MAT.12.35	Muntu musoga ekukanuna bikulo bisoga mu kikagi kiage kisoga: nu muntu mubi ekukanuna bikulo bibi mu kikagi kiage kibi. 
MAT.12.36	Nu nkumubula bune, Iyuki neiyuki likutenda bantu buliabulia bakasungibua kulio busi bua lusungio. 
MAT.12.37	Kubuno ku moki mobe ukabingibua nu ku moki mobe ukasungibua.
MAT.12.38	Nu bamozi ba basanzi nu baFalese bamuakuide bune, Musozi, tukutunda watukitila kalolesio. 
MAT.12.39	Tondo abakuide bune, Kibuti kibi nu kia butazi kikutunda kalolesio; tamukamona ku kango kalolesio gantata ga kalolesio ka mulengania Yona: 
MAT.12.40	kubuno bubo buabezaga Yona munda za kiena kinene; bindi bisatu musi nu kindi bubo Muana wa muntu akeikala mu kisi, bindi bisatu musi nu kindi. 
MAT.12.41	Bantu ba Ninewe bakemana mu kindi kia lusungio gamozi na bantu ba kibuti kikino, nubo bakakisungia: kubuno beiyanizie kukusambala kua Yona; nu gano geli watinga Yona. 
MAT.12.42	Mu busi bua lusungio, mukikulu eli mukota wa kunsi akei­mana gamozi na bantu ba kibuti kikio, nuwe akakisungia; kubuno we atukile kunsi kua kisi buno amone ku menge ma Solomo; nu gano geli watinga Solomo.
MAT.12.43	Gatukile musumbu wa nsese mu muntu, endile ku kiziki kitabezaga mazi, alondaga gomunua, ntagamonine. 
MAT.12.44	Lingo, we atendile bune, Nasubie mu numba zane zinatukaga muzo; gavue, amonine mu numba tamukampa, zayagilua, zakungua. 
MAT.12.45	Lingo akavua na bango basumbu mutuba kamo bamutinga bubi, nu bekuingila nu bekuikala mumo: nu muntu wozo lukita luage luzinda nti luaba lubi kutinga lutangi, ububo bukaba kibuti kikio kibi.
MAT.12.46	Gabezaga ekutenda na musanganano, nina nu mibuto zage bemene kumbuga, batundaga kutenda nage. 
MAT.12.47	Nu muntu umozi amubuide bune, Nyoko nu mibuto zobe bemana kumbuga, beku­tunda kutenda nobe. 
MAT.12.48	Tondo akuide wozo wamukengelezagia buno nazi mane? nu banazi mibuto zane? 
MAT.12.49	Alambizie kuboko kuage ku beigisibua bage, atendile bune, Lolazi, mane nu mibuto zane! 
MAT.12.50	Kubuno muntu unsania ukukita kusombola kua Tatane uli muigulu, we nti umuto wane nu mubitu wane nti umane.
MAT.13.1	Mu busi bubo Yesu atukile mu numba, eikede ku mutili wa kitatenge. 
MAT.13.2	Musanganano munene wamuvuilide, kububo eingide mu buato, eikeide; nu musanganano unsania wemene ku mutili. 
MAT.13.3	Nu abatendile bitondo bingi mu misumo bune, Unguili­lazi, muyiki endile kuyika mbuto; 
MAT.13.4	nu gayikaga, mbuto imozi zakolokile mu ntungo mua nzila, nu tuzoni tuavule tuazilile: 
MAT.13.5	ingo zakolokile gantata ga luanda, takuabezaga bisogo bingi: nu kazanga kongo zasile kubuno takuabezaga bisogo bingi: 
MAT.13.6	nu gasanukile musi, zagulumine; kubuno tazabezaga na mizi, nu zomine. 
MAT.13.7	Ingo zakolokede mu mikele; nu mikele zasile nu zazilimbanizie: 
MAT.13.8	nu ingo zakolokile ga bisogo bisoga, nu zakolamine biguma bingi, imozi lukama, ingo makumi mutuba, nu ingo makumi masatu. 
MAT.13.9	Wozo uli na matuzi makunguilila, nti unguilila.
MAT.13.10	Nu beigisibua bage bamuvuilide, bamubuide bune, Buni bukubeisa misumo? 
MAT.13.11	Yesu abakuide bune, Inyue umuakasilue menge ma kumenya tukungu tua bukota bua meigulu, tondo babo tabamakasilue. 
MAT.13.12	Kububuno muntu unsania uli na kena, baka­mukasa kango, nu akaba na bingi: tondo muntu unsania uteli na kena, akanyagua kako keli nako. 
MAT.13.13	Ku bubo ukunkubeisila misu­mo; kubuno bekumona tondo tabekumona, nu bekungua tondo tabekungua, aba tabekumenyinina. 
MAT.13.14	Nubo bazindilizie meigisia ma mulengania Yesaya ekubabula bune, Kungua mungue, tondo tamuamenyinine; nu kumona muamone, nu tamukutitika;
MAT.13.15	Kubuno mitima za bantu babano zabezaga mibibu,
MAT.13.15	Nu matuzi mabo tamakunguaga,
MAT.13.15	Nu basila kuziba meiso;
MAT.13.15	Buno banavua kutitika,
MAT.13.15	Nu kungua na matuzi,
MAT.13.15	Nu kumenyinina mu mitima zabo, Nu kugaluka lingo,
MAT.13.15	Nu ninabonia. 
MAT.13.16	Tondo meiso meinyu meli na mbogimbogi, kubuno mekumona; matuzi meinyu meli na mbogimbogi lingo, kubuno mekungua. 
MAT.13.17	Lebelebe nkumubula bune, Balengania beingi nu bantu beisanana batundile kumona ku binsania bimukumona kubio, tondo tababi­monineko; nu batundile kungua ku binsania bimukungua kubio, tondo tababiunguleko. 
MAT.13.18	Umpanga unguililazi ku musumo wa muyiki wa mbuto. 
MAT.13.19	Muntu unsania ukungua kuidagi lia bukota, kuteli kulimenyinina, ububo wozo mubi ekuvua, nu ekunyaga mbuto zayikua mu mutima wage. Wono uwayikilue mu ntungo mua nzila. 
MAT.13.20	Nuwe wayikilue ga luanda, uwozo ukungua kuidagi nu kazanga kongo ekulitunda na mbogimbogi; 
MAT.13.21	tondo nteli na muizi munda muage, ekusigala nkungu nkeke; nu gakuvua kabebe aba lubabazio ku kabamba keidagi, kazanga kongo ekuikuka. 
MAT.13.22	Nuwe wayikilue mu mikele, uwozo ukungua kuidagi; tondo tubebe tua kisi nu buengelezi bua bikulo, bukulimbania idagi, we ntako­lame. 
MAT.13.23	Nuwe wayikilue mu bisogo bisoga uwozo ukungua kui­dagi nu kulimenyinina; uwozo wakolama biguma; umozi lukama, ungo makumi mutuba, ungo makumi masatu.
MAT.13.24	Abeisile ungo musumo bune, Bukota bua meigulu bualingi­mana na muntu wayikile mbuto nsoga muisoa liage: 
MAT.13.25	tondo gabezaga bantu beiyombeka ku tulo, wamusomba avule, kuyika mbuto mbi munkatini mua mbuto nsoga, nu endile. 
MAT.13.26	Tondo gasile mbuto nsoga zakolamine, nsamba za tunkukuzungu zamone­kile nuzo kuzo. 
MAT.13.27	Nu bakambi ba nyene isoa bavule, bamubuzizie bune, Mukota, ndi ntuayikile mbuto nsoga muisoa liobe? Kuni kuatukila tunkukuzungu? 
MAT.13.28	Akuide bune, wansomba uwakitile bubo. Bakambi bage bamubuide bune, Ndi ukutunda tuende kuyula tunkukuzungu? 
MAT.13.29	Ababuide bune, Kilo; kubuno ndi muayula tunkukuzungu, nti muayula mumpunge. 
MAT.13.30	Bisigazi biasile gamozi aba mu nkungu za kutubula: nkabula batubuzi buno, Lingazi kukungika tunkukuzungu nu kutukanda bibombo bibombo kutukagisibua; tondo kundamaniazi mumpunge mu kigenge kiane.
MAT.13.31	Abeisile ungo musumo bune, Bukota bua meigulu bualingi­mana na kambuto ka lua bunyonyo, muntu akakatile, nu akayikile muage muisoa: 
MAT.13.32	keli kakeke ku mbuto insania; tondo gabuku­kula, bukutinga mbuto insania, nu nti zaba muti munene, nu mu ntabi zazo tuzoni tua mu mpelela nti tukuvua kukata.
MAT.13.33	Abeisile ungo musumo bune, Bukota bua meigulu bualingi­mana na mugago, wisile mukikulu mu bianzi bisatu bia bugali, nu bunsania buagagile nunse. 
MAT.13.34	Nu Yesu atendile na musanganano binsania mu misumo, ntanabuatendile buatatendile ku musumo: 
MAT.13.35	bubo lizindilile liatendagua na mulengania bune,
MAT.13.35	Nkatenda ku misumo;
MAT.13.35	Nkatenda biabezaga biabisua kutukila kulinga kua kisi. 
MAT.13.36	Nu Yesu asigile musanganano, nu eingide mu numba; beigisibua bage bamuvuilide, nu bamubuide bune, Tuisulile musumo wa tunkukuzungu tuabezaga muisoa. 
MAT.13.37	Nu abakuide bune, Ukuyi­kaga mbuto nsoga eli Muana wa muntu; 
MAT.13.38	Nu isoa lili bantu ba kisi; mbuto nsoga zili bana ba bukota; tunkukuzungu tuli bana ba wozo mubi; 
MAT.13.39	nu musombi eli Liabo, u Satana; busi bua kutubula buli kuzinda kua nkiko, batubuzi beli migenzi za Kalaga, 
MAT.13.40	Umpa­nga bantu bakakundamania tunkukuzungu nu kutuisa ga keiya, nu bubo ubukaba ku kuzinda kua nkiko. 
MAT.13.41	Muana wa muntu akasinga migenzi zage, bakasombola mu bukota buage binsania bikuagia bango, nu bakiti babi. 
MAT.13.42	Nu bakeisua mu kiziba kia keiya, uku­kaba idilo nu kubuga meinyo. 
MAT.13.43	Mu busi bubo bantu basoga bakasana anga kisongo kia busi mu bukota bueIsibo. Wozo uli na matuzi makunguilila, nti unguilila.
MAT.13.44	Bukota bua meigulu bualingimana na kikagi kiabisilue muisoa; muntu akimonine, nuwe akibisile lingo; nu ku mbogimbogi zage, endile, nu akunzisizie biage binsania, nu akunzile lilio isoa.
MAT.13.45	Lingo, bukota bua meigulu bualingimana na muntu mukunzia, walondaga ikozi isoga lia bukunza bubibu; 
MAT.13.46	nu gamonine ikozi lia pelele lia bukunza bubibu, endile nu akunzizie biage binsania, nu alikunzile.
MAT.13.47	Lingo, bukota bua meigulu bualingimana na kakila kisagua mu kitatenge, kakundamanizie biena bia nkita na nkita: 
MAT.13.48	geiyalile kakila bundo, bakabulutile ku muse; beikeide, bakundamanizie hiabezaga bisoga mu mato, nu bisile biabezaga bibi. 
MAT.13.49	Nu ububo ubukaba mu kuzinda kua nkiko; migenzi zikavua, bakatikia bagi abezaga munkatini mua bantu beisanana, 
MAT.13.50	nu bakeisua mu kiziba kia keiya, ukukaba idilo nu kubuga meinyo.
MAT.13.51	Ndi muamenyinina bunsania? Bamuakuide bune, E. 
MAT.13.52	Nu ababuide bune, Musanzi unsania uli muigisibua mu bukota bua meigulu alingimana na muntu muiya numba ukutikia bikulo bitangi nu bizinda muisuku liage.
MAT.13.53	Nu gasilile Yesu misumo zeno, atukile. 
MAT.13.54	Nu gabasile mu kilongo kia kuabo abeigisizie mu numba zabo za musanganano, nu bangamine nu batendile bune, Kuni kuasanga muntu wono menge mamano, nu migeleko zeno? 
MAT.13.55	Ndi wono ta umuana wa mukulumizi wa mbabu? ndi nina ta uwozo ukumanua buno Malia? nu ndi bato bage ta u Yakobo, nu Yosefu, nu Simona, nu Yuda? 
MAT.13.56	Nu babitu bage, bansania tabeli kueitu? Umpanga kuni kuasangila wono bubuno bunsania? 
MAT.13.57	Nu beinine mitima nage. Nu Yesu ababuide bune, Mulengania ntakubengua ku ungo, umpanga kuabo, nu mu numba zage. 
MAT.13.58	Nu ntakitile migeleko kuko, kubuno tabakatizizie.
MAT.14.1	Mu nkiko zezo mukota Helode ongule ku musagu wa Yesu, 
MAT.14.2	nu abuide bakambi bage bune, Wono eli Yoana Mubatizi; ayuka ku bakuzi; nu kububuno ekukita migeleko zeno. 
MAT.14.3	Kubuno Helode akatile Yoana, amukandile, nu amubikile mu kikando ku kabamba ka Helodia, mukikulu wa muto wage Filipo. 
MAT.14.4	Kubuno Yoana amubuide bune, Ku mulembe tabuakulungana kuguli kuikala nage. 
MAT.14.5	Nu Helode atundile kumuita, tondo akule musanganano boba, kubuno akengede buno abezaga mulengania. 
MAT.14.6	Tondo ga­bede busi bunene bua kubutua kua Helode buika, mukinga wa Helodia aminine munkantini mua bantu, nu atananizizie Helode. 
MAT.14.7	Nu Helode alumbide bune, Kinsania kiwansegage nakukasekio. 
MAT.14.8	Nu mukinga aninue na nina, atendile Helode bune, Nkase itoe lia Yoana Mubatizi ga kianzi. 
MAT.14.9	Nu mukota abede na kabebe; tondo ku kabamba ka kulumbila kuage, nu ku kabamba ka babo baliaga nabo, nu akakizizie buno akaselio; 
MAT.14.10	nu asingile muntu buno asese itoe lia Yoana mu kikando. 
MAT.14.11	Itoe liage lialusizibue ga kianzi, nu alikasile ku wozo mukinga nu aliekile ku nina. 
MAT.14.12	Nu beigisibua bage bavule nu beikile kitumba kiage nu bakiyikile; nu bendile kundula Yesu.
MAT.14.13	Gongule Yesu ku mundulo wa Yoana, atukile mu buato, endile mu kalula, kutabezaga bantu; nu gongule musanganano bubuno, batukile ku mino zabo, bamuyangile na magulu. 
MAT.14.14	Nu gatukile Yesu mu buato, amonine ku musanganano munene, agukuilide kiombo, nu onezie basambi babo. 
MAT.14.15	Nu gabuabede buse muigolo, beigisibua bage bamuvuilide, nu batendile bune, Kiziki kino kili kalula, nu busi buse buida; singa musanganano, buno bende kulonda idia mu mino. 
MAT.14.16	Tondo Yesu ababuide bune, Taba­nenda, bakasazi idia. 
MAT.14.17	Bamubuide bune, Tuli na tumpampa tutano nu biena bibili tugu. 
MAT.14.18	Nu Yesu atendile bune, Vuazi nabio kundi. 
MAT.14.19	Nu abuide musanganano buno, Ikalazi ga bisugu; nu akatile tumpampa tutano nu biena bibili; nu agalamine kuigulu, abisegede nu abibunguide nu abikasile beigisibua nu beigisibua babikasile musanganano. 
MAT.14.20	Nu bansania balile, nu bembukile: nu basongezie mbobu zasigalaga zizazizie nzi ikumi neibili. 
MAT.14.21	Nu babo bansania baliaga babezaga bamulume bakuka tununu tutano, tabaganzile bakikulu nu bana.
MAT.14.22	Nu kazanga kongo asingile beigisibua bage buno bakimine mu buato, buno balinge kusoka ku lisilia, nuwe asigede ekulagana na musanganano. 
MAT.14.23	Nu gasilile kulagana na musanganano, abakamine ku muiduko buno asege, nu gabuabede buse muigolo abezaga kuko wenyene. 
MAT.14.24	Tondo buato buabezaga buse munkatini mua kita­tenge, nu buagingilegingile nunse na bimpumi kubuno kisoa kiabe­zaga kinene. 
MAT.14.25	Gabasile nkungu za mulangi wa banazi mu kindi Yesu avule kubeli endaga gantata ga kitatenge. 
MAT.14.26	Nu gamonine beigisibua bage ekuenda gantata ga kitatenge bakule boba, batendile bune, Kili kilimelime; nu balalukile kubuno bakuaga boba. 
MAT.14.27	Tondo kazanga kongo Yesu ababuide bune, Kokomeziazi mitima zeinyu; nne wono; tamunakua boba. 
MAT.14.28	Nu Petelo amuakuide bune, Mukota ndi uwe wozo nkakizie nunne buno nivue gantata ga mazi. 
MAT.14.29	We amubuide bune, Vua kundi, Petelo atukile mu buato, endile gantata ga mazi, endile ku Yesu. 
MAT.14.30	Tondo gamonine ku kisoa akule boba, alingile kukoka mu mazi, alalukile bune, Mukota nonie. 
MAT.14.31	Yesu alambizie kuboko kuage, amuzanzuide, amubuide bune, Uwe musosu mu bukatizio, buni butakukatizia? 
MAT.14.32	Nu gaba­kimine mu buato, kisoa kiabotile. 
MAT.14.33	Nu babo babezaga mu buato bamukumbamine, batendile bune, Lebelebe, uwe uli Muana wa Kalaga.
MAT.14.34	Nu gabasokile, babasile ku kisi kia Genesaleta. 
MAT.14.35	Nu gabamumenyine babo bantu ba kiziki kikio, basingile migenzi ku ndenge za kisi kikio, nu bamuvuilide na basambi bansania; 
MAT.14.36	bamusegile buangato bua kuitubia ku mumpimbo wa nsulu zage: nu bansania beitubizie bonezibue.
MAT.15.1	Nu baFalese nu basanzi batukile ku Yelusalema bavule ku Yesu, bamutendile bune, 
MAT.15.2	Buni bukubigia beigisibua bobe bumba bua bakulu? kubuno bekulia taboga ku maboko. 
MAT.15.3	Nu abakuide bune, Kubuni nuinyue mukubigia kukakizia kua Kalaga ku kabamba ka nkita zeinyu? 
MAT.15.4	Kubuno Kalaga atendile bune, Anza so nu nyoko: nu wozo wasuilila isi aba nina nti akakua, 
MAT.15.5	Tondo inyue mukutenda bune, Muntu unsania ukutenda kuisi aba ku nina bune, Lukaso lunabezaga nalo kukukasa nalukasile Kalaga; 
MAT.15.6	nuwe ntakuanza isi aba nina. Inyue mukubigia idagi lia Kalaga ku kabamba ka nkita zeinyu. 
MAT.15.7	Inyue bengelezi, lebelebe, Yesaya amulenganizizie busoga bune,
MAT.15.8	Bantu babano bekunanza na milomo zabo,
MAT.15.8	Tondo mitima zabo zili bulazi nanne.
MAT.15.9	Tondo bekunkumbamina buliabulia,
MAT.15.9	Bekuigisia meigisia ma malagi ma bantu.
MAT.15.10	Amanine musanganano abakuide bune, Unguililazi, nu mumenyi­nine: 
MAT.15.11	Takikulia muntu mu kanua ukikumubigia; tondo kiku­tuka mu kanua kage, ukikumubigia. 
MAT.15.12	Nu beigisibua bamue­ndeide bamubuide bune, Ndi ntuizi buno baFalese beinine mitima gabongule moki mamo? 
MAT.15.13	Tondo abakuide bune, Bakatikia muti unsania utayikilue na Tatane uli muigulu. 
MAT.15.14	Basigazi: babo u basondelezia ba biuku. Ndi kiuku kikusondelezia kingo, nti bako­loke bebabili mu muzinga. 
MAT.15.15	Petelo amuakuide bune, Tuisulile wono musumo. 
MAT.15.16	Yesu ababuzizie bune, Ndi inyue tamuba na menge aba nu kano kaluma? 
MAT.15.17	Tamukumenya bune, Kikuingila mu kanua kikutinga munda, nu kikuisua mu mambue? 
MAT.15.18	Tondo bikutuka mu kanua ubikutuka mu mutima; nubio ubikubigia muntu. 
MAT.15.19	Kubuno mu mutima umukutukaga makengelo mabi; buiti, kuita meiga, butazi, buibi, bulongeki bua buza, nu bilingano: 
MAT.15.20	ubibio bikubigia muntu; tondo kulia ntoga ku maboko takuku­bigia muntu.
MAT.15.21	Nu Yesu atukile kuko, nu endile mu ndenge za Tula nu Sidona. 
MAT.15.22	Nu mukikulu wa mu Kanana atukile mu lulenge lulo, alalukile neiyuki inene bune, Mukota, muana wa Davidi, nkue kiombo; mukinga wane ekubabazibua na musumbu. 
MAT.15.23	Tondo Yesu nta­kuide iyuki; beigisibua bage bavule kueli, bamusegile bune, Mutikie kubuno ekulila kumbusa kueitu. 
MAT.15.24	Abakuide bune, Nasingilue tugu ku mikoko zazimine za numba za Isalele. 
MAT.15.25	Tondo mukikulu avule kumukumbamina bune, Mukota nkasie. 
MAT.15.26	Amuakuide bune, Tabusoga kuisa idia lia bana ku mboa. 
MAT.15.27	Tondo mukikulu amubuide bune, E, Mukota: tondo mboa nuzo zikuliaga mbobu zikukolokaga kunsi kua meza za bakota bazo. 
MAT.15.28	Yesu amuakuide bune, Uwe mukikulu, uli na magala mu bukatizio. Ukukitilua bubo bukutunda. Nu mukinga wage onezibue mu nkungu zezo.
MAT.15.29	Nu Yesu atukile kuko, nu endile buigi na kitatenge kia Galela, nu abakamine ku muiduko, nu eikedeko. 
MAT.15.30	Misanganano zavule kueli, bitunga, nu biuku, nu tuluma, nu baketuka makua, nu ba ingo nsambo, nu bababikile ku magulu mage, nu abonezie: 
MAT.15.31	nu lingo bantu bangamine, gabamonine ku tuluma tuse tuatenda, nu babeleka bese bemana, nu bitunga bise biatabanga, nu biuku bise biamona: nu baganuine Kalaga wa Isalele.
MAT.15.32	Yesu amanine beigisibua bage, nu ababuide bune, Nkukuila musanganano kiombo, kubuno beikede nanne bindi bisatu, tabeli neidia; nsikutunda kubasinga na nzala buno banavua kukutua mu nzila. 
MAT.15.33	Nu beigisibua bage bamubuide bune, Kikino kiziki kili kalula, kuni kutuamonene idia liakuikutia bantu begezie gagano? 
MAT.15.34	Nu Yesu ababuide bune, Tumpampa tunga tumuli nato? batendile bune, Tuli na mutuba kamo tugu nu tuabiena tumozi tukeke. 
MAT.15.35	Abuide musanganano bune, Ikalazi gansi; 
MAT.15.36	nu akatile tumpampa mutuba kamo nu biena; nu asegile, nu abi­bunguide, nu akasile ku beigisibua, nu beigisibua babikasile musa­nganano. 
MAT.15.37	Nu babo bansania balile, nu beikutile: nu basongezie mbobu zasigalaga zizazizie nzi mutuba kamo. 
MAT.15.38	Bantu bansania baliaga babezaga bamulume bakuka tununu tunazi, tabaganzile bakikulu nu bana. 
MAT.15.39	Alagene na misanganano, nu engide mu buato, nu abasile mu ndenge za Magadana.
MAT.16.1	Nu baFalese nu baSadoke bavule kumulindika, nu bamu­buide bune, Tulolesie mugeleko ukutuka kuigulu. Aba­kuide bune, 
MAT.16.2	Kungua buse muigolo mukutendaga buno, kuakie buange lubi; kubuno igulu liakangukilua. 
MAT.16.3	Nu mu nindunindu mukutendaga buno, Lelo kuete kisoa: kubuno igulu liakisimana nu lieina bumpi. Inyue bengelezi, mukumenyinina igulu; tondo tamukumenyinina tulolesio tua nkiko. 
MAT.16.4	Inyue ba kibuti kibi nu kia butazi mukutunda kalolesio; tamukalolesibua kango kalolesio, umpanga ka Yona. Nu abasigile, nu endile.
MAT.16.5	Nu beigisibua bendile lisilia lia kitatenge, beibilide kueka tumpampa tua kulia. 
MAT.16.6	Nu Yesu ababuide bune, Idangazi na mugago wa baFalese nu baSadoke. 
MAT.16.7	Bakengelezanizie buabo buabo bune, Tatuavule na tumpampa. 
MAT.16.8	Nu gamenyine Yesu bubakengelaga, atendile bune, Inyue basosu mu bukatizio, buni bumukukengelezania, buno tamuavule na tumpampa? 
MAT.16.9	Inyue tamukumenyinina aba ndi tamukukengela ku tumpampa tutano nu bantu babezaga bakuka tununu tutano, nu nzi inga zimuasongezie? 
MAT.16.10	Inyue ndi tamukukengela tumpampa mutuba kamo nu bantu babezaga bakuka tununu tunazi, nu nzi inga zimuasongezie? 
MAT.16.11	Ndi muizi tugu buno namubulaga tumpampa? Tondo namubulaga tugu buno muidange na mugago wa baFalese nu baSadoke. 
MAT.16.12	Ububo, bamenyine bune, Ntatubuide ku mugago wa tumpampa, tondo atubuide tugu ku meigisia ma baFalese nu baSadoke.
MAT.16.13	Gavule Yesu mu ndenge za Kaisalia Filipo, abuzizie beigisibua bage bune, Bantu bekubula Muana wa muntu buno eli nazi? 
MAT.16.14	Batendile buno bango bekutenda bune, Eli Yoana Mubatizi; bango bune, Eli Eliya; bango bune, Eli Yehemia, embe ungo mulengania. 
MAT.16.15	Ababuide bune, Tondo inyue mukutenda buno nili nazi? 
MAT.16.16	Nu Simona Petelo amuakuide bune, Uwe U Klisto, Muana wa Kalaga uli Mulami. 
MAT.16.17	Yesu abakuide bune, Simona Muana wa Yona: uli na mbogimbogi; ta menge ma bantu umakumenesia bubo, tugu, Tatane uli muigulu. 
MAT.16.18	Nunne, nkukubula bune, Nakuinika Petelo, 
MAT.16.19	Nkakukasa mitandilua za bukota bua meigulu; nu kinsania kiwakandage ga kisi, nti kiakandue nukio muigulu; nu kinsania kiwakandulage ga kisi, nti kiakandulue nukio muigulu. 
MAT.16.20	Kububuno, Yesu akakizizie beigisibua bage bubibu buno, Tabasambalile muntu buno we u Klisto.
MAT.16.21	Kutukila nkungu zezo Yesu alingile kulolesia beigisibua bage buno, atunganana kuenda ku Yelusalema, nu kubabazibua na bakulu nu na basankoga banene nu basanzi, nu kuitua, nu kuyukibua kusila kua bindi bisatu. 
MAT.16.22	Nu Petelo amulutile, nu amuzugide bune, Mukota, Kalaga akukue kiombo, nu ntuabe bubo. 
MAT.16.23	Yesu agalu­kile, abuide Petelo bune, Enda kumbusa kuane, Satana; ukuninia mutima, kubuno makengelo mobe tameli ma Kalaga, meli ma bantu. 
MAT.16.24	Yesu abuide beigisibua bage bune, Ndi muntu atunda kunyanga, nti eituna, nu eke muti wage wa magu, nu anyange. 
MAT.16.25	Kubuno muntu unsania ukutunda konia kalamo kage akakazimizia: nu unsania ukakazimizia ku kabamba kane, ukakamona. 
MAT.16.26	Mutali mukizi wa muntu ndi angata kisi kinsania, nu kugabula kalamo kage? Aba muntu anagulania kikizi na kalamo kage? 
MAT.16.27	Kubuno Muana wa muntu akavua mu lutanuno lueIsi na migenzi zage; busi bubo akaliga muntu na muntu anga buakitaga. 
MAT.16.28	Lebelebe, nkumubula bune, Bamozi bemana gano; tabakakua aba nu gabaka­mona ku Muana wa muntu ekuvua mu bukota buage.
MAT.17.1	Nu gatingile bindi mutuba Yesu atolile Petelo, nu Yakobo, nu muto wage Yoana, nu abakamine nabo ku muiduko mulazi bobenyene: 
MAT.17.2	nu kilungi kiage kiabagalukide; nu malanga mage masanine anga kisongo kia busi, nu nsulu zage zabede zenga anga kiengi. 
MAT.17.3	Nu babasidue na Mose nu Eliya besatenda nage. 
MAT.17.4	Nu Petelo akuide Yesu bune, Mukota buli busoga ndi tuikala gano: ndi watunda, nobake nusu isatu; lumozi luobe, nu lumozi lua Mose, nu lumozi lua Eliya. 
MAT.17.5	Gabezaga esatenda, kimpa kia kiengi kiabakukide; iyuki liatukile mu kimpa bune, Wono eli Muana wane, u Ngoli zane, nakomana nage; munguililazi. 
MAT.17.6	Nu gongule beigisibua bage kuiyuki lilino, bakomine malanga gansi, nu bakule boba. 
MAT.17.7	Nu Yesu avule, etubizie kubeli, abatendile bune, Yukazi, tamunakua boba. 
MAT.17.8	Nu gabalambuide meiso, tabamonine kungo, umpanga Yesu.
MAT.17.9	Nu gababezaga basagela muiduko, Yesu abakakizizie bune, Tamubule ungo muntu bumuamona kubo, aba gakayuka Muana wa muntu ku bakuzi. 
MAT.17.10	Nu beigisibua bage bamubuzizie bune, Kubuni basanzi bakutenda bune, Buatunganana Eliya kulinga kuvua tanga? 
MAT.17.11	Nuwe abakuide bune, Lebelebe, Eliya akavua kukunga binsania; 
MAT.17.12	tondo nkumubula bune, Eliya avule kalazi, tabamu­menyine, tondo bamukitile anga bubatundaga. Ububo Muana wa muntu ababazibue nabo. 
MAT.17.13	Beigisibua bamenyine bune, Ekuba­sambalila musagu wa Yoana Mubatizi.
MAT.17.14	Nu gababasile ku musanganano, muntu umozi avule kueli, amukomine mazu, nu atendile bune, 
MAT.17.15	Mukota, kuila muana wane wamulume kiombo, eli na lusambo lua lungu, ekubabazibua nunse; mambizi meingi ekuitumba ga keiya nu mu mazi. 
MAT.17.16	Namuekile ku beigisibua bobe, tabavuamine kumonia. 
MAT.17.17	Nu abakuide bune, Inyue kibuti kikio kia busombi nu kiteli na bukatizio, ndi nkeikalaga neinyu kankanka? gani gankakutilua? Vuazi nage kundi. 
MAT.17.18	Nu Yesu amuzugide, nu wozo musumbu atukile mu muana: mu nkungu zezo muana onine. 
MAT.17.19	Nu beigisibua bavule ku Yesu bobenyene, nu bamubuzizie bune, Kubuni isue tatuavuamine kumutikia? 
MAT.17.20	Nu ababuide bune, Ku kabamba ka busosu bueinyu mu bukatizio: lebelebe, nkumubula, bune, Songo muli na bukatizio anga mbuto za bunyonyo, munabula muiduko bune, Tuka kuko, nu utingile kukuno, nu ukatinga; takuli kitakamukulunganina. 
MAT.17.21	Tondo bubuno tabunamoneka tugu kute kukusega nu kugila.
MAT.17.22	Nu gababezaga mu Galela, Yesu abatendile bune, Bakagabula Muana wa muntu mu maboko ma bantu; 
MAT.17.23	nu kuitua, nu kuyu­kibua kusila kua bindi bisatu. Nu abede na kabebe nunse.
MAT.17.24	Nu gababasile mu Kapenuma baligia ba idigo bavule ku Petelo bamubuzizie bune, Musozi weinyu ntakuliga idigo kubuni? 
MAT.17.25	Atendile bune, E, nkuliga. Nu ingide mu numba, Yesu alingile kumubuzia bune, Simona, ukukengela buni? ndi bakota ba kisi bekuligia bana babo aba ndi bageni? 
MAT.17.26	Nu akuide, Bageni tugu. Yesu ababuide bune, Bubo bana bakandulua. 
MAT.17.27	Tondo tunavua kubeinia mitima, enda ku kiziba, nu isa kakila mukio, nu tola kiena kialinge kuvua; gawasule mu kanua kakio, nti wamone shekela
MAT.18.1	Mu nkungu zezo beigisibua bavule ku Yesu, bamubuzizie bune, Nazi uli munene mu bukota bua meigulu? 
MAT.18.2	Yesu amanine muana muto, nu amubikile munkatini muabo, 
MAT.18.3	nu atendile bune, Lebelebe, nkumubula bune, Ndi tamuagaluka, nu kuba anga bana bato, tamukeingila mu bukota bua meigulu. 
MAT.18.4	Muntu unsania wibotia anga wono muana muto, ukaba munene mu bukota bua meigulu. 
MAT.18.5	Unsania wasekela muana muto anga wono muizina liane nti ansekela: 
MAT.18.6	tondo ukeinagia umozi wa ku babano bana bato bekunkatizagia mutima, buatananina akandue ikozi lia kugoga muikosi liage, nu kuisua muiziba lia kitatenge.
MAT.18.7	Kabebe ku kisi ku kabamba ka kuinania mitima! Lebelebe, kuinania mitima kuatunganana kuvua, kabebe ku wozo ukuinia ungo mutima. 
MAT.18.8	Ndi kuboko kuobe aba kugulu kuobe kuakuinia mutima, nti wakusesa, nu nti wakuisa bulazi nobe; gunulumba wingila kitunga mu kalamo, kuteli kuingila mu keiya katanakuzima na maboko mabili nu magulu mabili. 
MAT.18.9	Ndi liso liobe liakuinia mu­tima, nti walitikia, nu nti walisa bulazi nobe; gunulumba wingila mu kalamo na liso limozi, kuteli kutumbua mu kiziba kia keiya na meiso mabili. 
MAT.18.10	Tamubenge muana muto umozi wa ku babano, kubuno nkumubula bune, Muigulu bindi binsania migenzi zabo zikulolaga ku meiso ma Tatane uli muigulu. 
MAT.18.11	(Kubuno Muana wa muntu avule konia kikio kiazimine.) 
MAT.18.12	Mukukengela buni? Ndi muntu eli na lukama lua mikoko, nu umozi wazimina, ndi ntana­siga zizingo makumi mubula nu mubula, nu kuenda mu muiduko kulonda wozo wazimine? 
MAT.18.13	Nu gagumonine, lebelebe nkumubula bune, Agubogedebogede, kutinga zezo makumi mubula nu mubula zitazimine. 
MAT.18.14	Ububo Soinyue uli muigulu ntakutunda muana umozi wa ku babano bana bato kuzimina.
MAT.18.15	Ndi mubuto wobe akuagila, enda, umulolesie buakuagila inyue babili: ndi akunguilila, nti waluta mubuto wobe. 
MAT.18.16	Ndi anana nti wenda na muntu umozi aba bantu babili ububo bulongeki buasuage ku balongeki babili aba basatu. 
MAT.18.17	Nu ndi abanana, nti walondola mulondo wozo ku ekelezia; nu ndi anana ku ekelezia, nti abe kuguli anga wa Bilongo nu anga Mundelelombe. 
MAT.18.18	Lebelebe nkumubula bune, Kinsania kimuakandage ku kisi, nti kiakandue nukio muigulu, nu kinsania kimuakandulage ku kisi, nti kiakandulue nukio muigulu. 
MAT.18.19	Nkumubula lingo bune, Ndi babili beita­bizania ku luango lumozi, nti basega, nu Tatane uli muigulu abakitile anga bubasegaga. 
MAT.18.20	Ndi babili aba basatu bakundamana kuizina liane, nunne nti nili munkatini muabo.
MAT.18.21	Nu Petelo avule nu amubuzizie bune, Mukota, ndi mubuto wane anagila nti namusigilila mambizi manga? Ndi mambizi mutuba kamo? 
MAT.18.22	Yesu amubuide bune, Nsikukubula tugu mambizi mutuba kamo; tondo Makumi mutuba kamo mambizi mutuba kamo. 
MAT.18.23	Ububo bukota bua meigulu bualingimana na mukota umozi watundaga kuganza biage biabezaga na bakambi bage. 
MAT.18.24	Nu galingile kuganza biage, bavule na umozi abezaga na nsombi za talanta tununu ikumi. 
MAT.18.25	Nuwe ntabezaga na kena ka kuliga nsombi zage, nu mukota wage atendile bune, Bamukunzie na mukazi wage nu bana bage nu biage binsania bubo ubualige nsombi zage. 
MAT.18.26	Mukambi aguede gansi amukumbamine, nu amubuzizie bune, Mukota nkuile kiombo, nkakuligaga nsombi insania. 
MAT.18.27	Nu Mukota wage amukuilide kiombo, amulekede, nu amusigilide na nsombi. 
MAT.18.28	Tondo mukambi atukile mu numba, akulumene nuwe na mukambi wage wabezaga na nsombi za ndenalise
MAT.18.29	Mukambi wage aguide gansi, amulakide bune, Nkuile kiombo, nkakuligaga nsombi zobe. 
MAT.18.30	Tondo we ananine, endile kumubika mu kikando, aba nu gakaliga nsombi. 
MAT.18.31	Gamonine bango bakambi banyage ku bubo mitima zabo zinine, bavule kusolela mukota wabo bunsania buakitaga. 
MAT.18.32	Mukota wage amumanine, amubuide bune, Uwe mukambi mubi, nakusigilide nsombi insania, kubuno wanda­kide: 
MAT.18.33	ndi ntunavuama kukuila munyobe kiombo anga bunaku­kuilide kiombo? 
MAT.18.34	Nu mukota wage ongilue, amubikile mu maboko ma basungia aba nu gakaliga nsombi insania. 
MAT.18.35	Ububo buamukite Tatane uli muigulu, ndi umozi wa kumuli ntakusigilila mubuto wage mu mitima zeinyu.
MAT.19.1	Nu gasilile kutenda bubo, atukile ku Galela, abasile mu miaga za Yudaya lisilia lia Yadene; 
MAT.19.2	nu misanganano mingi zamuyangile; nu abonizie.
MAT.19.3	Nu baFalese bavule kumulindika, nu bamubuzizie bune, Ndi buakulungana ku mulembe muntu kutikia mukikulu wage ku musako na musako? 
MAT.19.4	Nuwe abakuide bune, Ndi inyue tamuasomine tugu buno, Mu kulinga Mubumbi abumbile wamulume nu mukikulu, 
MAT.19.5	nu atendile bune, Kububo wamulume akasiga isi nu nina, nu akalandana na mukikulu wage; nu bobabili bakaba mubili umozi? 
MAT.19.6	Nu tabeli babili lingo, tondo beseli mubili umozi. Kubuno kiakulumanizie Kalaga, muntu ntanakilekanukia. 
MAT.19.7	Bamubuzizie bune, Kubuni Mose akakizizie buno nti wamukasa mukanda wa kuita isonga, nu nti wamutikia? 
MAT.19.8	Nu ababuide bune, Ku ka­bamba ka bubibu bua mitima zeinyu, Mose amuitabizizie kutikia bakikulu beinyu: tondo mu kulinga tabuabezaga bubo. 
MAT.19.9	Aba­buide lingo bune, Tondo nkumubula buno wozo watikia mukikulu wage kute ku butazi nu kusonga ungo, nti eita meiga, nu wasonga lingo wozo watikibua, nti eita meiga. 
MAT.19.10	Beigisibua bage bamu­buide bune, Ndi bitondo bia wamulume nu mukikulu bili bubo, kasi ta busoga kusonga. 
MAT.19.11	Tondo ababuide bune, Bantu bansania tabanavuama kukatizia bubuno, tondo babo babukasilue. 
MAT.19.12	Kubu­no kuli babutilue mintembele, nu kuli bango bakubukitua na bantu, nu bango bakuibikabo ku kabamba ka bukota bua meigulu. Uku­tunda kukita bubo nti abukita.
MAT.19.13	Nu bamuvuilide na bana bato, buno ababike maboko, nu kubasegela: nu beigisibua bage babazugide. 
MAT.19.14	Tondo Yesu atendile bune, Sigazi bana bato bavue kundi, tamunabazugila: kubuno, beli anga babano bukota bua meigulu buli buabo. 
MAT.19.15	Nu ababikile maboko, nu atukile kuko.
MAT.19.16	Nu muntu umozi amuvuilide, amubuide bune, Musozi, musa­ko musoga mukizi unikita buno, nibe na kalamo katanakuzinda? 
MAT.19.17	Nu amutendile bune, Buni bukumbuzia buli busoga? Kuli tugu umozi u musoga: tondo ndi ukutunda kuingila mu kalamo; anza makakizio. 
MAT.19.18	Abuzizie Yesu bune, Ikakizio ikizi? Yesu amu­tendile bune, Ntuite muntu, Ntuite meiga, Ntuibe, Ntueke munyobe buza. 
MAT.19.19	Wanze So nu nyoko; nu utunde munyobe anga buwi­tunda uwenyene. 
MAT.19.20	Wozo musikila amubuide bune, Nanzile mamo mansania kalazi; kikizi lingo kinikita? 
MAT.19.21	Yesu amubuide bune, Ndi watunda kusililila, enda, ukunzie binsania biguli nabio, ubikase bazambi, bubo ukaba neisuku muigulu: nu uvue, unyange. 
MAT.19.22	Tondo gongule wozo musikila ku bubo, endile na kabebe; kubuno abezaga na bikulo bingi.
MAT.19.23	Yesu abuide beigisibua bage bune, Lebelebe, nkumubula bune, Kuingila kua mugumi mu bukota bua meigulu kuli kubibu. 
MAT.19.24	Nkumubula lingo bune, Buli neibineibi ngamia kuingila muitengu lia nsinge, ku mugumi kuingila mu bukota bua Kalaga. 
MAT.19.25	Nu gongule beigisibua bage ku bubuno, bangamine nunse, bamubuzizie bune, Nazi ukonibua? 
MAT.19.26	Nu Yesu abalolile, abatendile bune, Bubuno tabunakulungana ku bantu; tondo bunakulungana ku Kalaga. 
MAT.19.27	Bubo Petelo amuakuide bune, Unguilila, tuasigile bietu binsania nu tuakuyangile, kikizi kitukamona? 
MAT.19.28	Nu Yesu aba­buide bune, Lebelebe, nkumubula bune, Mu nkiko za kugaluka kua binsania gakeikala Muana wa muntu ga kisumbi kiage kia lutanuno, nuinyue lingo banyangaga mukeikala ga bisumbi ikumi na bibili, nu mukasungia bikanga ikumi nu bibili bia balsalele. 
MAT.19.29	Muntu unsania wasigile numba zage, aba bato bage, aba babitu bage, aba isi, aba nina, aba bana bage, aba masoa mage, ku kabamba keizina liane, nu akatalikilua mambizi lukama, nu akapiena kalamo katanakuzinda. 
MAT.19.30	Tondo beingi balingaga bakaba bazinda; nu beingi bazindaga bakaba batangi.
MAT.20.1	Bukota bua meigulu bualingimana na nyene isoa wendile nindunindu kulonda bakambi bakumukambila muisoa liage lia biguma. 
MAT.20.2	Nu gagomezie nabo buno abalige falanga mutuba kamo ku muntu na muntu ku busi bumozi, abasingile muisoa liage. 
MAT.20.3	Nu gatingile nkungu isatu, endile, nu amonine ku bango bemana tugu geisoko; 
MAT.20.4	nu ababuide bune, Endazi muisoa liane namukase anga buakulungana. Nu bendile. 
MAT.20.5	Gatingile nkungu mutuba, nu nkungu mubula, endile lingo akitile bubo. 
MAT.20.6	Nu gatingile nkungu ikumi neimozi, endile, nu amonine ku bango bemana; ababuzizie bune, Kubuni inyue muemana tugu nkungu insania? 
MAT.20.7	Bamubuide bune, Takuli muntu ukutukasa mukambo. Nu ababuide bune, Endazi muisoa liane. 
MAT.20.8	Nu gabuabede buse mui­golo, nyene isoa abuide mulangi wa biage bune, Mana bakambi, ubakase lukalilo luabo, nti walingila ku bazinda nu kusila ku batangi. 
MAT.20.9	Nu gavule babo ba ku nkungu ikumi neimozi bakasilue falanga mutuba kamo. 
MAT.20.10	Nu gavule babo batangi, bakengede buno, Isue tukutalikilua ingo falanga; tondo nubo bakasilue falanga mutuba kamo. 
MAT.20.11	Nu gabakasilue lukalilo luabo, babulilide nyene isoa bune, 
MAT.20.12	Babano bazinda bakitile mukambo nkungu imozi tugu, nu walingimania neisue, nuisue tuakitile mukambo busi bunsania, nu tuababazibua na musi. 
MAT.20.13	Tondo akuide umozi wa kubabo bune, Kilemba kiane, nsiakuagila; kubuno tuagomezie nobe ku falanga mutuba kamo tugu. 
MAT.20.14	Kata zozobe, nu wiyendele; nku­tunda kukasa wozo ungo muzinda anga uwe. 
MAT.20.15	Ndi nsinamenya kukita na biane anga bunkutunda? Ndi liso liobe lili ibi kubuno nne nili musoga? 
MAT.20.16	Bubo bazinda bakaba batangi, nu batangi bakaba bazinda.
MAT.20.17	Nu Yesu gendaga ku Yelusalema na beigisibua bage ikumi nu babili bobenyene, nu gababede bese mu nzila, nu ababuide bune, 
MAT.20.18	Unguililazi, tukuenda ku Yelusalema; nu Muana wa muntu agabulue ku basankoga banene nu basanzi; nubo bamusungie buno akue, 
MAT.20.19	nu bamugabule ku baBilongo buno bamuililike, nu bamuli­bule, nu bamutake; nu ayukibue kusila kua bindi bisatu.
MAT.20.20	Nu nina wa bana ba Zebedayo avule na bana bage ku Yesu, amukumbamine, amusegile lusego lumozi. 
MAT.20.21	Nu amubuide bune, Ukutunda kikizi? Amutendile bune, Laga bana bane babili beikale mu bukota bobe, umozi kuseidume nungo kuseikazi. 
MAT.20.22	Tondo akuide bune, Tamukumenya kimukusega. Ndi munavuama kunua ku kituma kinkunua kukio? Bamutendile bune, Tunavuama. 
MAT.20.23	Ababuide bune, Lebelebe, Muanue ku kituma kinanue kukio: tondo kuikala ku kuboko kuane kua seidume, nu kuboko kuane kua seikazi, nsinavuama kumukasa; tondo kuikala kuko kuli ku bantu balongekedue na Tatane. 
MAT.20.24	Nu gongule beigisibua ikumi ku bubo, bongedue zezo mibuto zabo ibili. 
MAT.20.25	Tondo Yesu abama­nine, ababuide bune, Muizi buno bakota ba baBilongo bekubangata, nu bakota babo bakubakitia. 
MAT.20.26	Tondo bubo tabube kumuli; tondo wozo ukutunda kuba munene kumuli abe mukambi wa banyage, 
MAT.20.27	nuwe ukutunda kuba mutangi kumuli abe mukambi wa banyage: 
MAT.20.28	kubuno Muana wa muntu ntavule kukambilua, nu kukasana kalamo kage ku bukuluzi bua beingi.
MAT.20.29	Nu gabatukile ku Yeliko, musanganano munene wamuyangile. 
MAT.20.30	Nu bamulume babili biuku babezaga mu ntungo za nzila, gabongule buno, Yesu ukutinga, balalukile bune, Mukota, muana wa Davidi, tukuile kiombo. 
MAT.20.31	Nu bantu babazugide bune, Ikalazi kibibi; nu balalukile bune, Mukota muana wa Davidi tukuile kiombo. 
MAT.20.32	Nu Yesu emanine, nu abamanine, nu ababuzizie bune, Mukutunda nimukitile kikizi P 
MAT.20.33	Bamubuide bune, Muko­ta, tukutunda meiso meitu mazibulue. 
MAT.20.34	Nu Yesu abakuilide kiombo, nu etubizie ku meiso mabo; nu kazanga kongo, bamonine nu bamuyangile.
MAT.21.1	Nu gababasile buigi na Yelusalema, nu kubasa ku Betepage, ku muiduko wa Oleve, Yesu asingile beigisibua bage babili, 
MAT.21.2	nu ababuide bune, Endazi ku muino uli luabusio lueinyu, nu kazanga kongo muamone ku mpunda zasuikua, nu muana wazo: nti muazisula, nu nti muanvuila nazo. 
MAT.21.3	Ndi muntu amubuzia, nti muabula bune, Mukota ekuiyaninazo: nu kazanga kongo nti asingazo. 
MAT.21.4	Bubuno bunsania buabezaga buno lizindilile liatenda­gua na mulengania bune,
MAT.21.5	Bulazi mukinga wa Siona bune, Mukota wobe akuvua kuguli,
MAT.21.5	Wabota nu ekuenda gantata ga mpunda. 
MAT.21.6	Nu beigisibua bendile, nu bakitile anga buababulaga Yesu, 
MAT.21.7	nu bavule na mpunda, nu muana wazo, nu babikile nsulu zabo gantata gazo; nu eikede gantata gazo. 
MAT.21.8	Nu bantu beingi ba misanganano banzile nsulu zabo mu nzila; nu bango basesile ntabi za miti, nu bazanzile mu nzila. 
MAT.21.9	Nu musanganano wendaga luabusio luage, nu babo bamuyangaga, balalukile bubibu bune, Hosana ku muana wa Davidi; Mbogimbogi ku wozo ukuvua muizina lia Mukota; Hosana mu meigulu.
MAT.21.10	Nu gabasile ku Yelusalema, bantu bansania ba mu muino bangamine, babuzanizie bune, Wono eli nazi? 
MAT.21.11	Bantu ba misanganano batendile bune, Wono eli mule­ngania, Yesu, wa ku Nazaleta wa Galela.
MAT.21.12	Nu Yesu engide mu numba za kukumbamina Kalaga, nu alingile kuimbia babo bansania bakunzagia nu babo bakunzaga mu numba zezo, nu eidukizie meza ma bagulania ba falanga, nu bisumbi bia bakunzia ba nkulimba; 
MAT.21.13	nu ababuide bune, Buasanzilue
MAT.21.14	Biuku nu bitunga bamuvuilide ku numba nene zakukumbamina, nu abonizie. 
MAT.21.15	Tondo gamonine basankoga banene nu basanzi ku bubo buakitile buakuangamia, nu bana balalukile lingo mu zezo numba nene za kukumbamina bune, Hosana ku muana wa Davidi; bongilue. 
MAT.21.16	Nu bamubuzizie bune, Ndi wungua ku bubo bukutenda babo bana? Yesu ababuide bune, E, ndi tamuasomine buno, mu tunua tua bana bato nu tunua tua bekibamoma, umukuzindilila lutanuno.
MAT.21.17	Nu abasigile, nu endile ku Betania, nu eikede kuko.
MAT.21.18	Gabezaga esasubia ku muino nindunindu, akule na nzala. 
MAT.21.19	Nu amonine ku muti wa figi mu ntungo mua nzila, awendede, nu ntamonine kampa kugo, tugu nsamba; nu abuide muti bune, Ntuka­kolama biguma lingo tanga kutukila kano kaluma aba nu ku nkiko zitanakuzinda. Nu kazango kongo wozo muti womine. 
MAT.21.20	Nu gamonine beigisibua bage ku bubo, bangamine nu batendile bune, Buni buoma muti wa figi mu kazanga kongo? 
MAT.21.21	N u Yesu abakuide bune, Lebelebe nkumubula bune, Ndi muaba na bukatizio buteli na kangonongono, mukakita tabubuno buakitua wono muti wa figi tugu; tondo mukabula muiduko bune, Tutumuka, nu wiyise mu kitatenge, nu nti buaba. 
MAT.21.22	Nu binsania, bimukasegaga mu mase­go, ndi muakatizia, mukabikasua.
MAT.21.23	Nu geingide Yesu mu numba zakukumbamina, basankoga banene nu bakulu ba bantu bamuvuilide gabezaga eseigisia, nu bamubuzizie bune, Buangato bukizi bukukitila ku bubuno? nu nazi wakukasile buangato bubuno? 
MAT.21.24	Nu abakuide bune, Nunne nkumubuzia bumozi, ndi muanakulabo, nti namubula nunne buanga­to bunkukitila ku bubo. 
MAT.21.25	Bubatizio bua Yoana, buatukile kuni, muigulu aba ku bantu? Babuzanizie buabo buabo, ndi tuamutenda bubo, buatukile muigulu; nti ekututenda buno, kubuni tamuamu­katizizie? 
MAT.21.26	Tondo ndi tukutenda buno, ku bantu; nu tukukua musanganano boba; kubuno bantu bansania bekukatizia Yoana buno, eli mulengania. 
MAT.21.27	Nu bakuide Yesu bune, Tatuizi. Nu ababuide bune, Nunne lingo nsikumubula ku buangato bunkukitila ku bubuno. 
MAT.21.28	Tondo buni bumukukengela? muntu umozi abezaga na bana babili; avule ku mutangi, abuide bune, Muana wane wamulume, enda ukite mukambo muisoa lia biguma. 
MAT.21.29	Amuakuide bune, Nsikuziga; tondo kumbusa eibezizie, endile. 
MAT.21.30	Isibo endede wozo ungo wa babili nu amutendile bubo lingo. Nuwe amuakuide bune, Nkuenda Tatane: tondo ntendile. 
MAT.21.31	Kubabo babili, muana mukizi wakitile buatendile Isibo? Bamu­buide bune, Wozo mutangi. Yesu ababuide bune, Lebelebe nkumbula bune, Bandelelombe nu bakikulu bitazi bakalinga kuingila mu bukota bua Kalaga kumuli. 
MAT.21.32	Yoana avule kueinyu mu buisanana, nu tamuamukatizizie; tondo bandelelombe nu bakikulu bitazi bamukatizizie: nu gamuamonine, tamuibezizie buno mumu­katizie.
MAT.21.33	Unguililazi ku ungo musumo: Kuabezaga muntu nyene numba, ayikile mizigi za biguma muisoa liage, alikulumanizie na mukolo, nu ombile muzinga wa kukambutula biguma, nu obakile numba ndazi, nu alisigile ku bakambi, nu endile mu kingo kisi. 
MAT.21.34	Nu gabede nkungu za biguma biseli buigi na kuela, asingile bakobe bage ku bakambi, kutola biguma biage. 
MAT.21.35	Tondo bakambi bakatile bakobe bage, nu balibuide umozi, beitile ungo, balibuide ungo makozi. 
MAT.21.36	Nu asingile lingo bango bakobe bage, batinga batangi ku buingi; bakambi babakitile anga bubakitile babango. 
MAT.21.37	Ububo abasingide muana wage, atendile bune, Embe bananza muana wane. 
MAT.21.38	Tondo bakambi, gabamonine ku muana, babuza­nizie bune, Wozo eli mupieni; vuazi tumuitazi, nu tupiene bupieni buage. 
MAT.21.39	Nu bamukatile, nu bamutukizie muisoa, nu bamuitile. 
MAT.21.40	Gakavua nyene isoa akakita babo bakambi buni? 
MAT.21.41	Nubo bamubuide bune, Akeita babo bakambi babi; nu akakasa isoa liage ku bango bakambi, bakamukasaga biguma ndi biela. 
MAT.21.42	Yesu ababuzizie bune, Ndi inyue tamuasomine mu masanzo bune,
MAT.21.42	Ikozi liasombilue na bobaki,
MAT.21.42	Uliabede ikozi inene lia kapindapinda;
MAT.21.42	Bubo ubuatukile ku Mukota,
MAT.21.42	Nubo bukutuganiagania? 
MAT.21.43	Kubuno nkumubula bune, Bukota bua Kalaga bukatukibua kumuli, nu bukakasua kingo kilongo kikakolamaga biguma. 
MAT.21.44	Nuwe wagua geikozi lilio nti abeleka; tondo unsania wakolokelua nalio, nti liamubungula. 
MAT.21.45	Nu gongule basankoga banene nu baFalese ku misumo zage, bamenyine bune, Akubatenda. 
MAT.21.46	Nu balondaga kumukata tondo bakule musanganano boba, kubuno bamumenyaga buno, eli mulengania.
MAT.22.1	Nu Yesu abakuide nu abeisile lingo misumo, atendile bune, 
MAT.22.2	Bukota bua meigulu bualingimana na mukota umozi wakitile idia lia kisagulo kia muana wage, 
MAT.22.3	nu asingile bakambi bage kumana balagene nabo ku kisagulo: nu basombile kuvua. 
MAT.22.4	Asingile lingo bango bakambi ababuide bune, Bulazi bantu bana­laganaga nabo bune, Idia liagoa, ngombe zane nu biana biane bia ngombe bianona biasesilue, binsania bise kayikayika: vuazi ku kisagulo. 
MAT.22.5	Tondo nubo babengile buatendaga, beiyendede, umozi kuisoa liage, nungo kukunzia biage; 
MAT.22.6	nu bango bakatile bakambi ba mukota, babakitile musumbia, nu babetile. 
MAT.22.7	Mukota abonge­due; nu asingile bakoloboyo bage, buno bete babo beitani, nu bagisie muino wabo. 
MAT.22.8	Bubo, abuide bakambi bage bune, Idia lia kisagulo liagoa, tondo bantu banalaganaga nabo tabatananina. 
MAT.22.9	Endazi ku makano ma nzila, manazi bamuamonageko ku kisagulo. 
MAT.22.10	Nu bakambi bage bendile mu nzila, nu bakundamanizie bantu bansania babamonine kubo, babi nu basoga: mu numba za kisagulo muabezaga muiyala na bageni. 
MAT.22.11	Tondo gengide mukota ku ku­lola bageni, amonine ku wamulume uteli na nsulu zasuaga ku kisa­gulo: 
MAT.22.12	nu Mukota amubuzizie bune, Kilemba kiane, kubuni wengide, nu ntuli na nsulu zasuaga ku kisagulo? Wozo muntu eikede kibibi. 
MAT.22.13	Nu Mukota abuide bakambi bage bune, Muka­ndazi ku maboko nu ku magulu, nu nti muamuisa mu kapilo kumbu­ga; ukukaba kulila nu kubuga meinyo. 
MAT.22.14	Kubuno bantu beingi bekumanua tondo bakeke ubekusombolua.
MAT.22.15	Ububo baFalese bendile kukala luango luabo buno bubana­mukandika bitondo. 
MAT.22.16	Bamusingide beigisibua babo, nu bantu ba Helode, bamubuide bune, Musozi tuizi buno, uli bulili, nu ukuigisia bantu meigisia ma Kalaga mu bulili, nu ntukulonda bunene bua muntu wampa: kubuno ntukulola ku kilungi kia bantu. 
MAT.22.17	Buni bukukengela? Tubule tugu. Ndi buakulungana ku mulembe kuliga Kaisa idigo, aba kutaliga? 
MAT.22.18	Tondo Yesu amenyine makengelo mabo mabi, nu ababuzizie bune, Inyue bengelezi, buni bumukundindika? 
MAT.22.19	Ndololesiazi falanga zeidigo? Nu bavule na falanga zeidigo. 
MAT.22.20	Nu ababuide bune, Kikino kisusania nu mamano masanzo bili bia nazi? 
MAT.22.21	Bamubuide bune, Bia Kaisa. Nu ababuide bune, Kasazi Kaisa bili bia Kaisa; nu kasazi Kalaga bili bia Kalaga. 
MAT.22.22	Nu gabongule ku bubo, bangamine, nu bamusigile.
MAT.22.23	Mu busi bubo Basadoke babo bekutendaga buno, takuli iyukilo, bamuvuilide, nu bamubuzizie bune, 
MAT.22.24	Musozi, Mose atendile bune, Ndi wamulume akua, nu ntasiga bana nti muto wage ayana mukazi, nti abutila iselenzi bana. 
MAT.22.25	Mutuli muabezaga mibuto mutuba kamo bandemozi; nu mutangi asongile mukikulu nu akule, nu ntabutile bana, nu asigide muto wage mukikulu wage; 
MAT.22.26	nu wababili abezaga nuwe bubo, nu wabasatu lingo, aba nu ku wa mutuba kamo. 
MAT.22.27	Nu gakule babo bansania, mukikulu nuwe akule. 
MAT.22.28	Muiyukilo nti akaba mukikulu wanazi mu babo mutuba kamo? Kubuno nawe nawamusongile. 
MAT.22.29	Tondo Yesu abakuide bune, Mukuibaga, kubuno tamukumenyininaga masanzo, aba magala ma Kalaga. 
MAT.22.30	Kubuno muiyukilo takukasongua aba nu takukasonga­nua, tondo babe anga migenzi za muigulu. 
MAT.22.31	Kubuno kuyuka kua bakuzi ku lukuo, ndi tamuasomine buamubulaga Kalaga bune, 
MAT.22.32	Nne nili Kalaga wa Abalahama, nu Kalaga wa Isaka, nu Kalaga wa Yakobo? Kalaga nteli Kalaga wa bakuzi, tondo wa balami. 
MAT.22.33	Nu gongule musanganano ku bubo bangamine na meigisia mage.
MAT.22.34	Tondo gongule baFalese buno, baSadoke tabamenyine bungo bubakula Yesu, bakundamene. 
MAT.22.35	Nu umozi wa ku beli abezaga ngatu za mulembe, amubuzizie buno amulindike. 
MAT.22.36	Musozi, kukakizia kukizi kuatinga kunene mu mulembe? 
MAT.22.37	Yesu amu­buide bune, Tunda Mukota Kalaga wobe mu mutima wobe unsania, nu mu kalamo kobe kansania, nu mu menge mobe mansania. 
MAT.22.38	Kubuno kukuno ukukakizia kutangi nu kunene. 
MAT.22.39	Nu kuebili kuli bubo, utunde munyobe anga buwitunda uwenyene. 
MAT.22.40	Ku­buno mu mamano makakizio mabili umuli mulembe unsania, nu bulengania.
MAT.22.41	Gabezaga baFalese bakundamana, Yesu ababuzizie ibuzio bune, 
MAT.22.42	Buni bumukukengela ku Klisto? eli muana wa nazi? Bamubuide bune, Eli muana wa Davidi. 
MAT.22.43	Kubuno Davidi wenyene atendile mu magala ma Muuza Wasililila, amumanine Mukota, atendile bune, 
MAT.22.44	Mukota atendile ku Mukota wane, Ikala ku kuboko kuane kua seidume, aba nu ganangate beiti bobe.
MAT.22.45	Ndi Davidi amumanaga bune, Mukota, kubuni eli muana wage? 
MAT.22.46	Nu takuli wamuakuide, aba kutukila busi bubo takuli wamubu­zizie ingo mbuzio.
MAT.23.1	Nu Yesu abuide misanganano nu beigisibua bage bune, 
MAT.23.2	Basanzi nu baFalese bakuikalaga mu kisumbi kia Mose: 
MAT.23.3	kitazi bunsania bubekumubula: tondo tamukite anga bubakukita. Kubuno bekutenda nu tabekukita. 
MAT.23.4	Lebelebe, bekukanda mizigo mizitu, zitanavuama kuekua, nu bekuzibika ga bituli bia bantu; tondo tabekutunda kuzisigelezia na minue zabo. 
MAT.23.5	Bakukita misako zabo insania buno bamenyue na bantu. Basanzile masanzo manene ma mukanda wa Kalaga ku bituli bia makoti mabo, nu bekulundia mipimbo za nsulu zabo. 
MAT.23.6	Nu bakuelama kiziki kitangi mu bisa­gulo, nu bisumbi bitangi mu numba za musanganano, 
MAT.23.7	nu beku­tunda kusekelua mu biziki bia isoko, nu kumanua na bantu buno, Labi.
MAT.23.8	Tondo inyue tamumanue buno Labi: kubuno muli na musozi umozi tugu, nu inyue bansania muabutua. 
MAT.23.9	Nu tamu­mane muntu ga kisi buno soinyue, kubuno muli na Soinyue umozi tugu uli muigulu. 
MAT.23.10	Nu tamumanue buno, basondelezia; kubuno muli na musondelezia weinyu umozi tugu, U Klisto. 
MAT.23.11	Tondo wozo uli munene kumuli akaba mukambi wa banyage. 
MAT.23.12	Nu unsania wisakika nti akasigulizibua, nu weisigulizia nti akasakikua.
MAT.23.13	Kabebe kanene kumuli basanzi nu baFalese, bengelezi! kubuno mukukandila bantu bukota bua meigulu: inyue tamu­kuingila mubo, nu tamukuziga bantu kuiyingilila mubo.
MAT.23.14	Kabebe kanene kumuli basanzi nu baFalese, bengelezi! kubuno mukunyaga numba za misigala, nu kuengelela gamukusega isego idazi. Ku bubo mukasungibua nunse.
MAT.23.15	Kabebe kanene kumuli, basanzi nu baFalese, bengelezi! mukutimba kitatenge nu kisi kulonda muntu umozi buno abe muigi­sibua weinyu; kungua akatizia meigisia meinyu nti amutinge ku bubi mambizi mabili muana wa kiziba kia keiya kumutinga.
MAT.23.16	Kabebe kanene kumuli, basondelezia, muli biuku, mukubulaga buno, Ndi muntu alumbila ku numba nene za kukumbamina nti takena: tondo ndi alumbila ku olo za mu numba za kukumbamina, nti akandua. 
MAT.23.17	Inyue biuku nu bikongolo: kikizi kiatinga kinene olo, aba numba nene za kukumbamina zasuagizie zezo olo? 
MAT.23.18	Mukubulaga lingo buho, Ndi muntu alumbila ku kayulo nti takena; tondo ndi alumbila ku kisansa kia kayulo, nti akandua. 
MAT.23.19	Inyue biuku: kikizi kiatinga kinene, kisansa aba kayulo kasuagizie kikio kisansa? 
MAT.23.20	W ozo ukulumbila ku kayulo nti akulumbila kuko nu binsania bili gako. 
MAT.23.21	Nuwe ukulumbila ku numba za kukumba­mina, nti akuzilumbila, nu ku wozo uli muzo. 
MAT.23.22	Nu wozo uku­lumbila muigulu akulumbila ku kisumbi kia Kalaga, nu akulumbila ku wozo wikile gakio.
MAT.23.23	Kabebe kanene kumuli, basanzi nu baFalese, bengelezi! mukukasana kindi kiekumi kia nsiogo, nu kinzani, nu lusolo, nu mukusiga misako minene za mulembe, buisanana, nu kiombo, nu bukatizio; tondo zezo uzatananina kukitua, nu zezo zengo tamuzi­sige. 
MAT.23.24	Inyue basondelezia, muli biuku! mukusuila iyendu, nu mukumena nzogu.
MAT.23.25	Kabebe kanene kumuli, basanzi nu baFalese, bengelezi! kubuno mukusuga kituma nu lupepe gantata, tondo munda muiyala na nsese, nu buengelezi. 
MAT.23.26	Uwe muFalese kiuku, linga kusuga munda mua kituma nu lupepe, ububo gantata genge.
MAT.23.27	Kabebe kanene kumuli, basanzi nu baFalese, bengelezi! kubuno mualingimana na nsinda zasingulua na mpemba, gantata zikumoneka nsoga, tondo munda muizile makua ma bantu, nu nsese insania. 
MAT.23.28	Ububo inyue mukumonekako na bantu buno muli beisanana, tondo munda mueinyu muizile na buengelezi, nu mibi.
MAT.23.29	Kabebe kanene kumuli, basanzi nu baFalese, bengelezi! kubuno mukobaka nsinda za balengania, nu mukulebia nsinda za beisanana, 
MAT.23.30	nu mukutenda buno, songo tuabezaga mu nkiko za batateisue, tatunagomanizie nabo ku mikila za balengania. 
MAT.23.31	Mukuidongekela buno muli bana bababo beitaga balengania. 
MAT.23.32	Izaziazi kilindiko kia basoinyue. 
MAT.23.33	Inyue nzoka, kikanga kia mpoma, buni bumukatina lusungio lua kiziba kia keiya? 
MAT.23.34	Ububo unguililazi; namusingila balengania, nu bantu ba menge, nu basanzi: mukuita bamozi nu mukutaka bango ku muti wa magu; nu bango bamozi mukubalibula mu numba za musanganano, nu mukubasungia mu muino na muino: 
MAT.23.35	ububo mikila zeisanana zikumukubukila mu kisi, kutukila mikila za Abele wozo wisanana aba nu ku mikila za Zakalia, muana wa Balakia, umuitile gasamba kayulo nu numba zasuagibua. 
MAT.23.36	Lebelebe nkumubula bune, pitondo binsania bika­vua ku kikino kibuti.
MAT.23.37	Yelusalema, Yelusalema, ukuitaga balengania, nu walibulaga banakusingide makozi! mambizi manga natundile kukundamania bana bobe, anga bukugubatilaga nkoko zagubatila bana bazo mu biupi, tondo ntuabuzigile! 
MAT.23.38	Numba zeinyu zasigala buasi. 
MAT.23.39	Kubuno nkumubula buno, Tamukamonako lingo, kutukila kano kaluma aba nu gamukaba muse muatenda bune, Mbogimbogi ku wozo ukuvua muizina lia Mukota. 
MAT.24.1	Nu Yesu atukile mu numba za kukumbamina, nu endile mu nzila; beigisibua bage bamuvuilide kumulolesia numba insania za kukumbamina. 
MAT.24.2	Tondo ababuide bune, Ndi tamu­kumona ku binsania bibino? Lebelebe nkumubula bune, Tabaka­siga ikozi limozi gantata ga lingo, litakabungulua.
MAT.24.3	Nu geikede ga muiduko wa Oleve, beigisibua bamuvuilide kulumbisombiso, bamubuzizie bune, Tubule, buni bukaba bitondo bibino? nu kalolesio kakizi kakamonekako kukuvua kobe, nu kuzinda kua nkiko?
MAT.24.4	Yesu abakuide bune, Idangazi muntu ntamuengelele. 
MAT.24.5	Ku­buno beingi bakavua muizina liane, bakatenda bune, Nne nili Klisto; nu bakengelela bantu beingi. 
MAT.24.6	Mukongua ku bita, nu misagu za bita; tamuzangezange; kubuno bitondo bibio biatunganana kuvua; tondo kuzinda takuika, 
MAT.24.7	Kilongo kikaluana na kingo kilongo, nu bukota bukaluana na bungo bukota, kukaba munganda nu tulingini ku lulenge na lulenge. 
MAT.24.8	Tondo binsania bibino bili bia kulinga kua lubabazio. 
MAT.24.9	Bakamugabula buno mubabazibue, nu bamuite: nuinyue mukasombua na baBilongo bansania ku kabamba keizina liane. 
MAT.24.10	Nu beingi bakikuka, nu bakagabulana, nu bakasombana. 
MAT.24.11	Nu balengania beingi ba buza bakavua, nu bakengelela beingi. 
MAT.24.12	Nu kukuitila kua mibi lutundo lua beingi lukatamba. 
MAT.24.13	Tondo wozo widindika aba nu kukuzinda, nti ukonibua. 
MAT.24.14	Nu musagu musoga wa bukota ukasambalua ku bansania ba kisi kinsania, kuba bulongeki bua baBilongo bansania; nu nti kuzinda kukavua.
MAT.24.15	Umpanga gamukamona lusombo lua kubiga, lulo luatendagua na mulengania Danyele, luemana mu kiziki kiasuagibua (wozo ukusomaga bubuno amenyininebo),
MAT.24.16	babo beli mu Yudaya batine ku muiduko: 
MAT.24.17	nu wozo ukasangua gantata numba ntagele kutikia bili mu numba zage: 
MAT.24.18	nu wozo ukasangua muisoa ntasu­banie kutola nsulu zage. 
MAT.24.19	Kabebe kanene ku beimisu nu beku­momia mu busi bubo! 
MAT.24.20	Nu musege buno, kutina kueinyu takube mu bindi bia mpego, aba mu busi bua sabato: 
MAT.24.21	kubuno kukavua lubabazio lunene, lutebezaga lingo kutukila ku kulinga kua kisi aba nu kano kaluma, aba talukaba lingo. 
MAT.24.22	Nu songo bindi bibio tabiakegizibue, takunonine muntu wampa; tondo ku kabamba ka basombolua ukiansile bindi bibio biakegibuako. 
MAT.24.23	Ndi muntu amubula buno, Lolazi, Klisto eli gano, aba kuko; tamumukatizie. 
MAT.24.24	Kubuno kukavua bango baKlisto ba buza, nu balengania ba buza, nu bakalolesia migeleko minene nu maganogano; nu kuenge­lela, nu bakageleka kuengelela basombolua, tondo tabukakulungana. 
MAT.24.25	Unguililazi, nasila kumutonda. 
MAT.24.26	Ndi bamubula bune, Ungui­lilazi, eli mu kalula; tamuendeko; aba bune, Eli mu tuzumba tua bisama; tamukatizie.
MAT.24.27	Anga bukukelimaga mukenzi wa nkuba kuntata, nu kumone­kako kunsi; ububo bukaba kuvua kua Muana wa muntu. 
MAT.24.28	Gago geli kitumba, nti ugakundamanine ndiu.
MAT.24.29	Nu kazanga kongo gakasila lubabazio lua bindi bibio kisongo kia busi kikaba kapilo, nu muezi tagukasana, nu nkeninkeni zikako­loka muigulu, nu magala ma meigulu makatengatenga: 
MAT.24.30	nu kakengelezio ka Muana wa muntu kakamoneka muigulu: nu babi­longo bansania ba kisi bakalila, nu bakamona ku Muana wa muntu ekuvua mu bimpa bigulu mu magala mage nu lutanuno luage lunene. 
MAT.24.31	Nu akasinga migenzi zage, neiyuki inene lia monze, nu baka­kundamania basombolua bage ku ndenge inazi, kutukila kuzinda kueigulu aba nu kuko kungo.
MAT.24.32	Muiyigisie musumo wa muti wa figi: gakutitulaga ntabi, nu nti zise zalinga kuasa ingo nsamba, nti muamenya buno nkungu za nzogo zise buigi; 
MAT.24.33	bubo nuinyue lingo, gamukamona ku bubuno bunsania, mumenye buno, eseli buigi, nu nti eseimine ku nibi. 
MAT.24.34	Lebelebe nkumubula bune, Bantu ba kibuti kikio takikatinga, aba nu gakasila bubo bunsania. 
MAT.24.35	Igulu nu kisi bikatinga, tondo malagi mane tamakatinga nunse. 
MAT.24.36	Tondo ku busi bubo aba nkungu zezo, takuli muntu umozi wizi aba migenzi za muigulu tazizi, aba Muana ndi nteli gamozi neIsi. 
MAT.24.37	Nu anga buabezaga mu bindi bia Noa, ubukaba kuvua kua Muana wa muntu. 
MAT.24.38	Mu bindi bibio, bitalokaga mbula, bantu baliaga, nu banuaga, nu basongaga, nu basonganaga, aba nu geingide Noa mu buato bunene, 
MAT.24.39	taba­menyinine aba nu gavule muiyalo, bakule na mazi, ubukaba kuvua kua Muana wa muntu. 
MAT.24.40	Mu kindi kikio, bamulume babili bakaba muisoa; umozi akatolua, nu ungo akasigala: 
MAT.24.41	bakikulu babili basangua bakututa mu kilunga, umozi akatolua, nu ungo akasigala. 
MAT.24.42	Kesiazi ntende: kubuno tamuizi busi buavue Mukota weinyu. 
MAT.24.43	Tondo menyazi buno; songo nyene numba anamenyaga nkungu zavue muibi, anakesezie ntende, nu ntanale­kelede numba zage kusambulua. 
MAT.24.44	Bubo nuinyue mube kayi­kayika; kubuno Muana wa muntu akavua mu nkungu zimutaku­kengela.
MAT.24.45	Nazi mukambi mukatizia nu uli na menge, ndi mukota wage amubikile muangati wa numba zage, buno abeganie idia mu nkungu zasuaga? 
MAT.24.46	Mbogimbogi ku wozo mukambi, mu kusubania kua mukota wage akamusanga ekukita bubo. 
MAT.24.47	Lebelebe, nkumubula bune, Akamubika muangati wa biage binsania. 
MAT.24.48	Tondo songo wozo mukambi mubi akengede mu mutima wage bune, mukota wane eizizia; 
MAT.24.49	nu kulinga kulibula banyage, nu kulia nu kunua na banuzi; 
MAT.24.50	mukota wa wozo mukambi akavua mu busi buataku­kengela, nu nkungu zatakumenya, 
MAT.24.51	nuwe akamusesa bindi bibili, nu kumubika na bengelezi: nu kukaba idilo nu kubuga meinyo.
MAT.25.1	Ububo bukota bua meigulu bualingimana na bikumi ikumi bitemenya bamulume, bakatile tusuku tuabo, bendile kuku­lumania musongi. 
MAT.25.2	Nu batano ku babo babezaga bikongolo nu bango batano babezaga na menge. 
MAT.25.3	Babo bikongolo, gabakatile tusuku tuabo, tondo tabendile na makiti: 
MAT.25.4	Tondo babo babezaga na menge bendile na tusuku, nu na makiti mu bituma biabo. 
MAT.25.5	Musongi eizizizie, nu bazenzelaga nu beiyombekile. 
MAT.25.6	Tondo munkatini mua kindi, mualalukilue buno, Wono u musongi, vuazi mumukulumanie. 
MAT.25.7	Babo bansania bayukile, nu bakungile tusuku tuabo. 
MAT.25.8	Babo bikongolo babuide babo babezaga na menge bune, Tukasazi ku makiti kubuno tusuku tueitu tukuzimazima, tatuli na makiti. 
MAT.25.9	Tondo babo babezaga na menge bakuide bune, Makiti tamakuka kutuli nu kumuli: endazi ku bakunzia muikunzile meinyu. 
MAT.25.10	Nu gabendile kukunza makiti musongi avule; babezaga kayika­yika beingide nage mu kisagulo; nu luibi luigedue. 
MAT.25.11	Nu bo­bango batano bavule batendile bune, Mukota, Mukota, tuigulile. 
MAT.25.12	Tondo abakuide buno, Lebelebe nkumubula bune, Nsimuizi. 
MAT.25.13	Kesiazi ntende, kubuno tamuizi kindi aba nkungu.
MAT.25.14	Kubuno bualingimana na muntu, wendile ku kingo kisi, nu amanine bakambi bage, nu abakasile biage. 
MAT.25.15	Akasile umozi talanta
MAT.25.16	Kazanga kongo wozo wakasilue talanta itano, amonine mutali weingo talanta itano. 
MAT.25.17	Bubo wabezaga na talanta ibili amonine mutali weingo talanta ibili. 
MAT.25.18	Tondo wabezaga na talanta imozi endile, nu ombile itengu mu bilongo, abisile talanta za mukota wage. 
MAT.25.19	Gasilile bindi bingi, mukota wa babo bakambi avule, aganzile nabo biage. 
MAT.25.20	Nu wozo wakasilue talanta itano avule, atolile ingo talanta itano, atendile bune, Mukota, wankasile talanta itano, Iola namona mutali weingo itano. 
MAT.25.21	Mukota wage amubuide bune, Wakita busoga, uwe mukambi musoga nu mukatizia: wakatizizie ku bitebingi, nkakubika muangati wa bingi; ingila mu mbogimbogi za mukota wobe. 
MAT.25.22	Nu wozo ungo wakasilue talanta ibili avule, nu atendile bune, Mukota wankasile talanta ibili lola namona mutali weingo ibili. 
MAT.25.23	Mukota wage amubuide bune, Wakita busoga, uwe mukambi muso­ga nu mukatizia, wakatizizie ku bitebingi, nkakubika muangati wa bingi, ingila mu mbogimbogi za mukota wobe. 
MAT.25.24	Nu wozo waka­silue talanta imozi avule, atendile bune, Mukota, namenyine buno uli muntu mukali, ukutubulaga biutayikile, nu ukukundamanagia biutabalanganizie; 
MAT.25.25	nu nakule boba, nu nendile kubisa talanta zobe mu bilongo: lola, zeno u talanta zobe. 
MAT.25.26	Tondo mukota wage amuakuide bune, Uli mukambi mubi nu musosu, wizi buno nkutubulaga bintayikile, nu nkukundamanagia bintabalanganizie; 
MAT.25.27	songo wabikile bikulo biane ku babo beli neisuku lia kulanga bikulo, nu gakusubia kuane, ninakasilue zane na mutali. 
MAT.25.28	Munyagazi talanta, nu mukasezo ku wozo uli na talanta ikumi. 
MAT.25.29	Kubuno wozo uli na kena akakasua, nu kutalikilua; tondo uteli na kena aba kako keli nako akakanyagua. 
MAT.25.30	Nu mukambi mubi muisazi mu kapilo kumbuga; ukukaba idilo nu kubuga meinyo.
MAT.25.31	Tondo gakavua Muana wa muntu mu lutanuno luage nu na migenzi insania, bubo akikala ga kisumbi kia lutanuno luage: 
MAT.25.32	nu baBilongo bansania bakakundamana kueli akalongania anga buku­longanagia mulangi mikoko nu mpene; 
MAT.25.33	nu akabika mikoko ku kuboko kua seidume, nu mpene ku kuboko kua seikazi. 
MAT.25.34	Bubo, Mukota akabula beli ku kuboko kua seidume bune, Vuazi, Inyue, basuagizibue na Tatane, mupiene bukota bubamulongekede kutukila ku kulinga kua kisi: 
MAT.25.35	kubuno nabezaga na nzala, muankasile idia; nabezaga na mpusia, muankasile mazi; nabezaga mugeni muanse­keide; 
MAT.25.36	nabezaga na buela, muamvualikizie; nabezaga musambi, muavule kundola; nabezaga mu kikando, muambuilide. 
MAT.25.37	Nu beisanana bakamuakula bune, Mukota, busi bukizi butuakumueneko uli na nzala, nu kinga tuakukasa idia? Nu mpusia, kinga tuakukasa mazi? 
MAT.25.38	Nu busi bukizi butuakumueneko uli mugeni, kinga tuakusekela? Nu buela, kinga tuakuvualikia? 
MAT.25.39	Busi bukizi butuakumueneko uli musambi, aba mu kikando, kinga tuakuvuila? 
MAT.25.40	Nu Mukota akabakula bune, Lebelebe, nkumubula bune, Bunsania bumuakitide umozi wa ku zeno mibuto zane mikeke, muankitide. 
MAT.25.41	Nu abuide lingo babo beli ku kuboko kua seikazi bune, Ntukilazi, muasuilidue, muingile mu keiya katanakuzinda kakongezezibue Satana nu migenzi zage: 
MAT.25.42	kubuno nabezaga na nzala, tamuanka­sile idia; nabezaga na mpusia tamuankasile mazi; 
MAT.25.43	nabezaga mugeni, tamuansekeide; nabezaga na buela, tamuanvualikizie; nabezaga musambi, nu mu kikando, tamuavule kundola. 
MAT.25.44	Nubo lingo bakamuakula bune, Mukota, busi bukizi butuakumueneko uli na nzala, nu mpusia, nu mugeni, nu buela, nu lusambo, nu mu kikando, nu tatuakukungile? 
MAT.25.45	Nuwe akababula buno, Lebelebe nkumubula bune, Kubuno tamuakitide umozi wa ku zeno mibuto zane mikeke, tamuankitide. 
MAT.25.46	Nu bantu babano bakenda mu lubabazio lutanakuzinda: tondo beisanana bakenda mu kalamo katanakuzinda.
MAT.26.1	Nu gasilile Yesu kutenda bubo, abuide beigisibua bage bune, 
MAT.26.2	Muizi buno, kusila kua bindi bibili kuabe kisagulo kiesuluko, nu Muana wa muntu agabulue buno atakue ku muti wa magu. 
MAT.26.3	Mu nkungu zezo basankoga banene, nu bakulu ba bantu, bakundameine mu lusu lua sankoga munene, wamanagua Kayafa; 
MAT.26.4	bakalile luango buno, bakate Yesu mu lumbisombiso, nu bamuite. 
MAT.26.5	Tondo batendile bune, Ta mu kisagulo, mu musanga­nano munakivua kuba kazege.
MAT.26.6	Nu gabezaga Yesu mu Betania, mu numba za Simona muiya bibali, 
MAT.26.7	mukikulu umozi amuvuilide na kabongelo ka alabasata?
MAT.26.8	Tondo gamonine beigisibua ku bubo, bongilue, batendile bune, Kuzimizia kuno kuli kubuni? 
MAT.26.9	Ganakunzilue bulago bubuno, bunamonine bikulo bingi, binakasilue bazambi. 
MAT.26.10	Tondo gamenyine Yesu makengelo mabo, abakuide bune, Buni bumukuzangiazangia wono mukikulu? 
MAT.26.11	Kubuno mukubezaga na bazambi bindi binsania, tondo tamuli nanne bindi binsania. 
MAT.26.12	Ambongia bulago ku mubili wane, ankitide bubo kulongeka kuyikua kuane. 
MAT.26.13	Lebelebe, nkumubula bune, Kunsania kukasambalua musagu musoga wono mu kisi kinsania, bakasambala lingo buakitile mukikulu wono, bukaba kabali kage.
MAT.26.14	Kububo umozi wa beigisibua ikumi na babili, izina liage Yudasa Isakaliote, endile ku basankoga banene, 
MAT.26.15	nu abatendile bune, Mukutunda kunkasa kikizi, ganamugabulilawe? nu bamu­lindikide bindi makumi masatu bia feza, bamukasilebio. 
MAT.26.16	Kutu­kila ku nkungu zezo alondile kubagabulilawe.
MAT.26.17	Gabede busi butangi bua tumpampa tutagaga beigisibua bavuilide Yesu, bamubuzizie bune, Kuni kukutunda tulongeke kiziki kia kutulila kisagulo kiesuluko? 
MAT.26.18	Nu atendile bune, Endazi ku muino nu muakulumane na wamulume, nu mubulazi bune, Musozi atenda bune, Nkungu zane zise buigi, nikite isuluko mu numba zobe na beigisibua bane. 
MAT.26.19	Nu beigisibua bakitile anga buaba­tendaga Yesu; nu balongekile kisagulo kiesuluko.
MAT.26.20	Gabuabeide buse muigolo abezaga na beigisibua bage ikumi na babili aliaga nabo; 
MAT.26.21	nu gabaliaga, ababuide bune, Lebelebe nkumubula bune, Umozi wa kumuli uwangabule. 
MAT.26.22	Babede na kabebe nunse, nu nawe nawe nawamubuzizie bune, Mukota ndi nne? 
MAT.26.23	Nu abakuide bune, Wozo unakatile nage maboko kiandi­ndi mu lupepe, uwangabule. 
MAT.26.24	Muana wa muntu ekuenda, anga buasanzidue; tondo kabebe ku muntu wozo ukugabula Muana wa muntu! bunabeide busoga songo muntu wono ntabutilue. 
MAT.26.25	Nu Yudasa, wamugabuide amubuzizie bune, Labi, ndi nne? Yesu amuakuide bune, Uwe ukutenda.
MAT.26.26	Nu gababeide bese balia, Yesu akatile kampampa, nu asegile nu akabunguide; nu akasile ku beigisibua bage, nu atendile bune, Tolazi, nu liazi; kakano keli mubili wane. 
MAT.26.27	Nu atolile kituma, nu asegile, nu abakasilekio, abatendile bune, Inyue bansania nuazi: 
MAT.26.28	kubuno kikino kili mikila zane zeidagano, zakubuka ku kabamba ka beingi, kuisigililo lia misako za buagi. 
MAT.26.29	Tondo nkumubula bune, Nsikanua lingo biguma bibino bia mizigi, aba nu ku busi bunkanua lingo neinyue mu bukota bua Tatane.
MAT.26.30	Nu gabasilile kuimba luimbo, bendile ku muiduko wa Oleve. 
MAT.26.31	Yesu ababuide bune, Inyue bansania muine mitima nanne mu kindi kikino: kubuno buasanzilue bune, Nkalibula mulangi, nu kibombo kia mikoko kikabalangana.
MAT.26.32	Tondo ganabe nayuka, nalinge kumutanga kuenda ku Galela. 
MAT.26.33	Petelo amuakuide bune, Ndi bansania beina mitima nobe, tondo nne nsine mutima nunse. 
MAT.26.34	Yesu amubuide bune, Lebelebe nkukubula bune, Mu kindi kikino gabe mulume wa nkoko ntebika, wantune mambizi masatu. 
MAT.26.35	Petelo amubuide bune, Busoga kukua nobe, ndi nsiakutuna. Beigisibua bansania beitabizizie lingo bubo.
MAT.26.36	Nu Yesu avule nabo muisoa liamanagua Getesemane, nu abuide beigisibua bage bune, Ikalazi gano, nende kusega kuko. 
MAT.26.37	Nu endile na Petelo nu bana babili ba Zebedayo, nu alingile kuba na kabebe nu akonkeidue. 
MAT.26.38	Nu ababuide bune, Nnenyene nili na kabebe kanene, aba nu ku lukuo: sigalazi gano, kesiazi ntende nanne. 
MAT.26.39	Nu gabede esalombozia, aguide bukukama, nu asegile bune, Tatane ndi bunakulunganana kituma kikino kintingile; tondo tabunkutunda kusombola, umpanga bukutunda kusombola. 
MAT.26.40	A vule ku beigisibua nu abasangile beiyombeka ku tulo, nu atendile Petelo bune, Ndi tamunavuama kukesia ntende nanne nkungu imozi? 
MAT.26.41	Kesiazi ntende nu segazi, buno munavua kuingila mu malindiko; mutima ukutunda bubo, tondo mubili watamba. 
MAT.26.42	Endile lingo, nu asegile, atendile bune, Tatane, ndi tabunakulungana buno kituma kikino kintinge nsiakinua, kasi kusombola kuobe kukitue. 
MAT.26.43	Yesu avule lingo abasangile beiyombeka ku tulo, kubuno bazenzelaga. 
MAT.26.44	Yesu abasigile lingo, nu endile kusega limbizi lia masatu, atendile bubo lingo. 
MAT.26.45	Nu avule ku beigisibua bage, nu ababuide bune, Iyombe­kazi lino, nu umunuazi: kubuno nkungu zise buigi, nu Muana wa muntu agabulue mu maboko ma bagi. 
MAT.26.46	Zanzukazi, tuendazi: wozo ukungabula ese buigi.
MAT.26.47	Nu gabezaga esatenda bubo, Yudasa, umozi wa babo ikumi nu babili, avule na musanganano munene wa bantu babezaga na ma­panga nu nkoma, batukaga ku basankoga banene nu bakulu ba bantu. 
MAT.26.48	Nu wozo mugabuzi wamugabulaga abakasile kakengelesio bune, Unamumage ku busundo, nti umuakate. 
MAT.26.49	Nu kazanga kongo abasile ku Yesu, nu amusekede bune, Samba, Rabi; nu amumumine. 
MAT.26.50	Nu Yesu amubuide bune, Muida wane, kita buwavuilaga tugu. Nu bavule nu bakatile Yesu na maboko. 
MAT.26.51	Nu ungo wabezaga na Yesu alambizie kuboko, nu abasizie bupanga buage mu musagi, nu abangile mukobe wa sankoga munene, nu amusesile kutuzi. 
MAT.26.52	Yesu amubuide bune, Ingizia bupanga buobe mu musagi: kubuno bansania bekukata bupanga bekeitua na bupanga. 
MAT.26.53	Ndi ukukengela tugu buno, nsinavuama kusega ku Tatane buno ansingile bibombo ikumi na bibili bia migenzi? 
MAT.26.54	Umpanga buni bukazi­ndilizibua masanzo, kubuno ububo, buatunganana kuba? 
MAT.26.55	Mu nkungu zezo Yesu abuzizie musanganano bune, Buni bumuavua na mapanga nu nkoma kunkata anga bekukata munyagi? Nikalaga busi na busi mu numba za kukumbamina neigisagia bantu, nu tamuan­katile. 
MAT.26.56	Tondo bunsania buabede buno, masanzo ma balengania mazindilile. Nu beigisibua bage bansania bamusigile, nu batinine.
MAT.26.57	Nu babo bakatile Yesu bendile nage ku numba za Kayafa sankoga munene, ukuabezaga kukundamanina basanzi nu bakulu. 
MAT.26.58	Tondo Petelo amuyangile bulazi, aba nu ku lusu lua sankoga munene, nu eingide, nu eikede na bakambi, kulindila buabe. 
MAT.26.59	Basankoga banene nu bakazi ba luango bansania balondaga bubana­kandika Yesu, buno bamuite; 
MAT.26.60	nu bakandiki beingi bavule, tondo tabuakulungene. Tondo bango babili bavule, 
MAT.26.61	nu batendile bune, Muntu wono atendile buno, anavuama kusambula numba nene za kukumbamina Kalaga, nu kuzobaka lingo mu bindi bisatu. 
MAT.26.62	Nu sankoga munene emanukile, nu amutendile bune, Uwe ndi ntuakule? ndi ntukungua tugu ku bitondo bibakukulongekela? 
MAT.26.63	Tondo Yesu eikede kibibi. Nu sankoga munene amubuide bune, Nkukulumbizia ku Kalaga uli Mulami, tubule ndi uwe u Klisto, Muana wa Kalaga. 
MAT.26.64	Yesu amubuide bune, Bubo buwa­tenda; tondo nkukubula buno, mu nkungu zezo mukamona Muana wa muntu eikala ku kuboko kua seidume kua Magala, nu ekuvua mu bimpa bigulu. 
MAT.26.65	Nu sankoga munene iyatide nsulu zage, atendile bune, Alinga Kalaga, kubuni lingo kutukulindila bango balongeki? Mungua bualinga Kalaga: 
MAT.26.66	buni bumukukengela? Bamuakuide bune, Atunganana kukua. 
MAT.26.67	Nu bamusulide matazi ku meiso nu bamusindikile; nu bango bamulibuide ngizi, 
MAT.26.68	batendile bune, Ndi uwe U Klisto, menya nazi wakulibula?
MAT.26.69	Nu Petelo abezaga ikala mu lusu: nu mukikulu mukambi amuvuilide, amubuide bune, Uwe nuwe wabezaga na Yesu wa Galela. 
MAT.26.70	Tondo atunine ku bansania bune, Nsizi bukutenda. 
MAT.26.71	Nu gendile ku kabelabela, ungo mukikulu amumonineko, nu abuide babezaga nage bune, Muntu wono abezaga na Yesu wa Nazaleta. 
MAT.26.72	Nu atunine lingo, nu alumbide bune, Nsizi muntu wozo. 
MAT.26.73	Nu gatingile nkungu nkeke, babezaga bemana buigi bavule, bamubuide bune, Petelo, lebelebe uwe uli umozi wa babo, kubuno kutenda kuobe ukukukumenesia. 
MAT.26.74	Nu alingile kuisuilila nu kulumbila, nsizi muntu wozo, nu kazanga kongo mulume wa nkoko abikile. 
MAT.26.75	Nu Petelo akengeide idagi liamubulaga Yesu bune, Gabe mulume wa nkoko ntebika, wantune mambizi masatu. Nu atukile, nu alilile nunse.
MAT.27.1	Gabuabede buse nindunindu basankoga banene nu bakulu ba bantu bamukalide luango buno, beite Yesu. 
MAT.27.2	Nu bamukandile, nu bendile nage, nu bamugabuide ku Pilato wozo wabezaga mukota.
MAT.27.3	Nu Yudasa wamugabuide gamonine esasungibua, eibezizie nu asubizizie basankoga nu bakulu bibio bindi makumi masatu bia feza. 
MAT.27.4	Atendile bune, Nagile kubuno nagabuide mikila zeisanana na buagi. Batendile buno, takitondo kietu! kili kitondo kiobe uwenye­ne. 
MAT.27.5	Esile bibio bindi bia feza gansi mu kiziki kiasuagibua, nu endile kuikama. 
MAT.27.6	Nu basankoga banene bakatile bindi bia feza, batendile bune, Tabuakulungana ku mulembe kubika feza zino mu kikagi, kubuno zili bukunza bua mikila. 
MAT.27.7	Nu bakalile luango luabo, nu bakunzile kiziki kiabezaga ga mubumbi wa nyungu, buno kibe kiziki kia nsinda za bageni. 
MAT.27.8	Kububo bekumana kiziki kikio bune, Kiziki kia mikila, aba nu kano kaluma. 
MAT.27.9	Buno lizindilile liatendagua na mulengania Yehemia bune, Bakitile bindi makumi masatu bia feza, bubo buli bukunza bua wozo wakunzilue, anga bubakitile bukunza bua bana ba Isalele; 
MAT.27.10	nu bazikasene ku kiziki kia mubumbi wa nyungu, anga buankakizizie Mukota.
MAT.27.11	Yesu emanine ku mukota Pilato: nu wozo mukota amubuzizie bune, Ndi uwe U Mukota wa baYuda? Yesu amuakuide bune, Bubo buwatenda. 
MAT.27.12	Nu gasongedue na basankoga banene nu bakulu, ntatendile buampa. 
MAT.27.13	Ububo Pilato amubuzizie bune, Ndi ntukungua ku bitondo bingi bibakukulongekela? 
MAT.27.14	Nu ntamuakuide buampa; kububo mukota angamine.
MAT.27.15	Na busi na busi buakitaga kisagulo mukota abakandulilaga mukandua umozi, ubatunda. 
MAT.27.16	Nu babezaga na mukandua umozi munene, amanagua buno, Balaba. 
MAT.27.17	Nu gabakundamene, Pilato ababuzizie bune, Mukutunda namukandulila nazi? Balaba, aba Yesu ukumanua buno, Klisto? 
MAT.27.18	Kubuno amenyine buno, babo bakumugabula tugu ku kabamba ka lugi. 
MAT.27.19	Nu gabezaga eikala ga kisumbi kia lusungio, mukikulu wage amusingide mugenzi bune, Ntuingile mu kitondo kia muntu wono wisanana; lelo nabezaga nababazibua mu ndozi ku kabamba kage. 
MAT.27.20	Basankoga banene nu bakulu babulile misanganano buno, basege Balaba, nu kuita Yesu. 
MAT.27.21	Tondo mukota ababuzizie bune, Beli babili, mukutunda namukandulila nazi? Nubo bakuide bune, Balaba. 
MAT.27.22	Pilato ababuzizie bune, Nkite Yesu ukumanua Klisto buni? Bansania beitabizizie bune, Atakue. 
MAT.27.23	Ababuzizie bune, Bubi bukizi buakitile? Balalukile bubibu bune, Atakue. 
MAT.27.24	Gamenyine Pilato buno, bubo buatendaga tabuabasuagila, tondo kazege keitide, atolile mazi, nu ogile ku maboko nu musanganano wamonaga, atendile bune, Nsili na katati ka mikila zeno za muntu wono wisanana, mukite anga bumukutunda. 
MAT.27.25	Nu bantu bansania bamuakuide bune, Mikila zage zikabezaga gantata geitu nu gantata ga bana beitu. 
MAT.27.26	Kububo, bakanduide Balaba; tondo alibuide Yesu, amugabuide buno atakue.
MAT.27.27	Nu bakoloboyo ba mukota bendile na Yesu ku Palabolia
MAT.27.28	Nu bamutikizie nsulu, nu bamuvualikizie nsulu zakisimana. 
MAT.27.29	Nu bakitile nkumbu za bukota za mikele nu bamubikilezo kuitoe, nu babikile musumbo mu kuboko kuage kua seidume; nu bamukomene mazu nu bamuililikile bune, Samba Mukota wa baYuda. 
MAT.27.30	Nu bamusuilile matazi, nu bakatile musumbo nu bamulibulaga nago kuitoe. 
MAT.27.31	Nu gabasilile kumuililika, bamutikizie nsulu zakisimana, nu bamuvualikizie nsulu zage, nu bendile nage buno bamutake.
MAT.27.32	Nu gabatukile, basangile muntu wa kisi kia Kulene, izina liage Simona: bamuekezie muti wa magu wa Yesu, ku magala mabo.
MAT.27.33	Nu gababasile ku kiziki izina liakio Gologota, buisulilua buno, nkungu miliba. 
MAT.27.34	Nu bamukasile maku masambikua na bili lubaba anga nsangu buno amanue: gasondile, asombile kumanua. 
MAT.27.35	Nu gabasilile kumutaka, babeganizie nsulu zage, bazesile ku mbale; 
MAT.27.36	nu beikalile kumulanga.
MAT.27.37	Nu babikile geitoe liage masongelo mage masanzilue buno, WONO YESU MUKOTA MUNENE WA BAYUDA. 
MAT.27.38	Nu kuabezaga beibi babili batakilue nage, umozi ku kuboko kuage kua seidume, nu ungo ku kuboko kuage kua seikazi. 
MAT.27.39	Batingaga mu nzila bamulingile nu batengezietengezie matoe mabo, 
MAT.27.40	nu batendile bune, Uwe musambuzi wa numba za kuku­mbamina, nu kuzobaka mu bindi bisatu, iyonie lino uwenyene! ndi uwe u Muana wa Kalaga, kasi igezie ku muti wa magu. 
MAT.27.41	Basa­nkoga banene nu basanzi nu bakulu bamuililikile lingo, batendile bune, 
MAT.27.42	Onezie bango, tondo ntanavuama kuiyonia wenyene. We eli Mukota wa Isalele; kasi igezie ku muti wa magu, nuisue tuamukatizie. 
MAT.27.43	Akatizizie Kalaga; kasi Kalaga amonie kano kaluma, ndi ekumutunda; kubuno atendile bune, Nili Muana wa Kalaga. 
MAT.27.44	Nu babo beibi batakilue nage bamutendile nubo bubo lingo.
MAT.27.45	Kutukila nkungu mutuba kuabede kapilo ga kisi kinsania nu kuika ku nkungu mubula. 
MAT.27.46	Nu mu nkungu mubula, Yesu alalu­kile neiyuki inene atendile, Eli, Eli, lama sabachthani? buisulilua, Kalaga wane, Kalaga wane, buni buwamenkela?
MAT.27.47	Bango babe­zaga bemana, gabongule ku bubo, batendile bune, Wono ekumana Eliya. 
MAT.27.48	Nu kazanga kongo ungo eitumine lubilo, akatile luata, nu aluiyazizie na maku mabezaga makali, nu abikilemo ku musumbo nu amunusizie. 
MAT.27.49	Bango batendile bune, Siga tanga, tumone ndi Eliya ekuvua kumonia. 
MAT.27.50	Yesu alalukile neiyuki inene lingo, nu eidekanizie. 
MAT.27.51	Nu nsulu zabezaga zakingua mu numba nene za kukumbamina zatikile bibe bibili kutukila kuigulu nu gansi, nu kisi kiatengiletengile nu makozi matikile; 
MAT.27.52	nu nsinda zalimbukile; nu bitumba bingi bia basuagibua, babezaga bakua bayukile; 
MAT.27.53	nubo gabatukile mu nsinda, kusila kua kuyuka kuage, beingide mu muino wasuagibua nu beingi babamonineko. 
MAT.27.54	Mukota wa bakoloboyo lukama, nu babezaga nage kulanga Yesu, gabamonine kisi kise kiatengatenga nu binsania biakitilue, bakule boba nunse, batendile bune, Lebelebe, wono abezaga Muana wa Kalaga. 
MAT.27.55	Nu bakikulu beingi babezaga gago balolelaga kulazikulazi, nubo babezaga ba ku Galela, ubabo bayangaga Yesu, nu kumukitila: 
MAT.27.56	mu babo muabezaga Malia Magadala, nu Malia nina wa Yakobo nu Yose, nu nina wa bana ba Zebedayo.
MAT.27.57	Nu gabuabede buse muigolo, muntu umozi mugumi wa ku Alimataya avule, izina liage Yosefu, wozo wabezaga muigisibua wa Yesu: 
MAT.27.58	nu muntu wono endile ku Pilato, asegile kitumba kia Yesu. Kububo Pilato akakizizie buno, bamukasekio. 
MAT.27.59	Yosefu akatile kitumba, akivualikizie nsulu zenga zabota, 
MAT.27.60	nu akibikile mu nsinda zage nto, zabezaga muikozi: nu akumbizie ikozi inene, alibikile ku muingilo wa nsinda, nu endile. 
MAT.27.61	Nu Malia Magadala abezaga kuko nu ungo Malia, beikalaga buigi na nsinda.
MAT.27.62	Gatingile busi bua kulongeka, babo basankoga banene nu baFalese bakundamene ku Pilato, 
MAT.27.63	batendile bune, Mukota, tukituakengela iyuki lia wozo muengelezi gabezaga ekili na kalamo, atendile bune, Nayuke lingo kusila kua bindi bisatu. 
MAT.27.64	Kakizia buno, nsinda zilangue aba nu kusila kua bindi bisatu, kubuno beigisibua bage banavua kuiba kitumba kiage, nu kubula bantu buno ayuka ku bakuzi; ndi bakita bubo, buengelezi bubo buzinda buna­tinga butangi. 
MAT.27.65	Pilato ababuide bune, Inyue muli na balangi, endazi muzilange anga bumuizi. 
MAT.27.66	Beiyendede balangile nsinda busoga, babikile kamenyikilo ku lilio ikozi, balangi babezaga nabo.
MAT.28.1	Mukusila kua busi bua sabato, nindunindu mu busi butangi buizinga, Malia Magadala nu ungo Malia bendile kulola ku nsinda. 
MAT.28.2	Nu kisi kiatengiletengile bubibu; kubuno mugenzi wa Mukota agelile kutuka muigulu, nu avule, nu atukizie ikozi, nu eikede galio. 
MAT.28.3	Kilungi kietaga mikenzi, nu nsulu zage zabezaga zenga nunse. 
MAT.28.4	Nu balangi bakule boba, nu bagilimine, babede anga bakua. 
MAT.28.5	Nu mugenzi akuide bakikulu bune, Tamunakua boba; kubuno nizi buno, mukulonda Yesu, wozo watakilue ku muti wa magu. 
MAT.28.6	Nteli gano; ayukile anga buatendile. Vuazi, mulole gabezaga Mukota. 
MAT.28.7	Nu sasiazi, nu mubule beigisibua bage bune, Ayukibua ku bakuzi; alinga kumutanga ku Galela; kuko ukumua­mumoneko; bubo ubunamubula. 
MAT.28.8	Basasizie kutuka ku nsinda na boba nu mbogimbogi nnene, nu basasizie kukengelesia beigisibua bage. 
MAT.28.9	Nu Yesu akulumanine nabo, abasambizizie. Nu bamu­kundile, nu bamukatile ku masindi, nu bamukumbamine. 
MAT.28.10	Nu Yesu ababuide bune, Tamunakua boba; endazi, mubule mibuto zane buno, bende ku Galela, kuko ukubamoneko.
MAT.28.11	Gabezaga basenda, balangi bamozi bendile mu muino, nu babulile basankoga banene bunsania buabedeko. 
MAT.28.12	Nu gaba­kundamene na bakulu, nu bakalile luango, bakasile bakoloboyo falanga ningi. 
MAT.28.13	Bababuide bune, Mutende bune, Gatuabezaga tuiyombeka tulo, beigisibua bavule mu kindi, bamuibile. 
MAT.28.14	Nu ndi mukota ongua ku bubo, nu nti tuatende nage, teinyue ubabu­kitile. 
MAT.28.15	Bakoloboyo bakatile falanga, nu bakitile anga bubaba­tendile; nu basambede musagu wono ku baYuda aba nu kano kaluma.
MAT.28.16	Beigisibua ikumi nu umozi bendile ku Galela, ku muiduko wababulile Yesu. 
MAT.28.17	Nu bamumueneko kuko, nu bamukumba­mine; tondo bango bendezie miango. 
MAT.28.18	Nu Yesu abavuilide, ababuide bune, Nakasua buangato bunsania bua muigulu nu bua ga kisi. 
MAT.28.19	Kububo endazi mubike babilongo bansania kuba beigisi­bua, kubatizia muizina lia Tata, nu lia Muana, nu lia Muuza Wasili­lila. 
MAT.28.20	Nu kubegisia kukatizia bunsania bunamukakizizie: nu unguililazi, nabe neinyu bindi binsania, aba kuzinda kua nkiko.
MRK.1.1	Kulinga kua musagu musoga wa Yesu Klisto, Muana wa Kalaga. 
MRK.1.2	Anga buasanzilue ku mulengania Yesaya, bune,
MRK.1.2	Unguililazi, nalinga kusinga mugenzi wane,
MRK.1.2	Ukakunga nzila zo be;
MRK.1.3	Iyuki lia muntu likulaluka mu kalula buno;
MRK.1.3	Kungazi nzila za Mukota,
MRK.1.3	Isiazi matingilo mage. 
MRK.1.4	Yoana avule, nu abatizizie mu kalula nu kusambala bubatizio bua kuiyania bualusizie isigililo lia misako za buagi. 
MRK.1.5	Nu bantu bansania ba mu kisi kia Yudaya bamuendede nu bantu bansania ba ku Yelusalema; nu babatizizibue mu luzi lua Yadene, nu beigongile misako za buagi buabo. 
MRK.1.6	Nu Yoana abezaga avuala nsulu za mioza za ngamia, nu abezaga na mukoma wa kikoba mu kibunda, nu aliaga nzige nu buki bua mu lubanda. 
MRK.1.7	Nu abasambalilaga bune, Ukavua kumbusa kuane antinga, kubuno nsiatananina kuku­mbama nu kukandula mizigi za bisalapata biage. 
MRK.1.8	Namubatizizie na mazi; tondo we amubatizie na Muuza Wasililila.
MRK.1.9	Nu busi bubo, Yesu atukile ku Nazaleta wa Galela, nu abatizi­zibue na Yoana mu Yadene. 
MRK.1.10	Nu kazanga kongo gabede esatuka mu luzi, nu amonine igulu liakandulua, nu Muuza agelile anga nkulimba gantata gage: 
MRK.1.11	nu iyuki liatukile mu meigulu liatendile bune, Uwe uli Muana wane, Ngoli zane, nakomana nobe.
MRK.1.12	Nu kazanga kongo Muuza amusindikile mu kalula. 
MRK.1.13	Nu abezaga mu kalula bindi makumi manazi nu alindikilue na Satana; nu abezaga ku nyama nkali; nu migenzi bamukitilaga.
MRK.1.14	Kusila kua kukandua kua Yoana, Yesu endile ku Galela, kusambala musagu musoga wa Kalaga, 
MRK.1.15	nu atendile bune, Nkungu zakuka, nu bukota bua Kalaga buse buigi; iyaniazi, nu katiziazi musagu musoga.
MRK.1.16	Nu atingile mu ntungo mua kiziba kia Galela, amonine ku Simona nu Andele muto wa Simona babezaga bekuisa tukila mu kiziba; kubuno babezaga bazubi. 
MRK.1.17	Nu Yesu ababuide bune, Nyangazi, nu namubike buno mube bazubi ba bantu. 
MRK.1.18	Kazanga kongo basigile tukila, nu bamuyangile. 
MRK.1.19	Nu gabede esalombozia, amonine ku Yakobo muana wa Zebedayo, nu Yoana muto wage, nubo babezaga mu buato balandaga tukila tuabo. 
MRK.1.20	Nu kazanga kongo, abamanine: nu basigile isibo Zebedayo mu buato, na bakiti babo, nu bamuyangile.
MRK.1.21	Nu bendile ku Kapenuma; nu kazanga kongo ku busi bua sabato, eingide mu numba za musanganano nu eigisizie. 
MRK.1.22	Bangamine na meigisia mage: kubuno abegisizie anga uli na buangato, nu nteigisizie anga basanzi. 
MRK.1.23	Nu kazanga kongo kuabezaga muntu wabezaga na basumbu ba nsese mu musanganano wabo, alalukile neiyuki inene, 
MRK.1.24	atendile bune, Tuli nobe buni Yesu wa Nazaleta? ndi wavule buno utubigie? Nizi buno uli Wasililila wa Kalaga. 
MRK.1.25	Nu Yesu amuzugide, atendile bune, Ikala kibibi, nu tuka mu muntu wono. 
MRK.1.26	Nu wozo musumbu wa nsese amugusizie nu alilile neiyuki ibibu, nu atukile mu wozo muntu. 
MRK.1.27	Nu bansania bangamine nunse, nu babuzanizie bune, Buni bubo? mese mango meigisia! kubuno akukakizia basumbu ba nsese na buangato, nubo bekumuanza. 
MRK.1.28	Nu kazanga kongo lukumu luage luakukile mu kisi kinsania kia Galela.
MRK.1.29	Nu kazanga kongo, gabatukile mu numba za musanganano, beingide mu numba za Simona nu Andele, na Yakobo nu Yoana. 
MRK.1.30	Nu ninabiala wa Petelo abezaga neisusila; nu bamusambalide musagu wage: 
MRK.1.31	nu endile kueli nu amukatile geikoko nu amue­manukizie, kazanga kongo isusila liasilile, nu abakitide.
MRK.1.32	Nu muigolo, geidile busi, bamuvuilide na bantu bansania babezaga na nsambo, nu babezaga na basumbu. 
MRK.1.33	Nu bantu bansania ba mu muino bamukonganine ku luibi. 
MRK.1.34	Nuwe onezie bantu beingi babezaga na nsambo za nkita ningi, nu atikizie basumbu beingi; nu ntazigile basumbu batenda, kubuno babezaga bemuizi.
MRK.1.35	Nu mu nindunindu, ku mukelo nunse, ayukile nu endile ku kalula, nu asegile kuko. 
MRK.1.36	Simona nu babo babezaga nage bamuyangile. 
MRK.1.37	Nubo gabamusangile bamubuide bune, Bantu bansania bakukulonda. 
MRK.1.38	Nu abatendile bune, Tuendazi kuingo mino zili buigi, buno nisambale kuko; kubuno bubo ubunavuilide. 
MRK.1.39	Nu eingide mu numba ningi za musanganano mu kisi kinsania kia Galela, abasambalilaga nu atikizie basumbu.
MRK.1.40	Nu muntu umozi muiya bibali amuvuilide, nu amukomene mazu, nu amusegile bune, Ndi watunda, unavuama kunengia. 
MRK.1.41	Yesu amukuilide kiombo, alambizie kuboko kuage, nu eitubizie kueli, nu amubuide bune, Natunda; enga. 
MRK.1.42	Nu kazanga kongo bibali biatukile kueli, nu engile. 
MRK.1.43	Nu amukakizizie bubibu, nu kazanga kongo amusingile kumbuga, 
MRK.1.44	nu amutendile bune, Unguilila, ntutende ungo muntu: tondo enda tugu widolesie ku sankoga, nu ukasane ku kabamba ka kuengibua kuobe anga buakaki­zizie Mose, kuba bulongeki kubeli. 
MRK.1.45	Tondo we atukile, nu alingile kusambala bubibu, nu kukukia lilio idagi kunsania, nu Yesu ntavua­mine kubasa lingo mu mino zezo na mugulu, tondo abezaga ku kiziki kia kalula: nu bantu bamuvuilide nu batukaga ku biziki binsania.
MRK.2.1	Nu abasile ku Kapenuma kusila kua bindi bimozi, nu bongule buno eli mu numba. 
MRK.2.2	Nu kazanga kongo beingi bakunda­mene, nu ku luibi takuakukawa lingo: nu abasambalide idagi. 
MRK.2.3	Nu bamuvuilide na muntu wabezaga na lusambo lua kugilimina ekua na bantu banazi. 
MRK.2.4	Nu tabavuamaga kuika kueli kubuno kuabezaga musanganano, nu babotuede gantata numba gago gabe­zaga: nu gabasilile kubotola, bagezezie mugu wa wono wakuaga na lungu. 
MRK.2.5	Nu Yesu gamonine ku bukatizio buabo atendile wakuaga na lungu bune, Muana wane, misako za buagi buobe zasigililua. 
MRK.2.6	Tondo basanzi bamozi babezaga kuko, bakengede mu mitima zabo buno, 
MRK.2.7	kubuni muntu wono akutenda bubo? ekulinga Kalaga: nazi unavuama kusigilila misako za buagi, uteli Kalaga wenyene? 
MRK.2.8	Nu kazanga kongo Yesu amenyine bubakukengela mu mitima zabo, abatendile bune, Kubuni mukukengela bubuno mu mitima zeinyu? 
MRK.2.9	Buni buatinga busoga, kutenda ku wono uli na lusambo lua kugilimina bune, Misako za buagi buobe zasigililua; aba kutenda bune, Emanuka, nu utole mugu wobe, wende? 
MRK.2.10	Buno mumenye buno, Muana wa muntu eli na buangato mu kisi buakusigilila misako za buagi (abuide wabezaga na lusambo lua kugilimina), bune 
MRK.2.11	Nkukubula bune, Emanuka, nu weke mugu wobe, nu wende kuobe ku numba. 
MRK.2.12	Nu emanukile, nu kazanga kongo ekile mugu wage, nu asigile bansania; nu bansania bangamine, nu baganuine Kalaga, batendile bune, Isue tatumonaga lingo ku bubuno.
MRK.2.13	Nu atukile lingo endile lisilia lia kiziba; nu musanganano unsania wamuendede, nu abeigisizie. 
MRK.2.14	Nu gabezaga esatinga, amonine ku Lewi muana wa Alufayo abezaga ekile ku mulimo wa kuligia idigo, nu amubuide bune, Nyange. Nu azanzukile nu amuyangile.
MRK.2.15	Nu gabezaga esalia idia ku numba zage, bandelelombe nu bagi beingi beikede na Yesu nu beigisibua bage: kubuno kuabezaga beingi kuko, nu bamuyangaga. 
MRK.2.16	Nu gamuene basanzi nu baFalese buno ekulia na bagi nu bandelelombe, babuzizie beigisibua bage bune, Kubuni kuakulia nu kunua na bandelelombe nu bagi? 
MRK.2.17	Nu Yesu gongule ku bubo, abatendile bune, Batakusamba tabaneiyanina musakizi, tondo basambi: nsiavule kumana beisa­nana, tondo bagi.
MRK.2.18	Nu beigisibua ba Yoana nu baFalese babezaga bekugila; nu bavule nu bamutendile bune, Kubuni beigisibua ba Yoana nu beigisibua ba baFalese bakugila, tondo beigisibua bobe tabakugila? 
MRK.2.19	Nu Yesu abatendile bune, Bana ba musongi ndi banavuama kugila, ndi bekile na musongi? Mu nkungu zibeli na musongi, tabanavuama kugila. 
MRK.2.20	Tondo bindi bikatikibua musongi, ubindi bibakagila.
MRK.2.21	Takuli muntu unalanda kibe kia nsulu za mubalabala ku nsulu za mukungio; kubuno nsulu za mubalabala nti zata zezo za mu­kungio, nu itengu nti liaba inene nunse. 
MRK.2.22	Takuli muntu ukongo­laga maku meituba mu tutembe tukulu; ndi amongola mu tuto tutembe nti tuabuga, nu maku, nti makubuka, nu tutembe nti tuabiga: tondo bakongolaga maku meituba mu tutembe tuto.
MRK.2.23	Nu gatingaga Yesu mu masoa busi bua sabato, beigisibua bakalile mabela. 
MRK.2.24	Nu baFalese bamutendile bune, Kubuni beigisibua bobe bekukita butakulungana ku mulembe busi bua sabato? 
MRK.2.25	Yesu abatendile bune, Ndi tamusomaga bubo buakitile Davidi, gabezaga ekukua na nzala, we, nu banyage babezaga nage? 
MRK.2.26	Buingide mu numba za Kalaga mu nkungu zabezaga Abiatala sankoga munene, nu alile tumpampa tuakitagua tulolesio, tuta­kulungana ku mulembe kulibua nongo gantata na basankoga bobenyene, nu akasile banyage babezaga nage? 
MRK.2.27	Nu abatendile buae, Busi bua sabato buakitilue ku bantu, tondo bantu tabakitilue ku busi bua sabato: 
MRK.2.28	bubo Muana wa muntu eli mukota wa busi bua sabato.
MRK.3.1	Nu eingide lingo mu numba za musanganano; nu muabezaga muntu woma kuboko. 
MRK.3.2	Nu bamulolaga buno, ndi amonie busi bua sabato; buno bamusongele. 
MRK.3.3	Nu amutendile wozo muntu woma kuboko bune, Zanzuka. 
MRK.3.4	Nu ababuzizie bune, Ndi buakulungana ku mulembe kukita busoga busi bua sabato aba kukita bubi? kuita, aba konia? Tondo beikede kibibi. 
MRK.3.5	Nu abakakile meiso, nu abeide na kabebe ku kabamba ka mitima zabo mibibu nu atendile wozo muntu bune, Lambia kuboko kuobe, nu akulambizie; nu kuboko kuage konine. 
MRK.3.6	Kazanga kongo baFalese nu baHelode batukile bamukalide luango bubanamuita.
MRK.3.7	Nu Yesu endile na beigisibua bage ku kiziba: nu musanganano munene wamuyangile kutuka ku Galela; nu ku Yudaya, 
MRK.3.8	nu ku Yelusalema, nu ku Edoma, nu ku lisilia lia Yadene, nu buigi na Tula nu Sidona, musanganano munene, gabongule ku misagu za buakitaga bamuendeide. 
MRK.3.9	Nu asambalide beigisibua bage buno kulumiziazi buato bukeke, kubuno musanganano gukuvua kumu­limbania: 
MRK.3.10	kubuno onezie bantu beingi; babo babezaga na nsambo mbibu, bamukakanine buno beitubie kueli. 
MRK.3.11	Nu ba­sumbu ba nsese gabamumonineko bamuguilide, nu balalukile, batendile bune, Uwe umuana wa Kalaga. 
MRK.3.12	Nu abakakizizie nunse buno tabamusaganizie buno uwamonia.
MRK.3.13	Nu abakamine ku muiduko, nu amanine babo batundaga; nu bamukundile. 
MRK.3.14	Nu asombueide ikumi na babili buno babe nage, nu abasinge buno basambale, 
MRK.3.15	nu babe na buangato bua kutikia basumbu: 
MRK.3.16	nu akasile Simona izina buno, U Petelo; 
MRK.3.17	nu Yakobo muana wa Zebedayo, nu Yoana muto wa Yakobo; nu abakasile izina Bonagete, buisulilua bualio buli bana ba mukulumino: 
MRK.3.18	nu Andele, nu Filipo, nu Batolomayo, nu Matayo, nu Toma, nu Yakobo muana wa Alufayo, nu Tadayo, nu Simona mu Kananayo, 
MRK.3.19	nu Yudasa Isakaliote, u wozo wamugabuide. Nu eingide mu numba.
MRK.3.20	Nu musanganano wakundamene lingo, nu tabamenyine bubalia kampampa. 
MRK.3.21	Nu gongule beida bage ku musagu wozo bendile kumutola, kubuno babatendile bune, Eseli muluba. 
MRK.3.22	Nu basanzi batukile ku Yelusalema batendile bune, Eli na Belezebula, mukota wa basumbu, nu mu magala mage ekutikia basumbu. 
MRK.3.23	Nu abamanine, nu abeisile misumo bune, Ndi Satana anavuama kutikia Satana? 
MRK.3.24	Nu ndi bukota buneidekanukia bubuenyene, kasi bunakua. 
MRK.3.25	Nu ndi numba zalekanukibua tazinasimba. 
MRK.3.26	Nu ndi Satana ekuitikia, kasi asila kulekanuka, nu ntanavuama lingo kuemana, kasi nti asila. 
MRK.3.27	Tondo muntu ntanavuama kuingila mu numba za uli na magala, nu kubigia bikulo biage, tondo alinge tanga kukanda wozo uli na magala; nu kusila nti anavuama kubigia numba zage. 
MRK.3.28	Lebelebe nkumubula, misako za buagi insania za bantu zikasigililua nu bilingano bibakulingana; 
MRK.3.29	tondo wozo walinga Muuza Wasililila ntakasigililua nunse, tondo eli na katati ka buagi butanakuzinda: 
MRK.3.30	kubuno batendile bune, Eli na musumbu wa nsese.
MRK.3.31	Nu nina nu bato bage; bemanine kumbuga, nu basingile muntu kumumana. 
MRK.3.32	Nu musanganano wamutimbikanizie; nu bamutendile bune, Nyoko nu bato bobe beli kumbuga bekukulonda. 
MRK.3.33	Nu abakuide bune, Nazi mane nu banazi bato bane? 
MRK.3.34	Nu alolile babo babezaga bamutimbikania, nu atendile bune, Lolazi, mane nu bato bane! 
MRK.3.35	Kubuno unsania ukukita kusombola kua Kalaga, we nti muto wane, nu mubitu wane, nu mane.
MRK.4.1	Nu alingile kuigisia lingo buigi na kiziba. Nu musanganano munene wakundameine nunse buigi nage, ku bubo eingide mu buato buabezaga mu kiziba, nu musanganano unsania wabezaga wikala gansi ku mutili. 
MRK.4.2	Nu abeigisizie bitondo bingi mu misumo, nu atendile mu meigisia mage bune, 
MRK.4.3	Unguililazi: muyiki wa mbuto endaga ayika mbuto: 
MRK.4.4	nu gaziyikaga mbuto imozi zakolo­kile mu ntungo mua nzila, nu tuzoni tuazibobueide. 
MRK.4.5	Nu ingo zakolokile gantata ga luanda, takuabezaga bisogo bingi; nu kazanga kongo zasile, kubuno bisogo tabiabezaga bingi: 
MRK.4.6	nu gasanukile musi, zagulumine; kubuno tazabezaga na mizi, zomine. 
MRK.4.7	Nu ingo zakolokile mu mikele, nu mikele zasile, nu zazilimbanizie nu tazako­lamine biguma. 
MRK.4.8	Nu ingo zakolokile ga bisogo bisoga, nu zako­lamine biguma bingi, zakulile nu zanagile; nu zakolamine makumi masatu, ingo makumi mutuba, ingo lukama, 
MRK.4.9	Nu atendile bune, Wozo uli na matuzi makunguilila, nti unguilila.
MRK.4.10	Nu gabezaga wenyene, bantu bamutimbikanizie nu babo ikumi nu babili bamubuzizie buisulilua bua musumo. 
MRK.4.11	Nu ababuide bune, Kumuli ukuakasilue kakungu ka bukota bua Kalaga: tondo ku babano batakatizia bunatendua ku misumo: 
MRK.4.12	buno banamona, tondo tabanatitika; nu banongua tondo tabanamenyi­nina, buno banakivua kugaluka nu kusigililua. 
MRK.4.13	Nu abatendile bune, Ndi tamuizi musumo wono? nti mukamenya misumo insania buni? 
MRK.4.14	Muyiki ekuyika idagi. 
MRK.4.15	Nu babano ubabo beli muntungo mua nzila, gakusambalua idagi; nu ndi basila kungua, kazanga kongo Satana nti avua kutikia lilio idagi libasambalilagua. 
MRK.4.16	Nu babo ubayikilue ga luanda, nu ndi bongua kuidagi lilio, nti balisekela kazanga kongo na mbogimbogi; 
MRK.4.17	nu tabeli na mizi munda muabo, bakusigala bindi bimozi; nu gavue kabebe aba lubabazio ku kabamba keidagi, kazanga kongo ekuikuka. 
MRK.4.18	Nu babo ubabo bayikilue mu mikele; ubabo bakungua lilio idagi, 
MRK.4.19	nu milondo za kisi, nu buengelezi bua bikulo, nu ntundo za bingo bitondo bingila; nu nti bialimbania idagi, nu nti taliakolama lingo biguma. 
MRK.4.20	Nu babo bayikilue mu bisogo bisoga; ubabano bongule kuidagi lilio, nu kulitabizia, nu kukolama biguma, umozi makumi masatu, ungo makumi mutuba, nu ungo lukama.
MRK.4.21	Nu abatendile bune, Ndi muntu anavua na kasuku nu kukabika kunsi kua luzi, aba kunsi kua mugu, ndi takukabika ga kibikilo kiako? 
MRK.4.22	Kubuno takuli kiabisilue, kitakabisulua; aba takuli kiatendagua mu kakungu kitakongubuako. 
MRK.4.23	Ndi muntu eli na matuzi makuinguilila, nti unguilila. 
MRK.4.24	Nu abatendile bune, Idangazi na kikio kimukungua kukio: kubuno, kulindika kukuno kumukulindika, ukuko kumukalindikua, lingo ukimukatalikilua. 
MRK.4.25	Kubuno wozo uli na kena, akakasua; nu uteli nako, nti akatikibua kako keli nako.
MRK.4.26	Nu abatendile bune, Bukota bua Kalaga bualingimana na muntu wasandide mbuto zage gansi; 
MRK.4.27	nu geiyombekile, nu gayukile, mu musi nu mu kindi, mbuto zabalukile nu zasile, nu zakulile lukita lutamenyaga nyenezo. 
MRK.4.28	Kubuno bisogo bia kisi bikukolama biguma bibienyene; kulinga nsamba, kusila mombo, nu mu mombo migili. 
MRK.4.29	Tondo geidile biguma, kazanga kongo abisesile na bupanga, kubuno busi bua kukola buakuka.
MRK.4.30	Nu atendile bune, Bukota bua Kalaga tubulingimanie na kikizi? aba tubulingimanie na musumo mukizi? 
MRK.4.31	Bualingimana na kambuto ka bunyonyo, kayikilue mu bisogo, keli kakeke ku mbuto insania zili mu kisi, 
MRK.4.32	kungua zasila kuyikua, nu kuasa, nti zaba nnene kutinga insania; nu nti zabika ntabi nnene; nu tuzoni tua mpelela tunavuama kumunua mu kilimelime kiago. 
MRK.4.33	Nu atendaga idagi liage ku misumo mingi bubanalimenyina; 
MRK.4.34	nu ntanabatendile buatatendile ku musumo: tondo mu lumbisombiso eigisagia beigisibua bage bitondo binsania bobenyene.
MRK.4.35	Nu mu busi bubo muigolo, abatendile bune, Tusokazi ku lisilia. 
MRK.4.36	Nu basigile musanganano, nu bendile nage anga bua­bezaga mu buato. Nu mango mato mabezaga buigi nage. 
MRK.4.37	Nu kuabeide kisoa kinene, nu bimpumi bidibuide mu buato, nu buato buizede na mazi. 
MRK.4.38	Nuwe abezaga ku kansinsi ka buato, eiyo­mbeka ku tulo ga muigo: nu bamuyukizie, nu bamutendile bune, Musozi, gatunakua ndi bunakubela bubi? 
MRK.4.39	Nu ayukile, nu azugide kisoa, nu atendile ku kiziba bune, Bota, nu kisoa kiasilile, nu kuolile nunse. 
MRK.4.40	Nu abatendile bune, Kubuni mukukua boba? Ndi tamuba na bukatizio? 
MRK.4.41	Nu bakule boba nunse, nu bate­ndeine bune, Muntu mukizi wono, aba kisoa nu kiziba nti biku­muanza?
MRK.5.1	Nu babasile ku lisilia lia kiziba, ku kisi kia Gelasa. 
MRK.5.2	Nu gatukile mu buato, kazanga kongo akulumeine na muntu watu­kaga ku nsinda, abezaga na musumbu wa nsese, 
MRK.5.3	nuwe abezaga akuikala ku nsinda; nu takuabezaga muntu wavuamaga kumukanda na makoki; 
MRK.5.4	kubuno akandagua mambizi meingi na bilunga nu makoki, nu asesaga mamo makoki, nu kukalikia bibio bilunga: nu takuabezaga muntu wavuamaga kumubotia. 
MRK.5.5	Nu bindi binsania, musi nu kindi, eikalaga ku nsinda nu ku miduko, alalukaga nu eisumitaga na makozi. 
MRK.5.6	Nu gamonine ku Yesu bulazi, eitumine lubilo nu amukumbamine; 
MRK.5.7	nu alalukile neiyuki inene, atendile bune, Nili nobe buni, Yesu, Muana wa Kalaga uli muigulu? Nku­kulumbizia ku Kalaga buno, ntumbabazie. 
MRK.5.8	Kubuno atendile musumbu wa nsese bune, Tuka mu muntu wono uwe musumbu wa nsese, 
MRK.5.9	nu amubuzizie bune, Izina liobe? Nuwe amutendile bune, Izina liane. Legioni; buisulilua buno, tuli beingi. 
MRK.5.10	Nu amusegile bubibu buno ntabatikie mu kisi kikino. 
MRK.5.11	Nu buigi na kuko ku muiduko, kuabezaga muimba muingi wa ngulube, waliaga. 
MRK.5.12	Nu bamusegile buno tusinge mu zezo ngulube, tuiyingilile muzo. 
MRK.5.13	Nu abakasile buangato. Nu basumbu ba nsese batukile, nu beingide mu zezo ngulube: nu muimba wongo unsania wakumbile mu mpembue nu wizisile mu kiziba, zabezaga zakuka tununu tubili; nu zakule mu kiziba. 
MRK.5.14	Nu balangi bazo batinine, nu basambeide musagu mu muino, nu mu masoa. Nu bantu bendile kulola bua­beide kuko. 
MRK.5.15	Nu gababasile ku Yesu, nu bamonine ku wozo wabezaga na basumbu eikile, nu ese azuala nsulu nu eli na menge, wozo wabezaga na basumbu: nu bakule boba. 
MRK.5.16	Nu babo bamonaga basambeide bubo buabeide ku wozo wabezaga na basu­mbu, nu musagu wa buabeide ngulube. 
MRK.5.17	Nu balingile kumusega buno, atuke mu miaga zabo. 
MRK.5.18	Nu abezaga eseingila mu buato, wozo muntu wabezaga na basumbu amusegile buno ikale nage. 
MRK.5.19	Tondo ntamuzigide, umpanga amutendile tugu bune, Enda ku numba zobe ku beida bobe, nu kubasambalila bitondo bibino binene biakukitide Mukota, nu buakukuilide kiombo. 
MRK.5.20	Nu endile, nu alingile kusambala ku Dekapoli bitondo bibino biamukitide Yesu: nu bantu bansania bangamine.
MRK.5.21	Nu gasokile Yesu lingo ku lisilia mu bubo buato, musanganano munene wamukundamanine; nuwe abezaga mu ntungo mua kiziba. 
MRK.5.22	Nu umozi wa ku babo bakota ba mu numba za musanganano, izina liage Yailo, amuvuilide; nu gamumonineko, amukomene mazu, 
MRK.5.23	nu amusegile nunse bune, Muana wane wa mukazi ese buigi na kukua: nkukusega, buno uvue kumubika maboko gantata gage buno, one, nu alame. 
MRK.5.24	Nu endile nage; nu musanganano munene wamuyangile, bamulimbanizie.
MRK.5.25	Nu mukikulu umozi, wabezaga na lusambo lua mikila miaka ikumi neibili, 
MRK.5.26	nu kubabazibua bubibu ku basakizi beingi, nu agabuide bikulo binsania biabezaga nabio, nu ntonine nunse, umpanga lusambo luage luitide nunse, 
MRK.5.27	nu gongule ku musagu wa Yesu, abasile kumbusa kuage mu musanganano, nu eitubizie ku nsulu zage. 
MRK.5.28	Kubuno atendile bune, Ndi neitubia ku nsulu zage tugu, nti nonibua. 
MRK.5.29	Nu kazanga kongo kanua balongo ka mikila kakamine; nuwe amenyine mu mubili wage buno ona lusambo luluno. 
MRK.5.30	Nu kazanga kongo Yesu, amenyine buno, magala makokoka kumo, nu akebetukile mu musanganano, nu atendile bune, Nazi weitubia ku nsulu zane? 
MRK.5.31	Nu beigisibua bage bamutendile bune, Ntukumona ku musanganano wono waku­limbania, nu ukubuzia bune, Nazi wetubia kundi? 
MRK.5.32	Nu alolile ndenge insania buno amone ku wozo wamukita bubo. 
MRK.5.33	Tondo wozo mukikulu akule boba nu agilimine, nu amenyine buabeide, avule nu amukumbamine, nu amusambalide bulili bunsania. 
MRK.5.34	Nu amubuide bune, Mukinga wane, bukatizio buobe buakonia; enda mu bubobelelo, nu ntube na lusambo lulo lingo.
MRK.5.35	Nu gatendaga bubuno, nu kua wozo muangati wa numba za musanganano kuatukile bantu, batendile bune, Mukinga wobe alekana kalazi; kikizi lingo kiukukutizia Musozi? 
MRK.5.36	Tondo Yesu gongule kukutendua bubo, atendile muangati wa numba za musanga­nano bune, Ntunakua boba, katizia tugu. 
MRK.5.37	Nu ntazigile muntu umozi kumuyanga, tugu Petelo, nu Yakobo, nu Yoana wozo muto wa Yakobo. 
MRK.5.38	Nu beikile mu numba za wono muangati wa musa­nganano; ongule ku kazege keingi, nu bantu balilaga nsanda nnene. 
MRK.5.39	Nu geingide, abatendile bune, Kubuni mukukita kazege, nu kulila? wozo mukinga ntalekana, tondo eiyombeka tugu. 
MRK.5.40	Nu bamusekile nunse, nuwe gabasizie musanganano kumbuga, atolile isi wa muana nu nina, nu babo babezaga nage, beingide mumo mua­bezaga muana. 
MRK.5.41	Nu akatile wozo mukinga geikoko, amutendile bune, Talita kumi; buisulilua bua bubo, Mukinga, nkukubula bune, Zanzuka. 
MRK.5.42	Nu kazanga kongo wozo mukinga azanzukile nu endile; kubuno abezaga ese miaka ikumi nu ibili. Nu kazanga kongo bangamine nunse. 
MRK.5.43	Nu abakakizizie buno muntu nta­menye wono musagu: nu ababuide bune, Mukasazi idia.
MRK.6.1	Nu atukile kuko, abasile ku kilongo kia kuabo; nu beigisibua bage bamuyangile. 
MRK.6.2	Nu buabezaga busi bua sabato, alingile kuigisia mu numba za musanganano; nu gongule beingi ku bubo bangamine, batendile bune, Kuni kuasangila wono bubuno? nu menge makizi makasua wono? nu migeleko mingi zikukitua na maboko mage? 
MRK.6.3	Ndi ta uwozo mukulumizi, muana wa Malia, nu iselenzi wa Yakobo, nu wa Yose, nu wa Yuda, nu wa Simona? nu ndi babitu bage tabeli neisue? Nu beinine mitima nage. 
MRK.6.4	Tondo Yesu abatendile bune, Mulengania ntakubengua ku ungo, umpanga kuabo, nu mu numba zage. 
MRK.6.5	Nu ntakitile mugeleko wampa kuko, tugu abikile maboko mage ku basambi bamozi nu abonezie. 
MRK.6.6	Nu angamine na kutakatizia kuabo.
MRK.6.6	Nu Y esu atimbiletimbile mu mino nu eigisizie.
MRK.6.7	Nu amanine babo ikumi nu babili, nu alingile kubasinga babili babili; nu abakasile buangato ku basumbu ba nsese, 
MRK.6.8	Nu abaka­kizizie bune, Tamuende na kena mu nzila, tugu na musumbo; aba kampampa, aba nsago, aba falanga mu nsago; 
MRK.6.9	tondo nti muazuala bisalapata: nu tamuzuale makoti mabili. 
MRK.6.10	Nu abatendile bune, Kunsania kumukeingilaga mu numba, ikalazi mumo aba nu gamua­tukemo. 
MRK.6.11	Nu kunsania kubatamusekela, nu kumunguilila, kungua musatukamo, nti muatitula mukungu guli ku magulu meinyu, buabe bulongeki ku beli. 
MRK.6.12	Nu bendile, nu basambeide buno bantu beiyanie. 
MRK.6.13	Nu batikizie basumbu beingi, nu babongezie beingi ba nsambo makiti, nu babonezie.
MRK.6.14	Nu gongule mukota Helode ku musagu; kubuno izina liage liabezaga likusambalua: nu atendile bune, Yoana Mubatizi ayuka ku bakuzi, nu ku bubuno ekukita migeleko zeno. 
MRK.6.15	Tondo bango batendile buno, Eliya. Nu bango batendile bune, Wono eli mulengania, aba umozi wa balengania. 
MRK.6.16	Tondo gongule Helode ku bubo atendile bune, Wozo Yoana unasesaga itoe, ayuka. 
MRK.6.17	Kubuno Helode wenyene asingile bantu bakate Yoana, nu amu­kandile ku kikando ku kabamba ka Helodia mukikulu wa Filipo muto wage; kubuno amusongile. 
MRK.6.18	Kubuno Yoana atendile wozo Helode bune, Tabuakulungana ku mulembe kuikala na mukikulu wa muto wobe. 
MRK.6.19	Nu wozo Helodia abezaga na musona kueli, nu atundaga kumuita; tondo ntavuamine; 
MRK.6.20	kubuno Helode akuaga Yoana boba, kubuno amumenyine buno eli muntu wisanana, nu wasuagibua, nu amulangile. Nu gamunguilide atubigenue; nu amunguililaga na mbogimbogi. 
MRK.6.21	Nu gabeide busi bua kubutua kua Helode buika, akitide bakulu bage kisagulo, nu bakoloboyo, nu bakulu ba Galela; 
MRK.6.22	nu ugago mukinga wa Helodia aminine busoga, atananizizie Helode nu babo babezaga nage mu kisagulo; nu mukota abuide wozo mukinga, bune, Kinsania kiwansegage, nti nakukasekio. 
MRK.6.23	Nu amulumbilide bune, Kio kinsania kiwansegage nti nakukasekio, aba kindi kia bukota buane. 
MRK.6.24	Nu azanzukile nu abuzizie nina bune, Nisege kikizi? nu amutendile bune, Itoe lia Yoana Mubatizi. 
MRK.6.25	Nu kazanga kongo avule lubilo ku mukota, amusegile bune, Nkutunda wampa kano kaluma itoe lia Yoana Mubatizi ga kianzi. 
MRK.6.26	Nu mukota abeide na kabebe nunse; tondo ku kabamba ka kulumbila kuage, nu ku kabamba ka babo baliaga nabo, ntamuimine. 
MRK.6.27	Nu kazanga kongo mukota asingile mukoloboyo, nu amukakizizie buno, avue neitoe liage: nu endile nu asesile itoe liage mu kikando, 
MRK.6.28	nu avule neitoe liage ga kianzi, nu akasile wozo mukinga; nu wozo mukinga akasile nina. 
MRK.6.29	Nu gongule beigisibua bage ku bubo, bendile kueka kitumba kiage, nu bakibikile mu nsinda.
MRK.6.30	Nu basingua bakundameine ku Yesu; bamusambalide misagu za binsania bibakitile, nu binsania bibeigisizie. 
MRK.6.31	Nu abatendile bune, Vuazi, inyue benyene ku kalula, nu mumune tanga, kubuno ban­tu beingi, bavuaga nu bendaga, nubo tababezaga na nkungu zakulia.
MRK.6.32	Nu bendile ku kalula kiziki kitabezaga ku bantu mu buato bobenyene. 
MRK.6.33	Nu bantu beingi bamonine kubakuenda, nu beingi bamenyine, nu beitumine kuko lubilo na magulu, kutukila ku mino insania, nu balingile kubasa. 
MRK.6.34	Nu gabasile Yesu nu amonine ku musanganano munene, wamukundamanina, agukuilide kiombo, kubuno babezaga anga mikoko ziteli na mulangi: nu alingile kubeigisia bitondo bingi. 
MRK.6.35	Nu gabeide busi buse muigolo, beigisibua bage bamuvuilide, batendile bune, Gano geli kalula, nu busi buseida; 
MRK.6.36	balage buno, bende ku masoa nu ku mino za mu lulenge nu beikunzile idia. 
MRK.6.37	Tondo abakuide bune, Bakasazi idia. Nu bamutendile buno, ndi tuende kukunza tumpampa tua falanga nkama ibili buno tubakaseto? 
MRK.6.38	Nu abatendile bune, Tumpampa tunga tumuli nato? Endazi tanga mulole. Nu gabamenyine bate­ndile buno, tuli na tutano nu biena bibili. 
MRK.6.39	Nu ababuide buno, Ikalazi bansania bibombo bibombo beikale gantata bisugu bibisi. 
MRK.6.40	Nu beikeide gansi ku bibombo bibombo, nkama na nkama, nu makumi matano matano. 
MRK.6.41	Nu atolile tuto tumpampa tutano nu biena bibili, nu agalamine kuigulu, abisegeide nu abunguide tuto tumpampa; nu atukasile ku beigisibua bage buno babakaseto; nu abeganizizie babo bansania biena bibili. 
MRK.6.42	Nu bansania balile, nu bembukile. 
MRK.6.43	Nu basongezie mbobu, nzi ikumi neibili zizeide, nu mbobu za biena. 
MRK.6.44	Nu babo baliaga tuto tumpampa babezaga bakuka bamulume tununu tutano.
MRK.6.45	Nu kazanga kongo akakizizie beigisibua bage bengile mu buato nu balinge kuenda ku lisilia aba ku Betesaida, gabezaga esalagana na musanganano. 
MRK.6.46	Nu gasilile kulangana nabo endile kusega ku muiduko. 
MRK.6.47	Nu gabeide busi buse muigolo buato buabezaga buse munkatini mua kiziba, nuwe abezaga wenyene ku muse. 
MRK.6.48	Nu abamueine bese bakutua na kuluga, kubuno kisoa kiabezaga kinene, nu gabasile nkungu za mulangi wa banazi mu kindi endile ku beli, endaga na magulu gantata ga kiziba; nu atundaga kubatinga: 
MRK.6.49	tondo gabamonine ekutabanga gantata ga kiziba, bamenyaga buno embe kili kilimelime, nu balalukile; 
MRK.6.50	kubuno bansania bamumonineko, nu bazangilezangile. Tondo kazanga kongo atendile nabo, nu abatendile bune, Kokomeziazi mitima zeinyu, nne wono tamunakua boba. 
MRK.6.51	Nu gabakamine mu buato buba­bezaga mubo; kisoa kiabotile; nu bangamine nunse; 
MRK.6.52	kubuno tabamenyine kitondo kia tuto tumpampa, tondo mitima zabo zabezaga mibibu.
MRK.6.53	Nu gabasokile, babasile ku kisi kia Genesaleta, bakomine musa mu luzi. 
MRK.6.54	Nubo gabasilile kutuka mu buato, kazanga kongo bantu bamumenyine, 
MRK.6.55	nu beitumine lubilo ku ntungo za kisi kikio, nu kueka bantu babezaga basambi ku migu, ku kiziki kikio kibonguaga buno u kueli. 
MRK.6.56	Nu kunsania kuendaga, mu tuino nu mino nu ku masoa, bendaga babika basambi ku masoko, nu bamuse­gaga buno, betubie ku mupimpo wa nsulu zage; nu bansania beitubizie bonine.
MRK.7.1	Nu baFalese nu basanzi bamozi batukile ku Yelusalema, bamu­kundamanine, 
MRK.7.2	nu bamueine ku beigisibua bamozi bakulia, taboga ku maboko. ( 
MRK.7.3	Kubuno baFalese nu bansania baYuda, tabaliaga ndi taboga ku maboko nunse, banzaga bumba bua beisingu­lubo; 
MRK.7.4	nu lingo ndi batuka kuisoko, ndi taboga tabalie; nu bingo bitondo bingi bibabezaga nabio, kusugula bituma, nu nyungu, nu nyungu za nsubi.) 
MRK.7.5	Nu baFalese nu basanzi bamubuzizie bune, Kubuni beigisibua bobe tabakuyanga bumba bua bakulu, tondo bakulia taboga ku maboko? 
MRK.7.6	Nu abatendile bune, Yesaya amulenganizizie busoga, inyue bengelezi, anga buasanzilue bune,
MRK.7.6	Bantu babano bekunanza na milomo zabo,
MRK.7.6	Tondo mitima zabo zili bulazi nanne:
MRK.7.7	Nu bakunkumbamina buliabulia,
MRK.7.7	Nu bekuigisia meigisia ma malagi ma bantu.
MRK.7.8	Nuinyue mukusiga kukakizia kua Kalaga, nu mukuanza meigisia ma bantu. 
MRK.7.9	Nu abatendile bune, Lebelebe mukusomba kukakizia kua Kalaga, buno muanze meigisia meinyu. 
MRK.7.10	Kubuno Mose atendile bune, Anza so nu nyoko; nu wasuilila isi aba nina akakua: 
MRK.7.11	tondo inyue mukutenda buno, na muntu watenda kuisi aba nina buno, lukaso lunabezaga nalo kukukasa nalukasile Kalaga; 
MRK.7.12	aba tamukuziga wono kukitila isi aba nina; 
MRK.7.13	mukubigia idagi lia Kalaga ku kabamba ka bumba bueinyu, bubo bumuasila kulusia ku bantu; nu bitondo bingi bimukukita. 
MRK.7.14	Nu gamanine lingo musanganano, nu abatendile bune, Unguililazi, inyue bansania, nu menyininazi; 
MRK.7.15	takuli kena keli gantata ga mubili wa muntu, nu kaningila munda nu kumubigia; tondo bukutuka mueli ubukumu­bigia. 
MRK.7.16	Ndi muntu eli na matuzi makunguilila, nti unguilila. 
MRK.7.17	Nu geingide mu numba asigile musanganano, beigisibua bage bamubuzizie buno, buisulilua bukizi bua musumo wozo? 
MRK.7.18	Nu abatendile bune, Ndi inyue tamuba na bumenyinino? Ndi tamuizi buno kokansania keli gantata ga mubili wa muntu takanamubigia; 
MRK.7.19	kubuno takamuingila mu mutima, tugu munda, nu ndi takana­basa ku mambue? Akubula buno engezie idia linsania. 
MRK.7.20	Nu atendile bune, Kukutuka ku muntu ukukumubigagia. 
MRK.7.21	Kubuno munda mua mitima za bantu umukutukaga makengelo mabi, butazi, kuiba, kuita, kuita meiga, 
MRK.7.22	lutundo lubi, mibi, buengelezi, misako za butazi, liso ibi, bilingano, kuikotia, bukongolo: 
MRK.7.23	bibino binsania ubikutukaga mu mutima, nu bibio ubikubigagia muntu.
MRK.7.24	Nu atukile kuko, endile ku miaga za Tula nu Sidona. Nu eingide mu numba imozi ntatundaga muntu umozi kumenya; tondo tabuakulungeine kubisua. 
MRK.7.25	Tondo kazanga kongo mukikulu umozi, abezaga na muana wage wabezaga na musumbu ongule ku misagu zage, nu avule kuiyisa ku magulu mage. 
MRK.7.26	Nu wozo mukikulu abezaga muGeleka, wa kilongo kia Suliafoneki. Nu amusegile buno atikie musumbu wa nsese mu mukinga wage. 
MRK.7.27	Yesu amutendile bune, Siga bana beikute tanga: kubuno tabusoga kuisa idia lia bana ku mboa. 
MRK.7.28	Tondo amuakuide nuwe bune, E, Mukota; tondo aba mboa zili kunsi kua meza zikuliaga mbobu za bana. 
MRK.7.29	Nu amutendile bune, Ku kabamba ka kutenda kuobe enda; musumbu atuka mu muana wobe. 
MRK.7.30	Nu endile kuage ku numba, nu asangile muana wage eiyombekibua ga mugu, nu musumbu amutuka.
MRK.7.31	Nu atukile lingo mu miaga za Tula, nu atingile ku Sidona, nu endile ku kiziba kia Galela, mu miaga za Dekapoli. 
MRK.7.32	Nu bamuvuilide na kimbula matuzi, nu atetumaga, bamusegile buno amonie. 
MRK.7.33	Nu amulombueide mu musanganano lumbisombiso, amuingizizie minue mu matuzi, asuide matazi, nu amutilile ku ntonga za Iulami; 
MRK.7.34	nu agalamine kuigulu, egemukidue, nu amutendile bune, Efata, buisulilua bua bubo, Zibuka. 
MRK.7.35	Nu kazanga kongo matuzi mage mazibukile, nu kutetuma kuage kuasilile, nu atuide busoga. 
MRK.7.36	Nu abakakizizie buno, tabasambalile ungo muntu: tondo bubo buabananagia, ububasambeide nunse. 
MRK.7.37	Nu banga­mine nunsania, batendile bune, Asila kukita binsania busoga; akungusia bimbula matuzi nu tuluma tuse tuatenda.
MRK.8.1	Mu busi bubo, musanganano wabeide munene lingo, nu tababezaga neidia, nu amanine beigisibua bage abatendile bune, 
MRK.8.2	Nkukuila musanganano kiombo, kubuno nise nabo bindi bisatu, nubo tabeli neidia: 
MRK.8.3	nu ndi nabasinga kuabo tabalia, nti bakutua mu nzila; kubuno bamozi batukile kulazi. 
MRK.8.4	Nu beigisibua bage batendile bune, Kiziki kikino kili kalula, nazi muntu unikutia babano na tumpampa? 
MRK.8.5	Nu ababuzizie bune, Tumpampa tunga tumu­nato? Nu bamutendile bune, Mutubakamo tugu. 
MRK.8.6	Nu akakizizie musanganano wikale gansi: nu atolile tumpampa mutubakamo, nu asegile, nu atubunguide, nu akasile beigisibua bage, buno baba­kaseto; nu batukasile musanganano. 
MRK.8.7	Nu babezaga na tuabiena tukeke tugu: abisegeide, nu abakakizizie buno babakasebio. 
MRK.8.8	Nu balile, nu bembukile: nu basongezie mbobu za tumpampa zabeide nzi mutubakamo. 
MRK.8.9	Nu babo baliaga babezaga bakuka bantu tununu tunazi, nu alagane nabo. 
MRK.8.10	Nu kazanga kongo eingide mu buato na beigisibua bage, nu babasile mu ndenge za Delamanuta.
MRK.8.11	Nu baFalese babasile, nu balingile kumubuzia, balondaga kalolesio kueli kakutuka kuigulu, bamulindikaga. 
MRK.8.12	Nu egemu­kidue bubibu mu mutima, nu atendile bune, Kubuni kibuti kikino kikulonda kalolesio? Lebelebe nkumutenda buno, kibuti kikino takikalolesibua kalolesio. 
MRK.8.13	Nu abasigile, nu eingide lingo mu buato, nu endile ku lisilia.
MRK.8.14	Nu beibilide kueka tumpampa; tondo bendile na kamozi tugu mu buato. 
MRK.8.15	Nu abakakizizie bune, Idangazi na mugago wa baFalese nu wa Helode, 
MRK.8.16	Nu bakanizanizie buabo buabo, batendile bune, Tatuli na tumpampa. 
MRK.8.17	Nu Yesu amenyine, nu abatendile bune, kimukuakanizania kubuno tamuli na tumpampa? Ndi tamumenya, aba tamumenyinina? Ndi mitima zeinyu zikili mibibu? 
MRK.8.18	Muli na meiso tamukumona? Nu muli na matuzi, tamukungua? aba tamukukengela? 
MRK.8.19	Ganabunguide tumpampa tutano ku bantu bakuka tununu tutano, nzi inga zizeide na mbobu zimuasongezie? Nu bamutendile bune, Ikumi neibili. 
MRK.8.20	Nu nkungu za tumpampa mutubakamo kukasa bantu bakuka tununu tunazi, nzi inga zizeide na mbobu zimuasongezie? Nu bamutendile bune, Mutubakamo. 
MRK.8.21	Nu abatendile bune, Ndi tamumenyinina aba nu kano kaluma?
MRK.8.22	Nu babasile ku Betesaida nu bamuvuilide na kiuku, nu bamusegile buno itubie kukio. 
MRK.8.23	Nu akatile kiuku geikoko, nu endile nage kuisula lia muino; nu gamusuilide matazi ku meiso, nu abikile maboko gantata geitoe liage, amubuzizie bune, Ndi use wamona busoga? 
MRK.8.24	Nu alolile kuigulu, atendile bune, Nise namona bantu anga miti zikuenda. 
MRK.8.25	Kububo abikile lingo ma­boko mage ku meiso mage; nu alolile kizungululu, nu onizibue, nu amonine binsania busoga. 
MRK.8.26	Nu amusingile ku numba zage, amutendile bune, Ntubase mu muino.
MRK.8.27	Nu Yesu endile na beigisibua bage mu mino za Kaisalia Filipo: abuzizie beigisibua bage mu nzila, bune, Bantu bekutenda buno, nili nazi? 
MRK.8.28	Nu bamutendile bune, Yoana Mubatizi; nu bango buno, Eliya; bango buno, umozi wa balengania. 
MRK.8.29	Nuwe ababuzizie buno, Tondo inyue mukutenda nili nazi? Petelo amuakuide bune, Uwe u Klisto. 
MRK.8.30	Nu abakakizizie buno, taba­sambalile muntu umozi musagu wage. 
MRK.8.31	Nu alingile kubeigisia buno, buatunganana Muana wa muntu kubabazibua bubibu, nu kusombua na bakulu, na basankoga nu na basanzi, nu kuitua, nu kusila kua bindi bisatu nti ayuke. 
MRK.8.32	Nu ntana kiampa kiabisile. Nu Petelo amulutile, nu alingile kumuzugila. 
MRK.8.33	Tondo agalukile, nu alolile beigisibua bage, azugide Petelo, nu amutendile bune, Enda kumbusa kuane, Satana; kubuno ntukukengela bitondo bia Kalaga, tondo bia bantu. 
MRK.8.34	Nu amanine musanganano, nu beigisibua bage, nu abatendile bune, Ndi muntu ekutunda kunyanga, eitune wenyene, eke muti wa magu, nu anyange. 
MRK.8.35	Kubuno muntu unsania ukutunda konia kalamo kage akakazimizia; nu muntu unsania ukukazimizia ku kabamba kane, nu ku musagu musoga wono nti akakonia. 
MRK.8.36	Kubuno mutali mukizi wa muntu, ndi angata kisi kinsania, nu kumbusa kuzimizia kalamo kage? 
MRK.8.37	Aba muntu anagulania kikizi na kalamo kage? 
MRK.8.38	Kubuno muntu unsania ukankuaga nsoni nu ukakuaga nsoni kuidagi liane mu kibuti kikino kia butazi nu bubi, buno nuwe Muana wa muntu nti akamukua nsoni, gakavua mu lutanuno lueIsi na migenzi zage zasililila.
MRK.9.1	Nu abatendile bune, Lebelebe nkumubula buno, bamozi bemana gano, tabakakua aba nu gabakamona ku bukota bua Kalaga busavua na magala.
MRK.9.2	Nu kusila kua bindi mutuba Yesu atolile Petelo, nu Yakobo, nu Yoana, nu endile nabo gantata ga muiduko munene nabo bebenyene: nu kilungi kiage kiabagalukide; 
MRK.9.3	nu nsulu zage zakelimine, zabe­zaga zenga nunse, butanamenya mukulumizi wa ga kisi kuzengia. 
MRK.9.4	Nu babasidue na Eliya nu Mose: nu besatenda na Yesu. 
MRK.9.5	Nu Petelo akuide Yesu bune, Labi, buli busoga ndi tuikala gano: nu tobakazi nusu isatu; lumozi luobe, nu lumozi lua Mose, nu lumozi lua Eliya. 
MRK.9.6	Kubuno ntamenyaga buakuakula; kubuno bakule boba nunse. 
MRK.9.7	Nu kimpa kiabakukide; nu iyuki liatukile mu kimpa bune, Wono eli Muana wane, u Ngoli zane: munguililazi. 
MRK.9.8	Nu kazanga kongo gabagebilegebile, tabamonine ku muntu, umpanga Yesu nabo.
MRK.9.9	Nu gababezaga bese bakumba muiduko, abakakizizie bune, Tamusambalile muntu ku bumuamonakubo, aba Muana wa muntu gakayuka ku bakuzi. 
MRK.9.10	Nu bakokomezizie idagi lilio, babuzanizie buabo buabo, buno kuyuka ku bakuzi kuli buni? 
MRK.9.11	Nu bamu­buzizie bune, Kubuni basanzi bekutenda buno Eliya atunganana kulinga kuvua? 
MRK.9.12	Nu abatendile bune, Lebelebe Eliya akalinga kuvua, nu kukunga binsania: nu buni buasanzidue Muana wa muntu, buno ababazibue nunse nu kusombua? 
MRK.9.13	Tondo nkumutenda buno, Eliya avule kalazi, nu bamukitile anga bubatundaga anga buasanzilue.
MRK.9.14	Nu gabasile beigisibua bage, bamonine ku musanganano munene wabatimbikania, nu basanzi babuzanizie nabo. 
MRK.9.15	Nu kazanga kongo musanganano wamumonineko nu bangamine nunsa­nia, nu beitumine lubilo kuko nu bamusekeide. 
MRK.9.16	Nu ababuzizie bune, Buni bumukubuzania nabo? 
MRK.9.17	Nu muntu umozi mu wozo musanganano amutendile bune, Musozi, nakuvuilide na muana wane wamulume, nu abezaga na musumbu wa kaluma; 
MRK.9.18	nu gakumu­buila, nu nti amugusia; nu nti esabasa iyulo, nu kukeketa meinyo, nu ese onda: nu natendile ku beigisibua bobe buno bamutikie; nu tabavuamine. 
MRK.9.19	Nu Yesu abakuide bune, Inyue kibuti kikio kiteli na bukatizio ndi nkeikalaga neinyu kankanka? Gani ganka­kutilua? Vuazi nage kundi. 
MRK.9.20	Nu bavule nage kueli: nu gamu­monineko, kazanga kongo musumbu amugusizie nunse, nu aguide gansi, nu ebulubutizie, nu abasile iyulo. 
MRK.9.21	Nu abuzizie isi nkungu nkizi zamulingile wono musumbu? Nu amutendile bune, Kutukila ku buana buage. 
MRK.9.22	Nu mambizi meingi ekumutumbaga ga keiya nu mu mazi, buno amubigie: tondo ndi unavuama kukita, tukuile kiombo, nu tukasie. 
MRK.9.23	Nu Yesu amutendile bune, Ndi una­vuama! Bunsania bunakulungana ku wozo wakatizia. 
MRK.9.24	Kazanga kongo isi wa wozo muana alalukile, nu atendile bune, Nakatizia, nkasie ku kutakatizia kuane. 
MRK.9.25	Nu gamonine Yesu ku musanga­nano use wakundamana azanzuide wozo musumbu, amutendile bune, Uwe musumbu wa kaluma, nu kimbula matuzi, nakukakizia buno, tuka mu wono nu ntuingile mueli lingo. 
MRK.9.26	Nu alalukile, nu amugusizie nunse, nu atukile; nu abeide anga mukuzi; nu beingi batendile bune, Akua. 
MRK.9.27	Tondo Yesu amukatile geikoko, nu amu­zanzuide, nu emene. 
MRK.9.28	Nu geingide mu numba beigisibua bage ba­muvuilide ku lumbisombiso, Kubuni tatuavuamine kumutikia? 
MRK.9.29	Nu abatendile bune, Bubuno tabunamoneka tugu kute ku kusega.
MRK.9.30	Nu batukile kuko, batingile mu Galela; nuwe ntatundaga muntu kumenya bubo. 
MRK.9.31	Kubuno eigisagia beigisibua bage buno, Muana wa muntu asila kugabulua ku maboko ma bantu, nubo bamuite; nu gasile kuitua, kusila kua bindi bisatu nti ayuke. 
MRK.9.32	Tondo tabamenyinine bubo, nu bakule boba kumubuzia.
MRK.9.33	Nu babasile ku Kapenuma; nu gababeide bese mu numba, ababuzizie bune, Kikizi kimuakananizanagia mu nzila? 
MRK.9.34	Tondo beikeide kibibi: kubuno babezaga bakuakanania mu nzila buno, nazi uli munene. 
MRK.9.35	Nu ekede gansi, nu amanine babo ikumi na babili, nu abatendile bune, Ndi muntu ekutunda kuba mutangi, abe muzinda ku bansania, nu mukambi wa bansania. 
MRK.9.36	Nu atolile muana muto, nu amubikile munkatini muabo: nu amukatile geikoko, nu abatendile bune, 
MRK.9.37	Na muntu na muntu wasekela muana muto anga wono muizina liane, nti ansekela: nu wozo wansekela nti ntansekela, tondo nti asekela wozo wansingile.
MRK.9.38	Yoana amutendile bune, Musozi, tuamonine ku muntu umozi watikagia basumbu kuizina liobe; tondo tuamuzugide, kubuno ntakutuyanga. 
MRK.9.39	Tondo Yesu abatendile bune, Tamumuzugile: kubuno takuli muntu unakita mugeleko kuizina liane, nu kuntenda bubi. 
MRK.9.40	Kubuno wozo utakututuna, nti tuli nabo bumozi. 
MRK.9.41	Kubuno unsania ukamunusagia kituma kia mazi ma kunua, kubuno muli bantu ba Klisto, lebelebe nkumutenda buno, ntakaziminua na lukalilo luage lusoga. 
MRK.9.42	Nu unsania ukeinagia umozi wa ku babano bana bato bakunkatizia mutima, buatunganana akandue ikozi lia kugoga muikosi liage, nu kuisoa mu kitatenge. 
MRK.9.43	Nu ndi kuboko kuobe kuakuinia mutima, nti wakusesa; gunulumba wingila kitunga mu kalamo, kutinga kuba na maboko mabili nu kutumbua mu kiziba kia keiya katakuzimaga. 
MRK.9.44	Mukuso wabo tagukue, nu keiya takazime. 
MRK.9.45	Ndi kugulu kuobe kuakuinia mutima, nti wakusesa; gunulumba wingila kitunga mu kalamo, kutinga kuba na magulu mabili nu kutumbua mu kiziba kia keiya. 
MRK.9.46	Nu mukuso wabo tagukue nu keiya takazime. 
MRK.9.47	Nu ndi liso liobe liakuinia mutima, nti walitikia, gunulumba wingila mu bukota bua Kalaga na liso limozi kutinga kuba na meiso mabili nu kutumbua mu kiziba kia keiya; 
MRK.9.48	nu mukuso wabo tagukue nu keiya takazime. 
MRK.9.49	Kubuno na muntu na muntu nokalungua na keiya. 
MRK.9.50	Munkange uli musoga; tondo ndi munkange taguli na nse lingo, gunasuagibua na kikizi? mube na munkange mu muli, nu mube na bubobelelo bueinyu bueinyu.
MRK.10.1	Nu atukile kuko, nu abasile ku miaga za Yudaya nu ku lisilia lia Yadene: nu musanganano munene wamuendeide lingo, nu abeigisizie lingo anga buagomezie.
MRK.10.2	Nu baFalese bamuvuilide kumubuzia bune, Ndi buakulungana ku mulembe muntu kutikia mukikulu wage? bamulindikile. 
MRK.10.3	Nuwe abakuide bune, Buni buamukakizizie Mose? 
MRK.10.4	Nu bamutendile bune, Mose atusengezizie kusanza mukanda wa kuita isonga, nu nti wamutikia. 
MRK.10.5	Tondo Yesu abatendile bune, Ku bubibu bua mitima zeinyu amusanzide kuko kukakizia. 
MRK.10.6	Tondo kutukila kulinga kua kubumbua kua kisi, mubumbi abumbile wamulume nu mukikulu. 
MRK.10.7	Kubuno muntu akasiga isi nu nina, nu akalandana na mukikulu wage; 
MRK.10.8	nubo babili bakaba mubili umozi; aba tabeli babili lingo, tondo beseli mubili umozi. 
MRK.10.9	Umpanga kikio kiakulumanizie Kalaga, muntu ntanakilekanukia. 
MRK.10.10	Nu mu numba beigisibua bage bamubuzizie lingo kitondo kikio. 
MRK.10.11	Abatendile bune, Unsania ukatikagia mukikulu wage, nu kusonga ungo, nti amuitila meiga: 
MRK.10.12	nu ndi mukikulu wenyene atuka kuiba wage, nu kusongua nongo, nti eita meiga.
MRK.10.13	Nu bamuvuilide na bana bato, buno eitubie kubeli: nu beigisibua babazugide. 
MRK.10.14	Tondo gamonine Yesu ku bubo, ongilue, nu abatendile bune, Sigazi bana bato bavue kundi; tamunabazugila: kubuno beli anga babano bukota bua Kalaga buli buabo. 
MRK.10.15	Lebe­lebe nkumubula bune, Unsania uteitabizia bukota bua Kalaga anga muana muto, ntakeingila nunse mubo. 
MRK.10.16	Nu abalelile, nu abikile maboko gantata gabo, nu abakitile mponga.
MRK.10.17	Nu gendaga mu nzila, muntu umozi eitumine lubilo kueli, nu amukomine mazu, amubuzizie bune, Musozi Musoga, buni bunikita nipiene kalamo katanakuzinda? 
MRK.10.18	Nu Yesu amutendile bune, Buni bukumana musoga? Takuli umozi musoga tugu Kalaga wewenyene. 
MRK.10.19	Wizi makakizio buno, Ntuite, Ntuite meiga, Ntuibe, Ntueke munyobe buza, Ntuengelele, Anza so nu nyoko. 
MRK.10.20	Nu amutendile bune, Musozi nanzile mamano mansania kutu­kila ku kubutua kuane. 
MRK.10.21	Nu Yesu gamulolile amutundile, nu amutendile bune, Wagelelua ku bumozi tugu: enda, ukunzie binsania biguli nabio, ubikase bazambi, bubo ukaba neisuku mui­gulu: nu uvue unyange. 
MRK.10.22	Tondo abeide na kabebe ku bubo, nu endile: kubuno abezaga na bikulo bingi.
MRK.10.23	Nu Yesu alolile ku ntungo insania nu atendile beigisibua bage bune, Kuingila kua bagumi mu bukota bua Kalaga kuli kubibu! 
MRK.10.24	Nu beigisibua bangamine na bubo buatendile. Tondo Yesu abakuide lingo bune, Bana, kuingila kua babo bakulemanina bikulo mu bukota bua Kalaga kuli kubibu! 
MRK.10.25	Buli neibineibi ngamia kuingila muitengu lia nsinge, ku mugumi kuingila mu bukota bua Kalaga. 
MRK.10.26	Nu babo bangamine nunse, nu bamutendile bune, Umpanga nazi unavuama konibua? 
MRK.10.27	Yesu abalolile, nu atendile bubo, Bubuno tabunakulungana ku bantu, tondo bunakulungana ku Kalaga; kubuno bunsania bunakulungana ku Kalaga. 
MRK.10.28	Petelo alingile kumutenda bune, U nguilila, isue tuasigile binsania, nu tuakuyangile. 
MRK.10.29	Yesu atendile bune, Lebelebe nkumubula bune, Takuli muntu wasigile numba zage, aba bato bage, aba babitu bage, aba nina, aba isi, aba bana, aba masoa, ku kabamba kane, nu ku kabamba ka musagu musoga, 
MRK.10.30	tondo atalikilue mambizi lukama ku nkungu zeno, numba, nu bato bage, nu ba nina, nu bana, nu masoa, na mbabazio; nu mu nkiko zikavua kalamo katanakuzinda. 
MRK.10.31	Tondo beingi balingaga bakaba bazinda; nu beingi bazindaga bakaba batangi.
MRK.10.32	Nu babezaga mu nzila, bendile ku Yelusalema; nu Yesu abatangile: nu bangamine; nu babo bamuyangaga bakule boba.
MRK.10.32	Nu atolile lingo babo ikumi na babili, nu alingile kubasambalila bibio biamubasile, 
MRK.10.33	atendile bune, Unguililazi, tuabakama ku Yelusalema; nu Muana wa muntu agabulue ku basankoga banene nu ku basanzi; nu bamusungie buno akue, nu bamugabule ku baBilongo: 
MRK.10.34	nu bamuililike, nu kumusuila matazi, nu kumusu­sula, nu bamuite; nu kusila kua bindi bisatu nti ayuke.
MRK.10.35	Nu Yakobo nu Yoana, bana ba Zebedayo, bamuvuilide, nu bamutendile bune, Musozi, tukutunda utukitile butukukusega. 
MRK.10.36	Nu abatendile bune, Mukutunda nimukitile buni? 
MRK.10.37	Nu bamu­tendile bune, Utuitabizie umozi kuikala ku kuboko kuobe kua seidume, nu ungo ku kuboko kuobe kua seikazi, mu lutanuno luobe. 
MRK.10.38	Tondo atendile bune, Tamuizi kimukusega. Ndi munavuama kunua ku kituma kikio kinkunua kukio? aba bubatizio bunkuba­tizibua? 
MRK.10.39	Nu bamutendile bune, Tunavuama. Nu Yesu aba­tendile bune, Muanue ku kituma kinanue kukio; nu bubatizio bunkubatizibua muabatizibue mubo; 
MRK.10.40	tondo kuikala ku kuboko kuane kua seidume aba ku kuboko kuane kua seikazi nsinavuama kumukasa; tondo kuikala kuko kuli bantu balongekeidue. 
MRK.10.41	Nu gongule babo ikumi ku bubo, bongedue Yakobo nu Yoana. 
MRK.10.42	Nu Yesu abamanine, nu abatendile bune, Muizi buno bakota ba ba­Bilongo bekubangata; nu bakota babo bakubakitia. 
MRK.10.43	Tondo tabubo gamusamba: tondo unsania ukutunda kuba munene, abe mukambi wa banyage; 
MRK.10.44	nu unsania ukutunda kuba mutangi gamusamba, abe mukambi wa bansania. 
MRK.10.45	Kubuno Muana wa muntu ntavule kukambilua, tondo kukamba, nu kukasana kalamo kage kuba bukuluzi bua beingi.
MRK.10.46	Nu babasile ku Yeliko: aba gabezaga esatuka ku Yeliko, gamozi na beigisibua bage nu musanganano munene, muana wa Timayo, izina liage Batimayo, wozo musegi kiuku, abezaga muntungo mua nzila. 
MRK.10.47	Nuwe gongule buno Yesu wa Nazaleta alingile, kulaluka neiyuki inene, nu atendile bune, Yesu, muana wa Davidi, nkue kiombo. 
MRK.10.48	Nu beingi bamuzugide buno, eikale kibibi: tondo eitide kulaluka neiyuki inene bune, Uwe Muana wa Davidi, nkue kiombo. 
MRK.10.49	Nu Yesu emanukile, nu amutendile bune, Mumanazi. Nu bamanine wozo kiuku, nu bamutendile bune, Kokomezia mutima: emanuka, ekukumana. 
MRK.10.50	Nu we ateide nsulu zage, emanukile, nu avule ku Yesu. 
MRK.10.51	Nu Yesu amuakuide bune, Kikizi kiukutunda nikukitile? Nu wozo kiuku amutendile bune, Laboni, nkutunda namona. 
MRK.10.52	Nu Yesu amutendile bune, Enda tugu; bukatizio buobe buakonia. Nu kazanga kongo amo­nine, nu amuyangile mu nzila.
MRK.11.1	Nu gababasile buigi na Yelusalema, nu kubasa Betepage nu Betania, ku muiduko wa Oleve, asingile beigisibua bage babili, 
MRK.11.2	nu abatendile bune, Endazi ku muino uli luabusio lueinyu: nu kazanga kongo gamuabase mugo, muamone ku muana wa mpunda asuikua, utetetelagua geli, nti muazisula, nu nti muavua nazo. 
MRK.11.3	Nu ndi muntu amubuzia bune, Kimukukitila bubo? mua­mutenda buno, Mukota akuiyaninazo; nu kazanga kongo azisinge kuno. 
MRK.11.4	Nu bendile, nu bamonine ku wozo muana wa mpunda asuikua ga muingilo kumbuga kua numba; bazisulile. 
MRK.11.5	Tondo kuabezaga kuemana bantu bamozi babatendile bune, Kikizi kimu­kusulila zezo mpunda? 
MRK.11.6	nu babatendile anga buabalagile Yesu: nu babasigile. 
MRK.11.7	Nu bavule na wozo muana wa mpunda ku Yesu, nu babikile nsulu zabo gantata gazo; nu eikede gantata gazo. 
MRK.11.8	Nu beingi banzile nsulu zabo mu nzila; nu bango banzile ntabi za miti zibasesaga mu masoa. 
MRK.11.9	Nu babo bendaga luabusio, nu babo bamuyangaga, balalukile neiyuki bune, Hosana; mbogimbogi ku wozo ukuvua muizina lia Mukota; 
MRK.11.10	mbogimbogi ku bukota bukuvua ku buangato bua tateisue Davidi, Hosana mu meigulu.
MRK.11.11	Nu abasile ku Yelusalema, mu numba za kukumbamina Kalaga; nu gasilile kulola binsania kundenge insania, kubuno zabezaga nkungu zeigolo endile ku Betania neikumi na babili.
MRK.11.12	Nu gabeide nindunindu, gabatukile mu Betania, akule na nzala, 
MRK.11.13	Nu amonine ku muti wa figi bulazi uli na nsamba, endile buno, embe anamona biguma kugo: nu gabasile gago, ntamonine kampa tugu nsamba; kubuno tazabezaga nkungu za kukolama biguma. 
MRK.11.14	Nu akuide bune, Kutukila lelo aba nu ku nkiko zitana­kuzinda, muntu ntakalia ku biguma biobe, nu beigisibua bage bongule ku bubo.
MRK.11.15	Nu babasile ku Yelusalema; nu eingide mu numba za kuku­mbamina Kalaga, nu alingile kuimbia babo bakunzagia nu bakunzaga mu numba zezo, nu eidukizie meza ma bagulania ba falanga, nu bisumbi bia bakunzia ba nkulimba; 
MRK.11.16	nu ntazigile muntu kuvua na kena mu numba za kukumbamina Kalaga. 
MRK.11.17	Nu abeigisizie bune, Ndi tabuasanzilue bune, Numba zane zikamanua numba za masego ku babilongo bansania? Tondo inyue muazigalukia anga numba za banyagi.
MRK.11.18	Nu basankoga banene nu basanzi gabongule ku bubo, balondile bubamuita: kubuno bamukule boba, kubuno musanganano unsania wangamine na meigisia mage.
MRK.11.19	Nu busi na busi muigolo endaga kuisula lia muino.
MRK.11.20	Nu gababezaga bese batinga nindunindu, bamueine ku wozo muti wa figi woma kutukila ku mizi aba nu ku ntabi. 
MRK.11.21	Nu Petelo akengeide bubo buatendile, nu atendile bune, Labi; lola, wozo muti wa figi uwasuililagile woma. 
MRK.11.22	Nu Yesu abakuide bune, Mube na bukatizio ku Kalaga. 
MRK.11.23	Lebelebe nkumubula bune, Unsania ukatendaga buno muiduko wono bune, Tutumuka nu wiyise mu kitatenge; ntabe na kangonongono mu mutima wage, tondo akatizie buno, bubo buatendaga buakitue, nu amone ku bubo buatendaga. 
MRK.11.24	Tondo ububo bunkumubula bune, Binsania bimukutunda bise­gazi, mukatizie buno muabimone, nu biabe bienyu. 
MRK.11.25	Nu gamu­kuemana ku masego, sigilinanazi, ndi uli na kitondo ku munyobe; bubo Soinyue uli muigulu amusigilile misako za buagi bueinyu. 
MRK.11.26	Tondo ndi inyue tamukusigilila, Soinyue uli muigulu ntamusigilile misako za buagi bueinyu.
MRK.11.27	Nu babasile ku Yelusalema lingo: nu gatabangaga mu numba za kukumbamina, basankoga banene, nu basanzi, nu bakulu bamu­vuilide; 
MRK.11.28	nu bamutendile bune, Ku buangato bukizi bukukitila ku bubuno? 
MRK.11.29	Nu Yesu abatendile bune, Nne nkumubuzia bumozi, nu muanakulebo, nti namubula nunne buangato bunku­kitila ku bubo. 
MRK.11.30	Bubatizio bua Y oana buatukile muigulu, aba ku bantu? Nakulazi. 
MRK.11.31	Nu babuzanizie buabo buabo, batendile bune, Ndi tuatenda buno buatukile kuigulu; nti atenda buno, Kubuni tamuamukatizizie? 
MRK.11.32	Tondo ndi tuatenda buno, Buatu­kile ku bantu-bakule bantu boba: kubuno bansania bakukatizia buno Yoana eli mulengania. 
MRK.11.33	Nu bakuide Yesu bune, Tatuizi. Nu Yesu abatendile bune, Nunne lingo nsikumubula ku buangato bukizi bunkukitila ku bubuno.
MRK.12.1	Nu alingile kubeisa misumo. Muntu umozi ayikile isoa lia mizigi za biguma, nu atimbizie mukolo, nu ombile itengu lia kuyika biguma bia mizigi, nu akitile numba kuigulu za mulangi, nu endile mu kingo kisi. 
MRK.12.2	Nu mu nkungu za kukola asingile mukobe ku bakambi buno, embe anamona ku biguma ku bakambi beisoa. 
MRK.12.3	Nu bamukatile, nu bamususuide, nu bamusubizie nteli na kampa. 
MRK.12.4	Nu asingile lingo ungo mukobe; nu bamusumitile kuitoe nu bamubabazizie nunse. 
MRK.12.5	Nu asingile ungo; nu bamuitile: nu bango beingi babalibuide nu bango babeitile. 
MRK.12.6	Tondo abezaga na ungo, umozi tugu, muana wage watunda: nu amusingile kubeli, nu atendile bune, Embe bananza muana wane. 
MRK.12.7	Tondo babo bakambi batendile bune, Wozo umupieni wage, vuazi, tumuitazi, nu tupiene bupieni buage. 
MRK.12.8	Nu bamukatile, nu bamuitile, nu bamuisile ku lutikilo luisoa. 
MRK.12.9	Nu buni bukakita wozo mukota weisoa lia biguma? akavua nu akabigia bakambi, nu akakasa bango lilio isoa. 
MRK.12.10	Ndi tamuasomine ku masanzo mamo:
MRK.12.10	Ikozi liasombagua na bobaki,
MRK.12.10	Uliabede ikozi inene lia kapindapinda;
MRK.12.11	Bubo buatukile ku Mukota,
MRK.12.11	Nubo bukutuganiagania?
MRK.12.12	Nu balondile bubamukata; tondo bakule musanganano boba; kubuno bamenyine wozo musumo wabeisaga: bamusigile, nu bendile.
MRK.12.13	Nu bamusingide baFalese bamozi nu baHelode, bavule bubanamukandika bitondo. 
MRK.12.14	Nu gabasilile, bamutendile bune, Musozi, tuizi buno uli bulili, nu ntukuikutia ku kitondo kia muntu umozi; kubuno ntukulola ku kilungi kia bantu, tondo ukuigisia meigisia ma Kalaga mu bulili: Ndi buakulungana ku mulembe kuliga idigo ku Kaisa, aba kutaliga? 
MRK.12.15	Tumukase, aba tatumu­kase? Tondo amenyine kuengelela kuabo, abatendile bune, kubuni kumukundindikila? Vuazi na falanga zeidigo, buno nizimoneko.
MRK.12.16	Nu bamuvuilide nazo, nu ababuide bune, Kikino kisusania nu mamano masanzo bili bia nazi? Nu bamutendile bune, Bili bia Kaisa. 
MRK.12.17	Nu Yesu abatendile bune, Kasazi Kaisa bia Kaisa, nu ku Kalaga bia Kalaga. Nu bangamine nage nunse.
MRK.12.18	Nu Basodoke bamuvuilide, babo bakutendaga buno, takuli iyukilo; bamubuzizie bune, 
MRK.12.19	Musozi, Mose atusanzide buno, Ndi iselenzi wa muntu akua, nu kusiga mukikulu, nu ndi ntasiga muana, nti muto wage ayana wozo mukikulu, nu abutile iselenzi bana. 
MRK.12.20	Mutuli muabezaga mutuba kamo bandemozi: nu mutangi asongile mukikulu nu akule ntasigile bana; 
MRK.12.21	nu wababili amuyanine, nu akule, nuwe ntasigile bana; nu wozo wa basatu bubo nuwe: 
MRK.12.22	nu babo bansania mutuba kamo, tabasigile bana. Nu bubo, nuwe mukikulu akule. 
MRK.12.23	Muiyukilo wozo mukikulu akaba wa nazi? kubuno babo mutuba kamo bamusongile. 
MRK.12.24	Yesu abatendile bune, Ndi tamukuibaga bubuno, kubuno tamuizi ma­sanzo, aba magala ma Kalaga. 
MRK.12.25	Kubuno gabakayuka ku bakuzi, tabakasonga, aba tabakasongua; tondo babe anga migenzi za mui­gulu. 
MRK.12.26	Tondo ku kitondo kia bakuzi buno bakayuka; ndi tamu­somaga mu mukanda wa Mose ku kitondo kia kiziki kia guluminaga keiya mu muti, buamutendile Kalaga bune, Nne nili Kalaga wa Abalahama, nu Kalaga wa Isaka, nu Kalaga wa Yakobo? 
MRK.12.27	We nteli Kalaga wa bakuzi, tondo wa balami: bubo mukuibaga nunse.
MRK.12.28	Nu umozi wa ku basanzi abasile, nu ongule kubakutenda, nu amenyine buno abakula busoga, amubuzizie bune, Kukakizia kukizi kutangi? 
MRK.12.29	Yesu atendile bune, Kutangi ukukuno, Unguilila Isalele, wozo Mukota, Kalaga weitu, eli Mukota umozi tugu: 
MRK.12.30	nu tunda Mukota, Kalaga wobe na mutima wobe unsania, nu mu kalamo kobe kansania, nu mu menge mobe mansania, nu na magala mobe mansania.
MRK.12.31	Nu kuibili kuli bubo, Tunda munyobe anga buwi­tunda uwenyene.
MRK.12.32	Nu musanzi amutendile bune, Bulili, Musozi, watenda buligo, buno Kalaga eli umozi tugu aba takuli ungo, tugu we: 
MRK.12.33	nu nti wamu­tunda mu mutima wobe unsania, nu mu menge mobe mansania, nu na magala mobe mansania, nu kutunda munyobe anga buwitunda uwenyene buatinga kayulo kakugisibua nu bisansa binsania. 
MRK.12.34	Nu gamonine Yesu buno atendile na menge, amutendile, Uwe ntuli bulazi na bukota bua Kalaga. Nu takuli muntu wagelekile kumu­buzia lingo.
MRK.12.35	Nu Yesu akuide geigisagia mu numba za kukumbamina bune, Kubuni basanzi bekutenda buno Klisto eli muana wa Davidi? 
MRK.12.36	Kubuno Davidi wenyene atendile mu magala ma Muuza Wasililila bune,
MRK.12.36	Mukota atendile ku Mukota wane,
MRK.12.36	Ikala ku kuboko kuane kua seidume,
MRK.12.36	Aba nu ganangate beiti bobe. 
MRK.12.37	Davidi wenyene amumanine Mukota; nu buni bueseli muana wage? Nu bantu beingi ba wozo musanganano munene bamungui­lide na mbogimbogi.
MRK.12.38	Nu mu meigisia mage atendile bune, Idangazi na basanzi, nu babo bekuelama kuvuala nsulu ndazi, nu kusambizibua muisoko, 
MRK.12.39	nu kuikala ga bisumbi bitangi mu numba za musanganano, mu biziki bitangi mu bisagulo, 
MRK.12.40	babo bakunyaga numba za misigala, nu ku buengelezi bakusega isego nkungu ndazi; babo bakasungibua lusungio lunene nunse.
MRK.12.41	Nu eikeide buigi na sanduku za mitebe, nu alolile musanga­nano bugukuisa falanga muzo; nu bagumi beingi beisile ningi. 
MRK.12.42	Nu kuavule musigala muzambi, nuisile sengi ibili, anga likuta limozi. 
MRK.12.43	Nu amanine beigisibua bage, nu abatendile bune, Lebelebe nkumubula buno wono musigala abika ningi kutinga bansa­nia babika bikulo mu sanduku zeno: 
MRK.12.44	kubuno babikile bia mutali wabo; tondo we ku buzambi buage bunsania esile binsania biabezaga nabio, aba bikulo biage binsania.
MRK.13.1	Nu gatukile mu numba za kukumbamina, umozi wa beigisi­bua bage amutendile bune, Musozi, lola, makozi nu kubaka kukuno! 
MRK.13.2	Nu Yesu amutendile bune, Ndi mukumona ku kobaka kukuno buno, kuli kunene? tagakasigala ikozi gantata geikozi, litaka­bungulua.
MRK.13.3	Nu geikalile ga muiduko wa Oleve, buigi na numba za kukumba­mina, Petelo, nu Yakobo, nu Yoana, nu Andele bamubuzizie ku lumbisombiso bune, 
MRK.13.4	Tubule buni bukaba bitondo bibino? Nu ku kalolesio kakizi kabakamenyinine buno bitondo bibino bise biazindi­lila? 
MRK.13.5	Nu Yesu alingile kubatenda bune, Idangazi, buno muntu ntamuengelele. 
MRK.13.6	Kubuno beingi bakavua muizina liane, nu baka­tenda bune, Nnowe; nu bakengelela beingi. 
MRK.13.7	Nu gamukongua ku bita nu misagu za bita, tamuzangezange: bitondo bibino biatunga­nana kuvua; tondo kuzinda takuika. 
MRK.13.8	Kubuno kilongo kikaluana na kingo kilongo, nu bukota bukaluana na bukota; nu kukaba tulingini ku kisi ku lulenge na lulenge; nu kukaba munganda: bubo ukulinga kua lubabazio.
MRK.13.9	Tondo idangazi; kubuno bakamubasia ku nusu za milondo, nu ku numba za musanganano mukalibulua; nu mukabasibua ku bangati nu ku bakota ku kabamba kane, bukaba bulongeki ku beli. 
MRK.13.10	Kubuno musagu musoga watunganana tanga kulinga kusambalua ku babilongo bansania. 
MRK.13.11	Nu gabakamusondelezia ku lusungio, nu kumugabula, tamulemanine bumuatende; tondo kinsania kimuakasague nkungu zezo ukimukatenda; kubuno teinyue nti ubakutenda, tondo Muuza Wasililila. 
MRK.13.12	Nu mubuto wa muntu akagabula mubuto wage buno akue, nu isi wa muana akagabula muana wage buno akue; nu bana bakabinga bababuta, nu baka­bagabula buno bakue. 
MRK.13.13	Nu mukasombua na bantu bansania ku kabamba keizina liane; tondo wozo weidindika aba nu kuzinda, nti akonibua.
MRK.13.14	Tondo gamukamona ku lusombo lua kubiga Iuemane mu kiziki kilutakulungana (wozo ukusomaga bubuno amenyininebo), babo beli mu Yudaya batine ku miduko: 
MRK.13.15	nu wozo uli gantata numba ntagele kutikia bili mu numba zage; 
MRK.13.16	nu wozo ukasangua kuisoa ntasubanie kutola nsulu zage. 
MRK.13.17	Tondo kabebe kanene ku beimisu nu bakumomia mu busi bubo! 
MRK.13.18	Nu musege buno bito­ndo bibino tabibase mu nkungu za mpego. 
MRK.13.19	Kubuno mu bindi bibio kukaba lubabazio Iunene: lutebezaga lingo kutukila ku kulinga kua kisi kiabumbilue na Kalaga, nu talukaba lingo. 
MRK.13.20	Nu songo Mukota ntakegezie bindi bibio, takunonine muntu wampa: tondo ku kabamba ka basombolua, basombueidue, ukiansile bindi bibio biakegibuako. 
MRK.13.21	Ndi muntu amubula buno, Lolazi! Klisto eli gano; aba Lolazi, kuko; tamumukatizie: 
MRK.13.22	kubuno kukavua boza beingi bakeimana Klisto nu balengania beingi ba buza, bakakita migeleko minene nu maganogano nu buno bageleka kuengelela basombolua tondo tabukakulungana. 
MRK.13.23	Tondo inyue idangazi: kubuno nasila kumutonda.
MRK.13.24	Tondo kusila kua bindi bibio bia lubabazio, kisongo kia busi kikaba kapilo nu muezi tagukasana lingo, 
MRK.13.25	nu nkeninkeni za muigulu zikakoloka, nu magala ma muigulu makatengatenga. 
MRK.13.26	Nu ububo Muana wa muntu bakamumonako mu bimpa bigulu na magala nu lutanuno luage lunene. 
MRK.13.27	Nu akasinga migenzi kuku­ndamania basombolua bage ku ndenge inazi, kutukila kuzinda kua kisi aba nu ku kuzinda kuigulu.
MRK.13.28	Nu muiyigisie musumo wa muti wa figi: gakutitulaga ntabi, nu nti zise zalinga kuasa ingo nsamba, nti muamenya buno nkungu za nzogo zise buigi; 
MRK.13.29	bubo nuinyue gamukamona ku bubuno, mumenye buno wozo eseli buigi nu nti eseimine ku nibi. 
MRK.13.30	Lebe­lebe, nkumubula buno, kibuti kikino takikatinga aba nu kusila bubo bunsania. 
MRK.13.31	Igulu nu kisi bikatinga: tondo malagi mane tamaka­tinga nunse. 
MRK.13.32	Tondo ku busi bubo aba nkungu zezo takuli muntu umozi wizi, aba migenzi muigulu, aba Muana tondo ndi nteli gamozi neIsi. 
MRK.13.33	Idangazi, kesiazi ntende nu segazi: kubuno tamuizi gakabela nkungu zezo. 
MRK.13.34	Buli anga muntu, wendile ku kingo kisi, asigile numba zage, nu akasile bakobe bage buangato buno, muntu na muntu akite mulimo wage, nu akakizizie mulangi wa luibi buno akesie ntende. 
MRK.13.35	Kesiazi ntende: kubuno tamuizi busi buavue mukota wa numba, ndi muigolo, aba ndi mu kindi, aba ndi ku mukelo, aba mu nindunindu; 
MRK.13.36	anavua kumubasila kita­ngala besi nu kusanga muiyombeka. 
MRK.13.37	Nu bubuno ubunkumu­bula, nkubula bansania buno Kesiazi ntende.
MRK.14.1	Kusila kua bindi bibili kuabezaga kisagulo kiesuluko, nu tumpampa tutagaga; nu basankoga banene nu basanzi balondile bubamukata mu lumbisombiso, nu bamuite: 
MRK.14.2	kubuno batendile bune, Ta mu kisagulo, mu musanganano munakivua kuba kazege.
MRK.14.3	Nu gabezaga ku Betania mu numba za Simona muiya bibali, abezaga asalia, kuavule mukikulu umozi wabezaga na kabongelo ka alabasata, muko muabezaga bulago bua bukunza bubibu; abugizie kako kabongelo, nu amukubulide gantata geitoe. 
MRK.14.4	Tondo bantu bamozi bongilue, nu batendile bune, Buni bukuzimizia bulago bu­buno? 
MRK.14.5	Kubuno bunakunzilue ku falanga nkama isatu 
MRK.14.6	Tondo Yesu atendile bune, Musigazi; buni bumukumuzangiazangia? ankitila busoga. 
MRK.14.7	Kubuno bindi binsania mukubezaga na bazambi, nu nkungu insania zimunatunda kubakitila busoga, munavuama: tondo tamuli nanne bindi binsania. 
MRK.14.8	Akita buavuama kubuno abongia mubili wane bulago ku kabamba ka kuyikua kuane. 
MRK.14.9	Nu lebelebe nkumubula bune, Kunsania kukasambalua musagu musoga mu kisi kinsania, bakasambala lingo buakitile mukikulu wono, bukaba kabali kage.
MRK.14.10	Nu Yuda Isikaliote, umozi weikumi nu babili, endile ku basankoga banene, buno amugabule kubeli. 
MRK.14.11	Nu babo, gabo­ngule kubo, babogilebogile, nu bamulagile buno bamukase falanga. Nu alondile nkungu nsoga buanamugabula.
MRK.14.12	Nu gabeide busi butangi bua tumpampa tutagaga, nu bazindi­lizizie kisagulo kiesuluko, beigisibua bage bamutendile bune, Kuni kukutunda tulongeke kiziki kia kulia kisagulo kiesuluko? 
MRK.14.13	Nu asingile beigisibua bage babili, nu abatendile bune, Endazi ku muino, nu muakulumane na wamulume eite idega lia mazi: muyangazi; 
MRK.14.14	nu kunsania kuingilage, nti muabuzia nyene numba buno, Musozi atenda bune, Kuni kuli busio bua bageni, nilie kisagulo kiesuluko na beigisibua bane? 
MRK.14.15	Nuwe amulolesie busio bunene buli kuigulu buse kayikayika, nu bualongekua bunsania kalazi: mumo umumutulongekela. 
MRK.14.16	Nu beigisibua bage batukile nu bendile, nu bamonine ku binsania anga buabulaga; nu balongekile kisagulo kiesuluko.
MRK.14.17	Nu gabuabeide buse muigolo abasile neikumi nu babili. 
MRK.14.18	Nu gababezaga ku meza bakulia, Yesu abatendile bune, Lebelebe nkumubula bune, Umozi wa kumuli nkulia nage gamozi, uwangabule. 
MRK.14.19	Nu babeide na kabebe, nu nawe nawe nawamubuzizie bune, Ndi nne? 
MRK.14.20	Nu abatendile bune, Umozi wa kumuli inyue ikumi na babili wozo unakatile nage kiandindi mu lupepe. 
MRK.14.21	Kubuno Muana wa muntu ende, anga buasanzilue: tondo kabebe ku wozo muntu ukugabula Muana wa muntu! bunabeide busoga songo muntu wono ntabutilue.
MRK.14.22	Nu gababeide bese balia, atolile kampampa, nu asegile, nu akabunguide, nu abakasile, nu atendile bune, Tolazi, kakano keli mubili wane. 
MRK.14.23	Nu atolile kituma, nu gasilile kusega abakasilekio; nu bansania banune kukio. 
MRK.14.24	Nu abatendile bune, Kikino kili mikila zane zeidagano, zakubuka ku kabamba ka beingi. 
MRK.14.25	Lebe­lebe, nkumubula buno, nsikanua lingo biguma bia mizigi aba nu busi bubo bunkanua lingo mu bukota bua Kalaga.
MRK.14.26	Nu gabasilile kuimba luimbo, bendile ku muiduko wa Oleve. 
MRK.14.27	Nu Yesu abatendile bune, Inyue bansania muine nanne mitima: kubuno buasanzilue bune, Nkalibula mulangi, nu kibombo kia mikoko kikabalangana. 
MRK.14.28	Tondo ganabe nayuka, nalinge kumutanga kuenda ku Galela. 
MRK.14.29	Tondo Petelo amutendile bune, Ndi bango beina mitima nobe, tondo tanne. 
MRK.14.30	Nu Yesu amu­tendile bune, Lebelebe nkukubula buno lelo, mu kindi kikino, gabe mulume wa nkoko ntebika mambizi mabili, nti wantune mambizi masatu. 
MRK.14.31	Nuwe atendile lingo bubibu, Busoga kukua nobe, ndi nsiakutuna. Nu bansania batendile bubo.
MRK.14.32	Nu bavule muisoa liamanagua buno, Getesemane; nu atendile beigisibua bage bune, Ikalazi gagano niki nasega. 
MRK.14.33	Nu endile na Petelo, nu Yakobo, nu Yoana, nu alingile kukonkomana nu akonkei­due. 
MRK.14.34	Nu abatendile bune, Nnenyene nili na kabebe kanene aba nu ku lukuo; sigalazi gano, nu kesiazi ntende. 
MRK.14.35	Nu gabeide esalombozia, aguide gansi, nu asegile buno, ndi bunakulungana, zeno nkungu zintingile. 
MRK.14.36	Nu atendile bune, Aba, Tatane, binsania binakulungana kuguli; ntikizie kituma kikino, tondo ta anga bunku sombola, tondo anga bukutunda. 
MRK.14.37	Nu gasubizie, asangile beigisibua bage beiyombeka ku tulo, nu atendile ku Petelo bune, Simona ndi wiyombeka ku tulo? Ndi ntunavuama kukesia ntende nkungu imozi? 
MRK.14.38	Kesiazi ntende nu segazi, buno munavua kuingila mu malindiko, mutima ukutunda, tondo mubili watamba. 
MRK.14.39	Nu endile Iingo, nu asegile, atendile bubo lingo. 
MRK.14.40	Nu asubizie lingo, nu abasangile beiyombeka ku tulo, kubuno bazenzelaga; nu tabamenyine bubamuakula. 
MRK.14.41	Nu avule lingo kubeli limbizi lia masatu, nu ababuide bune, Iyombekazi lino nu umunuazi: umpa­nga; nkungu zise buigi, nu Muana wa muntu agabulue mu maboko ma bagi. 
MRK.14.42	Zanzukazi, tuendazi; kubuno wozo ukungabula ese buigi.
MRK.14.43	Nu kazanga kongo anga buatendaga, Yudasa abasile, umozi wa babo ikumi nu babili, na musanganano babezaga na mapanga nu nkoma, basingilue na basankoga banene nu basanzi nu bakulu. 
MRK.14.44	Nu wozo wamugabulaga abanine kakengelezio bune, Wozo unamumage uwozo umuakate, nu muende nage bulonge bukata. 
MRK.14.45	Nu gabasile, kazanga kongo endile kueli nu atendile bune, Labi; nu amumumine. 
MRK.14.46	Nu babo bantu balambizie maboko kueli, nu bamukatile.
MRK.14.47	Nu umozi wa babo babezaga gago, abasizie bupanga buage mu musagi, nu abangile mukobe wa sankoga munene, nu amusesile kutuzi. 
MRK.14.48	Nu Yesu abakuide bune, Kubuni muavua, anga baku­vua ku muibi, na mapanga nu nkoma, kuvua kunkata? 
MRK.14.49	Busi na busi nabezaga neinyue neigisagia mu numba za kukumbamina, nu tamuankatile: tondo kubuno bunsania buabeide buno masanzo mazindilizibue. 
MRK.14.50	Nu bansania bamusigile, nu batinine.
MRK.14.51	Nu musikila umozi amuyangile, abezaga eibiga tugu keindi ka nsulu; nu bamukatile; 
MRK.14.52	tondo asigile kako keindi ka nsulu, nu eitumine lubilo mundulu.
MRK.14.53	Nu bendile na Yesu ku sankoga munene: nu basankoga banene bansania bakundameine nu bakulu nu basanzi. 
MRK.14.54	Nu Petelo amuyangile bulazi, aba nu ku lusu lua sankoga munene; nu geikeide na bakambi, nu onguaga keiya. 
MRK.14.55	Nu basankoga banene nu bakazi ba luango bansania balondile bulongeki bua kuita Yesu; tondo tababumonine. 
MRK.14.56	Kubuno beingi bamukandikile, nu tabua­beide bumozi. 
MRK.14.57	Nu bamozi bemanine, nu bamukandikile batendile bune, 
MRK.14.58	Tungule kuatendaga bune, Nasambule numba zezo za kukumbamina zakitilue na maboko, nu mu bindi bisatu nobake zitobakue na maboko. 
MRK.14.59	Tondo bulongeki buabo tabua­beide bumozi. 
MRK.14.60	Nu sankoga munene emanukile munkatini muabo, nu abuzizie Yesu bune, Ndi ntuakule bubakukulongekela? 
MRK.14.61	Tondo eikede kibibi, nu ntakuide wampa. Nu sankoga munene, amubuzizie lingo, nu amutendile bune, Ndi uwe U Klisto Muana wa wozo mukiti wa mponga? 
MRK.14.62	Nu Yesu amutendile bune, Nnowe: nu mukamumona Muana wa muntu eikala ku kuboko kua seidume kua Magala, nu akavua mu bimpa bigulu. 
MRK.14.63	Nu sankoga munene eyatide nsulu zage, nu atendile bune, Kubuni lingo kutu­kulindila bango balongeki? 
MRK.14.64	Mungua bualinga Kalaga: muku­kengela buni? Nu bansania bamusungizie bune, Atunganana kukua. 
MRK.14.65	Nu bamozi balingile kumusuila matazi, nu kumuziba ku meiso, nu bamutendile bune, Lengania: nu bakambi bamuli­buide ngizi.
MRK.14.66	Nu Petelo abezaga ekile ga lusu, nu mukikulu mukambi wa sankoga munene avule: 
MRK.14.67	nu amonine ku Petelo ekungua keiya, amulolile kisozi, nu atendile bune, Uwe wabezagile na wozo Yesu muNazaleta. 
MRK.14.68	Tondo atunine, nu atendile bune, nsikungua bukutenda: nu abasile ku kabelabela, nu mulume wa nkoko abikile. 
MRK.14.69	Nu wozo mukikulu mukambi, amumueineko lingo, nu atendile lingo ku babo babezaga gago bune, Wono eli umozi wa ku babo. 
MRK.14.70	Nu atunine lingo. Nu gatingile nkungu nkeke babo babezaga bemana gago, babuide Petelo bune, Lebelebe uwe uli umozi wa ku babo; kubuno uli muntu wa Galela. 
MRK.14.71	Tondo alingile kuisuilila, nu kulumbila bune, Nsizi wozo muntu umukubula. 
MRK.14.72	Nu kazanga kongo mulume wa nkoko abikile limbizi lia mabili. Nu Petelo akengeide lilio idagi liamutendaga Yesu buno, gabe mulume wa nkoko ntebika mambizi mabili, wantune mambizi masatu. Nu gabukengeide, alilile.
MRK.15.1	Nu kazanga kongo mu nindunindu nunse basankoga banene nu bakulu nu basanzi, nu bakazi ba luango bakitile luango, nu bakandile Yesu nu bendile nage ku Pilato. 
MRK.15.2	Nu Pilato amu­buzizie bune, Ndi uwe U Mukota wa baYuda? Nu amuakuide bune, Bubo buwatenda. 
MRK.15.3	Nu basankoga banene bamubingile mu bitondo bingi. 
MRK.15.4	Nu Pilato amubuzizie lingo bune, Ntuakule? unguilila, bitondo bingi bibakukubinga. 
MRK.15.5	Tondo Yesu ntakuide lingo; nu bubo Pilato angamine.
MRK.15.6	Na busi na busi buakitaga kisagulo abakandulilaga mukandua umozi, ubatunda. 
MRK.15.7	Nu kuabezaga mukandua umozi wamanagua buno, Balaba, akandilue na bantu babezaga na misona, nu beitanaga mu misona. 
MRK.15.8	Nu musanganano, balingile kumusega buno abaki­tile anga buabakitilaga. 
MRK.15.9	Nu Pilato abakuide bune, Buni bumuku­tunda, Ndi nimukandulile Mukota wa baYuda? 
MRK.15.10	Kubuno amenyinine buno basankoga banene bamugabuide ku lugi. 
MRK.15.11	Tondo basankoga banene balubikanizie musanganano, balumbe bakandula Balaba. 
MRK.15.12	Pilato akuide lingo bune, Mukutunda nikite wono buni umukumana Mukota wa baYuda? 
MRK.15.13	Nu balalukile lingo bune, Atakue. 
MRK.15.14	Nu Pilato abatendile bune, Bubi bukizi buakitile? Nu balalukile lingo bubibu bune, Atakue. 
MRK.15.15	Nu Pilato, atundile kubogiabogia musanganano, abakandulile Balaba; nu gasilile kususula Yesu, amugabuide buno atakue.
MRK.15.16	Nu bakoloboyo bendile nage ga mulungu ku Palatoria;
MRK.15.17	Nu bamuvualikizie nsulu zakisimana, nu balukile nkumbu za bukota za mikele, bamuvua­Iikiziezo; 
MRK.15.18	nu balingile kumusambizia, Samba, Mukota wa baYuda! 
MRK.15.19	Nu bamususuide kuitoe na tususula, nu bamusuilide matazi, nu bamukomene mazu, nu bamukumbamine. 
MRK.15.20	Nu gabasilile kumuililika, bamutikizie nsulu zakisimana, nu bamuvua­likizie nsulu zage. Nu bendile nage buno bamutake.
MRK.15.21	Nu bekizie muntu umozi watingaga, atukaga ku masoa, izina iiage, Simona wa mu Kulene, isi wa Alesandelo nu Lufu, buno eke muti wage wa magu.
MRK.15.22	Nu bendile nage ku kiziki kiamanagua Gologota, buisulilua buakio buno, Kiziki kia lukungu. 
MRK.15.23	Nu bamunusizie maku masambikua na kansembia buno anue: tondo ntamanune.
MRK.15.24	Nu bamutakile ku muti wa magu, nu babeganizie nsulu zage, bazesile mbale, buno na muntu na muntu notola kikizi, 
MRK.15.25	Nu gabeide buse nkungu isatu, nu bamutakile ku muti wa magu. 
MRK.15.26	Nu kuabezaga masanzo masanzilue buno, MUKOTA WA BAYUDA.
MRK.15.27	Nu bamutakile na beibi babili; umozi ku kuboko kuage kua seidume, nu ungo ku kuboko kuage kua seikazi. 
MRK.15.28	Buno masanzo mazindilile buno, aganzilue na bagi. 
MRK.15.29	Nu bansania batingaga bamulingaga, batengezietengezie matoe mabo, nu batendile bune, E! wasambulaga numba za kukumbamina, nu ku bindi bisatu nti wazo­baka, 
MRK.15.30	iyonie lino, nu igezie ku muti wa magu. 
MRK.15.31	Nu bubo basankoga banene bamuililikile buabo buabo nu basanzi, nu bate­ndile bune, Onezie bango; tondo ntanavuama kuiyonia wenyene. 
MRK.15.32	Klisto, Mukota wa baIsalele; kasi eigezie ku muti wa magu, buno tumone nu tukatizie. Nu babo batakilue nage nubo bamu­lingile.
MRK.15.33	Nu gabeide nkungu mutuba zakuka kuabezaga kapilo ku kisi kinsania aba nu ku nkungu mubula. 
MRK.15.34	Nu ku nkungu mubula Yesu alalukile neiyuki inene, Eloi, Eloi, lama sabachthani? buisulilua bua bubo, Kalaga wane, Kalaga wane, kubuni kuwande­kelela? 
MRK.15.35	Nu bango babezaga bemana buigi, gabongule ku bubo, batendile bune, Akumana Eliya. 
MRK.15.36	Nu umozi eitumine lubilo, akatile luata, aluiyazizie na maku mabezaga makali, nu abiki­lemo ku musumbo, nu amunusiziemo, nu atendile bune, Musi­gazi tanga; tulole ndi Eliya avue kumukumbia. 
MRK.15.37	Nu Yesu alilile neiyuki inene, nu eidekanizie. 
MRK.15.38	Nu nsulu za numba za kukumbamina zatikile bibe bibili, kutukila kuigulu nu gansi. 
MRK.15.39	Nu wozo mukota wa bakoloboyo, wabezaga wemana buigi nage, gamonine eidekania, atendile bune, Lebelebe muntu wono abezaga Muana wa Kalaga. 
MRK.15.40	Nu kuabezaga bakikulu balolaga bulazi; kubeli kuabezaga Malia Magadala, nu Malia, nina wa Yakobo muto wa Yose, nu Salome; 
MRK.15.41	ubabo, bamuyangile nu kumukambila ku Galela, nu bango beingi bendile gamozi nabo ku Yelusalema.
MRK.15.42	Nu gabuabeide buse muigolo, bubuno buabezaga busi bua kulongeka, kuabezaga kuse kuasigala kindi kimozi na ku busi bua sabato. 
MRK.15.43	Yosefu wa Alimataya muntu munene wa lusu lua nango, wono walindilaga bukota bua Kalaga avule; nu endile na ngini ku Pilato; nu asegile kitumba kia Yesu. 
MRK.15.44	Nu Pilato anga­mine kubuno esakua; amanine wozo mukota wa bakoloboyo nu amubuzizie bune, Ndi akua kalazi. 
MRK.15.45	Nu gasambalidue na wozo mukota wa bakoloboyo, akasile Yosefu kikio kitumba. 
MRK.15.46	Nu akunzile nsulu zezo zabota, akibikile mu nsinda zabezaga muikozi; nu akukide ikozi inene ku muingilo wa nsinda. 
MRK.15.47	Nu Malia Magadala, nu Malia, nina wa Yose balolile kuko kubamubika.
MRK.16.1	Nu gatingile busi bua sabato, Malia Magadala, nu Malia, nina wa Yakobo, nu Salome, bakunzile bulago, buno bende kumubongiabo, 
MRK.16.2	Nu kumukelo nunse mu busi butangi buizinga, bavule ku nsinda gasanukile kisongo kia busi. 
MRK.16.3	Nu batendeine buabo buabo bune, Nazi watutikizie ikozi ku muingilo wa nsinda? 
MRK.16.4	Nu gabalolile, bamonine ikozi liasila kutukibua: nulio liabezaga inene nunse. 
MRK.16.5	Nu beingide mu nsinda, bamonine ku musikila abezaga ikala ku lulenge lua kuidume, abezaga avuala nsulu zenga; nu bangamine. 
MRK.16.6	Nuwe abatendile bune, Tamunangama; muku­londa Yesu muNazaleta, watakilue, ayuka: nteli gano: lolazi, kiziki kibamubikagile. 
MRK.16.7	Tondo endazi, tendazi beigisibua bage nu Petelo buno, alinga kubatanga ku Galela; kuko ukubamumoneko, anga buabatendile. 
MRK.16.8	Babasile kumbuga beitumine lubilo kutuka ku nsinda; kubuno bagilimine nu bangamine: nu tabatendile muntu wampa; kubuno bakuaga boba.
MRK.16.9	Gayukile Yesu mu nindunindu busi butangi buizinga, alingile kumonekako na Malia Magadala, wozo watikagia basumbu mutuba kamo. 
MRK.16.10	Nu wozo endile nu asambalide babo babezaga nage; gababezaga bekulila bubibu. 
MRK.16.11	Nu gongule babano buno, eli na kalamo, nu amumonako, tabakatizizie.
MRK.16.12	Nu kusila kua bubo amonekileko na bango bantu babili na kingo kilungi, nu babezaga bakuenda kuisoa. 
MRK.16.13	Nu babo bendile, nu basambalide bango; tondo tabakatizizie. 
MRK.16.14	Nu kusila kua bubo amonekileko na babo ikumi nomozi gabaliaga; nu abazugide kubuno ku kutakatizia kuabo nu ku bubibu bua mitima zabo, kubuno tababakatizizie babo bamumonineko gayukaga. 
MRK.16.15	Nu abatendile bune, Endazi mu kisi kinsania, musambale musagu musoga ku kibumbua na kibumbua. 
MRK.16.16	Wozo wakatizia nu kubatizibua nti onibua; tondo utakatizia nti asungibua. 
MRK.16.17	Nu tulolesio tutuno tuayangane na bakukatizia; kuizina liane batikie basumbu; batende kuingo mitendezi; 
MRK.16.18	nu bakakata ku nzoka, nu ndi bakanua buga­nga, tabukabeita nunse; nu bakabika maboko gantata ga basambi, nu bakona.
MRK.16.19	Umpanga, Mukota Yesu, kusila kua kutenda nabo, asekeidue muigulu, ekeide ku kuboko kua seidume kua Kalaga. 
MRK.16.20	Nu babo bendile, nu basambede kunsania, nu Mukota akitile nabo, nu kuliko­komezia idagi lilio na tulolesio tuayangeine nalio. Amena.
LUK.1.1	Kubuno bantu beingi babikile maboko mabo kukulumizia bitondo bia wozo musagu biazindilila munkatini mueitu 
LUK.1.2	anga bubatuekeidego babo bamonaga nu bakiti beidagi, 
LUK.1.3	nunne namonine buno buli busoga, kubuno nayangile wozo musagu nunse kutukila ku kulinga kuago, kukusanzila mukota Teofilo; 
LUK.1.4	buno umenyinine nunsania malagi mawigisizibue.
LUK.1.5	Wakalazi mu indi bia Helode, mukota wa Yudaya; kuabezaga sankoga umozi, izina liage Zakalia, mu kibombo kia Abiya; nu mukazi wage abezaga umozi wa ku bana bamukazi ba Alona, izina liage. Elizabeta. 
LUK.1.6	Nubo babili babezaga beisanana ku Kalaga, banzile makakizio mansania ma Mukota kuteli neitondoki. 
LUK.1.7	Nu tababezaga na muana, kubuno Elizabeta abezaga mugumba, nubo babili babezaga bese bakungu.
LUK.1.8	Nu gakitaga mulimo wa busankoga ku Kalaga, mu kikanga kiage, 
LUK.1.9	anga buabezaga lukita lua busankoga, abasile buno eingile mu numba za kukumbamina za Mukota nu agulumizie aliga. 
LUK.1.10	Nu musanganano unsania wasegaga kumbuga ku nkungu zakugulumizia aliga. 
LUK.1.11	Nu mugenzi wa Mukota wamubaside, nu emanine kibe kia kuidume kia kayulo ka kugulumizia aliga. 
LUK.1.12	Nu Zakalia gamumueineko azangilezangile, nu akule boba. 
LUK.1.13	Tondo wozo mugenzi wamubuide bune, Zakalia, ntunakua boba: kubuno masego mobe mongubua, nu mukikulu wobe Elizabeta abute muana wamulume, nu wamuinike izina buno, Yoana. 
LUK.1.14	Nu wabe na mbogimbogi nu klelele; nu beingi bakabogaboga mu kubutua kuage. 
LUK.1.15	Kubuno akaba munene kua Mukota, nu ntakanua maku aba bingo bilubaba; nuwe elyale na Muuza Wasililila, kutukila munda za nina. 
LUK.1.16	Nu akagalukia bengi mu baIsalele ku Mukota Kalaga wabo. 
LUK.1.17	Nuwe akalinga kuenda luabusio luage mu muuza nu mu magala ma Eliya, kugalukia mitima za beisibo ku bana babo, nu kugalukia banani ku menge ma beisanana; nu kubika bantu kayi­kayika ku Mukota. 
LUK.1.18	Nu Zakalia abuide mugenzi bune, Buni bunamenye bubuno? kubuno nise mukungu, nu mukikulu wane nuwe ese mukungu nunse. 
LUK.1.19	Nu mugenzi amutendile bune, Nne u Gabulie ukuemanaga ku Kalaga; nunne nasingilue buno nitende nobe, nu kukusambalila misagu zeno misoga. 
LUK.1.20	Unguilila, ukuba kaluma, ntuavuame kutenda aba nu busi bukaba bubuno, kubuno ntuakatizia malagi mane, nu makazindilila ku nkungu zamo. 
LUK.1.21	Nu bantu balindilaga Zakalia, nu bangamine na buizizizie mu numba za kukumbamina. 
LUK.1.22	Nu gatukile, ntavuamine kutenda nabo: nu bamenyine buno amona ku kalolesio mu numba za kukumbamina; atendaga nabo na maboko tugu, bubo bamenyine buno eseli kaluma. 
LUK.1.23	Nu gasilile bindi bia kukita kuage, endile ku numba zage.
LUK.1.24	Nu kusila kua bibio bindi mukikulu wage, Elizabeta, eikile iyimi; eibisile miezi itano, nu atendile bune, 
LUK.1.25	Bubuno buankitila Mukota andola, buno antikie nsoni zane ku bantu.
LUK.1.26	Nu ku muezi wa mutuba mugenzi Gabulie asingilue na Kalaga kuenda ku muino ku Galela, izina liago Nazaleta, 
LUK.1.27	ku mukinga umozi wabezaga ntemenya wamulume, wandagua na Yosefu wa numba za Davidi, nu izina lia wozo mukinga liabezaga Malia. 
LUK.1.28	Nu mugenzi wamuvuilide, wamutendile bune, Samba uwe wakitua mponga, Mukota eli nobe, wakitua mponga kutinga bango bakikulu banyobe. 
LUK.1.29	Tondo angamine kuidagi lilio, nu akengeide buno kusambizia kukizi kukuno? 
LUK.1.30	Nu mugenzi wamutendile bune, Ntunakua boba Malia; kubuno wakitua mponga na Kalaga. 
LUK.1.31	Unguilila, uwe weke iyimi, nu wabute muana wamulume, wamuinike izina buno YESU. 
LUK.1.32	Nu wono akaba munene, nu akamanua Muana wa wozo Uli Kuigulu nunse: nu Mukota Kalaga akamukasa kisumbi kia buangato, kiesi Davidi: 
LUK.1.33	nu akangata numba za Yakobo nkiko zitanakuzinda; nu bukota buage tabunakuzinda. 
LUK.1.34	Nu Malia abuide mugenzi bune, Buni buabe bubuno, kubuno nsimenya wamulume? 
LUK.1.35	Nu mugenzi wamutendile bune, Muuza Wasililila akuvuile, nu magala ma Wozo Uli kuigulu nunse: maku­kukile anga kilimelime: kubuno wozo wasililila wabutue kuobe amanue Muana wa Kalaga. 
LUK.1.36	Unguilila, Elizabeta mubuto wobe, ekile iyimi lia muana wa mulume mu bukungu buage; ese miezi mutuba, wozo wamanagua mugumba. 
LUK.1.37	Kubuno takuli butana­kulungana ku Kalaga. 
LUK.1.38	Malia atendile bune, Nili mukiti wa Mukota; nu bubo buwantendile bumbele. Nu mugenzi amusi­gile.
LUK.1.39	Mu nkungu zezo, Malia azanzukile nu asasizie kuenda ku kisi kia miduko, mu muino wa Yuda; 
LUK.1.40	nu eingide mu numba za Zakalia nu asekeide Elizabeta. 
LUK.1.41	Nu gongule Elizabeta ku muse­kelo wa Malia, muana eikulunguide munda; nu Elizabeta eiyazizi­bue na Muuza Wasililila; 
LUK.1.42	nu alalukile neiyuki inene, nu atendile bune, Wakitua mponga kutinga bango bakikulu banyobe, nu muana wobe wakitua mponga. 
LUK.1.43	Buni buambela bubuno, buno nina wa Mukota wane anvuile? 
LUK.1.44	Kubuno ganungua ku muse­kelo wobe, nu muana eikulungula munda zane na mbogimbogi; 
LUK.1.45	nu mbogimbogi ku wozo wakatizizie; kubuno bubo buabuidue na Mukota buzindilile. 
LUK.1.46	Nu Malia atendile bune,
LUK.1.46	Mutima wane ukuganuna Mukota,
LUK.1.47	Nu muuza wane wasila kubogaboga ku Kalaga Monia wane.
LUK.1.48	Kubuno alolile lukita lua mukiti wage:
LUK.1.48	Kutukila lelo bibuti binsania bikamana buno, wakitua mponga.
LUK.1.49	Kubuno wozo uli na magala ankitila bunene;
LUK.1.49	Nu izina liage lili liasililila.
LUK.1.50	Nu kiombo kiage kili ku bibuti na bibuti kubabo Bakumukua boba.
LUK.1.51	Akitile magala na kuboko kuage;
LUK.1.51	Akegezie bekuikotia mu makengelo ma mitima zabo.
LUK.1.52	Atikizie bangati ga bisumbi biabo bia buangato,
LUK.1.52	Nu kusakika basigulila.
LUK.1.53	Embukia babo bakuaga na nzala busoga;
LUK.1.53	Nu enzia bagumi tabeli na kampa.
LUK.1.54	Akasizie mukiti wage, Isalele,
LUK.1.55	Buno akuile Abalahama kiombo nu kikanga kiage ku nkiko zitanakuzinda.
LUK.1.55	(Anga buatendile ku batateisue).
LUK.1.56	Nu Malia eikeide nage miezi isatu, nu asubizie ku numba zage.
LUK.1.57	Gakukile nkungu za kubuta kua Elizabeta abutile muana wamulume. 
LUK.1.58	Gongule beida bage nu kikanga kiage buno Mukota amukuila kiombo nunse, babogilebogile nage. 
LUK.1.59	Gakukile bindi kinana, bavule kumonesia wozo muana; nu batundaga kumuinika izina lieisi, Zakalia. 
LUK.1.60	Nu nina atendile bune, Tabubo; tondo akuinikua Yoana. 
LUK.1.61	Bamutendile bune, Takuli muntu umozi mu kikanga kienyu ukumanagua izina lilino. 
LUK.1.62	Nu batendile isi na maboko buno, bamenye buamumane. 
LUK.1.63	Nu atundile lubabu lua kusanza nu asanzile buno, izina liage lili Yoana. Nu bansania bangamine. 
LUK.1.64	Nu kazanga kongo kanua kage kakandukile nu lulami luage luakandukile, nu alingile kutenda, aganuine Kalaga. 
LUK.1.65	Nu bansania babezaga beikala buigi nabo bakule boba: nu misagu zezo zakukile ku kisi kinsania kia miduko za Yudaya. 
LUK.1.66	Nu bansania babunguleko babubikile mu mitima zabo, batendile bune, Wozo Muana abe buni? Kubuno kuboko kua Mukota kuabezaga nage. 
LUK.1.67	Nu isi, Zakalia iyeide na Muuza Wasililila, nu alenganizie bune,
LUK.1.68	Aganunue Mukota Kalaga wa Isalele;
LUK.1.68	Kubuno avuila bantu bage;
LUK.1.68	Nu kubakulula,
LUK.1.69	Nu atuzanzulila iyega lia lonio.
LUK.1.69	Mu numba za Davidi mukambi wage.
LUK.1.70	(Anga buatendile ku tunua tua balengania babezaga waka­lazi),
LUK.1.71	Lonio luatutikia mu maboko ma beiti beitu nu ku maboko
LUK.1.71	ma bansania batusomba;
LUK.1.72	Buno akuile batateisue kiombo.
LUK.1.72	Nu kukengela idagano liage liasililila.
LUK.1.73	Nu kilumbilo kialumbide tateisue Abalahama,
LUK.1.74	Akatukasa ndi tona mu maboko ma beiti beitu nti tuamu­kitila kuteli boba.
LUK.1.75	Mu kusililila nu mukuisanana kueli bindi binsania mu kalamo keitu.
LUK.1.76	Nu uwe muana, wamanue mulengania wa Wozo Uli Mui­gulu nunse:
LUK.1.76	Kubuno walinge kuenda luabusio lua Mukota kukunga nzila zage;
LUK.1.77	Kukasa bumenyinino bua lonio ku bantu bage.
LUK.1.77	Mu kusigililua kua misako za buagi buabo.
LUK.1.78	Ku kiombo kia Kalaga weitu,
LUK.1.78	Mu kiengi kiatukile kuigulu nu kutusanina.
LUK.1.79	Kusanina bansania beli mu kapilo nu mukilimelime kia lukuo;
LUK.1.79	Nu kusondelezia magulu meitu mu nzila za bubobelelo.
LUK.1.80	Nu wozo muana akulile, eitide na magala mu muuza, nu abezaga mu kalula aba mu busi bualolesizibue ku balsalele.
LUK.2.1	Ku bindi bibio mulembe watukile ku Kaisa Augusto, buno kisi kinsania kisanzue meina. 
LUK.2.2	Lilio liabezaga isanzo lia kulinga ulilio isanzo liabezaga mu nkungu za Kuilino, mukota wa Sulia. 
LUK.2.3	Nu bantu bansania bendile kusanzua, na muntu na muntu mu muino wage. 
LUK.2.4	Nu Yosefu bubo nuwe atukile ku Galela, kutuka ku muino wa Nazaleta, nu endile ku Yudaya, mu muino wa Davidi wamanagua Betelehema, kubuno abezaga muntu wa numba nu kikanga kia Davidi; 
LUK.2.5	buno asanzue na Malia, kubuno amuandile, nuwe abezaga neiyimi. 
LUK.2.6	Nu gabeikede kuko, kindi kiage kia kubuta kiakukile. 
LUK.2.7	Nu abutile muana mutangi wamulume; nu amugondile neisusi, nu amuyombekizie mu sanduku zalilaga mu nyama, kubuno takuamonekile kiziki mu numba za bageni.
LUK.2.8	Nu mu kisi kikio muabezaga balangi ba mikoko bazilangaga mu kindi. 
LUK.2.9	Nu mugenzi wa Mukota wababaside kitangala besi, nu malebo ma Mukota mabasanine kunsania: nu bakule boba nunse. 
LUK.2.10	Nu mugenzi wabuide bune, Tamunakua boba; kubuno namuvuila na musagu musoga wa mbogimbogi nene zikaba ku bantu bansania: 
LUK.2.11	kubuno abutua lelo mu muino wa Davidi, U Monia, Klisto Mukota. 
LUK.2.12	Nu kakano keli kalolesio kumuli: buno mua­mone muana agondua neisusi, ayombekibua mu sanduku zaliaga mu nyama. 
LUK.2.13	Nu kazanga kongo gababezaga na wozo mugenzi, iyombo lia muigulu liavule, nu liaganuine Kalaga, nu batendaga bune,
LUK.2.14	Lutanuno ku Kalaga wa muigulu nunse,
LUK.2.14	Nu bubobelelo ku kisi nu ku bantu bamutananizia.
LUK.2.15	Nu gabeide migenzi zasubia kuigulu, babo balangi batendeine, bune, Tuendazi ku Betelehema, nu kumona ku bubo buabako, buatumenesia Mukota. 
LUK.2.16	Nu basasizie kuvua, nu bamonine ku Malia nu Yosefu nu muana mu sanduku zalilaga mu nyama. 
LUK.2.17	Nu gabamumonineko, nu basambeide misagu zibatendagua za wozo muana. 
LUK.2.18	Nu bansania gabongule ku bubo bangamine ku bubo bubabulagua na balangi. 
LUK.2.19	Tondo Malia akengede bitondo bibino binsania nu abibisile mu mutima wage. 
LUK.2.20	Nu balangi basubizie nu batanuine Kalaga ku bitondo binsania bibonguleko nu bibamonineko.
LUK.2.21	Nu gakukile bindi kinana bia kumumonesia, einikilue izina buno, YESU, anga buatendagua na mugenzi nti nteba muiyimi.
LUK.2.22	Nu gakukile bindi bia kuengibua ku mulembe wa Mose bendile nage ku Yelusalema, kumukasana ku Mukota 
LUK.2.23	(anga buasanzilue ku mulembe wa Mukota buno, Na muana na muana mutangi wamu­lume wabutua amanue buno, wasililila ku Mukota), 
LUK.2.24	nu kukasana kisansa anga buatendilue mu mulembe wa Mukota buno, Nkulimba ibili aba bilinga bibili.
LUK.2.25	Nu kuabezaga muntu umozi mu Yelusalema, izina liage Simeona; nu wozo abezaga wisanana nu mukatizia, nu alindilaga mbogimbogi za balsalele: nu Muuza Wasililila abezaga gantata gage. 
LUK.2.26	Nu akengelesizibue na Muuza Wasililila buno, ntakue ndi nte­mona ku Klisto wa Mukota. 
LUK.2.27	Nuwe avule ku numba za kukumba­mina asondelezizibua na Muuza: nu babo bamubuta bavule na Muana Yesu mu numba, buno bamukite anga buabezaga lukita lua mulembe, 
LUK.2.28	nu wenyene amulelile mu maboko mage, nu aganuine Kalaga, nu atendile bune,
LUK.2.29	Mukota, kano kaluma itabizia mukiti wobe ende,
LUK.2.29	Anga buwatendile, mu bubobelelo;
LUK.2.30	Kubuno meiso mane mamona ku lonio lobe,
LUK.2.31	Lulo luwalongekile ku bansania;
LUK.2.32	Luli Kiengi kikasana ku baBilongo, nu malebo ku bantu bobe, baIsalele.
LUK.2.33	Nu isi nu nina bangamine na bitondo biatendagua; 
LUK.2.34	nu Simeona abakitile mponga, nu atendile nina Malia bune, Unguilila, wono muana abikua buno asigulizie nu kusakika beingi beli mu baIsalele; nu kuba kakengelezio kakatendua. 
LUK.2.35	Nu uwenyene bupanga buakusumite ku mutima wobe; buno makengelo ma mitima za beingi malolesibue.
LUK.2.36	Nu kuabezaga mulengania umozi wa mukikulu Ana, muana wa Fanuele, muntu wa kilongo kia Ase (abezaga mukungu nunse, abezaga na wamulume miaka mutabalamo kutukila bukinga buage, 
LUK.2.37	nu abezaga musigala miaka zakuka makumi kinana nuinazi), nu ntatukaga mu numba za kukumbamina, aganunaga mu kindi nu mu musi, ntaliaga tondo asegaga. 
LUK.2.38	Mu nkungu zezo aganuine Kalaga asambalilaga bansania balindilaga bukuluzi bua Yelusalema musagu wage. 
LUK.2.39	Nubo gabasilile kuzindilizia ikakizio lia mulembe wa Mukota, basubizie ku Galela, kuabo ku muino wa Nazaleta.
LUK.2.40	Nu muana akulile, nu abeide na magala, eizeide na menge: nu mponga za Kalaga zabezaga gantata gage.
LUK.2.41	Nu bamubuta bendaga muaka na muaka ku Yelusalema, ku kisagulo kiesuluko. 
LUK.2.42	Nu gabezaga ese miaka ikumi nu ibili, bendile anga buabezaga lukita lua kisagulo; 
LUK.2.43	nu gasilile bibio bindi, basubizie, nu wozo muana Yesu asigeide ku Yelusalema; nu bamubuta tabamenyine buno asigala; 
LUK.2.44	tondo bakengeide buno abezaga na banyage mu lugendo, nu batingizie busi bumozi mu nzila; nu bamulondile mu mibuto zage nu mu banyage: 
LUK.2.45	nu gabatamumonineko, basubizie ku Yelusalema, kumulonda. 
LUK.2.46	Nu kusila kua bindi bisatu bamumonine mu numba za kukumbamina, abezaga eikile gansi gasamba basozi, abonguililaga nu kubabuzia mbuzio: 
LUK.2.47	nu babo bansania bamunguililaga bangamine na bumenyinino buage, nu ku kuakula kuage. 
LUK.2.48	Nu bamubuta, gabamonine ku bubo bangamine; nu nina amubuide bune, Muana wane, kubuni kuwatukitila bubuno? nne nu so tuakulondaga na kabebe. 
LUK.2.49	Nu abatendile bune, Kikizi kimuandondelaga? Ndi tamuizi buno buantananina kuikala mu numba za Tatane? 
LUK.2.50	Tondo tabamenyinine buabatendaga. 
LUK.2.51	Nuwe endile nabo ku Nazaleta, nu abanzile; nu nina abikile bitondo binsania mu mutima wage.
LUK.2.52	Nu Yesu abeide na menge nu akulile, nu atananizizie Kalaga nu bantu.
LUK.3.1	Mu muaka wa ikumi neitano wa kuangata kua Tibelio Kaisa; nu Pontio Pilato abezaga muangati wa Yudaya, nu Helode muangati wa Galela, nu Filipo muto wage muangati wa Itulaya, nu Takoniti, nu Lusania muangati wa Alibene, 
LUK.3.2	nu Anasa nu Kayafa babezaga basankoga banene, idagi lia Kalaga Iiabaside Yoana muana wa Zakalia mu kalula, 
LUK.3.3	Nu abasile ku kisi kinsania kili buigi na Yadene, asambalaga kubatizibua kua kuiyania kuisigililo lia misako za buagi; 
LUK.3.4	anga buasanzilue mu mukanda wa malagi ma mulenga­nia Yesaya bune,
LUK.3.4	Iyuki lia muntu likulaluka mu kalula,
LUK.3.4	Kungazi nzila za Mukota,
LUK.3.4	Isiazi matingilo mage,
LUK.3.5	Mpinga na mpinga zizazibue,
LUK.3.5	Nu muiduko na muiduko ukagezibua.
LUK.3.5	Nu gatimba gakeisibua.
LUK.3.5	Nu nzila zitutulututulu nti zikeisanana;
LUK.3.6	Nubo bansania bamone ku lonio lua Kalaga.
LUK.3.7	Nuwe abuide musanganano babatizibue nage bune, Inyue kikanga kia mpoma nazi wamutendile buno, mutine bongoa buka­vua? 
LUK.3.8	Kolamazi biguma bia kuiyania nu tamukengele kutenda mubenyene buno, tuli na Tateisue Abalahama kubuno Kalaga anavuama kubasizia Abalahama bana mu makozi mamano. 
LUK.3.9	Kano kaluma isaga liabikua gansi na miti: nu muti unsania utakolama biguma bisoga nti wasesua nu nti weisua mu keiya. 
LUK.3.10	Nu musa­nganano wamubuzizie bune, Tukite buni? 
LUK.3.11	Nu abakuide bune, Muntu uli na nsulu ibili, akase wozo uteli na kampa; nu wono uli neidia akite bubo lingo. 
LUK.3.12	Nu lingo bandelelombe bavule kuba­tizibua, nu bamubuide bune, Musozi tukite buni? 
LUK.3.13	Nu ababuide bune, Tamutikie kampa kutinga bumuakakizizibue. 
LUK.3.14	Nu bakoloboyo bamubuzizie bune, Tukite buni, nuisue? Nu aba­buide bune, Tamubenge muntu umozi nu tamumukandike bitondo; lingo mube na mbogimbogi na lukalilo lueinyu lumukuligua.
LUK.3.15	Nu galindilaga bantu bubo buabe, nu bantu bansania bake­ngeide mu mitima zabo misagu za Yoana, buno embe we U Klisto; 
LUK.3.16	Yoana akuide bansania bune, Lebelebe nkumubatizia na mazi; tondo wozo wavue antinge, nsiatananina kukandula mizigi za bisala­pata biage: nu akamubatizia na Muuza Wasililila nu keiya: 
LUK.3.17	nu lueli luage luli mu kuboko kuage, nuwe akengia mulungu wage nunse, nu akakundamania mumpunge wage mu kigenge kiage, tondo akagisia mpepa mu keiya katakuzimaga.
LUK.3.18	Nu wono abanine mano meingi, nu kubasambalila musagu musoga; 
LUK.3.19	tondo mukota Helode, azugidue nage ku kabamba ka Helodia mukazi wa muto wage, nu ku bubi bunsania buakitaga Helode, 
LUK.3.20	atalikide bubuno lingo gantata ga bunsania, akandile Yoana mu kikando.
LUK.3.21	Gabeide bantu bansania basila kubatizibua, Yesu nuwe abatizizibue, nu asegaga, nu igulu liakanduidue, 
LUK.3.22	nu Muuza Wasililila agelile gantata gage mu mubili wa kisusania kia nkulimba, nu iyuki liatukile muigulu bune, Uwe uli Muana wane, Ngoli zane, nakomana nobe.
LUK.3.23	Nu gabeide Yesu akuka miaka makumi masatu, alingile kui­gisia, bamukengeide buno eli muana wa Yosefu, muana wa Eli, 
LUK.3.24	muana wa Matata, muana wa Lewi, muana wa Meleke, muana wa Yana, muana wa Yosefu, 
LUK.3.25	muana wa Matatia, muana wa Amasa, muana wa Nahuma, muana wa Eseli, muana wa Nagei, 
LUK.3.26	muana wa Mata, muana wa Matatia, muana wa Simi, muana wa Yoseke, muana wa Yoda, 
LUK.3.27	muana wa Yoana, muana wa Lesa, muana wa Zelubabela, muana wa Salatiele, muana wa Neli, 
LUK.3.28	muana wa Meleke, muana wa Adi, muana wa Kasama, muana wa Elemadama, muana wa Eli, 
LUK.3.29	muana wa Yose, muana wa Elieze, muana wa Yolima, muana wa Matata, muana wa Lewi, 
LUK.3.30	muana wa Simona, muana wa Yuda, muana wa Yosefu, muana wa Yona, muana wa Eleyakima, 
LUK.3.31	muana wa Melea, muana wa Mena, muana wa Matata, muana wa Natana, muana wa Davidi, 
LUK.3.32	muana wa Yese, muana wa Obede, muana wa Boaza, muana wa Salamona, muana wa Nasona, 
LUK.3.33	muana wa Aminadaba, muana wa Ani, muana wa Heselona, muana wa Pelese, muana wa Yuda, 
LUK.3.34	muana wa Yakobo, muana wa Isaka, muana wa Abalahama, muana wa Tela, muana wa Nako, 
LUK.3.35	muana wa Seluga, muana wa Leu, muana wa Pelege, muana wa Ebe, muana wa Sela, 
LUK.3.36	muana wa Kanana, muana wa Apakasade, muana wa Seme, muana wa Noa, muana wa Lemeke, 
LUK.3.37	muana wa Metusela, muana wa Enoke, muana wa Yelede, muana wa Mahalalele, muana wa Kanana, 
LUK.3.38	muana wa Enosa, muana wa Sete, muana wa Adama, muana wa Kalaga.
LUK.4.1	Nu Yesu ezazizibue na Muuza Wasililila, asubizie kutuka Yadene, nu asondelezizibue na Muuza mu kalula, 
LUK.4.2	alindikilue na Liabo, u Satana. Nu atingizie bindi makumi manazi ntalile, nu gasilile bindi bibio akule na nzala. 
LUK.4.3	Nu Liabo, u Satana, amu­buide bune, Ndi uwe u Muana wa Kalaga, kakizia ikozi lilino libe kampampa. 
LUK.4.4	Nu Yesu amubuide bune, Buasanzilue buno, muntu ntanalama na kampampa tugu.
LUK.4.5	Nu amubakamizie kuigulu, nu amulolesizie makota mansania ma kisi mu nkungu imozi, 
LUK.4.6	Nu Liabo, u Satana, amubuide bune, Nakukase buangato bunsania nu lutanuno luamo: kubuno nageiduebo, nu ninakasa gunkutundabo. 
LUK.4.7	Umpanga ndi wankumbamina binsania nti biabe biobe. 
LUK.4.8	Nu Yesu amuakuide bune, Buasanzilue buno, Kumbamina Mukota Kalaga wobe, nu nti wamukitila wenyene.
LUK.4.9	Nu amusondelezizie ku Yelusalema, nu amubikile gantata ga mutondo wa numba za kuku­mbamina, nu amubuide bune, Ndi uwe u Muana wa Kalaga, iyise gansi tanga; 
LUK.4.10	kubuno buasanzilue buno,
LUK.4.10	Akakizie migenzi zage zikulange;
LUK.4.11	nu,
LUK.4.11	Bakueke mu maboko mage,
LUK.4.11	Unavua kuikuka kugulu kuobe kuikozi.
LUK.4.12	Nu Yesu amutendile bune, Buasanzilue buno, Ntulindike Mukota Kalaga wobe.
LUK.4.13	Nu gasilile kumulindika, Liabo, u Satana, alekanukile nage mu nkungu zezo.
LUK.4.14	Nu Yesu asubizie mu magala ma Muuza Wasililila ku Galela; nu musagu wage wasambeidue ku ndenge insania za kuko. 
LUK.4.15	Nu eigisizie mu numba ningi zabo za musanganano, nu aganuinue na bansania.
LUK.4.16	Nu abasile ku Nazaleta, kuko kuakuzizibue; nu anga bua­bezaga lukita luage, eingide mu numba za musanganano mu busi bua sabato, nu emanine nu asomine. 
LUK.4.17	Nu bamukasile mukanda wa mulengania Yesaya nu gakanduide mukanda, amonine kiziki kiasanzilue bune,
LUK.4.18	Muuza Wasililila wa Mukota uli gantata gane,
LUK.4.18	Kubuno ambongezie muambo buno nisambale musagu musoga ku bazambi:
LUK.4.18	Nu Ansingile buno, nisambalile bakandua musagu wa bukandulua.
LUK.4.18	Nu biuku bimone,
LUK.4.18	Nu kukandula bakandua,
LUK.4.19	Nu kusambala muaka wa mponga za Mukota.
LUK.4.20	Nu alimbile mukanda, nu agusubanizizie ku mukambi, nu eikeide: nu bansania babezaga mu musanganano bamulolile. 
LUK.4.21	Nu alingile kubabula bune, Lelo isanzo lilino liazindilila mu matuzi meinyu. 
LUK.4.22	Bansania bamulongekeide nu bangamine ku malagi ma mponga matukile mu kanua kage: nu batendile bune, Ndi wono ta muana wa Yosefu? 
LUK.4.23	Nu wono abatendile bune, Lebelebe muambule musumo wono, Munganga eiyonie: tungule buwakitaga mu Kapenuma bukite lingo gano mu kueinyu. 
LUK.4.24	Nu atendile bune, Lebelebe nkumubula buno, Takuli mulengania ukuanzua kuabo. 
LUK.4.25	Tondo lebelebe nkumubula buno, Kuabezaga misigala mingi mu baIsalele mu bindi bia Eliya, mu nkungu zakandilue igulu miaka isatu nu miezi mutuba, nu kuabezaga munganda mu kisi kinsania; 
LUK.4.26	nu Eliya ntasingilue ku umozi wa kubeli, tugu ku Selefata mu Sidona, ku wozo mukikulu wabezaga musigala. 
LUK.4.27	Lingo kuabezaga beiya bibali beingi mu Isalele bindi bia mulengania Elisa; aba takuli umozi wa kubeli wengezibue, tugu Namana muntu wa Sulia. 
LUK.4.28	Nu bansania mu numba za musanganano gabongule ku bubo bongilue; 
LUK.4.29	nu bazanzukile, nu bamuimbizie mu muino, nu babakamine nage gantata ga muiduko wozo wabezaga wobakua ga muino, buno bamusindike mu mpembue. 
LUK.4.30	Tondo Yesu atingile gabasamba nu endile.
LUK.4.31	Nu abasile ku Kapenuma; muino wa Galela. Nu abeigisizie busi bua sabato: 
LUK.4.32	nu bangamine na megisia mage; kubuno idagi liage liabezaga na buangato. 
LUK.4.33	Nu mu numba za musanganano muabezaga muntu umozi wabezaga na musumbu wa nsese, nu alalukile mueli neiyuki inene bune, 
LUK.4.34	Kia! buni butuli nobe, Yesu muNazaleta? ndi wavule buno utubigie? nakumenya buno, uwe uli Wasililila wa Kalaga. 
LUK.4.35	Nu Yesu amuzugide, nu atendile bune, Ikala kibibi, nu umutuke. Nu wozo musumbu gamugusizie munkatini muabo, amutukile, nu ntamukitile buampa. 
LUK.4.36	Nu bansania bangamine nunse, nu batendeine bune, Idagi ikizi lilino? kubuno ekubakakizia na buangato nu magala, buno basumbu ba nsese babatuke. 
LUK.4.37	Nu misagu zage zakukile ku ndenge insania za kuko.
LUK.4.38	Nu atukile mu numba za musanganano, nu eingide ku numba za Simona. Nu ninabiala wa Simona abezaga neisusila inene; nu bamusegile buno amonie. 
LUK.4.39	Nu emanine buigi nage, nu azugide isusila; nu liamulekeide: nu kazanga kongo azanzukile nu abakitide.
LUK.4.40	Nu geidile busi, bamuvuilide na bansania babezaga na nsambo za nkita ningi; nu abikile maboko mage gantata ga muntu na muntu nu abonezie. 
LUK.4.41	Nu basumbu beingi babatukile, balalukile nu batendile bune, Uwe uli Muana wa Kalaga. Nu abazugide buno tabatende, kubuno bamumenyine buno eli Klisto.
LUK.4.42	Nu gakeide busi, atukile nu endile ku kiziki kia kalula: nu musanganano wamulondile, nu babasile kuko kuabezaga, bamusu­bizie buno ntanenda. 
LUK.4.43	Tondo ababuide bune, Buatunganana nisambale musagu musoga wa bukota bua Kalaga muingo mino: kubuno nasingilue.
LUK.4.44	Nu asambeide mu numba ningi za musanganano za mu Galela.
LUK.5.1	Gabeide musanganano wamutimbikania nu bonguililaga idagi lia Kalaga, nuwe abezaga emana buigi na kiziba kia Genesaleta, 
LUK.5.2	nu amonine ku mato mabili, mabezaga ku mutili wa kiziba: tondo bazubi bakimine, nu basugulaga tukila tuabo. 
LUK.5.3	Nu eingide mu buato bumozi buabezaga bua Simona, nu amutendile buno, ende buigi na ku mutili. Nu eikeide mu buato nu eigisizie misanga­nano. 
LUK.5.4	Nu gasilile kutenda, atendile Simona bune, Enda geiziba nu muise tukila tueinyu nu muzube biena. 
LUK.5.5	Nu Simona amua­kuide bune, Mukota tuakitile mulimo munene mu kindi kinsania, tondo tatuitile kena: tondo kuiyuki liobe nkuenda kuzuba lingo. 
LUK.5.6	Nu gabakitile bubo, beitile biena bingi, nu tukila tuabo tuatikile; 
LUK.5.7	nu balambizizie banyabo maboko babezaga mu bungo buato, buno bavue kubakasia. Nu bavule nu beizazizie mato mabili, nu mabe­zaga buigi na kukoka. 
LUK.5.8	Nu gamonine Simona Petelo ku bubo, akomeine Yesu mazu, nu amubuide bune, Mukota, tuka kundi; nne nili muagi. 
LUK.5.9	Kubuno bangamine nage, nu babo babezaga gamozi nage, ku kitondo kia biena bingi bibeitile; 
LUK.5.10	nu Yakobo nu Yoana bana ba Zebedayo babezaga banyage na Simona, Nu Yesu atendile Simona bune, Ntunakua boba; kutukila kano kaluma wazube bantu. 
LUK.5.11	Nu gababulutile mato mabo ku mutili, basigile binsania nu bamuyangile.
LUK.5.12	Nu beikeide mu muino umozi, bamueine ku muntu umozi muiya bibali: nu gamueine ku Yesu, aguide bukukumania, nu amusegile, nu atendile bune, Mukota, ndi watunda, unavuama kunengia, 
LUK.5.13	Nu Yesu alambizie kuboko kuage, nu itubizie kueli, nu amubuide bune, Natunda; wenge. Nu kazanga kongo bibali biage biatukile. 
LUK.5.14	Nu amukakizizie buno ntasambalile ungo muntu: tondo enda, nu widolesie ku sankoga, nu ukasane ku kuengibua kuobe, anga buakakizizie Mose, kuba bulongeki kubeli. 
LUK.5.15	Tondo musagu wage wakukile ku biziki binsania; nu misanganano mingi zavule kumunguilila, nu konibua nsambo zabo. 
LUK.5.16	Tondo endile kusega mu kalula.
LUK.5.17	Nu busi bumozi Yesu eigisizie baFalese nu ngatu za mulembe nu babo batukile ku mino za Galela, nu za Yudaya, nu wa Yelu­salema; nu magala ma Mukota mabezaga nage buno, onie. 
LUK.5.18	Nu bavule beka muntu umozi ga mugu wabezaga na lusambo lua kugilimina: nu balondile gabamuingizizia buno bamubike lisa nage. 
LUK.5.19	Nu tabamenyine gabamubika, kubuno bantu babezaga beingi, babakamine gantata ga mutondo, nu bamubasizie geitengu na mugu wage munkatini muabo lisa na Yesu. 
LUK.5.20	Nu gamenyine bukatizio buabo, amubuide bune, Wamulume, misako za buagi buobe zasi­gililua. 
LUK.5.21	Nu basanzi nu baFalese bakengede buno, Nazi wozo ukulinga Kalaga? Nazi unavuama kusigilila misako za buagi uteli Kalaga wenyene? 
LUK.5.22	Tondo Yesu amenyine makengelo mabo, atendile bune, Kubuni mukukengela bubo mu mitima zeinyu? 
LUK.5.23	Buni buatinga busoga, kutenda buno, Misako za buagi buobe zasigililua, aba kutenda buno, Zanzuka nu wende? 
LUK.5.24	Tondo inyue mumenye buno, Muana wa muntu eli na buangato mu kisi kusigilila misako za buagi (abuide musambi wagiliminaga), nkuku­bula bune, Emanuka, nu weke mugu wobe, nu wende kuobe ku numba. 
LUK.5.25	Nu kazanga kongo emanukile gabasamba, nu azanzuide wozo mugu wiyombekaga gago, nu endile kuage ku numba, aganuine Kalaga. 
LUK.5.26	Nu bansania bangamine, nu baganuine Kalaga; nu bakule boba, nu batendile bune, Tuamona lelo ku butemonekaga kubo lingo.
LUK.5.27	Nu kusila kua bubo endile, nu amonine ku mundelelombe wamanagua Lewi, abezaga eikile ku mulimo wa kuligia idigo, nu amubuide bune, Nyange. 
LUK.5.28	Nu asigile binsania, nu azanzukile nu amuyangile.
LUK.5.29	Nu Lewi akitile kisagulo kinene muage mu numba: nu bande­lelombe beingi nu bango bantu balile nabo. 
LUK.5.30	Nu baFalese nu basanzi babo babezaga na miango na beigisibua bage, batendile bune, Kubuni mukulia nu kunua na bandelelombe nu bagi? 
LUK.5.31	N u Yesu abatendile bune, Utakusamba ntaneiyanina musakizi; tondo babo bakusamba. 
LUK.5.32	Nsiavule kumana beisanana tondo bagi buno beiyanie.
LUK.5.33	Nu bamubuide bune, Kubuni beigisibua ba Yoana nu beigisi­bua ba baFalese bakugila nu kusega; tondo bobe bekulia nu beku­nua. 
LUK.5.34	Nu Yesu ababuide bune, Ndi munavuama kugizia beida ba musongi, nkungu zibeli na musongi? 
LUK.5.35	Tondo bindi biavue gatikibue musongi ku babo, nu bagile mu bindi bibio.
LUK.5.36	Nu abeisile ungo musumo: Takuli muntu umozi unalanda kibe kia nsulu za mubalabala ku nsulu za mukungio; nu ndi kikio kibe kia nsulu za mubalabala kiatika, nu kibe kia mubalabala takina­lingimana na zezo za mukungio. 
LUK.5.37	Nu takuli muntu ukongolaga maku meituba mu tutembe tukulu; bubo maku meituba nti mabu­gia tuto tutembe, nu mamo maku nti makubuka, nu tutembe tuto nti tuabiga. 
LUK.5.38	Tondo buatunganana kubika maku meituba mu tutembe tuto. 
LUK.5.39	Nu takuli muntu unanua maku ma masongo nu kutunda lingo maku meituba; kubuno anatenda buno, ma masongo meli masoga.
LUK.6.1	Mu busi bua sabato, atingile mu masoa ma mabela; nu beigisi­bua bage bakalile mabela, nu kumalia, kumapikisa mu maboko. 
LUK.6.2	Tondo baFalese bamozi bababuide bune, Kubuni kumukukita butakulungana ku mulembe busi bua sabato? 
LUK.6.3	Nu Yesu abakuide bune, Ndi tamuasomine buakitile Davidi, gabezaga akukua na nzala, we, nu bango babezaga nage; 
LUK.6.4	eingide mu numba za Kalaga, nu atolile kampampa kako ka kalolesio, akatolile nu akakasile banyage, kako katakulungana ku mulembe kulibua na beteli basankoga. 
LUK.6.5	Nu abatendile bune, Muana wa muntu eli mukota wa busi bua sabato.
LUK.6.6	Nu gabeide bungo busi bua sabato, eingide mu numba za musanganano nu eigisizie: nu kuabezaga muntu umozi woma kuboko kua seidume. 
LUK.6.7	Nu basanzi nu baFalese bamulolile buno, ndi onie bubo busi bua sabato; buno embe banamusongela. 
LUK.6.8	Tondo amenyine makengelo mabo; nu abuide wozo muntu wabezaga woma kuboko bune, Zanzuka, nu wemane munkatini muabo. Nu azanzukile nu emanine kima. 
LUK.6.9	Nu Yesu abatendile bune, Nkumubuzia buno ndi buakulungana ku mulembe kukita busoga, aba kukita bubi mu busi bua sabato? konia muntu, aba kumubigia? 
LUK.6.10	Nu akakile bansania meiso, nu abuide wozo muntu bune, Lambia kuboko kuobe, nu akulambizie, nu kuabeide kugimagima anga kokungo. 
LUK.6.11	Nubo bongilue nunse; batendeine buabo buabo buno, buni butukita Yesu.
LUK.6.12	Nu mu bindi bibio, endile kusega ku muiduko; akesizie ntende kindi kinsania ekusega Kalaga. 
LUK.6.13	Nu gakeide busi, amanine beigisibua bage; nu asombueide ikumi nu babili gaba­samba, abenikile buno basingua: 
LUK.6.14	Simona, einikilue izina buno, Petelo, nu muto wage Andele, nu Yakobo, nu Yoana, nu Filipo, nu Batolomayo, 
LUK.6.15	nu Matayo, nu Toma, nu Yakobo muana wa Ala­fayo, nu Simona wamanagua Zelote, 
LUK.6.16	nu Yudasa muana wa Yakobo, nu Yudasa Isakaliote, uwamugabuide; 
LUK.6.17	nu gendile nabo, nu emanine nabo ga kiziki kia kibitabita, nu musanganano munene wa bantu bansania batukile ku Yudaya, nu ba ku Yelusa­lema, nu kuntungo za Tula nu Sidona, nu bavule kumunguilila, nu kuonibua ku nsambo zabo; 
LUK.6.18	nu babo bakuaga na basumbu ba nsese bonezibue. 
LUK.6.19	Nu musanganano unsania batundile kuitubia kueli; kubuno magala mabezaga meki mabasa mueli nu mabonezie bansania.
LUK.6.20	Nu alambulide beigisibua bage meiso, nu atendile bune, Mbogimbogi kumuli inyue bazambi; kubuno bukota bua Kalaga buli bueinyu. 
LUK.6.21	Mbogimbogi kumuli inyue bakukuana nzala kano kaluma: kubuno muaseke. 
LUK.6.22	Mbogimbogi kumuli inyue bakalingua nu kusombua na bantu, nu mukalekanuka na mikunda­mano zabo, nu bakamuzugila, nu tabakamumona neipiko, ku ka­bamba ka Muana wa muntu. 
LUK.6.23	Bogazibogazi busi bubo, nu kutumatuma na mbogimbogi, kubuno lukalilo lueinyu lusoga luli lunene muigulu: kubuno beisibo basungizie lingo balengania. 
LUK.6.24	Tondo kabebe kumuli inyue bagumi! kubuno muasila kumona mutali weinyu. 
LUK.6.25	Kabebe kumuli, inyue bakuseka kano kaluma kubuno mukasulunana nu mukalila. 
LUK.6.26	Kabebe kumuli inyue, kungua mukuganunua na bantu bansania! kubuno bubo ubuakitile beisibo ku balengania ba buza.
LUK.6.27	Tondo nkumubula inyue bekungua; Tundazi babo bamu­somba, nu kitazi busoga ku babo bekumusomba. 
LUK.6.28	Kitazi babo bekumusuilila mponga, nu segelazi babo bekumulinga. 
LUK.6.29	Nu wozo wakulibula lugizi kuitama mugalukizie lio lingo; nu wozo wakutikia ikoti lia gantata, nti wamukasa lia munda. 
LUK.6.30	Kasa na muntu na muntu ukukusega; nu wozo ukukunyaga biobe ntumu­buziebio lingo. 
LUK.6.31	Nu anga bubo bumukutunda bantu kumukitila, ububo nuinyue bumubakitila. 
LUK.6.32	Nu ndi mukubatunda baku­mutunda mutali mukizi umunamona? Kubuno bagi bekutunda babo bekubatunda. 
LUK.6.33	Nu ndi mukukita busoga ku babo baku­mukita busoga, mutali mukizi umunamona? Kubuno bagi beku­kita bubo nubo. 
LUK.6.34	Nu ndi inyue muambia bango nu kulemanina kumona kena kubeli mutali mukizi umukumona? Kubuno bagi bakuambania buabo buabo, buno basubizibue lingo. 
LUK.6.35	Tondo tundazi bamusomba, nu bakitilazi busoga nu kubambia, tamule­manine buno bamulige; nu mutali weinyu wabe munene, nu muabe bana ba Wozo Uli Muigulu; kubuno eli na kiombo ku bantu bata­kumusima nu babi. 
LUK.6.36	Mube na kiombo, anga buli Soinyue na kiombo. 
LUK.6.37	Tamusungie; buno munavua kusungibua; tamu­kande, buno munavua kukandua: sigililazi, nuinyue muasigililue: 
LUK.6.38	kasanazi, nuinyue muakasue; kilindiko kiyala, kiatutubizibua, kiatengezibue, kiakubukile, bantu bamukase ga bibelo bienyu. Kuko kumukulindika ukuko kumukalindikua.
LUK.6.39	Nu abeisile musumo: Ndi kiuku kinavuama kusondelezia kingo kiuku? ndi bubeli babili tabanakoloka mu muzinga? 
LUK.6.40	Muigisibua ntatinga musozi wage: tondo na muigisibua na muigisi­bua wazindilizia nti akaba anga musozi wage. 
LUK.6.41	Buni bukulola kikolokolo kili mu liso lia munyobe, nu ntukumona ku lubabu luli mu liso liobe? 
LUK.6.42	Buni bunavuama kutenda ku munyobe bune, Munane vua tanga nkutikie kikolokolo kili mu liso liobe, nu uwenyene ndi ntukumona ku lubabu luli mu liso liobe? Uwe muengelezi, tikia tanga lubabu luli mu liso liobe, nu nti ubunavuama kutikia kikolokolo kili mu liso lia munyobe. 
LUK.6.43	Kubuno takuli muti muso­ga unakolama biguma bibi: aba muti mubi kukolama biguma bisoga. 
LUK.6.44	Kubuno muti na muti ukumenyua ku biguma biago. Kubuno bantu tabanakola biguma bia figi ku muti wa mikele, aba kukola biguma bia mizigi ku mikele. 
LUK.6.45	Muntu musoga muisuku lia mutima wage mukutuka bitondo bisoga; nu muntu mubi muisuku lia mutima wage mubi mukutuka bitondo bibi: kubuno buku­kengela mutima nti ubukutenda kanua.
LUK.6.46	Kubuni mukumana buno, Mukota, Mukota, nu tamukukita bunkutenda? 
LUK.6.47	Na muntu na muntu ukuvua kundi, nu kungua ku malagi mane, nu kumanza, nkamulolesia bualingimana nabo: 
LUK.6.48	alingimana na muntu ukubaka numba, ombile gansi nunse, nu abikile kibanza gantata ga luanda: nu muiyalo wavule, nu wazigubile na magala, tazatengiletengile; kubuno zobakilue busoga. 
LUK.6.49	Tondo wozo ukungua, nu ntakita, nkamulingimania na muntu wobakile numba zage gantata ga bilongo geteli kibanza; nu muiyalo wazigubile na magala, nu kazanga kongo zaguide; nu kubiga kua numba zezo kuabeide kunene.
LUK.7.1	Nu gasilile kutenda bitondo binsania ku bantu, endile ku Kapenuma.
LUK.7.2	Nu mukambi umozi wa mukota wa bakoloboyo, abezaga musambi buigi na kukua, nu abezaga amutunda nunse. 
LUK.7.3	Nu gongule ku musagu wa Yesu, asingile bakulu ba baYuda, kumumana buno avue konia wozo mukambi wage. 
LUK.7.4	Nubo gababasile ku Yesu, bamubuzizie nunse, batendile bune, Buatananina kukitila wono bubo; 
LUK.7.5	kubuno ekutunda kilongo kietu, nu atubakide numba za musanganano. 
LUK.7.6	Nu Yesu endile nabo. Nu gabeide ese buigi na numba zage, wozo mukota wa bakoloboyo asingile beida bage kuage, amubuide bune, Mukota ntuneikutia; kubuno tabunatananina uwe kuingila mu numba zane; 
LUK.7.7	bubo neimuene buno nsiatananina kukuvuila, tondo tenda tugu bukutunda, mu mukambi wane nti onibue. 
LUK.7.8	Kubuno aba nunne nangatua, nu nangata bakoloboyo, nu ndi nabula umozi buno, Enda, nti enda; nu kungo buno, Vua nti avua; nu ku mukambi wane buno, Kita bubo, nti abukita. 
LUK.7.9	Nu gongule Yesu ku bubo, angamine nage, nu atimbukide ku musanganano wamuyangaga, nu atendile bune, Aba ku balsalele nsimonaga lingo ku ungo uli na magala mu bukatizio anga wono. 
LUK.7.10	Nu babo basingagua, basubizie ku numba, nu basangile wozo mukambi ona.
LUK.7.11	Nu endile ku muino umozi wamanagua Naina; nu beigisibua bage nu musanganano unsania bendile nage. 
LUK.7.12	Nu gabeide ese buigi na kuisula lia muino, nu kuko kuabezaga kitumba, abezaga ngomo umozi za nina, nuwe abezaga musigala: nu bantu beingi mu wozo muino babezaga nage. 
LUK.7.13	Nu gamumonine Mukota ko, amukuilide kiombo, nu etubizie kueli, nu amutendile bune, Ntuna­lila. 
LUK.7.14	Nu asigeleide nu eitubizie ku sanduku: nu bamuekaga bemanine. Nu amutendile bune, Musikila nkukubula buno, Zanzuka. 
LUK.7.15	Nu wozo wabezaga kitumba, azanzukile, nu alingile kutenda. Nu amusubizie ku nina. 
LUK.7.16	Nu bansania bakule boba: nu baganuine Kalaga, batendile bune, Mulengania munene atu­basila: nu Kalaga alolile bantu bage. 
LUK.7.17	Nu musagu wage wakukeine mu kisi kinsania kia Yudaya, nu ku ndenge insania.
LUK.7.18	Nu beigisibua ba Yoana bamusambalide bubo bunsania. 
LUK.7.19	Nu Yoana amanine babili ku beigisibua bage nu abasingile ku Mukota Yesu, kumutenda buno, Ndi uwe u wozo wavue, aba ndi tukike ungo? 
LUK.7.20	Nu gababasile kueli, batendile bune, Yoana Mubatizi atusinga kuguli kutenda buno, Ndi uwe u wozo ukuvua, aba ndi tukike ungo? 
LUK.7.21	Mu nkungu zezo onezie nsambo za nkita na nkita nu atikizie basumbu babi; nu biuku bingi biamonine. 
LUK.7.22	Nu abatendile bune, Endazi musambalile Yoana bumuamona kubo nu bumungua kubo; buno biuku bise biamona, nu bitunga bise biatabanga, beiya bibali bengibua, bimbula matuzi bise bi­ungua, bakuzi bayukibua, nu bazambi basambalilua musagu musoga. 
LUK.7.23	Nu mbogimbogi ku wozo utakuina mutima nanne.
LUK.7.24	Nu babo basingagua na Yoana bendile, alingile kubula musanganano musagu wa Yoana, ababuide bune, Kikizi kimuendaga kulola ku kalula? lusolu lukutengatenga na lumpumpu? 
LUK.7.25	Muendile kulola kikizi? muntu wavuala nsulu zabota? Unguili­lazi, bantu bavuala nsulu zabota, nu bakulamaga na mbogimbogi, beli bakota. 
LUK.7.26	Tondo muendile kulola kikizi? Ndi mulengania? E, nkumubula buno, wozo watinga mulengania. 
LUK.7.27	Wono uwa­sanzilue bune,
LUK.7.27	Unguililazi, nalinga kusinga mugenzi wane,
LUK.7.27	Ukalinga kukunga nzila zobe.
LUK.7.28	Nkumubula buno, Mu babo babutilue na bakikulu takuli umozi watinga Yoana: tondo wozo uli mukeke mu bukota bua Kalaga amutinga. 
LUK.7.29	Nu bansania bongule ku bubo nu bandelelombe batendile bune, Kalaga eli eisanana, kubuno babatizizibue ku bubatizio bua Yoana. 
LUK.7.30	Tondo baFalese nu ngatu za mulembe basombile luango lua Kalaga, nu tababatizizibue nage. 
LUK.7.31	Tondo nkalingimania bantu ba kibuti kikino na kikizi? 
LUK.7.32	Balingimana bana beikile kuisoko, nu bekubula; nu kutenda bune, Tuamu­idide mpengu nu tamuaminine; nu tuamulilide na kasina nu tamuigombile ga makuba. 
LUK.7.33	Kubuno Yoana Mubatizi avule ntaliaga kampampa nu ntanuaga maku: nu mukutenda buno, eli na musumbu. 
LUK.7.34	Muana wa muntu ekulia nu ekunua; nuinyue mukutenda buno, eli kiliagundu, nu munuzi, nu muida wa bande­lelombe nu bagi. 
LUK.7.35	Nu menge makubingibua ku bana bage bansania.
LUK.7.36	Umozi ku baFalese amutundile buno, alie nage, nu eingide mu numba za wozo muFalese, nu alile nage. 
LUK.7.37	Nu mukikulu umozi wa mu wozo muino, abezaga muagi; nu gamenyine buno esalia ku numba za muFalese, amuvuilide na kabongelo ka alaba­sata muko muabezaga bulago. 
LUK.7.38	Nu emanine kumbusa kuage buigi na magulu mage, alilile, nu alingile kumogia ku magulu na bisozi biage, nu kumunyonyona na nzuili zage, nu kumuma ku magulu mage nu amubongezie bulago. 
LUK.7.39	Gamonine wozo muFalese wamumanine kulia nage, atendile mu mutima wage buno, Songo muntu wono abezaga mulengania, songo anamenyine nazi mukikulu weitubia kueli nu eli na lukita lukizi, kubuno eli muagi. 
LUK.7.40	Nu Yesu amutendile bune, Simona, nili na bumozi buakuku­bula. Nu atendile bune, Musozi tenda tugu.
LUK.7.41	Kuabezaga muntu umozi mukasani wa nsombi abezaga na nsombi na bantu babili: umozi abezaga na nsombi za falanga nkama itano nu ungo makumi matano. 
LUK.7.42	Kubuno tababezaga na kena ka kuliga, abasigilide bubeli babili: nazi kubeli wamutundile bubi­bu? 
LUK.7.43	Simona amuakuide bune, Nkukengela wozo wasigililua nunse. Yesu amubuide bune, Watenda buligo. 
LUK.7.44	Nu agalukile kuabezaga mukikulu, nu atendile Simona bune, Ndi wamona ku mukikulu wono? Neingide mu numba zobe, nu ntuankasile mazi ma koga ku magulu: tondo wono anunizie ku magulu na bisozi, nu kumanyonyona na nzuili zage. 
LUK.7.45	Ntuamumine: tondo wono naganeingilila lelo mu numba ntendekela kumuma ku ma­gulu. 
LUK.7.46	Ntuambongezie muambo kuitoe: tondo wono ambonge­zie ku magulu na bulago. 
LUK.7.47	Kubuno nkukubula buno, misako za buagi buage zasigililua kilo zinaba mingi; kubuno ekutunda nunse: tondo we wasigililua ku bukeke ekutunda bukeke. 
LUK.7.48	Nu abuide mukikulu bune, Misako za buagi buobe zasigililua. 
LUK.7.49	Nu babo baliaga nage batendeine bobenyene bune, Nazi wono ukusigilila misako za buagi? 
LUK.7.50	Nu atendile wozo mukikulu bune, Buka­tizio buobe buakonia: enda na bubobelelo.
LUK.8.1	Nu kusila kua bubo, wono endile mu mino minene nu mikeke, kusambala nu kukukia musagu musoga wa bukota bua Kalaga, nu babo ikumi na babili babezaga nage, 
LUK.8.2	nu bakikulu bamozi bonezibue basumbu babi nu nsambo: Malia wamanagua Magadala, watikizibue basumbu mutuba kamo, 
LUK.8.3	nu Yoali muki­kulu wa Kuza, mulangi wa bikulo bia Helode, nu Susana, nu bango beingi bamukitilaga na bikulo biabo.
LUK.8.4	Nu musanganano munene wamukundamanine, nu bantu ba muino na muino bamuvuilide, nu abeisile musumo buno: 
LUK.8.5	Mu­yiki wa mbuto endile kuyika mbuto zage: nu gaziyikile; imozi zakolokile mu ntungo mua nzila; nu zanyantilue na magulu, nu tuzoni tua kuigulu tuazilile. 
LUK.8.6	Ingo zakolokile gantata ga luanda; nu zalingile kuasa, nu zomine, kubuno tagabezaga gatontelua. 
LUK.8.7	Nuingo zakolokile mu mikele; nu mikele zasile nazo kiandindi, nu zazilimbanizie. 
LUK.8.8	Nuingo zakolokile ga bisogo bisoga, nu gaza­kulile, nu zakolamine biguma mambizi lukama. Nu gasilile ku­tenda bubuno, alalukile neiyuki inene buno, Wozo uli na matuzi makunguilila nti unguilila.
LUK.8.9	Nu beigisibua bage bamubuzizie buisulilua bua wozo musumo. 
LUK.8.10	Nu abakuide bune, Inyue umuakasilue menge makumenya tukungu tua bukota bua Kalaga: tondo ku bango mu misumo; buno bakumona tabamone, nu bakungua tabamenyinine. 
LUK.8.11	Bubuno ubuisulilua bua wono musumo: Mbuto zili idagi lia Kalaga. 
LUK.8.12	Nu babo beli mu ntungo mua nzila ubabo bekungua; nu Liabo, u Satana, nti avua kutikia lilio idagi mu mitima zabo buno banavua kukatizia nu konibua. 
LUK.8.13	Nu babo beli gantata ga luanda, ubabo bekungua, bekusekela lilio idagi na mbogimbogi; nu tabeli na mizi, bakukatizia ku nkungu nkeke, nu bekukindua ku nkungu za malindiko. 
LUK.8.14	Nuzo zakolokile mu mikele, ubabo bongule ku lilio idagi, nu bekuenda nu bababazibua na tubebe nu bugumi nu mbogimbogi za kalamo kakano, nu tabakukolama biguma biazindi­lila. 
LUK.8.15	Tondo zezo zakolokile mu bisogo bisoga, zili anga bantu beli na mitima za bulili nu misoga, nu gabekungua kuidagi lilino, nti balikokomezia, nu bekukolama na komanizia.
LUK.8.16	Nu takuli muntu, gunagulumizia kasuku, nu kukakukila na kiuki, aba kukabisa kunsi kua mugu; tondo akukabika gantata ga meza, bubo bansania bekuingila nti bamone ku kiengi kiako. 
LUK.8.17	Kubuno takuli kena kabisilue, katakabisulua; nu takuli katendagua ku kakungu, katakongubuako. 
LUK.8.18	Idangazi na bumukunguako: kubuno uli na kena, akakasua; nu uteli na kena, akatikibua kako kakukengela buno eli nako.
LUK.8.19	Nina nu bato bage bamuvuilide, tababasile buigi na kueli kubuno kuabezaga musanganano munene. 
LUK.8.20	Nu asambalidue na bantu buno, Nyoko nu bato bobe bemana kumbuga, bekutunda kukumonako. 
LUK.8.21	Tondo abatendile bune, Mane nu bato bane ubabano bekungua kuidagi lia Kalaga, nu kulikita.
LUK.8.22	Nu eingide mu buato na beigisibua bage: nu abatendile bune, Tusokazi ku lisilia lia kiziba; nu bendile, 
LUK.8.23	tondo gabendaga eiyombekile ku tulo: nu kisoa kinene kiavule mu kiziba; nu buato buiyeide na mazi, nu babezaga na kabebe. 
LUK.8.24	Nu bamuendeide, nu bamuyukizie, batendile bune, Mukota, Mukota, tuakua. Nu ayukile, nu azugide kisoa nu bimpumi bia mazi; nu biasilile, nu kuolile nunse. 
LUK.8.25	Nu ababuzizie buno, Bukatizio bueinyu buli kuni? Nu bakule boba, nu bangamine, batendeine buabo buabo bune, Wono eli nazi, aba kisoa nu mazi nti bikumuanza?
LUK.8.26	Nu babasile ku kisi kia baGelasa, kiabezaga buigi na Galela. 
LUK.8.27	Nu gatukile mu buato, akulumeine na muntu umozi wa wozo muino nu abezaga na basumbu; nu bindi bingi ntavualaga nsulu, aba ntikalaga lingo mu numba, umpanga ku nsinda. 
LUK.8.28	Nu gamonine ku Yesu, alalukile bubibu, nu aguide ku magulu mage, nu atendile neiyuki inene bune, Nili buni nobe, Yesu, Muana wa Kalaga Uli Muigulu? Nkukulumbizia buno, ntumbabazie. 
LUK.8.29	Kubuno akakizizie wozo musumbu atuke mu wozo muntu. Kubuno amu­babazagia mambizi meingi; nu akandagua na mizigi za biuma nu azisesaga nu atinaga mu kalula mu magala ma wozo musumbu. 
LUK.8.30	Nu Yesu amubuzizie bune, Izina liobe? nu amutendile bune, Legioni; kubuno ingidue na basumbu beingi. 
LUK.8.31	Nu bamusegile buno ntabakakizie buno bende mu muzinga. 
LUK.8.32	Nu kuko kua­bezaga muimba muingi wa ngulube waliaga ku muiduko: nu bamusegile buno abakakizie beingile mu wozo muimba. Nu abakasile buangato. 
LUK.8.33	Nu babo basumbu batukile mu muntu wozo, nu beingide mu muimba wa ngulube: nu wozo muimba wa ngulube wakumbile mu mpembue, nu wizisile mu kiziba, nu zakule. 
LUK.8.34	Nu gamueine balangi bazo ku bubo, batinine, nu basambeide musagu wozo ku muino nu mu masoa. 
LUK.8.35	Nu bendile kumona ku buabeide: nu bendeide Yesu, nu bamonine ku wozo muntu, wa­tukaga basumbu, eikala ku magulu ma Yesu, avuala nsulu nu eli na menge; nu bakule boba. 
LUK.8.36	Nu babo bamonaga konibagua ba­basambalide lukita lonizibue wozo wabezaga na basumbu. 
LUK.8.37	Nu bantu bansania ba kisi kia Gelasa nu ba buigi nakio bamubuide bune, Tuka ku kisi kietu; kubuno bakule boba nunse; nu eingide mu buato, nu asubizie. 
LUK.8.38	Tondo wozo muntu watukaga basumbu amusegile buno ende nage: tondo amulagile bune, 
LUK.8.39	Subia kuobe ku numba, nu usambale bubo buakukitila Kalaga. Nu endile, kusambala bubo bunsania mu muino unsania buamukitide Yesu.
LUK.8.40	Nu gasubizie Yesu, musanganano wamusekeide na mbo­gimbogi; kubuno bansania bamulindilaga. 
LUK.8.41	Nu muntu umozi izina liage Yailo, amuvuilide, nu we abezaga muangati wa numba za musanganano: aguide ku magulu ma Yesu, nu amusegile buno, ingile muage mu numba; 
LUK.8.42	kubuno muana wage wa mukazi wangomo, abezaga musambi, abezaga ese muana wa miaka ikumi nu ibili, nu abezaga ese buigi na kukua. Tondo gabezaga asenda musanganano wamutimbikanizie.
LUK.8.43	Nu mukikulu umozi, abezaga na lusambo lua mikila miaka ikumi nu ibili, nu agabuide bikulo biage binsania ku basakizi, nu takuli umozi wamonezie, 
LUK.8.44	avule kumbusa kuage, nu eitubizie ku mupimbo wa nsulu zage: nu kazanga kongo zezo mikila zasilile. 
LUK.8.45	Nu Yesu atendile bune, Nazi witubia kundi? Nu bansania batunine, tondo Petelo nu babo babezaga gamozi nage batendile bune, Mukota, musanganano ugukukusindikasindika. 
LUK.8.46	Tondo Yesu atendile bune, Kuli umozi witubia kundi; kubuno nungua magala mankoka kumo. 
LUK.8.47	Nu gamenyine wozo mukikulu buno ntabisama, avule ekuvua agilimina, nu aguide lisa nage nu amusa­mbalide bubo bunsania buitubizagia kueli nu ku bantu bansania nu lukita lonibua kano kazanga. 
LUK.8.48	Nu Yesu amutendile bune, Mukinga wane, bukatizio buobe buakuonia; enda na bubobelelo.
LUK.8.49	Gabezaga eki atenda, muntu umozi avule atukaga ku numba za muangati wa numba za musanganano, atendile bune, Mukinga wobe alekana; ntunakutia lingo Musozi. 
LUK.8.50	Tondo gongule Yesu ku bubuno, amuakuide bune, Ntunakua boba: katizia tugu, nu onibue. 
LUK.8.51	Nu geingide mu numba, ntazigile ungo muntu eingila nage, tugu Petelo, nu Yoana, nu Yakobo, nuisi wa wozo muana nu nina. 
LUK.8.52	Nu bantu bansania balilaga nsanda nene: tondo Yesu atendile bune, Tamunalila; wono muana ntalekana, tondo eiyo­mbeka tugu. 
LUK.8.53	Nu bamusekile nunse, kubuno bamenyine buno alekana. 
LUK.8.54	Tondo we, amukatile geikoko, nu alalukile neiyuki inene bune, Mukinga, zanzuka. 
LUK.8.55	Nu apasizie lingo, nu kazanga kongo azanzukile, nu akakizizie buno, bamukase idia. 
LUK.8.56	Nu isi nu nina bangamine nunse; tondo abakakizizie buno tabasambalile muntu wampa bubo buakitua.
LUK.9.1	Nu amanine babo ikumi na babili, nu abakasile magala nu buangato ku basumbu bansania, nu konia nsambo. 
LUK.9.2	Nu abasingile buno basambale musagu wa bukota bua Kalaga, nu konia basambi. 
LUK.9.3	Nu abatendile bune, Tamuende na kena mu nzila, musumbo, aba nsago, aba tumpampa, aba falanga; nu ta­mueke makoti mabili. 
LUK.9.4	Nu numba insania zimuingilemo, ikalazi muzo nu mumo nti umumuatukile. 
LUK.9.5	Nu ndi bantu tabamusekela nkungu zimuatuke mu wozo muino, nti muatitula mukungu wa ku magulu meinyu kuba bulongeki kubeli. 
LUK.9.6	Nu bendile, nu bati­mbile mu mino mikeke, kusambala musagu musoga, nu konia basambi kunsania.
LUK.9.7	Nu gongule mukota Helode ku zezo misagu za bubo bunsania buakitagua angamine; kubuno bamozi batendile buno, Yoana ayuka ku bakuzi; 
LUK.9.8	nu bango bamozi buno, Eliya uwabasa; nu bamozi buno, umozi tugu ku babo balengania ba wakalazi uwa­yuka. 
LUK.9.9	Nu Helode atendile bune, Nasesile Yoana itoe; tondo nazi wono, unkungua ku misagu zage? alondile buno amumoneko.
LUK.9.10	Nu gasubizie basingua, bamutendile bunsania bubakitaga. Nu endile nabo bobenyene ku muino wa Betesaida. 
LUK.9.11	Nu ga­menyinine bubo, musanganano wamuyangile: nu abasekeide, nu abasambalide musagu wa bukota bua Kalaga, onezie babo beyaninaga konibua. 
LUK.9.12	Nu galingile kuida busi; beigisibua bage ikumi na babili bamuvulide, nu bamutendile bune, Lagana na musangana­no buno bende mu mino mikeke nu mu biziki bili buigi, buno embe banamona gabeiyombeka nu kubalia; kubuno tuli mu kalula. 
LUK.9.13	Tondo abatendile bune, Bakasazi kuidia. Nu batendile bune, Tuli tugu na tumpampa tutano nu biena bibili; kasi tuende kuba­kunzila idia. 
LUK.9.14	Kuabezaga bamulume bakuka tununu tutano. Nu atendile beigisibua bage bune, Beikaziazi bibombo bibombo na kibombo makumi matano matano. 
LUK.9.15	Nu bakitile bubo, nu babeikazizie bansania. 
LUK.9.16	Nu atolile tuto tumpampa tutano nu bibio biena bibili, nu agalamine kuigulu, nu abisegeide, nu abi­bunguide; nu akasile beigisibua buno bakase musanganano. 
LUK.9.17	Nu bansania balile, nu bembukile: nu basongezie nzi zasigeide ikumi nu ibili za zezo mbobu.
LUK.9.18	Nu gasegaga wenyene, nu beigisibua bage babezaga nage, ababuzizie bune, Musanganano ukumana buno nili nazi? 
LUK.9.19	Nu batendile bune, Yoana Mubatizi: tondo bango buno Eliya; nu bango buno, umozi wa ku balengania ba wakalazi u wayuka. 
LUK.9.20	Nu ababuzizie bune, Tondo mukutenda buno nili nazi? Nu Petelo amutendile bune, Uwe u Klisto wa Kalaga. 
LUK.9.21	Tondo we abakizizie buno, tabasambalile muntu wampa bubuno; 
LUK.9.22	atendile bune, Buatunganana Muana wa muntu ababazibue bubibu, nu kusombua na bakulu nu basankoga banene, nu basanzi, nu kuitua, nu kusila kua bindi bisatu ayukibue. 
LUK.9.23	Nu atendile bansania bune, Ndi muntu ekutunda kunyanga, eitune wenyene, nu eke muti wage wa magu busi na busi, nu anyange. 
LUK.9.24	Kubuno ndi muntu ekutunda konia kalamo kage nti akakazimizia, tondo unsania wazimizia kalamo kage ku kabamba kane, nti akakonia. 
LUK.9.25	Kubu­no muntu eli na mutali mukizi, ndi angata kisi kinsania, nu kuizi­mizia wenyene aba kuibigia? 
LUK.9.26	Kubuno unsania ukankuaga nsoni nu ukakuaga nsoni ku malagi mane, Muana wa muntu nti akamukua nsoni gakavua mu lutanuno luage, nu luelsi, nu lua migenzi zasililila. 
LUK.9.27	Tondo namubula lebelebe bune, Bamozi bemana gano tabakakua; aba nu gabakamona ku bukota bua Kalaga.
LUK.9.28	Nu gatingile buigi na bindi kinana kusila kua bubo, endile na Petelo, nu Yoana, nu Yakobo, nu abakamine ku muiduko ku­sega. 
LUK.9.29	Nu gabeide esasega kilungi kiage kiagalukizibue, nu nsulu zage zabeide zenga nunse, nu zakelimine. 
LUK.9.30	Nu bamueine ku bantu babili basambalaga nage, babezaga Mose nu Eliya; 
LUK.9.31	bamonekile mu lutanuno, nu batendile misagu za kukua kuage bulukazindilila mu Yelusalema. 
LUK.9.32	Nu Petelo nu banyage baze­nzeide na tulo: tondo gabayukile, bamonine ku lutanuno luage, nu babo bantu babili bemana nage. 
LUK.9.33	Nu gabalekanukile nage, Petelo atendile ku Yesu bune, Mukota, buli busoga tuikale gano; nu tobakazi nusu isatu; lumozi luobe, nu lumozi lua Mose, nu lumozi lua Eliya, nuwe ntamenyinine buatendaga. 
LUK.9.34	Nu gate­ndile bubuno, kuabeide kimpa, nu kiabakukide: nu bakule boba gabeingide mu kimpa. 
LUK.9.35	Nu iyuki liatukile mu kimpa, liatendile bune, Wono eli Muana wane, Musombolua wane: munguililazi. 
LUK.9.36	Nu iyuki lilino galiasilile, Yesu amonekileko wenyene. Nubo bekeide kibibi, nu tabasambalide muntu wampa mu bitondo bibio bubamonine kubio.
LUK.9.37	Nu gakeide busi bagelile ku muiduko, nu musanganano munene wamukundamanine. 
LUK.9.38	Nu muntu umozi mu musanga­nano alalukile neiyuki inene bune, Musozi, nkukusega buno ulole muana wane wamulume; kubuno eli ngomo zane: 
LUK.9.39	kubuno, akatua na musumbu, nuwe mambizi meingi ekulilaga; nu ekumu­gusagia, nu ekubasaga iyulo, nu ntekumumenkelaga, nu ekumu­babazia bubibu. 
LUK.9.40	Nu nasegile beigisibua bobe buno bamutikie: nu tabavuamine. 
LUK.9.41	Nu Yesu atendile bune, Inyue kibuti kikio kia busombi, nu kiteli na bukatizio, ndi nkeikalaga neinyu kankanka? Gani gankakutilua? Vua na muana wobe wamulume. 
LUK.9.42	Nu gavule, musumbu amugusizie, nu amubulubutizie. Tondo Yesu azugide musumbu wa nsese, nu onezie wozo muana wamulume nu amusubizie kuisi.
LUK.9.43	Nu bansania bangamine na magala ma Kalaga. Tondo bansania gabangamine ku bunsania buakitile, atendile beigisibua bage bune, 
LUK.9.44	Bikazi malagi mamo mu matuzi meinyu: kubuno Muana wa muntu agabulue ku maboko ma bantu. 
LUK.9.45	Tondo tabamenyinine buatendaga nu buabisilue kubeli, buno tababume­nyinine; nu bakule boba kumubuzia buisulilua bua bubo buate­ndaga.
LUK.9.46	Nu balingile kuakanania buabo buabo buno, nazi ukaba munene kubeli. 
LUK.9.47	Tondo Yesu gamenyinine makengelo mabo, atolile muana muto, nu amubikile buigi nage, 
LUK.9.48	nu abatendile bune, Unsania ukasekela muana wono muizina liane, nti ansekela: nu unsania wansekela, nti asekela wozo wansingile: kubuno wozo uli mukeke kumuli, akaba munene.
LUK.9.49	Nu Yoana atendile bune, Mukota, tuamonine muntu akutikia basumbu kuizina liobe; nu tuamunanizie, kubuno ntakutuyanga. 
LUK.9.50	Tondo Yesu abatendile bune, Tamumunanie; kubuno wozo utakumutuna nti eli bumozi neinyu.
LUK.9.51	Nu gabeide bindi biage biakusekelua muigulu bise buigi na kukuka, alimbanizie mutima kuenda ku Yelusalema, 
LUK.9.52	nu alingile kusinga migenzi luabusio luage: nu bendile, nu beingide mu muino wa baSamalia, kumulongekela kiziki. 
LUK.9.53	Nubo tabamusekeide, kubuno alimbanizie mutima kuenda ku Yelusalema. 
LUK.9.54	Nu gamueine beigisibua bage Yakobo nu Yoana ku bubo, batendile bune, Mukota, ndi ukutunda tukakizie keiya katuke kuigulu nu kugisia bansania anga buakitile Eliya? 
LUK.9.55	Tondo agalukile, aba­zugide; atendile bune, Buni buli lukita lua mitima zimuli nazo? 
LUK.9.56	Kubuno Muana wa muntu ntavule kuzimizia tulamo tua bantu tondo kutonia. Nu bendile ku ungo muino.
LUK.9.57	Nu gabendaga mu nzila, muntu umozi amutendile bune, Nakuyange kunsania kuwendage. 
LUK.9.58	Nu Yesu amutendile bune, Mikala zili na matengu, nu tuzoni tua mumpelela tuli na bizumba; tondo Muana wa muntu nteli na kiziki kiakukukika itoe. 
LUK.9.59	Nu atendile ungo bune, Nyange. Tondo atendile bune, Mukota, nkase buangato nende kuisa tatane. 
LUK.9.60	Nu amutendile bune, Siga bakuzi beisane buabo buabo; tondo uwe enda usambale musagu wa bukota bua Kalaga. 
LUK.9.61	Nu ungo amutendile bune, Mukota, nakuyange; tondo mpe tanga buangato nende kulaga bantu beli ku numba zane. 
LUK.9.62	Tondo Yesu amutendile bune, Takuli muntu ukubika maboko mage kukulima, nu kulola lumbusa­mbusa, watananina na bukota bua Kalaga.
LUK.10.1	Kusila kua bubo, Mukota abikile makumi mutuba kamo, nu alingile kusinga babili babili luabusio luage ku muino na muino nu ku kiziki na kiziki, kuakengelaga kuenda wenyene. 
LUK.10.2	Nu abatendile bune, Matubulo meli meingi, tondo bakambi tabeli beingi; segazi Mukota wa matubulo, buno asinge bakambi mu matubulo mage. 
LUK.10.3	Endazi; namusinga anga mikoko munkatini mua mboa za mu lubanda. 
LUK.10.4	Tamueke nsago, aba falanga, aba bisalapata; aba tamusekele muntu mu nzila. 
LUK.10.5	Nu numba insania zimuingilage muzo, tendazi tanga bune, Bubobelelo bube mu numba zeno. 
LUK.10.6	Nu ndi muli muana wa bubobelelo, nti bubo­belelo bueinyu bube kueli; tondo ndi tamuli, nti buasubie kumuli lingo. 
LUK.10.7	Nu ikalazi mu numba zili bubo, liazi nu nuazi bibamu­kasa: kubuno mukambi atananina kuligua lukalilo luage. Tamu­tuke mu zezo numba nu kuenda kuingo. 
LUK.10.8	Nu muino na muino gumuabasage mugo, ndi bamusekela, liazi kuidia libamukase: 
LUK.10.9	nu oniazi basambi beli mumo, nu batendazi bune, Bukota bua Kalaga buse buigi. 
LUK.10.10	Tondo muino na muino umuingilage mugo, nubo tabamusekela mumo, nuinyue gamuatinge mu nzila zago tendazi bune, 
LUK.10.11	Mukungu wa wozo muino weinyu, wabezaga ku magulu meitu, tuagutitula gantata geinyu: tondo menyazi buno bukota bua Kalaga buse buigi. 
LUK.10.12	Nkumubula bune, Lusungio lua wozo muino lukatinga lua Sodomo mu busi bubo.
LUK.10.13	Kabebe ku Kolazina! kabebe ku Betesaida! songo makitilo manene makitilue kumuli, songo umakitilue ku Tula nu Sidona, songo beyanizie kalazi, banekeide mu nsulu za nsago nu mu luito. 
LUK.10.14	Tondo lusungio lua Tula nu Sidona lukaba neibineibi, ku busi bua lusungio kutinga lusungio lueinyu. 
LUK.10.15	Nu uwe Kapenuma, ndi ukabakamibua aba kuigulu? ukakegibua ku Kiziki kia Bakuzi. 
LUK.10.16	Wamungua nti anungua, nu wamusomba nti ansomba; nuwe wansomba nti asomba wozo wansingile.
LUK.10.17	Nu babo makumi mutuba kamo basubizie na mbogimbogi nunse, nu batendile bune, Mukota, basumbu batuanzile kuizina liobe. 
LUK.10.18	Nu abatendile bune, Namonine ku Satana anga nkuba akoloka kutuka kuigulu. 
LUK.10.19	Unguililazi, namukasa buangato bua kunyanta nzoka nu nkutu, nu kuangata muiti: nu takuli kampa kakamuita nunse. 
LUK.10.20	Tondo tamubogeboge kubuno basumbu bakumuanza; tondo bogazibogazi buno, meina meinyu masanzua muigulu.
LUK.10.21	Mu nkungu zezo abogilebogile mu Muuza Wasililila, nu ate­ndile bune, Nkukusima, Tatane, Mukota wa muigulu nu wa kisi, kubuno wabisile bubuno ku beli na menge nu beli na bumenyinino, nu wabulolesizie ku bana; Tatane; kubuno bubo ubuakutanani­zizie. 
LUK.10.22	Nakasilue binsania na Tatane; nu takuli muntu wizi Muana, tugu Isi; nu takuli muntu wizi Isi, tugu Muana, nu unsania Muana ekutunda kumulolesia, 
LUK.10.23	Nu agalukile ku beigisibua bage nu abatendile ku lumbisombiso bune, Mbogimbogi ku meiso mamo mamona ku bumukumona kubo: 
LUK.10.24	Kubuno nkumubula bune, Balengania beingi nu bakota batundaga kumona ku bumu­kumona kubo, nu tababumueineko; nu kunguilila ku bumuku­nguilila kubo, nu tababunguleko.
LUK.10.25	Nu ngatu za mulembe azanzukile buno, amulindike, atendile bune, Musozi, buni bunikita nipiene kalamo katanakuzinda? 
LUK.10.26	Nu amubuide bune, Mu mulembe muasanzilue buni? ukusoma kikizi? 
LUK.10.27	Nu amutendile bune, Tunda Mukota Kalaga wobe na mutima wobe unsania, nu mu kalamo kobe kansania, nu na magala mobe mansania, nu mu menge mobe mansania; nu tunda munyobe anga buwitunda uwenyene.
LUK.10.28	Nu amutendile bune, Wakula busoga; kita bubuno nu walame. 
LUK.10.29	Tondo we atundaga kuibingia nu atendile Yesu bune, Banazi banane?
LUK.10.30	Yesu akuide bune, Muntu umozi atukaga ku Yelusalema endaga ku Yeliko; akatilue na banyagi, nu bamutikizie nsulu, nu bamususuide, nu bamusigile ku kalengue. 
LUK.10.31	Nu gabasile sankoga umozi agelaga mu zezo nzila, nu gamumueineko atingilide. 
LUK.10.32	Nu muLewi, nuwe gabasilego amumueineko nu atingilide lingo. 
LUK.10.33	Tondo, mu Samalia umozi endaga, abasile gago gabezaga wozo; nu gamumueineko amukuilide kiombo, 
LUK.10.34	nu asigeleide buigi nage, nu akandile biulu biage, abisikile na makiti nu maku; nu amubaka­mizie ga nyama zage, nu amuekile ku numba za bageni, nu amu­kungile. 
LUK.10.35	Nu gakeide busi endile nu asigide wozo nyene numba falanga ikumi neitano, 
LUK.10.36	Ukukengela buno, nazi gasamba babano basatu, wabezaga muida wa wono wakatilue na banyagi? 
LUK.10.37	Nu atendile bune, Wono wamukuilide kiombo. Nu Yesu amutendile bune, Enda, nu ukite bubo.
LUK.10.38	Nu gabezaga esenda, abasile mu muino umozi: nu mukikulu umozi izina liage Malata amusekeide mu numba zage. 
LUK.10.39	Nu abezaga na muto wage wamanagua Malia, ikeide buigi na magulu ma Yesu, nu onguiliaga buatendaga. 
LUK.10.40	Tondo Malata azanga­gazangaga na mulimo muingi; nu amuvuilide nu atendile bune, Mukota, ndi ntukumona tugu buno muto wane ansiga nkukita mulimo nnenyene? Mubule buno ankasie. 
LUK.10.41	Tondo amutendile bune, Malata, Malata, ukulemanina nu ukuzangazanga na bitondo bingi; 
LUK.10.42	tondo kimozi tugu kikutundua: nu Malia asombola kikio kisoga, nu kiatakatikibua.
LUK.11.1	Nu gabeide enda kusega ku kingo kiziki, nu gasilile, umozi wa ku beigisibua bage, amutendile bune, Mukota, tuigisie kusega, anga buigisizie Yoana eigisia beigisibua bage. 
LUK.11.2	Nu ababuide bune, Kungua muse muasega, tendazi buno, Tateisue, izina liobe liganunue. Bukota buobe buvue. 
LUK.11.3	Tukase idia lietu busi na busi. 
LUK.11.4	Tusigilile misako za buagi bueitu; kubuno isue tuku­sigilila muntu unsania misako za buagi buage. Nu ntutuenzie ku malindiko, tondo tonie ku wozo mubi.
LUK.11.5	Nu abatendile bune, Nazi gamusamba uli na muida, nu kumu­endela mu kindi, nu kumubula bune, Muida, nkase nsombi za tumpampa tusatu; 
LUK.11.6	kubuno muida wane amvuila ekutuka ku lugendo, nu nsili na kena kalie; 
LUK.11.7	nu wozo wabezaga mu numba anatenda bune, Ntunankutia: nigala luibi kalazi; nu neiyombeka na bana bane; nsikuvuama kuyuka nu kukukasa? 
LUK.11.8	Nkumubula buno, ntayukile buno akase muida wage, tondo kubuno ntalekeide kumusega ayukile nu amukasile anga buiyaninaga. 
LUK.11.9	Nu nkumu­bula buno, Segazi, nu nti muakasue; londazi, nu nti muamone; kokomonazi, nu nti muigulilue. 
LUK.11.10	Kubuno unsania ukusega, nti akasue; nuwe ukulonda nti amone; nuwe ukukokomona, nti igulilue. 
LUK.11.11	Kubuno nazi gamusamba uli neisi nu gakumusega muana wage kampampa, ndi anamukasa ikozi? aba ndi amusega biena, ndi nti anamukasa nzoka? 
LUK.11.12	Aba ndi akumusega iyungu, ndi anamukasa nkutu? 
LUK.11.13	Kubuno ndi inyue bantu babi muizi kukasa bana beinyu nkaso nsoga, embe nu Soinyue lino uli muigulu ndi ntanakasa Muuza Wasililila ku babo bakumusega?
LUK.11.14	Nu abezaga akutikia musumbu wa kaluma. Nu gatukile wozo musumbu, wakaluma atendile; nu musanganano wangamine. 
LUK.11.15	Tondo bamozi ku beli batendile bune, Akutikia basumbu ku magala ma Balezebula mukota wa basumbu. 
LUK.11.16	Nu bango bamulindikile buno, balondaga kalolesio kakutuka kuigulu. 
LUK.11.17	Nuwe, amenyine makengelo mabo, abatendile bune, Na bukota na bukota buidekanukia bubuenyene nti buabigibua; nu numba zide­kanukia nti zagoe. 
LUK.11.18	Nu ndi Satana eidekanukia wewenyene, buni bunemana bukota buage? kubuno mukutenda buno, nkutikia basumbu mu magala ma Belezebula. 
LUK.11.19	Nu ndi nkutikia basumbu ku magala ma Belezebula, bana beinyu batikie babo ku magala ma nazi? kubuno bobenyene babe ngatu zeinyu. 
LUK.11.20	Tondo ndi nkutikia basumbu na munue wa Kalaga, kasi bukota bua Kalaga buamuvuila. 
LUK.11.21	Tondo mubibu ndi ekulanga numba zage, biage binsania nti bili busoga; 
LUK.11.22	tondo ndi ungo wamutinga avua, nu ndi amukinda, nti amunyaga ngabo insania zakulemanina nuzo, nu bikulo biage nti abibegania. 
LUK.11.23	Ndi muntu nteli nanne bumozi, nti ekuntuna; nu wozo utakukundamania nanne, nti ekubalangania.
LUK.11.24	Gatukile musumbu wa nsese mu muntu, endile ku kiziki kitabezaga mazi, nu alondaga gomunua; ntagamonine lingo we atendile bune, Nasubie mu numba zane zinatukaga muzo. 
LUK.11.25	Nu gavule, amonine numba zayagilua nu zakungua. 
LUK.11.26	Lingo akavua na bango basumbu mutuba kamo bamutinga bubi; nu bengide mu zezo numba nu beikeide: nu muntu wozo lukita luage luzinda nti luaba lubi kutinga lutangi. 
LUK.11.27	Nuwe gasilile kutenda bubo, mukikulu umozi alalukile mu musanganano neiyuki inene, atendile bune, Mbogimbogi ku nda zakubutile, nu mabele makumomezie. 
LUK.11.28	Tondo we atendile bune, Mbogimbogi nunse ku babo bekungua kuidagi lia Kalaga nu kulikokomezia.
LUK.11.29	Nu gabede musanganano wakundamana alingile kutenda nabo bune, Kibuti kikino kili kibuti kibi: kikulonda kalolesio; nu takikaka­sua kalolesio, tugu kalolesio ka Yona. 
LUK.11.30	Kubuno anga buabezaga kalolesio ka Yona ku baNinewe, ububo bukaba Muana wa muntu ku kibuti kikino. 
LUK.11.31	Mukikulu mukota wa kunsi akemanuka mu busi bua lusungio na bantu ba kikino kibuti, nu akabasungia: kubuno avule kutuka kunsi kua kisi kungua ku menge ma Solomo; nu gane geli munene watinga Solomo. 
LUK.11.32	Nu bantu baNinewe bakeima­nuka mu busi bua lusungio na kikino kibuti, nu bakakisungia: kubuno beiyanizie mu kusambala kua Yona, nu gano geli munene watinga Yona.
LUK.11.33	Takuli muntu, gunagulumizia kasuku, nu kukabisa ku kiziki kunsi kua numba aba kunsi kua luzi, tondo busoga kukabika gantata ga meza, buno bansania bakuingilamo bamone ku kiengi kiako. 
LUK.11.34	Kasuku ka mubili keli liso; tondo ndi liso liobe lili isoga nti mubili unsania uli na kiengi; tondo ndi lili ibi, mubili wobe unsania nti uli na kapilo, 
LUK.11.35	Idange buno kiengi kili muguli kinavua kuba kapilo. 
LUK.11.36	Umpanga ndi kiengi kiakuka mu mubili wobe unsania, nu ndi ntuli na gango geli kapilo, mubili wobe unsania nti wabe na kiengi, anga bubo bukusanaga kasuku na kiengi kiako.
LUK.11.37	Nu gatendaga muFalese umozi amumanine buno alie nage: nu eingide, nu eikeide ga meza; 
LUK.11.38	Nu wozo muFalese gamuene ku bubo, angamine kubuno ntalingile koga gabezaga ntelia. 
LUK.11.39	Nu Mukota amutendile bune, Inyue baFalese mukusuga gantata kituma nu lupepe, tondo munda mueinyu muli nsese nu mibi. 
LUK.11.40	Inyue bikongolo, ndi ta wozo wakitile bia gantata uwozo wakitile bia munda lingo? 
LUK.11.41	Tondo kasazi nkaso ku bibio bia munda; nu bubo binsania biamusuagile.
LUK.11.42	Tondo kabebe kumuli, inuye baFalese; mukukasana kindi kieikumi kia nsiogo nu kinzani, nu binsania, nu mukusiga buisanana nu lutundo lua Kalaga; tondo zezo uzatananina kukitua nu zezo ingo tamuzisige. 
LUK.11.43	Kabebe kumuli baFalese! kubuno mukue­lama kuikala ga bisumbi bitangi mu numba za musanganano, nu kusekelua ku masoko. 
LUK.11.44	Kabebe kumuli baFalese! kubuno mualingimana na nsinda zitakumonekako, nu bantu bakutinga gantata gazo nu tabakuzimenya. 
LUK.11.45	Nu ngatu imozi za mulembe amutendile bune, Musozi, kutenda bubo kuli kutulinga. 
LUK.11.46	Nu atendile bune, Kabebe kumuli inyue ngatu za mulembe! kubuno mukuekia bantu mizigo mizitu zibatanavuama kueka, tondo tamu­kuzisigelezia na minue zeinyu. 
LUK.11.47	Kabebe kumuli, kubuno mukobaka nsinda za balengania, nu basoinyue ubabeitile. 
LUK.11.48	Nu mukulongeka nu mukuitabizia mulimo wa basoinyue: kubuno beitile balengania, nuinyue mukubobakila nsinda. 
LUK.11.49	Nu bubuno ubuatendile menge ma Kalaga buno, Nkabasingila balengania nu basingua; nu bamozi bakabeita nu kubababazia; 
LUK.11.50	buno ku kibuti kikino nkasuba mikila za balengania, zabasile kutukila ku kuli­nga kua kisi; 
LUK.11.51	kutukila ku mikila za Abele aba ku Zakalia wozo weitilue gasamba kayulo nu numba zasuagibua: nkumubula bune, Zikasubua mu kibuti kikino. 
LUK.11.52	Kabebe kumuli, ngatu za mulembe! kubuno mukutikia mutandulua wa bumenyinio: inyue tamuingide, nu muazugide babo batundaga kuingila.
LUK.11.53	Nu gatukile gago, basanzi nu baFalese balingile kumutekula bubibu, nu kumusuna buno atende bitondo bingi; 
LUK.11.54	bamulindi­laga buno, embe banamukandika bitondo.
LUK.12.1	Nkungu zezo gakundamene musanganano tununu na tununu nu alingile kutenda na beigisibua bage bune, Idangazi na mugago wa baFalese, ubuengelezi. 
LUK.12.2	Tondo takuli kimozi kiakukidue, kitakukulua; nu takuli kimozi kiabisilue, kita­kabisulua. 
LUK.12.3	Umpanga kio kinsania kimuatendaga mu kapilo kikatendua mu kiengi, nu binsania biatendagua mu kutuzi mu numba bikasambalua gantata ga mutondo wa numba. 
LUK.12.4	Nu nkumutenda inyue beida bane, Tamukue babo bakuita mubili boba, nu kusila kua bubo tabanavuama kukita bungo. 
LUK.12.5	Tondo nku­mubula wozo umunakua boba: Kuazi wozo boba, ukuita muntu nu kumuisa mu kiziba kia keiya; wozo nti umuakua boba. 
LUK.12.6	Tuzoni tutano tatunakunzua ku sengi ibili? nu aba kamozi takakubililua na Kalaga. 
LUK.12.7	Tondo aba nzuili za matoe meinyu zaganzilue. Ta­munakua boba: muli na bukunza bubibu kutinga tuzoni tuingi. 
LUK.12.8	Nkumubula bune, Muntu unsania ukanitabizagia ku bantu, Muana wa muntu nuwe akumuitabizia ku migenzi za Kalaga: 
LUK.12.9	tondo wozo ukantunaga ku bantu nunne nti nkamutuna ku migenzi za Kalaga. 
LUK.12.10	Nu muntu unsania ukatendaga bubi ku Muana wa muntu, akasigililua, tondo ukalinga Muuza Wasililila ntakasigililua. 
LUK.12.11	Nu gabakenda neinyu ku numba za musanganano nu ku bangati, nu ku bakota, tamulemanine bumuakule, aba bumuatende: 
LUK.12.12	kubuno Muuza Wasililila amuigisie mu zezo nkungu bumuna­tenda.
LUK.12.13	Nu umozi mu musanganano amutendile bune, Musozi, mbu­lile zezine buno abeganie ntiko zeitu. 
LUK.12.14	Tondo amutendile bune, Ugue muntu, nazi wambikile buno nibe ngatu aba mulongania weinyu? 
LUK.12.15	Nu abatendile bune, Idangazi na kutonia: kubuno kalamo ka muntu takeli mu bikulo bieli nabio. 
LUK.12.16	Nu abeisile musumo bune, Isoa lia muntu umozi mugumi liakolamine biguma bingi: 
LUK.12.17	nu alingile kukengela buno, buni bunikita? Kubuno nsili na gakubikila biguma biane? 
LUK.12.18	Nu atendile bune, Nkukita bubuno: nkusambula bino bigenge, nu nobake bingo binene; nu mumo nabike biguma biane binsania nu bikulo biane. 
LUK.12.19	Neite­nde nnenyene muntu wane buno, Use na bingi biwibikila mbiki ku miaka mingi; umunua, nu lia, nu nua, nu bogaboga. 
LUK.12.20	Tondo Kalaga amubuide bune, U gue kikongolo, mu kindi kikino kia lelo kalamo kobe kakutolua; nu bibino biwibikilaga mbiki biabe bia nazi? 
LUK.12.21	Ububo buli muntu ukuibikila bikulo biage wenyene, nu ntabe mugumi kua Kalaga.
LUK.12.22	Nu atendile beigisibua bage, Nkumubula bune, Tamule­manine mu kalamo keinyu buno, tualie kikizi? aba tuavuale kikizi? 
LUK.12.23	Kubuno kalamo katinga idia, nu mubili watinga nsulu. 
LUK.12.24	Kengelazi buno nkulongo, tazikuyika, aba tazikukola; aba tazina busio aba bigenge; nu Kalaga ekuzilisagia: nuinyue muatinga bukunza bua tuzoni! 
LUK.12.25	Nazi wa kumuli unalemanina kuitalikila ingo nkiko mu kalamo kage? 
LUK.12.26	Umpanga ndi tamunavuama kitondo kikio kikeke, buni bumukulemanina bingo? 
LUK.12.27	Kengelazi bukuasa maluba, nu tamakukita mulimo, aba tamakulukaga; tondo nkumutenda bune, Aba Solomo mu lutanuno luage lunsania nta­vualikizibue anga busoga bua limozi lia mamo. 
LUK.12.28	Ndi Kalaga ekuvualikia bisugu bia masoa, biligo lelo, nu lubi bikutebua mu ngulumina za keiya, ndi ntanamuvualikia inyue beli basosu mu bukatizio bueinyu? 
LUK.12.29	Tamulonde bumualie, aba bumuanue, aba tamulemanine bibio. 
LUK.12.30	Kubuno ubukulonda babilongo bansania ba kisi kinsania: tondo Soinyue eizi bibio bimukuiyanina. 
LUK.12.31	Londazi tanga bukota bua Kalaga, nu muatalikilue binsania. 
LUK.12.32	Tamunakua boba, inyue kibombo kikeke; kubuno Soinyue amo­nine buno, buli busoga kumukasa bubo bukota. 
LUK.12.33	Kunziazi bimuli nabio, nu mubikasane; ikitilazi nsago zitakubiga, isuku lita­kutengatenga mu meigulu, kiziki kitanavuama kuika muibi aba gabitanatetua na kagembe. 
LUK.12.34	Kubuno kiziki kili isuku lieinyu, ugago gakaba mitima zeinyu.
LUK.12.35	Bibunda bienyu bilinde, nu tusuku tusane; 
LUK.12.36	nuinyue lingi­manazi na bantu bekulindila mukota wabo, buno gakavua esatuka kuisonga; gakazumia ku luibi, nu nti bamuigulile kazanga kongo. 
LUK.12.37	Mbogimbogi ku bakambi, bakusangua bekukika mukota wabo! Lebelebe nkumubula bune, Akeiyigala nu kubasekela kuidia, nu akavua kubakambila. 
LUK.12.38	Ndi abase ku nkungu za mulangi wa babili, aba wa basatu, nu basanga bubo, mbogimbogi ku bakambi babano. 
LUK.12.39	Tondo menyazi buno, songo nyene numba anume­nyaga nkungu zavue muibi, anakesezie ntende, nu ntanalekelede numba zage kusambulua. 
LUK.12.40	Bubo nuinyue mube kayikayika; kubuno Muana wa muntu akavua mu nkungu zimutakukengela.
LUK.12.41	Petelo atendile bune, Mukota, ndi ukuisa musumo wono kutuli, aba ku bansania? 
LUK.12.42	Nu Mukota amubuide bune, Nazi mukambi mukatizia nu uli na menge, ndi mukota wage akamubika muangati wa numba zage buno abeganie idia nu nkungu zasuaga? 
LUK.12.43	Mbogimbogi ku mukambi wozo, mu kusubania kua mukota wage ekumusanga ekukita bubo. 
LUK.12.44	Lebelebe nkumubula bune, Akamubika muangati wa biage binsania. 
LUK.12.45	Tondo ndi wozo mukambi akengede mu mutima wage bune, Mukota wane eizizia; nu alingile kulibula banyage ba bamulume nu ba bakikulu, nu kulia nu kunua nu kukatua na maku; 
LUK.12.46	nu mukota wa wono mukambi akavua mu busi buatakukengela, nu mu nkungu zatakumenya, nu akamusesa bindi bibili, nu kumubika ku kibombo na batakatizia. 
LUK.12.47	Nu wozo mukambi, wizi lutundo lua mukota wage, nu nteibika kayikayika, aba kukita lutundo luage, akalibulua nunse; 
LUK.12.48	tondo wozo utalumenyine, akita buatunganana na kulibulua, ntakalibulua bubibu nu ku unsania wakasilue bingi, amusege bingi nunse.
LUK.12.49	Navule kuisa keiya ga kisi; nu natunda bubo kasila kubangi­bua? 
LUK.12.50	Tondo nili na bubatizio bunatunganana kubatizibua mubo; nu nkusungibua nunse aba gabukazindilila! 
LUK.12.51	Ndi mukukengela buno navule kulusia bubobelelo mu kisi? Nu nkumubula bune, Tabubo; tondo kulekanukia: 
LUK.12.52	kubuno kukaba bantu batano mu numba imozi nu bakalekanuka, bano basatu kuno nu bano babili kuno. 
LUK.12.53	Ba muana wamulume neisi bakaleka­nuka, nu beisi na muana wage wamukazi bakalekanuka, nu muana wamukazi na nina bakalekanuka; ninabiala na mukamuana wage bakalekanuka, nu mukamuana na ninabiala bakalekanuka.
LUK.12.54	Nu atendile lingo ku musanganano bune, Gamukumonaga lutundutundu luakumpamia igulu, nti muatenda kazanga kongo buno mbula zavua, nu nti zavua. 
LUK.12.55	Nu gakupupa lumpumpu lua makuluka, nti muamenya buno buange buliko, nu nti buliko. 
LUK.12.56	Inyue bengelezi, buni bumukumenyaga buisulilua bua kisi nu bueigulu; tondo tamukumenya buisulilua bua zeno nkungu? 
LUK.12.57	Nu kubuni inyue benyene tamukukakizia buligo? 
LUK.12.58	Nu gokuenda na musongezi wobe ku mukota, gomania nage nunse gamukili mu nzila; aba anavua kukubasia ku ngatu, nu ngatu nti zakubasia ku mukoloboyo, nu nti mukoloboyo akubika mu kikando. 
LUK.12.59	Nku­kubula buno, ntunatuka gano, ndi ntuasila nsombi zobe insania.
LUK.13.1	Nu nkungu zezo kuabezaga bantu bamusambalilaga mu­sagu wa baGalela, babo basambikagia Pilato asambikia mikila zabo na za kisansa kiabo. 
LUK.13.2	Nu abatendile bune, Ndi mukukengela buno baGalela babo babezaga bagi kutinga baGalela bansania, kubuno bababazizibue ku bitondo bibino? 
LUK.13.3	Nkumubula bune, Tabubo: tondo ndi tamuiyania inyue bansania, nti mukazika anga bubazikile. 
LUK.13.4	Aba babo ikumi na kinana balimbilue na kindo kia Siloama nu kiabeitile, mukukengela buno babezaga bagi kutinga bantu bansania babezaga mu Yelusalema? 
LUK.13.5	Nkumubula bune, Tabubo: tondo, ndi tamuiyania inyue bansania nti mukazika anga bubazikile.
LUK.13.6	Nu abeisile musumo wono; Muisoa lia muntu umozi muabe­zaga muti wa figi; endaga kulonda biguma kugo, nu ntabimonine­ko. 
LUK.13.7	Nu atendile ku wozo mulangi weisoa liage bune, Kuse kuatinga miaka isatu nkuvuaga kulonda biguma ku wono muti wa figi, nsikubimonagako: sesago, kubuni ukubigia bisogo? 
LUK.13.8	Nu wozo amutendile bune, Mukota siga lingo tanga mu wono muaka, nasibule ntungo insania zago, nu nawisile bisogo bisoga; 
LUK.13.9	nu ndi wakolama biguma nti buli busoga, nu ndi tawakolama lingo nti wagusesa.
LUK.13.10	Yesu abezaga ekuigisia mu numba imozi za musanganano busi bua sabato; 
LUK.13.11	nu kuabezaga mukikulu umozi abezaga na lusambo lua musumbu miaka ikumi nu kinana; abezaga akumbama; nta­vuamaga kuisanana nunse. 
LUK.13.12	Nu Yesu gamumueneko, amu­manine, nu amutendile bune, Mukikulu, wakandulua ku bugongole buobe. 
LUK.13.13	Nu amubikile maboko: nu kazanga kongo isanene, nu aganuine Kalaga. 
LUK.13.14	Nu muangati wa numba za musanganano ongilue, kubuno Yesu onezie muntu busi bua sabato, ubuatendile ku musanganano bune, Kuli bindi mutuba biatunganana kukita mulimo: umpanga mu bibio umumuvua konibua, tondo ta ku busi bua sabato. 
LUK.13.15	Tondo Mukota abakuide bune, Inyue bengelezi, tondo ndi bamozi kumuli, tabakukandula ngombe aba mpunda zeinyu kuenda kuzinusia mazi busi bua sabato? 
LUK.13.16	Nu wono mukikulu eli wa kikanga kia Abalahama, nu Satana amukandile miaka ikumi nu kinana, ndi tabuamutananina buno akandulue mu kikando kikino busi bua sabato? 
LUK.13.17	Nu gatendile bubo, bansania bamusombaga bakule na nsoni: nu musanganano unsania, wabogi­lebogile ku bitondo bia lutanuno biatendaga.
LUK.13.18	Nu atendile bune, Bukota bua Kalaga bualingimana na ki­kizi? nu nibulingamanie na kikizi? 
LUK.13.19	Bualingimana na kambuto ka bunyonyo, muntu akatolile nu akeisile muisoa liage; nu kanagile, nu kabede muti munene; nu tuzoni tua mu mpelela tuakataga ku ntabi zako.
LUK.13.20	Atendile lingo bune, Buni bunilingimania bukota bua Kalaga? 
LUK.13.21	Bualingimana na mugago, wisile mukikulu mu bianzi bisatu bia bugali nu bunsania buagagile nunse.
LUK.13.22	Nu atingaga mu mino nu tuino, endaga igisia, nu endaga ku Yelusalema. 
LUK.13.23	Muntu umozi amubuzizie bune, Mukota babo bonibua, ndi bakeke? ta beingi? nu ababuide bune, 
LUK.13.24	Idindi­kazi muingile mu luibi luabumbutana: kubuno nkumubula buno, beingi bakalonda kuingila, tondo tabakavuama. 
LUK.13.25	Gakasila nyene numba kuzanzuka, nu kuigala luibi, nuinyue mukemana kumbuga, nu kukokomona ku luibi, nu kutenda bune, Mukota, tuigulile; nuwe akatenda bune, Nsizi kumukutukila; 
LUK.13.26	nu mukalinga ku­tenda buno, Tualile nu tuanune nobe, nu uwe wigisizie mu nzila zeitu; 
LUK.13.27	nu akatenda bune, Nkumubula nsizi kumukutukila; ntukilazi inyue bansania bekukitaga bubi. 
LUK.13.28	Nu kukaba kulila nu kubuga meinyo, gamukamona ku Abalahama nu Isaka, nu Yakobo, nu balengania bansania, mu bukota bua Kalaga nuinyue mukabasi­bua kumbuga. 
LUK.13.29	Nu bakatuka ku ndenge inazi za kisi, nu ba­keikala mu bukota bua Kalaga. 
LUK.13.30	Nu unguililazi, bazinda ba­kaba batangi, nu batangi bakaba bazinda.
LUK.13.31	Mu nkungu zezo baFalese bamozi bamuendeide, bamubuide bune, Tuka gano, wende ku kingo kiziki, kubuno Helode ekulonda kukuita. 
LUK.13.32	Nu abakuide bune, Endazi mubule wozo mukala bune, Lelo nu lubi nkutikia basumbu nu konia basambi nu kindi kia bisatu ukinasilile mu mulimo wane. 
LUK.13.33	Tondo buantunganana nende lelo, nu lubi, nu ndele; kubuno tabuatunganana mulengania kukuila mu Yelusalema. 
LUK.13.34	Yelusalema, Yelusalema, ukuitaga balengania, nu kubalibula makozi babo bakusingua kuguli! ma­mbizi manga natundile kukundamania bana bobe, anga bukugu­batilaga nkoko zagubatila bana bazo mu biupi, nu ntuabuzigile! 
LUK.13.35	Unguililazi, numba zeinyu zikasigua buasi; nkumubula bune, Tamukamonako lingo nunse, aba nu gamukatenda buno, mbogi­mbogi ku wozo ukuvua kuizina lia Mukota! 
LUK.14.1	Nu geingide wozo mu numba za muangati umozi munene wa baFalese ku busi bua sabato kulia idia; bamulolile. 
LUK.14.2	Nu lisa nage kuabezaga muntu umozi abezaga na lusambo lua yimanda. 
LUK.14.3	Nu Yesu atendile ngatu za milembe nu baFalese bune, Ndi buakulungana ku mulembe konia muntu busi bua sabato, aba kutonia? 
LUK.14.4	Tondo nubo beikeide kibibi. Nu Yesu amukatile, nu onine, nu amuzigile buno ende. 
LUK.14.5	Nu abatendile bune, Nazi wa kumuli ndi mpunda aba ngombe zage zakoloka muitengu, ndi ntanenda kazanga kongo kuzitikia busi bua sabato? 
LUK.14.6	Nu tabavu­amine kumuakula.
LUK.14.7	Nu eisile musumo ku babo bamanagua, gamonine bubakuso­mbola bisumbi bitangi; nu abatendile bune, 
LUK.14.8	Ndi wamanua na muntu ku musanganano weisonga, ntuikale ga kisumbi kitangi; embe kuavue ungo wakutinga, 
LUK.14.9	nu wozo wamumanaga ndi aku­tenda bune, Tukila gono; nuwe nti wakue na nsoni kuenda ku kisumbi kizinda. 
LUK.14.10	Tondo ndi wamanua, enda wikale ku kisu­mbi kizinda; nu gavue wozo wakumanaga, akubule bune, Muida wane sakamina kuno; nu bubo wabe na lutanuno na bansania bawalie nabo. 
LUK.14.11	Kubuno weisakika nti akasigulizibua; nu weisi­gulizia nti akasakikua.
LUK.14.12	Nu abuide wozo wamumanaga bune, Ndi wakita idia lia ni­ndunindu aba lia muigolo, ntumane beida bobe, aba mibuto zobe aba kikanga kiobe, aba bagumi banyobe; nu banavua nubo kuku­mana lingo, nu kukukasa. 
LUK.14.13	Tondo ndi wamana bantu kuidia, mana bazambi, nu bitunga, nu biuku: 
LUK.14.14	nu wabogeboge; kubuno tabeli na kampa kabakulige; kubuno ukaligua muiyukilo lia beisa­nana.
LUK.14.15	Nu gungule umozi wa ku babo baliaga nabo, abuide Yesu bune, Mbogimbogi ku wozo ukalia idia mu bukota bua Kalaga. 
LUK.14.16	Nu amutendile bune, Muntu umozi akitile kisagulo kinene; nu amanine bantu beingi; 
LUK.14.17	nu asingile mukambi wage mu nkungu zeidia amane bansania balagene nabo buno bavue, kubuno binsania bise kayikayika. 
LUK.14.18	Nu bansania babeide na luango lumozi. Mutangi amutendile bune, Nakunzile isoa, nu nkutunda kuenda kulitambula nsigilile. 
LUK.14.19	Nu ungo amutendile bune, Nakunzile ngombe ikumi, nkuenda kuzigeleka; nsigilile. 
LUK.14.20	Ungo amutendile bune, Nasongile mukikulu, nu kububuno nsikutunda kuvua. 
LUK.14.21	Nu gavule mukambi asambalide mukota wage bunsania. Nu mukota wa numba ongilue abuide mukambi wage bune, Enda lubilo mu nzila za ku muino, nu nti wavua na basambi, nu bitunga, nu biuku, nu bekukilila. 
LUK.14.22	Nu mukambi amutendile bune, Mukota buwakakizagia buakitua, nu kukili kingo kiziki. 
LUK.14.23	Nu mukota atendile ku wozo mukambi bune, Enda mu nzila nu mu miaga, nu­bo bansania bawamonageko, babule buno beingile mu numba zane nu ziyale. 
LUK.14.24	Kubuno nkumubula bune, Umozi wa kubabo bana­lagene nabo takuli wasonde kuidia liane.
LUK.14.25	Umpanga musanganano munene wamuyangile: nu abagalu­kide, nu abatendile bune, 
LUK.14.26	Ndi muntu avua kundi nu ntasomba isi, nu nina, nu mukikulu wage, nu bana bage, nu bato bage, nu babitu bage, nu kusomba kalamo kage wenyene, ntanaba muigisibua wane. 
LUK.14.27	Nu muntu unsania uteka muti wage wa magu, nu kunya­nga, ntanavuama kuba muigisibua wane. 
LUK.14.28	Kubuno nazi wa kumuli, ndi ekutunda kobaka kindo, nu ntikala tanga gansi nu kuganza bukunza ndi buasuaga bua kuzindilizia? 
LUK.14.29	Anavua kusekua buno asiga musande nu ntagusililizia, nu nti bantu bamuse­ka, 
LUK.14.30	nu kutenda buno, W ono muntu alingile ko baka nu ntasililizia. 
LUK.14.31	Nu ndi mukota, anenda kuluana na ungo mukota, nu ntalinga tanga kukengela buno, ndi anavuama kukinda na tununu ikumi tua bantu, ku wozo ukuvua kumuluania na bantu tununu makumi ma­bili? 
LUK.14.32	Nu ndi, ntanavuama nti asinga ungo muntu, kungua ekili bulazi, nu anamubuzia buno banuane. 
LUK.14.33	Bubo unsania wa kumuli ntasiga binsania bieli nabio, ntanavuama kuba muigisibua wane. 
LUK.14.34	Munkange uli musoga, tondo ndi taguli nse lingo; nti gunasuagibua na kikizi? 
LUK.14.35	Tagunasuaga lingo na bisogo aba kuiyala: nu bantu nti bawisa kumbuga. W ozo uli na matuzi makunguilila, nti unguilila.
LUK.15.1	Nu bandelelombe bansania nu bagi bavule buigi nage buno bamunguilile. 
LUK.15.2	Nu baFalese nu basanzi beizuzumine, nu batendile bune, Wono muntu ekusekela bagi, nu kulia nabo.
LUK.15.3	Tondo abeisile musumo bune, 
LUK.15.4	Nazi kumuli, ndi eli na mi­koko lukama, nu ndi umozi wamuzimina, ndi ntanasiga zezo ma­kumi mubula nu mubula mu kalula, nu kulonda wozo wazimine, aba nu gagumone? 
LUK.15.5	Nu gagumone, nti aweka ga matuli mage na mbogimbogi. 
LUK.15.6	Nu gasubie kuage ku numba, nti amane beida bage nu banyage, nu nti ababule bune, Bogazibogazi nanne, kubu­no namona mukoko wane wazimine. 
LUK.15.7	Ububo, bunkumubula, kukaba mbogimbogi nene muigulu ndi muagi umozi eiyania, kutinga beisanana makumi mubula nu mubula, beteli na mpipi ku kuiyania.
LUK.15.8	Nazi mukikulu, ndi eli na falanga zage ikumi, nu ndi aziminua na lumozi, ndi ntanagulumizia kasuku, nu kuyagila mu numba, nu kulonda na komanizia, aba nu galumone? 
LUK.15.9	Nu galumone amane beida bage nu banyage, nu nti ababula bune, Bogazibogazi nanne, kubuno namona lufalanga luane luazimine. 
LUK.15.10	Ububo, bunkumu­bula, kuli mbogimbogi kuko kuikile migenzi za Kalaga ndi muagi umozi eiyania.
LUK.15.11	Nu abatendile lingo bune, Muntu umozi abezaga na bana babili bamulume: 
LUK.15.12	nu muana muto abuide isi bune, Tatane, mpe kiane kindi kia bikulo, nu isibo ababeganizizie bikulo biage. 
LUK.15.13	Gatingile bindi bimozi, muana muto, akungikile biage, nu endile mu kingo kilongo kia bulazi; nu akasene bibio bikulo kuko ku ka­bamba ka misako mibi. 
LUK.15.14	Nu gabede bikulo biage binsania biasila, munganda munene wabede mu kikio kisi; nu alingile kui­yania. 
LUK.15.15	Nu endile kukita mulimo wa muntu umozi wa kikio kisi; nu amusingile ku masoa mage buno alisie ngulube. 
LUK.15.16	Nu atu­ndile kuembuka na bisugu bialiaga ngulube: nu takuli muntu umozi wamukasile kena. 
LUK.15.17	Nu geiyanizie, atendile buno bakambi banga beli na tatane beli neidia lingi, nu nne nili gano nkukua na nzala! 
LUK.15.18	Nkuzanzuka, nu nende ku tatane, nu namubule bune, Tatane, nagile kuigulu nu kuguli: 
LUK.15.19	nsiatananina lingo kumanua muana wobe; mbike anga umozi wa bakambi bobe. 
LUK.15.20	Nu azanzukile, nu avule kuisi. Tondo gabezaga ekili bulazi, isi amumueineko, nu amukuilide kiombo, nu eitumine lubilo nu amukatile geikosi nu amusekeide. 
LUK.15.21	Nu muana wage amutendile bune, Tatane, nagile kuigulu nu nakuagide: nsiatananina lingo kumanua muana wobe. 
LUK.15.22	Tondo isi abuide bakambi bage bune, Vuazi yiliyili na nkanzu nsoga nunse, nu mumuvualikiezo; nu muambali­kiazi kakomu ku munue, nu bisalapata ku magulu; 
LUK.15.23	nu vuazi na kiana kia ngombe kianona, nu mukite, nu tuliazi nu tubogazibogazi: 
LUK.15.24	kubuno wono muana akule, nu alama lingo, azimine, nu amoneka lingo. Nu balingile kubogaboga. 
LUK.15.25	Nu wozo muana wage wa nkula abezaga ku masoa: gavule nu gakundile buigi na numba, ungule ku nimbo nu ku mamina. 
LUK.15.26	Nu amanine umozi wa ku bakambi bage, nu amubuzizie buabeide. 
LUK.15.27	Nu wozo amubuide bune, Muto wobe asubia; nu so eitile kiana kia ngombe kianona, kubuno amumonako lingo bulonge bukata. 
LUK.15.28	Tondo ongilue, nu ntazigile kuingila: nu isi abasile kumbuga, nu amusegile. 
LUK.15.29	Tondo akuide isi bune, Unguilila, miaka mingi zinakukambila, nu nsiagide kukakizia kumozi kuobe, nu ntunkasa muana wa mpene buno nibogeboge na beida bane: 
LUK.15.30	tondo gabasa wono muana wobe, wozo wazikizie bikulo biobe ku lukita lua butazi, uguwitila kiana kia ngombe kianona. 
LUK.15.31	Nu amuakuide bune, Muana wane, uli nanne bindi binsania, nu binsania biane bili biobe. 
LUK.15.32	Tondo buli busoga ndi tuabogaboga nu kuba na mbogimbogi; kubuno wono muto wobe akule, nu alama lingo, azimine, nu amoneka lingo.
LUK.16.1	Nu atendile lingo beigisibua bage bune, Kuabezaga muntu umozi mugumi, abezaga na mulangi: nu bamubingile kueli buno, agabula bikulo biage. 
LUK.16.2	Nu amumanine nu amubuide bune, Musagu mukizi wono? tuganze maganzo ma bikulo biguli nabio; kubuno ntualange lingo bikulo biane. 
LUK.16.3	Nu wozo mulangi eitendile bune, Buni bunikita kubuno mukota wane antikia ku bu­langi? Nsinavuama kulima; nu nkukua nsoni kusega. 
LUK.16.4	Nizi bunakite, buno, gantikie ku bulangi, bansekele ku numba zabo. 
LUK.16.5	Nu amanine babezaga na nsombi za mukota wage, umozi umozi, atendile wozo mutangi bune, Uli na nsombi inga ku mukota wane? 
LUK.16.6	Nu atendile bune, Bilingiko lukama bia makiti, nu amutendile bune, Tola mukanda wobe nu usasie kuikala gansi, nu nti wasanza makumi matano. 
LUK.16.7	Nu atendile na wongo bune, Nuwe, uli na nsombi inga? Nu amutendile bune, Bilingiko lukama bia mu­mpunge. Nu amutendile bune, Tola mukanda nu usanze makumi kinana. 
LUK.16.8	Nu wozo mukota aganuine mulangi uteisanana, kubuno akitile na menge: kubuno bana ba kisi kikino nu ba kibuti kiabo beli na menge kutinga bana ba kiengi. 
LUK.16.9	Nu nne nkumubula bune, Katazi buida na bikulo biteisanana; kubuno, gabikeida, bakamuse­kela mu biziki bitanakuzinda. 
LUK.16.10	Nu wono uli mukatizia mu bi­keke nunse, nti anaba mukatizia nunse mu bingi; nu wono uteisa­nana mu bikeke nti ntaneisanana mu bingi nunse. 
LUK.16.11	Ndi tamuli bakatizia ku bikulo biteisanana, nazi unalemanina kumukasa bikulo biasuaga? 
LUK.16.12	Nu ndi tamuabezaga bakatizia mu bikulo bia ungo muntu, nazi ukamukasa bienyu mubenyene? 
LUK.16.13	Takuli muka­mbi unakitila bakota babili: kubuno asombe umozi, nu kutunda ungo; aba nti anza umozi, nu kubenga ungo. Tamunavuama kukitila Kalaga nu bikulo.
LUK.16.14	Umpanga baFalese, babo babezaga belami ba bikulo, gabo­ngule kububo bamuzuguide. 
LUK.16.15	Nu abatendile bune, Inyue mu­kuibingia ku bantu; tondo Kalaga eizi mitima zeinyu; kubuno kinsania kikutanunua na bantu kili lusombo ku Kalaga. 
LUK.16.16	Mulembe nu balengania biabezaga aba nu ku Yoana: kutukila nkungu zezo, musagu wa bukota bua Kalaga wasambedue, nu na muntu na mu­ntu nokuiyingizia na magala. 
LUK.16.17	Tondo buli neibineibi igulu nu kisi bitinge, kuisanzo limozi ikeke lili mu mulembe kutinga.
LUK.16.18	Na muntu na muntu ukatikagia mukazi, nu kusonga ungo, nti eita meiga: nu unsania wasonga wozo watukibua kuiba, nti eita nuwe meiga.
LUK.16.19	Kuabezaga muntu umozi mugumi, wabezaga wavuala nsulu nsoga zakisimana, nu na busi na busi aliaga busoga; 
LUK.16.20	nu muzambi umozi izina liage Lazalo abezaga ikala ga kitiko, abezaga na biulu bingi, 
LUK.16.21	nu atundaga kuembuka na mbobu zakolokaga ku meza za wozo mugumi; nu mboa zavuaga kumulamba ku biulu biage. 
LUK.16.22	Nu gabede wozo muzambi alekana, migenzi zamuekile ku bukuba bua Abalahama: nu wozo mugumi nuwe alekene nu ayikilue. 
LUK.16.23	Nu mu Kiziki kia Bakuzi alambuide meiso, ababalagua nu amonine ku Abalahama bulazi, nu Lazalo ku bukuba buage. 
LUK.16.24	Nu alilile liu atendile bune, Tatane Abalahama, nkue kiombo, nu singa Lazalo, atobe munue wage mu mazi, nu ozie lulami luane; kubuno nkubabalua mu keiya kakano. 
LUK.16.25	Tondo Abalahama atendile bune, Muana wane, kengela tanga buno wabezaga na bisoga bingi mu kalamo kobe, nu Lazalo nuwe abezaga na bibi: tondo kano kaluma esabogaboga, nu uwe usababala. 
LUK.16.26	Nu lingo, gatusamba neinyu geli mpembue nnene zabikilue, nu babo bekutunda kutuka kuno nu kuvua kuko kumuli tabanavuama, aba ba kuko kumili tabanabasa kuno. 
LUK.16.27	Atendile bune, Tatane, nkukusega tanga buno, buli busoga ndi wasinga Lazalo ku numba za tatane; 
LUK.16.28	kubuno nili na bato bane batano; ende kubasambalila buno, bana­vua kubabalua kuno. 
LUK.16.29	Tondo Abalahama amutendile bune, Beli na Mose nu bango balengania; bonguilile tanga babo. 
LUK.16.30	Nu atendile bune, Tabubo tatane Abalahama; tondo ganenda umozi wa bakuzi, baneiyania. 
LUK.16.31	Nu amutendile bune, Ndi tabongua ku Mose nu ku bango balengania, aba tondo ganayuka umozi ku bakuzi tabanakatizia.
LUK.17.1	Nu abuide beigisibua bage bune, Kuinania mitima kuatu­nganana kuba; tondo kabebe ku wozo muntu ukubukita. 
LUK.17.2	Bunabeide busoga ndi muntu wono akandua ikozi lia kugoga muikosi, kuisoa mu kitatenge, ndi nteinia umozi wa ku babano bana bato mitima. 
LUK.17.3	Idangazi ndi mubuto wobe aga, nti wamuana, nu ndi iyania, nti wamusigilila. 
LUK.17.4	Nu ndi akuagide mambizi mutuba kamo mu busi bumozi, nu ndi asubia kuguli mambizi mutuba kamo, nu kutenda bune, Neiyania; nti wamusigilila.
LUK.17.5	Nu basingua batendile ku Mukota bune, Tutalikile bukatizio bueitu. 
LUK.17.6	Nu Mukota atendile bune, Ndi muli na bukatizio anga kambuto ka bunyonyo, munabula wono muti wa kinsembe bune, Yuka, nu kuyikua mu kitatenge; nu unamuanza. 
LUK.17.7	Tondo nazi wa kumuli, ndi eli na mukambi ukulima aba ndi akulanga mikoko, nu kumubula mu nkungu zakutuka kuisoa bune, Vua yiliyili ikala gulie idia; 
LUK.17.8	nu ndi ntanamutenda bune, Yula idia nilie; nu ikande, nu unkitile, aba nu ganasile kulia nu kunua; nu kusila nti walie nu wanue? 
LUK.17.9	Ndi anasima wozo mukambi kubuno akitile bubo buakakizizibue? 
LUK.17.10	Bubo ububo nuinyue, ndi muasila kukita binsania bimuakakizizibue, tendazi bune, Isue u bakambi beli bulia; tuakitile tugu butuatunganana kukita.
LUK.17.11	Nu gababede besenda ku Yelusalema gabatingile gasamba Samalia nu Galela. 
LUK.17.12	Nu gabasile mu muino umozi akulumeine na bantu ikumi babezaga na bibali; bemeine bulazi. 
LUK.17.13	Nu bala­lukile na moki manene, batendile bune, Yesu, Mukota munene, tukue kiombo. 
LUK.17.14	Nu gabamueneko, ababuide bune, Endazi muidolesie ku basankoga. Nu gabendile, bengezibue. 
LUK.17.15	Nu umozi wa kubeli gamonine buno ona, asubizie lubilo, kuganuna Kalaga nei­yuki inene; 
LUK.17.16	nu akukumeine ku magulu mage, nu amuganuine; nu abezaga muntu wa Samalia. 
LUK.17.17	Nu Yesu atendile bune, Ndi teikumi ubengezibue? tondo kuni kuli mubula? 
LUK.17.18	Takuli bango bavua kuganuna Kalaga, tugu umpanga wono mugeni? 
LUK.17.19	Nu amubuide bune, Zanzuka, wende; bukatizio buobe buakonia.
LUK.17.20	Nu baFalese bamubuzizie bune, Nkungu nkizi zikavua bu­kota bua Kalaga, nu abatendile bune, Bukota bua Kalaga tabukavua ku lukita lua kulolua: 
LUK.17.21	tabakatenda buno, buli gano, aba buli kuko, kubuno bukota bua Kalaga buli gamusamba.
LUK.17.22	Nu atendile beigisibua bage bune, Bindi biavue mukatunda kumona ku busi bumozi ku mamo mosi ma Muana wa muntu, nu tamukabumonako. 
LUK.17.23	Nu bakamubula bune, Lola kuko! Lola kuno! tamutuke, aba tamubayange. 
LUK.17.24	Tondo anga bukukeli­maga mukenzi, kutukila lulenge luigulu, aba nu ku lungo lulenge luigulu; ububo bukavua Muana wa muntu mu busi buage. 
LUK.17.25	Tondo buatunganana asungibue tanga nu kusombua na kibuti kikino. 
LUK.17.26	Tondo anga buabede bindi bia Noa, ububo bukaba lingo mu bindi bia Muana wa muntu. 
LUK.17.27	Baliaga, nu banuaga, nu basongaga, nu basongagua, aba nu busi buingide Noa mu buato, nu muiyalo wavule, nu wazikizie bansania. 
LUK.17.28	Lingo anga buabede mu bindi bia Lote; baliaga, nu banuaga nu bakunzaga, nu baku­nzagia, nu bayikaga, nu bobakaga; 
LUK.17.29	tondo busi bubo buatukile Loto ku Sodomo keiya nu kibiliti tuatukile kuigulu, nu tuazikizie bansania: 
LUK.17.30	nu ububo bukaba kumoneka kua Muana wa muntu. 
LUK.17.31	Mu busi bubo, wozo ukasangua gantata ga numba, ntakakumba buno atole bili mu numba zage, nu wozo ukasangua muisoa ntaka­subia. 
LUK.17.32	Kengelazi mukikulu wa Loto. 
LUK.17.33	Muntu unsania uka­tundaga konia kalamo kage akakazimizia: nu wozo wakazimizia akakonia. 
LUK.17.34	Nkumubula bune, Mu kindi kikio bamulume babili bakasangua ga mugu umozi; umozi akatolua nu ungo nti akasigua. 
LUK.17.35	Bakikulu babili bakasangua muisabuka; umozi akatolua, nu ungo nti akasigua. 
LUK.17.36	Bamulume babili bakasangua muisoa, umozi aka­tolua nu ungo nti akasigua. 
LUK.17.37	Nu bamuakuide bune, Kuni, Mukota? Nu abatendile bune, Kuko kuli kitumba, nti ukuaku­ndamane ndiu.
LUK.18.1	Yesu abeisile musumo buno, buatunganana kusega busi na busi, nu kutakutua; 
LUK.18.2	atendile bune, Kuabezaga ngatu mu muino umozi utakuanzaga Kalaga, nu ntanzaga muntu: 
LUK.18.3	nu mu muino wozo muabezaga musigala umozi; wamuvuilaga nu wate­ndaga bune, Nsesele mulondo wane na wono muiti wane. 
LUK.18.4	Nu eizizizie nu asombile: tondo eibuzizie, Nsikukuaga Kalaga boba nu nsikukutagia muntu; 
LUK.18.5	tondo wono musigala ekunkutia, nkumuse­sela mulondo wage busoga buno anavua kunvuila lingo bindi binsania, nu kunkutia. 
LUK.18.6	Nu mukota atendile bune, Unguililazi bukutenda ngatu uteisanana. 
LUK.18.7	Nu ndi Kalaga ntanabingia basombolua bage, babo bekumusegaga musi nu kindi, nu ndi aneizizia na kubabingia? 
LUK.18.8	Nkumubula bune, Asasie kubabingia. Tondo gavue Muana wa muntu ndi akamona bukatizio ku kisi?
LUK.18.9	Nu eisile wono musumo ku bantu bekuikengela buno beli beisanana, nu kubenga bango: 
LUK.18.10	Bantu babili bendile kusega mu numba za kukumbamina Kalaga; umozi abezaga muFalese, nu ungo abezaga mundelelombe. 
LUK.18.11	Wozo muFalese azanzukile nu eisegeide wenyene bune, Kalaga, nakusima, kubuno nsili anga bango bantu, banyagi, bateisanana, beiti ba meiga, nu nsiasusania na wono mundelelombe. 
LUK.18.12	Nkugilaga idia mambizi mabili izinga neizinga, nkutikagia kindi kikumi ku bikulo biane. 
LUK.18.13	Tondo wozo mundelelombe, emanine bulazi, nu ntatundile kulola kuigulu, tondo aguide bukukumania, atendile bune, Kalaga, nkuile kiombo nili muagi. 
LUK.18.14	Nkumubula buno, Muntu wozo endile abingibua ku numba zage kutinga munyage: kubuno unsania ukuisakika agezi­bue; nu wozo ukuigezie, asakikue.
LUK.18.15	Nu bamuvuilide na bana bato babo buno eitubie kubeli: tondo gamonine beigisibua bage ku bubo, babazugide. 
LUK.18.16	Tondo Yesu abamanine buno bavue kueli, atendile bune, Sigazi bana bato bavue kundi nu tamubazugile; kubuno beli anga babano bukota bua Kalaga buli buabo. 
LUK.18.17	Lebelebe nkumubula bune, Unsania uteitabizia bukota bua Kalaga anga muana muto ntakeingila nunse mubo.
LUK.18.18	Nu muangati umozi amubuzizie bune, Musozi Musoga buni bunikita nipiene kalamo katanakuzinda? 
LUK.18.19	Nu Yesu amutendile bune, Kubuni ukumana musoga? takuli umozi musoga, tugu Kalaga wenyene. 
LUK.18.20	Wizi makakizio buno, Ntuite meiga, Ntuite muntu, Ntuibe, Ntueke munyobe buza, anza so nu nyoko. 
LUK.18.21	Nu atendile bune, Nasilile kuanza mamano mansania kutukila ku ku­butua kuane. 
LUK.18.22	Nu gongule Yesu ku bubo, amubuide bune, Wagelelua ku bumozi tugu; ukunzie bikulo biobe binsania, nu begania ku bazambi, nuwe ukaba neisuku muigulu: nu uvue unyange. 
LUK.18.23	Nu gongule ku bubo, abeide na kabebe nunse; kubuno abezaga na bikulo bingi. 
LUK.18.24	Nu gamonine Yesu ku bubo, atendile bune, Kuingila kua bagumi mu bukota bua Kalaga kuli kubibu. 
LUK.18.25	Buli neibineibi ngamia kuingila muitengu lia nsinge, ku mugumi kuingila mu bukota bua Kalaga. 
LUK.18.26	Nu babo bongule kubo batendile bune, Nazi ukuvuama konibua? 
LUK.18.27	Tondo atendile bune, Butakulungana ku bantu bunakulungana ku Kalaga. 
LUK.18.28	Nu Petelo atendile bune, Lebelebe; tuasigile binsania bietu, nu tuaku­yangile. 
LUK.18.29	Nu abatendile bune, Lebelebe nkumubula bune, Takuli muntu wasigile numba zage, aba mukikulu wage aba bato bage, aba beisi, aba bana bage, ku kabamba ka bukota bua Kalaga, 
LUK.18.30	utakatalikilua bingi mu nkiko zeno, nu mu nkiko zikavua kalamo katanakuzinda.
LUK.18.31	Nu endile na babo ikumi nu babili, nu abatendile bune, Unguililazi, tuenda ku Yelusalema, nu bunsania buzindilile bua­sanzilue na balengania ku kabamba ka Muana wa muntu. 
LUK.18.32	Ku­buno agabulue ku baBilongo, nu eililikue, abengue, nu kusuilua matazi: 
LUK.18.33	nu bamususule nu kumuita: nu kusila kua bindi bisatu nti ayuke. 
LUK.18.34	Nubo tabamenyinine bubo, nu buabezaga buabisua kubeli, nu tabamenyinine buatendaga.
LUK.18.35	Nu gabezaga ese buigi na Yeliko, muntu umozi abezaga kiuku eikalaga buigi na nzila asegaga: 
LUK.18.36	nu gongule musanganano wa­tingaga, ababuzizie bune, Kikizi? 
LUK.18.37	Nu bamubuide bune, Yesu wa Nazaleta ukutinga. 
LUK.18.38	Nu alalukile, atendile bune, Yesu, muana wa Davidi, nkue kiombo. 
LUK.18.39	Nu babo babezaga luabusio bamuzugide, bamuikazizie kibibi, tondo eitide kulaluka bubibu bune, Muana wa Davidi nkue kiombo. 
LUK.18.40	Nu Yesu emanine, nu akakizizie buno bamulusie: nu gabeide ese buigi, amubuzizie bune, 
LUK.18.41	Ukutunda nakukitila kikizi? Nu atendile bune, Mukota, nkutunda namona. 
LUK.18.42	Nu Yesu amutendile bune, Mona; bukatizio buobe buakonia. 
LUK.18.43	Nu kazanga kongo amonine, nu amuyangile, nu aganuine Kalaga: nu gamueine bantu bansania ku bubo, baganuine Kalaga.
LUK.19.1	Nu gabasile Yesu mu Yeliko, atingile mu muino. 
LUK.19.2	Nu kuabezaga muntu umozi mugumi, wamanagua Zakayo; mukota wa bandelelombe, 
LUK.19.3	nu alondaga kumona ku Yesu buno eli muntu wa lukita lukizi; nu ntamumonineko kubuno kuabezaga musanganano munene wa bantu, nu wozo abezaga muntu muigi. 
LUK.19.4	Nu eitumine lubilo luabusio, nu abakamine ku muti wa kinsembe, buno embe anamumonako; kubuno atingaga gago. 
LUK.19.5	Nu ga­basile Yesu gago, agalamine kuigulu nu amutendile bune, Zakayo, sasia kugela, kubuno nkuikala mu numba zobe lelo, 
LUK.19.6	Nu Zakayo asasizie kugela, nu amusekeide na mbogimbogi. 
LUK.19.7	Nu gaba­monine ku bubo, bakitile manungunungu, nu batendile bune, Enda kuikala kua muntu wa buagi. 
LUK.19.8	Nu Zakayo emeine, atendile ku Mukota bune, Unguilila, Mukota, kindi kia bikulo biane nakasa bazambi; nu ndi neibile kia muntu umozi, nti namusubizie kio mambizi manazi. 
LUK.19.9	Nu Yesu amutendile bune, Lelo lonio lua­basa mu numba zeno, kubuno wono nuwe eli muana wa Abala­hama. 
LUK.19.10	Kubuno Muana wa muntu avule kulonda nu konia wozo wazimina.
LUK.19.11	Nu gabongule ku bubo, abeisile ungo musumo, kubuno abezaga ese buigi na Yelusalema, nu bo bakengeide buno bukota bua Kalaga buasasia kumoneka. 
LUK.19.12	Nu atendile bune, Muntu munene umozi endile ku kingo kisi kia bulazi, kukasua bukota buage nu kusubia lingo. 
LUK.19.13	Nu amanine bakambi bage ikumi, nu abakasile bibombo ikumi, nu abatendile bune, Kunziazi aba nu ganavua. 
LUK.19.14	Nu banyage bamusombile, nu basingile mugenzi kumbusa kuage, kumutenda buno, tatukuziga muntu wono kutu­angata. 
LUK.19.15	Nu gasubizie lingo eseli na bukota buage, nu akakizizie babo bantu bamanue kueli, babo bakambi bakasaga bikulo, nu amenye mutali wamonine mukambi na mukambi. 
LUK.19.16	Nu mutangi atendile bune, Mukota, bikulo biobe biamona mutali lingo ikumi. 
LUK.19.17	Nu amutendile bune, Wakita busoga, mukambi musoga: ku­buno wabeide mukatizia ku bitebingi, ukuba muangati wa mino ikumi. 
LUK.19.18	Nu wa babili avule, atendile bune, Mukota, bikulo biobe biamona mutali wa bingo bitano. 
LUK.19.19	Nu amutendile bune, Angata nu uwe mino itano. 
LUK.19.20	Nu ungo avule, nu atendile bune, Mukota, bikulo biobe bibino, nabilangile mu nsulu: 
LUK.19.21	kubuno nakukuaga boba, kubuno uli muntu mukali: ukutolaga bitabikile, nu ukutubulaga biutayikile. 
LUK.19.22	Nu amutendile bune, Nkukusungia ku kako kanua kobe, uwe mukambi mubi. Uwe wamenyaga buno nili mukali, nkutolaga bintabika, nu nkutubulaga bintayikile; 
LUK.19.23	kubuni kutabikile bikulo biane ku babo beli neisuku lia kulanga bikulo nu gakusubia kuane nabisangile na mutali? 
LUK.19.24	Nu atendile babo babezaga beimine buigi bune, Munyagazi kikio kibombo, nu mukase wozo uli na bibombo ikumi. 
LUK.19.25	Nu bamutendile bune, Mukota, eli na bibombo ikumi. 
LUK.19.26	Nkumubula bune, Wozo uli na kena akakasua; tondo uteli na kena, akanyagua aba kako keli nako. 
LUK.19.27	Tondo babo beiti bane, batakutunda nibangate, vuazi nabo gano, beitazi nti nkumona.
LUK.19.28	Nu gasilile kutenda bubuno, abakamine kuenda ku Yelusalema.
LUK.19.29	Nu gabeide ese buigi na Betapage nu Betania, ku muiduko wamanagua Oleve, asingile babili ku babo beigisibua, 
LUK.19.30	atendile bune, Endazi aba nu ku muino uli luabusio lueinyu; nu gamuabase mumo muamone ku muana wa mpunda asuikua, utetetelagua geli: nti muazisula, nu kuvua nazo. 
LUK.19.31	Nu ndi muntu amubuzia bune, Kubuni muazisula? tendazi bune, Mukota akuiyaninazo. 
LUK.19.32	Nu babo basingilue bendile, nu bamonine ku bubo buababuide. 
LUK.19.33	Nu gababezaga besasula muana wa mpunda batendile bune, Kubuni mukusula muana wa mpunda? 
LUK.19.34	Nu babatendile bune, Mukota akuiyaninazo. 
LUK.19.35	Nu bavule nazo ku Yesu: nu babikile nsulu zabo gantata ga muana wa mpunda, nu Yesu eikede gantata gazo. 
LUK.19.36	Nu gabezaga esenda, banzile nsulu zabo mu nzila. 
LUK.19.37	Nu gabeide ese buigi na kugela muiduko wa Oleve, musanganano wa beigisibua bage babogilebogile nu kuganuna Kalaga neiyuki inene ku kabamba ka migeleko mingi zibamonine kuzo; 
LUK.19.38	nu batendile bune, Mbogimbogi ku Mukota munene ukuvua muizina lia Mukota; bubobelelo muigulu, nu lutanuno kuigulu. 
LUK.19.39	Nu baFalese ba­mozi babezaga mu musanganano bamubuide bune, Musozi, zugila beigisibua bobe. 
LUK.19.40	Nu abatendile bune, Nkumubula buno, ndi beikala kibibi makozi nti malaluka.
LUK.19.41	Nu gabezaga buigi amonine ku muino, nu agulilide, 
LUK.19.42	atendile bune, Songo wamenyaga buno busi buenyu, nu bitondo biabezaga bia bubobelelo buenyu! tondo kano kaluma biabisua kumuli. 
LUK.19.43	Kukavua bindi bia beiti beinyu bakamobakila bitutu, bakutimba nabio, nu bakukulumania nabio ku ndenge insania; 
LUK.19.44	nu bakamu­gusia gansi, uwe nu bana beli munda mueinyu; nu tabakasiga ikozi gantata geikozi; kubuno tamuizi nkungu zimualolilue.
LUK.19.45	Nu eingide mu numba za kukumbamina Kalaga, 
LUK.19.46	nu abatendile bune, Buasanzilue bune, Numba zane zabe numba za masego: tondo inyue muaziga­lukia anga numba za banyagi. 
LUK.19.47	Nu eigisizie busi na busi mu numba za kukumbamina Kalaga. Tondo basankoga banene nu basanzi nu bakulu ba bantu balondile bubemuita; 
LUK.19.48	nu tabamonine bubekita; kubuno bantu bansania bamuyangaga nu bamunguililaga.
LUK.20.1	Nu kuabezaga busi bumozi eigisizie bantu mu numba za kukumbamina, nu kusambala musagu musoga, nu basankoga banene nu basanzi gamozi na bakulu bamuvuilide: 
LUK.20.2	nu bamubuide bune, Tubule buangato bukizi bukukitila ku bubuno? aba nazi wakukasile bubuno buangato? 
LUK.20.3	Nu abatendile bune, Nkumu­buzia bumozi nu nakulazi: 
LUK.20.4	Bubatizio bua Y oana, buatukile muigulu, aba ku bantu? 
LUK.20.5	Nu babuzanizie buabo buabo, nu batendile bune, Ndi tuatenda buno, buatukile muigulu; nti atende buno, Kubuni tamuamukatizizie? 
LUK.20.6	Tondo ndi tuatenda buno, Buatukile ku bantu; nti bantu bansania batulibule makozi; ku­buno bakatizizie buno Yoana abezaga mulengania. 
LUK.20.7	Nu bamu­tendile bune, Tatuizi. 
LUK.20.8	Nu Yesu abatendile bune, Nunne nsi­kumubula buangato bunkukitila ku bubuno.
LUK.20.9	Nu eisile bantu musumo buno; Muntu ayikile isoa lia mizigi za biguma, nu alikasile balimi bage, nu endile mu kingo kisi eikalile nkungu ndazi. 
LUK.20.10	Nu nkungu za kukola asingile mukambi umozi ku babo bakambi buno, bamukase nkindi za biguma; tondo bakambi bamulibuide, nu bamubasizie nteli na kampa. 
LUK.20.11	Nu asingile ungo mukambi: nu bamulibuide, nu bamubabazizie nunse, nu bamubasizie nteli na kampa. 
LUK.20.12	Nu asingile ungo wa basatu; nu bamubabazizie; nu bamuimbizie. 
LUK.20.13	Nu mukota weisoa atendile bune, Buni bunikita? nkusinga muana wane, mutundua; embe bana­muanza. 
LUK.20.14	Tondo babo bakambi gabamumueneko, babuzanizie buabo buabo, batendile bune, Wozo eli mupieni; tumuitazi, nu tupiene bupieni buage. 
LUK.20.15	Nu bamubasizie muisoa lia biguma, nu bamuitile. Nu wozo mukota weisoa buni buakakita babano? 
LUK.20.16	Gakavua akeita babo bakambi, nu nti akasane lilio isoa ku bango. Nu gabongule batendile bune, Kilo aba nunse. 
LUK.20.17	Tondo abakakile meiso nu atendile bune, Buisulilua bukizi bua bubuno buasanzilue:
LUK.20.17	Ikozi liasombilue na bobaki,
LUK.20.17	Uliabede ikozi inene lia kapindapinda?
LUK.20.18	Na muntu unsania wagoa geikozi lilino abeleke; tondo unsania wakolokelua nalio, nti liamubungula.
LUK.20.19	Nu basanzi nu basankoga banene balondile kumukata mu nkungu zezo; tondo bakule bantu boba: kubuno bamenyine buno abeisaga musumo wono. 
LUK.20.20	Nu bamulolile nu bamusingide bantu kukokosia, nubo beibikile anga beisanana, buno bamukandike bitondo, bubanamulusia ku buangato bua muangati. 
LUK.20.21	Nu bamubuzizie bune, Musozi, tuizi buno ukutenda nu ukuigisia bulili, kubuno ntukulola kilungi kia muntu, tondo mu bulili ukuigisia meigisia ma Kalaga: 
LUK.20.22	ndi buakulungana ku mulembe kuliga Kaisa idigo aba kutaliga? 
LUK.20.23	Tondo amenyinine menge mabo, nu abatendile bune, 
LUK.20.24	Ndolesiazi falanga zeidigo.
LUK.20.25	Nu abatendile bune, Kasazi Kaisa bia Kaisa, nu Kalaga bia Kalaga. 
LUK.20.26	Nu tabavuamine kumukandika bitondo ku bantu; nu banga­mine na kuakula kuage, nu beikeide kibibi.
LUK.20.27	Nu baSodoke bamozi babo bakutendaga buno takuli iyukilo, nu bamubuzizie bune, 
LUK.20.28	Musozi, Mose atusanzide buno, ndi iselenzi wa muntu akua, nu asiga mukikulu, nu ntasiga bana, muto wage nti amuyana, nu kumubutila bana. 
LUK.20.29	Mutuli muabezaga mibuto mutubakamo bandemozi: nu mutangi asongile mukikulu, nu akule ntasiga bana; 
LUK.20.30	nu wababili; 
LUK.20.31	nu wa basatu amuso­ngile; nubo bansania mutubakamo bakule tabasigile bana. 
LUK.20.32	Nu mukikulu nuwe akule. 
LUK.20.33	Muiyukilo wozo mukikulu akaba wa nazi? Kubuno asongilue na babo mutubakamo. 
LUK.20.34	Nu Yesu abatendile bune, Bana ba kisi kikino bekusonga, nu kusongua; 
LUK.20.35	tondo babo bakaganzua buno batananina kuingila mu kisi kikavua, nu lilio iyukilo lia bakuzi, tabakasonga aba kusongua; 
LUK.20.36	kubuno tabakavauma kukua lingo; kubuno balingimana na migenzi; nubo beli bana ba Kalaga, kubuno beli bana beiyukilo. 
LUK.20.37	Tondo ku kuyuka kua bakuzi, Mose alolesizibue, ku Kilindi kiaguluminaga keiya, gamanaga Mukota, U Kalaga wa Abalahama, nu Kalaga wa Isaka, nu Kalaga wa Yakobo. 
LUK.20.38	We nteli Kalaga wa bakuzi, tondo wa balami: kubuno kueli bansania bakulama. 
LUK.20.39	Nu bango basanzi bamozi bamutendile bune, Musozi, watenda buligo. 
LUK.20.40	Nu tabagelekile lingo kumubuzia mbuzio.
LUK.20.41	Nu ababuide bune, Buni bukutenda bantu buno, Klisto eli muana wa Davidi? 
LUK.20.42	Kubuno Davidi wenyene atendile mu mu­kanda wa Nimbo,
LUK.20.42	Mukota atendile ku Mukota wane,
LUK.20.42	Ikala ku kuboko kuane kua seidume,
LUK.20.43	Aba nu ganangate beiti bobe.
LUK.20.44	Ndi Davidi amumanine Mukota, kubuni eli muana wage?
LUK.20.45	Nu gamunguililaga bantu bansania atendile beigisibua bune, 
LUK.20.46	Idangazi na basanzi babo bekuelama kutabanga mu nsulu ndazi, nu kusekelua ku masoko, nu kuikala ga bisumbi bitangi mu numba za musanganano, nu mu biziki bitangi mu bisagulo, 
LUK.20.47	bakunyaga numba za misigala, nu kusega masego malazi ku buengelezi: ba­bano bakasungibua nunsania.
LUK.21.1	Nu alambuide meiso, nu amonine ku kuisa bagumi nkaso zabo muisuku. 
LUK.21.2	Nu amonine ku musigala umozi muzambi isaga sengi ibili. 
LUK.21.3	Nu atendile bune, Lebelebe nkumubula buno, Wono musigala muzambi eisa kutinga bango bansania: 
LUK.21.4	kubuno babano bansania batikia nkaso ku bikulo biabo bingi; tondo wono isa binsania biage.
LUK.21.5	Nu bamozi batendaga musagu wa numba za kukumbamina, buzabezaga zalebibua na makozi masoga nu nkaso, nu atendile bune, 
LUK.21.6	Bibio bimukumonako, mu bindi bikavua, takukasigala ikozi gantata geikozi, litakabungulua.
LUK.21.7	Nu bamubuzizie bune, Musozi, buni bukaba bitondo bibino? nu ku kalolesio kakizi kabakamenyinina buno, bitondo bibino bise buigi? 
LUK.21.8	Nu atendile bune, Idangazi, buno muntu ntamuenge­lele: kubuno beingi bakavua muizina liane, nu kutenda buno, Nnowe, nu nkungu zise buigi; tamubayange. 
LUK.21.9	Nu mukongua ku misagu za bita, nu misona, tamukue boba: kubuno buatu­ngana na tanga bitondo bibino bilinge kuvua: tondo kuzinda takuika.
LUK.21.10	Nu abatendile bune, Kilongo kikaluana na kingo kilongo, nu bukota bukaluana na bungo bukota; 
LUK.21.11	nu kukaba tulingini tunene tua kisi, nu kukaba munganda nu maganogano mu lulenge na lu­lenge; nu tulolesio tua boba nu tulolesio tunene tukatuka kuigulu. 
LUK.21.12	Tondo gakaba bunsania tabuba, bakalinga kumukata, nu ku­musungia, nu bakamugabula ku numba za musanganano nu ku­mubika mu bikando, nu bakamubasia ku bakota banene nu bangati ku kabamba keizina liane. 
LUK.21.13	Nu bubo bukamugalukila bulongeki. 
LUK.21.14	Kengelazi tanga buno tamulemanine bumuakule: 
LUK.21.15	kubuno nkamukasa buakuakula nu menge, butanavuama kuakania babo bansania bamusomba. 
LUK.21.16	Tondo mukagabulua na bamubuta, nu mibuto zeinyu, nu baneinyu, nu beida beinyu; nu bamozi kumuli bakagabulua buno bakue. 
LUK.21.17	Nu mukasombua na bantu bansania ku kabamba keizina liane. 
LUK.21.18	Nu luzuili lumozi lueitoe lienyu talukazimina. 
LUK.21.19	Ku komanizia keinyu mukonia tulamo tueinyu.
LUK.21.20	Tondo gamukamona Yelusalema unsania atimbua na mazo­mbo, bubo mumenyinine buno kubiga kuage kuse buigi. 
LUK.21.21	Nu babo beli mu Yudaya batine ku miduko; nu babo beli mu Yelusa­lema batukemo; nu babo beli mu masoa tababase mu muino lingo. 
LUK.21.22	Kubuno, bindi bibio bili bia musubo, ku bubo ukuzindilila kua binsania biasanzilue. 
LUK.21.23	Kabebe ku beimisu nu bakumomia mu bindi bibino! kubuno kukaba kabebe kanene mu kisi, nu bongoa ku bantu babano. 
LUK.21.24	Nu baketua na bupanga, nu bakekua nu kukandua ku bilongo binsania; nu Yelusalema akangatua na ba­Bilongo, aba nu nkungu za kuzindilila kua baBilongo.
LUK.21.25	Kukaba tukengelezio ku kisongo kia busi nu ku muezi nu nkeninkeni; nu ku kisi kukaba kabebe ka bilongo, ku kabamba ka kubila kua kitatenge nu bimpumi biakio: 
LUK.21.26	bantu bakatika mitima na boba. Nu kulemanina kua bitondo biabase ku kisi; kubuno magala ma meigulu makatengatenga. 
LUK.21.27	Nu bakamona Muana wa muntu ekuvua mu kimpa na magala nu lutanuno luage lunene. 
LUK.21.28	Nu gakalinga kuba bunsania, langamanazi nu sakikazi matoe meinyu; kubuno bukuluzi bueinyu buse buigi.
LUK.21.29	Nu abeisile musumo bune, Lolazi muti wa figi, nu miti insa­nia: 
LUK.21.30	kungua zise zatempula nti muamenye buno nkungu za nzogo zise buigi. 
LUK.21.31	Nu gamukamona ku bubuno, menyazi buno bukota bua Kalaga buse buigi. 
LUK.21.32	Lebelebe nkumbula bune, Kibuti kikino takikatinga, aba nu gakazindilila binsania. 
LUK.21.33	Igulu nu kisi bikatinga: tondo malagi mane tamakatinga nunse.
LUK.21.34	Idangazi, tamutambie mitima zeinyu ku buliagundu nu kuka­tua na maku, nu kuikutia ku kalamo keinyu, nu kindi kikio kinamu­vuila kitangala besi anga bukonagia itega: 
LUK.21.35	kubuno bubo ubukabasila bansania beli ga kisi. 
LUK.21.36	Tondo kesiazi ntende nu segazi nkungu insania buno monibue mu binsania biavue, nu kuemana ku Muana wa muntu.
LUK.21.37	Na busi na busi eigisagia mu numba za kukumbamina, nu mu kindi na kindi endaga kuiyombeka ku muiduko wamanagua Oleve. 
LUK.21.38	Nu mu nindunindu bantu bansania bendaga ku numba za kuku­mbamina kunguilila buatendaga.
LUK.22.1	Gabeide busi bua kisagulo kia tumpampa tutagaga buse buigi, buamanagua buno Isuluko. 
LUK.22.2	Nu basankoga banene nu basanzi balondile bubamuita; kubuno bakule bantu boba. 
LUK.22.3	Nu Satana eingide mu Yudasa wamanagua Isakaliote, nuwe aga­nzagua mu babo ikumi na babili. 
LUK.22.4	Nu endile kugomia na basa­nkoga banene nu bakota ba bakoloboyo, buno abagabulilewe. 
LUK.22.5	Nu babeide na mbogimbogi, nu bamulagile kumukasa falanga.
LUK.22.6	Nu eitabizizie, nu alondile buanabagabulilawe kuteli musanga­nano.
LUK.22.7	Nu busi bua tumpampa tutagaga buakukile, nu buatunganeine kukita kisagulo kiesuluko. 
LUK.22.8	Nu asingile Petelo nu Yoana, nu abatendile bune, Endazi mutukitile isuluko, tuliazi. 
LUK.22.9	Nu bamu­buide bune, Kuni kukutunda tualikulumizia? 
LUK.22.10	Nu abatendile bune, Unguililazi gamuabase mu muino, muakulumane na wamu­lume eka idega lia mazi; muyangazi mu numba zingilage muzo. 
LUK.22.11	Nu muabule nyene numba buno, Musozi akutenda bune, Kuni kuli busio bua bageni nilie na beigisibua bane kisagulo kiesuluko? 
LUK.22.12	Nu amulolesie busio buli kuigulu bualongekilue: umumutulo­ngekela isuluko. 
LUK.22.13	Nu bendile, nu bamonine ku bubo buabate­ndaga; nu balongekile isuluko.
LUK.22.14	Nu gakukile nkungu, eikeide ga meza na basingua. 
LUK.22.15	Nu abatendile bune, Nkutunda nunse kulia kisagulo kiesuluko kikino neinyu, nti nsisungibua: 
LUK.22.16	kubuno nkumubula bune, Nsikakilia lingo, aba galikazindilila mu bukota bua Kalaga. 
LUK.22.17	Nu gatolile kituma asegile, atendile bune, Tolazi kituma kikino nu nusianiazi bueinyu bueinyu; 
LUK.22.18	kubuno, nkumubula bune, Nsikanua lingo mazi ma biguma bia mizigi, aba nu gakavua bukota bua Kalaga.
LUK.22.19	Nu atolile kampampa, nu gasilile kusega, akabunguide, nu abakasile nu atendile bune, Kano keli mubili wane, wakasanua ku kabamba keinyu; kitazi bubuno bumukankengelaga. 
LUK.22.20	Nu kituma nukio kusila kua kulia, nu atendile bune, Kituma kikino kili idagano ito mu mikila zane, zakubulua ku kabamba keinyu. 
LUK.22.21	Tondo unguililazi, kuboko kua wozo ukungabula kuli nanne ga mamano meza. 
LUK.22.22	Kubuno Muana wa muntu ende anga buazindi­lizibua: tondo kabebe ku wozo muntu wamugabula! 
LUK.22.23	Balingile kubuzania buabo buabo, nazi wakite bubuno?
LUK.22.24	Nu beigisibua babeide na miango buabo buabo buno, nazi munene gabasamba. 
LUK.22.25	Nu abuide bune, Bakota baBilongo be­kuangata, nu bangati bakumanua buno, Bakiti ba busoga. 
LUK.22.26	To­ndo inyue tamube bubo; tondo we ukutunda kuba munene kumuli, abe anga mukeke; nuwe mukota, abe anga mukambi. 
LUK.22.27	Kubuno nazi uli munene, wozo wikile ga meza, aba wozo ukukamba? tondo nili kumuli anga mukambi. 
LUK.22.28	Tondo inuye, muabezaga nanne mu malindiko mane mansania; 
LUK.22.29	nunne namubikila bukota, anga bubo buambikile Tatane, 
LUK.22.30	buno mulie nu kunua ku meza mane mu bukota buane; nu mukeikala ga bisumbi bia bukota nu kusungia bilongo ikumi nu bibili bia balsalele.
LUK.22.31	Simona, Simona, Satana atundaga kukupepa anga mumpunge: 
LUK.22.32	tondo nakusegeide, buno bukatizio buobe tabukokoke; nuwe ndi wasila kugaluka, lindia mibuto zobe. 
LUK.22.33	Nu amutendile bune, Mukota nili nobe, nili kayikayika kuenda nobe ku kikando aba nu kukua. 
LUK.22.34	Nu amutendile bune, Petelo, gabe nkoko tazibika lelo, wantune mambizi masatu buno ntunizi.
LUK.22.35	Nu ababuide lingo bune, Ganamusingaga tamuabezaga neisuku, nu nsago, nu bisalapata, muidile kikizi? Nu bamute­ndile bune, Tatuidile kampa. 
LUK.22.36	Nu abatendile bune, Tondo kano kaluma, nyene isuku, alitole, nu nsago lingo; nu uteli na bupanga, akunzie nsulu zage, nu akunze bupanga. 
LUK.22.37	Kubuno nkumubula bubo buasanzilue buatunganana buzindilile kundi, Nu aganzilue na bagi: 
LUK.22.38	Nu batendile bune, Mukota, gano geli mapanga mabili, nu abatendile bune, Umpanga.
LUK.22.39	Nu atukile, nu endile ku muiduko wa Oleve, anga buabezaga lukita luage; nu beigisibua bage bamuyangile. 
LUK.22.40	Nu gabasile ga kikio kiziki, abatendile bune, Segazi buno tamuingile mu malindiko. 
LUK.22.41	Idekanukizie nabo anga bulazi buaganisua ikozi; nu akomine mazu nu asegile, 
LUK.22.42	atendile bune, Tatane, ndi watunda, ntikizie kituma kikino: tondo ta kusombola kuane, tondo kuobe kukitue. 
LUK.22.43	Nu mugenzi wa kuigulu amubaside kumulindia. 
LUK.22.44	Nuwe ababazizibue nu asegile nunse bubibu; nu kilungu kiage kiabezaga kise kiasusanania anga matogi ma mikila makolokaga gansi. 
LUK.22.45	Nu gasilile kusega, azanzukile nu endile kuabezaga beigisibua bage, nu abasangile beiyombeka ku tulo na kabebe, 
LUK.22.46	nu atendile bune, Kubuni kumuiyombeka? Yukazi nu musege, buno tamuingile mu malindiko.
LUK.22.47	Kazanga kongo gatendaga, musanganano munene wabasile, nu wozo wamanagua Yudasa, umozi wa babo ikumi nu babili, avuaga luabusio luabo, akundile Yesu nu amumumine. 
LUK.22.48	Tondo Yesu atendile Yudasa bune, Ndi ukugabula Muana wa muntu? 
LUK.22.49	Nu babo babezaga nage, gabamonine ku bubo, batendile bune, Mukota, ndi tubabange na bupanga? 
LUK.22.50	Nu umozi wa kubeli abangile mukobe wa sankoga munene, nu amusesile kutuzi kua seidume. 
LUK.22.51	Tondo Yesu, atendile bune, Sigazi bubo. Nu eitubizie ku kutuzi kuage, nu onine. 
LUK.22.52	Nu Yesu abuide basankoga banene, nu bakota ba numba za kukumbamina, nu bakulu bavuaga kueli bune, Buni bumuavua anga bekuvua ku muibi na mapanga nu nkoma? 
LUK.22.53	Ganabezaga neinyu busi na busi mu numba za kukumbamina nu tamuandambizizie maboko; kano kaluma zili nkungu zeinyu, nu magala ma kapilo.
LUK.22.54	Nu bamukatile, nu bendile nage, nu kumusondelezia ku numba za sankoga munene. Nu Petelo amuyangile bulazi. 
LUK.22.55	Nu gabakongezie keiya ga lusu nu bakungikene, Petelo abezaga nabo. 
LUK.22.56	Nu mukikulu umozi mukambi, amumonine kuikala buigi na keiya, nu amulolile kisozi, atendile bune, Wono muntu abezaga nage. 
LUK.22.57	Tondo atunine, atendile bune, Uwe mukikulu, nsizi wozo. 
LUK.22.58	Nu gatingile nkungu nkeke, ungo amumonineko, amu­buide bune, Uwe uli umozi wa ku babo. Tondo Petelo atendile bune, Uwe wamulume, tanne. 
LUK.22.59	Nu gatingile nkungu emozi ungo alingizie kutenda bune, Lebelebe wono muntu abezagile na wozo, kubuno eli muGalela. 
LUK.22.60	Tondo Petelo atendile bune, Uwe, muntu, nsikumenya bukutenda. Nu kazanga kongo mukuba esate­nda mulume wa nkoko abikile. 
LUK.22.61	Nu Mukota akebetukile, nu alolile Petelo. Nu Petelo akengeide buamubulaga Mukota buno, gabe nkoko tazibika, wantune lelo mambizi masatu. 
LUK.22.62	Nu endile kumbuga, nu alilile bubibu.
LUK.22.63	Nu babo bantu gabakatile Yesu bamuililikile, nu bamulibuide. 
LUK.22.64	Nu bamuzibile ku meiso, nu bamubuzizie bune, Lengania: Nazi wakulibula? 
LUK.22.65	Nu bamutendile bingo bitondo bingi bia kumulinga.
LUK.22.66	Nu gakeide busi, musanganano wa bakulu nu basankoga banene nu basanzi; bakundamene; nu bamulusizie ku lusu luabo, batendile bune, 
LUK.22.67	Ndi uwe u Klisto, tubule. Tondo Yesu aba­kuide bune, Ganamubulabo, tamunakatizia; 
LUK.22.68	nu ganamubuzia, tamunanakula. 
LUK.22.69	Tondo kutukila kano kaluma Muana wa muntu eikale kuseidume kua magala ma Kalaga. 
LUK.22.70	Nu bansania batendile bune, Ndi uli Muana wa Kalaga? Nu abakuide bune, Inyue mukutenda buno nnowe. 
LUK.22.71	Nu batendile bune, Bulongeki bukizi lingo butukutunda? Kubuno tungua kuatenda wenyene na kanua kage.
LUK.23.1	Nu musanganano unsania wazanzukile, nu bendile nage ku Pilato, 
LUK.23.2	nu balingile kumukandika bitondo, batendile bune, Tuamonine wono muntu akuzimizia kilongo kietu, nu akubazugila buno tabalige idigo ku Kaisa, nu akuitenda buno eli Klisto Mukota. 
LUK.23.3	Nu Pilato amubuzizie bune, Ndi uwe U Mukota wa baYuda? Nu amutendile bune, Bubo buwatenda. 
LUK.23.4	Nu Pilato atendile basankoga banene nu musanganano bune, N sikumona ku bumozi ku muntu wono. 
LUK.23.5	Tondo bamuakanizie, batendile bune, Eku­engelela bantu, nu kuigisia mu Yudaya unsania, kutuka ku Galela, ukualingide aba nu kuno.
LUK.23.6	Tondo Pilato gongule, abuzizie buno, ndi wono eli muntu wa Galela. 
LUK.23.7	Nu gamenyine buno, abezaga ku buangato bua Helode, amusingile ku Helode abezaga ku Yelusalema mu bindi bibio.
LUK.23.8	Gamonine Helode ku Yesu abogilebogile nunse: kubuno kutukila wakalazi atundaga kumumonako, kubuno ongule ku bito­ndo biakitaga; nu atundaga kumona ku mugeleko wakukita. 
LUK.23.9	Nu amubuzizie bitondo bingi; tondo ntamuakuide buampa. 
LUK.23.10	Nu basankoga banene nu basanzi babezaga gago, nu bamukandikile bitondo bubibu. 
LUK.23.11	Nu Helode nu bakoloboyo bage, bamukitile nguza, nu kumuililika, nu kusila kua bubo bamuvualikizie nsulu nsoga, nu amusubizie kua Pilato. 
LUK.23.12	Helode nu Pilato bagomezie kutukila busi bubo: kubuno babezaga basombana.
LUK.23.13	Pilato akundamanizie basankoga banene nu bangati nu bantu, 
LUK.23.14	nu abatendile bune, Muanvuilide na wono muntu, buno ekuengelela bantu: nu namubuzizie ku bitondo bibino bimuamuka­ndikile kubio, nu nsiamonine ku bubi bumozi bumuamukandikaga; 
LUK.23.15	aba Helode nuwe ukiamusubizizie kutuli ntamuene ku kitondo kiatunganana kukuila muntu. 
LUK.23.16	Umpanga nkumususula nu nti namukandula. 
LUK.23.17	Kubuno ku busi bua kisagulo buatunganana mukandua umozi kukandulua. 
LUK.23.18	Tondo balalukile bubibu ba­nsania gamozi, bune, Tikia wozo, nu utukandulile Balaba: 
LUK.23.19	wono muntu akandilue mu kikando ku musona wabezaga mu muino nu ku buiti. 
LUK.23.20	Nu Pilato abatendile lingo, kubuno atundaga kuka­ndula Yesu; 
LUK.23.21	tondo balalukile bune, Mutakazi, mutakazi. 
LUK.23.22	Nu ababuide limbizi lia masatu bune, Kubuni, bubi bukizi buaki­tile; nsikumenya bumozi buanakuila. Nkumulibula nu nti na­mukandula. 
LUK.23.23	Tondo balalukile bubibu, basegile buno atakue. Nu moki mabo makindile. 
LUK.23.24	Nu Pilato asengezezie buno buba­kutunda bukitue. 
LUK.23.25	Nu akanduide wozo wakandagua ku kabamba ka musona nu buiti wozo ubatundaga, tondo agabuide Yesu anga bubatundaga.
LUK.23.26	Nu gabamukatile, batolile muntu umozi wamanagua Simona wa Kulene, atukaga muisoa, bamuekezie muti wa magu, kumbusa kua Yesu. 
LUK.23.27	Nu musanganano munene wa bantu wamuyangile, nu bakikulu beidibulaga ku makuba nu bamulililaga. 
LUK.23.28	Tondo Yesu akebetukile nu atendile bune, Bakinga ba Yelusalema, tamu­nandilila, tondo idililazi nu kulilila bana beinyu. 
LUK.23.29	Kubuno bindi biavue bakatenda buno, Mbogimbogi ku bagumba nu nda zita­buta, nu mabele matakumomia. 
LUK.23.30	Nu bakalinga kubula miduko bune, Tulimbazi; nu tubisazi. 
LUK.23.31	Kubuno ndi bekukita bitondo bibino ku muti mubisi, buni bukakitua ku muti woma?
LUK.23.32	Nu bendile na bango babili beiti, buno beitue nage kiandindi. 
LUK.23.33	Nu gababasile ga kiziki kibamanaga buno, Nkungu, nu kuko ukubamutakile ku muti wa magu, nu babo bagi, umozi kuaseidume nu ungo kuaseikazi. 
LUK.23.34	Nu Yesu atendile bune, Tatane basigilile; kubuno tabeizi bubekukita. Nu babegeine nsulu zage, nu baze­side mbale. 
LUK.23.35	Nu bantu babezaga bemana nu balolaga, Nu bangati bamuililikile batendile bune, Onezie bango; eiyonie we­nyene, ndi eli Klisto wa Kalaga, musombolua wage. 
LUK.23.36	Nu bakoloboyo nubo bamuililikile, nu bavule kueli nu bamukasile maku makali, 
LUK.23.37	nu batendile bune, Ndi uwe u Mukota wa baYuda, iyonie uwenyene. 
LUK.23.38	Nu kuabezaga isanzo gantata gage buno, WONO ELI MUKOTA WA BAYUDA.
LUK.23.39	Nu umozi wa ku babo batakilue nabo amulingile, atendile bune, Ndi uwe ntuli tugu Klisto? Iyonie uwenyene nu tonie nuisue. 
LUK.23.40	Tondo ungo amuzugide, nu atendile bune, Ndi ntu­kukua tugu Kalaga boba, nu mu lusungio lumozi umutuli? 
LUK.23.41	Butukusungibua buligo; kubuno tukusungibua ku buagi bueitu; tondo wono ntakitile buampa buanakuila. 
LUK.23.42	Nu atendile ku Yesu bune, Kunkengelaga gokeingila mu bukota buobe. 
LUK.23.43	Nu amuakuide bune, Lebelebe nkukubula bune, Lelo wabe nanne mu Paladiso.
LUK.23.44	Nu zabezaga zakuka nkungu mutuba, nu kuabeide kapilo ku kisi kinsania aba nu ku nkungu mubula. 
LUK.23.45	Nu kisongo kia busi takiasanine lingo: nsulu za numba za kukumbamina zatikile munka­tini.
LUK.23.46	Nu Yesu alalukile neiyuki inene bune, Tatane nabika kalamo kane mu maboko mobe: nu asilile kutenda bubo, eidekanizie wenyene. 
LUK.23.47	Nu mukota wa bakoloboyo gamonine bubo buaba, aganuine Kalaga, nu atendile bune, Lebelebe wono muntu abezaga eisanana. 
LUK.23.48	Nu bansania babezaga ku musanganano bangamine gabamonine ku bubo buabeide, nu basubanizie beidibulaga ku makuba. 
LUK.23.49	Nu bansania babezaga bemuizi nu bakikulu bamuya­ngaga kutuka ku Galela, babezaga beikile kulazi nu balolaga bubo.
LUK.23.50	Nu kuabezaga muntu umozi wa luango, izina liage Yosefu, muntu musoga nu weisanana 
LUK.23.51	(tondo nteitabizizie luango luabo, nu kukita kuabo), abezaga muntu wa Alimataya, muino munene wa baYuda, nu alindilaga bukota bua Kalaga: 
LUK.23.52	nu wono muntu endile ku Pilato, nu asegile kitumba kia Yesu. 
LUK.23.53	Nu Akikumbizie, nu akikandile na nsulu zabota, nu akibikile mu nsinda zabazilue muikozi, tamubikua kingo kitumba. 
LUK.23.54	Nu buabezaga busi bua Kulongeka, nu busi bua sabato buse buigi. 
LUK.23.55	Nu bakikulu ba­tukaga ku Galela, bayangile, nu kulola ku nsinda, buno buni bua­bikilue kitumba kiage. 
LUK.23.56	Nu basubizie nu balongekile ngenge nu bulago. Nu busi bua sabato bomuinue anga buakakizizibue.
LUK.24.1	Tondo mu busi bua kulinga bueizinga, mu nindunindu nunse, bendile ku nsinda, na bulago bubabikile kayikayika. 
LUK.24.2	Nu basangile lilio ikozi liatukibua ku nsinda. 
LUK.24.3	Nu gabingidemo tabamonine ku kitumba kia Mukota Yesu. 
LUK.24.4	Nu bangamine na bubo, nu bantu babili babezaga bemana buigi nabo, babezaga bavuala nsulu zikukelima: 
LUK.24.5	nu bakule boba, nu baguede gansi bukukumania, bamubuide bune, Buni bumukulonda wozo mulami munkantini mua bakuzi? 
LUK.24.6	Nteli gano, tondo ayuka: kengelazi buamutendile nti eikikile ku Galela, 
LUK.24.7	nu atendile buno, buatu­nganana Muana wa muntu agabulue ku maboko ma bagi, nu kuta­kua, nu kusila kua bindi bisatu nti ayuke. 
LUK.24.8	Nu bakengede bua­batendaga. 
LUK.24.9	Nu gabatukile ku nsinda, nu basubizie kusambalila babo ikumi nu umozi, nu ku bango bansania. 
LUK.24.10	Nu babezaga Malia Magadala, nu Yoali nu Malia nina wa Yakobo: nu bango bakikulu babezaga nabo, basambalide basingua bubo bunsania. 
LUK.24.11	Tabangile bubo bubatendagua nu tabakatizizie. 
LUK.24.12	Tondo Petelo azanzukile nu eitumine lubilo ku nsinda; nu akumbamine nu amonine tugu ku zezo nsulu zabota zabezaga gansi; nu endile ku numba zage, nu angamine na bubo buabeide.
LUK.24.13	Nu kuabezaga mu bubo busi beigisibua babili bendile ku muino wamanagua Emau, wabezaga bulazi na Yelusalema anga lugendo lua nkungu ibili. 
LUK.24.14	Nubo basambalilene bubo bunsania buabeide. 
LUK.24.15	Nu gabasambalilanaga nu kubuzania, Yesu wenyene avule buigi nabo nu endede nabo gamozi. 
LUK.24.16	Tondo meiso mabo mazibilue buno tabamumenyinine. 
LUK.24.17	Nu ababuide bune, Buni bumukuenda muasambalilana nu mukuenda? Nu bemanine, nu babezaga na kabebe. 
LUK.24.18	Nu umozi wa kubeli, izina liage Koleopa, amuakuide bune, Ndi Uwe uli tugu mugenzi mu Yelusalema utemenya tondo buetile kuko ku bindi bibino? 
LUK.24.19	Nu abatendile bune, Buni buabeide? Nu bamutendile bune, Bua Yesu wa Naza­leta, abezaga mulegania mubibu mu kukita nu mu kutenda ku Kalaga nu ku bantu bansania; 
LUK.24.20	basankoga nu bangati beitu bamugabuide buno asungibue nu buno akue, nu bamutakile. 
LUK.24.21	Tondo isue tuabezagile tukumulemanina buno, we akulule Isalele. Nu lingo lelo, ukindi kia bisatu na gakitidue bubo. 
LUK.24.22	Lingo bakikulu bamozi ba kueitu batuangamizie gabendagile ku nsinda lukesikesi; 
LUK.24.23	nu tabamonine ku kitumba kiage, nu gabavule batutendile buno, bamonine ku migenzi, zabatendile buno, alama. 
LUK.24.24	Nu bamozi ku babo batuabezaga nabo bendile ku nsinda nu bamonine ku bubo buatendaga babo bakikulu: tondo we tabamu­monineko. 
LUK.24.25	Nu abatendile bune, Inyue batakumenyinina, nu beli na mitima zatamba ku kukatizia binsania biatendaga balenga­nia! 
LUK.24.26	Ndi tabuatunganana Klisto kusungibua ku bitondo bibino, nu kuingila mu lutanuno luage? 
LUK.24.27	Nu kutukila ku Mose nu ku balengania bansania, abasambalide buisulilua bua masanzo mansania masanzidue wenyene. 
LUK.24.28	Nu babasile buigi na muino gubendaga kugo nu endile anga ukutinga. 
LUK.24.29	Nu bamusubizie, nu batendile bune, Ikala neisue; kubuno busi buseli muigolo, nu buse buida. Nu eingide nu eikeide nabo. 
LUK.24.30	Nu gabezaga esalia nabo, atolile kampampa; nu asegile; nu akabunguide nu abakasileko. 
LUK.24.31	Nu meiso mabo malimbuidue, nu bamumenyine: nu ababombile. 
LUK.24.32	Nu batendeine buabo buabo bune, Ndi tatuabezaga na mitima tugu zakukengela, gatuatendaga nage mu nzila, nu gatulolesagia masanzo? 
LUK.24.33	Nu batukile mu zezo nkungu, nu basubizie ku Yelusalema, nu basangile beigisibua ikumi nu umozi bakundamana nu bango babezaga nabo, nu batendile bune, 
LUK.24.34	Lebelebe Mukota ayuka, nu amonekako na Simona. 
LUK.24.35	Nu babasambalide bansania buabede mu nzila, nu lukita lubamumenyine mu kubungula ka­mpampa.
LUK.24.36	Nu nkungu zibatendaga bubo, we wenyene emanine muni ati­ni muabo, nu ababuide bune, Bobelelazi. 
LUK.24.37	Tondo basalimine nu bakule boba nunse, nu bakengeide buno bamona ku musumbu. 
LUK.24.38	Nu ababuide bune, Kubuni kumukuzangazanga nu kubuni muli na kanongonongo mu mitima zeinyu? 
LUK.24.39	Lolazi ku maboko mane nu ku magulu mane, buno unne wono; mbabatazi nu ndo­lazi; kubuno musumbu nteli na misuna nu makua, anga bumu­kumonako. 
LUK.24.40	Nu gasilile kutenda bubo abalolesezie makasa mage nu magulu mage. 
LUK.24.41	Nu gababezaga tabekatizia na mbogi­mbogi, nu bangamine, abatendile bune, Ndi muli neidia gano? 
LUK.24.42	Nu bamukasile kindi kia kiena kiokibua. 
LUK.24.43	Nu akitolile, nu akilile nti bakumona.
LUK.24.44	Nu ababuide bune, Bubuno ubunamubulile ganabezaga neinyu, buno buatunganana kuzindilila bubo bunsania bunasa­nzidue mu mulembe wa Mose, nu balengania, nu mu nimbo. 
LUK.24.45	Nu abakasile makengelo buno bamenyinine masanzo.
LUK.24.46	Nu ababuide bune, Ububo buasanzilue bune, Klisto akasu­ngibua nu nti ayuke ku bakuzi kusila kua bindi bisatu; 
LUK.24.47	nu ba­Bilongo bansania basambalilue kuiyania nu kusigililua misako za buagi buabo muizina liane, kulinga ku Yelusalema. 
LUK.24.48	Nu inyue muli balongeki ba bitondo bibino. 
LUK.24.49	Nu lebelebe namuvuila neidagano lia Tatane; tondo iziziazi mu muino, aba nu gamua­vualikibue na magala matuke kuigulu.
LUK.24.50	Nu abasondelezizie aba nu ku Betania, nu alambizie maboko, nu abakitide mponga. 
LUK.24.51	Nu gabakitide mponga alekanukile nabo, nu ekilue muigulu. 
LUK.24.52	Nu gabasilile kumukumbamina ba­subizie ku Yelusalema na mbogimbogi nnene: 
LUK.24.53	nu beikeide mu numba za kukumbamina bindi binsania, baganuine Kalaga.
JHN.1.1	Mukulinga muabezaga Idagi, nu Idagi abezaga na Kalaga, nu Idagi abezaga Kalaga. 
JHN.1.2	We mukulinga abezaga na Kalaga. 
JHN.1.3	Binsania biakitilue nage; nu takuli kena kakitilue katakitile. 
JHN.1.4	Mueli muabezaga kalamo; nu kalamo kako kabezaga kiengi kia bantu. 
JHN.1.5	Kiengi kiasanine mu kapilo; tondo kapilo takakikindile.
JHN.1.6	Muntu avule, musingua wa Kalaga, izina liage Yoana. 
JHN.1.7	Wono avule ku bulongeki, buno alongekele kikio kiengi, buno ba­nsania bakatizie mueli. 
JHN.1.8	Wono ntabezaga kikio kiengi, tondo avule buno alongekele kikio kiengi. 
JHN.1.9	Kiengi kia bulili kiabezaga, kiavule ku kisi, kisanie bantu bansania. 
JHN.1.10	Wono abezaga mu kisi, nu kisi kiakitilue nage, tondo kisi takiamumenyinine. 
JHN.1.11	Avule ku bage, tondo bage tabamusekede. 
JHN.1.12	Tondo bansania bamusekeide, abakasile buangato kuba bana ba Kalaga, ubabo baka­tizizie izina liage: 
JHN.1.13	babutilue ta ku mikila, aba ta ku lutundo lua mubili, aba ta ku lutundo lua wamulume, tondo lua Kalaga.
JHN.1.14	Nu Idagi akitilue mubili, nu eikalile munkatini muetu (nu tuamonine ku lutanuno luage, luabezaga anga Muana wa ngomo watukile kulsi), eiyala na mponga nu bulili. 
JHN.1.15	Yoana amulonge­kede, nu alalukile neiyuki, atendile bune, Uwozo unamubulaga buno, Ekuvua kumbusa kuane eseli luabusio luane; kubuno ali­ngaga kuba luabusio luane. 
JHN.1.16	Kubuno mu kuzindilizia kuage isue bansania tuakitilue mponga nunse. 
JHN.1.17	Mulembe wakasilue ku Mose, tondo mponga nu bulili biavule na Yesu Klisto. 
JHN.1.18	Takuli muntu wamonine ku Kalaga; tugu Muana umozi wa ngomo eli ku bukuba bulsi we uwamulolesia.
JHN.1.19	Nu bubuno ubulongeki bua Yoana, baYuda bamusingide basankoga nu baLewi kutuka ku Yelusalema buno bamubuzizie bune, Uwe unazi? 
JHN.1.20	Nuwe eitabizizie, nu ntatunine, nu eita­bizizie bune, Nne nsili Klisto. 
JHN.1.21	Bamubuzizie bune, Uli nazi? ndi uwe u Eliya? Nu atendile bune, Nsili wozo. Bamubuzizie lingo bune, Ndi uli wozo mulengania? Nu akuide bune, Kilo. 
JHN.1.22	Bamubuzizie bune, Uli nazi? buno tuasambalile batusingile. Buni bukuibula? 
JHN.1.23	Atendile bune, Nne nili iyuki lia muntu ukulalukaga mu kalula bune, Isiazi matingilo ma Mukota, anga buatendile mulengania Yesaya.
JHN.1.24	Nubo basingagua na baFalese. 
JHN.1.25	Bamubuzizie bune, Ndi ntuli Klisto aba Eliya, aba mulengania wono, buni bukubatizia? 
JHN.1.26	Yoana abatendile bune, Nkubatizia na mazi; munkatini muenyu muemanuka umutakumenya, 
JHN.1.27	avue kumbusa kuane, nsiatananina kukandula mizigi za bisalapata biage. 
JHN.1.28	Bubo buakitilue mu Betania lisilia lia Yadene, muaba­tizagia Y oana.
JHN.1.29	Gakede busi amonine ku Yesu ekuvua kueli, nu atendile bune, Lolazi Muana wa Mukoko wa Kalaga, ukueka buagi bua bantu ba kisi. 
JHN.1.30	Uwono unamubulaga bune, Avue kumbusa kuane eseli luabusio luane kubuno alingaga kuba luabusio luane. 
JHN.1.31	Nne nsiamumenyine; tondo navule kubatizia na mazi buno amoneke ku balsalele. 
JHN.1.32	Nu Yoana alongekile bune, Namona ku Muuza Wasililila ekugela muigulu anga nkulimba; nu zemene gantata gage. 
JHN.1.33	Nsiamumenyine, tondo ansingile kubatizia na mazi ambuide bune, Muntu uwamonage Muuza ekumugelela, nu kuikala gantata gage, we ukubatizia na Muuza Wasililila. 
JHN.1.34	Namonine ku bubo nu nalongekede bantu bune, Wono eli Muana wa Kalaga.
JHN.1.35	Gakede busi lingo, Yoana abezaga emana na beigisibua bage babili; 
JHN.1.36	nu alolile Yesu kisozi, ekuenda, nu atendile bune, Lolazi, Muana wa Mukoko wa Kalaga! 
JHN.1.37	Nu beigisibua bongule kuatendaga bayangile Yesu. 
JHN.1.38	Nu Yesu akebetukile, abamonine bekumuyanga, ababuzizie bune, Kikizi kimukulonda? Nu bamu buide bune, Labi (buisulilua buabo Musozi), kuni kukuikalaga? 
JHN.1.39	Nu ababuide bune, Vuazi mumone. Bendile nu bamonine kuikalilaga; nubo beikeide nage kindi kikio; zabezaga zakuka nkungu ikumi. 
JHN.1.40	Andele, muto wa Simona Petelo abezaga umozi wa kubabo babili bonguaga kuatendaga Yoana, nu kuyanga Yesu. 
JHN.1.41	Nu alingile kubasa kuko kuabezaga iselenzi Simona, amubuide bune, Tuamona ku Masiya (buisulilua buabo Klisto). 
JHN.1.42	Avule nage ku Yesu. Yesu amulolile kisozi, amubuide bune, Uli Simona, muana wa Yoana: bakakumana Kefa (buisulilua bualio Petelo, aba Ikozi).
JHN.1.43	Gakede busi, atundile kuenda mu kisi kia Galela, nu asangile Filipo, nu Yesu amubuide bune, Nyange. 
JHN.1.44	Filipo abezaga wa ku Betesaida, mu muino wa Andele nu Petelo, 
JHN.1.45	Filipo asangile Natanaele, amubuide bune, Tuamona ku wozo wasanzilue na Mose mu mulembe, nu balengania, Yesu wa ku Nazaleta, Muana wa Yosefu. 
JHN.1.46	Nu Natanaele amubuzizie bune, Munatuka kisoga mu Nazaleta? Filipo amubuide bune, Vua umone. 
JHN.1.47	Yesu alolile Na­tanaele ekuvua kueli, nu atendile bune, Lolazi mulsalele lebelebe, nteli na buengelezi mueli. 
JHN.1.48	Natanaele amutendile bune, Buni buwamenya? Yesu amubuide bune, Gabezaga Filipo ntekumana, wabezaga gansi na muti wa figi nakumonineko. 
JHN.1.49	Natanaele amubuide bune, Labi, uwe uli Muana wa Kalaga nunse, nu uli Mukota wa Isalele, 
JHN.1.50	Yesu amutendile bune, Ndi wakatizia kubuno nakubula buno nakumonineko gansi na muti wa figi? Wamone ku bungo buatinga bubuno. 
JHN.1.51	Nu amubuide bune, Lebelebe mukamona igulu liakandulua nu migenzi za Kalaga ziku­bakama nu zikugela ku Muana wa muntu.
JHN.2.1	Mu kindi kia bisatu, isonga liabezaga mu Kana wa Galela; nu nina wa Yesu abezaga kuko: 
JHN.2.2	nu bamanine Yesu nu beigisibua bage ku kisagulo. 
JHN.2.3	Nu gasilile maku nina wa Yesu amubuide bune, Tabeli na maku. 
JHN.2.4	Nu Yesu amubuide bune, Mukikulu, nili nobe buni? Nkungu zane tazika. 
JHN.2.5	Nina abuide bakambi bune, Nti muakita tugu anga buamubulage. 
JHN.2.6	Kua­bezaga malega mutuba ma makozi mabikagua mu mazi ma koga anga lukita lua baYuda, nalio nalio naliakukaga mu litele makumi mubula. 
JHN.2.7	Yesu ababuide bune, Iyaziazi malega na mazi. Nu beyaziziemo bundo. 
JHN.2.8	Ababuide bune, Matagazi, nu muende namo ku wozo mukota wa kisagulo. 
JHN.2.9	Nu gasondile mukota wa kisagulo ku mamo mazi magalukile maku, ntamenyine kuma­tukile (tondo bakambi bamatagaga ubamenyine buno mazi), wozo mukota wa kisagulo amanine musongi, 
JHN.2.10	nu amubuide bune, Na muntu na muntu nokukasanaga maku masoga, nu ndi bamanua, nu kusila nti abakasa mango mabi: tondo uwe walangile maku masoga aba nu kano kaluma. 
JHN.2.11	Wozo umugeleko mutangi wa­kitile Yesu mu Kana wa Galela, nu alolesezie bantu lutanuno luage; nu beigisibua bage bamukatizizie.
JHN.2.12	Nu endile na nina nu bato bage, nu beigisibua bage ku Kapenuma; nu tabezizizieko bindi bingi.
JHN.2.13	Nu kisagulo kia baYuda kiabezaga buigi, nu Yesu abakamine ku Yelusalema. 
JHN.2.14	Nu asangile bakunzia ba ngombe nu mikoko nu nkulimba, nu bagalukia ba falanga beikile mu numba za kuku­mbamina: 
JHN.2.15	nu agondile kasusula ka musinge, nu embizie babo bansania mu zezo numba, nu mikoko nu ngombe; nu abalangani­zie falanga za bagulania, nu edukizie meza mabo; 
JHN.2.16	nu ababuide bakunzia ba bilinga bune, Tukiazi bibino; tamunakita numba za Tatane anga numba za kagulilo. 
JHN.2.17	Beigisubua bage bakengede idagi liasanzilue bune, Kangonongono ka ku numba zobe kandia.
JHN.2.18	Nu baYuda bamubuzizie bune, Ukutulosia kalolesio kakizi kakukita bubuno? 
JHN.2.19	Yesu atendile bune, Itazi zeno numba zakukumbamina, nu nazobake lingo ku bindi bisatu. 
JHN.2.20	BaYuda batendile bune, Bobakile zeno numba nnene zakukumbamina miaka makumi manazi nu mutuba, nu uwe gunazobaka ku bindi bisatu? 
JHN.2.21	Tondo atendaga ku numba nnene za kukumbamina za mubili wage. 
JHN.2.22	Gayukile ku bakuzi, beigisibua bage bakengede buno abatendile bubo; nu bakatizizie lilio isanzo, nu bubo buabatendaga Yesu.
JHN.2.23	Gabezaga mu Yelusalema ku kisagulo kiesuluko, bantu beingi bakatizizie izina liage, gabamonine migeleko zakitile. 
JHN.2.24	Tondo Yesu ntabetabizizie, kubuno abezaga eizi bansania, 
JHN.2.25	kubuno nteiyaninaga bulongeki bua muntu; kubuno wenyene amenyaga makengelo ma muntu.
JHN.3.1	Kuabezaga muntu umozi wa baFalese, izina liage Nikodemo, abezaga muangati wa baYuda: 
JHN.3.2	amuvuilide mu kindi, nu amu­buide bune, Labi, tukumenya buno uli musozi watukile kua Kala­ga; kubuno takuli muntu unavuama kukita migeleko zeno ziuku­kita, ndi Kalaga nteli nage. 
JHN.3.3	Yesu amuakuide bune, Lebelebe, lebelebe, nkukubula buno ndi muntu ntabutua lingo, ntanavuama kumona ku bukota bua Kalaga. 
JHN.3.4	Nikodemo amubuide bune, Buni bunabutua lingo muntu nu ese mukungu? Ndi aningila lingo mu­nda za nina nu kubutua lingo? 
JHN.3.5	Yesu akuide bune, Lebelebe, lebelebe, nkukubula buno, ndi muntu ntabutua ku mazi nu ku Muuza, ntanavuama kuingila mu bukota bua Kalaga. 
JHN.3.6	Kia­butua ku mubili nti mubili; nu kiabutua ku Muuza nti kia muuza. 
JHN.3.7	Ntunangama kuiyuki linakubula buno, buamutunganana kubutua lingo. 
JHN.3.8	Lumpumpu lukupupa kulukutunda, nu muzumio walo gukungubua, tondo ntukumenya kulukutuka, nu kulukuenda: muntu unsania wabutilue ku Muuza eli bubo. 
JHN.3.9	Nikodemo atendile bune, Buni bunavuama bubuno? 
JHN.3.10	Yesu atendile bune, Uli musozi wa balsalele nu ntukumenyinina bubuno? 
JHN.3.11	Le­belebe, lebelebe, nkukubula buno, bubo butukumenya ubutuku­tenda, nu bubo butukumonako ubutukulongeka; tondo tamuita­bizia bulongeki bueitu. 
JHN.3.12	Ndi nkumubula bua ga kisi, nu tamu­kubukatizia, nu buni bumunakatizia ndi namubula bua muigulu? 
JHN.3.13	Nu takuli muntu wabakamine kuigulu, tondo wozo watukile kuigulu, u Muana wa muntu uli muigulu. 
JHN.3.14	Nu anga buasakikile Mose nzoka mu kalula, bubo Muana wa muntu atunganana kusa­kikua. 
JHN.3.15	Nu muntu unsania wamukatizia abe na kalamo kata­nakuzinda. 
JHN.3.16	Kubuno Kalaga eitide nunse kutunda ba ga kisi, akasene Muana wage wa ngomo, buno muntu unsania wamukatizia ntazimine, tondo abe na kalamo katanakuzinda. 
JHN.3.17	Kubuno Kalaga ntasingile Muana wage ku kisi kukisungia, tondo kisi kionibue mueli. 
JHN.3.18	Wamukatizia ntasungibue; gutamukatizia asila kusungibua; kubuno ntakatizizie izina lia Muana wa ngomo wa Kalaga. 
JHN.3.19	Nu luluno luli lusungio buno, kiengi kiavule ku kisi, tondo bantu belamine kapilo kutinga kiengi; kubuno misako zabo zabezaga mibi. 
JHN.3.20	Kubuno muntu unsania ukukita mibi ekusomba kiengi, nu ntekuvua ku kiengi buno misako zage zinazu­gilua. 
JHN.3.21	Tondo muntu unsania ukukita misako za bulili ekuvua ku kiengi, buno misako zage zimonekeko kubuno zikukitua mu Kalaga.
JHN.3.22	Kusila kua bubo, Yesu nu beigisibua bage bavule mu lulenge lua Yudaya; ezizizie kuko nu abatizizieko. 
JHN.3.23	Nu Yoana nuwe abatizagia ku Ainona buigi na Salima, kubuno kuko kuabezaga mazi meingi: nu bantu bavule, nu babatizizibue. 
JHN.3.24	Kubuno Yoana abezaga ntekandua. 
JHN.3.25	Beigisibua ba Yoana babezaga na miango na muYuda umozi ku kitondo kia kuengibua. 
JHN.3.26	Nu bavule ku Yoana, nu bamubuide bune, Labi, guwabezaga nage lisilia lia Yadene, uguwalongekelaga, we ekubatizia, nu bantu bansania bekuenda kueli. 
JHN.3.27	Yoana abakuide bune, Muntu ntanamona buampa, ndi ntakasuabo muigulu. 
JHN.3.28	Inyue benyene mukundo­ngekela buno natendile bune, Nsili Klisto, tondo nalinge kusingua luabusio luage. 
JHN.3.29	Uli na mukikulu nti u musongi: tondo muida wa musongi ekuimana nage, ekunguilila iyuki liage, ekuba na mbogimbogi kuiyuki lia musongi: mbogimbogi zane zasililila. 
JHN.3.30	Atunganana kukutibua, nunne nisigulizibue.
JHN.3.31	Watuka muigulu nti atinga bansania: wa ga kisi eli wa kisi, nu nti ekutenda bia ga kisi: nu watuka muigulu nti atinga bansania. 
JHN.3.32	Bubo buamonineko nu bunguleko, ububo buekulongeka; nu takuli ukuitabizia bulongeki buage. 
JHN.3.33	Wetabizia bulongeki buage nti abikua kamenyikilo buno, Kalaga eli bulili. 
JHN.3.34	Kubuno wasingilue na Kalaga ekutendaga moki ma Kalaga: kubuno Kalaga ekukasanaga Muuza ntagulindika. 
JHN.3.35	Isi atunda Muana, nuwe amukasa binsania mu maboko mage. 
JHN.3.36	Walatizia Muana eli na kalamo katanakuzinda; tondo utakatizia Muana ntakamona kalamo, tondo bongua bua Kalaga buamuikalila.
JHN.4.1	Gamenyine Mukota buno baFalese bongule buno, Yesu atinga Yoana ku beigisibua nu ku kubatizia 
JHN.4.2	(tondo Yesu wenyene ntabatizagia, tondo beigisibua bage ubabatizagia tugu), 
JHN.4.3	atukile ku Yudaya, nu asubanizie lingo ku Galela.
JHN.4.4	Nu buamutunganene buno atinge mu Samalia. 
JHN.4.5	Avule ku muino wa Samalia, izina liago Sikala, buigi na lilio isoa lia Yakobo liakasaga muana wage Yosefu: 
JHN.4.6	nu gago ugabezaga kanua balongo ka Yakobo, Yesu akutilue na lugendo, eikeide buigi na kanua ba­longo. Zabezaga zise nkungu mutuba. 
JHN.4.7	Mukikulu wa mu Samalia avule kutaga mazi. Yesu amubuide bune, Nkase mazi ma kunua. 
JHN.4.8	Kubuno beigisibua bage babezaga basila kuenda ku muino kukunza idia. 
JHN.4.9	Nu wozo mukikulu wa mu Samalia amu­buide bune, Buni bunili nobe uwe muYuda ukutunda nkukase mazi, nunne nili mukikulu wa mu Samalia? (Kubuno baYuda nu ba­Samalia tabakugomanagia.) 
JHN.4.10	Yesu amuakuide bune, Songo wizi lukaso lua Kalaga, nu nazi ukukubuzia, buno nkase mazi ninue, songo unamusegile, nuwe anakukasile mazi ma kalamo. 
JHN.4.11	Wozo mukikulu amubuide bune, Mukota, ntuli na kituma kia kutaga, kubuno kanua balongo keli kazindu: nu kuni kuwasangile mazi ma kalamo? 
JHN.4.12	Ndi uwe watinga tateisue Yakobo, watukasile kanua balongo kakano, kanuaga muko na bana bage nu bituganua biage? 
JHN.4.13	Yesu amuakuide bune, Wanua ku mazi mamano anakua na mpusia lingo: 
JHN.4.14	tondo wanua ku mazi manamukasa ntanakua na mpusia nunse; tondo mazi manamukasa manaba mueli anga kanua balongo ka mazi kakukulungukaga mu kalamo katanakuzinda. 
JHN.4.15	Wozo mukikulu amubuide bune, Mukota, nkase mamo mazi buno nsikue na mpusia lingo, buno nsivue kutaga lingo gano. 
JHN.4.16	Yesu amubuide bune, Enda umane iba wobe, uvue nage gano. 
JHN.4.17	Wozo mukikulu amuakuide bune, Nsili na wamulume. Yesu amubuide bune, Watenda buligo nunse, ntuli na wamulume: 
JHN.4.18	kubuno wabezaga na bamulume batano, nu wozo uli kueli kano kaluma nteli iba wobe: watenda buligo. 
JHN.4.19	Wozo mukikulu amubuide bune, Mukota, namenya buno, uli mulengania. 
JHN.4.20	Batateisue bakumbaminaga ku muiduko wono; tondo inyue mukutenda buno, mu Yelusalema muli kiziki kiatunganana kuku­mbaminuamo. 
JHN.4.21	Yesu amubuide bune, Mukikulu, nkatizie, nkungu zikakuka tamukakumbamina Tatane ku muiduko wono, aba ku Yelusalema. 
JHN.4.22	Inyue mukukumbamina kimutizi: isue tuku­kumbamina kituizi; kubuno lonio lukutuka ku baYuda. 
JHN.4.23	Tondo nkungu zikakuka, nu ziseli, buno bakumbamizi ba lebelebe bakukumbamina Tatane mu muuza nu bulili: kubuno Tatane ekulonda bantu anga babano buno bamukumbamine. 
JHN.4.24	Kalaga eli Muuza; nubo bansania bakumukumbamina batunganana kumukumbamina mu muuza nu mu bulili. 
JHN.4.25	Wozo mukikulu amubuide bune, Nkumenya buno Masiya ekuvua (ekumanua buno, Klisto): ga­kavua, akatumenesia bunsania. 
JHN.4.26	Yesu amubuide bune, Unne wono gukutenda nage.
JHN.4.27	Nu beigisibua bage bavule mu nkungu zezo; nu bangamine kubuno atendaga na mukikulu; takuli wamubuzizie bune, Kikizi kiukulonda? aba buni bukutenda nage? 
JHN.4.28	Nu wozo mukikulu asigile idega, nu endile ku muino, nu abuide bantu bune, 
JHN.4.29	Vuazi mulole muntu wabulaga misako insania zinakitaga: ndi wono nteli Klisto? 
JHN.4.30	Batukile ku muino, nu bamuvuilide. 
JHN.4.31	Mu zezo nkungu beigisibua bamusegile bune, Labi, lia. 
JHN.4.32	Tondo ababuide bune, Nili neidia limutizi. 
JHN.4.33	Beigisibua babuzanizie bune, Ndi kuli muntu wamuvuilide neidia? 
JHN.4.34	Yesu ababuide bune, Idia liane lili kukita kusombola kua wozo wansingile, nu kusila mulimo wage. 
JHN.4.35	Ndi tamunatenda buno, kusila kua miezi inazi nti matu­bulo meika? Nkumubula bune, Galaminazi, mulole masoa, kubuno mese mela nu mese buigi na kutubulua. 
JHN.4.36	Ukutubula eli na mutali, nu ekukundamania biguma biage ku kalamo katanakuzinda; bubo muyiki nu mutubuzi babogeboge gamozi. 
JHN.4.37	Bubuno buligo, Umozi ekuyikaga, nu ungo ekutubulaga. 
JHN.4.38	Namusingile kutubula bimutakitide mulimo; bango bakitile mulimo, nuinyue muingila mu mulimo wabo.
JHN.4.39	Nu baSamalia bengi ba mu muino wozo bamukatizizie ku kutenda kua mukikulu kuatendaga bune, Ambuide bunsania buna­kitaga. 
JHN.4.40	Gamuvuilide baSamalia, bamusegile buno, ekale nabo nu eiyombekile kuko bindi bibili. 
JHN.4.41	Nu bango bantu beingi bamukatizizie ku kutenda kuage; 
JHN.4.42	nu babuide mukikulu bune, Tuamukatizia kano kaluma, ta ku kutenda kuobe: tondo kubuno tuiyunguila isue benyene, nu tuamenya nunse buno, wono u Monia wa kisi.
JHN.4.43	Nu gatingile bindi bibili atukile kuko, nu endile ku Galela. 
JHN.4.44	Kubuno Yesu wenyene atendile bune, Mulengania ntekuanzua kuabo. 
JHN.4.45	Gabasile ku Galela, baGalela bamusekede, kubuno bamonine ku misako insania zakitaga ku Yelusalema mu nkungu za kisagulo; kubuno babo bendile ku kisagulo.
JHN.4.46	A vule lingo ku Kana wa Galela, kuagalukagia mazi buno mabe maku. Nu mukambi wa mukota abezaga na muana wage wasambaga ku Kapenuma. 
JHN.4.47	Gongule ku musagu buno, Yesu atuka ku Yudaya, nu avua ku Galela, amuendede, nu amusegile bune, Vua, wonie muana wane; kubuno ese buigi na kulekana. 
JHN.4.48	Yesu amubuide bune, Ndi inyue tamukumona ku tulolesio nu migeleko, inyue tamunakatizia nunse. 
JHN.4.49	Mukambi wa mukota amubuide bune, Mukota, vua wonie muana wane nti ntelekana. 
JHN.4.50	Yesu amubuide bune, Enda; muana wobe alama. Wozo mukambi akatizizie bubo buamubuide Yesu, nu endile. 
JHN.4.51	Nu gendaga mu nzila, bakambi bage bakulumene nage, bamubuide bune, Muana wobe alama. 
JHN.4.52	Ababuzizie nkungu zonine. Ba­mubuide bune, Walubi mu nkungu mutuba kamo muzuzo wasilile. 
JHN.4.53	Bubo isi amenyine buno, mu nkungu zezo zamubuide Yesu buno, muana wobe alama: nu akatizizie na numba zage insania. 
JHN.4.54	Wono uli mugeleko weibili wakitile Yesu gatukile mu Yudaya, gendile ku Galela.
JHN.5.1	Kusila kua bubo kuabezaga kisagulo kia baYuda; nu Yesu endile ku Yelusalema.
JHN.5.2	Nu mu Yelusalema buigi na luibi lua mukumba wa mikoko muabezaga kiziba kia mazi ma koga, kiamanagua mu kilibelo buno Betesaida muabezaga nusu itano. 
JHN.5.3	Mu nusu zezo muabezaga muiyombeka misanganano za basambi, biuku, nu bitunga, nu boma biganza balindilaga kukulunguka kua mazi: 
JHN.5.4	kubuno kuabezaga nkungu imozi zakumbaga mugenzi wakiminaga mu kiziba, nu waku­lungulaga mazi: nu wozo walinga kubasa kungua mazi masila kukulungulua nti uwona lusambo luabezaga nalo. 
JHN.5.5	Nu kuabezaga muntu umozi kuko na lusambo luage miaka makumi masatu nu kinana. 
JHN.5.6	Nu Yesu amumonineko eiyombeka, nu amenyine buno, ese na lulo lusambo nkungu ndazi, amubuzizie bune, Ndi ukutunda konibua? 
JHN.5.7	Wozo musambi amuakuide bune, Mukota, Nne nsili na muntu wakunisa mu kiziba; mu nkungu zikukulungulagua mazi; kungua nsenenda nti ungo muntu antanga. 
JHN.5.8	Yesu amubuide bune, Yuka, nu weke mugu wobe, nu wende. 
JHN.5.9	Nu kazanga kongo wozo muntu onine, nu ekile mugu wage, nu endile.
JHN.5.9	Busi bubo buabezaga busi bua sabato. 
JHN.5.10	BaYuda babuide wozo wonagibua bune, Lelo buli busi bua sabato tabuakulungana ku mulembe kueka mugu wobe. 
JHN.5.11	Tondo ababuide bune, Wozo wanonagia uwambuide buno, neke mugu wane nende. 
JHN.5.12	Bamu­buzizie bune, Nazi wakubuide buno, weke mugu wobe nu wende? 
JHN.5.13	Tondo wonezibue ntamenyine wamonizie; kubuno Yesu eido­mbuede kuko, kubuno kuabezaga bantu beingi mu kiziki kikio. 
JHN.5.14	Nu Yesu amusangile mu numba nnene za kukumbamina, amu­buide bune, Ungua, wasila kona: ntuage lingo, unavua kuba na bungo buatinga bubuno. 
JHN.5.15	Muntu wozo endile, nu abuide ba­Yuda bune, Yesu wanonizie. 
JHN.5.16	Nu ku bubo baYuda basingizie Yesu, kubuno akitile bubo busi bua sabato. 
JHN.5.17	Tondo Yesu aba­buide bune, Tatune ekukitaga mulimo aba nu kano kaluma, nunne nkukita mulimo. 
JHN.5.18	Ku bubo baYuda balondile nunse bubana­muita, kubuno etile mulembe wa busi bua sabato nu amanine Kalaga buno, Isi, nu egelamizie na Kalaga.
JHN.5.19	Yesu abatendile bune, Lebelebe, lebelebe, nkumubula bune, Muana ntanakita kampa wenyene, tondo bubo buakumona Isi ekukita; kubuno bubo bunsania buakukita nti ubuakite nuwe Muana. 
JHN.5.20	Kubuno Isi ekutundaga Muana, nu ekumulolesia bunsania buakukita: nu akumulolesia mulimo munene kutinga wono buno, inyue muangame. 
JHN.5.21	Kubuno anga bubo bukuyukagia Isi bakuzi nu ekubakasaga kalamo, bubo Muana nuwe ekukasa kalamo ku babo bekutundaga wenyene. 
JHN.5.22	Kubuno Isi ntakusungia muntu, tondo akasile Muana lusungio lunsania; 
JHN.5.23	buno bantu bansania banze Muana, anga bubakuanza Isi, 
JHN.5.24	Lebelebe, lebelebe, nkumubula bune, Wongua kuidagi liane, nu kukatizia wansingile, eli na kalamo katanakuzinda, nu ntakasungibua nunse, tondo atikibua ku lukuo, nu engila mu kalamo. 
JHN.5.25	Lebelebe, lebelebe, nkumubula bune, Nkungu zikakuka, nu ziseli, nu bakuzi bakongua kuiyuki lia Muana wa Kalaga; nu babo bakaliunguako bakalamaga. 
JHN.5.26	Kubuno anga bubo buli Isi na kalamo mueli, ububo akasile Muana wage kalamo mueli nuwe: 
JHN.5.27	nu amukasile buangato bua kusungia, kubuno eli Muana wa muntu. 
JHN.5.28	Tamu­angame kububo: kubuno nkungu zikakuka uzikongua ku babo bansania beli mu nsinda kuiyuki liage, 
JHN.5.29	nu bakayuka; babo bakitile busoga, kuiyukilo lia kalamo; nu babo bakitile mibi, kuiyukilo lia lusungio.
JHN.5.30	Nne nsinakita buampa nnenyene: tondo anga bunkungua, ubunkusungia; nu lusungio luane luli luisa; kubuno nsikulonda kusombola kuane nnenyene, tondo kusombola kua wozo wansingile. 
JHN.5.31	Ndi nkuidongekela nnenyene, kasi bulongeki buane tabuli bulili. 
JHN.5.32	Kuli ungo ukundongekela; nunne nizi buno bulongeki buage buakundongekela buli bulili. 
JHN.5.33	Inyue muasingile bantu ku Yoana, nu alongekile buli bulili. 
JHN.5.34	Tondo bulongeki bunakasi­lue nsiabukasilue na bantu: tondo nkutenda bubuno buno monibue, 
JHN.5.35	We abezaga kasuku kaguluminaga nu kasanaga; nuinyue muatu­ndile kubogelabogela kiengi kiako nkungu imozi. 
JHN.5.36	Tondo bu­longeki bundi nabo; buatinga bua Y oana, kubuno milimo zankasile Tatane buno nizizindilizie, milimo zeno zinkukita, zikundongekela buno Tatane ansingile. 
JHN.5.37	Nu Tatane wansingile andongekede. Inyue tamungule kuiyuki liage busi bumozi, aba kisusania kiage tamuakimonineko. 
JHN.5.38	Idagi liage talili mu muli, kubuno inyue tamuakatizia wozo wasingile. 
JHN.5.39	Mukulondaga mu masanzo, kubuno mukukengela mumo muli kalamo katanakuzinda; numo umakundongekela; 
JHN.5.40	nu tamukutunda kuvua kundi buno mube na kalamo. 
JHN.5.41	Nsikukasua lutanuno na bantu. 
JHN.5.42	Tondo na­mumenya buno, lutundo lua Kalaga taluli mu muli. 
JHN.5.43	Navule muizina lia Tatane, tondo inyue tamuansekede: ndi ungo avua muizina liage wenyene, nti muamusekela. 
JHN.5.44	Buni bumunakatizia, inyue bakukasana lutanuno bueinyu bueinyu, nu lutanuno lulo luatukile kua Kalaga wenyene tamukululonda? 
JHN.5.45	Tamukengele bune, Nne namusongele ku Tatane: tondo kuli ungo ukumuso­ngela, eli Mose umukulemaninaga. 
JHN.5.46	Kubuno gamunakatizizie Mose, munankatizizie, kubuno we asanzile musagu wane. 
JHN.5.47	Tondo ndi tamuakatizia masanzo mage, kubuni munakatizia malagi mane?
JHN.6.1	Gasilile Yesu bubo, endile ku lisilia lia kiziba kia Galela, kili kiziba kia Tibelia. 
JHN.6.2	Nu musanganano munene wamuyangile, kubuno bamonine migeleko zakitile ku basambi. 
JHN.6.3	Nu Yesu abakamine ku muiduko, nu eikede kuko na beigisibua bage. 
JHN.6.4	Nu kisagulo kiesuluko lia baYuda, kiabezaga buigi. 
JHN.6.5	Yesu alambuide meiso, nu amonine ku musanganano munene gukumu­vuila, abuzizie Filipo bune, Kuni kutukukunzila tumpampa tuba­lia? 
JHN.6.6	Nu amutendaga bubo tugu kumugeleka: kubuno wenyene amenyaga buakite. 
JHN.6.7	Filipo amuakuide bune, Tumpampa tua falanga kanunu kamozi nkama mutubakamo tatunakuka, muntu na muntu analia tugu lubobu. 
JHN.6.8	Ungo muigisibua, Andele, muto wa Simona Petelo, amuakuide bune, 
JHN.6.9	Gano geli musikila, eli na tumpampa tutano, nu biena bibili: tondo bibino buni bubinakuka ku bantu beingi? 
JHN.6.10	Yesu ababuide bune, Ikaziazi bantu gansi. Kuabezaga bisugu bingi. Bubo bamulume beikede, babezaga bakuka tununu tutano. 
JHN.6.11	Yesu atolile tumpampa; nu gasegile, abeganizizie babo babezaga gansi; nu bibio biena anga bubatu­ndaga. 
JHN.6.12	Nu gabekutile, abuide beigisibua bage bune, Songiazi zezo mbobu zasigala, takuzimine luampa. 
JHN.6.13	Nu basongezie, nu bezazizie nzi ikumi neibili za zezo mboau za tuto tumpampa tutano zasigalaga kubaliaga. 
JHN.6.14	Gamonine bantu ku mugeleko wozo wakitile, batendile bune, Lebelebe, wono eli mulengania ukavua ku kisi.
JHN.6.15	Gamenyine Yesu buno bekutunda kumueka ku magala, buno bamubike mukota, endile lingo wenyene ku muiduko.
JHN.6.16	Geidile busi, beigisibua bage bendile ku kiziba; 
JHN.6.17	nu bengide mu buato, basokile lisilia lia Kapenuma. Nu kuabezaga kuseli kapilo, nu Yesu ntabezaga nabo. 
JHN.6.18	Nu kiziba kiabezaga na bi­mpumi binene kubuno kuabezaga kisoa. 
JHN.6.19	Gabalugile buato bendile bulazi bua kilometele inazi aba itano, bamonine Yesu ekuenda gantata ga kiziba, avule buigi na buato: nu bakule boba. 
JHN.6.20	Tondo Yesu ababuide bune, Nne wono tamunakua boba. 
JHN.6.21	Umpanga bamuitabizizie kuingila mu buato: nu buato buasasizie kubasa kuisokelo.
JHN.6.22	Gakede busi, bantu bemene lisilia lia kiziba bamonine takuli bungo buato tugu bumozi; bamenyine buno, Yesu ntengide mu buato na beigisibua bage, umpanga beigisibua bendile bobenyene 
JHN.6.23	(tondo mato makeke matukile ku Tibelia mavule buigi na ga­balilaga tumpampa, gasegaga Mukota): 
JHN.6.24	gamenyine bantu buno, Yesu ntabezaga kuko, aba nu beigisibua bage tababezagako, bengide mu mato bobenyene, nu bavule ku Kapenuma kulonda Yesu. 
JHN.6.25	Nu gabamumonineko lisilia lia kiziba, bamubuzizie bune, Labi, nkungu nkizi ziwavule kuno? 
JHN.6.26	Yesu abakuide bune, Lebelebe, lebelebe, nkumubula bune, Inyue mukundonda, ta kubuno mu­amonine ku mugeleko umpanga, tondo kubuno mualile tumpampa, nu muikutile. 
JHN.6.27	Tamukite mulimo kuidia likubiga, tondo kuidia litanakubiga, aba ku kalamo katanakuzinda, lilio likamukasa Muana wa muntu; kubuno we uwabikilue kamenyikilo nelsi u Kalaga. 
JHN.6.28	Bamubuzizie bune, Buni butukita butunakita milimo za Kalaga? 
JHN.6.29	Yesu ababuide bune, Wono u mulimo wa Kalaga kukatizia wasingilue. 
JHN.6.30	Bamubuzizie bune, Ukukita mugeleko mukizi? tumone kugo, nu tunakukatizie. Buni bukukita? 
JHN.6.31	Batateisue baliaga mana mu kalula; anga buasanzilue bune, We akabakasa kampampa ka muigulu kukalia. 
JHN.6.32	Yesu ababuide bune, Lebelebe, lebelebe, nkumubula bune, Mose ntamukasile kampampa ka mu­igulu; tondo Tatane amukasile kampampa ka bulili ka muigulu. 
JHN.6.33	Kubuno kampampa ka Kalaga ukako katukile muigulu, nu ku­kasa kisi kalamo. 
JHN.6.34	Bamubuide bune, Mukota, tukasage kampa­mpa kakano bindi binsania. 
JHN.6.35	Yesu ababuide bune, Nili kampa­mpa ka kalamo: unsania wavua kundi ntakakua na nzala, nu wanka­tizia ntakakua na mpusia. 
JHN.6.36	Tondo namubulile bune, Muamo­nineko, nu tamuankatizizie. 
JHN.6.37	Bansania bankasile Tatane baka­vua kundi; nu unsania wavua kundi, nsikamuisa kumbuga. 
JHN.6.38	Kubuno nsiatukile muigulu kukita kusombola kuane tondo kuso­mbola kua wozo wansingile. 
JHN.6.39	Nu kukuno u kusombola kua wansingile buno, nsizimizie umozi wa babo banakasilue, tondo nimuyukie ku busi buzinda. 
JHN.6.40	Bubo u kusombola kua Tatane buno, muntu unsania ukumona ku Muana, nu kumukatizia, eli na kalamo katanakuzinda; nunne namuyukie ku busi buzinda.
JHN.6.41	BaYuda babede na manungunungu, kubuno we atendile bune, Nili kampampa ka muigulu. 
JHN.6.42	Bamutendile bune, Ndi wono nteli Yesu muana wa Yosefu, tuizi isi nu nina? kubuni ekutenda bune, Natukile muigulu? 
JHN.6.43	Yesu abakuide bune, Tamuneizu­zuma. 
JHN.6.44	Takuli muntu unavuama kuvua kundi ndi ntabulutua na Tatane wansingile: nunne nti namuyukie mu busi buzinda. 
JHN.6.45	Balengania basanzile bune, Bansania bakeigisibua na Kalaga. Muntu unsania ungule ku Tatane nu kumenya meigisia mage, nti ekuvua kundi. 
JHN.6.46	Takuli muntu wamonine ku Tatane, umpanga wozo watukile ku Kalaga, we uwamonine kuIsi. 
JHN.6.47	Lebelebe, lebelebe, nkumubula bune, Unsania wankatizia eli na kalamo katanakuzinda. 
JHN.6.48	Nili kampampa ka kalamo. 
JHN.6.49	Basoinyue ba­lile mana mu kalula, nu bakule. 
JHN.6.50	Kakano kampampa katukile muigulu, buno ndi muntu alia kuko, ntakue. 
JHN.6.51	Nne U kampa­mpa ka kalamo katukile muigulu: ndi muntu alia ku kampampa kakano, akalamaga kalamo katanakuzinda: lebelebe, kampampa kankakasana u mubili wane, kanakasane kuba kalamo ka kisi.
JHN.6.52	BaYuda babezaga bakuakanania, batendile bune, Buni bu­navuama muntu kutukasa mubili wage buno tugulie? 
JHN.6.53	Yesu ababuide bune, Lebelebe, lebelebe, nkumubula bune, Ndi tamualia ku mubili wa Muana wa muntu nu kunua ku mikila zage, nti mu­muli tamuli kalamo. 
JHN.6.54	Unsania ukulia ku mubili wane, nu kunua ku mikila zane, eli na kalamo katanakuzinda, nu nkamuyukia ku busi buzinda. 
JHN.6.55	Kubuno mubili wane uli idia lia bulili, nu mi­kila zane zili zakunua za bulili. 
JHN.6.56	Unsania walia ku mubili wane nu kunua ku mikila zane eli mundi, nunne mueli. 
JHN.6.57	Anga buku­lamaga Tatane wansingile, nunne nkulamaga ku Tatane; bubo nuwe wandia, nti akalamaga mundi. 
JHN.6.58	Kakano keli kampampa katukile muigulu; takeli anga mana maliaga basoinyue, nu bakule; tondo unsania walia ku kampampa kakano akalamaga kalamo katanakuzinda. 
JHN.6.59	Yesu atendile bubo mu numba za kukumba­mina, gegisagia ku Kapenuma.
JHN.6.60	Beigisibua bamozi bage gabongule ku bubo, batendile bune, Bubuno buli bubibu; nazi gunabungua? 
JHN.6.61	Yesu amenyinine wenyene buno, beigisibua bage bekuizuzuma na bubo, ababuide bune, Buni bukumuinia bubuno mitima? 
JHN.6.62	Buni bukaba tanga gamukamona Muana wa muntu ekuenda kuko kualingaga kuba? 
JHN.6.63	Muuza ugukulamagia, tondo bumba bua Adama tabukukita buampa: moki manamutendaga meli muuza, nu meli kalamo. 
JHN.6.64	Tondo kumuli kuli bamozi batakatizia. Kubuno Yesu alingile kumenya wakalazi batakatizia, nu wozo gukamugabula, 
JHN.6.65	Nu abatendile bune, Kukabamba kako namubuide buno, Takuli muntu unavua kundi ndi ntakasibua na Tatane. 
JHN.6.66	Beigisibua bage beingi basubanizie tabendile nage lingo. 
JHN.6.67	Yesu abuide beigisibua ikumi nu babili bune, Ndi nuinyue tamukutunda kuenda? 
JHN.6.68	Simona Petelo amubuide bune, Mukota, kua nazi kutuenda? Uli na moki ma kalamo katanakuzinda. 
JHN.6.69	Tuakatizia nu tuizi buno, uwe Uwasililila wa Kalaga. 
JHN.6.70	Yesu ababuide bune, Ndi nsiamu­sombuede inyue ikumi nu babili? Nu umozi wa kumuli u Liabo. 
JHN.6.71	Atendede ku Yudasa, muana wa Simona Isakaliote, kubuno ukamugabula, we abezaga umozi wa ku babo ikumi nu babili.
JHN.7.1	Nu gasilile bubo Yesu endaga mu Galela; asombile kuenda ku Yudaya, kubuno baYuda balondaga kumuita. 
JHN.7.2	Kisagulo kia baYuda, kisagulo kia nusu kiabezaga buigi. 
JHN.7.3	Bato bage ba­mubuide bune, Tuka gano, nu wende ku Yudaya, buno beigisibua bobe bamone ku mulimo ukukita. 
JHN.7.4	Takuli muntu ukukita mulimo nu kugubisa, ndi ekutunda kumenyua. Ndi ukukita mulimo wono, nti widolesia ku kisi. 
JHN.7.5	Kubuno aba bato bage tabamukatizizie. 
JHN.7.6	Yesu ababuide bune, Nkungu zane tazika; tondo nkungu zeinyu zakuka bindi binsania. 
JHN.7.7	Ba ga kisi tabekumusomba; tondo nne, bekunsomba, kubuno nkubalongekela buno, milimo zabo zili mibi. 
JHN.7.8	Endazi ku kisagulo: nsikuenda ku kisagulo kikio, kubuno nkungu zane tazika. 
JHN.7.9	Nu gababuide bubo, eikalile ku Galela.
JHN.7.10	Tondo gendile bato bage ku kisagulo, we endile ku lumbiso­mbiso, bantu tabamenyine. 
JHN.7.11	BaYuda bamulondile ga kisagulo, nu babuide bune, Kuni kueli? 
JHN.7.12	Babezaga bekuizuzuma ku kabamba kage: bamozi batendile bune, Eli muntu musoga; bango bune, Kilo, tondo we ekuengelelaga musanganano. 
JHN.7.13	Tondo takuli muntu watendile ku bango bantu, kubuno bakule baYuda boba.
JHN.7.14	Munkatini mua kisagulo Yesu engide mu numba nnene za kukumbamina, nu eigisizie. 
JHN.7.15	BaYuda bangamine, batendile bune, Kubuni muntu wono ekumenya masanzo, nu ntegisizibue? 
JHN.7.16	Yesu abakuide bune, Meigisia menkuigisia ta mane, tondo meli tugu ma wozo wansingile. 
JHN.7.17	Ndi muntu ekutunda kukita kuso­mbola kua Kalaga, nti anamenyinina mamo meigisia, ndi mekutuka kua Kalaga, aba ndi nkuitendela nnenyene. 
JHN.7.18	Wozo ukuitendela ekulonda lutanuno luage wenyene: tondo wozo ukulonda lutanuno lua wamusingile, wozo nti uwisanana, nu mueli nti tamuli buenge­lezi. 
JHN.7.19	Ndi Mose ntamukasile mulembe, tondo takuli umozi wanzile wozo mulembe? Nu buni bumukulonda kunita? 
JHN.7.20	Musanganano bamutendile bune, Uwe uli na musumbu: nazi ukulonda kukuita? 
JHN.7.21	Yesu abatendile bune, Nakitile mulimo umozi, nuinyue bansania muangamine nago. 
JHN.7.22	Mose amukasile kumonesibua (takuatukile ku Mose, kuatukile ku basonguluinyue); mukumonesagia mu busi bua sabato. 
JHN.7.23	Ndi muntu amonesibua busi bua sabato, buno mulembe unakua; buni bumukunongelua, ndi kubuno nonezie muntu mu busi bua sabato? 
JHN.7.24	Tamusungie muntu ku kilungi, tondo musungiazi ku buisa.
JHN.7.25	Bamozi ba Yelusalema batendile bune, Ndi wono tugu ugu­bakulonda buno bamuite? 
JHN.7.26	Tondo we ntekubisa buakutenda, nu tabamubula buampa. Embe bakulu beizi lebelebe buno, we eli Klisto? 
JHN.7.27	Tondo isue tuizi kuatukile wono, tondo gakavua Klisto, takuli wizi kuakatuka. 
JHN.7.28	Yesu alalukile mu numba nnene za ku­kumbamina nu eigisizie bune, Munizi, nu muizi kunatukile; nne nsivuilide nnenyene; tondo wozo wansingile eli bulili nu tamu­muizi. 
JHN.7.29	Tondo nne nimuizi; kubuno natukile kuage, nuwe uwansingile. 
JHN.7.30	Balondile kumukata; tondo takuli wavuamine kumukata: kubuno nkungu zage zabezaga tazika. 
JHN.7.31	Tondo mu musanganano wozo bantu beingi bamukatizizie; nu batendile bune, Ndi gakavua Klisto, akakita migeleko kutinga zikukita wono? 
JHN.7.32	BaFalese gabongule ku kuizuzuma musanganano ku bibio bitondo bia misagu zage, basankoga banene nu baFalese basingile bakoloboyo kuenda kumukata. 
JHN.7.33	Yesu ababuide bune, Nili neinyu nkungu nkeke, nu nende kua wansingile. 
JHN.7.34	Mukandonda, nu tamukamonako: nu kuko kunkaba tamukavuama kuvuako. 
JHN.7.35	BaYuda batendene buabo buabo bune, Muntu wono ekuenda kuni kututamumoneko? ende ku bantu babalanganine ku Geleka, nu akeigisia baGeleka? 
JHN.7.36	Buni buli bubuno buatenda bune, Mu­kandonda, nu tamukamonako; nu kuko kunkaba tamukavuama kuvuako?
JHN.7.37	Busi buzinda bua kisagulo, buabezaga busi bunene, Yesu emanukile, alalukile neiyuki inene bune, Ndi muntu eli na mpusia avue kuane, nu anue. 
JHN.7.38	Wono wankatizia anga bukutenda masanzo nuzi za mazi ma kalamo zikagelaga mueli. 
JHN.7.39	Tondo atendaga bubuno ku musagu wa Muuza, buno babo bamukatizia bakagukasua: kubuno Muuza abezaga ntevua; kubuno Yesu abezaga nteganunua.
JHN.7.40	Gongule bango bantu ku moki mamo, batendile bune, Lebe­lebe we eli mulengania. 
JHN.7.41	Bango batendile bune, We eli Klisto. Tondo bango bamozi batendile bune, Buni bunatukila Klisto ku Galela? 
JHN.7.42	Ndi masanzo tamekutenda buno, Klisto akatuka mu kikanga kia Davidi, nu ku Betelehema, muino wabezaga wa Davidi? 
JHN.7.43	Kuabede malekanuko munkatini mua bantu ba musanganano ku kabamba kage. 
JHN.7.44	Nu bamozi ba kubeli batundile kumukata, tondo takuli muntu umozi wamukatileko.
JHN.7.45	Nububo bakambi basubizie ku basankoga banene nu ba­Falese; bababuide bune, Kubuni tamuavua nage? 
JHN.7.46	Bakambi bababuide bune, Tukila kunsania takuli muntu umozi ukutendaga anga wozo. 
JHN.7.47	BaFalese bababuide bune, Inyue nuinyue muse­ngelelua? 
JHN.7.48	Banazi ku bakulu nu baFalese bamukatizizie? 
JHN.7.49	Tondo bantu ba musanganano wono bateizi mulembe basuililua. 
JHN.7.50	Nikodemo ababuide bune (wozo wamuvuilide mu kindi, abezaga umozi wa ku babo), 
JHN.7.51	Ndi mulembe weitu ukusungagia muntu ntelinga kungililua nu kumenya buakitile? 
JHN.7.52	Bamuakuide bune, Uwe nuwe uli wa ku Galela? Londa, nu umenye ndi mulengania anavuama kutuka ku Galela. 
JHN.7.53	Na muntu na muntu nawasubizie ku numba zage.
JHN.8.1	Tondo Yesu endile ku muiduko wa Oleve. 
JHN.8.2	Nu nindunindu endile lingo mu numba nnene zakukumbamina; nu bantu bansania bamuvuilide; nu ekede gansi, nu abegisizie. 
JHN.8.3	Basanzi nu baFalese bamuvuilide na mukikulu weitaga meiga, bamubikile munkatini muabo, 
JHN.8.4	babuide Yesu bune, Musozi, tuakata mukikulu wono eitaga meiga. 
JHN.8.5	Mose atukakizizie mu mulembe bune, Ndi muntu akita bubo nti bamulibula makozi: nu uwe buni buguna­tenda? 
JHN.8.6	Batendile bubo, kumulindika, buno balonde bubemu­songela. Tondo Yesu akumbamine, nu asanzile gansi na mu­nue wage. 
JHN.8.7	Tondo gabeitide kumubuzia, akumbamukile, nu ababuide bune, We uteli na misako za buagi ku muli, alinge kumuli­bula ikozi. 
JHN.8.8	Nu akumbamine lingo gansi, nu asanzile gansi na munue wage. 
JHN.8.9	Nu gabongule ku bubo, batukile umozi umozi, balembene, balingile ku wabezaga mukulu aba nu ku wakuzinda; nu Yesu asigede tugu wenyene, na wozo mukikulu, wabezaga wemana. 
JHN.8.10	Nu Yesu akumbamukile, abuzizie mukikulu bune, Kuni kubeli? Ndi takuli umozi wakusungia? 
JHN.8.11	Mukikulu amu­tendile bune, Mukota, takuli muntu. Yesu amubuide bune, nunne nsikukusungia: enda; ntuage lingo.
JHN.8.12	Yesu ababuide lingo bune, Nne nili kiengi kia kisi: wozo wanyanga ntakenda mu kapilo, tondo abe na kiengi kia kalamo. 
JHN.8.13	BaFalese bamuakuide bune, Uwe ukuidongekela uwenyene; bulongeki bobe tabuisanana. 
JHN.8.14	Yesu ababuide bune, Ndi nkuidongekela nnenyene, nti bulongeki buane nti buisa; kubuno nizi kunkutuka, nu kunkuenda; tondo inyue tamuizi kunkutuka, nu kunkuenda. 
JHN.8.15	Inyue mukusungia ku misako za muntu; tondo nne nsikusungia muntu. 
JHN.8.16	Tondo ndi nkusungia, lusungio luane luli bulili; kubuno nne nsili nnenyene, nili na Tatane wansingile. 
JHN.8.17	Nu mu mulembe weinyu muasanzilue buno, bulongeki bua bantu babili buli bulili. 
JHN.8.18	Nne nkuidongekela nnenyene, nu Tatane wansingile ekundongekela. 
JHN.8.19	Bamubuide bune, So eli kuni? Yesu ababuide bune, Nne tamunizi, aba Tatane tamu­muizi; gamunamenyine songo munamenyine Tatane. 
JHN.8.20	We atendile moki mamo geigisagia mu numba nnene za kukumbamina ku busio buisuku; nu takuli muntu wamukatile, kubuno nkungu zage zabezaga tazika.
JHN.8.21	Ababuide lingo bune, Neiyendela, nu mukandonda, nu mu­kakua mu misako za buagi bueinyu; tamukavuama kuvua kuko kunkaba. 
JHN.8.22	BaYuda batendile bune, Ndi eiyite, kubuno ekutenda bune, Tamukavuama kuvua kuko kunkaba. 
JHN.8.23	Ababuide bune, Inyue muli ba gansi; nne nili wa kuigulu; inyue muli ba kisi ki­kino; nunne nsili wa kisi kikino. 
JHN.8.24	Ububo bunamubuide bune, Mukakua mu misako za buagi bueinyu, ndi tamuakatizia buno, nili wozo, kasi mukakua mu misako za buagi bueinyu. 
JHN.8.25	Bamu­buzizie bune, Uwe u nazi? Yesu ababuide bune, Anga bunalingile kumubula aba nu kano kaluma. 
JHN.8.26	Nili na buingi bua kutenda nu buakumusungia; tondo wozo wansingile eli bulili; nu bubo bunkungua kuage, ububo bunkubula ga kisi. 
JHN.8.27	Tabamenyine buno, ekusambala musagu welsi. 
JHN.8.28	Yesu ababuide bune, Gamukasakika Muana wa muntu, mukamenyinina buno, nne u wozo, nu nsikukita kena nnenyene; 
JHN.8.29	kubuno bindi binsania nku­kitaga bubo bukumutananizagia. 
JHN.8.30	Gatendile bubo, beingi bamukatizizie.
JHN.8.31	Yesu abuide baYuda babo bamukatizizie bune, Ndi muikala mu idagi liane, nti museli beigisibua bane nunse; 
JHN.8.32	nu nti mu­amenyinine bulili, nu bubo bulili nti buamukandula. 
JHN.8.33	Bamu­akuide bune, Tuli kikanga kia Abalahama, tatuabezaga bakobe ba muntu aba nu kano kaluma; nu buni bukutenda bune, Tuabe ba­kandulua? 
JHN.8.34	Yesu ababuide bune, Lebelebe, lebelebe, nkumubula bune, Muntu unsania ukukitaga misako za buagi nti eli mukobe wa buagi. 
JHN.8.35	Mukobe ntekuikalaga mu numba bindi binsania: tondo muana ukuikalagamo bindi binsania. 
JHN.8.36	Kubuno ndi Muana amu­kandula, nti mukakandulua nunse. 
JHN.8.37	Nizi buno, muli kikanga kia Abalahama; tondo mukulonda kunita, kubuno iyuki liane talikuingila mu muli. 
JHN.8.38	Nne nkumubula binsania binamonineko ku Tatane; nuinyue mukukita binsania bimungule kubio ku soinyue. 
JHN.8.39	Ba­muakuide bune, Tateisue eli Abalahama. Yesu ababuide bune, Songo muli bana ba Abalahama, songo mukukita misako za Aba­lahama. 
JHN.8.40	Tondo kano kaluma mukulonda kunita, nne muntu ukumubula bitondo bia bulili bimungule ku Kalaga: Abalahama ntakitile bubo. 
JHN.8.41	Mukukita misako za soinyue. Bamubuide bune, Isue tatuabutilue mu butazi; tuli na Tateisue umozi tugu Kalaga. 
JHN.8.42	Yesu ababuide bune, Songo Kalaga eli Soinyue, songo munatundile: kubuno natukile kua Kalaga; nsiedusizie nnenyene, tondo we uwansingile. 
JHN.8.43	Kubuni inyue tamukumenyinina bu­nkutenda? Kubuno tamukuvuama kungua idagi liane. 
JHN.8.44	Inyue muli na soinyue, Liabo u Satana, mukutunda kukita ntundo mbi za soinyue. Mukulinga we abezaga muiti, ntemene mu bulili, kubuno we nteli na bulili mueli. Gekueka buza, akuitendela buage wenye­ne; kubuno we eli muza, nu eli isi wa boza. 
JHN.8.45	Tondo kubuno nkutenda bulili, inuye tamukinkatizia. 
JHN.8.46	Nazi wa kumuli uku­nkokomeka buno, nili muagi? Ndi nkutenda bulili kubuni tamuku­nkatizia? 
JHN.8.47	Wozo wa Kalaga ekunguaga malagi ma Kalaga: inyue tamukumongua, kubuno inyue tamuli ba Kalaga. 
JHN.8.48	Ba­Yuda bamuakuide bune, Ndi tatukutenda buligo buno uli muSa­malia, nu uli na musumbu? 
JHN.8.49	Yesu ababuide bune, Nsili na musumbu; tondo nkuanza Tatane, nuinyue mukumbenga. 
JHN.8.50	Tondo nsikulonda lutanuno luane nnenyene; kuli umozi ukulu­londa nu ukusungia. 
JHN.8.51	Lebelelebe, lebelebe, nkumubula bune, Ndi muntu anza idagi liane ntakamona lukuo. 
JHN.8.52	BaYuda ba­mubuide bune, Kano kaluma tuamenyinina nunse buno, uli na musumbu. Abalahama akule, nu balengania bakule, nu uwe uku­bula buno, wanza idagi liane ntakamona lukuo. 
JHN.8.53	Ndi uwe uwatinga tateisue Abalahama wakule? nu balengania bakule: nu uwe lino nazi? 
JHN.8.54	Yesu abakuide bune, Ndi nkuiganuna nnenyene, kasi lutanuno luane luli buliabulia: tondo Tatane ukuganunaga, nuinyue mukuibulaga buno eli Kalaga weinyu; 
JHN.8.55	nuinyue ta­mumuizi: tondo nne nimuizi; nu ndi nabula bune, Nsimuizi, nti nili muza anga inyue: tondo nimuizi, nu nkuanzaga idagi liage. 
JHN.8.56	Soinyue Abalahama abogilebogile gamonine busi buane; nu gabumonineko, abogilebogile. 
JHN.8.57	BaYuda bamubuide bune, Uwe uteba na miaka makumi matano, nu ndi wamuene ku Abalahama? 
JHN.8.58	Yesu ababuide bune, Lebelebe, lebelebe, nkumubula bune, Gabezaga Abalahama ntebutua nti nili. 
JHN.8.59	Basongezie makozi buno, bamulekelemo; tondo Yesu eibisile nu atukile mu numba nnene za kukumbamina.
JHN.9.1	Nu gabezaga ekutinga, amonine ku muntu wabutilue kiuku. 
JHN.9.2	Nu beigisibua bage bamubuzizie bune, Labi, nazi wagile, ndi muntu wono, aba ndi bamubuta, ukinsa abutilue kiuku? 
JHN.9.3	Yesu abakuide bune, Wono muntu ntagile aba bamubuta tabagile, tugu milimo za Kalaga zimoneke mueli. 
JHN.9.4	Buatunganana kukita milimo zawansingile, kungua musi ukili: ndi busi buida muntu ntanavuama kukita mulimo, 
JHN.9.5	Gendi mu kisi, nili kiengi kia kisi. 
JHN.9.6	Gatendile bubo, asuide matazi gansi, nu asuede na bisogo, nu amubongezie ku meiso, 
JHN.9.7	nu amubuide bune, Enda, woge mu kiziba kia Siloama (buisulilua buabo, Musingua). Endile kuko, ogile, asubizie esamona. 
JHN.9.8	Banyage nu babo balingaga kumumo­nako buno abezaga musegi, batendile bune, Ndi ta uwozo wikalaga gansi nu kusega? 
JHN.9.9	Bango batendile bune, Uwozo; bango bune, Kilo, tondo basusanania. Tondo we atendile bune, Unne wono. 
JHN.9.10	Bamubuzizie bune, Buni buazibuide meiso mobe? 
JHN.9.11	Aba­kuide bune, Muntu ukumanua Yesu, asuede bisogo, nu ambo­ngeziebio ku meiso, nu ambuide bune, Enda woge mu kiziba kia Siloama, bubo nendile koga, nu namonine. 
JHN.9.12	Bamubuzizie bune, Kuni kueli? Atendile bune, Nsizi.
JHN.9.13	Bavule na wozo wabezaga kiuku ku baFalese. 
JHN.9.14	Busi buasuede Yesu bisogo, nu kumuzibula meiso buabezaga busi bua sabato. 
JHN.9.15	BaFalese bamubuzizie lingo bune, Buni buwamonine? Nu ababuide bune, We ambongezie bisogo ku meiso, nu nogile, nu kano kaluma nisenamona. 
JHN.9.16	Bango BaFalese batendile bune, Muntu wono ntatukile kua Kalaga, kubuno ntakuanza busi bua sabato. Nu bango batendile bune, Ndi muagi anamenya kukita migeleko zeno? Nubo bengukene mu miango zabo. 
JHN.9.17	Nu ba­buzizie wozo muntu wabezaga kiuku bune, Uwe ukutenda buni ku wozo wakuzibuide meiso? Nu ababuide bune, We eli mule­ngania. 
JHN.9.18	BaYuda tabakatizizie buno we abezaga kiuku nu kuzibulua meiso, nu bamanine babo babutile wozo wazibulua meiso, 
JHN.9.19	nu bababuzizie bune, Ndi wozo eli muana weinyu umukutendaga buno, abutilue kiuku? kubuni kano kaluma esamona? 
JHN.9.20	Ba­mubuta babakuide bune, Tuizi buno, wono muana weitu abutilue kiuku: 
JHN.9.21	tondo buesamona, isue tatuizi; nu tatuizi nazi wamuzi­bula meiso; we esalengania; mubuziazi wenyene; atende bueizi. 
JHN.9.22	Bamubuta batendile bubo, kubuno bakuaga baYuda boba; BaYuda babezaga bakala luango buno, ndi muntu amuitabizia buno, u Klisto, nti atikibua mu numba za musanganano. 
JHN.9.23	Ku bubo bamubuta batendile bune, We esalengania; mubuziazi wenyene. 
JHN.9.24	Bubo bamanine lingo wozo wabutilue kiuku, nu bamubuide bune, Ganuna Kalaga; isue tuizi buno wozo eli muagi. 
JHN.9.25	We ababuide bune, Ndi wozo eli muagi, nsizi: nizi bumozi tugu, bune, Nabezaga kiuku, kano kaluma nise namona. 
JHN.9.26	Bamubuzizie bune, We akukitide kikizi? Nu buni buakuzibuide meiso? 
JHN.9.27	Aba­kuide bune, Namubuide kalazi, nu tamungule; ndi mukutunda kungua lingo? aba ndi mukutunda kuba beigisibua bage? 
JHN.9.28	Bamuililikile bune, Uwe u muigisibua wage; tondo isue tuli beigisibua ba Mose. 
JHN.9.29	Tuizi buno Kalaga atendile na Mose: tondo muntu wono, tatuizi kuatukile. 
JHN.9.30	Wozo muntu abakuide bune, Bubuno buli buakuangamia, tamuizi kuatukile, tondo we anzibuide meiso. 
JHN.9.31	Tuizi buno, Kalaga ntekunguilila bagi; tondo ndi muntu akumbamina Kalaga, nu kukita kusombola kuage, uwozo wakunguilila. 
JHN.9.32	Kutukila ku kulinga kua kisi aba nu kano kaluma tatunguaga buno, muntu azibula meiso ma muntu wabutilue kiuku. 
JHN.9.33	Songo muntu wono ntatukile kua Kalaga, songo ntana­menya kukita buampa. 
JHN.9.34	Bamuakuide bune, Uwe wabutilue na misako za buagi lebelebe, ndi ukutuigisia? Bamubasizie kumbuga.
JHN.9.35	Gongule Yesu buno, bamubasia kumbuga; nu gamumonine­ko, amubuzizie bune, Ndi ukukatizia Muana wa Kalaga? 
JHN.9.36	Amu­akuide bune, Mukota, nazi wozo nimukatizie? 
JHN.9.37	Yesu amubuide bune, Wamumueneko, unugukutenda nage. 
JHN.9.38	Nu atendile bune, Mukota, nakatizia. Nu amukumbamine. 
JHN.9.39	Nu Yesu amubuide bune, Navule ku kisi na lusungio buno batekumona bamone nu bekumona babe kiuku. 
JHN.9.40	BaFalese babezaga nage, gabongule ku bubo bamubuzizie bune, Ndi nuisue lingo tuli biuku? 
JHN.9.41	Yesu ababuide bune, Gamunabeide biuku, tamunabeide na buagi; tondo kano kaluma mukuibula buno, mukumona: kasi mukili na buagi.
JHN.10.1	Lebelebe, lebelebe, nkumubula bune, Wozo utengilila ku luibi lua mukumba wa mikoko, tondo ekubakamina kungo, nti eli muibi nu munyagi. 
JHN.10.2	Tondo wingilila ku luibi nti eli mulangi wa mikoko. 
JHN.10.3	Mulangi wa luibi ekumuigulilaga; nu mikoko nti zungua kuiyuki liaga; nu nti esazimana ku miena mazo, nu nti azisondelezia. 
JHN.10.4	Kungua azigula, nti atinga luabusio luazo, nu mikoko nti zamuyanga: kubuno zizi iyuki liage. 
JHN.10.5	Tondo tazinayanga mugeni, kubuno nti zikumutina: kubuno tazizi iyuki lia bageni. 
JHN.10.6	Yesu abeisile musumo wozo: tondo tabamenyinine bubo buatendaga.
JHN.10.7	Yesu ababuide lingo bune, Lebelebe, lebelebe, nkumubula bune, Nne nili luibi lua mikoko. 
JHN.10.8	Bansania balingile kuvua luabusio luane beli beibi nu banyagi: tondo mikoko tazongule ku moki mabo. 
JHN.10.9	Nne nili luibi; ndi muntu engila kundi, akonibua, akengila, nu kubasa, nu akamona idia. 
JHN.10.10	Muibi ekuvua kuiba, nu kuita, nu kubigia: nne navule buno babe na kalamo nunse. 
JHN.10.11	Nne nili mulangi musoga; mulangi musoga akasene kalamo kage ku kabamba ka mikoko. 
JHN.10.12	Tondo muntu wa mulimo nteli mulangi, kubuno mikoko tazili bikulo biage, ndi amona ku ngozi zikuvua, nti asiga mikoko nu nti atina, nu ngozi nti zazikata, nu kuzibalangania: 
JHN.10.13	nuwe ekutina, kubuno nteli mulangi wa mi­koko, kubuno eli muntu wa mulimo, nu ntakuikutia ku kabamba ka mikoko. 
JHN.10.14	Nne u mulangi musoga; nizi mikoko zane, nuzo zinizi, 
JHN.10.15	anga bunizi Tatane, nunne nizi Tatane; nu nkukasana kalamo kane ku kabamba ka mikoko. 
JHN.10.16	Nili neingo mikoko ziteli za mukumba wono: buatunganana kuzitola, nu zongue kuiyuki liane, zabe kibombo kimozi, nu mulangi umozi. 
JHN.10.17	Bubo Tatane anelamine, kubuno nakasana kalamo kane buno, nikatole lingo. 
JHN.10.18	Takuli muntu unantikiako, tondo nakakasana nnenyene. Nili na buangato bua kukakasana, nu nili na buangato bua kukatola lingo. Bubo ubunakakizizibue na Tatane.
JHN.10.19	Kuabede lingo malekanuko munkatini mua baYuda ku bubo buatendaga. 
JHN.10.20	Nu bango beingi babulaga bune, Eli na musumbu, eli muluba; kubuni mukimuamunguilila? 
JHN.10.21	Bango batendile bune, Mamano tameli moki ma muntu uli na musumbu. Ndi musumbu anamenya kuzibula meiso ma kiuku?
JHN.10.22	Kisagulo kia kusuagibua kiabezaga ku Yelusalema; 
JHN.10.23	nkungu zezo zabezaga mpego nkali; nu Yesu atabangaga mu numba nnene za kukumbamina mu kabelabela ka Solomona. 
JHN.10.24	BaYuda ba­mutimbile, nu bamubuzizie bune, Nkungu nkizi ziukatuikilizia mitima? Ndi uwe u Klisto tubule. 
JHN.10.25	Yesu abakuide bune, Nkumubula, tondo tamukunkatizia; tondo milimo zinkukita muizina lia Tatane, uzikundongekela. 
JHN.10.26	Tondo inyue tamukukatizia, kubuno inyue tamuli mikoko zane. 
JHN.10.27	Mikoko zane zikunguaga kuiyuki liane, nunne nizizi, nu zikunyangaga; 
JHN.10.28	nu nkuzikasaga kalamo katanakuzinda; nu tazikazimina nunse, nu takuli muntu unazinyaga mu kuboko kuane. 
JHN.10.29	Tatane wankasilezo atinga bansania magala; nu takuli umozi unazinyaga mu kuboko kua Tatane. 
JHN.10.30	Nne nu Tatane tuli umozi. 
JHN.10.31	Nu kububo baYuda basongezie lingo makozi buno bamulekelemo. 
JHN.10.32	Yesu ababuide bune, Namulolesezie milimo mingi misoga, zatukaga ku Tatane; nu mulimo mukizi umukundibulila makozi? 
JHN.10.33	BaYuda bamua­kuide bune, Tatukukulibulila makozi ku mulimo musoga uwakitile, tugu ku kulinga Kalaga; kubuno, uwe uli muntu, nu ukuibula buno, uli Kalaga. 
JHN.10.34	Yesu ababuide bune, Ndi tabuasanzilue mu mulembe weinyu bune, Nne natenda bune, Inyue muli tulaga? 
JHN.10.35	Ndi ekubamana buno tulaga, babo basingilue neidagi lia Kalaga (isanzo lia Kalaga talikatikibua), 
JHN.10.36	ndi mukubula wozo wasuagizi­bue nelsi nu wasingilue ku kisi buno, akulinga kubuno mukutenda Kalaga; kubuno nkuibula bune, Nili Muana wa Kalaga? 
JHN.10.37	Ndi nsikukita milimo za Tatane, kasi tamunkatizie. 
JHN.10.38	Tondo ndi nkuzikita ndi tamunkatizia, katiziazi zezo milimo: buno muamenye nu kumenyinina buno, Tatane eli mundi, nunne mu Tatane. 
JHN.10.39	Batundile kumukata lingo: tondo abasogonyokile mu maboko.
JHN.10.40	Nu endile ku lisilia lia Yadene kuko kualingaga kubatizizia Yoana; nu eikeide kuko. 
JHN.10.41	Nu bantu beingi bamuvuilide; nu babuide bune, Lebelebe, Yoana ntakitile migeleko, tondo bunsania buatendile Yoana bua wono muntu buligo. 
JHN.10.42	Nu beingi bamuka­tizizie kuko.
JHN.11.1	Muntu umozi abezaga na lusambo, izina liage Lazalo wa Betania, mu muino wabezaga mu Malia nu mubitu wage Ma­lata. 
JHN.11.2	Uwozo Malia wabongagia Mukota bulago, mu kumunyonyona ku magulu mage na nzuili zage, mubitu wage Lazalo abezaga na lusa­mbo. 
JHN.11.3	Babo babitu bage bamusingide mugenzi buno, Mukota, wozo watundaga eli na lusambo. 
JHN.11.4	Tondo gongule Yesu bubo, abuide bune, Luluno taluli lusambo lua kuita, tondo luli ku luga­nuno lua Kalaga, buno Muana wa Kalaga aganunue ku bubo. 
JHN.11.5	Yesu atundaga Malata, nu muto wage, nu Lazalo, 
JHN.11.6	Gongule ku musagu wa lusambo luage, atingizie bingo bindi bibili kuko kua­bezaga. 
JHN.11.7	Kusila kua bubo abuide beigisibua bage bune, Tusu­biazi ku Yudaya lingo. 
JHN.11.8	Beigisibua bamubuide bune, Labi, baYuda balondagile kukulibula makozi; nu ukusubia kuko lingo? 
JHN.11.9	Yesu akuide bune, Ndi taguli na nkungu ikumi na ibili ku busi bumozi? Ndi muntu ekutabanga mu musi, we ntanikuka kubuno we ekumona ku kiengi kia kisi kikino. 
JHN.11.10	Tondo ndi muntu ekutabanga mu kindi, nti ekuikuka, kubuno kiengi takili mueli. 
JHN.11.11	Gatendile bubo, ababuide bune, Muida weitu Lazalo eyombeka ku tulo tugu; tondo nkuenda kumuyukia kuto. 
JHN.11.12	Beigisibua bamubuide bune, Mukota, ndi eyombeka ku tulo, nti one. 
JHN.11.13	Yesu atendaga ku lukuo luage, tondo bakengede buno, ekutenda tugu bua tulo, 
JHN.11.14	Tondo Yesu ababuide bune, Lazalo akua. 
JHN.11.15	Nu nili na mbogimbogi ku kabamba keinyu kubuno nsiabezagile kuko buno mukatizie; tuendazi kueli. 
JHN.11.16	Toma wamanagua buno, Didumu, abuide beigisibua banyage bune, Tuendazi nuisue; buno tukue nage. 
JHN.11.17	Gavule Yesu asangile Lazalo ese bindi binazi mu nsinda. 
JHN.11.18	Nu Betania wabezaga buigi na Yelusalema, lugendo lua kilometele isatu; 
JHN.11.19	nu ba Yuda beingi bavule ku Malata nu Malia kubalizia ku lukuo lua mubitu wabo. 
JHN.11.20	Gongule Malata buno, Yesu esavua, endile kumukulumania; tondo Malia asigede mu numba. 
JHN.11.21	Malata abuide bune, Mukota, wabezaga gano, songo mubitu wane ntanakule. 
JHN.11.22	Nu kano kaluma nizi buno, kinsania kiwasega ku Kalaga, Kalaga anakukasakio. 
JHN.11.23	Yesu amubuide bune, Mubitu wobe ayuke. 
JHN.11.24	Malata amubuide bune, Nizi buno, akayuka muiyukilo lia busi buzinda. 
JHN.11.25	Yesu amu­buide bune, Nne nili iyukilo nu kalamo: wozo wankatizia, aba ganalekana, nti akalamaga; 
JHN.11.26	nu unsania ukulama nu ukunkatizia nti ntakakua nunse. Ndi ukukatizia bubo? 
JHN.11.27	Atendile bune, E, Mukota, nakatizia buno, Uwe U Klisto, Muana wa Kalaga, wavua ku kisi. 
JHN.11.28	Nu gatendile bubo, endile, nu amanine iselenzi Malia ku lumbisombiso, amubuide bune, Musozi eli gano, nu ekukumana. 
JHN.11.29	Nu gongule ku bubo, emanukile lubilo, nu endile kueli. 
JHN.11.30	(Yesu abezaga ntebasa mu muino, abezaga ekikili kuko kua kulumaninaga na Malata.) 
JHN.11.31	BaYuda babezaga nage mu numba kumulizia gabamonine Malia emanuka lubilo nu kuenda, bamuyangile, bakengede buno, ekuenda kulila ku nsinda. 
JHN.11.32	Ga­basile Malia ku Yesu, nu gamumonineko, awede gansi ku magulu mage, amubuide bune, Mukota, wabezaga gano, songo mubitu wane ntanakule. 
JHN.11.33	Gamulolile Yesu, nu baYuda bavule nage bekulila, abede na kabebe kanene nu kasina, 
JHN.11.34	nu abuide bune, Kuni kumuamubikile? bamubuide bune, Mukota, vua, umone. 
JHN.11.35	Yesu alilile. 
JHN.11.36	BaYuda babuide bune, Lolazi, buabezaga amutunda! 
JHN.11.37	Tondo bango batendile bune, Ndi muntu wono azibuide meiso ma kiuku, buni buatanavuama kubula muntu wono buno ntakue? 
JHN.11.38	Yesu endile ku nsinda nu abezaga na kasina. Nu nsinda zabezaga za luanda lueikozi, nu luibi lueikozi. 
JHN.11.39	Yesu abuide bune, Tikiazi ikozi. Malata, mubitu wa wozo wakule, amubuide bune, Mukota, kano kaluma esoga, nagekuila gese gatinga bindi binazi. 
JHN.11.40	Yesu amubuide bune, Ndi nsiakutendile buno, Kungua wakatizia, nti ukumona ku luganuno lua Kalaga? 
JHN.11.41	Nu batikizie ikozi. Nu Yesu agalamine kuigulu, atendile bune, Tatane, nkukusima kubuno ukununguaga. 
JHN.11.42	Nizi buno, uku­nunguaga bindi binsania; tondo nkutenda bubuno kubuno bantu bantimbikania bakatizie buno, uwe uwansingile. 
JHN.11.43	Nu gasilile kutenda bubo, alalukile neiyuki inene bune, Lazalo, vua. 
JHN.11.44	Wozo wakule abasile, akandua ku maboko nu ku magulu na nsulu zakuyi­kua nazo; nu ku meiso mage kuabezaga kuakandua na nsulu. Yesu ababuide bune, Mukandulazi nu eyendele.
JHN.11.45	BaYuda beingi bavule na Malia, gabamonine ku mugeleko wozo, bamukatizizie. 
JHN.11.46	Tondo bango bendile kuabezaga ba­Falese, bababuide bubo buakitaga Yesu.
JHN.11.47	Basankoga banene nu baFalese bakundamene ku luango, babuzanizie bune, Muntu wono ekukita migeleko mingi, tumuki­tazi buni? 
JHN.11.48	Ndi tuamusigilila, bantu bansania nti bamukatizie; nu baLoma nti bekuvua kutunyaga muino weitu nu kilongo kietu. 
JHN.11.49	Tondo umozi wa ku babo, izina liage Kayafa, wabezaga sankoga munene mu muaka wozo, ababuide bune, Inyue ndi tamuizi bua­mpa, 
JHN.11.50	aba ndi tamuizi buno, buatananina muntu umozi kukuila bantu, ndi kilongo kinsania takiazika. 
JHN.11.51	We nteitendede iyuki lilio wenyene: tondo we abezaga angata basankoga banene mu muaka wozo, nu alenganizie buno Yesu akakuila kilongo kikio: 
JHN.11.52	nuwe ntakakuila kilongo kimozi, tondo akakungika bana ba Kalaga babalangene. 
JHN.11.53	Ku busi bubo bakalile luango luabo buno, bamuite.
JHN.11.54	Kubuno Yesu ntatabangile mu baYuda lingo anga bualingaga kutabanga, atukile kuko, endile mu lulenge luabezaga buigi na kalula, ku muino ukumanua Efelaima; nu eizizizie kuko na beigisi­bua bage. 
JHN.11.55	Nu kisagulo kiesuluko lia baYuda kiabezaga kise buigi; nu bantu beingi ba kisi kikio balingile kuenda ku Yelusa­lema nti kisagulo kiesuluko takiba, buno beiyengie. 
JHN.11.56	Nu babo balondile Yesu; gabemanine mu numba nnene za kukumbamina, babuzanizie bune, Mukukengela buni? Ndi ntekuvua ku kisa­gulo? 
JHN.11.57	Basankoga banene nu Bafalese bakakizizie buno, Ndi muntu eizi kueli, atusambalile kueli, buno bamukate.
JHN.12.1	Kuabezaga kuse kuasigala bindi mutuba na kulinga kua kisagulo kiesuluko, Yesu abasile ku Betania, kuabezaga Lazalo wayukizie ku bakuzi. 
JHN.12.2	Kuko ukubamuyikide idia lia igolo; Malata abezaga ekubakasia; nu Lazalo abezaga umozi wa ku babo babezaga nage ku meza. 
JHN.12.3	Malia akatile nkindi za bula­go, bua bukunza bunene, abongezie Yesu zo ku magulu, nu amu­nyonyuene na nzuili zage, numba zizede neiyugo lia bulago. 
JHN.12.4	Tondo muigisibua wage umozi, Yudasa Isakaliote, use buigi kumugabula, amubuzizie bune, 
JHN.12.5	Kubuni tamuakunzia bulago bubuno ku falanga nkama isatu, nu zinakasilue bazambi? 
JHN.12.6	Ate­ndile bubo, ntabezaga na kiombo ku bazambi; tondo abezaga muibi kubuno abezaga neisuku, nu atikizie biabezaga mumo. 
JHN.12.7	Yesu ababuide bune, Musigazi abulange aba nu ku busi bua kuiyikua kuane. 
JHN.12.8	Muli na bazambi bindi binsania, tondo tamuli nanne bindi binsania.
JHN.12.9	Bantu beingi ba baYuda bongule musagu bune, We eli kuko; tabavuilide Yesu tugu, tondo buno bamone ku Lazalo wozo wayu­kizie ku bakuzi. 
JHN.12.10	Tondo basankoga banene bakalile luango luabo buno, beite Lazalo; 
JHN.12.11	kubuno baYuda beingi beidekanu­kizie na banyabo nu bakatizizie Yesu ku bubo.
JHN.12.12	Gakede busi musanganano munene wavule ku kisagulo, gabongule buno, Yesu ekuvua ku Yelusalema, 
JHN.12.13	bakatile manga ma bibila, nu bendile kumukulumania, nu balalukile bune, Hosana: Mbogimbogi ku wozo ukuvua muizina lia Mukota, Mukota wa balsalele.
JHN.12.14	Nu gasangile Yesu muana wa mpunda, eikede gantata gazo, anga buasanzilue bune, 
JHN.12.15	Mukinga wa Siona, ntunakua boba; unguilila, Mukota wobe ekuvua gantata ga muana wa mpunda.
JHN.12.16	Tondo beigisibua bage tabalingile kumenyinina bubo; tondo gaganuinue Yesu, bakengede bubo buasanzidue nu bamukitide bubo. 
JHN.12.17	Bantu beingi babezaga nage gayukagia Lazalo mu nsinda, nu gamumanaga ku bakuzi, babo bamulonge­kede. 
JHN.12.18	Ku kabamba kako musanganano wendile kukulumana nage, kubuno bongule buno akita mugeleko wozo. 
JHN.12.19	BaFalese batendene buabo buabo bune, Buni butuakite, lolazi, kisi kinsania kikumuyanga.
JHN.12.20	BaGeleka bamozi ba kubeli bendile kuganuna ku kisagulo; 
JHN.12.21	bavule ku Filipo muntu waBetesaida wa Galela, nuwe bamubuide bune, Mukota, tukutunda kumona Yesu. 
JHN.12.22	Filipo endile ku Andele, atendile nage; Andele nu Filipo bendile ku Yesu, nu bamubuide bubo. 
JHN.12.23	Yesu abakuide bune, Nkungu za kuganunua kua Muana wa muntu zakuka. 
JHN.12.24	Lebelebe, lebelebe, nkumubula bune, Ndi kaguma ka mumpunge kakoloka gansi mu bilongo, ndi takakua, nti kakusigala kekenyene; tondo ndi kakua, nti kakubuta tuguma tuingi. 
JHN.12.25	Wozo watunda kalamo kage akakazimizia; nu wozo wasomba kalamo kage mu kisi kikino akalanga kalamo katanakuzinda. 
JHN.12.26	Ndi muntu ekunkambila, anyange; nu ngendi ugakaba mukambi wane: ndi muntu ekunkambila, Tatane ekamu­anza. 
JHN.12.27	Kano kaluma nili na kabebe, nikite buni? Tatane, nonie mu nkungu zeno. Tondo ku kabamba kakano navule ku zeno nkungu. 
JHN.12.28	Tatane, ganunia izina liobe. Nu iyuki liatukile muigulu bune, Naliganunia, nu nikaliganunia lingo. 
JHN.12.29	Musa­nganano wabezaga buigi, gungule kuiyuki lilio, babuide bune, Mukulumino wa mbula: bango bune, Mugenzi uwatenda nage. 
JHN.12.30	Yesu ababuide bune, Iyuki lilino taliatendua ku kabamba kane, tondo liatendua ku kabamba keinyu. 
JHN.12.31	Kano kaluma lusungio lua kisi kikino luseli: nu kano kaluma muangati wa kisi kikino akuisua kumbuga. 
JHN.12.32	Nunne, ndi nasakikua ga kisi, nkubuluta hansania kundi. 
JHN.12.33	We atendile bubo ku kubakengelezia ku bua­kakua, 
JHN.12.34	Bantu bamubuzizie bune, Tungule ku mulembe buno, Klisto akeikalaga nkiko zitanakuzinda: nu buni bukutenda bune, Muana wa muntu atunganana ku sakikua? Nazi wozo Muana wa muntu? 
JHN.12.35	Yesu ababuide bune, Mukili na kiengi mu nkungu nkeke. Tabangazi mu kiengi, buno kapilo kanavua kumuvuama: wozo ukutabanga mu kapilo ntekumenya kuakuenda. 
JHN.12.36	Nkungu zimuli na kiengi, katiziazi kiengi, buno mube bana ba kiengi.
JHN.12.36	Nu gatendile Yesu bubo, atukile gago, nu ababisamine. 
JHN.12.37	Tondo anakitile migeleko mingi ku babezaga, tondo tabanamuka­tizizie: 
JHN.12.38	buno lizindilile liatendile mulengania Yesaya bune,
JHN.12.38	Mukota, nazi wakatizizie musagu weitu?
JHN.12.38	Nu kuboko kua Mukota kuamonekile kunazi? 
JHN.12.39	Ku kabamba kako tabakatizizie, kubuno Yesaya atendile lingo bune,
JHN.12.40	We abazibile meiso, nu abikile mitima zabo mibibu;
JHN.12.40	Buno banavua kutitika, nu kumenyinina mu mitima zabo,
JHN.12.40	nu banagaluka buno nibonie. 
JHN.12.41	Yesaya atendile bubuno, kubuno amonine ku luganuno luage; nu atendile musagu wage. 
JHN.12.42	Tondo bangati beingi bamukatizi­zie; tondo tabeitabizizie ku kabamba ka baFalese, buno banavua kutikibua mu numba za musanganano: 
JHN.12.43	kubuno batundile lutanuno lua bantu kutinga lutanuno lua Kalaga.
JHN.12.44	Yesu alalukile neiyuki inene bune, Wozo wankatizia, nti nte­kunkatizia nnenyene tugu; tondo nti ekukatizia wozo wansingile. 
JHN.12.45	Nuwe ukumonako nti ekumona ku wozo wansingile. 
JHN.12.46	Na­vule buno nibe kiengi kia kisi, buno unsania wankatizia ntasigale mu kapilo. 
JHN.12.47	Nu ndi muntu ekungua ku moki mane, nu ndi nta­kumanza, nne nsikumusungia: kubuno nsiavule kusungia kisi, tondo navule kukionia. 
JHN.12.48	Wozo ukunsomba, nu utasekela malagi mane, eli na umozi ukamusungia: idagi lilio linatendile ulikamu­sungia busi buzinda. 
JHN.12.49	Kubuno nsikuitendela nnenyene; tondo Tatane wansingile ankakizizie bunsania bunkutenda nu bunsania bunkubula. 
JHN.12.50	Nu nizi buno, kukakizia kuage kuli kalamo kata­nakuzinda; nu bubo bunkutenda nkubutenda anga buantendile Tatane.
JHN.13.1	Gabezaga kisagulo kiesuluko kia Kalaga takilinga, Yesu amenyine buno, nkungu zage zakutuka ga kisi zika, nu kuenda kulsi, elamine bantu bage ba ga kisi, abelamine aba nu kuzinda.
JHN.13.2	Mu nkungu zeidia lia muigolo, Satana abezaga esasila kuenge­lela engide mu mutima wa Yudasa Isakaliote, muana wa Simona, buno, agabule Yesu. 
JHN.13.3	Gamenyine Yesu buno, Isi amukasile binsania ku maboko mage, atukile kua Kalaga, nu akasubia kua Kalaga; 
JHN.13.4	emanukile ku meza, nu eikunguide nsulu zage; nu akatile kibe kia nsulu, nu ekandilekio mu kibunda. 
JHN.13.5	Nu abikile mazi ga lupepe, nu alingile kogia beigisibua bage ku magulu, nu kubanyonyona, na kibe kia nsulu kiabezaga ikanda nakio. 
JHN.13.6	A vule ku Simona Petelo. Petelo amubuide bune, Mukota, buni bukuno­gia ku magulu? 
JHN.13.7	Yesu amuakuide bune, Ntukumenya bunkukita kano kaluma, tondo ukabumenya. 
JHN.13.8	Petelo amubuide bune, Ntunanogia ku magulu, Yesu amubuide bune, Ndi nsikukogia, kasi ntuli nanne bumozi. 
JHN.13.9	Simona Petelo amubuide bune, Mukota, ntunogie ku magulu tugu, tondo nogie ku maboko nu kuitoe. 
JHN.13.10	Yesu amubuide bune, Wasila koga, aneiyanina koga lingo ku magulu, kubuno mubili unsania wenga, nu inyue muenga tondo ta bansania. 
JHN.13.11	Kubuno amenyine wozo wamugabule; bubo ukinsa ababulaga bune, Inyue bansania tamuenga.
JHN.13.12	Nu gasilile kubogia ku magulu, akatile nsulu zage, ekalile lingo ku meza, ababuzizie bune, Ndi muizi kinamukitila bubo? 
JHN.13.13	Mukumana, Musozi, nu Mukota: mukutenda busoga, nne nili we. 
JHN.13.14	Ndi nne nili Mukota nu Musozi, ndi namogia ku magulu, bubo buatunganana nuinyue kogania ku magulu. 
JHN.13.15	Kubuno na­mukasa kakano kakengelezio; inyue mukitane anga bunamukitide. 
JHN.13.16	Lebelebe, lebelebe, nkumubula bune, Mukambi nteli munene ku mukota wage; nu musingua nteli munene ku wamusingaga. 
JHN.13.17	Ndi muamenya bubuno, nti muli na mbogimbogi ndi muku­bukita. 
JHN.13.18	Nsikumubula inyue bansania: nizi banasombuede, tondo buatunganana buno isanzo lizindilile buno, wozo unkulia nage angabule.
JHN.13.19	Kano kaluma nkumubula buteba, gabuabe nti mukatizie buno, nne u we. 
JHN.13.20	Lebelebe, lebelebe, nkumu­bula bune, Ukasekela unasinga nti ansekela; nu ukansekela nti asekela wansingile.
JHN.13.21	Gatendile Yesu bubo, abeide na kabebe kanene, abuide bune, Lebelebe, lebelebe, nkumbula bune, Umozi wa kumuli angabule. 
JHN.13.22	Beigisibua balolene, babuzanizie bune, Nazi wakubula? 
JHN.13.23	Umozi wa ku beigisibua, abezaga egamina ku bukuba bua Yesu, kubuno Yesu abezaga amutunda nunse. 
JHN.13.24	Simona Petelo amu­lutile, amubuide bune, Mubuzie nazi wakubula. 
JHN.13.25	Nu wozo muigisibua wabezaga wegamina ku bukuba bua Yesu, amubuzizie bune, Mukota, nazi wozo? 
JHN.13.26	Yesu amubuide bune, Wozo unku­tobela ntolu, nu kumukasazo, nti owozo. Bubo gasesile ntolu zeidia, azikatile, azikasile Yudasa, muana wa Simona Isakaliote, 
JHN.13.27	Nu gakatile ntolu zeidia, Satana engide mueli. Yesu amubuide bune, Sasia kukita bukukita. 
JHN.13.28	Tondo ku babo babezaga ga meza takuli wamenyinine buamubulaga. 
JHN.13.29	Kubuno Yudasa abezaga neisuku, nu bakengede buno, Yesu amubuide bune, Ukunzisie butukuiyanina ku kisagulo aba bune, Kasa bazambi bimozi. 
JHN.13.30	Nu gakasilue Yudasa ntolu, endile lubilo; nu bua­bezaga buse mu kindi.
JHN.13.31	Gatukile Yudasa, Yesu atendile bune, Kano kaluma muana wa muntu akuganunua, nu Kalaga aganunue mueli. 
JHN.13.32	Kalaga nuwe akamuganuna mueli, nu ekusasia kumuganuna. 
JHN.13.33	Bana bakeke, nili neinyu nkungu nkeke. Mukandonda, tondo anga bunabulile baYuda bune, Tamukavuama kuvua kuko kunkuenda; kano kaluma bubo nuinyue ubunkumubula. 
JHN.13.34	Nkumukakizia lingo ikakizio lito bune, Tundanazi; anga bunamutundile nuinyue tundanazi. 
JHN.13.35	Bubo bantu bansania bamenye buno, muli beigi­sibua bane, ndi muatundana.
JHN.13.36	Simona Petelo amubuzizie bune, Mukota, ukuenda kuni?
JHN.13.36	Yesu akuide bune, Kano kaluma ntunavuama kunyanga kunkuenda; tondo ukanyanga. 
JHN.13.37	Petelo amubuide bune, Mukota, kubuni nsinavuama kukuyanga kano kaluma? N akukuile. 
JHN.13.38	Yesu amu­buide bune, Ndi wankuile? Lebelebe, lebelebe, nkukubula bune, Gabe mulume wa nkoko ntebika, wantune mambizi masatu.
JHN.14.1	Mitima zeinyu tazizangezange: katiziazi Kalaga, nka­tiziazi nunne. 
JHN.14.2	Mu numba za Tatane muli biziki bingi, songo tabuligo, songo namubula; tondo nenda kumukulumizizia kiziki. 
JHN.14.3	Nu ndi nenda kumukulumizizia kiziki, nkasubia lingo, nu nkamusekela; buno, kuko kundi mukikalagako. 
JHN.14.4	Nu muizi nzila za kunkuenda. 
JHN.14.5	Toma amubuide bune, Mukota, tatuizi kukuenda, buni butunamenya nzila? 
JHN.14.6	Yesu amubuide bune, Nne nili nzila, nu bulili, nu kalamo: takuli muntu unabasa ku Tatane, ndi ntabasila mundi. 
JHN.14.7	Ndi munizi, kasi muizi Tatane: kutukila kano kaluma mumuizi, nu muamumonineko. 
JHN.14.8	Filipo amubuide bune, Mukota, tulolesie so, bubo bunatutananina. 
JHN.14.9	Yesu amubuide bune, Filipo, nne neizizia neinyu, nu uwe ntunizi? Wozo ukumonako nti ekumona ku Tatane, kubuni kukubula buno, nimulolesie Tatane? 
JHN.14.10	Ntukukatizia buno, nili mu Tatane, nu Tatane eli mundi? Nsikuitendela malagi mamano nnenyene; tondo Tatane uli mundi ukukita milimo zage. 
JHN.14.11	Nkatiziazi buno, nne nili mu Tatane, nu Tatane eli mundi; ndi ta bubo, kasi nka­tiziazi ku milimo zeno zinkukita. 
JHN.14.12	Lebelebe, lebelebe, nku­mubula bune, Wozo wankatizia akakita nuwe milimo zatinga zezo zinakitaga; kubuno nkuenda ku Tatane. 
JHN.14.13	Kinsania kimukasega kuizina liane, nkakikita buno Tatane aganunue mu Muana wage. 
JHN.14.14	Ndi mukunsega kokansania kuizina liane, nkakakita. 
JHN.14.15	Ndi muantunda, nti muanze makakizio mane.
JHN.14.16	Nu nkasega ku Tatane, nuwe akamukasa ungo Mukasia, buno abe neinyu nkiko zitanakuzinda. 
JHN.14.17	Uwozo, Muuza wa bulili: wozo kisi takinavuama kumusekela; kubuno takikumu­monako, aba takimuizi: tondo inyue mumuizi; kubuno eli neinyu, nu lingo akaba mumuli. 
JHN.14.18	Nsikamusiga buankubi; nkamuvuila. 
JHN.14.19	Nkungu nkeke ba ga kisi tabakamonako lingo; tondo inyue mukumonako: ku kabamba ka buno nkulama, nuinyue mualame nunse. 
JHN.14.20	Ku busi bubo mukamenva buno, nili mu Tatane, nuinyue muli mundi, nunne mumuli. 
JHN.14.21	Wozo ukuanzaga maka­kizio mane, uwozo wantunda; nu atundua na Tatane, nunne nka­mutunda, nu nkedolesia kueli. 
JHN.14.22	Yudasa (ta wozo Isakaliote) amubuzizie bune, Mukota, buni bukutenda buno ukeidolesia kutuli, tondo ta ku ba kisi? 
JHN.14.23	Yesu amutendile bune, Ndi muntu antunda, nti anze idagi liane: nu Tatane akamutunda, nuisue tuavue kueli, nu tukekalaga nage. 
JHN.14.24	Utantunda, ntekuanza malagi mane; nu idagi limukungua kulio ta liane, tugu lia Tatane, wozo wansingile.
JHN.14.25	Nkumubula bubuno gankili neinyu. 
JHN.14.26	Tondo Mukasia, wozo Muuza Wasililila, ukasinga Tatane kuizina liane, we akamu­igisia bunsania, nu akamukengelezia bunsania bunamusambalide.
JHN.14.27	Bubobelelo bunamusigila; nu bubobelelo buane bunamu­kasa; nsikumukasa anga bukukasanaga ba mu kisi. Mitima zeinyu tazizangezange, nu tamukue boba. 
JHN.14.28	Mungule idagi linamubuide bune, Nkuenda, nu nkamuvuila lingo. Songo mu­antunda, munabogilebogile, kubuno nkuenda ku Tatane: kubuno Tatane antinga. 
JHN.14.29	Kano kaluma nkumubula buteba, gabuabe nti muakatizie. 
JHN.14.30	Nsikumubula bingo bingi, kubuno muangati wa kisi esavua, nu nteli na buampa kundi. 
JHN.14.31	Tondo bakisi tabezi buno, Natunda Tatane, nu anga buankakizizie Tatane, ububo bunkukita. Zanzukazi, tuendazi.
JHN.15.1	Nne nili kimima kia bulili nu Tatane eli mulimi. 
JHN.15.2	Lutabi lunsania luli mundi lutakolama biguma, nti akalutikia: tondo lutabi lunsania lukukolama biguma, nti akalukondela, buno luko­lame bingo biguma. 
JHN.15.3	Inyue muengezibue kalazi ku kabamba keidagi liane linamubuide. 
JHN.15.4	Ikalazi mundi, nunne mumuli. Anga bubo lutabi talunakolama biguma luluinyene, ndi taluikala nu kuidindika mu kimima; bubo nuinyue lingo tamunakolama biguma ndi tamuikala mundi. 
JHN.15.5	Nne nili kimima, nuinyue muli ntabi; wozo wikala mundi, nunne mueli, nti akakolamaga biguma nunse; kubuno tamunavuama kukita kena kunteli. 
JHN.15.6	Ndi muntu nteikile mundi, esua anga lutabi nu nti loma; nu nti bazikunda­mania nu kuzisa mu keiya, nu nti zomboka. 
JHN.15.7	Ndi muikala mu­ndi, nu malagi mane mumuli, nu nti muasege kimukutunda, nu nti muakikitilue. 
JHN.15.8	Ndi muakolama biguma bingi, nti Tatane aga­nunue; bubo mukaba beigisibua bane. 
JHN.15.9	Anga buantundile Tatane, ububo bunamutunda nuinyue: ikalazi mu lutundo luane. 
JHN.15.10	Ndi mukuanza makakizio mane, muikale mu lutundo luane, anga bunanzile makakizio ma Tatane, nu kuikala mu lutundo luage. 
JHN.15.11	Bubuno ubunamubuide, buno mubogeboge anga buna­bogilebogile, buno mbogimbogi zeinyu zizindilile. 
JHN.15.12	Kubuno u kukakizia kuane, buno mutundane anga bunamutundile. 
JHN.15.13	Takuli muntu uli na lutundo kutinga luluno, buno muntu akuile beida bage. 
JHN.15.14	Muli beida bane, ndi mukukita bunkumukakizia.
JHN.15.15	Nsikamumana lingo bakobe, kubuno mukobe ntanamenya bukukita mukota wage: tondo nkumumana buno beida bane; kubuno nkumukengelezia bunsania bunungule kubo ku Tatane. 
JHN.15.16	Inyue tamuansombuede, tondo nne uwamusombuede, inyue namubikile buno muende nu mukolame biguma, nu biguma bieinyu bikalage, buno kinsania kimukasegaga ku Tatane muizina liane nti mukakikasua. 
JHN.15.17	Bubuno ubunamukakizia buno mutundane.
JHN.15.18	Ndi kisi kiamusomba, menyazi buno, nunne kialingile ku­nsomba. 
JHN.15.19	Songo muli ba kisi, kisi kinamutundile; tondo inyue tamuli ba ga kisi tondo namusombuede mu kisi, ku bubo ukinsa kisi kiamusomba. 
JHN.15.20	Kengelazi idagi linamubuide buno, mukambi ntatinga mukota wage. Ndi bekumbabazia nti baka­mubabazia nuinyue; nu ndi bekuanza idagi liane, nti bakanza idagi lieinyu. 
JHN.15.21	Tondo bakamukita bubuno bunsania ku kabamba keizina liane, kubuno tabeizi wansingile. 
JHN.15.22	Songo nsiavule kutenda nabo, songo tabanabede na katati ka buagi: tondo kano kaluma tabeli na kuibingia ku katati ka buagi buabo. 
JHN.15.23	Wozo wansomba nti asomba Tatane lingo. 
JHN.15.24	Songo nsiakitile mulimo munkatini muabo utanamenya kukita ungo muntu, songo tabanabeide na katati ka buagi; tondo kano kaluma basila kutumonako, nne nu Tatane, nu kutusomba. 
JHN.15.25	Bubo lizindilile idagi liasanzilue mu mulembe wabo bune, Babezaga bakunsomba buliabulia.
JHN.15.26	Tondo gakavua Mukasia unkamusingila, kutuka ku Tatane, Muuza wa bulili, akatuka ku Tatane, we akandongekela: 
JHN.15.27	nuinyue lingo mukandongekela, kubuno muabezaga nanne mu kulinga aba nu kano kaluma.
JHN.16.1	Nkumubula bubuno buno tamuine mitima. 
JHN.16.2	Bakamu­tikia mu numba za musanganano: nkungu zikavua, nu muntu akamuita nu akakengela buno, ekukitila Kalaga busoga. 
JHN.16.3	Nu bakakita bubo, kubuno tabeizi Tatane, nu tabenizi nunne. 
JHN.16.4	Tondo namubuide bubuno, buno gakakuka nkungu zezo nti mu­akengela buno namubuide bubo. Nsialingile kumubula bubo, kubuno nabezaga neinyu. 
JHN.16.5	Nu kano kaluma nkusubia ku wa­nsingile; nu takuli umozi wa kumuli ukumbuzia bune, Ukuenda kuni? 
JHN.16.6	Tondo mitima zeinyu zizala na kabebe, kubuno namu­buide bubo.
JHN.16.7	Tondo nkumubula buligo: Buno buatananina kumuli buno, nende kubuno ndi nsienda, wozo Mukasia ntanamuvuila, tondo ndi nenda, nti namusinge kumuli. 
JHN.16.8	Nu we gakavua, akakoko­meka ba ga kisi ku buagi, nu buisanana, nu lusungio: 
JHN.16.9	ku buagi, kubuno tabankatizizie; 
JHN.16.10	nu ku kuisanana, kubuno nkuenda ku Tatane, tamukamona lingo; 
JHN.16.11	nu ku lusungio, kubuno muangati wa kisi kikino asila kusungibua.
JHN.16.12	Nili na bingo bingi bia kumusambalila, tondo tamunabikosia kano kaluma. 
JHN.16.13	Tondo gakavua Muuza wa bulili, akamusonde­lezia mu bulili bunsania: kubuno we ntekuitendela wenyene; tondo bunsania buakonguaga ubuakamusambalila: nu akamusambalia bunsania bukaba. 
JHN.16.14	Ekanganuna: kubuno akatola biane, nu akamusambalilabio. 
JHN.16.15	Binsania bia Tatane bili biane: ku­bubo nabuide bune, We akatola biane, nu kumusambalilabio.
JHN.16.16	Bindi bimozi tamukamonako, nu bingo bindi mukamonako lingo. 
JHN.16.17	Bamozi ku beigisibua bage babuzanizie bune, Buisulilua bukizi bua bubo buatubula buno, bindi bimozi tatukamumonako, nu bingo bindi tukamumonako lingo; kubuno ekuenda kulsi? 
JHN.16.18	Batendile bune, Buisulilua bukizi bua bubo buatubula buno, bindi bimozi? Tatuizi buatubula. 
JHN.16.19	Gamenyine Yesu buno, bekutunda kumubuzia bubo, ababuide bune, Kubuni mukubuzania ku bubo bunamubuide buno, bindi bimozi tamukamonako, nu bingo bindi lingo mukamonako? 
JHN.16.20	Lebelebe, lebelebe, nku­mubula bune, Mukalila, nu kuikilizia, tondo ba ga kisi bakaboga­boga, nu mukaba na kabebe, tondo kabebe keinyu kakagaluka mbogimbogi. 
JHN.16.21	Gakubutaga mukikulu, nti eli na kabebe, ku­buno nkungu zage zika: tondo kungua muana abutua, nti nteku­kengela lingo kabebe, kubuno mbogimbogi zage ziseli buno, mu­ntu abutua ku kisi. 
JHN.16.22	Bubo kano kaluma muli na kabebe; tondo mukamonako, nu mitima zeinyu zikabogaboga, nu takuli muntu ukamutikia mbogimbogi zeinyu. 
JHN.16.23	Nu kubusi bubo tamukansega kena. Lebelebe, lebelebe, nkumbula bune, Kimukasegaga ku Tatane, nti akamukasakio muizina liane. 
JHN.16.24	Aba nu kano kaluma tamuasegile kena muizina liane: musege nu nti muakasue, buno mbogimbogi zeinyu zizindilile.
JHN.16.25	Nkumubula bubuno ku misumo: tondo nkungu zikavua nsikamubula lingo bubuno mu misumo, nu nkamusambalila musagu wa Tatane anga buguli. 
JHN.16.26	Ku busi bubo mukasega muizina liane, nsikamubula buno nimusegele ku Tatane; 
JHN.16.27	kubuno Tatane amuelamine, kubuno inyue muanelamine, nu muakatizizie buno, natukile ku Tatane. 
JHN.16.28	Natukile ku Tatane, nu navule ku kisi; nu kano kaluma nkutuka lingo ku kisi, nu nkuenda lingo ku Tatane. 
JHN.16.29	Beigisibua bage babuide bune, Kano kaluma watu­bulilila nunse, nu ntukutenda ku misumo. 
JHN.16.30	Kano kaluma tuizi buno, wizi binsania, nu takuli muntu unakuakania; tuakatizia buno, watukile ku Kalaga. 
JHN.16.31	Yesu abakuide bune, Ndi muakatizia kano kaluma? 
JHN.16.32	Unguililazi nkungu zikakuka, nu zakuka kano kaluma, mukabalangana, na muntu na muntu kuage, nu mukansiga nnenyene: tondo nsili nnenyene kubuno nili na Tatane. 
JHN.16.33	Nkumubula bubuno, buno mubobelele mundi, mu kisi muli na kabebe: tondo mukokomezie mitima zeinyu; muizi buno nakindile kisi.
JHN.17.1	Gatendile Yesu bubuno, agalamine kuigulu, atendile bune, Tatane, nkungu zika; ganuna Muana wobe, buno Muana akuganune; 
JHN.17.2	anga buwamukasile buangato gantata ga bansania, buno bansania bawamukasile abakase kalamo katanakuzinda. 
JHN.17.3	N u kakano u kalamo katanakuzinda, buno bakumenye buno uwe u Kalaga tugu wa bulili, nu Yesu Klisto uwasingile. 
JHN.17.4	Nakuganuine ga kisi, nu nazindilizie wozo mulimo uwankasile buno nigukite. 
JHN.17.5	Nu kano kaluma, Tatane, nganunie gamozi nobe ku lutanuno luna­bezaga mulo nobe nti kisi takiba. 
JHN.17.6	Namenesizie izina liobe ku bantu bawankasile mu kisi: babezaga bobe, nu wankasilebo, nu bakokomezizie idagi liobe. 
JHN.17.7	Kano kaluma beizi buno, bunsania buwankasile buatukile kuguli: 
JHN.17.8	kubuno malagi mawankasile nabakasilemo; nu bameitabizizie, nu bamenyine nunse buno, natukile kuobe, nu bakatizizie buno, uwe uwansingile. 
JHN.17.9	Nku­basegela: nsikusegela ba ga kisi, tondo kusegela bawankasile; kubuno beli bobe: 
JHN.17.10	nu binsania biane bili biobe, nu biobe bili biane: nunne niganunue mubio. 
JHN.17.11	Nunne nsili ga kisi lingo, tondo babano beli ga kisi, nunne nkuvua kuguli. Tatane Wasililila, langa babano bawankasile kuizina liobe, buno babe umozi anga butuli nuisue. 
JHN.17.12	Ganabezaga nabo, nalangile babano bawanka­sile muizina liobe: nu nabakungile, nu takuli umozi wazimina, tugu wozo muana wa buzimizi, buno masanzo mazindilile. 
JHN.17.13	Tondo kano kaluma nkuvua kuguli; nu nkutenda bubuno ga kisi, buno mbogimbogi zane zizindilile mubeli. 
JHN.17.14	Nabakasile idagi liobe; nu kisi kiabasombile, kubuno bo tabeli ba kisi, anga nne nsili wa kisi. 
JHN.17.15	Nsikukusega buno, ubatikie ga kisi, tondo nku­sega buno, ubalange na wozo mubi. 
JHN.17.16	Tabeli ba kisi, anga nne nsili wa kisi. 
JHN.17.17	Basuagie ku bubo bulili: idagi liobe lili bulili. 
JHN.17.18	Anga buwansingile mu kisi, ububo bunabasinga mu kisi lingo. 
JHN.17.19	Nu ku kabamba kabo neisuagizie, buno nubo basuagibue mu bulili. 
JHN.17.20	Aba tababano umpanga ubenkusegela, tondo babo bakankatizagia ku kabamba keidagi liabo; 
JHN.17.21	buno bansania babe umozi; anga uwe, Tatane, buli mundi, nunne muguli, nubo babe mutuli: bubo ba kisi bakatizie buno, uwe uwansingile. 
JHN.17.22	Nu luganuno luwankasile nabakasalo; buno babe umozi, anga butuli umozi. 
JHN.17.23	Nne mubeli, nu uwe mundi, buno bazindilile mu umozi, buno ba ga kisi bamenye buno, uwe uwansingile, nu uwe wabatundile anga buwantundile. 
JHN.17.24	Tatane, nkutunda babano bawankasile babe nanne, buno balole luganuno luane, luwankasile: kubuno uwe wantundile nti kisi takikitua. 
JHN.17.25	Tatane wisanana, ba ga kisi tabekuizi, tondo nne nikuizi; nubo bamenyine buno, uwe uwansingile; 
JHN.17.26	nu nkubakengelezia izina liobe, nu nkaba­menesialio lingo, buno lutundo luwantundile lube mubeli, nunne mubeli.
JHN.18.1	Gatendile Yesu mamo moki, endile na beigisibua bage lisilia lia kazi ka Kidilona, kuabezaga isoa, engidemo na beigisibua bage.
JHN.18.2	Nuwe Yudasa, mugabuzi, abezaga eizi kiziki kikio: kubuno Yesu abezaga ekuendako mambizi meingi na beigisibua bage. 
JHN.18.3	Yudasa avule na kibombo kia bakoloboyo, nu bakambi, batukile ku basankoga banene nu baFalese, bavule na tusuku nu bia bita. 
JHN.18.4	Yesu amenyine bunsania buamubasile, endile kubeli, ababuzizie bune, Mukulonda nazi? 
JHN.18.5	Bamuakuide bune, Yesu wa Nazaleta. Yesu ababuide bune, Unne gono. Nu Yudasa mugabuzi abezaga emana nabo. 
JHN.18.6	Gababuide bune, Unne gono, basubizie lumbusa­mbusa, baguede gansi. 
JHN.18.7	We abatendile lingo bune, Mukulonda nazi? Nu batendile bune, Yesu wa Nazaleta. 
JHN.18.8	Yesu abakuide bune, Namubula lingo buno, unne gono, ndi mukundonda sigazi babo beiyendele: 
JHN.18.9	buno idagi lizindilile liatendile bune, Babano bawankasile nsiazimizizie umozi kubeli. 
JHN.18.10	Simona Petelo abe­zaga na bupanga abubasizie mu musagi, nu asesile kutuzi kua seidume kua mukambi wa sankoga munene. Izina lia wozo mu­kambi Malaku. 
JHN.18.11	Yesu abuide Petelo bune, Ingizia bupanga buobe mu musagi: ndi nsikanua kituma kiankasile Tatane?
JHN.18.12	Nu kibombo kia basankoga banene, nu bakoloboyo nu baka­mbi ba baYuda, bakatile Yesu nu bamukandile, 
JHN.18.13	nu bendile nage kulinga ku Anasa; kubuno we abezaga isibiala wa Kayafa, uwa­bezaga sankoga munene ku muaka wozo. 
JHN.18.14	Kayafa uwakasile baYuda menge bune, Buatananina muntu umozi kukuila bantu.
JHN.18.15	Nu Simona Petelo ayangile Yesu, nu ungo muigisibua. Muigisibua wozo amenyinue na sankoga munene, nu eingilide na Yesu gamozi mu lusu lua sankoga munene; 
JHN.18.16	tondo Petelo emanine kumbuga kua luibi. Muigisibua wamenyinue na sankoga munene, atukile nu atendile na wozo mukikulu walangaga luibi, nu eingide na Petelo. 
JHN.18.17	Mukikulu walangaga luibi, abuzizie Petelo bune, Ndi uwe uli umozi wa beigisibua ba muntu wono? We atendile bune, Tanne. 
JHN.18.18	Bakambi nu bakoloboyo bemanine kuko, bakongezie keiya ka makangania, kubuno kuabezaga mpego; bongule keiya; Petelo emene nabo, nu onguaga keiya.
JHN.18.19	Nu sankoga munene abuzizie Yesu musagu wa beigisibua bage, nu musagu wa meigisia mage. 
JHN.18.20	Yesu amuakuide bune, Nsiabisile bumozi ku kisi; nu bindi binsania neigisagia mu numba za musanganano nu mu numba nnene za kukumbamina, muabezaga baYuda bansania, nu nsiatendile bumozi ku lumbisombiso. 
JHN.18.21	Buni bukumbuzia? Buzia babo ubongule bunababuide, bo beizi bunababuide. 
JHN.18.22	Nu gatendile bubo, mukambi umozi wabezaga buigi nage, alibuide Yesu lugizi, atendile bune, Buni bukuakula sankoga munene bubo? 
JHN.18.23	Yesu amuakuide bune, Ndi natenda buli bubi, kasi bulongeki buli bubi: tondo ndi natenda busoga, kubuni kuwandibula? 
JHN.18.24	Anasa amusingile akandua ku Kayafa, sankoga munene.
JHN.18.25	Simona Petelo abezaga emana nu ekungua keiya. Bamubuzizie bune, Ndi uwe uli umozi wa beigisibua bage? We atu­nine, nu atendile bune, Tanne. 
JHN.18.26	Mukambi umozi wa sankoga munene, mubuto wa wozo wasesagua kutuzi na Petelo, amubuzizie bune, Nsiakumonineko nage muisoa? 
JHN.18.27	Petelo atunine lingo: nu kazanga kongo mulume wa nkoko abikile.
JHN.18.28	Gabatukile na Yesu ku Kayafa, bendile nage mu Palatolia: 
JHN.18.29	Pi­lato abavuilide, nu ababuzizie bune, Kubuni mukusongela muntu wono? 
JHN.18.30	Bamuakuide bune, Songo muntu wono ta mubi, ta­tunakugabulidewe. 
JHN.18.31	Bubo Pilato ababuide bune, Mukatazi, nu mumusungie inyue benyene ku mulembe weinyu, nu baYuda bamubuide bune, Tatuli na buangato bua muntu: 
JHN.18.32	buno bubo buatendaga Yesu buzindilile, alolesezie lukita lua lukuo luakakua.
JHN.18.33	Pilato eingide mu Palatolia, nu amanine Yesu nu amubuide bune, Ndi uwe u Mukota wa baYuda? 
JHN.18.34	Yesu amuakuide bune, Ndi uwe ukutenda bubo, uwe wenyene, aba bango ubakusambalide musagu wane? 
JHN.18.35	Pilato amuakuide bune, Ndi nne nili mu­Yuda? Kilongo kiobe nu basankoga banene ubakugabula kundi: wakitile kikizi? 
JHN.18.36	Yesu amuakuide bune, Bukota buane tabuli bua kisi kikino: songo bukota buane buabezaga bua kisi kikino, songo bakambi bane baneitene bita, nu nsinagabuidue ku baYuda: tondo bukota buane ta bua gano. 
JHN.18.37	Pilato amubuide bune, Ndi uli Mukota? Yesu amuakuide bune, Bubo uwe ukubutenda, kubuno nili Mukota. Ku bubo nabutilue, nu ku bubo navule ku kisi kikino; buno nikilongekele bulili. Nu muntu unsania wa bulili nti ekungua kuiyuki liane. 
JHN.18.38	Pilato amubuide bune, Kikizi bulili? Nu gasilile kutenda bubo, atukile, nu endile ku baYuda, nu ababuide bune, Nsiamumona na katati kampa.
JHN.18.39	Tondo mukabezaga na lukita lumozi, buno mu nkungu za kisagulo kiesuluko nti namukandulila muntu umozi; ndi muku­tunda nimukandulile Mukota wa baYuda? 
JHN.18.40	Tondo bansania balalukile bune, Ta wozo, tondo Balaba. Nu wozo Balaba abezaga munyagi.
JHN.19.1	Pilato akatile Yesu, nu amulibuide kasusu ka musinge. 
JHN.19.2	Nu bakoloboyo balukile nkumbu za mikele, nu bamu­bikilezo kuitoe, nu bamuvualikizie nsulu za kisimana; 
JHN.19.3	nu ba­muvuilide nu babuide bune, Samba, Mukota wa baYuda! nu bamulibuide ngizi. 
JHN.19.4	Nu Pilato atukile, nu abavuilide, nu aba­buide bune, Lolazi, namuvuila nage, buno mumenye buno, nsia­mumona na katati kampa. 
JHN.19.5	Yesu abasile kumbuga, abezaga esavuala zezo nkumbu za mikele, nu zezo nsulu za kisimana. Nu Pilato ababuide bune, Lolazi tanga, wono muntu! 
JHN.19.6	Basankoga banene nu bakambi gabamumueneko balalukile bune, Mutakazi, mutakazi! Pilato ababuide bune, Inyue benyene, ubamukata nu mumutake, nsiamumona na katati kampa. 
JHN.19.7	BaYuda bamu­akuide bune, Tuli na mulembe weitu nu ku mulembe weitu ata­nanina kukua, kubuno eibuide buno, u Muana wa Kalaga. 
JHN.19.8	Gongule Pilato ku bubo, akule boba; 
JHN.19.9	nu eingide lingo mu Palatolia, abuzizie Yesu bune, Watukile kuni? Tondo Yesu nta­muakuide buampa. 
JHN.19.10	Pilato amubuide bune, Ntukunakula? ntuizi buno, nne nili na buangato bua kukukandula, nu nili na buangato bua kukutaka? 
JHN.19.11	Yesu amuakuide bune, Ntunabede na buangato kundi, songo ntuakasiluebo kutuka muigulu; kubuno wozo wangabula kuguli uguli na katati nunse. 
JHN.19.12	Nkungu zezo Pilato alondile kumukandula: tondo baYuda balalukile bune, Ndi wakandula muntu wono, ntuli muida wa Kaisa: muntu unsania ukuibula buno eli mukota nti ekusomba Kaisa. 
JHN.19.13	Nu Pilato, gongule ku bubo, avule na Yesu kumbuga, eikeide ga kisumbi kia lusungio gamanagua Luanda lua Makozi, nu ku kiEbelo buno, Gabata. 
JHN.19.14	Nu busi bua Kulongeka kua kisagulo kiesuluko buabezaga; nu zabezaga zise nkungu mutuba. Abuide baYuda bune, Lolazi, Mukota weinyu! 
JHN.19.15	Nubo balalukile bune, Endazi nage, endazi nage, nu mumutake! Pilato ababuide bune, Ndi nitake Mukota weinyu? basankoga banene bamuakuide bune, Tatuli na ungo mukota, tugu Kaisa. 
JHN.19.16	Bubo abagabulidewe, buno atakue.
JHN.19.17	Bakatile Yesu; we ekile muti wage wa magu, endile ku kiziki kiamanagua buno, Kiziki kia lukungu, kiamanagua mu kiEbelo buno, Gologota: 
JHN.19.18	gago ugabamutakile ku muti wa magu, nu bango babili nage, umozi kueno ntungo nu ungo kueno ntungo, nu Yesu gabasamba. 
JHN.19.19	Nu Pilato asanzile isanzo, nu alianikile ku muti wa magu. Nu liasanzilue buno, YESU WA NAZALETA, MUKOTA WA BAYUDA. 
JHN.19.20	Nu lilio isanzo liasominue na baYuda beingi, kubuno ga kiziki kikio kia gatakidue Yesu gabezaga buigi na muino; nu isanzo liasanzilue mu kilibelo, nu mu kiLatina, nu mu kiGeleka. 
JHN.19.21	Basankoga banene ba baYuda batendile ku Pilato bune, Ntusanze buno, Mukota wa baYuda; sanza tugu buno, we atendile buno nili Mukota wa baYuda. 
JHN.19.22	Pilato abakuide bune, Nasanza buna­sanza.
JHN.19.23	Gasilile bakoloboyo kumutaka ku muti wa magu, bakatile nsulu zage nu bazatene ku bibe binazi, nawe nawe na kiage kibe; bakatile nu ikoti lingo, nu lilio ikoti talialandilue, liabezaga liasa­mbikua. 
JHN.19.24	Nu batendile buabo buabo bune, Tatunazata, tondo tuzesazi mbale, nu tumenye nazi wazilase: bubo lizindilile lilio isanzo liasanzilue bune,
JHN.19.24	Babeganizie nsulu zane,
JHN.19.24	Nu besede ikoti liane mbale.
JHN.19.25	Bubo ubuakitile bakoloboyo. Nu nina wa Yesu abezaga emana buigi na muti wa magu, nu nina muana muto, Malia mukikulu wa Kelopa, nu Malia wa Magadala babezaga bemana kuko. 
JHN.19.26	Yesu gamonine ku nina, nu muigisibua wabezaga atunda, atendile ku nina bune, Mukikulu, lola, muana wobe! 
JHN.19.27	Nu atendile ku wozo muigisibua bune, Lola, nyoko! Nu mu zezo nkungu muigisibua endile nage kuage ku-numba.
JHN.19.28	Kusila kua bubo Yesu amenyine buno, bunsania buazindilila, buno masanzo mazindilile, atendile bune, Nkukua na mpusia. 
JHN.19.29	Nu gabezaga idega lieyala na maku; bezazizie luata na maku, nu balubikile ku musumbo, bamukominelo ku busundo. 
JHN.19.30	Nu gakasilue Yesu maku, atendile bune, Buasila: nu akumbamizie itoe nu eidekanizie wenyene.
JHN.19.31	Nu BaYuda, ku kabamba ka Kulongeka, buno bitumba tabisigale ku muti wa magu busi bua sabato (kubuno busi bua zezo sabato buabezaga busi bunene), baYuda basegile Pilato, buno ba­buhgule makua ma magulu mabo, nu babatikie. 
JHN.19.32	Bakoloboyo bavule, nu babunguide mutangi makua ma magulu, nu wozo ungo watakilue na Yesu: 
JHN.19.33	tondo gababasile ku Yesu, basangile esale­kana, nu tababunguide lingo makua mage ma magulu: 
JHN.19.34	tondo mukoloboyo umozi amusumitile neisumo mu mpege, nu kazanga kongo mikila nu mazi biabasile. 
JHN.19.35	Nuwe wamonine alongekile, nu bulongeki buage buli bulili: nuwe eizi buno atendile bulili, buno mukatizie. 
JHN.19.36	Bubuno buakitilue buno masanzo mazindilile, anga buatendile mu masanzo bune, Ikua liage talikabungulua. 
JHN.19.37	Nu lingo isanzo likutenda bune,
JHN.19.37	Bakalola wozo ubasumitile.
JHN.19.38	Kusila kua bubo, Yosefu wa Alimataya, we abezaga muigisibua wa Yesu ku lumbisombiso, kubuno akuaga baYuda boba, asegile Pilato buangato buno atole kitumba kia Yesu: nu Pilato amukasile buangato. Bubo endile kutola kitumba kiage. 
JHN.19.39	Nu Nikodemo, wozo walingile kuenda ku Yesu mu kindi, avule asambika aliga nu bulago, buzitu buabio buabezaga kilogalama makumi manazi. 
JHN.19.40	Batolile kitumba kia Yesu, nu bakikandile na nsulu zabota na bubo bulago, anga buabezaga lukita lua baYuda ku nsinda. 
JHN.19.41	Nu gago gabamutakilaga gabezaga isoa; nu mu lilio isoa muabezaga ingo nsinda, zabezaga tazibikua mu ungo muntu. 
JHN.19.42	Ku kabamba ka Kulongeka kua baYuda, babikile Yesu ku zezo (kubuno zezo nsinda zabezaga buigi).
JHN.20.1	Mu busi bua kulinga kuizinga, Malia wa Magadala avule ku nsinda mu nindunindu, busi tabuzibuka, amonine ku lilio ikozi liatikibua ku nsinda. 
JHN.20.2	Nu eitumine lubilo ku Simona Petelo, nu ku wozo muigisibua watundagua na Yesu, nu ababuide bune, Batikia Mukota mu nsinda, nu tatuizi kuni kubamubikile. 
JHN.20.3	Petelo endile, nu wozo ungo muigisibua, nu bendile ku nsinda. 
JHN.20.4	Nu beitumine lubilo bobabili: nu wozo muigisibua asasizie kutinga Petelo, nu alingile kubasa ku nsinda; 
JHN.20.5	nu einamine, nu alolilemo, amonine ku zezo nsulu zabota zili gansi; tondo nteingi­demo. 
JHN.20.6	Simona Petelo avule amuyanga, nu eingide mu nsinda; nu amonine ku zezo nsulu zabota zili gansi, 
JHN.20.7	tondo zezo nsulu zabezaga kuitoe, tazabezaga gamozi na zezo ingo nsulu, tugu za­bezaga zagondua mu kingo kibe. 
JHN.20.8	Bubo nu wozo muigisibua walingaga kubasa ku nsinda, eingidemo, nu amonine kuzo, nu akatizizie. 
JHN.20.9	Kubuno babezaga tabemenyinina masanzo, buno atunganana kuyuka ku bakuzi. 
JHN.20.10	Babo beigisibua basubizie lingo ku numba zabo.
JHN.20.11	Tondo Malia abezaga emana ku mbuga buigi na nsinda; nu alilaga, einamine, nu alolile mu nsinda. 
JHN.20.12	Nu amonine ku mi­genzi ibili, beli na nsulu zenga bekile, umozi kuitoe nu ungo ku magulu, gago gababikile kitumba kia Yesu. 
JHN.20.13	Nubo bamubuide bune, Mukikulu, ukulilila kikizi? ababuide bune, Bendile na Mukota wane nu nsizi ku bamubikile. 
JHN.20.14	Nu gasilile kutenda bubo akebetukile kumbusa, amonine ku Yesu emine, ntamenyaga buno u Yesu. 
JHN.20.15	Yesu amubuzizie bune, Mukikulu, ukulilila kikizi? Ukulonda nazi? Nuwe akengelaga buno, wozo eli mulangi weisoa, amubuide bune, Mukota, ndi uwe uwamutukizie kasi mbule ku­wamubikile, nunne nimutole. 
JHN.20.16	Yesu atendile bune, Malia. Nu agalukile, amubuide mu kiEbelo Laboni, buisulilua buno, Musozi. 
JHN.20.17	Yesu amubuide bune, Ntuneitubia kundi; kubuno nsibakama ku Tatane: tondo enda, ku mibuto zane gubabule bune, Nabakama ku Tatane nu soinyue, nu ku Kalaga wane nu Kalaga weinyu. 
JHN.20.18	Malia Magadala endile kusolela beigisibua musagu bune, Namona ku Mukota nu bubuno ubuambulaga.
JHN.20.19	Gabede buse muigolo lia busi buakulinga buizinga, beigisibua babezaga beigala nibi, kubuno bakuaga baYuda boba, Yesu aba­baside, nu emene kima munkatini muabo, nu ababuide bune, Bobelelazi. 
JHN.20.20	Nu gasilile kutenda bubo, abalolesezie maboko mage nu mumpege. Babo beigisibua babogilebogile gabamonine ku Mukota. 
JHN.20.21	Yesu ababuide lingo bune, Bobelelazi: anga buansingile Tatane; ububo nunne bunkumusinga. 
JHN.20.22	Nu gasilile kutenda bubo, abopide, nu ababuide bune Sekelazi Muuza Wasili­lila: 
JHN.20.23	unsania umuasigilila misako za buagi, nti asigililua; nu unsania umutasigilila, nti akasigala na misako za buagi buage.
JHN.20.24	Tondo umozi wa ku beigisibua ikumi nu babili, Toma wa­managua Didumu, ntabezaga nabo gabamonaga ku Yesu. 
JHN.20.25	Bango beigisibua bamubuide bune, Tuamonine ku Mukota. Tondo we ababuide bune, Ndi nsiamona ku mikolu za misomani mu maboko mage, nu kuingizia munue wane mu matengu ma miko­lu za misomani, nu kuingizia ikasa liane mu mpege zage, nne nsinakatizia nunse.
JHN.20.26	Nu gatingile bindi kinana, beigisibua bage babezaga lingo beigala nibi, nu Toma abezaga nabo, Yesu ababaside, nu nibi zabezaga zigalua, nu emene munkatini muabo, nu ababuide bune, Bobelelazi. 
JHN.20.27	Nu abuide Toma bune, Vua na munue wobe, ulole maboko mane; nu vua neikasa liobe, nu ulingizie mu mpege zane: unakivua kutakatizia, tondo katizia. 
JHN.20.28	Toma amuakuide bune, Mukota wane nu Kalaga wane. 
JHN.20.29	Yesu amubuide bune, Wakatizia, kubuno wamonako: tondo mbogimbogi ku babo bata­monako, nu kukatizia.
JHN.20.30	Tondo ingo migeleko mingi zakitile Yesu nu nti beigisibua bage bekumona, tazasanzilue mu mukanda wono. 
JHN.20.31	Tondo bubo buasanzilue, buno mukatizie buno, Yesu eli Klisto, Muana wa Kalaga; nu mu kukatizia muabe na kalamo muizina liage.
JHN.21.1	Kusila kua bubo Yesu eidolesezie lingo ku beigisibua bage ku kiziba kia Tibelia; nu eidolesezie anga bubo. 
JHN.21.2	Simona Petelo, nu Toma wamanagua Didumu, nu Natanaele wa Kana wa Galela, nu bana ba Zebedayo, nu bango babili ba ku beigisibua bage, babezaga gamozi. 
JHN.21.3	Simona Petelo ababuide bune, Nenda kuzuba biena. Nubo bamubuide bune, Nuisue tukuenda nobe. Bendile, nu beingide mu buato; tondo mu kindi kikio tabeitile kena. 
JHN.21.4	Nu gakeide busi nindunindu, Yesu emanine geisokelo: tondo beigisibua tabamenyine buno u Yesu. 
JHN.21.5	Yesu ababuide bune, Bana bane, ndi muli neidia? bamubuide bune, Kilo. 
JHN.21.6	Nu ababuide bune, Isazi kakila ku mukukumo wa kuseidume kua buato, nu muite. Nu bakesile, tondo tabavuamine kukabuluta kubuno kabezaga na biena bingi. 
JHN.21.7	Tondo wozo muigisibua watundagua na Yesu abuide Petelo bune, U Mukota. Gongule Petelo buno, Mukota, avualile nsulu zage (kubuno abezaga mundulu) nu eiyisile mu kizi­ba. 
JHN.21.8	Tondo bango beigisibua bavule na buato bukeke (kubuno tababezaga bulazi na mutili, tugu kuabezaga bulazi bua metele nkama ibili), nu babulutile kako kakila kabezaga mu biena. 
JHN.21.9	Ga­beikile ku mutili, bamonine ku makangania ma keiya, nu gantata gamo gabezaga gatalikua kiena nu kampampa. 
JHN.21.10	Yesu ababuide bune, Vuazi na biena bimuitaga. 
JHN.21.11	Tondo Simona Petelo eingide mu buato, nu abulutile kakila ku mutili, keiyala na biena binene, lukama nu makumi matano nu bisatu: nu biena biabezaga bingi nunse, tondo kakila takatikile. 
JHN.21.12	Yesu ababuide bune, Vuazi tanga mulie. Nu takuli muigisibua wage umozi wagelekile kumu­buzia bune, Uwe u nazi? bamenyine buno, u Mukota. 
JHN.21.13	Yesu atolile kampampa, nu abakasile, nu biena lingo. 
JHN.21.14	Lilio ulia masatu Yesu ekumonekako na beigisibua bage kusila kua kuyuka kuage ku bakuzi.
JHN.21.15	Nu gabasilile kulia, Yesu abuide Simona Petelo bune, Simona, muana wa Yona, ndi wantunda kutinga bibino? amubuide bune, Mukota uwe wizi buno nakuelama. Yesu amubuide bune, Lisia biana biane bia mikoko. 
JHN.21.16	Amubuzizie lingo bune, Simona muana wa Yona, ndi wantunda? E Mukota; uwe wizi buno naku­elama. Amubuide bune, Langa mikoko zane. 
JHN.21.17	Amubuzizie lia masatu bune, Simona, muana wa Yona, ndi wanelama? Petelo abeide na kabebe kubuno, amubuzizie lia masatu buno, ndi wane­lama? Amubuide bune, Mukota wizi binsania nu ukumenyinina buno, nakuelama. Yesu amubuide bune, Lisia mikoko zane. 
JHN.21.18	Lebelebe, lebelebe, nkukubula bune, Gawabezaga musikila, wa­bezaga ukuikanda uwenyene, nu kuenda kukutunda: tondo gokaba use mukungu, ukalambia maboko, nu ungo akakukanda nu kukuikia kutakutunda. 
JHN.21.19	Amubuide bubo kumukengelezia bukaba lukita lua kukua kuage, buakaganuna Kalaga. Nu gasilile kutenda bubo, amubuide bune, Nyange.
JHN.21.20	Petelo agalukile nu amonine ku wozo muigisibua watundagua na Yesu ekumuyanga; uwozo wegaminaga ku bukuba buage mu nkungu zeidia lia muigolo, wozo wamubuzizie bune, Mukota nazi wakugabule? 
JHN.21.21	Gamonine Petelo ku wozo muigisibua abuide Yesu bune, Mukota wono akakita kikizi nuwe? 
JHN.21.22	Yesu amubuide bune, Ndi natunda wono alame aba gankavua, nti uli nabo buni? tondo nyange tugu. 
JHN.21.23	Nu bubo buakukile ku beigisibua bansania buno wozo muigisibua ntakakua: tondo Yesu ntamubuide buno, ntakakua; tondo amubuide tugu buno ndi natunda wono alame aba gankavua, nti uli nabo buni?
JHN.21.24	Muigisibua wozo uwalongekile bubo, nu uwasanzile bubo: nuisue tuamenya buno bulongeki buage buli bulili.
JHN.21.25	N u kuli bungo buingi buakitile Yesu, nu songo buasanzilue bumozi bumozi, nkukengela buno kisi kinsania takinakosezie mi­kanda insania zinasanzilue.
ACT.1.1	Teofilo, mu mukanda wozo mutangi nagusanzile mu musagu unsania walingile kukita Yesu nu buigisagia, 
ACT.1.2	aba nu ku busi bubo buekilue kuigulu, nu gasilile kukakizia ku basingua basombue­de ku Muuza Wasililila.
ACT.1.3	Nu idolesizie ku beli buno, eli mulami ku tukengelezio tuingi, gasilile kubabazibua, nu bamumueneko bindi makumi manazi, nu atendile bua bukota bua Kalaga: 
ACT.1.4	nu, gakundamene nabo, aba­lagile buno, tabatuke ku Yelusalema, umpanga balindile idagano lia Isi libongule kueli: 
ACT.1.5	kubuno Yoana abatizizie na mazi; tondo inyue mukabatizibua mu Muuza Wasililila gakuba bindi bingi tabitinga.
ACT.1.6	Umpanga, gabakundamene bamubuzizie bune, Mukota, nku­ngu nkizi ziukasubizia balsalele bukota buabo? 
ACT.1.7	Ababuide bune, Tabuli bueinyu bua kumenya nkungu nu nkiko, zabikile Tatane ku buangato buage wenyene. 
ACT.1.8	Tondo mukakasua magala gamuvuile Muuza Wasililila; nuinyue muabe balongeki bane ku Yelusalema, nu ku Yudaya unsania, nu ku Samalia, aba nu kuzinda kua ndenge insania za kisi. 
ACT.1.9	Nu gasilile kutenda bubo, gababezaga beki balola, kuakuekua; nu kimpa kiamukukide buno tabamumoneko lingo. 
ACT.1.10	Nubo gabagalaminaga kuigulu gendaga, bantu babili babezaga na nsulu zenga; babezaga bemana buigi nabo, batendile bune, 
ACT.1.11	Inyue bantu ba Galela, kubuni kumuemana nu mukuga­lamina kuigulu? wono Yesu ekua kutuka kumuli nu kuenda kuigulu, akavua lingo anga bumuamumona ekuenda muigulu.
ACT.1.12	Nu basubizie ku Yelusalema kutuka ku wozo muiduko wa­managua buno, Oleve, wabezaga buigi na Yelusalema anga lugendo lua busi bua sabato. 
ACT.1.13	Nu gababasile, babakamine ku busio bua nkiko za kuigulu kuikalaga Petelo nu Yoana, nu Yakobo, nu Andele, nu Filipo, nu Toma, Batolomayo, nu Matayo, nu Yakobo, nu Alafayo, nu Simona Zelote, nu Yuda muana wa Yakobo. 
ACT.1.14	Babo bansania beikokomezizie mu kusega na mutima umozi, nu babo bakikulu, nu Malia nina wa Yesu, nu bato bage.
ACT.1.15	Nu busi bubo Petelo emene munkatini mua beigisibua (babe­zaga lukama lumozi nu makumi mabili), atendile bune, 
ACT.1.16	Ba­mulume mibuto zane, buatunganana masanzo mazindilizibue, bua­tendile Muuza Wasililila wakalazi ku kanua ka Davidi ku musagu wa Yudasa, wabezaga musondelezia wa babo bakatile Yesu. 
ACT.1.17	Ku­buno aganzilue neisue, nu amonine ku kindi kia mulimo wono. 
ACT.1.18	(Umpanga wono akunzile isoa ku bukunza bua bubi buage; nu aguede bukukama, atikile, bia munda biage binsania biabalangene. 
ACT.1.19	Nu buamenyinue na bantu bansania bekalaga mu Yelusalema; bubuno isoa lilio liamaninue ku mutendezi wabo buno, Akele­dama, buisulilua bua bubo, Isoa lia mikila.) 
ACT.1.20	Kubuno buasa­nzilue mu mukanda wa Nimbo bune,
ACT.1.20	Kiziki kiage kibe bulia,
ACT.1.20	Nu muntu nteikale mukio: 
ACT.1.20	Nu, Mulimo wage wabe na ungo.
ACT.1.21	Umpanga ku bantu bagomezie neisue nkungu insania Mukota Yesu gabasaga kueitu nu kutuka kueitu, 
ACT.1.22	kutukila kua bubatizio bua Yoana, aba nu ku busi bubo buekilue kutuka kutuli, buatu­nganana umozi mu babano abe mulongeki wa kuyuka kuage neisue. 
ACT.1.23	Babikile babili, Yosefu wamanagua Basaba, winikilue Yoseto, nu Matia. 
ACT.1.24	Nu basegile, nu batendile bune, Uwe Mukota, uku­menyaga mitima za bantu bansania, lolesia umozi uwasombuede mu babano babili, 
ACT.1.25	buno kindi kia mulimo wono, nu busingua bubuno buatukile ku Yudasa, buno ende ku kiziki kiage. 
ACT.1.26	Besile mbale; nu Matia alasile; nu aganzilue basingua ikumi nu umozi.
ACT.2.1	Nu gakukile busi bua Pentekoste, bansania babezaga gamozi mu kiziki kimozi. 
ACT.2.2	Nu kitangala besi iyuki liatukile muigulu anga lumpumpu lukupupa na magala, nu luizazizie numba insania zibekalaga muzo. 
ACT.2.3	Nu ndami zamonekile kubeli zedonganizie, anga ndami za keiya zaguluminine gantata ga muntu na muntu kubeli. 
ACT.2.4	Beyalile bansania na Muuza Wasililila, nu balingile kutenda kuingo mitendezi, anga buabakasile Muuza buno batende.
ACT.2.5	Ku Yelusalema kuabezaga baYuda, bantu beisanana, ba mu bilongo binsania bia ga kisi. 
ACT.2.6	Umpanga gonguilue kuiyuki lilino, musanganano wakundamene, bangamine, kubuno na muntu na muntu nagongule kubekutenda nawe nawe mu wage mutendezi wenyene. 
ACT.2.7	Baganineganine nu bansania bangamine, batendile buabo buabo bune, Unguililazi, babano bansania bekutenda ndi tabeli ba Galela? 
ACT.2.8	Buno bubuno, isue tungua muntu na muntu mu mutendezi weitu gutuabutilue nago? 
ACT.2.9	WaPaliza, nu waMeda, nu waElamita, nubo bakuikalaga mu Mesepatamia, mu Yudaya, nu Kapadokia, Ponto nu Asia, 
ACT.2.10	nu Falugia, nu Pamufuligia, Ezipeto nu ndenge za Libia buigi na Kulene, bageni batukaga ku Lomo, baYuda nu bagalukile, 
ACT.2.11	baKulote, nu baAlaba, tungua beku­tenda mu mitendezi zeitu milimo minene za Kalaga. 
ACT.2.12	Nu bansania bangamine, nu tabamenyine bubatenda, batendile buabo buabo bune, Buisulilua bukizi bua bubuno? 
ACT.2.13	Bango basekile, batendile bune, Bakatua na maku meituba.
ACT.2.14	Tondo Petelo, emanukile na babo ikumi nu umozi, alalukile neiyuki bune, Bamulume ba Yudaya nu bansania ba kuikalaga mu Yelusalema, menyazi bubuno, nu unguililazi bunkutenda. 
ACT.2.15	Kubuno babano tabakatua na maku, anga bumukukengela; kubuno zili nkungu isatu za busi; 
ACT.2.16	tondo bubuno, ububo buatendagua na mulengania Yoele bune,
ACT.2.17	Bukaba mu bindi bia kuzinda, ubuatenda Kalaga,
ACT.2.17	Nkakubula Muuza wane ku bantu bansania:
ACT.2.17	Nu bana beinyu, bamukazi nu bamulume bakalengania,
ACT.2.17	Nu basikila beinyu bakamona ku tulolesio,
ACT.2.17	Nu bakungu beinyu bakakesia na ndozi:
ACT.2.18	Ububo mu busi bubo nkakubulila bakambi bane bamulume nu bakikulu
ACT.2.18	Muuza wane, nu bakalengania.
ACT.2.19	Nu nkalolesia maganogano muigulu, Nu tulolesio mu kisi;
ACT.2.19	Mikila, nu keiya, nu mukungu wa muki:
ACT.2.20	Kisongo kia busi kikagaluka kapilo, Nu muezi ukaba mikila,
ACT.2.20	Gakaba busi bua Mukota tabuika,
ACT.2.20	Buli busi bunene buamaganogano:
ACT.2.21	Nu bukaba buno, unsania ukasegaga muizina lia
ACT.2.21	Mukota nti akonibua.
ACT.2.22	Bamulume balsalele, unguililazi bubuno: Yesu wa Nazaleta, wono walolesizibue kumuli na Kalaga ku migeleko mingi, nu ma­ganogano, nu tulolesio tuakitile Kalaga ku maboko mage kumuli, anga bumuizi nuinyue; 
ACT.2.23	wono, agabuidue ku luango luakalilue nu luamenyinue wakalazi na Kalaga, muamutakile, nu muamuitile ku maboko ma bantu beteli na mulembe; 
ACT.2.24	nuwe, Kalaga amu­yukizie, nu akanduide lubaba lua lukuo: kubuno tabuakulungene asigale nalo. 
ACT.2.25	Kubuno Davidi atendile musagu wa Mukota bune,
ACT.2.25	Namonine ku Mukota bindi binsania;
ACT.2.25	Kubuno eli ku kuboko kuane kuaseidume, buno nsitengetenge:
ACT.2.26	Ku bubuno mutima wane watananizibue, nu lulami
ACT.2.26	luane luabogilebogile;
ACT.2.26	Nu lingo mubili wane wikale mu kilemanizio:
ACT.2.27	Kubuno ntukansiga nnenyene mu Kiziki kia Bakuzi,
ACT.2.27	Aba ntukaziga
ACT.2.27	Wasililila wobe abole.
ACT.2.28	Wanigisia nzila za kalamo;
ACT.2.28	Ukanizazia na mbogimbogi kuobe.
ACT.2.29	Mibuto zane, nsigazi tanga nimuatulile, musagu wa Tateiste Davidi, buno akule, nu ayikilue, nu nsinda zage zili kueitu aba nu lelo.
ACT.2.30	Umpanga ku kuba eli mulengania wa bulili, nu eizi buno, Ka­laga alumbide kilumbilo buno, kutukila ku kikanga kiage, akasakika umozi, buno eikale mu kisumbi kia bukota buage; 
ACT.2.31	amonine ku bubuno wakalazi, atendile kuiyukilo lia Klisto, buno ntasigede mu kiziki kia Bakuzi, aba mubili wage tawabolile, 
ACT.2.32	Wono Yesu, Kalaga amuyukizie, nu isue bansania tuli balongeki balio. 
ACT.2.33	Nu asakikilue aba ku kuboko kua Kalaga kuaseidume, nu kukasua idagano lia Muuza Wasililila kulsi, akubuide wono, umukumonako kano kaluma nu kugungua. 
ACT.2.34	Kubuno Davidi ntabakamine ku meigulu: tondo we wenyene atendile bune,
ACT.2.34	Mukota abuide Mukota wane bune, Ikala ku kuboko kuane kuaseidume.
ACT.2.35	Aba nu gawangate beiti bobe.
ACT.2.36	Kikanga na kikanga kia Isalele, kimenye bulili buno, Kalaga abikile wono Yesu umuatakile, kuba Mukota nu Klisto.
ACT.2.37	Gabongule ku bubo bakutukile mitima, nu babuide Petelo nu bango basingua bune, Mibuto zeitu, buni butukita? 
ACT.2.38	Nu Petelo ababuide bune, Iyaniazi nu mubatizibue muntu na muntu muizina lia Yesu Klisto kutikibua misako za buagi bueinyu; nuinyue mu­akasue lukaso lua Muuza Wasililila. 
ACT.2.39	Kubuno kumuli kuli idagano, nu ku bana beinyu, nubo bansania beli bulazi, nu bansania bakamanua na Mukota Kalaga weitu buno bamuvuile. 
ACT.2.40	Nu abalongekede nu mango moki meingi, nu abanine, nu atendile bune, Iyoniazi ku kibuti kikino kiabanani. 
ACT.2.41	Nu babo beitabizizie idagi liage babatizizibue: nu batalikidue mu busi bubo bantu bakuka tununu tusatu. 
ACT.2.42	Babezaga bekuyanga meigisia ma basingua nu bagomanizie, nu kubungula kampampa, nu kusega.
ACT.2.43	Na muntu na muntu nawakule boba: nu maganogano meingi nu tulolesio tuakitilue na basingua. 
ACT.2.44	Nu bansania bakatizizie babezaga gamozi, nu babezaga bekubegania biabo binsania; 
ACT.2.45	bakunzizie bikulo nu binsania biabo, nu bansania babegene anga buiyaninaga muntu na muntu. 
ACT.2.46	Nu busi na busi bekokomezizie mu masego gamozi mu numba nnene za kukumbamina, nu kubungula kampampa ku numba na numba, balile idia liabo na mbogimbogi, nu na mutima umozi, 
ACT.2.47	nu baganunaga Kalaga, nu kutananizia bantu bansania. Nu Mukota abatalikide busi na busi ku babo bonibagua.
ACT.3.1	Petelo na Yoana babezaga bekuenda ku numba nnene za ku­kumbamina, nkungu za kusega, ku nkungu mubula. 
ACT.3.2	Nu wozo muntu wabutilue kitunga, bamuekaga busi na busi kumubika ku luibi lua numba nnene za kukumbamina, luamanagua buno, Lusoga, asege bikulo kubabo bengilaga mu numba zezo. 
ACT.3.3	Nu wono amonine ku Petelo nu Yoana, gabengilaga mu numba nnene za ku­kumbamina, asegile buno bamukase lukaso. 
ACT.3.4	Tondo Petelo nu Yoana bamulolile Petelo atendile bune, Tulole, 
ACT.3.5	Abalolile, akengede buno, bekumukasa kena, 
ACT.3.6	Tondo Petelo atendile bune, Nsili na feza nu olo; tondo kinili nakio, ukinkukukasa, muizina lia Yesu Klisto wa Nazaleta, emanuka nu utabange. 
ACT.3.7	Nu amukatile ku kuboko kuaseidume, nu amuzanzuide: kazanga kongo magulu mage nu ngologoso za magulu zalindile. 
ACT.3.8	Nu asasizie kuemanuka, nu atabangile eingide nabo mu numbannene zakukumbamina, eitolo­kile nu aganuine Kalaga. 
ACT.3.9	Nu bantu bansania bamumonineko ekuenda nu ekuganuna Kalaga: 
ACT.3.10	nu bamumenyine buno uwozo ukuikalaga ku Luibi Lusoga lua numba nnene za kukumbamina buno akasue lukaso; bangamine nu baganineganine ku bubo bubamonine kubo.
ACT.3.11	Nu gakatile Petelo nu Yoana, bantu bansania basasizie kuba­konganina mu lusu luamanagua buno, lua Solomo, bangamine nunse. 
ACT.3.12	Nu gamonine Petelo ku bubo, abuide bantu bune, Inyue bantu baIsalele, kubuni mukuangama na bubuno? nu muku­tulola, anga ku magala meitu tubenyene, aba ku bulili bueitu tube­nyene, ubuatabangia wono? 
ACT.3.13	Kalaga wa Abalahama, nu wa Isaka, nu wa Yakobo, Kalaga wa batateisue, aganuine Mukambi wage, Yesu; umuagabuide, nu muamutunine kua Pilato, gatundaga kumumenka. 
ACT.3.14	Tondo nuinyue muatunine wozo Wasililila, nu wozo Wisanana, muasegile mukasue muiti, 
ACT.3.15	nu muitile Mukota wa kalamo, wayukizibue na Kalaga ku bakuzi; mueli tuli balongeki balio. 
ACT.3.16	Nu ku bukatizio muizina liage, izina liage lialindia muntu wono ukumumonako, nu ukumumenya; nu bukatizio buli kueli, buamukasile magala mamano kumuli inyue bansania. 
ACT.3.17	Nu kano kaluma mibuto zane, nizi buno, ku bukongolo ukinsa muakitile bubo anga buakitile bangati beinyu. 
ACT.3.18	Tondo misako zeno uga­sambalaga Kalaga wakalazi mu tunua tua balengania bage bansania buno, Klisto wage akababazibua, nu azindilizizie bubo. 
ACT.3.19	Iya­niazi, nu mugaluke, bubo misako za buagi bueinyu zitikibue, bubo gakakuka nkungu za kumuna zikatuka kua Mukota; 
ACT.3.20	nu buno amusingile Klisto gumuabikidue, u Yesu; 
ACT.3.21	watunganene kuse­kelua muigulu aba nu nkungu za kukulumizibua kua binsania, bia­tendile Kalaga ku tunua tua balengania basililila bage bakalazi. 
ACT.3.22	Kubuno Mose atendile lebelebe bune, Mukota Kalaga akamusa­kikila mulengania kutuka ku mibuto zeinyu, anga bundi; muko­nguilila ku binsania biakamutenda. 
ACT.3.23	Nu kukaba buno, na muntu na muntu utonguilila wozo mulengania, nti akazimina bulazi na bantu.
ACT.3.24	Nu balengania bansania kutukila ku Samuele nu babo bamukatikania, bansania basambalaga misagu za bindi bibino. 
ACT.3.25	Nuinyue muli bana ba balengania, nu beidagano lialagene Kalaga na basoinyue, abuide Abalahama bune, Mu kikanga kiobe babilongo bansania bakakitua mponga. 
ACT.3.26	Kalaga, asilile kuyukia Mukambi wage, alingile kumusingilawe, buno amukite mponga, kugalukia muntu na muntu ku misako za buagi buage.
ACT.4.1	Nu gabatendaga na bantu, basankoga, nu mulangi wa numba nnene za kukumbamina, nu basadoke babavuilide, 
ACT.4.2	babezaga na kabebe nunse, kubuno babezaga bekuigisia bantu, nu kusambala buno, iyukilo lia bakuzi lili mu Yesu. 
ACT.4.3	Babakatile nu bababikile mu kikando aba nu mu nindunindu: kubuno buabezaga buse mui­golo. 
ACT.4.4	Tondo beingi ku babo bongule ku wozo musagu bakatizi­zie; nu maganzo ma bamulume makukile tununu tutano.
ACT.4.5	Nu gabeide buse nindunindu, bakundamaninue mu Yelusa­lema, bangati nu bakulu, nu basanzi; 
ACT.4.6	nu Anasa sankoga munene, nu Kayafa, nu Yoana, nu Alesandelo, nu bansania babezaga ba kikanga kia sankoga munene. 
ACT.4.7	Nu gabababikile munkatini muabo, bababuzizie bune, Ku magala makizi, aba kuizina lia nazi, ku muakitile bubuno? 
ACT.4.8	Umpanga Petelo, eiyede na Muuza Wasililila, ababuide bune, Bangati ba bantu nu bakulu balsalele, 
ACT.4.9	ndi isue tuabuzibua lelo misagu za bubuno busoga buakitidue wono muntu musosu, aba ku lukita luonizibue; 
ACT.4.10	menyazi buno, inyue bansania, nu bantu bansania balsalele, buno muizina lia Yesu Klisto wa Nazaleta, wozo gumuatakile, wayukizie Kalaga ku bakuzi, kuizina lilino ukuemana mugimagima kumuli. 
ACT.4.11	Wono u ikozi limuasombile inyue bobaki, liabikilue ikozi inene lia kapindapinda. 
ACT.4.12	Nu takuli lonio mu ungo: kubuno takuli lingo izina kunsi kuigulu, liakasilue munkatini mua bantu, liatunganana konibua kulio.
ACT.4.13	Nu gabamonine ku bupuka bua Petelo nu Yoana, nu bamenyi­ne buno, beli anga bantu beteli na menge, tondo beli anga bikongolo, bangamine: nu babamenyine buno babezaga na Yesu. 
ACT.4.14	Nu gabamonine ku wozo muntu wonezibue, emana gamozi nabo, taba­bezaga na bua kubakula. 
ACT.4.15	Tondo gabasile kubembia buno batuke ku bangati, bakalile luango bune, 
ACT.4.16	Buni butukita bantu babano? kubuno bakitile kalolesio keligo, takabisama ku bantu bansania beli mu Yelusalema; aba tatunavuama kukatuna. 
ACT.4.17	Tondo bubuno bunavua kukuka ku bantu bansania, busoga ndi tuabeitia boba, buno batende na muntu kuizina lilino. 
ACT.4.18	Nu babamanine, nu babazugide nunse buno, tabatende, aba tabeigisie lingo kuizina lia Yesu. 
ACT.4.19	Tondo Petelo nu Yoana babakuide bune, Ndi buisanana ku Kalaga kumuanza kutinga kuanza Kalaga, sombolazi: 
ACT.4.20	kubuno isue tatunavuama kumenkela kutenda butuamonine kubo nu butungule kubo. 
ACT.4.21	Nubo, gababeitizie na boba lingo, babasigile, tabamenyine bubabasungia, ku kabamba ka bantu; kubuno bansania baganunaga Kalaga ku bubo buabede. 
ACT.4.22	Kubuno muntu wono wakitidue kalolesio kakano ka kona, abezaga esakuka miaka zatinga makumi manazi.
ACT.4.23	Gabakanduidue, bendile ku bantu babo, nu basambede bunsania bubabuidue na basankoga banene nu bakulu. 
ACT.4.24	Nubo, gabongule, basegile na mutima umozi, ku Kalaga, batendile bune, E, Mukota, wakitile meigulu nu kisi nu bitatenge, nu binsania bilimo; 
ACT.4.25	watendile na Muuza Wasililila ku kanua ka tateisue Davidi, mukambi wobe bune,
ACT.4.25	Kubuni baBilongo bekuikaka,
ACT.4.25	Nu bantu bakengela butakulungana?
ACT.4.26	Bakota ba kisi bemene,
ACT.4.26	Nu bangati bakongene,
ACT.4.26	Gantata ga Mukota, nu gantata ga Klisto wage: 
ACT.4.27	kubuno buligo, Helode nu Pontio Pilato nu baBilongo nu bantu balsalele, bakundamene mu muino wono ku kabamba ka Mukambi wobe Wasililila, wono Yesu, uwabongezie makuta, 
ACT.4.28	buno bakite anga kuboko kuobe nu luango luwakalile kutukila wakalazi. 
ACT.4.29	Nu kano kaluma, Mukota, lola bubekutuitia boba, kasa bakambi bobe magala ma kusambala idagi liobe na luatu, 
ACT.4.30	lambia kuboko kuobe konia; nu tulolesio nu maganogano makitue kuizina lia Mukambi wobe Yesu Wasililila. 
ACT.4.31	Nu gabasilile kusega, gago gababezaga bakundamana gatengiletengile, bansania beiyede na Muuza Wasililila nu basambede musagu wa Kalaga na luatu.
ACT.4.32	Nu kikanga kiabo bakatizizie babezaga na mutima umozi nu makengelo mamozi: takuabede umozi watendile buno, kinsania kieli nakio kili kiage wenyene; tondo babezaga bekubegana biabo binsania. 
ACT.4.33	Nu ku magala manene basingua balongekile buiyukilo lia Mukota Yesu: nu mponga nnene zakitile ku babo bansania. 
ACT.4.34	Kubuno takuabezaga wiyaninaga kubeli: kubuno bantu bansania babezaga na bibanza, aba numba, bazikunzisizie nu bavule na bukunza bua bibio biakunzagia; 
ACT.4.35	nu babibikile lisa na basingua nu biabeganizibue kubeli anga buiyaninaga muntu na muntu. 
ACT.4.36	Nu Yosefu, wamanagua na basingua Balanaba (bui­sulilua bualio, muana wa kubobelezia), muLewi, muntu wa kilongo kia Kupulio, 
ACT.4.37	abezaga neisoa, alikunzizie, avule na bikulo bialio ku basingua, nu babibikile gansi gasamba magulu mabo.
ACT.5.1	Tondo muntu umozi wamanagua Anania, nu Safina mukikulu wage, akunzizie isoa liabo, 
ACT.5.2	beibindikide nkindi nkeke ku bibio bibakunzagia, nu mukikulu wage amenyine bubo, nu avule na nkindi nkeke ku basingua. 
ACT.5.3	Tondo Petelo amubuide bune, Anania, kubuni Satana eizazia mutima wobe kuengelela Muuza Wasililila, weibindikila nkindi nkeke ku biwakunzagia kuisoa?
ACT.5.4	Galiabezagile ndi taliabezagile liobe? Aba galiasilile kukunzua, ndi taliabezagile ku buangato buobe? Kubuni kuwakengede mu mutima wobe kukita bubuno? Ntueka bantu buza, tondo Kalaga aguweka buza. 
ACT.5.5	Anania gongule ku bubo, aguide, nu alekene: nu bansania gabongule ku bubuno bakule boba nunse. 
ACT.5.6	Nu basikila bamukandile, nu bamuekile kumbuga nu bamuyikile.
ACT.5.7	Gabeide gatinga nkungu isatu, mukikulu wage eingide nu ntamenyine buabezagako. 
ACT.5.8	Nu Petelo amuakuide bane, Ntende ndi wakunzizie isoa ku bukunza bubuno. Nu atendile bune, Bubo ububuli. 
ACT.5.9	Tondo Petelo amubuide bune, Buni bumuago­manizie ku kulindika Muuza wa Mukota? lola, magulu ma bekaga iba wobe bamuyikaga, beli ku muingilo, nubo bakukueka kumbuga. 
ACT.5.10	Nu kazanga kongo aguide, nu alekene: nu basikila bengidemo nu basangile: esalekana nu bamuekile, bamuyikile gamozi neiba wage. 
ACT.5.11	Nu boba bunene buabede ku ekelezia linsania, nu ku bansania bonguaga ku bubo.
ACT.5.12	Nu ku maboko ma basingua kuakitilue migeleko nu magano­gano meingi munkatini mua bantu; nubo bansania babezaga na mutima umozi ku lusu lua Solomo. 
ACT.5.13	Tondo ku bango bansania takuli umozi wagelekile kugomia nabo: tondo bantu babaganuine, 
ACT.5.14	nubo bakatizizie batalikidue ku Mukota, nu betide beingi bamulume nu bakikulu: 
ACT.5.15	nu bekile basambi mu nzila, nu baba­bikile ga bisasa nu ga migu, buno, Petelo gavue, embe nti kilimelime kiage kiatinge ku umozi wa kubeli. 
ACT.5.16	Nu misanganano zatukile ku mino zabezaga buigi na Yelusalema, bekile basambi bakuaga na basumbu: nu bansania bonezibue.
ACT.5.17	Tondo gatukile sankoga munene, nu bansania babezaga gamozi nage (ubakikanga kia Basadoke), babeide na lugi, 
ACT.5.18	nu bakatile basingua, nu bababikile mu kikando. 
ACT.5.19	Tondo mugenzi wa Mukota akanduide nibi za kikando mu kindi, abatikizie, atendile bune, 
ACT.5.20	Endazi, muimane mu numba nnene za kukumbamina, nu mubule bantu bunsania bua Kalamo kakano. 
ACT.5.21	Nubo gabongule ku bubo, beingide mu numba nnene za kukumbamina, nindunindu, nu beigisizie. Tondo sankoga munene avule na babo babezaga nage, bakundamanizie ngatu, nu bakulu bansania ba bana balsalele, nu basingile bantu ku kikando buno bavue nabo. 
ACT.5.22	Tondo bakiti gababasile tababamonineko mu kikando: nu bavule na musagu, 
ACT.5.23	nu batendile bune, Tuasangile kikando kiakandua nunse, nu balangi bemine ku nibi; tondo gatueguide tatuamonine ku mu­ntumo. 
ACT.5.24	Gabongule ku bubo mulangi wa numba nnene za ku­kumbamina nu basankoga banene, tabamenyine bubatenda, nu buabe kuzinda kua bubo. 
ACT.5.25	Nu kuavule umozi nu abasambalide musagu bune, Unguililazi, bantu babo bamuabikile mu kikando, beli mu numba nnene za kukumbamina, bemana, nu bakuigisia bantu. 
ACT.5.26	Nu mulangi endile na bakiti, nu bavule nabo, tondo tababasikuide; kubuno bakule babo bantu boba, banavua kubalibula makozi. 
ACT.5.27	Nu gabavule nabo bababikile ku ngatu, nu sankoga munene ababuzizie, 
ACT.5.28	nu atendile bune, Ndi tatuamuzugide bubibu buno, tamuigisie lingo kuizina lilino: nu lolazi, muakukia Yelusalema na meigisia meinyu, nu mukutunda kutulusizia mikila za muntu wono gantata geitu. 
ACT.5.29	Tondo Petelo nu basingua bakuide bune, Buatutunganana kuanza Kalaga kutinga bantu. 
ACT.5.30	Kalaga wa batateisue ayukizie Yesu, gumuitile nu umuatakile ku muti. 
ACT.5.31	Kalaga asakikile wono na kuboko kuage kuaseidume, buno abe Muangati nu Monia, akase balsalele kuiyania nu kusi­gililua ku misako za buagi buabo. 
ACT.5.32	Nu isue tuli balongeki ba bubuno, na Muuza Wasililila, wakasile Kalaga ku bansania beku­muanzaga.
ACT.5.33	Gabongule ku bubuno, beinine mitima, nu bakalile luango buno babeite. 
ACT.5.34	Tondo muntu umozi, wa baFalese, izina liage Gamaliele, ngatu za mulembe, anzagua na bantu bansania, akaki­zizie bakambi buno bababasie kumbuga tanga. 
ACT.5.35	Nu ababuide bune, Inyue bamulume ba Isalele, idangazi na bumukukitila bantu babano. 
ACT.5.36	Kubuno ku bingo bindi biatingile Yeuda abasile, atendile buno, we eli muntu munene; nu bantu anga nkama inazi bamuyangile; nuwe akule nu bansania bamuitabizizie bandabene. 
ACT.5.37	Kumbusa kuage kuabasile Yudasa wa Galela mu bindi bibino bia kusanzua kuidigo, nu alubikanizie bantu beingi kumuyanga; nuwe azimine; nu bansania, bamuitabizizie, bandabene. 
ACT.5.38	Nu kano kaluma nkumubula bune, Tamunangana na bantu babano, basigazi: kubuno luango luluno aba mulimo wono ndi watukile ku bantu, nti wakue: 
ACT.5.39	tondo ndi luli lua Kalaga, inyue tamuna­vuama kuluita, munaba anga bekusaka na Kalaga. 
ACT.5.40	Beitabizizie bubo buatendile: nu bamanine basingua, babalibuide nu baba­zugide buno tabatende lingo muizina lia Yesu, nu babasigile. 
ACT.5.41	Batukile ku ngatu na mbogimbogi kubuno bamonekile anga bata­nanina kusungibua ku kabamba keizina lilio. 
ACT.5.42	Nu busi na busi, mu numba nnene za kukumbamina, nu mu numba zabo, tabamenkile kuigisia nu kusambala musagu musoga wa Yesu buno u Klisto.
ACT.6.1	Mu bindi bibio, gatalikidue iganzo lia beigisibua, ba Yuda batendaga mutendezi wa baGeleka bagambaga baEbelo, ku­buno misigala zabo beibililagua ku bibio bibabeganagia busi na busi. 
ACT.6.2	Nu babo ikumi na babili bamanine kikanga kia beigisibua, nu batendile bune, Tabunatutananina kusiga musagu wa Kalaga, nu kukita mulimo wa meza. 
ACT.6.3	Mibuto zeitu, sombolazi bantu mutuba kamo kumuli bakulumbibua, beiyala na Muuza Wasililila, nu menge, nu tubabike mu mulimo wono. 
ACT.6.4	Nuisue tuakokomezie kusega, nu kusambala musagu musoga. 
ACT.6.5	Nu bubuno buatana­nizizie musanganano unsania: nu basombuede Setefano, muntu weiyede na bukatizio nu Muuza Wasililila, nu Filipo, nu Polokolo, nu Nikanoli, nu Timoni, nu Palimeno, nu Nikalao wagalukile wa ku Antiokia; 
ACT.6.6	bababikile ku basingua; nu gabasilile kusega, ba­babikile maboko geitoe.
ACT.6.7	Nu idagi lia Kalaga lietide; nu iganzo lia beigisibua mu Yelusalema liatalikidue nunse; nu basankoga beingi banzile bubo bukatizio.
ACT.6.8	Nu Setefano, eiyede na mponga nu magala, akitile magano­gano nu tulolesio tunene munkatini mua bantu. 
ACT.6.9	Tondo bantu bamozi ba numba za musanganano, zamanagua numba za musanga­nano za Bakandulua, nu za baKuleni, nu za baAlesandelia, nu za baKilikia, nu Asia, bakanizanizie na Setefano. 
ACT.6.10	Tondo taba­vuamine kukinda mamo menge, nu Muuza Wasililila watendaga nage. 
ACT.6.11	Nu balubikanizie bantu batendaga bune, Tungua kualinga muntu wono alinga Mose nu Kalaga. 
ACT.6.12	Batulanizie bantu, nu bakulu, nu basanzi, bamuvuilide, bamukatile, nu bamuekile ku ngatu, 
ACT.6.13	nu babikile bantu bemukandike, batendile bune, Muntu wono ntemenka kulinga kiziki kikino kiasuagibua, nu mulembe: 
ACT.6.14	ku­buno tuamungule ekutenda buno, wono Yesu wa Nazaleta akeita kiziki kikino, nu agalukie nkita zituakasilue na Mose. 
ACT.6.15	Nu bansania bekalaga mu lulo lusu lua luango, bamulolile kisozi, nu bamonine ku meiso mage anga meiso ma mugenzi.
ACT.7.1	Nu sankoga munene atendile bune, Ndi bubuno buligo? 
ACT.7.2	Nuwe atendile bune, Mibuto zane, nu batatane, unguililazi: Kalaga wa lutanuno abaside tateisue Abalahama, gabezaga ku Mesopotamia, nti nteikala ku Halana, 
ACT.7.3	amubuide bune, Tuka mu kisi kiobe, nu mu kikanga kiobe, nu enda ku kisi kinakulolesie. 
ACT.7.4	Umpanga atukile mu kisi kia Kalalia, nu eikalile mu Halana: nu atukile kuko kusila kua lukuo lueisi, Kalaga amuigizie mu kisi kikino kimuikile mukio kano kaluma: 
ACT.7.5	nu ntamukasile bupieni mukio, aba kabe keibikila ga magulu mage; nu amulagile buno amukasekio buno kibe buangato buage, nu bua kikanga kiage kumbusa kuage, gabezaga ntebuta. 
ACT.7.6	Nu Kalaga atendile buno, kikanga kiage kikeikala mu kisi kite kiabo, nubo bakaba bakobe babo bakabakitila bubi miaka nkama inazi. 
ACT.7.7	Nu kilongo kika­babika bakobe nkakisungia, ubuatendile Kalaga: nu kusila kua bubo bakatuka, nu bakankumbamina mu kiziki kikino. 
ACT.7.8	Nu amukasile idagano lia kumonesibua: nu Abalahama abutile Isaka, nu amumonesezie gabezaga ese bindi kinana; nu Isaka abutile Yakobo, nu Yakobo abutile batateisue ikumi na babili. 
ACT.7.9	Nu batateisue, babeide na lugi ku Yosefu, bamukunzizie ku Ezipeto: nu Kalaga abezaga nage, 
ACT.7.10	nu amutikizie mu milondo zage insania, nu amukitide mponga nu amukasile menge ku Falao mukota wa Ezipeto; nu amubikile muangati wa Ezipeto nu wa numba zage insania. 
ACT.7.11	Nu kuabeide munganda mu kisi kinsania kia Ezipeto nu Kanana, nu milondo mingi: nu batateisue tababezaga neidia. 
ACT.7.12	Tondo gongule Yakobo buno, Kuli idia ku Ezipeto, alingile kusinga batateisue. 
ACT.7.13	Nu ku lia mabili Yosefu eimenesizie ku beiselenzi nu muto wage; nu kikanga kia Y osefu kiamenyinue na Falao. 
ACT.7.14	Nu Yosefu abasingile, nu amanine isi Yakobo, nu kikanga kiage kinsania, babezaga bantu bakuka makumi mutuba kamo nu batano. 
ACT.7.15	Nu Yakobo abasile ku Ezipeto, nu akule, nu batateisue nubo bakule; 
ACT.7.16	nu bekilue aba ku Sikeme, nu bayikilue mu nsinda zakunzaga Abalahama ku bukunza bua feza ku bana ba Emola wa Sikeme. 
ACT.7.17	Tondo gakukile nkungu zeidagano lia Kalaga lialagile Abalahama, bantu betide kuba beingi mu Ezipeto, 
ACT.7.18	aba nu ungo mukota wangatile mu Ezipeto, utamenyaga Yosefu. 
ACT.7.19	Wozo akitide kikanga kietu bubi, nu asungizie batateisue, nu abakakizizie buno beise bana bato babo, buno banakivua kulama. 
ACT.7.20	Mu zezo nkungu, Mose abutilue, abezaga muana musoga nunse; alisizibue miezi isatu mu numba zeisi: 
ACT.7.21	nu gesilue, mukinga wa Falao amusongezie, nu amulisizie anga muana wage. 
ACT.7.22	Nu Mose eigisizibue menge mansania ma Ezipeto; nu abezaga mubibu ku kutenda kuage nu mu makitilo mage. 
ACT.7.23	Tondo miaka zage gazakukile miaka makumi manazi, akengede mu mutima wage buno atabangide mibuto zage, bana balsalele, 
ACT.7.24	Nu gamonine mubuto wage ekukitua bubi, amukasizie, nu amusubile, nu alibuide wozo muEzipeto wabengaga mubuto wage: 
ACT.7.25	akengelaga buno, embe mibuto zage banamenyinina buno, Kalaga abakasa bukuluzi ku kuboko kuage, tondo tabamenyinine. 
ACT.7.26	Nu bungo busi asangile bekusaka, atundaga buno abasunge, nu atendile bune, Inyue bakota bane, muli mubutua, buni bumukukitilana bubi? 
ACT.7.27	Tondo wozo wagilaga munyage amusindikile, nu atendile bune, Nazi wakubika mukota nu ngatu zeitu? 
ACT.7.28	Ndi ukutunda kunita anga buwitile muEzipeto walubi? 
ACT.7.29	Nu Mose atinine gongule ku bubo, abeide mugeni mu kisi kia Midiane, nu abutile bana babili kuko. 
ACT.7.30	Nu gasilile miaka makumi manazi mugenzi wa Mukota wamubaside mu kalula ku muiduko wa Sinai, mu ngulumina za keiya mu kilindi. 
ACT.7.31	Nu Mose gamonine ku bubo, angamine na bubo buamonine kubo: nuwe asigelede buigi buno amone, nu iyuki lia Mu­kota liamubaside bune, 
ACT.7.32	Nne Kalaga wa baso, Kalaga wa Abalahama, nu wa Isaka, nu wa Yakobo. Nu Mose agili­mine, nu ntavuamine kulola, 
ACT.7.33	Nu Mukota amubuide bune, Gondola bisalapata ku magulu mobe: kubuno kiziki kiwemana gakio kili kisi kiasuagibua. 
ACT.7.34	Lebelebe namona ku mbabazio za bantu bane beli mu Ezipeto, nu nongua ku kutonga kuabo, bubo ubunagela kubatikia: nu kano kaluma nakusinga buno wende ku Ezipeto. 
ACT.7.35	U wozo Mose ubasombaga, bamutendile bune, Nazi wakubikile mukota nu ngatu zeitu? uwozo wasingilue na Kalaga kuba mukota nu monia ku kuboko kua wozo mugenzi wamubaside mu kikio kilindi. 
ACT.7.36	Wozo uwabatikizie, gakitaga migeleko nu tulolesio ku Ezipeto, nu mu kitatenge kia Kisimana, nu mu kalula miaka makumi manazi. 
ACT.7.37	W ozo Mose uwabuide bana balsalele bune, Mukota Kalaga weinyu akamusakikila mulengania munkatini mueinyu, anga bundi. 
ACT.7.38	We eli wozo wabezaga mu ekelezia mu kalula gamozi na wozo mugenzi watendaga nago ku muiduko wa Sinai, nu na batateisue; uwakatile idagi lia kalamo, buno atukasile­lio; uwakasilue makakizio ma kalamo, buno atukasemo: 
ACT.7.39	nu batateisue tabatundile kumuanza, tondo bamusindikile, nu makengelo mabo mabeide ku Ezipeto, 
ACT.7.40	nu babuide Alona bune, Tukitile tulaga, buno tutusondelezie; kubuno wozo Mose watutikizie mu kisi kia Ezipeto, tatuizi lingo kueli. 
ACT.7.41	Nu bakitile muana wa ngombe bubo busi, nu bakasile kisansa ku zezo nkisi, nu babogede­bogede milimo za maboko mabo. 
ACT.7.42	Tondo Kalaga abasigile bakumbamine iyombo lia mpelela; anga buasanzilue mu mukanda wa balengania bune,
ACT.7.42	Ndi muankasile nyama zitilue nu za bisansa
ACT.7.42	Miaka makumi manazi mu kalula, inyue numba za Isalele?
ACT.7.43	Nuinyue muekile numba za nsulu za Moleke,
ACT.7.43	Nu lukenikeni lua kalaga kako Lefani,
ACT.7.43	Nkisi zimuakitile buno muzikumbamine:
ACT.7.43	Nunne nikamuigia buno muende bulazi kutinga Babe­lona.
ACT.7.44	Lulo lusu lua bulongeki luabezaga na batateisue mu kalula, anga buakakizizie wozo watendaga na Mose, buno akite anga lukita luamonineko. 
ACT.7.45	Nubo batateisue balukasene, nu baluingizizie na Yosua mu bukota bua baBilongo, babo beimbibagua na Kalaga ku batateisue, aba ku busi bua Davidi; 
ACT.7.46	nuwe atananizizie Kalaga, nu asegile kulondela Kalaga wa Yakobo kiziki kia kumobakila. 
ACT.7.47	Tondo Solomo uwamubakide numba. 
ACT.7.48	Tondo wozo Munene uli muigulu ntaneikala mu numba zakitilue na maboko anga bua­tendile mulengania bune,
ACT.7.49	Igulu lili kisumbi kiane,
ACT.7.49	Nu kisi kili kiziki kia kubikila magulu mane;
ACT.7.49	Numba nkizi zimukanobakila? ubuatendile Mukota:
ACT.7.49	Aba kiziki kikizi kinikomunua mukio?
ACT.7.50	Ndi ta kuboko kuane ukuakitile bibio binsania? 
ACT.7.51	Inyue beli na makosi mabibu, batamonesibua mu mitima, aba matuzi meinyu, mukunana Muuza Wasililila; anga bubo bua­kitile basoinyue, nuinyue abumukukita, 
ACT.7.52	Mulengania mukizi utasungizie basoinyue? nubo beitaga babo beigisagia musagu wa kuvua kua wozo Wisanana; bubo nuinyue museli bagabuzi nu muamuitile: 
ACT.7.53	inyue muakasilue mulembe ku kukakizia kua mugenzi, nuinyue tamuaguanzile.
ACT.7.54	Nubo gabongule bubo, beinine mitima, nu bamulimbanizizie meinyo. 
ACT.7.55	Tondo we eiyeide na Muuza Wasililila, nu agalamine muigulu, amonine ku lutanuno lua Kalaga, nu Yesu emana ku kuboko kuaseidume kua Kalaga, 
ACT.7.56	nu ababuide bune, Lolazi, namona meigulu makandulua, nu Muana wa muntu emana ku ku­boko kuaseidume kua Kalaga. 
ACT.7.57	Tondo balalukile na moki manene nunse, nu bazibile matuzi mabo, nu bamusolobokeide na mutima umozi; 
ACT.7.58	nu bamusindikile kuisula lia muino, nu bamulibuide makozi: nu balongeki babikile nsulu zabo ku magulu ma musikila umozi wamanagua Saolo. 
ACT.7.59	Nu balibuide Setefano makozi, nuwe, asegile, atendile bune, Mukota Yesu, sekela kalamo kane. 
ACT.7.60	Nu akomine mazu, alalukile neiyuki inene bune, Mukota, ntubike buagi bubuno kubeli. Nu gasilile kutenda bubo alekene.
ACT.8.1	Nu Saolo abezaga ekuitabizia lukuo luage, nu mu busi bubo muabede lusungio lunene ku ekelezia liabezaga mu Yelusalema; nu babalanganizibue ku biziki binsania ku Yudaya nu ku Samalia, tondo basingua tababalanganizibue. 
ACT.8.2	Nu bakatizia ubayikile Setefano, nu bamulilide bubibu nunse. 
ACT.8.3	Tondo Saolo asungizie ekelezia, nu kuingila mu numba na numba, kubuluta bamulume nu bakikulu nu kubabika mu kikando.
ACT.8.4	Tondo babo babalanganaga ku kiziki na kiziki basambede idagi. 
ACT.8.5	Filipo agelile ku muino wa Samalia, nu kubasambalila musagu wa Klisto. 
ACT.8.6	Nu musanganano unsania wonguilide na mutima umozi bubo buatendaga Filipo, bongule nu bamonine ku migeleko zakitaga. 
ACT.8.7	Kubuno basumbu ba nsese batukile beingi mu babo babezaga nabo, balalukile na moki manene, nu bantu beingi babezaga boma biganza nu bitunga, bonezibue. 
ACT.8.8	Nu mu muino wozo muabeide mbogimbogi nnene.
ACT.8.9	Tondo mu wozo muino muabezaga muntu umozi izina liage Simona, abezaga ekukita bugila, nu angamagia bantu baSamalia, atendile wenyene buno, eli munene; 
ACT.8.10	nu bamunguililaga bansa­nia, kutukila ku bana bato nu ku bakulu banene, nu batendile bune, Muntu wono amanagua buno, Magala Manene ma Kalaga. 
ACT.8.11	Bamunguilide, kubuno abezaga ekubangamia na buganga buage. 
ACT.8.12	Tondo gabakatizizie Filipo, gabasambalilaga musagu musoga wa bukota bua Kalaga nu izina lia Yesu Klisto, nu babatizizibue na mazi, bamulume nu bakikulu. 
ACT.8.13	Nu Simona wenyene akati­zizie: nu abatizizibue, ayangene na Filipo; nu aganineganine gamonine ku migeleko nu maganogano makitagua.
ACT.8.14	Nubo basingua babezaga mu Yelusalema gabongule buno, baSamalia beitabizia idagi lia Kalaga, basingile Petelo nu Yoana kubeli; 
ACT.8.15	nubo, gababasile, babasegede buno bakasue Muuza Wasililila: 
ACT.8.16	kubuno wabezaga tagubagelela; tugu babezaga babatizibua muizina lia Mukota Yesu. 
ACT.8.17	Nu bababikile maboko geitoe, nubo bakasilue Muuza Wasililila. 
ACT.8.18	Wozo Simona gamonine ku bubo buno bantu bakasua Muuza Wasililila ku kubikua maboko na basingua, atundile kubakasa bikulo, 
ACT.8.19	atendile bune, Nkasazi nunne buangato bubuno, buno na muntu na muntu unabikage maboko mane geitoe, nti akasua Muuza Wasililila. 
ACT.8.20	Tondo Petelo amubuide bune, Bikulo biobe bizimine nobe, kubuno ukukengela tugu buno lukaso lua Kalaga lunakasanua ku bikulo. 
ACT.8.21	Ntuli na nkindi aba kibombo mu bubuno, kubuno mutima wobe ta musoga ku Kalaga. 
ACT.8.22	Kasi iyanie tanga ku mibi zobe, nu sega ku Mukota, embe anakusigilila ku mamano makengelo mobe. 
ACT.8.23	Kubuno nkumona buno, uli na lubaba, nu uli mu kikando kia bubi. 
ACT.8.24	Simona amuakuide bune, Kasi nsegelazi ku Mukota, buno bubuno bumuantenda bunavua kumbasila.
ACT.8.25	Nubo, gabasilile kulongeka nu kuigisia idagi lia Mukota, basubizie ku Yelusalema, nu beigisizie, nu kusambala musagu musoga mu mino mingi za baSamalia.
ACT.8.26	Nu mugenzi wa Mukota atendile na Filipo, amubuide bune, Emanuka, nu enda mu nzila zatuka ku Yelusalema nu zenda ku Gaza: nu kuko kuli kalula. 
ACT.8.27	Nu emanukile nu endile, nu mu nkungu zezo amonine ku muntu wa Etiopia wabezaga wakua mu­ntembele, abezaga mulangi wa Kandake, mukikulu mukota wa Etiopa, wozo uwabezaga mulangi wa bikulo biage binsania, nuwe endaga ku Yelusalema kukumbamina; 
ACT.8.28	nu mu kusubia kuage, abezaga ga ngondangonda zage, nu asomaga mukanda wa mulengania Yesaya. 
ACT.8.29	Nu Muuza abuide Filipo bune, Sigelela buigi na zezo ngondangonda, nu ubakame gazo. 
ACT.8.30	Nu Filipo eitumine lubilo kueli, nu ongule kuakusoma mu mukanda wa mulengania Yesaya, amubuzizie bune, Ndi ukumenyinina bukusoma? 
ACT.8.31	Nu amubuide bune, Buni bunamenyinine nu nsili na muntu ukundolesia? nu asegile Filipo abakame gago geli. 
ACT.8.32	Nu masanzo masomaga mabezaga bubuno,
ACT.8.32	Asondelezizibue anga mukoko ukuenda kusesua;
ACT.8.32	Nu anga muana wa mukoko utakulaka na wozo ukumusesa mioza,
ACT.8.32	Bubo nuwe ntalimbuidue kanua.
ACT.8.33	Mu kubota kuage lusungio luage luatukizibue:
ACT.8.33	Nazi unasambala kibuti kiage?
ACT.8.33	Kubuno kalamo kage katukizibue mu kisi. 
ACT.8.34	Nu wozo wabezaga wakua muntembele akuide Filipo bune, Nkukubuzia buno, wozo mulengania atendaga musagu wa nazi? ndi musagu wage wenyene aba wa ungo muntu? 
ACT.8.35	Nu Filipo alimbuide kanua, alingide ku lilio isanzo, amusambalide musagu wa Yesu. 
ACT.8.36	Nu gabendaga mu nzila, babasile gabezaga mazi; nu wozo wabezaga wakua muntembele abuide Filipo bune, Kikizi lingo kinkulindila nsiabatizibua na mazi mamano meli gano? 
ACT.8.37	Nu Filipo amubuide bune, Ndi wakatizia mu mutima wobe unsania bunakulungana buno ubatizibue. Nu eitabizizie bune, Nakatizia buno Yesu Klisto eli muana wa Kalaga. 
ACT.8.38	Nu emanizie ngonda­ngonda: nubo babili bagelile ku mazi, Filipo nu wozo wabezaga wakua muntembele, nu amubatizizie. 
ACT.8.39	Nu gabatukile ku mazi, Muuza wa Mukota atukizie Filipo; nu wozo wabezaga wakua muntembele ntamumonineko lingo, nuwe endile na mbogimbogi nunse. 
ACT.8.40	Tondo Filipo amonekede ku Azota: nu mukuenda kuage endaga eigisia musagu musoga mu mino insania, na buabasile ku Kaisalia.
ACT.9.1	Tondo Saolo, abezaga eki etia beigisibua ba Mukota boba, nu alondaga kubeita, nu endede sankoga munene, 
ACT.9.2	nu asegile mukanda kuenda ku Damaseke ku numba za misanganano, buno embe amone ku bantu ba meigisia mamano, bamulume aba bakikulu, buno abalusie ku Yelusalema buno bakandue. 
ACT.9.3	Tondo mu lu­gendo, gabezaga esayangilila kubasa ku Damaseke: kitangala besi kiengi kiatukile kuigulu nu kiamusanine: 
ACT.9.4	nu aguide gansi, nu ongule kuiyuki liamubuide bune, Saolo, Saolo, kubuni kukumba­bazia? 
ACT.9.5	Nu atendile bune, Uwe unazi, Mukota? nu atendile bune, Nne u Yesu ukubabazia: 
ACT.9.6	tondo zanzuka, wende ku muino, nu wasambalilue bunsania buwakite. 
ACT.9.7	Nu bamulume bendaga nage bemanine bakatile mukobi, bongule kuiyuki, tondo tabamonine ku muntu. 
ACT.9.8	Nu Saolo, azanzukile; nu galimbuide meiso, ntamenyaga kumona lingo; nu bamukatile ku kuboko, bendile nage Damaseke. 
ACT.9.9	Nu atingizie bindi bisatu ntakumona lingo, nu ntaliaga nu ntanuaga.
ACT.9.10	Nu ku Damaseke kuabezaga muigisibua umozi, izina lage Anania, nu Mukota amubuide mu kalolesio bune, Anania. Nu eitabide bune, Nili gano, Mukota. 
ACT.9.11	Nu Mukota amubuide bune, Zanzuka, nu wende mu nzila zikumanua Zisa, nu nti wabuzia ku numba za Yudasa kuli muntu umozi ukumanua Saolo, muntu wa Taliso: kubuno ekusega; 
ACT.9.12	nuwe amonine ku muntu izina liage Anania engila, amubikile maboko, buno amone lingo. 
ACT.9.13	Tondo Anania akuide, Mukota, nungule ku misagu za muntu wono ku bantu beingi buno, ekukitila basuagibua bobe bubi buingi ku Yelusalema. 
ACT.9.14	Nu eli na buangato gano bua ku basankoga banene kukanda bansania bekusegaga kuizina liobe. 
ACT.9.15	Tondo Mukota amubuide bune, Enda, kubuno ese musombolua wane, kuenda neizina liane ku baBilongo, nu ku bakota, nu ku bana ba Isalele: 
ACT.9.16	kubuno namulolesie mbabazio inga zakababazibua ku kabamba keizina liane. 
ACT.9.17	Nu Anania endile, nu engide mu numba; nu amubikile maboko mage, nu atendile bune, Mubuto wane Saolo, Mukota Yesu, wakubaside mu nzila ansinga, buno umone lingo, nu kuiyazibua na Muuza Wasililila. 
ACT.9.18	Nu kazanga kongo ku meiso mage kuakolokile biasusania anga magamba, nu amonine lingo, nu azanzukile nu abatizizibue; 
ACT.9.19	nu alile idia, nu abeide na magala. Nu eikeide bindi bimozi kuko na beigisibua babezaga ku Damaseke.
ACT.9.20	Nu kazanga kongo asambede musagu wa Yesu mu numba za misanganano, buno we eli Muana wa Kalaga. 
ACT.9.21	Nu bansania bonguaga buakutenda bangamine, nu batendile bune, Ta uwono ukuitaga babo bekusegaga kuizina lilino mu Yelusalema? nu avua tugu gano, buno abeke ku kikando ku basankoga banene. 
ACT.9.22	Tondo Saolo eitide kuba na magala, angamizie baYuda beikalaga ku Damaseke, akokomezie buno wono eli Klisto.
ACT.9.23	Aba bindi bingi biatingile, baYuda bakalile luango buno bamuite: 
ACT.9.24	tondo kulongeka kuabo kuamenyinue na Saolo. Nu balangile ku nibi musi nu kindi, buno bamuite: 
ACT.9.25	tondo beigisibua bage bamutolile mu kindi, nu bamugezizie mu kitutu mu luzi.
ACT.9.26	Saolo gabasile ku Yelusalema, atundile kugomia na beigisibua: tondo bamukule boba bansania, aba tabakatizizie buno eli muigisi­bua, 
ACT.9.27	Tondo Balanaba amutolile, nu endile nage ku basingua, nu abasambalide lukita luamonine ku Mukota mu nzila, nu buno atendile nage, nu lukita luasambede na luatu kuko ku Damaseke kuizina lia Yesu. 
ACT.9.28	Nuwe endaga nabo kankanka mu Yelusalema, 
ACT.9.29	nu asambede na luatu muizina lia Mukota: atendile na baYuda batendaga mutendezi wa ba Geleka, endile nabo miango: nu ba­tundaga kumuita. 
ACT.9.30	Tondo mibuto zage gabongule ku misagu zeno, bendile nage ku Kaisalia, buno ende ku Taliso.
ACT.9.31	Umpanga ekelezia liabobelede ku Yudaya unsania, nu ku Galela nu ku Samalia, balindizibue; nu beitide, nu batabangile nu kuanza Mukota, nu mu kubobelezia kua Muuza Wasililila.
ACT.9.32	Nu gabeide Petelo ekutinga ku biziki binsania, agelile ku basuagibua babezaga ku Lidia. 
ACT.9.33	Nu kuko amonine ku muntu umozi izina liage Aenea, wiyombekaga ku mugu miaka kinana; kubuno abezaga na lusambo lua koma kiganza. 
ACT.9.34	Nu Petelo amubuide, Aenea, Yesu Klisto akonia; zanzuka, nu wanze mugu wobe nu kazanga kongo azanzukile. 
ACT.9.35	Nu bantu bansania be­kalaga ku Lidia nu ku Salona bamumonineko, nu bagalukile ku Mukota.
ACT.9.36	Nu kuabezaga mu Yopa, muigisibua wamanagua bune, Tabita, buisulilua bualio Dolokasa; mukikulu wono abezaga eiyala na misako misoga, nu mponga zakitaga. 
ACT.9.37	Nu gabede bindi bibio, abezaga na lusambo, nu akule: nu gabamogezie, bamubikile mu busio bua kuigulu. 
ACT.9.38	Nu kukuba Lidia eli buigi na Yopa, nubo beigisibua bongule buno Petelo eli kuko, bamusingide bantu babili, bamusegile buno asasie kuvua kubeli. 
ACT.9.39	Nu Petelo atukile, nu endile nabo. Nu gavule, bendile nage ku busio bua kuigulu: nu misigala insania bemanine buigi nage, bekulila, nu balolesizie nkanzu nu nsulu zalukaga Dolokasa, gabezaga nabo. 
ACT.9.40	Tondo Petelo atikizie bansania, akomine mazu, nu asegile; nu agalukide ku kitumba, atendile bune, Tabita, Yuka. Nu alimbuide meiso; nu gamonine ku Petelo ayukile. 
ACT.9.41	Nu amulambizizie kuboko, nu amuzanzuide; nu amanine basuagibua nu misigala, nu amubi­kile lisa nabo ese na kalamo. 
ACT.9.42	Buakukene ku Yopa unsania: nu bantu beingi bakatizizie Mukota. 
ACT.9.43	Nu Petelo eizizizie ku Yopa mu numba za muntu umozi wamanagua Simona, mukulumizi wa bikoba.
ACT.10.1	Kuabezaga mu Kaisalia, muntu umozi izina liage Konelio, mukota wa bakoloboyo, beiyombo lia Itali, 
ACT.10.2	muntu musoga, nu anzaga Kalaga gamozi na numba zage insania, akasaga bantu nkaso ningi, nu asegaga ku Kalaga bindi binsania. 
ACT.10.3	Amonine mu kalo­lesio, anga buigi na nkungu mbula za musi, ku mugenzi wa Kalaga engide kueli nu amubuide bune, Konelio. 
ACT.10.4	Nu gamulolile akule boba, atendile bune, Buni, Mukota? Nu amutendile bune, Masego mobe nu nkaso zobe biabasa kuigulu kuba kakengelezio ku Kalaga. 
ACT.10.5	Nu kano kaluma singa bamulume kuenda ku Yopa, nu bavue na Simona, ukumanua Petelo: 
ACT.10.6	ekuikalaga mu numba za Simona, mukulumizi wa bikoba, numba zage zili ku ntungo kua kitatenge. 
ACT.10.7	Nu gatukile wozo mugenzi watendaga nu Konelio, amanine bakiti babili ba numba zage, nu mukoloboyo musoga mu babo bamukambilaga bindi binsania; 
ACT.10.8	nu gasilile kubasambalila bunsania, abasingile kuenda ku Yopa.
ACT.10.9	Gakeide busi, gababezaga mu nzila buigi na muino, Petelo abakamine gantata ga numba kusega, buigi na nkungu mutuba: 
ACT.10.10	nu akule na nzala nunse, nu atundile kulia; tondo babezaga bekiyika idia, nu endile kalengoe; 
ACT.10.11	nu amonine igulu liguka, nu nyungu anga nsulu nnene zikugela ku kisi gansi zakatua ku ntungo inazi; 
ACT.10.12	nu muzo muabezaga nyama insania za magulu manazi ku binsania bikugelegetaga gansi nu tuzoni tua mumpelela. 
ACT.10.13	Nu iyuki liamubuide bune, Petelo, yuka, sesa, nu gulie. 
ACT.10.14	Tondo Petelo atendile bune, Tabubo, Mukota; kubuno nsiliaga kili na nsese aba kinteizi. 
ACT.10.15	Nu iyuki liamubuide lingo bune, Kinsania kiasuagibua na Kalaga ntukimane nsese. 
ACT.10.16	Nu bubuno buabeide mambizi masatu: nu kazanga kongo nyungu zezo zasubizie muigulu lingo.
ACT.10.17	Nu gabezaga Petelo ekuganagana na buisulilua bua kako kalolesio buno kabe buni, nu babo bantu basingaga Konelio, ba­buzizie numba za Simona, bemanine ku luibi, 
ACT.10.18	nu bamanine nu babuzizie buno ndi Simona, ukumanua Petelo, eli kuko? 
ACT.10.19	Nu gabezaga Petelo ekukengela kalolesio kamonagako, Muuza amu­tendile bune, Unguilila, bantu basatu bekukulonda. 
ACT.10.20	Tondo zanzuka, nu ugele, nu wende nabo na mutima umozi; kubuno nne uwabasinga. 
ACT.10.21	Nu Petelo agelile, nu atendile na babo bamulume bune, Nne u wozo umukulonda: muavua ku kikizi? 
ACT.10.22	Nu ba­tendile bune, Konelio, mukota wa bakoloboyo, muntu wisanana, nu ukuanzaga Kalaga, akulumbibua busoga ku kilongo kinsania kia baYuda, aninue na mugenzi wasililila kusinga bantu kuguli, buno wende ku numba zage, ongue buwamutende. 
ACT.10.23	Nu abeingizizie mu numba, nu abanzide, nu gakeide busi Petelo endile nabo, nu mibuto imozi zage za ku Yopa, bamuelekezizie.
ACT.10.24	Gakeide busi babasile ku Kaisalia. Nu Konelio abalindide, akundamanizie kikanga kiage, nu beida bage. 
ACT.10.25	Nu geingide Petelo mu numba za Konelio, nu Konelio amusekeide, akomine mazu mage, nu amukumbamine. 
ACT.10.26	Tondo Petelo amuemanu­kizie, atendile bune, Emanuka; nili muntu anga uwe. 
ACT.10.27	Nu mukusambala nage, eingide nu amonine ku bantu beingi bakonga­na: 
ACT.10.28	nu abatendile bune, Inyue muizi buno, tabuakulungana muYuda kuikala na muntu wa kingo kilongo aba kusigelela buigi nage; tondo Kalaga andolesia bune, Ntumane ungo muntu buno eli nsese aba buno, ntumuizi: 
ACT.10.29	kubuno navua na mutima umozi gamuamanine nkubuzia kimuamaninaga. 
ACT.10.30	Nu Konelio atendile bune, Lelo u kindi kia binazi kutukila naganisegela aba nu nkungu zeno, nu nkungu za mubula nabezaga nkusega ku numba zane; nu wamulume emanine lisa nanne, abezaga na nsulu zenga, 
ACT.10.31	nu ate­ndile bune, Konelio, masego mobe mongubua, nu nkaso zobe za­kengelua ku Kalaga. 
ACT.10.32	Bubo singa bantu kuenda ku Yopa kumana Simona ukumanua Petelo, avue gano; ekuikalaga mu numba za Simona mukulumizi wa bikoba, buigi na kitatenge. 
ACT.10.33	Nu kazanga kongo nasingile bantu kuguli; nuwe wakita busoga wavua. Kano kaluma isue bansania tuli gano, nu Kalaga ekutu­monako, nu tukunguilila buwakakizibue na Mukota.
ACT.10.34	Nu Petelo asuide kanua, nu atendile bune, Lebelebe namenya kasi Kalaga ntakukutia bantu bamozi: 
ACT.10.35	tondo mu kilongo ki­nsania wamuanza, nu kukita buisanana, nti eitabizibua nage. 
ACT.10.36	Idagi lilino liasingilue ku bana ba Isalele, abasambalide musagu musoga wa bubobelelo mu Yesu Klisto (eli Mukota wa bansania)— 
ACT.10.37	idagi lilino mualimenyine liasambedue mu Yudaya unsania, lialingile ku Galela, gasilile bubatizio buasambalaga Yoana; 
ACT.10.38	musagu wa Yesu wa Nazaleta, lukita luamubongezie Kalaga na Muuza Wasililila nu buangato; we watingaga kuno nu kuko kukita milimo misoga, nu onezie bansania babo bangatagua na Liabo, u Satana, kubuno Kalaga abezaga nage. 
ACT.10.39	Nuisue tuli balongeki ba binsania biakitaga mu kisi kia baYuda, nu mu Yelusalema; wozo ubeitile nu ubatakile ku muti. 
ACT.10.40	Kalaga ayukizie wono kusila kua bindi bisatu, nu amulolesizie, 
ACT.10.41	tondo ta ku bantu bansania, tondo ku balongeki balingile kusombolua na Kalaga, isue babano, tualiaga nage nu tuanuaga nage gabeide esayuka ku bakuzi. 
ACT.10.42	Nu atukakizizie buno tusambalile bantu, nu kulongeka buno u wozo wabikilue na Kalaga buno abe Ngatu za balami nu bakuzi. 
ACT.10.43	W ono walongekedue na balengania bansania buno kuizina liage muntu na muntu wamukatizia nti asigililua misako za buagi.
ACT.10.44	Gabezaga Petelo akitenda bubuno, Muuza Wasililila agelede bansania bonguaga ku lilio idagi. 
ACT.10.45	Nu babo bamonesibua ba­katizizie bangamine, ubabo bavule gamozi na Petelo kubuno lu­kaso lua Muuza Wasililila luakubulua ku baBilongo. 
ACT.10.46	Nubo kubuno bongule bubatendaga ku mitendezi, nu baganuine Kalaga. Ububo Petelo ababuide bune, 
ACT.10.47	Nazi unabazugila ku mazi, buno babano tababatizibue, bantu bakasua Muuza Wasililila anga isue? 
ACT.10.48	Nu akakizizie buno babatizibue kuizina lia Yesu Klisto. Nu bamusegile buno eizizie bindi bimozi.
ACT.11.1	Umpanga basingua nu mibuto zabo babezaga mu Yudaya bongule buno baBilongo bese neidagi lia Kalaga nubo. 
ACT.11.2	Nu Petelo gabakamine ku Yelusalema, babo bamonesibua bendile nage miango, 
ACT.11.3	batendile bune, Wingide ku bantu batamonesibua, nu walile nabo. 
ACT.11.4	Tondo Petelo alingile kubasambalila bukebuke, atendile bune, 
ACT.11.5	Nabezaga mu muino wa Yopa nkusega: nu nendile kalengoe namonine ku kalolesio, nyungu zagela, anga nsulu nnene zagezibua kutuka kuigulu na zakatua ku ntungo inazi; nu zanvuilide: 
ACT.11.6	nazilolile kisozi, nakengede, nu namonine ku nyama za kisi zili na magulu manazi, nu nyama nkali, nuzo zikugelegetaga nu tuzoni tua mpelela. 
ACT.11.7	Nu nongule kuiyuki liantendile bune, Yuka, Petelo; sesa nu gulie. 
ACT.11.8	Tondo natendile bune, Tabubo, Mukota: kubuno kinsania kili na nsese aba kinteizi, takingilaga mu kanua kane nunse. 
ACT.11.9	Tondo iyuki lianakuide lingo kutuka kuigulu bune, Biasuagibua na Kalaga ntubimane nsese. 
ACT.11.10	Nu bubuno buabeide mambizi masatu: nu binsania biabakamizibue lingo kuigulu. 
ACT.11.11	Nu kazanga kamozi bantu basatu bemanine lisa na numba zituabezaga muzo, basingilue kundi kutuka ku Kaisalia. 
ACT.11.12	Nu Muuza antendile bune, Enda nabo na mutima umozi. Nu babano mibuto zane mutuba nubo bendile gamozi nanne; nu tuingide mu numba za muntu wozo: 
ACT.11.13	nu atusambalide buamonine ku mu­genzi wemana mu numba zage, nu wamubuide bune, Singa bantu ku Yopa kumana Simona, ukumanua Petelo; 
ACT.11.14	akusambalile bugunona, uwe nu numba zobe insania. 
ACT.11.15	Nu ganabezaga nkitenda, Muuza Wasililila abagelede, anga bualingile kutugelela. 
ACT.11.16	Nu nakengede idagi lia Mukota, buatendile buno, Yoana aba­tizizie na mazi; tondo inyue mukabatizibua na Muuza Wasililila. 
ACT.11.17	Ndi Kalaga abakasile lukaso anga buatukasilelo, gatuakatizizie Mukota Yesu Klisto, nne u nazi, unavuamine kuzugila Kalaga? 
ACT.11.18	Nu gabongule ku bubo bakatile mukobi, nu baganuine Kalaga, batendile bune, Umpanga, Kalaga asila kukasa baBilongo nubo kuiyania buno babe na kalamo.
ACT.11.19	Nu babo babalanganizibue ku nsungio zalingile ku Setefano bendile aba ku Foiniki, nu ku Kupulio, nu ku Antiokia, basamba­laga wozo musagu tugu ku baYuda. 
ACT.11.20	Tondo bamozi ba ku babo, babezaga bamulume ba Kupulio nu ku Kulene, nubo babasile ku Antiokia, batendile na baGeleka buno babasambalile musagu wa Mukota Yesu. 
ACT.11.21	Nu kuboko kua Mukota kuabeide nabo: nu bantu beingi bakatizizie, bagalukide Mukota. 
ACT.11.22	Nu misagu zeno za bubo zabasile ku ekelezia liabezaga mu Yelusalema: nu basingile Balanaba buno ende ku Antiokia: 
ACT.11.23	nugue, gabasile, nu kumona ku mponga za Kalaga, abogilebogile; nu anine bansania buno, bagomie na Mukota na mutima umozi; 
ACT.11.24	kubuno abezaga muntu musoga, eiyeide na Muuza Wasililila nu bukatizio: nu bantu beingi batalikidue ku Mukota. 
ACT.11.25	Nu endile ku Taliso kulonda Saolo; 
ACT.11.26	nu gamumonine, nu avule nage ku Antiokia. Nu basilile muaka umozi bakukundamana na ekelezia, nu beigisizie bantu beingi; nu beigisibua balingile kumanua buno baKlisto ku Antiokia.
ACT.11.27	Mu bindi bibio balengania batukile ku Yelusalema nu kuenda ku Antiokia. 
ACT.11.28	Nu umozi wa kubeli izina liage Agabo, emanukile, nu alolesezie mu Muuza buno kuabe munganda mu kisi kinsania: nu bubo buabede mu bindi bia Kalaudio. 
ACT.11.29	Nu babo beigisibua, muntu na muntu anga buamonaga, bakengede kueka nkaso ku mibuto zabo beikalaga ku Yudaya: 
ACT.11.30	bakitile bubuno bazisingile ku ba­kulu na Balanaba nu Saolo.
ACT.12.1	Mu bindi bibio mukota Helode alingile kusungia bantu bamozi ba ekelezia. 
ACT.12.2	Nu eitile Yakobo iselenzi wa Yoana na bupanga. 
ACT.12.3	Nu kubuno amonine buatananizizie ba­Yuda, akokomezizie nu akatile Petelo. Nu biabezaga bindi bia tumpampa tutagaga. 
ACT.12.4	Nu gamukatile, amubikile mu kikando, nu amukatizie bakoloboyo ikumi na mutuba buno bamulange; ake­ngelaga kusila kua Kisagulo kiesuluko nti amubasia ku bantu. 
ACT.12.5	Umpanga Petelo alangilue mu kikando: tondo ekelezia bamuse­gede nunse na komanizia. 
ACT.12.6	Nu nkungu zezo Helode gatundaga kumutikia busi bubo Petelo abezaga eiyombeka gasamba bakolo­boyo babili, akandua na makoki mabili: nu balangi lisa na luibi balangaga kikando. 
ACT.12.7	Nu mugenzi wa Mukota emene buigi nage, nu kiengi kiasanine mu busio: alibuide Petelo ku mpege, nu amuyukizie, atendile bune, Sasia kuzanzuka. Nu makoki mabezaga ku maboko mage maketukile. 
ACT.12.8	Nu mugenzi amubuide bune, Ikande, zuala bisalapata biobe. Nu akitile bubo. Nu amubuide bune, Vuala nsulu zobe, nu unyange. 
ACT.12.9	Nu atukile nu amuyangile; nu ntamenyine buno buligo bubo buakitaga mugenzi; tondo akengede buno amona tugu ku kalolesio. 
ACT.12.10	Nu gabatingile mulangi mutangi nu wa babili, babasile ku luibi lua kiuma lua kuingilila mu muino; luabegukide loluinyene; babasile kumbuga, nu batingile ku nzila imozi; nu kazanga kongo mugenzi amusigile. 
ACT.12.11	Nu Petelo gamenyine, atendile bune, Kano kaluma namenya lebelebe buno Mukota ansingila mugenzi wage nu anonezie ku Helode, nu ku kulindila kua bantu ba baYuda. 
ACT.12.12	Nu gasilile kukengela bubo, avule ku numba za Malia nina wa Yoana, wama­nagua Malako, nu bantu beingi babezaga bakundamana nu bekuse­ga. 
ACT.12.13	Nu gazumizie ku luibi, mukiti umozi izina liage Loda, avule kunguilila. 
ACT.12.14	Nu gamenyine iyuki lia Petelo, nteguide luibi kubuno abezaga na mbogimbogi, tondo asubizie lubilo nu abatendile buno, Petelo uwemana ku luibi. 
ACT.12.15	Nu bamubuide bune, Uli musile. Tondo eidangizie bubibu, buno buligo. Nu batendile bune, Mugenzi wage tugu. 
ACT.12.16	Tondo Petelo eitide kuzumia: nu gabeguide luibi nu bamumonineko bangamine. 
ACT.12.17	Tondo we abatengezizie kuboko buno beikale kibibi, abasambalide lukita luamutikia Mukota ku kikando. Nu atendile bune, Endazi, musambalile Yakobo misagu zeno, nu mibuto zeitu. Nu atukile, nu endile ku kingo kiziki. 
ACT.12.18	Nu gabeide busi buakia, bakoloboyo bazangilezangile nunse, kuni kuenda Petelo. 
ACT.12.19	Helode gamulo­ndile, nu ntamumonineko, abuzizie balangi, nu abasengezezie buno beitue. N u atukile ku Yudaya nu endile ku Kaisalia, nu eikede kuko.
ACT.12.20	Nu ongedue nunse bantu ba Tula nu Sidona: nu bamuvuilide na mutima umozi, nu babezaga bakita bulemba na Balasoto mulangi wa nkiko za mukota za kuiyombeka, nu batundile bubobelelo, kubuno kisi kiabo kialisizibue na kisi kia mukota. 
ACT.12.21	Nu busi bubo buasombuedue Helode azualile nsulu za bukota, eikeide ga kisumbi kia bukota, nu abasambalide musagu. 
ACT.12.22	Nu bantu balalukile bune, Lili iyuki lia kango kalaga, ta lia bantu. 
ACT.12.23	Nu kazanga kongo mugenzi wa Mukota amulibuide, kubuno ntakasile Kalaga lutanu­no; alidue na minsobobo, nu alekeine.
ACT.12.24	Tondo idagi lia Kalaga lietide nunse nu liatalikidue.
ACT.12.25	Nu Balanaba nu Saolo basubizie kutuka ku Yelusalema, gabasilile bugenzi buabo, nu bavule na Yoana wamanagua Malako.
ACT.13.1	Mu ekelezia lia Antiokia muabezaga balengania nu basozi u babano, Balanaba, nu Simiona wamanagua Nige, nu Lukio mu Kulene, nu Manaene muida wa mukota Helode, nu Saolo, 
ACT.13.2	nubo gabakambide Mukota nu tabaliaga Muuza Wasililila atendile bune, Mbikilazi Balanaba nu Saolo ku mulimo wozo gunabamanine kugo. 
ACT.13.3	Bubo, gabasegile nu kutalia bababikile maboko geitoe nu babasingile buno bende.
ACT.13.4	Nubo, basingilue na Muuza Wasililila, bendile ku Sulukia; nu kutuka kuko bendile na buato ku Kupulio. 
ACT.13.5	Nu gababezaga ku Salameni, basambede musagu wa Kalaga mu numba za misanga­nano za baYuda: nu Yoana abakitilaga. 
ACT.13.6	Nu gabasilile kutinga mu biziki binsania bia kisanga aba nu ku Pafo, bamonine ku muntu umozi mugila, mulengania wa buza, muYuda, izina liage, Bala­Yesu; 
ACT.13.7	wabezaga gamozi na muangati Segio-Paolo, muntu wa menge. We uwamanine Balanaba nu Saolo buno bavue kueli, atundile kungua kuidagi lia Kalaga. 
ACT.13.8	Tondo Elemasi, wozo mugila (kubuno bubo ubukuisulua izina liage), endile miango nabo, atundaga kugalukia wozo muangati buno asige bukatizio. 
ACT.13.9	Tondo Saolo, nuwe lingo eli Paolo, eiyeide na Muuza Wasililila, amulolile kisozi, 
ACT.13.10	atendile bune, Uwe wiyala na menge mansania ma bubi, muana wa Liabo, u Satana, musombi wa kuisanana kunsania, ndi ntualekele nunse kugalukia nzila zisa za Mukota Yesu? 
ACT.13.11	Kano ka­luma, kuboko kua Mukota kuli kuguli, nu wabe kiuku, ntuamone ku kisongo kia busi bindi bimozi; kazanga kongo muizi wamubaside nu kapilo; nu atimbiletimbile, nu alondile muntu wa kumukata ku kuboko nu kumusondelezia. 
ACT.13.12	Nuwe muangati, gamonine ku bubo buakitua, akatizizie, angamine na meigisia ma Mukota Yesu.
ACT.13.13	Umpanga Paolo nu banyage batukile ku Pafo na buato nu babasile ku Pelega mu Pampulia; nu Yoana abasigile, nu asubizie ku Yelusalema. 
ACT.13.14	Tondo babo, gabatukile ku Pelega, bendile ku Antiokia wa Pisidia; beingide mu numba za musanganano busi bua sabato, nu beikeide gansi. 
ACT.13.15	Nu gasilile kusomua mulembe nu mikanda za balengania, nu bangati ba numba za musanganano babasingide muntu, batendile bune, Mibuto zeitu, ndi mukuana babano bantu, nti muatenda. 
ACT.13.16	Nu Paolo emanukile, abatenge­zezie kuboko, atendile bune, Bamulume balsalele, nu inyue baku­anzaga Kalaga, unguililazi: 
ACT.13.17	Kalaga wa bantu babano balsalele asombuede batateisue, nu asakikile bantu babezaga bageni mu kisi kia Ezipeto, nu ku kuboko kua magala abasondelezizie buno batuke kuko. 
ACT.13.18	Nu abalisizie miaka makumi manazi mu kalula. 
ACT.13.19	Nu gasilile kuita bilongo mutuba kamo bia kisi kia Kanana, abakasile kisi kiabo buno kibe bupieni buabo miaka nkama inazi nu makumi matano: 
ACT.13.20	nu kusila kua bubo abakasile ngatu aba nu kuika ku mulengania Samuele. 
ACT.13.21	Nu basegile buno babe na mukota: nu Kalaga abakasile Saolo muana wa Kishi, muntu wa kilongo kia Benzamini, ku miaka zakuka makumi manazi. 
ACT.13.22	Nu gamuti­kizie, asakikile Davidi buno abe mukota wabo; nu bubo amulo­ngekede nu atendile bune, Namona ku Davidi muana wa Yese, wamulume wantananizia, ukakita kusombola kuane kunsania. 
ACT.13.23	Kalaga asombuede kikanga kia wamulume wono asakikide balsalele Monia, uwono Yesu, anga bualagile; 
ACT.13.24	gabezaga Yoana ekusa­mbala musagu ku bantu bansania halsalele wa kubatizia kua kui­yania nti ntevua. 
ACT.13.25	Nu gabezaga Yoana esasililizia mulimo wage, atendile bune, Mukukengela buno nili nazi? Nsili wozo. Tondo unguililazi, kumbusa kuane kuavue umozi, nunne nsinatananina kukandula bisalapata bia magulu mage. 
ACT.13.26	Mibuto zane, bana ba kikanga kia Abalahama, nuinyue bekuanzaga Kalaga, musagu wa lonio luluno wasingilue kutuli. 
ACT.13.27	Bekuikalaga mu Yelusalema nu bangati babo, kubuno tabamenyine wono aba moki ma balengania mekusomagua busi na busi bua sabato, bamazindilizizie mu kumu­sungia. 
ACT.13.28	N u tabamonine ku bumozi buanakuila, tondo basegile Pilato buno, amuite. 
ACT.13.29	Nu gabasilile kuzindilizia bunsania buasanzidue, bamugezizie ku muti, nu bamubikile mu nsinda. 
ACT.13.30	Tondo Kalaga amuyukizie ku bakuzi: 
ACT.13.31	nu amonekileko bindi bingi na babo bavuaga nage kutukila ku Galela aba nu ku Yelusale­ma, beli kano kaluma balongeki bage ku bantu. 
ACT.13.32	Nuisue tu­amuvuila na musagu musoga weidagano lialagilue ku batateisue, 
ACT.13.33	Kalaga azindilizie ku bana beitu idagi lilino, gayukizie Yesu ku bakuzi; anga buasanzilue mu luimbo lueibili bune, Uli muana wane, nakubutile lelo.
ACT.13.34	Nu kubuno amuyukizie ku bakuzi, nu ntasubie lingo buno abole, atendile bubuno bune, Nakukase mbo­gimbogi za Davidi.
ACT.13.35	Kubuno atendile mu lungo luimbo, Ntukasiga Wasililila wobe buno abole.
ACT.13.36	Kubuno Davidi gasilile kukitila kibuti kiage mu kusombola kua Kalaga, akule nu abikilue gamozi na beisi, nu abolile: 
ACT.13.37	tondo wozo wayukizibue na Kalaga ntabolile. 
ACT.13.38	Umpanga mibuto zane, menyazi buno, ku muntu wono mukusambalilua isigililo lia misako za buagi bueinyu: 
ACT.13.39	nu mu wono na muntu na muntu unsania wamukatizia nti abingibua mu misako insania, tamunabingibua ku zezo ku mulembe wa Mose. 
ACT.13.40	Umpanga, idangazi buno bubo buatendile bale­ngania tabumubele,
ACT.13.41	Unguililazi, inyue babengi, nu muganegane, nu muzimine,
ACT.13.41	Kubuno nkukita mulimo mu bindi bienyu,
ACT.13.41	Ndi muntu ekumusambalilago, tamukukatizia.
ACT.13.42	Nu gababasile, babasegile buno babasambalile bubuno bungo busi bua sabato. 
ACT.13.43	Nu gabalangene musanganano, baYuda beingi nu bagalukizie mitima zabo ku bulili bayangile Paolo nu Balanaba; nubo, batendile nabo, babalutile kuikala mu mponga za Kalaga.
ACT.13.44	Nu gabezaga bungo busi bua sabato, buigi na bantu bansania ba muino bakundamene kungua kuidagi lia Kalaga. 
ACT.13.45	Tondo baYuda gabamonine ku musanganano, babeide na lugi, nu baka­nizie buatendaga Paolo, nu balingeine. 
ACT.13.46	Paolo nu Balanaba basambede na luatu bune, Buatananine idagi lia Kalaga lilinge kusambalua kumuli. Tondo kubuno mukulisomba tamukuikengela kutananina kalamo katanakuzinda, unguililazi, tuagaluka ku ba­Bilongo. 
ACT.13.47	Kubuno ububo butuakakizizibue na Mukota bune,
ACT.13.47	Nakubikile buno ube kiengi kia baBilongo,
ACT.13.47	Buno ube lonio aba kuzinda kua kisi.
ACT.13.48	Nu gongule baBilongo bubuno, babogilebogile, nu baganuine idagi lia Mukota: nubo basombuedue ku kalamo katanakuzinda bakatizizie. 
ACT.13.49	Nu idagi lia Mukota liakukile mu kisi kikio ki­nsania. 
ACT.13.50	Tondo baYuda balutile bakikulu banzagua, nu bamu­lume banene ba muino, nu balingile kusungia Paolo nu Balanaba, nu babatikizie mu miaga zabo. 
ACT.13.51	Tondo babatitibulide mukungu wa magulu mabo, nu bendile ku Ikonia. 
ACT.13.52	Nu beigisibua beiya­zizibue na mbogimbogi nu na Muuza Wasililila.
ACT.14.1	Nu beingide mu numba za musanganano wa baYuda ku Ikonio, nu beigisizie, nu bantu beingi ba baYuda nu baGeleka bakatizizie. 
ACT.14.2	Tondo baYuda babo batakatizizie balutile babo baBilongo nu bababikile makengelo mabi ku mibuto. 
ACT.14.3	Nu beizizizie kuko, basambede na luatu mu kukatizia Mukota, ba­longekede idagi lia mponga zage, nu bakitile migeleko nu magano­gano na maboko mabo. 
ACT.14.4	Tondo musanganano wa mu wozo muino wibeganizie; bamozi babeide ku lulenge lua baYuda, nu bango ku lulenge lua basingua. 
ACT.14.5	Nu gabeide misona za baBilongo nu za ba Yuda nu za bangati babo, bababengile, nu kubalibula makozi, 
ACT.14.6	bamenyine bubo, nu batinine ku mino za Lukanonia, nu Lusta, nu Delebe, nu ku kisi kiabezaga muntungo: 
ACT.14.7	nu kuko basambalaga musagu musoga.
ACT.14.8	Nu ku Lusta muntu umozi, abezaga kitunga ku magulu, uwa­butilue, ntatabangaga nunse. 
ACT.14.9	Muntu wono ongule ku kusa­mbala Paolo: nu Paolo amulolile kisozi nu amenyine buno, ana­katizia buno onibue, 
ACT.14.10	atendile neiyuki inene bune, Emanuka ku magulu mobe. Nu asasizie kuemanuka nu atabangile. 
ACT.14.11	Nu gamonine musanganano bubo buakitile Paolo, balalukile na moki mabo, batendile ku mutendezi wa kiLukoni bune, Tulaga tuatuge­lela ku kisusania kia bantu. 
ACT.14.12	Nu bamanine Balanaba, buno, Yupita, nu Paolo, Mekulio, kubuno we uwalingile kutenda. 
ACT.14.13	Nu sankoga wa numba za musanganano za Yupita zabezaga kuisula lia muino, avule na ngombe nu nkumbu za maluba ku nibi za mu muino, nu atundaga kukita kisansa gamozi na musanganano wa bantu. 
ACT.14.14	Tondo gongule basingua Balanaba nu Paolo ku bubo, batile nsulu zabo, nu bazugide musanganano, balalukile bune, 
ACT.14.15	Bamulume, kubuni kumukukitila bubuno? Nuisue tuli bantu anga inyue; nu tukumuigisia musagu musoga buno mugaluke ku Kalaga uli Mulami nu kusiga misako zeno zitongana, kubuno Kalaga uwakitile igulu nu kisi nu kitatenge, nu binsania bili mubio: 
ACT.14.16	wakalazi asigile baBilongo bansania buno bende bubakutunda. 
ACT.14.17	Tondo ntabasigile kuteli bulongeki, akitile busoga nu abalo­kezizie mbula za kuigulu nu nkungu za kunagia biguma, eiyazizie mitima zeinyu neidia nu mbogimbogi. 
ACT.14.18	Nu ku kutenda bubuno musanganano tawabakitide kisansa.
ACT.14.19	Tondo bango baYuda batukile ku Antiokia, nu ku Ikonio: nu bavule buno balubikanie nu bagalukie makengelo ma musanga­nano; balibuide Paolo makozi, nu bamubulutile kuisula lia muino, bakengede buno, akua. 
ACT.14.20	Tondo beigisibua gababezaga beku­mutimba, bamutimbikania, emanukile nu eingide lingo mu muino; nu gakeide busi endile na Balanaba ku Delebe. 
ACT.14.21	Nu gabasilile kusambala musagu musoga mu wozo muino, nu balutile beingi nubo babeide beigisibua, basubizie ku Lusta nu Ikonio nu Antiokia, 
ACT.14.22	galindizie mitima za beigisibua, babamanine beikale mu bu­katizio, nu ku nsungio ningi tuatunganana kuingila mu bukota bua Kalaga.
ACT.14.23	Nu gabasilile kusombola bakulu ba ekelezia na ekelezia, basegile nu tabalile, bababikile mu maboko ma Mukota ubaka­tizizie. 
ACT.14.24	Nu batingile mu Pisidia, nu bavule ku Pamfulia. 
ACT.14.25	Nu gabasilile kusambala idagi ku Pelega, bagelile ku Atalia; 
ACT.14.26	nu kutuka kuko bendile na buato aba ku Antiokia, ukuko kuba­bikilue mu mponga za Kalaga ku mulimo ubasilizizie. 
ACT.14.27	Nu gababasile nu kukundamania ekelezia, babasambalide bunsania buabakitide Kalaga, nu anga buigulide baBilongo luibi lua bukatizio. 
ACT.14.28	Nu beizizizie kuko na beigisibua.
ACT.15.1	Nu bantu bamozi batukile ku Yudaya nu beigisizie mibuto zabo bune, Ndi tamuamonesibua ku lukita lua mulembe wa Mose, tamunavuama konibua. 
ACT.15.2	Nu gabezaga Paolo nu Balanaba bakuakanania nabo nu kubuzania nabo, mibuto zabo bakakizizie Paolo nu Balanaba, nu bango, bende ku basingua nu bakulu beli ku Yelusalema kubabuzia bubuno. 
ACT.15.3	Nubo belekezizibue na ekelezia, nu batingile ku Foiniki nu ku Samalia, basambede kuga­luka kua baBilongo: nu babogeziebogezie mibuto zabo nunse. 
ACT.15.4	Nu gababasile ku Yelusalema, basambizizibue na ekelezia nu na basingua nu na bakulu, nubo basambede lingo bunsania buaba kitide Kalaga. 
ACT.15.5	Tondo bantu bamozi bemene ba kikanga kia baFalese bakatizizie, batendile bune, Buatunganana kubamonesia, nu kubakakizia buno banze mulembe wa Mose.
ACT.15.6	Basingua nu bakulu bakundamene kukengela bubo. 
ACT.15.7	Nu kuabezaga mbuzio ningi, Petelo emene, nu abatendile bune, Mibuto zane, muizi buno, Kalaga mu bindi bia kulinga, asombuede mumuli buno, baBilongo bongue ku kanua kane idagi lia musagu musoga, nu kulikatizia. 
ACT.15.8	Nu Kalaga, uwizi mitima, abalongekede, nu abakasile Muuza Wasililila, anga buatukasile nuisue; 
ACT.15.9	nu nte­ngukanizie gatusamba nabo, asugile mitima zabo na bukatizio. 
ACT.15.10	Umpanga kano kaluma kubuni kumukugeleka Kalaga, nu kubika kisanga muikosi lia beigisibua kitavuamine kueka batateisue aba isue? 
ACT.15.11	Tondo isue makatizia buno ku mponga za Mukota Yesu, tukonibua, nubo bakonibua bubo. 
ACT.15.12	Nu musanganano unsania weikede kibibi; nu bonguilide Balanaba nu Paolo bubabasambalilaga misagu za migeleko nu maganogano, mabakitide Kalaga ku ba­Bilongo. 
ACT.15.13	Nu gabeikede kibibi Yakobo abuide bune, Mibuto zane, nunguililazi. 
ACT.15.14	Simeona asila kutusambalila lukita luali­ngile Kalaga kulola ku baBilongo, buasombuede bantu munkatini muabo kuizina liage. 
ACT.15.15	Nu moki ma balengania meli bumozi na mamano anga bumasanzilue bune,
ACT.15.16	Kusila kua bubuno nasubie,
ACT.15.16	Nu nobake lingo numba za Davidi, zawede,
ACT.15.16	Nu nobake lingo bindi biazo biaguide,
ACT.15.16	Nu nazimike:
ACT.15.17	Nkakita bubo ku bana ba bantu basigeide bekulonda Mukota,
ACT.15.17	Nu baBilongo bansania bekumanua kuizina liage;
ACT.15.18	Ubukutenda Mukota, ekumenesia binsania bia wakalazi. 
ACT.15.19	Ku bubuno nikukakizia buno, tunakivua kuzangiazangia baBilo­ngo bekugaluka ku Kalaga; 
ACT.15.20	tondo tubasanzile mukanda, bebe­mbukie na nsese za nkisi, nu kuibembukia ku butazi, nu nyama zakamua, nu mikila. 
ACT.15.21	Kubuno Mose kutukila ku wakalazi aba nu kano kaluma eli na basozi bekusambala musagu wage ku numba za misanganano mu mino insania, nu bekusomaga na busi na busi bua sabato.
ACT.15.22	Umpanga basingua nu bakulu nu bansania ba ekelezia bakengede buno, buli busoga kusombola ba mu kibombo kietu, nu kubasinga na Paolo nu Balanaba ku Antiokia; basingile Yuda wamanagua Basaba, nu Sila, babezaga bantu banene munkatini mua mibuto zabo: 
ACT.15.23	nu basanzile mukanda bubuno nu basingile mu maboko mabo bune, Basingua, nu bakulu, nu mibuto zeitu, ku mibuto beli ku baBilongo ku Antiokia, nu ku Sulia, nu ku Kilikia bekumusambizia. 
ACT.15.24	Kubuno tungule musagu buno, bango ba kutuli bavule kumuli bamuzangiziezangizie na moki mabo, batu­ndaga kugalukia makengelo meinyu; isue tatuabakakizizie bubo; 
ACT.15.25	tuakalile luango lumozi, tuakengede buno, busoga tusombole bantu, tubasinge kumuli na batundua beitu, Balanaba nu Paolo, 
ACT.15.26	babo bakasene kalamo kabo ku kabamba keizina lia Mukota weitu, Yesu Klisto. 
ACT.15.27	Tuasinga Yuda nu Sila, bamusambalile misagu zeno bobenyene. 
ACT.15.28	Kubuno buatananina Muuza Wa­sililila, nuisue buno, tatubike ungo muzigo kumuli tondo wozo wakuka: 
ACT.15.29	mubembuke binsania biabikua ku nkisi, nu mikila, nu binsania biakamua, nu butazi, ndi muizugile ku bibino nti mua­kite busoga. Musigale busoga.
ACT.15.30	Nubo gabasile kukasua buangato, bavule ku Antiokia; baku­ndamanizie musanganano unsania nu babakasile mukanda. 
ACT.15.31	Nubo gabagusomine, babogilebogile neiyano lilio. 
ACT.15.32	Nu Yuda nu Sila babezaga balengania nubo, banine mibuto zabo bubibu bitondo bingi, babalindizie nunse. 
ACT.15.33	Nu gabeizizizie kuko, mibuto zabo babalagile bune, Endazi na bubobelelo ku basingua. 
ACT.15.34	Tondo Sila atundaga kuikala kuko. 
ACT.15.35	Nu Paolo nu Balanaba bekeide ku Antiokia, kuigisia nu kusambala musagu wa Mukota na bango bantu beingi.
ACT.15.36	Nu gasilile bindi bimozi, Paolo abuide Balanaba bune, Tusubie, tuende kulola mibuto zeitu nu mino insania zituasa­mbalaga muidagi lia Mukota, nu tulole bubekukita. 
ACT.15.37	Nu Balanaba atundile kuenda na Yoana wamanagua buno, Malako. 
ACT.15.38	Tondo Paolo akengeide buno, ta busoga kuenda na muntu wabasigaga mu Pampulia, nu ntendile nabo ku mulimo. 
ACT.15.39	Nu gabezaga na miango, buno balekanukile, Balanaba endile na Malako, asokile nage ku Kupulio: 
ACT.15.40	tondo Paolo asombuede Sila, nu endile, nu asegedue na mibuto zage buno akitue mponga na Mukota. 
ACT.15.41	Atingile ku Sulia nu ku Kilikia, nu endaga alindia ba ekelezia.
ACT.16.1	Nu abasile ku Delebe, nu ku Lusta: nu kuabezaga muigisi­bua umozi wamanagua Timoteo, muana wa mukikulu mu Yuda, mukatizia; tondo isi abezaga muGeleka. 
ACT.16.2	Muntu wozo abezaga ekulumbibua busoga, wamenyinue na mibuto zage ba ku Lusta nu ku Ikonio, 
ACT.16.3	Wono Paolo atundile kuenda gamozi nage; nu amukatile nu amumonesizie ku kabamba ka baYuda babezaga mu kiziki kikio: buno bansania bamenyine isi buno abezaga muGeleka. 
ACT.16.4	Nu gababezaga bekutinga mu mino bababuide mamo makakizio makakizizibue na basingua nu bakulu babezaga ku Yelusalema. 
ACT.16.5	Bubo ba ma ekelezia balindizibue mu bukatizio, nu beitide beingi busi na busi.
ACT.16.6	Batingile mu kisi kia Fulugia, nu kia Galatia kubuno bazu­gidue na Muuza Wasililila kusambala musagu musoga mu Asia; 
ACT.16.7	gababasile buigi na Musia, bagelekile kuenda mu Bitinia, tondo Muuza wa Yesu tawabakasile buangato; 
ACT.16.8	nu batingile ku Musia, bendile ku Telua. 
ACT.16.9	Paolo amonine ku kalolesio mu kindi: Amonine ku muntu wa Makedonia emana, ekumusega, atendile bune, Soka, Uvue ku Makedonia nu utukasie. 
ACT.16.10	Nu gasilile kumona ku kalolesio, kazanga kongo tuatundile kuenda ku Make­donia, kubuno tuamenyine buno Kalaga atumana buno tuende kubasambalila musagu musoga.
ACT.16.11	Gatuatukile ku Telua, tuasokile nu tuendile tuemana nunse ku Samotelaki; gabuakeide, tuabasile ku Neopoli; 
ACT.16.12	nu tuatukile, nu tuendile ku Filipo, muino watinga engo mino za mu kisi kia Makedonia ku bunene; nu kikio kisi kiabezaga kunsi kua baLoma; nu tuizizizie mu muino wozo. 
ACT.16.13	Nu busi bua sabato, tuabasile ga luibi lua mu mukolo buigi na luzi, kiziki kituakengelaga buno, ku kusegua; tuikalile gansi, nu tuasambede na bakikulu bakundama­nineko. 
ACT.16.14	Mukikulu umozi izina liage Lidia, mukunzia wa nsulu zakisimana, muntu wa muino wa Tuatilo, wakumbaminaga Kalaga, nugue atunguilide: nu Mukota akanduide mutima wage kungua bunsania buatendaga Paolo, 
ACT.16.15	Nu gasilile kubatizibua na ba numba zage, atubuzizie bune, Ndi muamona buno niseli mukatizia wa Mukota, kasi ingilazi mu numba zane, nu nti muikala muzo. Nu atulutile.
ACT.16.16	Gatuabezaga tuse tuenda ku kiziki kia kusega, mukikulu mukobe umozi atusangile abezaga na musumbu wa kumenya bitondo, avuilaga bakota bage na mutali muingi ku kubulengania buage. 
ACT.16.17	Wozo atuyangile, isue nu Paolo, alalukile bune, Bantu babano beli bakobe ba Kalaga uli muigulu nunse, bekumusambalila nzila za lonio. 
ACT.16.18	Nu akitaga bubuno bindi bingi. Tondo Paolo, akutilue nage, agalukile nu atendile wozo musumbu bune, Nakukakizia kuizina lia Yesu Klisto, tuka mueli. Nu amutukile mu zezo nkungu.
ACT.16.19	Tondo bakota bage gabamonine buno kilemanizio kia mutali wabo kiabazimina, bakatile Paolo nu Sila, nu bababulutile kuisoko ku bakota ba mu muino. 
ACT.16.20	Nu babalusizie ku basungia, batendile bune, Bantu babano bekulubikania muino, nubo beli baYuda, 
ACT.16.21	nu lingo bekuigisia lukita luteli lua bumba bueitu buno tulukate nu kuluyanga, tondo beisue tuli baLoma. 
ACT.16.22	Nu musanganano unsania wabemanukide; nu ngatu babakunguide nsulu zabo, nu bakakizizie basusulue na tususu. 
ACT.16.23	Nu gabasilile kulibulua bubibu bababikile mu kikando, bakakizizie balangi ba kikando buno, babalange nunse; 
ACT.16.24	nu mulangi nuwe akakizibue, nu ababikile mu busio, nu abakandile magulu mu mbabu.
ACT.16.25	Tondo munkatini mua kindi Paolo nu Sila basegile nu bembide Kalaga nimbo za lutanuno, nu bakandua babonguilide; 
ACT.16.26	nu kitangala besi kuabezaga kaningini kanene katengezietengezie kisi, aba mango ma kikando matengiletengile: nu kazanga kongo nibi insania zigukile; nu makoki ma bantu bansania makandukile. 
ACT.16.27	Nu mulangi wa kikando, gayukile nu kumona ku nibi za kikando ziguka, atolile bupanga buage atundaga kuiyita, akengelaga buno bakandua batina. 
ACT.16.28	Tondo Paolo alalukile neiyuki inene bune, Ntuniyita: kubuno isue bansania tuli gano. 
ACT.16.29	Nuwe asegile tusuku, nu eingide mu numba na boba nu agiliminaga, awede lisa na Paolo nu Sila, 
ACT.16.30	nu ababasizie kumbuga nu atendile bune, Bakota, buni bunikita bunonibua? 
ACT.16.31	Nu batendile bune, Katizia Mukota Yesu nu uwe nti wonibua, uwe nu ba numba zobe. 
ACT.16.32	Nu bamusambalide idagi lia Mukota nu bansania babezaga ku numba zage. 
ACT.16.33	Nu endile nabo nkungu zezo mu kindi, nu asugile biulu biabo; nu abatizizibue, we nu kikanga kiage kinsania kazanga kongo. 
ACT.16.34	Nu avule nabo mu numba zage, nu abayikide idia, nu abogilebogile nunse, we nu bansania ba numba zage, kubuno ese akatizia Kalaga.
ACT.16.35	Tondo gakede busi, ngatu basingile bakoloboyo banene, batendile bune, Sigazi bantu babo bende. 
ACT.16.36	Nu wozo mulangi wa kikando asambalide Paolo bubuno, atendile bune, Ngatu batenda buno tumusige muiyendele; umpanga kano kaluma tukazi, nu muiyendele na bubobelelo. 
ACT.16.37	Tondo Paolo abatendile bune, Batulibuide nti bantu bansania bekumona nu tatusungibua, nu isue tuli baLoma, nu batubikile mu kikando; nu kano kaluma bekutu­tikia ku lumbisombiso? kilo; tondo bobenyene bavue tugu kututikia. 
ACT.16.38	Nu bakoloboyo banene babuide ngatu bubo: nu bakule boba gabongule buno beli baLoma; 
ACT.16.39	nu bavule nu beiyongile kubeli; nu gabababasizie, babatendile batuke mu muino wozo. 
ACT.16.40	Nu gabatukile mu numba za kikando, beingide mu numba za Lidia: nu gabamonine ku mibuto zabo, babalindizie, nu bendile.
ACT.17.1	Umpanga batingile ku Amfipoli nu ku Apolonia, nu ba­basile ku Tesalonike, nu kuabezaga numba za musanganano wa ba Yuda: 
ACT.17.2	nu Paolo eingide, anga buagomizie kukita, nu ku bindi bisatu bia sabato, asambede nabo mu masanzo, 
ACT.17.3	asambede, nu alongekile buno buatananine Klisto kubabazibua, nu kuyuka ku bakuzi; nu wono Yesu, unkumusambalila musagu wage, u Klisto. 
ACT.17.4	Nu bamozi bakatizizie, nu bagomezie na Paolo nu Sila; nu baGeleka beingi nu bakulu beingi. 
ACT.17.5	Tondo baYuda, beingi babeide na lugi, beitolide bantu babi ba nkita mbi nunse, nu ba­kulumanizie musanganano, nu bakitile kazege mu muino unsania; nu bakindukile ku numba za Yasono, kubuno batundile kubuluta Paolo nu Sila ku bantu. 
ACT.17.6	Tondo gabatabasangilemo babulutile Yasono nu mibuto zage ku bakota ba mu muino, balalukile bune, Bantu babano bagalukia kisi bavua gano; 
ACT.17.7	nu Yasono abasekede: nubo bansania basigile milembe za Kaisa, bekutenda buno, kuli ungo Mukota ukumanua Yesu. 
ACT.17.8	Nu musanganano nu bakota ba mu muino, gabongule ku bubuno bongilue. 
ACT.17.9	Nu gabatolile muima ku Yasono nu bango, babamenkede.
ACT.17.10	Kazanga kongo mibuto zabo basingile Paolo nu Sila munkatini mua kindi ku Beloya; nubo gababasile kuko beingide mu numba za musanganano wa baYuda. 
ACT.17.11	Bantu babano babezaga basoga kutinga baTesalonike, kubuno basekeide idagi neiyilili mu mutima, nu busi na busi balolaga mu masanzo, buno ndi bubuno buligo. 
ACT.17.12	Ku bubuno bantu beingi kubeli bakatizizie; nu bakikulu ba baGeleka bekuanzua nu bamulume beingi. 
ACT.17.13	Tondo gongule baYuda ba ku Tesalonike ku misagu, buno Paolo ekusambala idagi lia Kalaga ku Beloya, bendile kuko kubalangania musanganano. 
ACT.17.14	Nu kazanga kongo mibuto zage basingile Paolo kuenda ku kitatenge: tondo Sila nu Timoteo basigede gago. 
ACT.17.15	Tondo babo belekazagia Paolo bendile nage aba ku Atena: gabongule ku kuka­kizia kua Paolo kuasingile ku Sila nu Timoteo buno basasie kuvua, bendile.
ACT.17.16	Umpanga Paolo gabalindide ku Atena, mutima wage winine nunse gamonine ku lukita luiyala wozo muino na nkisi ningi. 
ACT.17.17	Umpanga akanizanizie na baYuda nubo banzaga Kalaga mu numba za musanganano, banzile Kalaga, nu mu isoko bindi binsania na babo bakulumene nage. 
ACT.17.18	Nu batundi ba menge bamozi baEpukulilo nu baStoiko, bakulumene nage. Nu bamozi batendile bune, Muntu wono eizi buingi, buni buakutunda kutenda? bango batendile bune, Akumoneka anga musambazi wa misagu za tungo tulaga tututeizi: kubuno abezaga ekubasambalila musagu wa Yesu nu iyukilo. 
ACT.17.19	Nu bamukatile, bendile nage aba ku Aleopago, batendile bune, Ndi tunavuama kumenya meigisia mamano mango makusambalua meli buni? 
ACT.17.20	Kubuno walusia bungo buteizi: tukutunda ku­menya buisulilua bua bubuno. 
ACT.17.21	(Kubuno baAtena nu bageni babezaga kuko, tababezaga na bungo, umpanga kusambala aba kungua kuingo misagu.)
ACT.17.22	Nu Paolo emene mu Aleopago nu atendile bune, Inyue bamulume baAtena, mu bunsania nkumona buno, muli na mpala ningi. 
ACT.17.23	Kubuno ganatingile namonine ku bibio bimukuku­mbamina, nu namonine ku kiziki kia kayulo kiasanzua buno, KU KALAGA UMUTAKUMENYA. Umpanga wozou mukukumbamina nu tamukumumenya, uwozo unkumusambalila musagu wage. 
ACT.17.24	Ka­laga wozo wabikile kisi nu igulu, nu binsania bilimo, kubuno eli Mukota wa muigulu nu kisi, ntaneikala mu numba zakitilue na maboko ma bantu; 
ACT.17.25	aba ntakukitilagua na maboko ma bantu, anga buno ekuiyaninaga kampa, kubuno wenyene ukukasaga ba­nsania kalamo, nu muuza, nu binsania; 
ACT.17.26	nuwe mu muntu umozi akitile kilongo na kilongo kia bantu, buno beikale ga kisi kinsania, nu asilile kubika nkiko zakakizizie kutuka wakalazi, nu miaga za biziki biabo; 
ACT.17.27	buno balonde Kalaga, nu kubabata babata buno embe banamumonako, nuwe nteli bulazi ku na muntu na muntu mutuli: 
ACT.17.28	kubuno mueli tukulama, nu tukutabanga, nu tuli na kalamo keitu; anga buasanzile basanzi beitu bune, Kubuno isue bansania tuli kikanga kiage.
ACT.17.29	Umpanga ndi tuli kikanga kia Kalaga, ta busoga kumukengela buno, Kalaga eli anga olo, aba feza, aba ikozi liabazilue na menge ma makengelo ma bantu. 
ACT.17.30	Nkungu zezo za bukongolo Kalaga ntazilolaga; tondo kano kaluma akakizia bantu bansania ku biziki binsania beiyanie: 
ACT.17.31	kubuno abikile busi buakasungia kisi mu kuisanana, ku muntu wabikile ku mulimo wono; nu akasile bantu bukatizio, kubuno amuyukizie mu bakuzi.
ACT.17.32	U mpanga gabongule ku musagu wiyukilo lia bakuzi, bamozi basekile; nu bango batendile bune, Tuakunguilile lingo ku wono musagu. 
ACT.17.33	Bubo Paolo abasile nu abasigile. 
ACT.17.34	Tondo bantu bamozi bamuyangile, nu bakatizizie, munkatini muabo muabezaga wozo Dionusio wa Aleopago, nu mukikulu umozi izina liage Damali, nu na bango bantu.
ACT.18.1	Kusila kua bubo Paolo atukile ku Atena, nu endile ku Kolinto. 
ACT.18.2	Nu amonine ku muYuda umozi izina liage Akuila, abutidue ku Ponto, nuwe atukilaga ku kisi kia Itali na mukikulu wage Pilisikila, kubuno Kalaudio akakizizie baYuda bansania kutuka ku Lomo: nu Paolo abendede; 
ACT.18.3	nu kubuno mulimo wabo wa kuluka wabezaga wasusania, eikeide nabo, nu bakitile mulimo gamozi, kubuno babezaga baluki ba numba za nsulu. 
ACT.18.4	Nu eigisizie mu numba za musanganano busi na busi bua sabato, nu agelekile kugalukia baYuda nu baGeleka.
ACT.18.5	Tondo gabasile Sila nu Timoteo batukaga ku Makedonia, nu Paolo alindizie mutima, nu alongekede baYuda bune, Yesu u Klisto. 
ACT.18.6	Nu gabamuendezie miango nu kulinga Kalaga, atituide nsulu zage nu abatendile bune, Mikila zeinyu zibe gantata ga matoe meinyu; kubuno nne nenga; kutukila kano kaluma nkuenda ku baBilongo. 
ACT.18.7	Nu atukile kuko, nu eingide mu numba za muntu umozi, izina liage Tito Yoseto, akumbaminaga Kalaga, numba zage zabezaga zalandikana na numba za musanganano. 
ACT.18.8	Nu Kulisipo, abezaga muangati wa numba za musanganano, akatizizie Mukota nu ba numba zage bansania; nu baKolinto beingi gabongule ba­katizizie, nu babatizizibue. 
ACT.18.9	Nu Mukota atendile na Paolo mu kindi ku kalolesio bune, Ntunakua boba, tondo tendaga tugu, nu ntuikale kibibi: 
ACT.18.10	kubuno nili nobe, nu takuli muntu wakulibule aba kukuita: kubuno nili na bantu beingi mu wono muino. 
ACT.18.11	Nu eikede kuko muaka nu miezi mutuba kubeli, nu abeigisizie idagi lia Kalaga.
ACT.18.12	Tondo gabezaga Galio mukota wa Akaya, baYuda bakatile Paolo bavule nage ku kisumbi kia lusungio, 
ACT.18.13	bamutendile bune, Muntu wono asila kuigisia bantu bayange Kalaga buteli mulembe. 
ACT.18.14	Tondo Paolo atundaga kutenda, Galio atendile baYuda bune, Gabunabede mibi aba buagi, songo ninamunguilide inyue baYuda; 
ACT.18.15	tondo ndi buli mbuzio za moki nu meina nu mulembe weinyu, kasi longekazibo inyue benyene; kubuno nsili ngatu za bubuno. 
ACT.18.16	Nu abeimbizie buno batuke buigi na kisumbi kia lusungio. 
ACT.18.17	Nu bansania bakatile wozo Sosetene, muangati wa numba za musanganano, nu bamulibuide gansi buigi na kisumbi kia lusungio, nu wozo Galio ntangile bubo.
ACT.18.18	Nu Paolo, eizizizie kuko, alagene na mibuto zage, nu endile na buato ku Sulia; nu Pisikila nu Akuila bendile nage; nu gasilile kuibega mumpugu kuko ku Kenekelea; kubuno alumbide buno akite bubo. 
ACT.18.19	Nu gababasile ku Efeso, nu abasigile kuko: nuwe wenyene eingide mu numba za musanganano, nu eigisizie baYuda. 
ACT.18.20	Nu gabatundaga buno eizizie nabo, tondo we ntazigile; 
ACT.18.21	tondo alagene nabo bune, Nasubie lingo kumuli ndi Kalaga atunda, atukile na buato ku Efeso.
ACT.18.22	Gabasile ku Kaisalia, abakamine ku Yelusalema, asekede baekelezia, nu agelile ku Antiokia. 
ACT.18.23	Nu geizizizie kuko, atukile nu atingile mu kisi kia Galatia, nu ku Fulugia na muino na muino, kulindia beigisibua.
ACT.18.24	Nu muYuda umozi izina liage Apolo, abutidue ku Alesandelia, muntu wabezaga na luatu avule ku Efeso; nuwe abezaga mubibu mu masanzo nunse. 
ACT.18.25	Wozo muntu eigisizibue nzila za Mukota; nu kubuno abezaga neiyilili, alingile kutenda nu kuigisia nunse musagu wa Yesu, abezaga eizi tugu bubatizio bua Yoana; 
ACT.18.26	nu alingile kutenda mu numba za musanganano na luatu. Tondo gongule Pilisikila nu Akuila bendile nage ku numba zabo, bamusa­mbalide nzila za bulili za Kalaga. 
ACT.18.27	Nuwe atundaga kusoka kitatenge buno ende ku Akaya, mibuto zage bamukakizizie, nu basanzile mukanda kuabezaga bango beigisibua buno nti bamuse­kela: nu gabasile, akasizie babo bakatizizie mu mponga; 
ACT.18.28	kubuno akindile baYuda, nu bantu bansania nti bekumona, abalolesagia mu masanzo buno, Yesu u Klisto.
ACT.19.1	Gabezaga Apolo mu Kolinto, Paolo atingile ku kisi kia kuntata abasile ku Efeso, amoneneko na beigisibua bamozi: 
ACT.19.2	nu ababuzia bune, Ndi muakasilue Muuza Wasililila gamuakati­zizie? Nu bamubuide bune, Kilo, tatuongule buno Muuza Wasililila eliko. 
ACT.19.3	Nu ababuzizie bune, Muabatizizibue ku bubatizio bukizi? Nu bamubuide bune, Bubatizio bua Yoana. 
ACT.19.4	Nu Paolo ababuide bune, Yoana abatizizie bubatizio bua kuiyania, kubuno atendile bantu buno, bakatizie wozo ukavua kumbusa kuage, u Yesu. 
ACT.19.5	Nubo gabongule ku bubo, babatizizibue muizina lia Mukota Yesu. 
ACT.19.6	Nu gasilile Paolo kubabika maboko geitoe, Muuza Wasililila abavuilide, nu balingile kutenda ku mitendezi, nu kulengania. 
ACT.19.7	Nu babezaga bakuka bamulume ikumi nu babili.
ACT.19.8	Nu eingide mu numba za musanganano, nu atendile na magala mu miezi isatu, nu abanine nu kubaluta mu musagu wa bukota bua Kalaga. 
ACT.19.9	Tondo bango babezaga na mitima mibibu nu taba­katizizie, nu balingaga zezo Nzila za Kalaga ku musanganano, nu atukile, nu alekanukizie babo beigisibua, nu abeigisizie busi na busi mu kigilo kia Tulano. 
ACT.19.10	Nu akitile bubo ku miaka ibili; nu bansania beikalaga mu Asia bongule kuidagi lia Mukota, baYuda nu baBilongo gamozi.
ACT.19.11	Nu Kalaga akitile migeleko mingi ku maboko ma Paolo: 
ACT.19.12	bubo batolede basambi nsulu nu tube tua nsulu tuitubagia kuto, nu nsambo zonine nu basumbu babi batukile mubeli. 
ACT.19.13	Nu bantu bamozi ba baYuda, babezaga bagila, nu nako nako kubendaga, bagelekile kutekula izina lia Mukota Yesu ku babo babezaga na basumbu babi, nu batendaga bune, Tukukulumbilizia muizina lia Yesu, wozo ukutekulua na Paolo, 
ACT.19.14	Nubo babo bakitaga bubo babezaga bana mutuba kamo ba muntu umozi muYuda, izina liage Sekua, nuwe abezaga sankoga munene. 
ACT.19.15	Nu wozo musumbu mubi ababuide bune, Yesu nimuizi, nu Paolo nimuizi; tondo inyue muli banazi? 
ACT.19.16	Nu wozo wabezaga na musumbu mubi amubakamine, nu abasolobokede bubeli babili, nu abakindile, nu babasile mu zezo numba lubilo, nu bavule bese mundulu nu na biulu. 
ACT.19.17	Nu musagu wono wamenyinue na ba Yuda nu baBilongo, babezaga ku Efeso; nu bansania babeide na boba bunene, nu izina lia Mukota Yesu liaganuinue. 
ACT.19.18	Nu beingi bakatizizie bavule, kuigonga nu kulolesia misako zabo. 
ACT.19.19	Nu beingi ba ku babo babezaga bagila bakungikile mikanda zabo, nu bavule nazo ku bantu bansania, nu bazigisizie; gabaganzile bukunza buazo bamonine buno buli tununu makumi matano tua feza. 
ACT.19.20	Bubo idagi lia Mukota litide nu liakindile nunse na magala.
ACT.19.21	Nu kusila kua bubo, Paolo akengede buno, atinge ku Make­donia nu ku Akaya, bubo nti enda lino ku Yelusalema, atendile bune, Kungua nabasa kuko, buantunganana kubasa ku Lomo. 
ACT.19.22	Nu gasingile bantu babili kuenda ku Makedonia, ku babo bamukambilaga, Timoteo nu Elasito, we wenyene asigede bindi bimozi ku Asia.
ACT.19.23	Ku nkungu zezo kuabeide miango minene ku kitondo kia Nzila za Kalaga. 
ACT.19.24	Kubuno kuabezaga muntu umozi, izina liage Demetelio, abezaga mutumbi wa feza, we akitaga tuamasio tua feza tua Diana, amonene bango batumbi mutali muingi, 
ACT.19.25	akunda­manizie bango, bakitaga mulimo anga wono, nu abatendile bune, Bamulume, muizi buno mu mulimo wono bugumi bueitu bukusila. 
ACT.19.26	Nu lingo mukungua nu mukumona buno, ta gano kankanka ku Efeso, tondo nu mu kisi kia Asia kinsania, wono Paolo alubikania bantu beingi abagalukia, nu atendile bune, Bibio bikukitua na maboko ta tulaga: 
ACT.19.27	nu ta milimo zeitu tugu kankanka uzabengua, tondo nu numba za kukumbamina mukikulu munene Diana zabe­ngue, nu buangato bua wono ukukumbaminagua ku kisi kinsania kia Asia, nu kisi kinsania kikumukumbamina. 
ACT.19.28	Nu gabongule kububo, bobansania bongilue, nu balalukile bune, Diana wa baEfeso umunene! 
ACT.19.29	Nu muino unsania walubikene: nu beitumine lubilo ku numba za meiya na mutima umozi, bakatile Gayo nu Alisitako, babo ba ku Makedonia bendaga na Paolo. 
ACT.19.30	Nu Paolo atundaga kuingila munkatini mua bantu, tondo beigisibua taba­zigile buno eingile. 
ACT.19.31	Nu bantu bamozi bakulu ba Asia babezaga beida bage, bamusingide musagu buno ntende ku numba za meiya. 
ACT.19.32	Umpanga bamozi balalukaga buno, nu bango bobungo: kubuno musanganano walubikene nunse; nu beingi tabamenyinine buba­kundamana. 
ACT.19.33	Nu batolile Alesandelo munkatini mua musa­nganano, nu baYuda bamusindikile lisa na bantu. Nu Alesandelo atengezie kuboko, kubuno atundaga kutenda ku bantu. 
ACT.19.34	Tondo gabamenyinine buno eli muYuda, bansania balalukile anga nkungu ibili, batendile bune, Diana wa baEfeso umunene! 
ACT.19.35	Nu wozo wabezaga musanzi wa mu muino wozo, abotezie musanganano, atendile bune, Inyue bamulume baEfeso, nazi muntu uteizi buno muino wa Efeso ugukulangaga numba za kukumbamina za Diana munene, nu nkisi zeno zakolokile kuigulu kutuka ku lukenikeni Yupita. 
ACT.19.36	Kubuno bubuno tabunakanibua, ikalazi kibibi, tamu­nayangilila bubuno. 
ACT.19.37	Kubuno muavule na bamulume babano tabeibile bia mu numba za kukumbamina, aba tabalingile kalaga keitu ka mukikulu. 
ACT.19.38	Umpanga ndi Demetelio nu batumbi beli nage, ndi beli na mulondo na muntu, nti nusu za milondo zili, nu ngatu beliko: kasi basongelane. 
ACT.19.39	Tondo ndi mualonda ingo milondo, kasi nti zikalondolelua ku ungo musanganano wa lusungio. 
ACT.19.40	Kubuno tuli na boba kusongelua ku wono mulondo wa lelo, kubuno taguli na kabamba: tatunamenya kusambala mulondo wono unsania. 
ACT.19.41	Nu gasilile kutenda bubo abalanganizie musa­nganano unsania.
ACT.20.1	Nu gasilile mulubu, Paolo amanine beigisibua nu abanine, alagene nabo, nu atukile, nu endile ku Makedonia. 
ACT.20.2	Nu atingile mu zezo ndenge, nu anine beingi, nu abasile ku Geleka. 
ACT.20.3	Nu eikeide kuko miezi isatu, nu baYuda bamukalide luango luakumukata, atundaga kuenda na buato ku Sulia, nu akengede kusubia mu nzila za Makedonia. 
ACT.20.4	Bantu bendaga nabo ku Asia, babezaga Sopato wa ku Beloya, muana wa Pulo; nu Alisitako nu Sekundo bantu ba Tesalonike; nu Gayo wa Delebe, nu Timoteo: nu Tukiko nu Tulopimo ba ku Asia. 
ACT.20.5	Tondo babo bantu ba­tutangile, nu batulindide ku Telua.
ACT.20.6	Nu isue beinyene tuendile ku kitatenge kutukila ku Filipo kusila kua bindi bia tumpampa tutagaga; tuabasile ku Telua ku bindi bitano, nu tuikede kuko bindi mutuba kamo.
ACT.20.7	Nu ku busi bua kulinga buizinga, tuakundamene buno tubu­ngule tumpampa, nu Paolo abasambalide nu atundaga kuenda busi buibili mu nindunindu; tondo atendile bitondo biage bingi aba nu munkatini mua kindi. 
ACT.20.8	Nu bubo busio bua kuigulu kutuabezaga tuakundamana muabezaga tusuku tuingi tuagulumina. 
ACT.20.9	Mua­bezaga musikila umozi eikalide geitengu lia numba izina liage Eutuko, nu azenzede na tulo, nu gabeide Paolo alengelelua na kuigisia, nuwe alengeledue na tulo akolokile gansi kutukila ku nkiko zisatu kuigulu, nu bamuzanzuide akua. 
ACT.20.10	Nu Paolo agelile, aguide gantatawe, amukatile na maboko mage ababuide bune, Tamunakita kazege; kubuno ekikili na kalamo. 
ACT.20.11	Nu abakamine lingo kuigulu, nu abunguide tumpampa, nu alile, nu asambeide lingo nabo nkungu ndazi aba nu gakeide busi, nu endile. 
ACT.20.12	Nu bavule na musikila eli na kalamo, nu babibile nunse.
ACT.20.13	Tondo isue, tualingile kuenda na buato aba ku Aso, tuatu­ndaga kusekela Paolo: kubuno ubuatulagile, atundaga kuenda na magulu. 
ACT.20.14	Nu atusangile ku Aso, tuamusekede, nu tuavule ku Mitulene. 
ACT.20.15	Nu gatuatukile gago na buato, tuabasile buigi na Kio; nu ku kindi kia bibili tuabasile ku Samo; tuikede ku Tuligulio, nu ku kindi kia bisatu tuabasile ku Mileto. 
ACT.20.16	Kubuno Paolo akengelaga kutinga ku Efeso na buato, kubuno anavua kuizizia mu Asia; kubuno alemaninaga kusasia, buno abase ku Yelusalema ku busi bua Pentekoste ndi buakulungana.
ACT.20.17	Kutukila ku Mileto asingile muntu ku Efeso, buno amane bakulu ba ekelezia. 
ACT.20.18	Nu gababasile kueli ababuide bune, Inyue benyene muizi, kutukila busi butangi bunabasile muno ku Asia, lukita lukizi lunabezaga nalo kueinyu bindi binsania, 
ACT.20.19	na­kitilaga Mukota mu kuibotia kunsania, nu nakulila, nu malindiko manalindikilue ku kabamba ka misona za baYuda; 
ACT.20.20	nu nsiakule boba bua kumusambalila bunsania bunamukasia, tondo namuigisizie kuabezaga bantu bansania, nu ku numba na numba, 
ACT.20.21	nalo­ngekelaga baYuda nu baGeleka kuiyania ku Kalaga, nu kuba na bukatizio ku Mukota weitu Yesu Klisto. 
ACT.20.22	Unguililazi, kano kaluma nkuenda ku Yelusalema kunasindikua na mutima, nsizi bunamoneko kuko: 
ACT.20.23	tondo nizi buno Muuza Wasililila eku­ndongekela ku muino na muino, nu ekumbula buno bikando nu mbabazio zikundindila kuko. 
ACT.20.24	Tondo nsikukengela buno ka­lamo kane keli kena, nu takeli na bukunza kundi kutinga kuzi­ndilizia lugendo luane, nu mulimo unakasilue na Mukota Yesu, nu takatinga kusambala musagu musoga wa mponga za Kalaga. 
ACT.20.25	Kano kaluma, unguililazi, nizi buno, inyue bansania banabezaga nabo nu kusambala musagu wa bukota, tamukamonako lingo. 
ACT.20.26	Kubuno nkumulongekela mu busi bua lelo buno, nenga kubuno nsili na kabamba ku mikila za bantu bansania. 
ACT.20.27	Kubuno nsiakutilue na kumusambalila kusombola kunsania kua Kalaga. 
ACT.20.28	Idangazi, nu langazi kikio kibombo kinsania, Muuza Wasililila amubikidekio, buno mube balangi bakio, nu kulisia ekelezia lia Mukota liakunzile na mikila zage. 
ACT.20.29	Nizi buno, ganabe nenda kuane kuli ngozi nkali zikavua munkatini mueinyu zikabala­ngania kibombo; 
ACT.20.30	nu kumuli kukaba bakabula bantu buteligo, kuluta beigisibua buno babayange. 
ACT.20.31	Ku bubuno kesiazi ntende, nu mukengele nsiamenkile kumuana miaka esatu kukengelezia muntu na muntu mu kindi nu mu musi ku kulila. 
ACT.20.32	Kano kaluma nkumusiga mu maboko ma Kalaga, nu mu idagi lia mponga zage, linavuama kumukuzia, nu kumukasa bupieni na basuagibua bansania. 
ACT.20.33	Nsiatonezie muntu feza, aba olo, aba nsulu zage. 
ACT.20.34	Inyue muizi buno maboko mamano makitile buneiyaninaga, nu ku bansania banabezaga nabo. 
ACT.20.35	Ku bubuno bunsania namulo­lesia kisusania kia kukokomezia mulimo, buatunganana kukasia batamba, nu kukengela malagi ma Mukota Yesu atendile we wenyene bune, Kukasana kukubogiabogia ku kukasua.
ACT.20.36	Nu gasilile kutenda bubo, akomine mazu gansi nu asegile na bansania. 
ACT.20.37	Nu bansania balilile bubibu, nu bakumbatide Paolo, nu bamulagile, 
ACT.20.38	babede na kabebe kuiyuki liatendile bune, Tamukamonako lingo. Nu bamuelekezizie ku buato.
ACT.21.1	Nu gabeide tuasila kulekanuka nabo tuendile na buato, tuendile mu nzila zemana nu tuabasile ku Kosa, nu gakeide busi tuabasile ku Loda, nu kutuka kuko tuabasile ku Patala: 
ACT.21.2	nu tuamonine ku buato bukuenda ku Foiniki, tuingide mubo, nu buatuekile. 
ACT.21.3	Nu gatuamonine ku Kupulio, tuakisigile ku seikazi, nu tuatingile ku Sulia, nu tuemanine ku Tula; kubuno batikizie mizigo zabezaga mu buato kuko. 
ACT.21.4	Nu gatuamonine ku beigisibua kuko, tuikeide nabo bindi mutuba kamo: nubo babuide Paolo mu Muuza buno, ntende ku Yelusalema. 
ACT.21.5	Nu gatuazindilizizie bindi bietu tuatukile nu tuendile; nu bantu bansania nu bakikulu babo nu bana babo, bendile batuelekezia kuisula lia muino: gatuabasile geisokelo, tuakomine mazu nu tuasegile, nu tualagene nabo; 
ACT.21.6	nu tuingide mu buato, tondo bo basubizie kuabo.
ACT.21.7	Nu gatuasilile lugendo lueitu kutukila ku Tula, tuabasile ku Tolomai; nu tuasekede mibuto zeitu, nu tuatingizie nabo kindi kimozi, 
ACT.21.8	Nu munindunindu tuatukile ku Kaisalia: tuingide mu numba za Filipo, musambazi wa musagu musoga, abezaga umozi wa ku babo mutuba kamo, nu tuikede kuage. 
ACT.21.9	Wozo muntu abezaga na bakinga bage banazi betemenya wamulume, babezaga bekulengania. 
ACT.21.10	Nu gatuizizizie kuko kuabasile mulengania umozi izina liage Agabo atukaga ku Yudaya, 
ACT.21.11	nu atuvuilide, nu asongezie mukoma wa Paolo, eikandile wenyene ku magulu nu ku maboko, atendile bune, Muuza Wasililila abula bune, Ububo buakite baYuda mu Yelusalema nyene wono mukoma nubo ba­mugabule ku maboko ma bantu baBilongo. 
ACT.21.12	Nu gatuongule kububo, isue nu bantu beiya gago tuamusegile buno ntanenda ku Yelusalema. 
ACT.21.13	Nu Paolo abuide bune, Buni bumukulila nu kuntambia mutima? Kubuno nili kayikayika ta ku kukandua tugu kankanka, tondo kukua ku Yelusalema ku kabamba keizina lia Mukota Yesu. 
ACT.21.14	Nu gatazigile kungua butuatendaga, tuikeide kibibi, tuatendile bune, Kusombola kua Mukota kukitue.
ACT.21.15	Nu gatingile bindi bibio tuakanine mizigo zeitu nu tuabaka­mine ku Yelusalema. 
ACT.21.16	Nu beigisibua bamozi batukaga ku Kaisalia, tuendile nabo bavule na Munasona, muntu wa ku Kupulio, abezaga muigisibua mutangi, buno tuikale kuage.
ACT.21.17	Nu gatuabasile ku Yelusalema, babo mibuto zeitu batusekeide na mbogimbogi. 
ACT.21.18	Nu gakeide busi Paolo eingide neisue kua Yakobo; nu bakulu bansania babezaga kuko. 
ACT.21.19	Nu gasilile kubasekela, abasambalide bunsania buakitile Kalaga ku baBilongo mu kusambala kuage. 
ACT.21.20	Nubo, gabongule ku bubo, baganuine Kalaga; nu batendile bune, Mubuto weitu, ukumona ku baYuda tununu tuingi bakatizia; nubo bansania beli na kitule ku mulembe; 
ACT.21.21	nubo bongule ku musagu wobe buno, ukuigisia baYuda bansania babalangeine mu baBilongo buno, babenge Mose, wababulile buno tabamonesie lingo bana babo, aba tabayange lingo nkita zabo. 
ACT.21.22	Su, buno buli buni? lebelebe bongule buno wabasa. 
ACT.21.23	Kano kaluma kita bubuno butukukubula: Tuli na bantu banazi balumbide buno babegue mumpugu; 
ACT.21.24	tola babano, wiyengie nabo, balige buno babegue mumpugu; nu bantu bansania bamenye buno zezo misagu zibonguagile kuzo kuguli buno zili za buza; tondo uwenyene ukukita busoga, nu ukuanza mulembe, 
ACT.21.25	Tondo ku bantu baBilongo bakatizizie, tuabasanzide nu tuabakakizizie buno ba­bembuke binsania biabikua ku nkisi, nu mikila, nu nyama zakamua, nu butazi. 
ACT.21.26	Nu gakeide busi Paolo atolile babo bamulume, eiyengezie nabo, nu eingide mu numba za kukumbamina kuzi­ndilizia bindi bia kuengibua, aba nu kisansa kikasue ku kabamba ka muntu na muntu wa ku babo.
ACT.21.27	Gabede bibio bindi mutuba kamo bise buigi na kusila, baYuda ba mu Asia, gabamumonineko mu numba za kukumbamina, balubi­kanizie musanganano unsania wa bantu, nu bamukatile, 
ACT.21.28	balalu­kile bubibu bune, Balsalele tukasiazi: Wono muntu ukuigisagia bantu bansania kunsania, buno basombe kikanga kietu, nu mulembe wa Mose, nu kiziki kikino; nu lingo avule na baGeleka mu numba za kukumbamina, nu babigia kiziki kikino kiasuagibua. 
ACT.21.29	Kubuno bamumonineko mu muino na Tulopimo muEfeso, bakengelaga buno, Paolo, amuingizie mu numba za kukumbamina. 
ACT.21.30	Nu muino unsania wangamine, nu bantu bansania bakundamene lubilo; nu babo bakatile Paolo, nu bamubulutile nu kumutikia mu numba za kukumbamina; nu mu zezo nkungu nibi insania zigedue. 
ACT.21.31	Nu gabalondaga kumuita, musagu wabasile kuabezaga mukota wa bita, buno Yelusalema unsania alubikana. 
ACT.21.32	Nu atolile bakoloboyo nu bakota ba bakoloboyo, nu abasile kubabezaga lubilo: nubo gabamonine ku wozo mukota wa bita nu bakoloboyo, balekede kulibula Paolo. 
ACT.21.33	Gabasile mukota wa bita, amukatile, nu aka­kizizie buno, akandue na makoki mabili ma biuma; nu abuzizie bune, Nazi wono, nu kikizi kiakita? 
ACT.21.34	Nu bamozi mu musa­nganano balalukile buno, nu bango bobungo; nu gatamenyinine kibakita kibakitilaga kazege, akakizizie buno bende nage ku numba nnene za mukota. 
ACT.21.35	Nu gabasile ga kindo, ekilue na bakoloboyo ku kabamba ka magala ma musanganano; 
ACT.21.36	kubuno musanganano wamuyangile kumbusa nu bavuaga batenda bune, Endazi na wozo muntu.
ACT.21.37	Nu gabeide Paolo nteingizibua mu numba nnene za mukota, abuzizie wozo mukota bune, Ndi ninatenda kuguli? Amubuide bune, Ndi wizi kiGeleka? 
ACT.21.38	buno ndi ta uwe uwozo muEzipeto wakitaga miango mu bindi bibino? nu wendile na bantu bakuka tununu tunazi mu kalula nubo bamanagua Beiti? 
ACT.21.39	Tondo Paolo atendile bune, Nne nili muYuda, muntu wa Taliso wa Kilikia, wozo muino tamukeke: nkukusega buangato buno, nitende na babano bantu. 
ACT.21.40	Nu gamukasile buangato bua kutenda, Paolo, emene ga kindo, nu abatengezezie kuboko nu gabeikeide kibibi, abatendede mu mutendezi wa kiEbelo.
ACT.22.1	Bamulume, mibuto zane, nu batata, nunguililazi nimusa­mbalile.
ACT.22.2	Nu gabongule ekutenda mutendezi wa kilibelo, beikeide kibibi: abatendile bune,
ACT.22.3	Nne nili muYuda, nabutilue mu Taliso Kilikia, nunne nakulile mu muino wozo, na Gamaliele, nu neigisizibue mulembe wa bata­teisue mu lukita lubibu, nu nabeide na kitule kinene ku Kalaga, anga bumuli inyue bansania lelo: 
ACT.22.4	nu nababazizie bantu ba zeno Nzila nu kubeita, nabakandile, nababikile mu bikando, bamulume nu bakikulu. 
ACT.22.5	Anga buandongekelaga sankoga munene nu bakulu bansania: nubo bankasaga mikanda ku mibuto zeitu, nu nendile ku Dameseke kutola babo babezaga kuko nu kuvua na bakandua nu kubeikia ku Yelusalema buno bakandue nu kubasungia. 
ACT.22.6	Nu ganabezaga mu lugendo, ganabede nise buigi na Dameseke, mu nkungu za makuluka, kitangala besi kiengi kinene kiatukile kuigulu, kiansanine. 
ACT.22.7	Nu naguide gansi, nu nongule kuiyuki liambuide bune, Saolo, Saolo, kubuni kukumbabazia? 
ACT.22.8	Nu nakuide bune, uwe unazi, Mukota? Nu ambuide bune, Nne u Yesu wa Nazaleta, ukubabazia. 
ACT.22.9	Nu babo banabezaga nabo bamonine ku kikio kiengi, tondo tabongule ku lilio iyuki linatendaga nalio. 
ACT.22.10	Nu nabuzizie buno, Mukota, nkite buni? nu Mukota ambuide buno, Emanuka, nu wende ku Dameseke; nu kuko wasambalilue bunsania buwakakizibue buno ukite. 
ACT.22.11	Nu nabezaga nsikumona ku kaba­mba ka kikio kiengi kiankelimine, nasondelezizibue na babo banabezaga nabo, nu navule ku Dameseke. 
ACT.22.12	Nu muntu umozi abezaga kuko izina liage Anania, mukatizia nu mukiti wa mulembe wa Mose, alumbibagua busoga na baYuda bansania babezaga mumo; 
ACT.22.13	anvuilide, nu emene buigi nanne, abuide bune, Mubuto wane, Saolo, mona. Nu nkungu zezo namulolile. 
ACT.22.14	Nu ambuide bune, Kalaga wa batateisue akusombola buno umenye kusombola kuage, nu kumona ku Wozo Weisanana, nu kungua kuiyuki likutuka mu kanua kage. 
ACT.22.15	Kubuno wabe mulongeki wage ku bantu bansania ku bubuno buwamona kubo, nu buwongua kubo. 
ACT.22.16	Nu kano kaluma kubuni ukulindila? zanzuka, nu ubatizibue, nu usugue misako za buagi buobe, nu sega muizina liage. 
ACT.22.17	Nu ganasubizie ku Yelusalema, nabezaga nkusega mu numba za kuku­mbamina, nendile kalengoe, 
ACT.22.18	nu namumonineko nu antendile bune, Sasia, tuka ku Yelusalema; kubuno tabakatizie bulongeki buobe bua musagu wane. 
ACT.22.19	Nunne natendile bune, Mukota, babo bebenyene beizi buno, nne nabezaga nkubakanda mu kikando, nabalibulaga mu numba na numba za musanganano babo bekuka­tizia: 
ACT.22.20	nu mikila za Setefano mulongeki wobe zabasile, nunne nabezaga nimine gago, nu neitabizizie, nu nalangaga nsulu za babo bamuitaga. 
ACT.22.21	Nu ubuambuide lino bune, Enda: kubuno nkakusinga bulazi ku baBilongo.
ACT.22.22	Nu bamunguilide ku bubo bunsania; nu balalukile nunse, nu batendile bune, Tikiazi wono ga kisi, ta busoga ndi alama. 
ACT.22.23	Nu balalukile nu kuta nsulu zabo, nu kuisa mukungu mu mpelela, 
ACT.22.24	wozo mukota munene akakizizie buno, bende nabo ku numba nnene za mukota, atendile buno bamugeleke kumulibula, buno amenye kabamba kakizi kabamukitilaga kazege. 
ACT.22.25	Nu gabasilile kumukanda na mizigi, Paolo abuide mukota wa bakoloboyo wa­bezaga buigi bune, Ndi muli na buangato bua kulibula muntu wa Loma, nuwe ntesungibua? 
ACT.22.26	Nu wozo mukota wa bakoloboyo gongule ku bubo, endile kua mukota munene wa bita amutendile bune, Ukukita kikizi? kubuno wono muntu eli muLoma. 
ACT.22.27	Nu wozo mukota munene wa bita amuvuilide, nu amubuzizie bune, Mbule ndi uli muLoma? Nu amutendile bune, E. 
ACT.22.28	Nu wozo mukota munene wa bita amubuide bune, Ku bikulo bingi nakunzile buangato bubuno. Nu Paolo amubuide bune, Tondo nne nili muLoma kukubutua. 
ACT.22.29	Kubuno babo batundaga kumubuzia bamusigile: nu wozo mukota munene wa bita akule boba, gamenyine buno, eli muLoma nu buamukandide.
ACT.22.30	Tondo gakeide busi atundile kumenya nunse buni buamuso­ngede baYuda, amukanduide, nu akakizizie basankoga banene nu bakazi ba luango bakundamane, nu agezezie Paolo gansi nu amubikile lisa nabo.
ACT.23.1	Nu Paolo, galolile babo bakazi ba luango, atendile bune, Mibuto zane, nne nili na kalenganio kasoga ku Kalaga aba nu ku busi bubuno. 
ACT.23.2	Nu wozo sankoga munene izina liage Anania akakizizie babo babezaga bemine buigi nage buno, bamuli­bule ku busundo. 
ACT.23.3	Tondo Paolo amubuide bune, Kalaga akuli­bule nu uwe kitutu kia bongibua na makese, uwe wikala kunsungia ku mulembe, nu uwe wagila mulembe ukukakizia nilibulue? 
ACT.23.4	Nubo bansania bemanaga buigi nage bamutendile bune, Kubuni walinga sankoga munene wa Kalaga? 
ACT.23.5	Nu Paolo atendile bune, Mibuto zane, nsiamenyaga buno eli sankoga munene: kubuno buasanzilue bune, Ntutende muangati wa bantu bobe bubi. 
ACT.23.6	Tondo Paolo gamenyine buno, bamozi babezaga Basadoke, nu bango baFalese, alalukile neiyuki inene ku babo bakazi ba luango bune, Mibuto zane, nunne nili muFalese, muana wa baFalese, ku musagu wa kilemanizio nu iyukilo lia bakuzi unkusungizibua. 
ACT.23.7	Nu gasilile kutenda bubo, baFalese nu Basadoke, basakile; musanganano unsania walekanukile ku bubo. 
ACT.23.8	Kubuno Basadoke bakutendaga buno, takuli iyukilo, aba mugenzi, aba muuza; tondo baFalese betabiziziebio binsania. 
ACT.23.9	Kuabeide kazege kanene; nu bamozi ba basanzi ba baFalese bazanzukile, nu batendile bune, Tatukumona ku katati ku wono muntu: tondo embe muuza uwamutenda, aba mugenzi uwatenda nage. 
ACT.23.10	N u gabeide lubanza lunene, nu wozo mukota munene wa bita, akule boba, akengede buno bakuata Paolo, akakizizie bakoloboyo bagele nu babagulusulewe, nu nti benda nage mu numba nnene za mukota.
ACT.23.11	Mu kindi kikio Mukota avule buigi nage, amubuide bune, Paolo, kokomezia mutima, kubuno anga bubo, buwalongekile musagu wane ku Yelusalema, ubugulongeka lingo muno mu Lomo.
ACT.23.12	Gabede mu nindunindu, baYuda bakalile luango, nu balu­mbide bune, Tatualie aba tatuanue ndi tatuita Paolo, 
ACT.23.13	Nu babo balumbinanizie bubo babezaga bantu batinga makumi manazi. 
ACT.23.14	Nu bendile ku basankoga banene nu ku bakulu, nu batendile bune, Tuasila kulumbila bubibu, buno tatuasonde ku kenandi tatuita Paolo. 
ACT.23.15	Umpanga inyue nu bakazi ba luango bulazi wozo mukota munene wa bita buno amukase tanga we buno mu­kutunda kumenya milondo zage busoga: nuisue, tuasasie kumuita, gabe kumuli. 
ACT.23.16	Tondo muigoa wa Paolo ongule ku luango luabo, engide ku numba nnene za mukota kuabezaga Paolo nu amusambalide. 
ACT.23.17	Nu Paolo amanine mukota umozi amubuide bune, Ikia wono musikila kua mukota munene wa bita; kubuno eli neiyuki limozi liakutunda kumutenda. 
ACT.23.18	Endile nage kuabezaga mukota munene wa bita nu amutendile bune, Paolo wozo mukandua, amanine nu ambuide buno, nivue na wono musikila kuno kuguli kubuno eli neiyuki limozi liakutunda kukutenda. 
ACT.23.19	Nuwe mukota munene wa bita amukatile geikoko, nu eibisile nage, amu­buzizie bune, Musagu mukizi ukutunda kuntenda? 
ACT.23.20	Nu amu­buide bune, BaYuda bakala luango lua ku kusega Paolo lubi ninduni­ndu, buno umugezie bekutunda kumubuzia nu kumenyinina milondo zage busoga. 
ACT.23.21	Uwe ntuitabizie; kubuno beli bantu batinga makumi manazi bekulindila nu bakala luango buno, tabalie aba tabanue ndi tabeita Paolo, nubo bese kayikayika, bekulindila idagano liobe. 
ACT.23.22	Nu wozo mukota munene wa bita atendile wozo musikila bune, Enda, nu amukakizizie bune, Ntubule ungo muntu buno watenda bubo.
ACT.23.23	Nu amanine bakota babili ba bakoloboyo, ababuide bune, Kano kaluma bikazi bakoloboyo nkama ibili kayikayika mu nkungu isatu za kindi, bende ku Kaisalia, nu bekuenda gantata ga mpunda makumi mutuba kamo, nu bango nkama ibili beli na masumo: 
ACT.23.24	nu ababuide babike nyama kayikayika nu kubakamia Paolo gazo kumueka kua muangati Feliki: 
ACT.23.25	Nu asanzile mukanda lukita luluno:
ACT.23.26	Kolodia Lusia ku Feliki muangati musoga nunse, samba. 
ACT.23.27	Wono muntu akatilue na baYuda nu batundagile kumuita, nu navule na kibombo kia bakoloboyo buno nimonie, ganungule buno eli muLoma. 
ACT.23.28	Nu natundile kumenya bubekumusongela, na­mubikile ku bakazi ba luango: 
ACT.23.29	namenyine buno, bamusongede ku mbuzio za mulembe wabo, tondo takuli buanakuila aba buanaka­ndilua. 
ACT.23.30	Nu ganamenyine buno bakalila wono muntu luango, ubunasasia kumusinga kuguli, nu nakakizizie babo bamusongelaga buno, batende bunsania kuguli.
ACT.23.31	Umpanga bakoloboyo, batolile Paolo, nu bendile nage anga buakakizizie, bamuekile mu kindi nu bendile nage ku Antipati. 
ACT.23.32	Tondo mu nindunindu basigile babo, babakamaga gantata ga mpunda, buno bende nage, nu basubizie ku numba nnene za mukota: 
ACT.23.33	nu babo gababasile ku Kaisalia, bakasile wozo mua­ngati mukanda, nu bamulolesezie Paolo. 
ACT.23.34	Nuwe gasilile kusoma wozo mukanda, ababuzizie bune, Muntu wono eli wa kuni? nu gamenyine buno eli muntu wa ku Kilikia, 
ACT.23.35	atendile bune, Nonguilile buwatende, gabe babo bakusongede bavua: nu aka­kizizie buno abikue mu numba za lusungio za mukota Helode.
ACT.24.1	Nu gatingile bindi bitano Anania sankoga munene agelile na bakulu bamozi, nu mutendi umozi, izina liage Tetula; nu basambalide muangati musagu wa Paolo.
ACT.24.2	Nu gabamanine Paolo, Tetula alingile kumusongela nu atendile bune, Feliki, wanzua nu wasimua, isue tuli na mbogimbogi, nu bubobelelo butuli nabo buli kuguli, nu ku menge mobe bekulo­ngeka milondo mibi zili mu kilongo kikino, 
ACT.24.3	tukubogaboga ku bubo bindi binsania nu ku biziki binsania. 
ACT.24.4	Nu nsikukukutia nunse, tondo nkukusega utunguilile ku milondo mikeke mu kubota kuobe. 
ACT.24.5	Kubuno tuamona buno wono muntu eli mukiti wa milondo, nu ekubika misona munkatini mua baYuda bansania beli mu kisi kinsania, nuwe u mukota wa meigisia ma baNazaleta: 
ACT.24.6	we alondile kubigia numba za kukumbamina; bubo tuamukatile, nu tuatundile kumusungia ku mulembe weitu. 
ACT.24.7	Tondo Lusia mukota munene wa bita abasile, nu atugulusuidewe nunse, 
ACT.24.8	aka­kizizie babo bamusongelagile buno bavue kuguli, uwe nti wamubuzia buno umenye bunsania butuamusongede. 
ACT.24.9	Nubo baYuda beita­bizizie nu batendile buno, bubo buligo.
ACT.24.10	Nu muangati amutengezezie kuboko buno atende, nu Paolo akuide bune, Kubuno nizi uli ngatu mu kilongo kikino miaka mingi, ukinsa nkukusambalila milondo zane na mbogimbogi: 
ACT.24.11	wizi nu uwe buno tagetinga bindi ikumi na bibili naganibakamina kukumbamina ku Yelusalema: 
ACT.24.12	nu babano tabamonine ku­nkuenda na muntu miango aba kukita mulubu mu numba za kukumbamina, aba mu numba za misanganano, aba mu muino. 
ACT.24.13	Aba tabanavuama kulolesia bumozi buligo bubansongelede kano kaluma. 
ACT.24.14	Tondo kitondo kikino nkukitabizia ku Nzila zezo zibakumana buno, kingo kikanga, nkukumbamina Kalaga wa batate­isue, nu nkukatizia bunsania buasanzilue mu mulembe, nu bua balengania; 
ACT.24.15	nkubezaga na kilemanizio ku Kalaga anga nubo bubakuitabizia, buno kuli iyukilo lia beisanana, nu lia bateisanana. 
ACT.24.16	Mu bubuno nagomia, kuba na kalenganio kuteli bubi ku Kalaga nu ku bantu bindi binsania. 
ACT.24.17	Nu gese gatinga miaka mingi naganivuila na mitebe nu nkaso ku kilongo kia kueitu: 
ACT.24.18	baYuda bamozi batukaga ku Asia bansangile nise nengibua mu numba za kukumbamina, nu takuabezaga musanganano, aba kazege— 
ACT.24.19	ubu­bavua kuguli buno bansongele, ndi beli na bubembelede nabo. 
ACT.24.20	Aba ndi bantu babano bebenyene bantende mibi mikizi ziba­monine kuzo ganemanine ku bakazi ba luango, 
ACT.24.21	tugu kuiyuki limozi linasambede ganemene munkatini, muabo, ku kabamba keiyukilo lia bakuzi nasungibua kumuli lelo.
ACT.24.22	Tondo Feliki, kukumenya bua Nzila zeno, abatendile bune, Gavue Lusia mukota munene wa bita, uganatule mulondo weinyu. 
ACT.24.23	Nu akakizizie mulangi bune, Langa Paolo tondo ntumukande aba ntuzugile beida bage kumukitila.
ACT.24.24	Tondo gatingile bindi bimozi, Feliki gavule na Dusila muki­kulu wage, wabezaga muYuda, amanine Paolo, amunguilile ku bukatizio mu Klisto Yesu. 
ACT.24.25	Nu Paolo gatendaga musagu wa kuisanana nu wa kuisungula, nu wa lusungio lukavua, Feliki akule boba, nu amuakuide bune, Enda kano kaluma; kuingo nkungu nakumane kuane. 
ACT.24.26	Tondo akengede buno Paolo amukase bikulo buno amukandule: kubuno eitide kumumana nu kusambala nage. 
ACT.24.27	Tondo gatingile miaka ibili, Pokio Festo uwasigede na mulimo wa Feliki; nu Feliki ku kutunda kubogiabogia baYuda, asigile Paolo ku kikando.
ACT.25.1	Nu Festo, gabasile mu kisi kiage, kusila kua bindi bisatu abakamine kuenda ku Yelusalema kutuka ku Kaisalia. 
ACT.25.2	Basankoga banene, nu bantu banene baYuda bamubuide misagu za Paolo; 
ACT.25.3	nu bamusegile buno, amusinge ku Yelusalema, buno bamulindile ku nzila kumuita. 
ACT.25.4	Tondo Festo akuide buno Paolo alangue ku Kaisalia, nuwe wenyene abezaga buigi na kuenda kuko. 
ACT.25.5	Umpanga atendile bune, Babo beli na buangato bagele nanne nu nti bamusongele, ndi muntu wono eli na katati.
ACT.25.6	Nu geizizizie kubeli bindi kinana aba ikumi, agelile kuenda ku Kaisalia, nu gakeide busi ekeide ga kisumbi kia lusungio, akakizizie buno balusie Paolo. 
ACT.25.7	Nu gavule, baYuda bagelile kutuka ku Yelusalema bemene buigi nage, nu bamukandile bitondo bingi bia kuangamia biteligo; 
ACT.25.8	nu Paolo akuide wenyene bune, Nsiagide mulembe umozi wa baYuda, aba ku numba za kukumbamina, aba ku Kaisa. 
ACT.25.9	Tondo Festo, ku kutunda kubogiabogia baYuda, akuide Paolo bune, Ndi unatunda kuenda ku Yelusalema kusungibua kuko ku bitondo bibino nunne nti niligo? 
ACT.25.10	Tondo Paolo atendile bune, Nne nemane gago ga kisumbi kia lusungio kia Kaisa, buno ukiziki kinatunganana kusungibua gakio: nsiagide baYuda buampa, anga buwizi nunse. 
ACT.25.11	Ndi nagile, aba nakitile bunakuilua, nsi­kusomba kukua; tondo ndi bubansongede tabuligo, takuli una­ngabula kubeli. Nkutunda kuenda ku Kaisa. 
ACT.25.12	Nu Festo gasilile kutenda na bakazi ba luango, akuide bune, Ndi ukutunda kuenda ku Kaisa: kasi ukuenda ku Kaisa.
ACT.25.13	Nu gatingile bindi bimozi, mukota Agipa nu Benike babasile ku Kaisalia, nu basekede Festo. 
ACT.25.14	Nubo bekalaga gago bindi bingi, Festo asambalide mukota misagu za Paolo atendile bune, Muntu umozi wasingilue na Feliki mu kikando; 
ACT.25.15	nunne gana­bezaga ku Yelusalema, basankoga banene nu bakulu ba baYuda bambuide misagu zage, bansegile buno asungibue. 
ACT.25.16	Nabakuide buno, luluno ta lukita lua baLoma kuitabizia muntu umozi kukua ndi nteli na babo bamusongelaga gamozi, buno akule ku milondo zakusongelua kuzo. 
ACT.25.17	Umpanga gabakundamene gano, nsizizizie, tondo gakeide busi nikeide ga kisumbi kia lusungio, nakakizizie buno muntu wozo alusibue. 
ACT.25.18	Nu babo bamusongede gabemene, tabamusongede anga bunakengelaga; 
ACT.25.19	tondo nubo bamubuzagia mbuzio za mpala zabo, nu musagu wa muntu umozi u Yesu, wakule, nuwe Paolo, atendile buno eli na kalamo. 
ACT.25.20	Nunne mu kuba nkakania ku lukita lua kulonda buisanana ku milondo zeno, namu­buzizie ndi anatunda kuenda ku Yelusalema kusungibua kuko ku milondo zeno. 
ACT.25.21	Tondo Paolo gatundile kusungibua na Kaisa, nakakizizie buno alangue aba nu gankamusinga ku Kaisa. 
ACT.25.22	Nu Agipa abuide Festo bune, Nunne nkutunda kungua ku bukutenda muntu wono. Atendile bune, Wongue kuekutenda lubi.
ACT.25.23	Umpanga nindunindu gavule Agipa, nu Benike na malebo meingi, nu beingide mu kiziki kia kunguilila ku milondo na bakota banene ba bita nu bantu banene ba muino, Festo akakizizie buno balusie Paolo, 
ACT.25.24	Nu Festo atendile bune, Mukota Agipa, nu inyue bantu bansania batuli nabo, mukumona ku muntu wono, wasongedue na musanganano unsania wa baYuda kundi ku Yelusa­lema nu gano bekutenda buno, ntatunganana lingo kulama. 
ACT.25.25	Tondo ganamenyine buno ntakitile buampa bua kukuila: aba nuwe wenyene atundile kuenda ku Kaisa, nakengelaga kumusinga kueli. 
ACT.25.26	Nunne nsili na bumozi bunasanza ku mukota wane. Ku bubo namulusia kumuli, nu lebelebe kuguli tanga, Mukota Agipa, buno gabuzibue uganamenye bunasanze. 
ACT.25.27	Kubuno tabuli busoga kusinga mukandua, nu ntuamenya bumozi buasongelua.
ACT.26.1	Nu Agipa abuide Paolo bune, Uli na buangato bua kulo­ndola mulondo wobe. Ububo Paolo alambizie kuboko kuage nu eitendede:
ACT.26.2	Mukota Agipa, nabogaboga kubuno nkuitendela kuguli lelo ku bubuno buansongede baYuda: 
ACT.26.3	kubuno wizi lukita nu mbuzio za baYuda: ku bubuno nkukusega buno nunguilile na nkiki. 
ACT.26.4	Kubuno ba Yuda bansania beizi bunabezaga kutukila ku busikila buane, bubo buabezaga wakalazi mu kilongo kia kueitu kuko ku Yelusalema; 
ACT.26.5	beizi, ndi bekutunda kulongeka buno nabezaga mu­Falese nayangile kikanga kia bulili nunse. 
ACT.26.6	Nu kano kaluma ku kilemanizio kia malagano malagile Kalaga ku batateisue nemana buno nisungibue; 
ACT.26.7	kuidagano lilino bilongo bietu ikumi na bibili biakumbaminaga Kalaga kindi nu musi, ku kilemanizio kikino ukunasongedue na baYuda, E, Mukota! 
ACT.26.8	Kubuni kumuabuke­ngede anga butekumenyua, buno Kalaga ekuyukagia bakuzi? 
ACT.26.9	Lebelebe nnenyene nakengede mu mutima wane buno bua­ntananina kukita makitilo meingi kusungia izina lia Yesu mu Naza­leta. 
ACT.26.10	Nu nakitile bubo kuko ku Yelusalema: nu nakandile basuagibua beingi mu bikando, ganakasagua buangato na basankoga banene, nu gabeitagua neitabizagia bubo. 
ACT.26.11	Nu lingo mu numba ningi za musanganano, nabababazizie mambizi meingi, nu nabasindikile buno balinge Kalaga; nu nabongedue nunse, nu nabababa­zizie ku mino ziteli za kueitu. 
ACT.26.12	Umpanga mu mulimo wono nabezaga nkuenda ku Dameseke na buangato nu mulembe wa basankoga banene, 
ACT.26.13	ku makuluka, E, Mukota, namonine ku kiengi kiatuka kuigulu mu nzila, kiatinga kiengi kia musi, kiansanine nne nu banendaga nabo. 
ACT.26.14	Gatuaguide gansi, isue bansania, nungule kuiyuki liatendile ku mutendezi wa kiEbelo, Saolo, Saolo, kubuni kukumbabazia? buli bubibu kuisumita kuisumo. 
ACT.26.15	Na­tendile bune, Uwe nazi, Mukota? Nu Mukota antendile bune, Nne u Yesu ukubabazagia. 
ACT.26.16	Tondo zanzuka, nu wimane: ku bubuno namoneka kuguli, buno nikubike mukiti, nu mulongeki wa bubo buwamona kubo, nu bunakulolesie; 
ACT.26.17	nakonie ku bantu nu ku baBilongo ukunakusinga, 
ACT.26.18	kukandula meiso mabo, nu kuba­galukia buno batuke ku kapilo nu kuvua ku kiengi, nu kutuka ku magala ma Satana buno bavue ku Kalaga, nu basigililue ku misako za buagi nu kukasua bupieni na babo basuagibua ku bukatizio buli mundi. 
ACT.26.19	Ku bubo, E Mukota Agipa, nsiananine kalolesio ka kuigulu: 
ACT.26.20	tondo nasambalide babo ba Dameseke, nu ba ku Yelu­salema, nu ba mu mino insania za Yudaya, nu ku baBilongo buno, beiyanie nu bagalukile ku Kalaga, nu bakite makitilo matananina kuiyania. 
ACT.26.21	Ku bubo, baYuda bankatile mu numba za kuku­mbamina, nu batundile kunita. 
ACT.26.22	Umpanga nakasizibue na Kalaga, ukinsa nikili mu buno busi nu kulongekela bakeke nu banene, nsikutenda bungo umpanga bubuno buatendaga balengania nu Mose buno bukaba; 
ACT.26.23	buatunganana buno Klisto asungibue, nu alingile kuyuka ku bakuzi buno asambale musagu wa kiengi ku bantu bage, nu ku baBilongo.
ACT.26.24	Nu gabezaga ekutenda bubuno, Festo atendile neiyuki inene, Paolo, uli musile tugu; meigisia meingi makukugalukia musile. 
ACT.26.25	Tondo Paolo atendile bune, Nsili musile, Festo wanzua nunse; tondo nkutenda buligo nu ta bua busile. 
ACT.26.26	Kubuno mukota eizi bubuno, bunkumutenda na luatu: kubuno nizi buno takuli bumozi bua ku bubuno buateizi; kubuno bubuno tabuakitilue ku lumbiso­mbiso. 
ACT.26.27	Mukota Agipa; ndi ukukatizia balengania? Namenya buno ukubakatizia. 
ACT.26.28	Nu Agipa abuide Paolo bune, Ku bitondo bibino bikeke ukutunda kungalukia buno nibe muKlisto. 
ACT.26.29	Nu Paolo atendile bune, Nkusega Kalaga buno, ndi mu bikeke aba mu binene, ta uwe tugu, tondo nu babano bansania bakungua ku bunkutenda lelo, babe anga bundi, tondo tababe na makoki mamano.
ACT.26.30	Nu gasilile kutenda bubuno, mukota, nu muangati, nu Benike, nu babo beikalaga nabo, bemene; 
ACT.26.31	nu gabatukile basambalilene, batendile bune, Muntu wono ntakitile buanakuila aba buanaka­ndilua. 
ACT.26.32	Nu Agipa abuide Festo bune, Muntu wono anaka­nduidue, songo nteisegelaga kuenda ku Kaisa.
ACT.27.1	Umpanga gamenyinue buno, tukuenda ku Itali, babikile Paolo nu bango bakandua ku mukota wa bakoloboyo, izina liage Yulio wa kibombo kia Augusto. 
ACT.27.2	Nu tuingide mu buato bua Adulamutiona, buabezaga bukuenda kuemana ku mino za Asia, tuendile mu kitatenge; nu Alisitako mu Makedonia wa ku Tesa­lonike abezaga neisue. 
ACT.27.3	Nu ku kindi kia bibili tuabasile ku Sidona: nu Yulio akitide Paolo mponga, nu amukasile buangato bua kuenda ku beida bage nu kulangua nabo. 
ACT.27.4	Nu gatuasilile kutuka gago tuatingile kunsi kua Kupulio, kubuno lumpumpu luatubigene. 
ACT.27.5	Nu gatuasilile kutinga ku kitatenge ku ntungo za Kilikia nu Pampulia, tuabasile ku Mula, muino wa Lukia. 
ACT.27.6	Nu gago wozo mukota wa bakoloboyo asangile buato bua Alesandelo, kayikayika kuenda ku Itali, nu atuingizizie. 
ACT.27.7	Nu gatuendile bindi bingi bukebuke mu buato, nu kubasa buigi ku Kinido na bubibu, kubuno lumpumpu luatubigene, tuatingile kunsi kua Kulete, buigi na Salamone; 
ACT.27.8	nu gakutinga kuko kuabezaga bubibu tuabasile ku kiziki kiamanagua Ibungu Isoga, kili buigi na muino wa Lasaya.
ACT.27.9	Nu gatingile bindi bingi, zatingile, nu lugendo luabede lubibu kubuno bindi bite bia kulia biasilile kutinga, Paolo abanine, 
ACT.27.10	nu abatendile bune, Bamulume, namona buno lugendo luluno lukuba na kabebe nu kubigia bituli nabio, ta mizigo nu buato tugu kanka­nka, tondo nu tulamo tueitu lingo. 
ACT.27.11	Tondo wozo mukota wa bakoloboyo onguilide musondelezia nu nyene buato tondo ntangile bubo buatendaga Paolo. 
ACT.27.12	Nu kubuno ibungu lilio taliabezaga isoga kuikalako mu miezi za mpego, beingi kubeli bakalile luango buno, batuke kuko buno babase ku Foiniki, ndi buakulungana nu kuikala kuko nkungu za mpego, kuko kuli ibungu lia Kulete, lialolela kunsi nu kuntata. 
ACT.27.13	Nu kukuba lumpumpu lua kunsi, luapupile kakeke, nu bakengede buno bamona ku bubakengelaga, bazanzuide nanga, nu batingile buigi nunse ku Kulete. 
ACT.27.14	Tondo kusila kua nkungu nkeke kisoa kinene kiamanagua Eulakulo kia­betide ga kisanga: 
ACT.27.15	nu buato gabuakatilue, aba tabuavuamine kusunua na kisoa, tuabulekede buno bugingibuegingibue na kisoa. 
ACT.27.16	Nu tuendile kunsi kua kisanga kiamanagua Kaluda, buabezaga bubibu kusuika buato, tondo tuabusuikile: 
ACT.27.17	nu gabasilile ku­buzanzula kuigulu, batolile mizigi nu bazikandile kunsi kua buato; nu bakule boba buno banavua kulengibua gantata misege za Suti, bagezezie nanga, nu bubo beikilue. 
ACT.27.18	Nu kugingibuagingibua nunse na kisoa, gakeide busi balingile kuisa mizigo mu kitatenge; 
ACT.27.19	nu mu kindi kia bisatu beisile biuma bia buato na maboko mabo bebenyene. 
ACT.27.20	Kisongo kia busi aba nkeninkeni, tazamonekagako bindi bingi, nu kisoa kinene kiatingizie bindi bingi, tatuabezaga lingo na kilemanizio kia kona. 
ACT.27.21	Nu gabeikede bindi bingi tabalia, Paolo emene munkatini muabo, nu atendile bune, Bamulume, buatunganene kununguilila nu kutatuka ku Kulete, kuba na kabebe kakano, nu kubiga kukuno. 
ACT.27.22	Nu kano kaluma nkumuana buno mulindie mitima; kubuno takuli umozi wakule kumuli, tondo buato tugu. 
ACT.27.23	Kubuno mu kindi kikino mugenzi wa Kalaga undi nage, emana kundi, undi nage nu gunkukitilaga, 
ACT.27.24	atendile bune, Ntunakua boba, Paolo, buatunganana wimane ku Kaisa; lingo unguilila buno, Kalaga akukasile bantu bansania bekuenda nobe. 
ACT.27.25	Umpanga, bamulume, bogazibogazi: kubuno nkukatizia Kalaga, buno buabe bubo bunabuidue. 
ACT.27.26	Tondo buatunganana isue kuisua gantata ga kisanga kimozi.
ACT.27.27	Tondo mu kindi kia ikumi na binazi gatuekilue kuno nu kuko mu kitatenge kia Adulia, munkantini mua kindi bakiti ba buato bakengede buno tuse buigi na ku mutili: 
ACT.27.28	nu balindikile mazi, nu mabezaga makuka metele makumi mabili; nu gabeide gatinga kiluma balindikile lingo, nu mabezaga makuka metele ikumi na matano. 
ACT.27.29	Nu bakule boba buno tunavua kuikuka ku makozi, beisile nanga inazi ku kioba kia buato nu batundaga buno busi bukie. 
ACT.27.30	Nu bakiti ba buato batundaga kutina nu kusiga buato, bagezezie kabuato mu kitatenge anga batundaga kuisa nanga ku kansinsi ka buato, 
ACT.27.31	nu Paolo abuide mukota wa bakoloboyo bune, Babano ndi tabeikala mu buato, nti tamunona. 
ACT.27.32	Bakolo­boyo basesile mizigi za ku kabuato, buno kakoloke. 
ACT.27.33	Nu gabede busi buakia, Paolo abuide bansania buno balie idia, atendile bune, Lelo buli busi bua bindi ikumi na binazi mukulindila nu tamualile kampa. 
ACT.27.34	Umpanga nkumubula bune, Liazi idia; kubuno liamonie: kubuno takuli luzuili lumozi lua kuitoe lienyu luazimine. 
ACT.27.35	Nu gasilile kutenda bubo, atolile kampampa, aganuine Kalaga nu bansania nti bekumona; nu gasilile kukabungula, alingile kulia. 
ACT.27.36	Nu bansania balangamene, nu balile idia. 
ACT.27.37	Nu isue babezaga mu buato bubo tuabezaga tuakuka bantu nkama ibili nu makumi mutuba kamo nu mutuba. 
ACT.27.38	Nu gabasilile kuikuta, bakokuide ku mizigo za buato, nu beisile mumpunge mu kitatenge. 
ACT.27.39	Nu gabede busi buakia, tabamenyine ku kisi kibabezaga kukio, tondo bamonine ku nkunda za kitatenge zili neisokelo, nubo bakengede kuluga buato gantata gago ndi bunakulungana. 
ACT.27.40	Nu beisile nanga nu bazisigile mu kitatenge, babotezie mizigi za kansinsi ka buato nu bazanzuide nsulu nnene ku lumpumpu nu bagelekile kuenda kuisokelo, 
ACT.27.41	Tondo babasile gakulumanina bitatenge bibili, nu benzizie buato mu bisogo; kansinsi ka buato kakatilue bubibu nu tabuatengiletengile, tondo kioba kiabo kialingile kuatika na bimpumi. 
ACT.27.42	Nu bakoloboyo bakeide luango buno bakandua beitue buno umozi wa kubeli anavua koga nu nti atina. 
ACT.27.43	Tondo mukota wa bakoloboyo atundaga konia Paolo, abazugide buno tabakite bubakukengela; nu akakizizie babo beizi koga buno beiyise mu kitatenge, nu kulinga kubasa ku mutili: 
ACT.27.44	nu babo basigede, bamozi babezaga gantata ga mbabu, nu bango gantata ga bingo bia buato. Nu bubuno bantu bansania babasile bulonge bukata ku mutili.
ACT.28.1	Nu gatuasilile kona, tuamenyine buno, kasi kisanga kikio kiamanagua Melita. 
ACT.28.2	Nu babo babezaga ga kikio kisanga, batukitide mponga nunse: nu batusekede isue bansania nu bagulu­mizizie keiya, kubuno mbula zalokaga, nu kuabezaga mpego. 
ACT.28.3	Paolo akundamanizie kibombo kia misali nu gazibikaga ga keiya, nzoka zabasile na muzuzo wa keiya izina liazo mpoma, zamuba­ngile ku kuboko kuage. 
ACT.28.4	Nu babo bantu gabamonine ku zezo nzoka nkali zikuzembelazembela ku kuboko kuage, batendene buabo buabo bune, embe muntu wono eli muiti, onine mu kitatenge lingo, tondo Buisanana tabunamulamia. 
ACT.28.5	Tondo Paolo atituide nzoka mu keiya nu ntasambile. 
ACT.28.6	Bamulolile nunse, bakengede buno anatumba, aba kugoa gansi kitangala besi nu kukua: tondo gabasilile kulindila nkungu ndazi nu bamonine buno ntaba bungo, bagalukizie makengelo mabo, batendile bune, Wono eli kalaga.
ACT.28.7	Buigi na kiziki kikio kuabezaga masoa ma mukota wa kisanga, izina liage Popolio; atusekede, nu atukungile anga bageni bage bindi bisatu. 
ACT.28.8	Nu gabezaga isi wa Popolio ekusamba neisusila nu kuansa mikila: Paolo eingide kuabezaga, nu asegile, nu amubikile maboko mage kueli, amonezie. 
ACT.28.9	Nu gabede bubuno buasila kuba, bango babezaga na nsambo mu kisanga bavule, nu bonezibue: 
ACT.28.10	nubo batuanzile nunse; nu gatuatukile, babakamizizie bingi ku buato bituiyaninaga.
ACT.28.11	Nu gatingile miezi isatu, tuendile na buato bua Alesandelo, buabezaga mu kikio kisanga mu nkungu za mpego, kakengelezio kage kabeide Masa Ma Bamulume. 
ACT.28.12	Nu gatuabasile ku Sala­kusa, tuikeide gago bindi bisatu. 
ACT.28.13	Nu kutuka gago tuatimbile, tuabasile ku Legio; nu gatingile kindi kimozi lumpumpu luapupile luatukaga kunsi, nu ku kindi kia bibili, tuabasile ku Potiolo; 
ACT.28.14	tua­monine ku mibuto zeitu kuko, batubuide buno tuikaleko bindi mutuba kamo; nu bubo tuabasile ku Lomo. 
ACT.28.15	Nu mibuto zeitu batukile ku Lomo gabongule ku misagu zeitu, nu bavule kutukulu­mania ku Isoko lia Apio nu Numba isatu za Bageni; nu Paolo gabamonineko aganuine Kalaga, nu alangamene.
ACT.28.16	Nu gatuabasile ku Lomo, Paolo abuidue buno nti eikala wenyene na mukoloboyo wamulangaga.
ACT.28.17	N u gatingile bindi bisatu Paolo akungikile bakulu ba baYuda: nu gabavule ababuide bune, Mibuto zane, nsiakitile buampa ku muntu aba ku misako za batateisue, tondo nakandilue ku Yelu­salema na baLomo: 
ACT.28.18	nu babano gabasilile kumbuzia, batundile kunkandula, kubuno nsiakitile bunakuila. 
ACT.28.19	Tondo baYuda gabasombile luango lulo, neidangizie buno nende kua Kaisa; ta kubuno natundaga kusongela kilongo kia kueitu. 
ACT.28.20	Ku kabamba kakano namumanine buno nimumoneko nu nitende neinyu: kubuno ku kabamba ka kilemanizio kia baIsalele nakandua na makoki mamano. 
ACT.28.21	Nu bamubuide bune, Tatuamonine ku mukanda kutuka ku Yudaya wa mulondo wobe, aba takuli mubuto weitu umozi wavule kutusambalila misagu zobe, aba kututenda misako zobe mibi. 
ACT.28.22	Tondo tukukengela buno buli busoga ndi watusa­mbalila bukukengela: kubuno ku bua kikanga kikino, tuizi buno kikubengua kunsania.
ACT.28.23	Nu bamubikide busi, nu bantu beingi bamuvuilide mu numba zage; abasambalide nu alongekede bukota bua Kalaga, nu ku­balolesia musagu wa Yesu mu mulembe wa Mose, nu mu mikanda za balengania, kutukila nindunindu aba nu muigolo. 
ACT.28.24	Bamozi bakatizizie bubo buatendagua, nu bango tabakatizizie. 
ACT.28.25	Nu gabateitabizanizie, batukile gasilile kutenda Paolo bumozi, Muuza Wasililila atendile busoga ku mulengania Yesaya ku basoinyue, 
ACT.28.26	atendile bune,
ACT.28.26	Endazi ku bantu babano, nu mutende,
ACT.28.26	Kungua mungue nu tamuamenyinine;
ACT.28.26	Nu kumona muamone, nu tamuatitike:
ACT.28.27	Kubuno mitima za bantu babano zili mibibu,
ACT.28.27	Nu matuzi mabo tamakunguaga,
ACT.28.27	Nu basila kuziba meiso;
ACT.28.27	Buno banavua kutitika,
ACT.28.27	Nu kungua na matuzi,
ACT.28.27	Nu kumenyinina mu mitima zabo,
ACT.28.27	Nu kugaluka lingo,
ACT.28.27	Nu ninabonia. 
ACT.28.28	Menyazi umpanga buno, lonio luluno lua Kalaga luekua ku baBilongo: nu bongue. 
ACT.28.29	Gasilile kutenda bubuno, baYuda batukile nu bakanizanizie.
ACT.28.30	Nu Paolo eikeide miaka ibili mu numba zage zaligile we wenyene, nu asekelaga bansania bamuvuilaga, 
ACT.28.31	kusambala musagu wa bukota bua Kalaga, nu kuigisia misagu za Mukota Yesu Klisto na luatu, nu ntazugidue na muntu wampa.
ROM.1.1	Paolo, mukobe wa Yesu Klisto, wamaninue buno abe musingua, wasombuedue kusambala musagu musoga wa Kalaga, 
ROM.1.2	wali­ngile kulaga ku tunua tua balengania bage mu masanzo masililila, 
ROM.1.3	ku musagu wa Muana wage, wabutilue mu kikanga kia Davidi ku lukita lua mubili, 
ROM.1.4	wamaninue Muana wa Kalaga mu magala, ku muuza wa bulili, nu kuiyukilo ku bakuzi, Yesu Klisto Monia weitu, 
ROM.1.5	kubuno mueli tuakitilue mponga nu busingua, buno baBilongo bansania babe na luanzo ku bukatizio, ku kabamba keizina liage; 
ROM.1.6	mu babo nuinyue muse muamanua na Yesu Klisto: 
ROM.1.7	ku bansania beli mu Lomo, batundua ba Kalaga, bamaninue buno babe basuagibua: Mponga zibe kumuli nu bubobelelo bukutukaga ku Kalaga Tateisue nu Mukota Yesu Klisto.
ROM.1.8	Kulinga, nkusimaga Kalaga wane mu Yesu Klisto ku kabamba keinyu bansania, kubuno bukatizio bueinyu bukulumbibua, na bantu bansania ba kisi. 
ROM.1.9	Kubuno mulongeki wane eli Kalaga, unkukitila mu mutima wane mu musagu musoga wa Muana wage, buno nkumukengelaga mu masego mane 
ROM.1.10	buno, nivue kumuli ndi Kalaga esanania lugendo luane. 
ROM.1.11	Kubuno nili na malima nunse kumumonako, nivuame kumukasa lukaso lua muuza, buno mukokomene; 
ROM.1.12	buno, tulindaniazi muntu na muntu ku buka­tizio bua munyage, bueinyu nu buane. 
ROM.1.13	Tondo mibuto zane, nsikutunda muibilile buno, mambizi meingi natundaga kuvua kumuli (tondo nabigenue aba nu kano kaluma) buno nibe na biguma munkatini mueinyu, anga bundi nabio mu bango baBilongo. 
ROM.1.14	Nili na nsombi ku baGeleka, nu lingo ku baBilongo bansania, ku beli na menge nu lingo ku beteli na menge. 
ROM.1.15	Ku bubuno, kundi nili kayikayika kusambala musagu musoga aba kumuli inyue beli ku Lomo.
ROM.1.16	Kubuno nsili na nsoni ku musagu musoga: kubuno uli magala ma Kalaga aba ku lonio ku unsania wakatizia; kulinga ku ba Yuda, nu lingo ku baGeleka. 
ROM.1.17	Kubuno kuisanana kua Kalaga kuku­bisulua mugo kutukila bukatizio aba ku bukatizio: anga buasa­nzilue bune, Wisanana akalama ku bukatizio.
ROM.1.18	Kubuno Kalaga wa muigulu akongelua babo bansania be­kumusomba nu babo tabakukita buisanana, babo bekubigia bulili na bubi buabo; 
ROM.1.19	kubuno misako za Kalaga zikumenyininua mubeli nunse; kubuno Kalaga abalolesiziezo. 
ROM.1.20	Kubuno misako zage zitamonekagako kutukila kuba kua kisi kano kaluma zisa­monekako, nu kumenyininua ku bibumbua bingi buno, magala mage tamanakuzinda nu buKalaga buage; kububo tabanavuama kuibingia: 
ROM.1.21	kubuno, gabamenyinine Kalaga, tabamuganuine anga eli Kalaga, nu tabamusimine; tondo beikotezie mu makengelo mabo, nu mitima zabo za bukongolo zenizibue. 
ROM.1.22	Beitendaga buno beli na menge, babede bikongolo, 
ROM.1.23	nu bagalukizie lutanuno lua Kalaga utanakubiga ku lukita lua kisusania kia bantu bakubiga, nu kia tuzoni, nu nyama za magulu manazi, nu bikugelegeta.
ROM.1.24	Ku kabamba kako Kalaga abasigile mu ntundo za mitima zabo buno bayange nsese aba kubigania mibili zabo: 
ROM.1.25	kubuno bagalukizie bulili bua Kalaga ku buza, nu bakumbamine nu kukitila kibumbua ku kiziki kia Mubumbi, ukuganunagua ku nkiko zitana­kuzinda. Amena.
ROM.1.26	Ku kabamba kako Kalaga abasigile bayange ntundo zabo za nsoni: nu bakikulu babo bagalukizie lukita lua bumba ku lulo luteli lua bumba: 
ROM.1.27	nu bamulume basigile bumba bua bakikulu, nu batundene buabo buabo, bamulume na bamulume bakitile butatunganana, nu bakataga bebenyene lukalilo luatananina na makitilo mabo.
ROM.1.28	Nu anga bubasombile kuba na Kalaga mu bumenyinino buabo, Kalaga abasigile bayange bumenyinino buabiga, bakite buteli busoga; 
ROM.1.29	beiyeide na kutimba kua lukita na lukita, mibi, kutonia, bubi, lugi, buiti, nsake, buengelezi, misona, bagambi, 
ROM.1.30	bakandisia, basombi ba Kalaga, beli na kabenga, beli na luikotio, beiganuzi, balongeki ba bitondo bibi, batanza bababuta, 
ROM.1.31	beteli na bumenyinino, beiti beidagano, batakutunda ba kuabo, beteli na kiombo, 
ROM.1.32	babo beizi lusungio lua bulili lua Kalaga, buno bakukita bubo batananina kukua, bekukita bubo, aba ta bubo tugu, tondo lingo bekuitabizia babo bekukita bubo.
ROM.2.1	Ububo ntukuvuama kuibingia, uwe muntu, aba ndi uli nazi ukusungia: kubuno mu kusungia ungo, ukuisungia uwenyene; kubuno uwe ukukita nage bumozi. 
ROM.2.2	Tondo tuizi buno lusungio lua Kalaga luli bulili ku babo bekukitaga bubo. 
ROM.2.3	Nu mukuke­ngela buno, uwe muntu, ukusungia babo bekukita misako zezo, ziukukita nuwe, ndi ukeibembukia na lusungio lua Kalaga? 
ROM.2.4	Aba ukubenga buingi bua mponga zage nu nkiki zage nu kuikalila kuage, nu ntukumenya buno mponga za Kalaga zikukusondelezia kuku­iyania? 
ROM.2.5	tondo ku bubibu buobe nu ku mutima wobe uteli na kuiyania ukuitalikila bongua ku busi bua bongua nu kulolesibua kua lusungio luisanana lua Kalaga: 
ROM.2.6	ukaliga muntu na muntu anga buli makitilo mage: 
ROM.2.7	ku babo beli na komanizia ku kukita busoga, bekulonda lutanuno nu luanzo nu kutabiga, bakakasua kalamo katanakuzinda: 
ROM.2.8	tondo babo beli na misona nu batakuanza bulili, tondo bakuanza bubi, bakamona ku bongua nu kasungu ka Kalaga, 
ROM.2.9	mbabazio nu lubaba, ku muntu na muntu ukukitaga mibi, ku baYuda kulinga, nu lingo ku baGeleka; 
ROM.2.10	tondo lutanuno nu luanzo nu bubobelelo ku muntu na muntu ukukitaga busoga, ku baYuda kulinga, nu lingo ku baGeleka: 
ROM.2.11	kubuno ku Kalaga takuli kukutibua kua bantu. 
ROM.2.12	Kubuno bansania bagile kuteli mulembe bakazimina kuteli mulembe; nu bansania bagile mu mulembe bakasungibua ku mulembe; 
ROM.2.13	kubuno tabonguilizi ba mulembe ubeisanana ku Kalaga, tondo bakiti ba mulembe bakabi­ngibua 
ROM.2.14	(kubuno baBilongo bateli na mulembe gabakukita ku bumba buabo buli mu mulembe, babano, tabeli na mulembe, beli na mulembe bebenyene; 
ROM.2.15	kubuno bakulolesia makitilo ma mulembe wasanzilue mu mitima zabo, kalenganio kabo kakubalo­ngekela, nu makengelo mabo buabo buabo makubabinga aba kubabingia); 
ROM.2.16	mu busi bubo Kalaga gakasungia misako za bantu zibakubisaga, anga ku musagu musoga wane, mu Yesu Klisto.
ROM.2.17	Tondo ndi uwe ukumanua muYuda, nu ukulemanina mule­mbe, nu kuikaka mu Kalaga, 
ROM.2.18	nu kumenya kusombola kuage, nu kumenya kulindika bitondo bisoga, nu kuigisibua mu mulembe, 
ROM.2.19	nu kukengela lebelebe buno uwe wenyene uli musondelezia wa biuku, kiengi ku babo beikile mu kapilo, 
ROM.2.20	musunguzi wa biko­ngolo, musozi wa bana, uli na lukita lua bumenyinino nu bulili mu mulembe; 
ROM.2.21	uwe umpanga ukuigisia ungo, ndi ntukuiyigisia uwenyene? Uwe ukusambala buno muntu ntibe, ndi ukuibaga? 
ROM.2.22	uwe ukutenda buno muntu nteite meiga, ndi ukuita meiga? uwe ukusomba nkisi, ndi ukuliaga bili mu numba za nkisi? 
ROM.2.23	uwe ukuikaka mu mulembe, mu kukagula mulembe ndi ukuitia Kalaga na nsoni? 
ROM.2.24	Kubuno izina lia Kalaga likulingua ku baBilongo ku kabamba keinyu, anga buasanzilue.
ROM.2.25	Kubuno kumonesibua kuatananina ndi uli mukiti wa mulembe: tondo ndi uli mukaguzi wa mulembe, kumonesibua kuobe nti kuli anga utamonesibua. 
ROM.2.26	Umpanga, babo batamonesibua ndi bakokomezia kukakizia kua mulembe, ndi kutamonesibua kuabo ndi takukatekulua kuba ku­monesibua? 
ROM.2.27	nu babo batamonesibua ku bumba, ndi bakoko­mezia mulembe, ndi ntakakusungia uwe, uli na masanzo nu wa­monesibua, tondo ukukagula mulembe? 
ROM.2.28	Kubuno wozo uteli muYuda eli muYuda ku mubili tugu; nu kuko takuli kumonesibua kuli kumonesibua ku mubili tugu: 
ROM.2.29	tondo wozo uli muYuda eli muYuda munda; nu kuko kuli kumonesibua kuli mu mutima wa muntu, ta muisanzo; nu luganuno luage talukutuka ku bantu, tondo ku Kalaga.
ROM.3.1	Umpanga kikizi bunene bua muYuda? nu kumonesibua kuli na mutali mukizi? 
ROM.3.2	Buatananina nunse mu bunsania: kulinga bakasilue bulangi bua bitondo bia Kalaga. 
ROM.3.3	Nu ndi bamozi tabakatizizie? ndi kutakatizia kuabo kunagalukia bukatizio bua Kalaga? 
ROM.3.4	Kilo aba nunse, tondo Kalaga amoneke buno eli bulili, nu muntu na muntu muza; anga buasanzilue bune,
ROM.3.4	Buno ubinge mu bukutenda,
ROM.3.4	Nu ukinde gokusungibua. 
ROM.3.5	Tondo ndi bubi bueitu bukulolesia kuisanana kua Kalaga, nti tutende buni? Ndi Kalaga eli mubi ganatusungia? (Natenda ku lukita lua bantu.) 
ROM.3.6	Kilo aba nunse: buni bunavuama Kalaga kusungia kisi? 
ROM.3.7	Tondo ndi buza buane bukuganuna bulili bua Kalaga, kubuni nunne nenyene nikili nasungibua anga muagi? 
ROM.3.8	nu kubuni tatukukita bubi, buno busoga buvue? (anga butuakandisizibue nu bango bantu bakuidindika buno tukutenda bubo.) Lusungio luabo luli luisanana.
ROM.3.9	Kikizi lingo? Ndi tuli basoga kutinga bango? Kilo, aba nunse: kubuno tuasilile kusongela baYuda nu baGeleka, buno bansania beli mu buagi. 
ROM.3.10	Anga buasanzilue bune,
ROM.3.10	Takuli wisanana, aba umozi;
ROM.3.11	Takuli ukumenyinina,
ROM.3.11	Takuli ukulonda Kalaga;
ROM.3.12	Bansania bazimine, babigile bansania;
ROM.3.12	Takuli muntu ukukitaga busoga, aba umozi; 
ROM.3.13	Miego zabo zili nsinda zili buasi;
ROM.3.13	Ndami zabo zili na buengelezi: 
ROM.3.13	Lulalo lua nzoka luli kunsi kua milomo zabo: 
ROM.3.14	Tunua tuabo tuizile na bisuililo nu lubaba: 
ROM.3.15	Magulu mabo makusasia kukubula mikila;
ROM.3.16	Kubiga nu tubebe bili mu nzila zabo;
ROM.3.17	Nu nzila za bubobelelo tabazimenyine: 
ROM.3.18	Tabekukua Kalaga boba.
ROM.3.19	Tuizi buno, binsania bikutendua na mulembe, bikutendua ku babo beli mu mulembe; buno kanua na kanua kalimbue, nu kisi kinsania kibe mu lusungio lua Kalaga: 
ROM.3.20	kubuno takuli muntu ukubingibua ku makitilo ma mulembe kueli, kubuno ku mulembe misako za buagi zikumenyua.
ROM.3.21	Tondo kano kaluma kuisanana kua Kalaga kuamenyininua kuteli mulembe, kualongekilue na mulembe nu balengania; 
ROM.3.22	u kuisanana kua Kalaga kuli mu bukatizio mu Yesu Klisto ku bansania bakatizia; kubuno takuli kukutia; 
ROM.3.23	kubuno bansania bagile, nu bekuidaga lutanuno lua Kalaga; 
ROM.3.24	bekubingibua bulia ku mponga zage ku bukuluzi buli mu Klisto Yesu: 
ROM.3.25	kubuno Kalaga asilile kumubika abe mukulumania, ku bukatizio, mu mikila zage. Buno alolesia kuisanana kuage, ku kabamba ka kusigilila mu kuikalila kua Kalaga buagi bunsania buakitagua wakalazi; 
ROM.3.26	kulolesia kuisanana kuage mu nkungu zeno; buno abe wisanana, nu mubingia wa wozo ukukatizia Yesu. 
ROM.3.27	Kuikaka kuli kuni lingo? Kuatukizibue. Ku mulembe mukizi? ku mulembe wa misako? Kilo: tondo ku mulembe wa bukatizio. 
ROM.3.28	Tuizi buno muntu ekubingibua ku bukatizio kuteli ku misako za mulembe. 
ROM.3.29	Ndi Kalaga eli wa baYuda tugu? Ndi nteli Kalaga wa baBilongo nubo? E, wa baBilongo nubo: 
ROM.3.30	ndi lebelebe Kalaga eli umozi, ukabingia babo bamonesizibue mu bukatizio, nu babo batamonesibua akababingia mu bukatizio.
ROM.3.31	Umpanga ndi tukubigia mulembe ku bukatizio? Kilo, aba nunse. Tondo tukulindia mulembe.
ROM.4.1	Umpanga tutende buni ku musagu wa Abalahama, tateisue ku lukita lua mubili? 
ROM.4.2	Kubuno ndi Abalahama abingizibue ku misako zage, nti aneikaka, tondo ta ku Kalaga. 
ROM.4.3	Kubuno masanzo makutenda buni? Abalahama akatizizie Kalaga, nu ku bubo atekuidue buno eisanana.
ROM.4.4	Tondo ku muntu ukukita mulimo, lukalilo luage talukuganzua buno, luli mponga, tondo luli nsombi. 
ROM.4.5	Tondo ku muntu utakita mulimo, nu tondo ekukatizia we ukubingagia muagi, bukatizio buage buaganzilue buno buisanana. 
ROM.4.6	Anga buatendile Davidi buno, mbogimbogi za muntu wozo, Kalaga amutekuide buno eisanana kute ku misako, 
ROM.4.7	atendile bune,
ROM.4.7	Mbogimbogi ku babo basigililua mibi zabo,
ROM.4.7	Nu buagi buabo buakukilua.
ROM.4.8	Mbogimbogi ku muntu wozo buno Mukota ntamuganzide buagi.
ROM.4.9	Ndi mbogimbogi zeno zili ku babo bamonesibua tugu, aba ku babo batamonesibua nubo? kubuno tuatenda bune, Ku Abalahama bukatizio buatekuidue buno eisanana.
ROM.4.10	Buni buatekuidue? ndi gabezaga ese amonesibua, aba gabezaga ntemonesibua? Ta ku nkungu zakumonesibua, tondo gabezaga ntemonesibua: 
ROM.4.11	we akatile kakengelezio kako ka kumonesibua, kakengelezio ka kuisanana kua bukatizio buabezaga nabo gabezaga ntemonesibua: buno abe isi wa babo bansania bekukatizia, aba ndi tabamonesibua, buno nubo batekulue buno beisanana; 
ROM.4.12	nu abe isi wa kumonesibua ku babo aba tabamonesibua tugu, tondo nubo bakutabanga mu matingilo ma bukatizio bua tateisue Abalahama, buakasilue gabezaga ntemonesibua. 
ROM.4.13	Kubuno idagano lilino lia buno akaba mupieni wa kisi liakasilue Abalahama nu kikanga kiage, ta ku mulembe, tondo ku kuisanana kuatekuidue ku bukatizio. 
ROM.4.14	Kubuno ndi babo beli ba mulembe u bapieni, kasi bukatizio nti buli buliabulia, nu idagano nti liagaluka: 
ROM.4.15	kubuno mulembe u gukukita bongua; kubuno ndi takuli mulembe, nti takuli kukagulua kua mulembe. 
ROM.4.16	Ku lilio liatukile mu bukatizio, libe ku mponga; buno lilio idagano likoko­mene kikanga kinsania; ta kubabo ba mulembe tugu, tondo nu ku­babo ba bukatizio bua Abalahama; uli tateisue isue bansania 
ROM.4.17	(anga buasanzilue bune, Nakubikile ube isi wa bilongo bingi); ku wozo wakatizizie u Kalaga, ukulamia bakuzi, nu ukutekula binsania bitabeide anga buno biabeide.
ROM.4.18	Nuwe akatizizie kulemanina gata­bezaga kilemanizio, buno abe isi wa babilongo beingi anga bubo bua­tendilue bune, Ububo bukaba kikanga kiobe. 
ROM.4.19	We ntabezaga ata­mba mu bukatizio, akengede lukita lua mubili wage wabezaga use anga wakua (abezaga eseli na miaka lukama), nu Sela abezaga ese muku­ngu nunse; 
ROM.4.20	tondo ntabezaga na mitima ibili kuidagano lia Kalaga ku kutakatizia, tondo alindile ku bukatizio nu aganuine Kalaga, 
ROM.4.21	nu amenyine lebelebe buno Kalaga anavuama kukita bubo buasilile kulaga. 
ROM.4.22	Ku bubo buatekuidue buno eisanana. 
ROM.4.23	Tondo tabuasanzilue ku kabamba kage tugu, buno buatekuidue; 
ROM.4.24	tondo ku kabamba keitu, isue bakatekulua bubo, isue bekukatizia wozo wayukizie Yesu Mukota weitu ku bakuzi, 
ROM.4.25	kubuno akasenue ku kabamba ka misako za buagi bueitu nu kuyukibua buno tubingi­bue.
ROM.5.1	Umpanga ndi tuasila kubingibua ku bukatizio, tuli na bubo­belelo na Kalaga, mu Mukota weitu Yesu Klisto; 
ROM.5.2	kubuno mueli tuakasilue bukatizio kubasa ku mponga zeno zituimine muzo; nu kubogaboga mu kilemanizio kia lutanuno lua Kalaga. 
ROM.5.3	Aba ta bubo tugu, tondo tubogeboge mu nsungio insania; nu ku kumenya buno nsungio zikulusia nkiki; 
ROM.5.4	nu nkiki zikulusia kukokomena nu kukokomena kukulusia kilemanizio: 
ROM.5.5	nukio kilemanizio kiteli na nsoni; kubuno lutundo lua Kalaga luabalanganizibue mu miti­ma zeitu na Muzau Wasililila utuakasilue. 
ROM.5.6	Kubuno gatuabe­zaga tatuli na magala, nu gakukile nkungu Klisto akuilide babi.
ROM.5.7	Kubuno buli bubibu muntu kukuila muntu wisanana; tondo buna­kulungana muntu kulindika kukuila wozo uli musoga. 
ROM.5.8	Tondo Kalaga ekulolesia lutundo luage kutuli, kubuno Klisto atukuilide gatuabezaga tukili bagi. 
ROM.5.9	Umpanga kuitila nunse kano kaluma ndi tuasila kubingibua mu mikila zage, tukonibua ku bongua mueli. 
ROM.5.10	Kubuno, ndi gatuabezaga beiti, tuakulumanizibue na Kalaga ku lukuo lua Muana wage, kuitila nunse, gatuakulumanizibue, tukoni­bua mu kalamo kage; 
ROM.5.11	aba ta bubo tugu, tondo tukubogaboga mu Kalaga ku Mukota weitu Yesu Klisto, kubuno mueli tuakulu­manizibue.
ROM.5.12	Ku bubuno, anga bubo ku muntu umozi buagi buabeide mu kisi, nu lukuo ku kabamba ka buagi; bubo lukuo luabaside bantu bansania, kubuno bansania bagile; 
ROM.5.13	kubuno buagi buabezaga mu kisi nti mulembe taguba: tondo buagi tabunatekuidue songo mule­mbe tagubezageko. 
ROM.5.14	Tondo lukuo luangatile kutukila ku Adama aba nu ku Mose, nu luangatile babo batakitile buagi bua lukita lua kukagula kua Adama, uli kisusania kia wozo ukavua. 
ROM.5.15	Tondo lukaso lulo lua mponga taluabezaga anga bubo buagi, kubuno ndi ku buagi bua wozo umozi beingi bakule; kuitila nunse mponga za Kala­ga nu lukuo luli mu mponga za muntu umozi Yesu Klisto bietide ku kabamba ka babo beingi. 
ROM.5.16	Nu lukita lua wozo muntu umozi wa­gile, talugezie na lulo lukaso; kubuno lusungio luavule ku muntu umozi lualusizie lubabazio; tondo lukaso lua mponga luavule ku ka­bamba ka buagi buingi lualusizie kubingibua. 
ROM.5.17	Kubuno, ndi ku buagi bua muntu umozi, lukuo luangatile ku kabamba ka wozo umozi; kuitila nunse, babo bekukitilagua mponga ningi nu lulo lukaso lua kuisanana bakangata mu kalamo ku wozo umozi Yesu Klisto. 
ROM.5.18	Umpanga lingo anga bubo ku buagi bumozi bantu bansania basungizibue, bubo kuikitilo limozi lisanana bantu bansania babi­ngizibue mu kalamo. 
ROM.5.19	Kubuno anga ku kunana kua muntu umozi bansania babeide bagi, bubo ku kuanza kua muntu umozi babo beingi babikilue beisanana. 
ROM.5.20	Tondo mulembe wabeide buno buagi bubo buitile: tondo buagi gabuitide, mponga zeitide ningi nunse; 
ROM.5.21	buno, anga bubo buagi buangatile mu lukuo, bubo ku kuisanana mponga zangate aba ku kalamo katanakuzinda mu Yesu Klisto Mukota weitu.
ROM.6.1	Umpanga tutende buni? Ndi tukite buagi buno mponga zitile? 
ROM.6.2	Kilo, aba nunse. Isue tualekanukile na buagi, buni butunalama lingo mu buagi? 
ROM.6.3	Aba, ndi tamukumenya buno, isue bansania tuabatizizibue mu Klisto Yesu, tuabatizizibue mu lukuo luage? 
ROM.6.4	Ububo tuayikilue nage mu bubatizio mu lukuo luage; buno anga bubo buayukile Klisto ku bakuzi ku lutanuno lulsi, bubo nuisue tutabangazi mu kalamo kato. 
ROM.6.5	Kubuno ndi tuakulumani­zibue nage mu lukita lua lukuo luage, lebelebe lingo tuakulumanibua nage mu lukita lua kuyuka kuage; 
ROM.6.6	tuizi buno bumba bueitu bua buagi, buatakilue ku muti nage, buno mubili wa bumba bua buagi gubige, bubo tatuatunganana kuba bakobe ba buagi lingo; 
ROM.6.7	ku­buno wozo wakule abingizibue ku buagi. 
ROM.6.8	Tondo ndi tuakule na Klisto tukukatizia buno tukalama nage; 
ROM.6.9	tuizi buno Klisto ayukile ku bakuzi ntakalekana lingo; lukuo talukamuangata lingo. 
ROM.6.10	Ku­buno kuko kukua kuage, akuilide buagi limbizi limozi tugu: tondo kuko kulama kuage alamine Kalaga. 
ROM.6.11	Bubo nuinyue kengelazi buno mualekanukile na buagi, nu muse balami ku Kalaga mu Klisto Yesu.
ROM.6.12	Tamuzige buagi kuangata mu mibili zeinyu za lukuo, nu kuanza ntundo zabo; 
ROM.6.13	aba tamukasane biganza bienyu ku buagi kukita buteisa; tondo muikasane ku Kalaga, anga bantu beli na kalamo kutuka ku bakuzi, nu biganza bienyu kuba bia kukita buisanana ku Kalaga. 
ROM.6.14	Kubuno buagi tabukamuangata lingo: kubuno tamuli mu mulembe, tondo mu mponga.
ROM.6.15	Buni lingo? Ndi tukite buagi, kubuno tatuli mu mulembe, tondo mu mponga? Kilo, aba nunse. 
ROM.6.16	Ndi tamuizi buno wozo umuikasene kueli kuba bakobe bage bakumuanza; museli bakobe ba wozo umukuanzaga; aba bakobe ba buagi bukulusagia lukuo, aba ndi muli bakobe bakuanza ku kuisanana? 
ROM.6.17	Tondo Kalaga aganunue, kubuno muabezaga bakobe ba buagi, tondo muanzile ku mitima zeinyu lulo lukita lua meigisia mamuigisizibue; 
ROM.6.18	nu muasilile kukandulua ku buagi, museli bakobe ba kuisanana. 
ROM.6.19	Nkutenda ku lukita lua bantu, ku kabamba ka mutambo wa bumba bueinyu: kubuno anga bubo bumuakasene biganza bienyu kukitila nsese nu bubi ku bubi, ububo kano kaluma kasanazi biganza bienyu kukitila kuisanana aba nu ku kusuagibua. 
ROM.6.20	Kubuno gamuabezaga bakobe ba buagi, muabezaga muakandua ku kuisanana. 
ROM.6.21	Umpanga mutali mukizi umuamonine kugo bindi bibio ku bubuno bumukukua nsoni kano kaluma? Kubuno kuzinda kua bubuno kuli lukuo. 
ROM.6.22	Tondo kano kaluma muse muakandulua ku buagi, nu muabeide bakobe ba Kalaga, museli na mutali uku­suagibua, nu kuzinda kalamo katanakuzinda, 
ROM.6.23	Kubuno lukalilo lua buagi luli lukuo, tondo lukaso lua Kalaga luakutukasaga mu mponga luli kalamo katanakuzinda mu Yesu Klisto Mukota weitu.
ROM.7.1	Mibuto zane, ndi tamuizi (kubuno nkutenda na babo beizi mulembe), kubuno mulembe ukuangata muntu ku nkungu zeli na kalamo? 
ROM.7.2	Kubuno mukikulu ndi eli neiba akandua na mulembe ku wozo iba ndi eli na kalamo; tondo ndi wozo iba akua, nti akandulua ku mulembe weiba wage. 
ROM.7.3	Umpanga, nkungu zili iba wage na kalamo, ndi asongua nongo wamulume, nti eita meiga: tondo ndi iba wage akua, nti akandulua ku mulembe, nu nti nteita meiga, anasongua nongo wamulume. 
ROM.7.4	Bubo nuinyue, mibuto zane, mualekanukile na mulembe ku mubili wa Klisto, buno mube bikulo bia gungo, u wozo wayukizibue ku bakuzi, buno tukolamine Kalaga biguma. 
ROM.7.5	Kubuno gatuayangaga bumba bua buagi, nu ntundo zabo mbi, zabezaga ku kabamba ka mulembe, zakitile mulimo mu biganza bietu aba tuakolamine biguma bia lukuo. 
ROM.7.6	Tondo kano kaluma tuakanduidue ku mulembe, tualekanukile na wozo watukandile; buno tukite mu lukita luto lua muuza, ta mu lukita luasanzilue wakalazi.
ROM.7.7	Umpanga tutende buni? Ndi mulembe uli buagi? Kilo, aba nunse. Tondo nsinamenyine misako za buagi, songo mulembe ta­guliko; kubuno nsinamenyine kutonia songo mulembe tawatendile bune, Ntutonie: 
ROM.7.8	tondo buagi buamonine kiziki ku kuko kukakizia buakitile mundi lukita na lukita lua kutonia: kubuno kuteli mulembe buagi tabuabezaga na magala. 
ROM.7.9	Nunne nabezaga na kalamo mu kulinga kuteli mulembe; tondo gabasile kukakizia, buagi buabede na kalamo nunne nakule; 
ROM.7.10	nu kuko kukakizia kuandusizizie kalamo; ukuko kualusizie lukuo; 
ROM.7.11	kubuno buagi buamonine kiziki ku kuko kukakizia buanengelede, nu kububo buanitile. 
ROM.7.12	Kasi, mulembe uli wasilila, nu kuko kukakizia kuli kuasililila, nu kuisanana, nu kusoga. 
ROM.7.13	Buni lingo, bubo buabezaga busoga, buambelede buse lukuo? Kilo, aba nunse. Tondo buagi buno bumoneke buli buagi, buakitile lukuo mundi ku bubo busoga; buno ku kuko kukakizia buagi bube bubi nunse. 
ROM.7.14	Kubuno tuizi buno mulembe uli wa muuza: tondo nne nili na mubili wa lukuo, nangatilue na buagi. 
ROM.7.15	Kubuno nsizi bunkukita; kubuno bunkutunda tubunkukita; tondo bubo bunkusomba, ububo bu­nkukitaga. 
ROM.7.16	Tondo ndi nkukita bubo buntakutunda, nti nitabizia mulembe buno uli musoga. 
ROM.7.17	Nu kano kaluma ta nnenyene ukubukita, tondo bubo buagi buikile mundi. 
ROM.7.18	Kubuno nizi buno mundi nnenyene, buno mu bumba buane bua buagi tamuikile buampa busoga; kubuno kutunda nkutunda, tondo nsikuvuama kukita busoga. 
ROM.7.19	Kubuno bubo busoga bunkutundaga tubunku­kitaga: tondo bubo bubi buntakutundaga, ububo bunkukitaga. 
ROM.7.20	Umpanga, ndi bubo buntakutunda, ububo bunkukita, nti ta nnenyene ukubukita, tondo buagi bukuikalaga mundi. 
ROM.7.21	Umpa­nga, nkumona ku mulembe wono, buno nkutunda kukita busoga, tondo bubi nti buseli. 
ROM.7.22	Kubuno nabogaboga ku mulembe wa Kalaga ku muntu undi nage: 
ROM.7.23	tondo nkumona ku ungo mulembe mu biganza biane, ukuitana na wozo mulembe wa bumenyinino buane, nu ukunkinda nu kuba mukobe wa mulembe wa buagi uli mu biganza biane. 
ROM.7.24	Nne mukuzi! nazi ukandekanukia na mubili wono wa lukuo? 
ROM.7.25	Nkusimaga Kalaga mu Yesu Klisto Mukota weitu. Ububo nne ku bumenyinino buane, nkukitilaga mulembe wa Kalaga; tondo mu bumba buane bua buagi, nkukiti­laga mulembe wa buagi.
ROM.8.1	Kano kaluma takuli lusungio lingo ku babo beli mu Klisto Yesu. 
ROM.8.2	Kubuno mulembe wa Muuza wa kalamo uli mu Klisto Yesu wankanduide ku mulembe wa buagi nu lukuo. 
ROM.8.3	Ku­buno bubo butakulungana ku mulembe, ku bubo wabezaga watamba ku kabamba ka bumba bua buagi, Kalaga asingile Muana wage wa ngomo mu kisusania kia mubili wa buagi, nu ku kabamba ka buagi, asungizie buagi mu mubili: 
ROM.8.4	buno kuisanana kua mulembe kuzindilizibue mutuli, batakuendaga mu misako za bumba bua buagi; tondo mu misako za Muuza. 
ROM.8.5	Kubuno babo bekuya­ngaga bumba bua buagi bekukengelaga misako za bumba bua buagi; tondo babo bekuyangaga Muuza bekukengelaga misako za Muuza. 
ROM.8.6	Kubuno makengelo ma bumba bua buagi meli lukuo; tondo makengelo ma Muuza meli kalamo nu bubobelelo: 
ROM.8.7	kubuno makengelo ma bumba bua buagi mekuluana na Kalaga; kubuno tamakuanzaga mulembe wa Kalaga, nu tamakuguvuama: 
ROM.8.8	nu bekuyangaga bumba bua buagi tabanatananizia Kalaga. 
ROM.8.9	Tondo ndi Muuza wa Kalaga weikala mumuli, nti tamukuyanga bumba bua buagi; tondo nti mukuyanga Muuza, tondo unsania uteli na Muuza wa Klisto, wozo nti ta muntu wage. 
ROM.8.10	Nu ndi Klisto eli mumuli, mubili nti wakua ku kabamba ka buagi, tondo muntu wa munda nti eli na kalamo ku kabamba ka kuisanana. 
ROM.8.11	Ndi Muuza wa wozo wayukizie Yesu ku bakuzi ekuikalaga mumuli, we wayukizie Klisto Yesu ku bakuzi alamie mibili zeinyu za lukuo ku Muuza wage ukuikalaga mumuli.
ROM.8.12	Umpanga, anga ndi bubuno mibuto zane, tuli na nsombi, ta ku bumba bua buagi, kuyanga misako za bumba bua buagi, 
ROM.8.13	ku­buno ndi mualama ku kuyanga misako za bumba bua buagi, nti muakua; tondo ndi mukuita misako za bumba bua buagi mu magala ma Muuza, nti mukalama. 
ROM.8.14	Kubuno bansania bakuso­ndelezibagua na Muuza wa Kalaga, u babano beli bana ba Kalaga. 
ROM.8.15	Kubuno tamuakasilue muuza wa bukobe bukulusagia boba; tondo muakasilue muuza wa kukitua bana, ku wono tukulilaga, Aba, Tateisue. 
ROM.8.16	Muuza wenyene ekulongekaga na muuza weitu, buno tuli bana ba Kalaga: 
ROM.8.17	ndi tuli bana, kasi tuli bapieni, bapieni ba Kalaga, nu bapieni na Klisto; ndi buli bubo tuasu­ngizibue nage, buno tutanunue nage.
ROM.8.18	Kubuno nsinaganza mbabazio za kano kaluma buno tazili kampa anga lulo lutanuno lukamoneka kutuli. 
ROM.8.19	Kubuno bibu­mbua binsania bikulindilaga nunse busi bubo bua kulolesibua kua bana ba Kalaga. 
ROM.8.20	Kubuno bibumbua binsania biabotezibue ku lukuo nu kubiga, ta ku lutundo luabio, tondo ku kabamba ka wozo wabibotezie na kilemanizio; 
ROM.8.21	buno bibumbua bibienyene bikandulue ku bukobe bua lukuo ku bukandulua bua lutanuno lua bana ba Kalaga. 
ROM.8.22	Kubuno tukumenya buno bibumbua binsania bikutongaga bumozi nu bikubabalagua aba nu kano kaluma. 
ROM.8.23	Aba ta bubo tugu, tondo isue benyene beli na ntiko za Muuza, nuisue tukutongaga mu mitima ku kulindila kubikua bana, u bukuluzi bua mibili zeitu. 
ROM.8.24	Kubuno tonezibue ku kilemanizio: tondo ndi kilemanizio kiamonekako, nti takili kilemanizio lingo: kubuno ndi muntu ekumona ku kena anakalemanina lingo? 
ROM.8.25	To­ndo ndi tukulemanina kitutakumona kukio, nti tukukilindila na komanizia.
ROM.8.26	Ububo Muuza ekukasia mutambo weitu: kubuno tatuku­menyaga kusega anga buatutunganana; tondo Muuza wenyene ekutusegelaga ku masego matutakuvuama kusega; 
ROM.8.27	nuwe ukulo­ndaga mitima eizi makengelo ma Muuza, kubuno ekusegela basuagi­bua buli kusombola kua Kalaga. 
ROM.8.28	Nu tuizi buno binsania bikukasania kuba busoga ku babo bakutundaga Kalaga, babo bamaninue ku kusombola kuage. 
ROM.8.29	Kubuno babo balingile kumenya, ababikile wakalazi babe kisusania kia Muana wage, buno abe nkula munkatini mua mibuto zage mingi: 
ROM.8.30	nu babo babikile wakalazi ubabo bamanine: nu babo bamanine, ubabo babingizie: nu babo babingizie, ubabo baganuine.
ROM.8.31	Umpanga buni bututenda ku bubuno? Ndi Kalaga eli ku lulenge lueitu, nazi unatubigana? 
ROM.8.32	We utakutizie Muana wage wenyene, tondo amukaseine ku kabamba keitu, isue bansania, buni buanida kutukasa binsania bulia mueli? 
ROM.8.33	Nazi ukasongela basombolua ba Kalaga? Nu Kalaga ekubabingagia; 
ROM.8.34	nazi ukabasungia? Klisto Yesu, uwakule, nu ayukile mu bakuzi, nuwe eli ku kuboko kuaseidume kua Kalaga, nu ekutusegelaga. 
ROM.8.35	Nazi ukatulekanukia na lutundo lua Klisto? Ndi nsungio, aba mbabazio, aba nzala, aba buela, aba kiziki kibibu, aba bupanga? 
ROM.8.36	Anga buasanzilue, bune,
ROM.8.36	Ku kabamba kobe tukuitagua busi bunsania,
ROM.8.36	Tukuganzua anga mikoko za kusesua. 
ROM.8.37	Tondo, mu bubuno bunsania tuitila kukinda mu we watutu­ndile. 
ROM.8.38	Kubuno namenya lebelebe buno, lukuo, aba kalamo, aba mugenzi, aba buangato, aba bangati, aba bua kano kaluma, aba bukavua, 
ROM.8.39	aba magala ma kuigulu, aba magala ma munsi, aba kingo kibumbua kinsania, takikatulekanukia na lutundo lua Kalaga, luli mu Klisto Yesu Mukota weitu.
ROM.9.1	Nkutenda buli bulili mu Klisto, nsikueka buza, kalenganio kane kakundongekela mu Muuza Wasililila, 
ROM.9.2	buno nili na kabebe kanene nu lubaba lutakusila mu mutima wane. 
ROM.9.3	Kubuno ninatunda nnenyene nisuililue nu kulekanukibua na Klisto ku kabamba ka mibuto zane, kikanga kiane ku mubili: 
ROM.9.4	beli balsalele; bakubikua lingo bana, nu lutanuno, nu malagi, nu kukasua mulembe, nu ikumbamino, nu malagano mage; 
ROM.9.5	nu beli na beisingulubo mubeli umuatukile Klisto ku lukita lua mubili; uli muangati wa binsania, Kalaga aganunue ku nkiko zitanakuzinda. Amena.
ROM.9.6	Tabuno idagi lia Kalaga liengukana. Kubuno ta bansania beli balsalele ubaganzilue ba balsalele; 
ROM.9.7	aba tabansania ubeli kikanga kia Abalahama; tondo, mu Isaka kikanga kiobe kikamanua.
ROM.9.8	Kubuno ta bana ba mibili ubeli bana ba Kalaga, tondo bana ba lilio idagano ubeli bana ba Kalaga. 
ROM.9.9	Kubuno lilino u iyuki lieidagano: ku nkungu zeno navue nu Sela abute muana wa­mulume.
ROM.9.10	Aba ta bubo tugu; tondo Lebeka eikezibue iyimi na tateisue Isaka, 
ROM.9.11	kubuno gabezaga babo bana tabebutua, aba tabekita busoga aba bubi, buno makengelo ma Kalaga ma kusombola memane, ta ku makitilo, tondo ku wozo ukumanaga, 
ROM.9.12	abuidue bubuno bune, Mukulu munene akakitila muana muto.
ROM.9.13	Anga buasanzilue bune, natundile Yakobo, tondo Esau namuso­mbile.
ROM.9.14	Umpanga tutende buni? Ndi kuli buteisa ku Kalaga? Kilo aba nunse. 
ROM.9.15	Kubuno abuide Mose bune, Nkamukuila kiombo wozo unkakuila kiombo, nu nkamukasa mponga wozo unkakita mponga.
ROM.9.16	Ndi anga bubo kasi ta ku magala ma wozo ukutunda, aba ta ma wozo ukusasia, tondo ma wozo ukukua kiombo u Kalaga. 
ROM.9.17	Kubuno masanzo matendile ku Falao bune, Ku bubuno nakusakikile, buno nilolesie magala mane muguli, nu izina liane lisambalue mu kisi kinsania.
ROM.9.18	Ububo wozo wakutunda kukuila kiombo nti amukuila kiombo, nu wozo wakutunda kukita mutima mubibu nti amukita mutima mubibu.
ROM.9.19	Umpanga wambule buno, kubuni ekiazuga? Kubuno nazi unasunua na kusombola kuage? 
ROM.9.20	Ta bubo, E muntu, tondo uwe nazi ukuakula Kalaga? Kibumbua kiabumbilue ndi kinate­nda ku wozo wakibumbile buno, kubuni kuwambumbile bubuno? 
ROM.9.21	Abandi mubumbi nteli na buangato kuibumba ku kibombo kimozi kubumba kibumbua kimozi kikuanzua, nu kimozi takikuanzua? 
ROM.9.22	Umpanga Kalaga, atundile kulolesia bongua buage, nu kulolesia magala mage, alindide na nkiki nnene ku bibio bia bongua biakulu­mizibue ku lukuo: 
ROM.9.23	nu lingo alolesie buingi bua lutanuno luage mu bibio bia kiombo, biakulumizizie kutukila wakalazi buno bibe na lutanuno, 
ROM.9.24	ubeisue bamanine, ta baYuda kanka­nka, tondo nu baBilongo nubo? 
ROM.9.25	Ububo buatendile mu Osea bune,
ROM.9.25	Nkabamana bantu bane, batabezaga bantu bane;
ROM.9.25	Nu we mutundua wane utabezaga mutundua wane. 
ROM.9.26	Nu bukaba, ku kiziki kikio kibabuidue,
ROM.9.26	Inyue tamuli bantu bane,
ROM.9.26	Ugago bakamanua bana ba Kalaga uli Mulami. 
ROM.9.27	Nu Yesaya alalukile neiyuki ku ba Isalele bune, Kilo maganzo ma bana ba Isalele manabede anga misege za kitatenge, tondo babo nkindi tugu ubakonibua: 
ROM.9.28	kubuno Mukota akasililizia mulimo wage ku kisi, akagusila, nu akaguzindilizia.
ROM.9.29	Nu, anga buali­ngile kutenda Yesaya,
ROM.9.29	Songo Mukota weiyombo ntatusigide kikanga,
ROM.9.29	Songo tunabede anga Sodoma,
ROM.9.29	nu tunalingimanizibue na Gomola, 
ROM.9.30	Umpanga tutende buni? Buno baBilongo, batayangile kuisanana, bamonine ku kuisanana, ukuisanana kua bukatizio; 
ROM.9.31	tondo balsalele, bayangile mulembe wa kuisanana, tababasile ku wozo mulembe wa kuisanana. 
ROM.9.32	Ku kabamba kakizi? Ku­buno tabagulondile mu bukatizio, tondo ku makitilo. Kubuno beikukile kuikozi lilio likukikitanagia. 
ROM.9.33	Anga buasanzilue bune,
ROM.9.33	Mungue, nabika mu Siona ikozi likukikitanagia, nu luanda lukugusagia:
ROM.9.33	Nu unsania ukamukatizia ntakakua na nsoni.
ROM.10.1	Mibuto zane, lutundo luane lunene mu mutima nu masego mane ku Kalaga ku kabamba kabo meli buno, bonibue. 
ROM.10.2	Kubuno nkubalongekela buno beli neiyilili ku kukitila Kalaga, tondo ta ku bumenyinino. 
ROM.10.3	Kubuno ku kutamenya kuisanana kua Kalaga nu kutunda kukokomezia kuisanana kuabo benyene, tabeibotezie ku kuisanana kua Kalaga. 
ROM.10.4	Kubuno Klisto u kuzinda kua mulembe buno na wamukatizia nti atekulua buno eisanana. 
ROM.10.5	Kubuno Mose asanzile ku kuisanana kukutuka ku mulembe buno, muntu ukukita bubo nti alama kubo. 
ROM.10.6	Tondo kuisanana kukumoneka ku bukatizio kukutenda buno, ntutende mu mutima wobe buno nazi ukabakama kuigulu? (nti ukugezia Klisto gansi), 
ROM.10.7	aba, nazi ukagela mu muzinga? (nti ukusakika Klisto kuigulu kutuka ku bakuzi).
ROM.10.8	Tondo ku kutenda buni? Idagi lili buigi nobe, mu kanua kobe, nu mu mutima wobe; ulilio lia bukatizio litukusambalaga, 
ROM.10.9	kubuno ndi witabizia Yesu na kanua kobe buno eli Mukota, nu kukatizia mu mutima wobe buno Kalaga amuyukizie ku bakuzi, nti ukonibua. 
ROM.10.10	Kubuno ku mutima muntu eku­katizia aba nu kuisanana, nu ku kanua ekuitabizia nu konibua. 
ROM.10.11	Kubuno masanzo mekutenda buno, unsania wamukatizia ntakeitibua na nsoni. 
ROM.10.12	Kubuno takuli kuengukana gasamba baYuda nu baGeleka kubuno wozo u Mukota wa bansania eli mugumi ku bansania bakumusega. 
ROM.10.13	Kubuno na muntu na muntu ukasegaga Mukota kuizina liage nti akonibua. 
ROM.10.14	Umpanga buni bubakamana wozo ubatakatizia? Lingo, buni bubakakatizia wozo ubatonguleko? Lingo, buni bubakongua ndi tabeli na musambazi? 
ROM.10.15	Nu lingo buni bubakasambala, ndi tabasingua? Anga buasanzilue bune, Magulu mabo meli masoga, babo bekusa­mbalaga misagu misoga! 
ROM.10.16	Tondo tabansania ubanzile wozo musagu musoga. Kubuno Yesaya atendile bune, Mukota, nazi wakatizizie musagu weitu? 
ROM.10.17	Umpanga bukatizio bukuvua ku kungua, nu kungua kukuvua kuidagi lia Klisto. 
ROM.10.18	Tondo natenda, Ndi tabongule? E, bongule,
ROM.10.18	Iyuki liabo liabalangene mu kisi kinsania,
ROM.10.18	Nu moki mabo aba ku bansania ba kisi.
ROM.10.19	Tondo natenda, Ndi balsalele tabamenyinine? Mose alingile kutenda bune, 
ROM.10.19	Nkababika mutima wa lugi ku babo beteli kilongo,
ROM.10.19	Ku kilongo kiteli na bumenyinino nkamongia.
ROM.10.20	Tondo Yesaya abede na ngini, nu atendile bune,
ROM.10.20	Namonekile na babo batandondaga;
ROM.10.20	Nalolesezibue ku babo batambuzagia. 
ROM.10.21	Tondo ku balsalele atendile bune, Busi bunsania nalambizie maboko mane ku bantu beteli na luanzo, nu banani.
ROM.11.1	Umpanga nabuzia bune, Ndi Kalaga asindikile bantu bage bulazi? Kilo, aba nunse. Kubuno nunne nili mulsalele umozi, wa kikanga kia Abalahama, wa kilongo kia Benzamini. 
ROM.11.2	Kalaga ntasindikile bantu bage bulazi bamenyinine mu kulinga. Ndi tamukumenya bukutenda masanzo ku bua Eliya? Lukita luasongede balsalele ku Kalaga, atendile bune, 
ROM.11.3	Mukota, beitile balengania bobe, nu babalanganizie tuyulo tuobe; nunne nasigala nnenyene, nubo bakulonda kunita.
ROM.11.4	Tondo Kalaga amuakuide buni? Neibikide bamulume tununu mutuba kamo, batekumba­mina Bala.
ROM.11.5	Nu bubo ku nkungu za kano kaluma, kuasigala kindi kia basombolua mu mponga. 
ROM.11.6	Tondo ndi ku mponga, kasi ta ku makitilo lingo; songo mponga tazili lingo mponga. 
ROM.11.7	Umpa­nga buni lingo? Bubo bualondaga balsalele, tababumonine: tondo babo basombuedue ubamonine kubo, nu bango babede na mitima za kogia: 
ROM.11.8	anga buasanzilue bune, Kalaga abakasile mutima utakumenyinina, nu meiso matakumona, nu matuzi matakungua aha nu lelo.
ROM.11.9	Nu Davidi atendile bune,
ROM.11.9	Meza mabo mabe anga bukila, nu itega,
ROM.11.9	Nu kia kubakikitania nu idigo kubeli:
ROM.11.10	Meiso mabo mazibue bubatanamona,
ROM.11.10	Nu ubakumbe migongo zabo bindi binsania.
ROM.11.11	Umpanga nabuzia, ndi beikukile buno bague? Kilo, aba nunse: tondo kugua kuabo lonio luabaside baBilongo, buno ba­kubue lugi. 
ROM.11.12	Umpanga ndi kugua kuabo kuabezaga bugumi bua kisi, nu kukokoka kuabo bugumi bua baBilongo; kikizi kikaba mu kusila kusombolua kuabo?
ROM.11.13	Tondo nkutenda neinyue baBilongo, kubuno nili musingua wa baBilongo, naganuna mulimo wane; 
ROM.11.14	buno embe nabika lugi ku babo beli mibuto zane, nonie bamozi kubeli. 
ROM.11.15	Kubuno ndi kusindikua kuabo kualusia ikulumanino ku kisi, kuitabizibua kuabo nti kuabe buni, nti kalamo katuka ku bakuzi? 
ROM.11.16	N di kiguma kitangi kiasuagibua, kinsania nti kiasuagibua; nu ndi isina liasuagi­bua, nu ntabi nti zasuagibua. 
ROM.11.17	Tondo ndi ingo ntabi zasesua, nu uwe, uli wa muti wa Oleve wa kalula, wingizizibue munkatini muazo, nu wagomia nazo masina ma muti nu mu nago wa muti wa Oleve; 
ROM.11.18	ntuikake ku ntabi: tondo ndi wikaka, towenyene ukuekaga masina, tondo masina umakukuekaga. 
ROM.11.19	Umpanga ndi unatenda bune, Ntabi zasesilue, buno ningizibue. 
ROM.11.20	Lebelebe; zasesilue kukutakatizia kuazo, nu uwe wimana ku bukatizio buobe. Ntuikotie, tondo kua boba: 
ROM.11.21	kubuno ndi Kalaga ntasigile ntabi ntangi, kasi ntanakusiga nu uwe. 
ROM.11.22	Kengelazi busoga nu bukali bua Kalaga: ku babo bakolokile, bukali; tondo kuguli, busoga bua Kalaga, ndi wikala mu busoga buage: nu ndi ntuli bubo nu uwe nti ukasesua. 
ROM.11.23	Nu babo, ndi tabeikala mu kutakatizia, nti beingizibua: kubuno Kalaga anavuama kubeingizia lingo. 
ROM.11.24	Ndi uwe wasesilue ku muti wa oleve wa lukita lua mu kalula, nu wingizizibue ku lungo lukita mu muti musoga wa oleve; embe zizo ntabi ntangi zikuingizibua mu muti wazo wa oleve?
ROM.11.25	Kubuno nsikutunda mibuto zane, muiba kakungu kakano, buno munavua kuikotia mu menge meinyu mubenyene, buno ba Isalele babede biuku mu mitima aba mu nkungu za kusililila kua kusombolua kua baBilongo; 
ROM.11.26	nu bubo ba Isalele bansania bakonibua; anga buasanzilue bune,
ROM.11.26	Mukuluzi akatuka ku Siona;
ROM.11.26	Akagalukia Yakobo ku kunana kuage;
ROM.11.27	Nu lino u idagano liane nabo,
ROM.11.27	Gankabatikia misako za buagi buabo.
ROM.11.28	Umpanga ku musagu musoga, babede beiti ku kabamba keinyu: tondo ku musagu wa kusombolua, beseli batundua ku kabamba ka beisibo. 
ROM.11.29	Ku bubuno nkaso nu kumana kua Kalaga tabili na kuibezia. 
ROM.11.30	Kubuno anga inyue wakalazi muabengile Kalaga, tondo kano kaluma muakuilua kiombo ku kubenga kuabo, 
ROM.11.31	bubo nubo bese babenga kano kaluma, buno ku kukuila kiombo kueinyu nubo bakuilue kiombo. 
ROM.11.32	Kubuno Kalaga akandile bansania mu kunana, buno akue bansania kiombo.
ROM.11.33	Naganagana na bunene bua bugumi nu bumenyinino bua Kalaga! nsungio zage tazikumenyininua, nu nkita zage taziku­menyininua! 
ROM.11.34	Kubuno nazi wamenyinine makengelo ma Mu­kota? aba nazi ukumukalilaga luango? 
ROM.11.35	aba nazi walingile kumukasa kena, buno anasubizibuako lingo? 
ROM.11.36	Kubuno binsania bikutukaga kueli, nu bikile ku magala mage, nu bili ku kabamba kage; Lutanuno lube kueli nkiko zitanakuzinda. Amena.
ROM.12.1	Umpanga, nkumusengezia, mibuto zane, ku kiombo kia Kalaga, buno mukasane mibili zeinyu zibe kisansa kikula­maga, kiasuagibua, nu kikutananizia Kalaga, ikumbamino lienyu lia bumenyinino. 
ROM.12.2	Tamususananie na bantu ba nkiko zeno: tondo mugalukibue ku bumenyinino bueinyu buto, buno mumenye nunse buni buli kusombola kua Kalaga kuli kusoga, nu kuakumutananizia nu kuasililila.
ROM.12.3	Kubuno kumpongazinakitilue nkubula muntu namuntu kumuli, nteikengele wenyene kutinga buatunganana kukengela; tondo abe na makengelo mabota anga buamubeganizizie Kalaga bukatizio ku muntu na muntu. 
ROM.12.4	Kubuno anga bubo mu mubili umozi tuli na biganza bingi nubio biganza binsania tabikukita mulimo umozi; 
ROM.12.5	bubo nuisue, tuli beingi, tuli mubili umozi mu Klisto, nuisue bansania tuli biganza, na kiganza na kiganza ku kingo. 
ROM.12.6	Umpanga, kubuno tuli na nkaso zengukana, anga mponga zituakitilue, ndi bulengania nti tualengania ku bukatizio bueitu; 
ROM.12.7	ndi ku mulimo wa kukasia, nti tube mu mulimo weitu wakukasia; wozo ukuigisia, abe mu kuigisia kuage; 
ROM.12.8	wozo ukuana nti ana: mukasania, akasane na mutima utenanduma; muangati, angate na komanizia; ukukua kiombo, akikue na mbogimbogi.
ROM.12.9	Lutundo talube na buengelezi. Sombazi bubi; Gomiazi na busoga. 
ROM.12.10	Ku lutundo lua mibuto zeinyu, kitanazi mponga bueinyu bueinyu, ku luanzo mutundane kutinga bumuitunda mubenyene; 
ROM.12.11	mube na komanizia, tamube na kogia mu kukita: mube na lutundo lunene mu mitima zeinyu, mukitile Mukota; 
ROM.12.12	mubogeboge mu kilemanizio, mube na nkiki mu mbabazio, muikokomezie mu kusega; 
ROM.12.13	mukasie basuagibua ku kuiyanina kuabo; musekele bageni. 
ROM.12.14	Kitazi babo bakumubabazia mponga: kitazi mponga, nu tamusuilile. 
ROM.12.15	Bogazibogazi na babo bekubo­gaboga; lilazi na babo bekulila. 
ROM.12.16	Mube na bumenyinino bumozi bueinyu bueinyu. Tamukengele buamutinga, tondo kengelazi bumunakosia. Tamube bantu ba kuikotezia menge. 
ROM.12.17	Wamukita bubi, tamumukite bubi. Kitazi misako misoga ku bantu bansania. 
ROM.12.18	Ndi buakulungana kumuli, mube na bubo­belelo na bantu bansania. 
ROM.12.19	Batundua bane, tamuisube mu­benyene, tondo musigile Kalaga bongua, kubuno buasanzilue bune, Kusuba kuli kundi; nokasuba, u buatendile Mukota.
ROM.12.20	Tondo ndi wakusomba ekukua na nzala, nti wamulisia; ndi ekukua na mpusia, nti wamunusia; kubuno ndi wakita bubo nti wamubike kibombo kia makangania ma keiya gantata geitoe. 
ROM.12.21	Ntukindue na bubi, tondo ukinde bubi na busoga.
ROM.13.1	Muntu na muntu anze buangato bunene: kubuno takuli buangato butatukile ku Kalaga: nu bubo buliko buakakizizi­bue na Kalaga. 
ROM.13.2	Ububo nu nawe ukubenga uli na buangato, nti ekusunua na kukakizia kua Kalaga; nu babo bekubenga bakasungibua. 
ROM.13.3	Kubuno bangati tabakusungia bantu ku kabamba ka makitilo masoga, tondo ku kabamba ka makitilo mabi. Umpanga ndi ntukue uli na buangato boba? kita busoga, nu nti waganunue nage: 
ROM.13.4	kubuno we eli mukiti wa Kalaga kuguli ku kabamba ka busoga. Tondo ndi wakita bubi, nti wakua boba; kubuno ntekueka bupanga buliabulia; kubuno eli mukiti wa Kalaga, ekusuba wozo ukukitua bubi. 
ROM.13.5	Ku bubuno buatunganana kuanza, ta ku kabamba ka bongua tugu, tondo ku kabamba ka kalenganio. 
ROM.13.6	Kububo mukuligaga idigo; kubuno beli bakiti ba mulimo wa Kalaga, kukitaga mulimo wa lukita luluno kankanka. 
ROM.13.7	Bakasazi bansania biabo; muntu widigo, idigo; muntu wa mutali, mutali; watu­nganana kukukua boba mukuazi boba; watunganana kuanzua muanzazi.
ROM.13.8	Tamube na nsombi ku muntu, tugu kutundana: kubuno wozo watunda munyage azindilizia mulembe. 
ROM.13.9	Kubuno, Ntuite meiga, Ntuite, Ntutonie, Nu ndi kuli ungo mulembe, nti unatendua muidagi lilino buno, utunde munyobe anga buwitunda uwenyene. 
ROM.13.10	Lutundo talukukitila munyage bubi: umpanga lutundo luli kusililila kua mulembe.
ROM.13.11	Nu ndi, tuamenya nkungu, buno kano kaluma zili nkungu za kuyuka ku tulo: kubuno lonio lueitu luse buigi kutinga nkungu zituakatizizie. 
ROM.13.12	Busi buigi na kusila, musi use buigi: umpanga tusigazi makitilo ma kapilo, nu tuzuale ngabo za kiengi. 
ROM.13.13	Tuta­bange na menge, anga mu musi; ta ku buliagundu nu kukua na maku, ta ku butazi nu kabenga, ta ku nsake nu lugi. 
ROM.13.14	Tondo muzuale Mukota Yesu Klisto, nu tamukengele kuiyanina kua bumba bua buagi, munavua kuba na ntundo zabo.
ROM.14.1	Tondo we watamba mu bukatizio musekelazi, tondo tamusu­ngie makengelo mage. 
ROM.14.2	Muntu umozi ndi eli na bukatizio ekulia binsania; ungo watamba ekulia biguma tugu. 
ROM.14.3	We ukuliaga ntabenge wozo utakuliaga, nuwe utakuliaga ntanyege wozo ukuliaga; kubuno Kalaga amuitabizizie. 
ROM.14.4	Uwe unazi ukusungia mukitl wa ungo muntu? Kubuno alinda aba atamba ku mukota wage wenyene. Nu nti alindibue; kubuno Mukota anamulindia. 
ROM.14.5	Muntu umozi akuanza busi bumozi kuba busoga kutinga bungo busi: ungo ekuanza mosi mansania kuba bumozi. Na muntu na muntu alinde mu bumenyinino buage wenyene. 
ROM.14.6	We ukualiza busi ekuanza ku kabamba ka Mukota; nu ukulia, ekulia ku Mukota, kubuno ekuganuna Kalaga; nu utekulia, ntakulia ku Mukota, nuwe ekuganuna Kalaga. 
ROM.14.7	Kubuno takuli muntu ukulamaga wenyene, nu takuli muntu ukukua wenyene. 
ROM.14.8	Kubuno ndi tualama, nti tuli ba Mukota; aba ndi tuakua, nti tuli ba Mukota. Umpanga, ndi tualama, aba ndi tuakua, isue nti tuli ba Mukota. 
ROM.14.9	Ku bubuno Klisto akule, nu alamine lingo, ku kabamba kako abe Mukota wa bakuzi nu balami. 
ROM.14.10	Tondo buni bukusungia mubuto wobe? aba buni bukubenga mubuto wobe? Kubuno isue bansania tukemana ku kisumbi kia lusungio lua Klisto. 
ROM.14.11	Kubuno buasa­nzilue bune,
ROM.14.11	Anga bunkulama, ubuatendile Mukota,
ROM.14.11	mazu mansania makakomua kuane,
ROM.14.11	Nu ndami insania zikaganuna Kalaga.
ROM.14.12	Ububo na muntu na muntu kutuli akasambala misako zage wenyene ku Kalaga.
ROM.14.13	Umpanga tatusunganie lingo; tondo mukakizie luluno lusungio, buno muntu ntabike kena ka kukukia munyage aba ku­mugusia. 
ROM.14.14	Nizi, buno nkumenyininua nunse mu Mukota Yesu, buno takuli kimozi kili na nsese ku lukita luakio: tondo ku wozo ukukimonako buno kili na nsese, ku wozo kikio nti kili na nsese. 
ROM.14.15	Ndi mubuto wobe ekuiyania kuidia liobe, ntunamutunda. Ku kabamba keidia ntubigie muntu wozo, kubuno Klisto amukuilide. 
ROM.14.16	Umpanga busoga bueinyu tabube bubi: 
ROM.14.17	kubuno bukota bua Kalaga ta buli ku kulia, aba ku kunua, tondo ku kuisanana nu ku bubobelelo nu ku mbogimbogi mu Muuza Wasililila. 
ROM.14.18	Kubuno we ukukitila Klisto mu bubuno atananizia Kalaga, nu ekuita­bizibue na bantu. 
ROM.14.19	Ndi bubo tuyange bubobelelo nu buatananina kulindania. 
ROM.14.20	Ntuite mulimo wa Kalaga kuidia. Binsania bili bisoga; tondo bili bibi ku wozo ukulia ku kuinia mutima. 
ROM.14.21	Buli busoga kutalia nyama, nu kutanua maku, aba kutakita buneinia mubuto wobe mutima. 
ROM.14.22	Bubo bukatizio buli nabo, ube nabo uwenyene ku Kalaga. Mbogimbogi ku muntu wozo utakuisingia ku bubo buakuitabizia. 
ROM.14.23	Tondo we uli na mitima ibili ndi adia nti asungibua, kubuno ntalia ku bukatizio; nu neikitilo litatuka ku bukatizio nti lili musako wa buagi.
ROM.15.1	Buatunganana isue beli na magala kulindia babo beteli na magala, aba tatuitananizie isue benyene. 
ROM.15.2	Na muntu na muntu kutuli atananizie munyage ku busoga, ku kumulindia. 
ROM.15.3	Kubuno Klisto nteitananizizie wenyene, tondo anga buasanzilue bune Kuzuga kuabo babo bakuzigide kuankiminine. 
ROM.15.4	Kubuno binsania biasanzilue wakalazi biasanzilue buno bituigisie, buno nkiki nu ku kubobelezia kua masanzo tube na kilemanizio. 
ROM.15.5	Nu Kalaga wa nkiki nu mubobelezia amukase makengelo mamozi inyue bansania ku lukita lua Klisto Yesu: 
ROM.15.6	buno ku mutima umozi nu ku kanua kamozi muganune Kalaga Isi wa Mukota weitu Yesu Klisto. 
ROM.15.7	Ku bubuno musekelane bueinyu bueinyu, anga buatuse­kede Klisto, buno Kalaga aganunue. 
ROM.15.8	Umpanga natenda buno Klisto abeide mukiti weidagano lia kumonesibua ku kabamba ka bulili bua Kalaga, buno alindie malagano makasilue ku batateisue, 
ROM.15.9	nu buno baBilongo baganune Kalaga ku kabamba ka kiombo kiage, anga buasanzilue bune,
ROM.15.9	Ku kabamba kakano nkakuganuna ku baBilongo,
ROM.15.9	Nkeimbila izina liobe.
ROM.15.10	Nu lingo atenda,
ROM.15.10	Bogazibogazi inyue baBilongo, gamozi na bantu bage.
ROM.15.11	Nu lingo,
ROM.15.11	Ganunazi Mukota, inyue baBilongo bansania:
ROM.15.11	Nu muganunazi bantu bansania.
ROM.15.12	Nu lingo Yesaya atenda bune,
ROM.15.12	Mu kikanga kia Yese,
ROM.15.12	Umukabutua ukangata baBilongo;
ROM.15.12	Uwozo ukalemaninua na baBilongo.
ROM.15.13	Umpanga Kalaga wa kilemanizio amuiyazie na mbogimbogi insania nu bubobelelo mu kukatizia, buno muitile kuba na kilema­nizio, mu magala ma Muuza Wasililila.
ROM.15.14	Nunne nenyene, mibuto zane, nkumenya ku musagu weinyu, buno nuinyue muizile na busoga, muiyazibua na menge mansania, nu mukuvuama kuanana. 
ROM.15.15	Tondo, mibuto zane, namusanzide na ngini kumukengelezia ku mponga zezo zinakitilue na Kalaga, 
ROM.15.16	buno nibe mukiti wa Yesu Klisto ku baBilongo, nikite mulimo wa musagu musoga wa Kalaga, buno lukaso lua baBilongo luita­bizibue, ku kusuagibua na Muuza Wasililila. 
ROM.15.17	Umpanga nkui­kaka mu Yesu Klisto ku mulimo wane ku Kalaga, 
ROM.15.18	Kubuno nsinageleka kutekula kitondo kitakitile Klisto mu mulimo wane, buno baBilongo banze ku kutenda aba kuikitilo, 
ROM.15.19	mu magala ma migeleko nu mangamo, mu magala ma Muuza Wasililila; aba buabezaga kulinga mu Yelusalema, nu mu ntungo muage aba mu Iluliko, 
ROM.15.20	nagelekile kusambala musagu musoga, ku kiziki kitesa­mbalua izina lia Yesu, navua kubaka ga kibanza kia ungo muntu; 
ROM.15.21	tondo, anga buasanzilue bune,
ROM.15.21	Babo batasambalidue misagu zage bakumona,
ROM.15.21	Nu babo batongule bakamenyinina.
ROM.15.22	Ku bubuno nabigenue mambizi meingi buno nsivue kumuli: 
ROM.15.23	tondo kano kaluma, kubuno nsili lingo na nkungu mu ndenge zeno, ku miaka mingi nili na lutundo lunene lua kuvua kumuli, 
ROM.15.24	nkungu zinkenda ku Sipania nti nketa kumuli (kubuno nili na kilemanizio kia kumumonako mu lugendo luane, nu muanelekezie kuko, nu nsizizie kueinyu)— 
ROM.15.25	tondo kano kaluma, nkuenda ku Yelusalema, kukitila basuagibua. 
ROM.15.26	N u buno buatananizia bantu ba Makedonia nu Akaya kukita mitebe ku kabamba ka basuagibua ba ku Yelusalema beli bazambi. 
ROM.15.27	Lebelebe, buabatananizia; nu beli na nsombi kubeli. Kubuno ndi baBilongo bakasilue bumenyinino bua muuza anga isue, kasi nti buabatunganana kuba­kitila ku bia mubili. 
ROM.15.28	Umpanga ganasila mulimo wono kubabikila mitebe zeno, nu nabikile kamenyikilo ka biguma bibino kubeli, nti nete zeno nzila kumuli ganende ku Sipania. 
ROM.15.29	Nunne nizi buno, ganavue kumuli, nti navue mu mbogimbogi ningi za Klisto.
ROM.15.30	Kano kaluma nkumusengezia mibuto zane, mu Mukota weitu Yesu Klisto, nu lutundo lua Muuza, idindikazi mu masego nunse gamozi nanne ku Kalaga: 
ROM.15.31	buno nnavua kuitua na babo batakatizia mu Yudaya, nu mulimo wane undi nago kuko ku Yelusalema witabizibue na basuagibua: 
ROM.15.32	buno nivue kumuli na mbogimbogi anga bukutunda Kalaga, nu kumunua neinyu. 
ROM.15.33	Nu Kalaga wa bubobelelo abe neinyue bansania. Amena.
ROM.16.1	Namusingila Foibe mubuto weitu, uli mukiti wa ekelezia lia Klisto lili mu Kenekelea: 
ROM.16.2	buno mumusekele mu Mukota, anga buatananina basuagibua, nu nti muamukasia mu bunsania bua kuiyanina kumuli: kubuno we asabezaga mukasia wa bantu beingi, nu ekunkasagia nunse.
ROM.16.3	Nti muankatila samba ku Pilisikila nu Akuila, bakukitaga mulimo nanne mu Klisto Yesu, 
ROM.16.4	babezaga bankuila; nkubaga­nuna, aba ta nnenyene tugu, tondo nu maekelezia ma Klisto ma baBilongo bansania: 
ROM.16.5	nu nti muankatila samba ku ekelezia lia Klisto lili mu numba zabo. Nti muankatila samba ku Epaineto mutundua wane, kubuno wozo uwalingile kukatizia Klisto mu Asia. 
ROM.16.6	Nti muankatila samba ku Malia, wamukitide mulimo nunse. 
ROM.16.7	Samba ku Andolonika nu Yunia, mibuto zane, nu bango banakandagua nabo, bakuanzagua na basingua, nubo balingaga kuba mu Klisto kundi. 
ROM.16.8	Samba ku Ampuliato, mutundua wane mu Mukota. 
ROM.16.9	Samba ku Ubano, ukukita mulimo umozi neisue mu Klisto, nu Sataku, mutundua wane. 
ROM.16.10	Samba ku Apela, weitabizibua mu Klisto. Sekelazi bantu ba numba za Alistabulo. 
ROM.16.11	Samba ku Elodiona, mubuto wane. Sekelazi ba numba za Nalukisu beli mu Mukota. 
ROM.16.12	Samba ku Tulupaina nu Tuluposu, bakiti ba mulimo mu Mukota. Sekelazi Pelusi mutundua wane, wakitile milimo mingi mu Mukota. 
ROM.16.13	Samba ku Lufu, muso­mbolua mu Mukota, nu nina, uli mmane nunne. 
ROM.16.14	Samba ku Asunkulito, nu Filegone, nu Elemo, nu Patoloba, nu Elemi, nu mibuto zibeli nabo. 
ROM.16.15	Samba ku Filogogo nu Yulia, Neleu nu mubitu wage, nu Alumpa, nu basuagibua bansania ba beli nabo. 
ROM.16.16	Sambizaniazi na mbogimbogi. Ma ekelezia mansania ma Klisto mamusambizia.
ROM.16.17	Kano kaluma nkumusengezia, mibuto zane, idangazi na babo bakumulekanukia nu kukita misona, nu misako zakumuanzukania na meigisia mamuigisizibue: muibembukie nabo. 
ROM.16.18	Kubuno babo beli bubuno tabakukitilaga Mukota weitu Yesu Klisto, tondo ntundo zabo bebenyene; nu ku kutenda kusoga nu ku kusambala kusoga bekuengelelaga mitima za bantu betegisibua. 
ROM.16.19	Kubuno luanzo lueinyu lungubuako na bantu bansania. Umpanga nabogaboga neinyue, tondo nkutunda mube na menge mu misako misoga, nu bikongolo mu misako mibi. 
ROM.16.20	Nu Kalaga wa bubobelelo anyante Satana ku magulu meinyu yiliyili. Mponga za Mukota weitu Yesu Klisto zibe neinyu.
ROM.16.21	Timoteo, unkukitaga nage mulimo; amusambizia: nu Lukio nu Yasono nu Sosipateo, mibuto zane. 
ROM.16.22	Nne Telutio, uwasanza mukanda wono, namusambizia mu Mukota. 
ROM.16.23	Gayo mukungi wane, nu wa ekelezia linsania lia Klisto, amusambizia. Elasito mulangi wa bikulo mu muino amusambizia, nu Kualutu, mubuto weitu. 
ROM.16.24	Mponga za Mukota weitu Yesu Klisto zibe neinyue bansania. Amena.
ROM.16.25	Kano kaluma ku wozo uli na magala ma kumulindia ku musagu musoga wane nu kusambala kua Yesu Klisto, ku kubisula kakungu kabisilue kutukila wakalazi, 
ROM.16.26	tondo kano kaluma kalolesibua mu nkungu zeno, ku masanzo ma balengania, ku kuka­kizia kua Kalaga utanakuzinda, kamenesezibue ku baBilongo bansania buno banze bukatizio: 
ROM.16.27	ku Kalaga uli na menge wenyene, lutanuno lube mu Yesu Klisto aba ku nkiko zitanakuzinda. Amena.
1CO.1.1	Paolo amaninue buno abe musingua wa Yesu Klisto ku kusombola kua Kalaga, nu Sosetene, mubuto weitu, 
1CO.1.2	ku ekelezia lia Kalaga lili mu Kolinto, nu ku babo basuagizibue mu Klisto Yesu bamaninue buno babe basuagibua, nu bansama be­kusega Mukota weitu Yesu Klisto kuizina liage mu kiziki na kiziki, Mukota weitu nu wabo: 
1CO.1.3	Mponga nu bubobelelo bikutukaga ku Kalaga Tateisue nu ku Mukota Yesu Klisto bibe kumuli.
1CO.1.4	Nkusimaga Kalaga wane bindi binsania ku kabamba keinyu, ku kitondo kia mponga za Kalaga zimuakitilue mu Yesu Klisto; 
1CO.1.5	kubuno mu kitondo kinsania muagumizibue mueli, mu moki mansania nu menge mansania; 
1CO.1.6	anga bulongeki bua Klisto buakokomezizibue kumuli: 
1CO.1.7	ububo tamuidile lukaso luampa; mukulindila kuvua kua Mukota weitu Yesu Klisto; 
1CO.1.8	nuwe amuh­ndie aba nu kuzinda, buno mubingibue mu busi bua Mukota weitu Yesu Klisto. 
1CO.1.9	Kalaga eli mukatizia, wamumanme ku mugomio wa Muana wage Yesu Klisto Mukota weitu.
1CO.1.10	Umpanga nkumusengezia, mibuto zane, kuizina lia Mukota weitu Yesu Klisto, buno inyue bansania mutende bitondo bimozi, tamuidekanukie; tondo mugomanie mu bumenyinino bumozi nu luango lumozi. 
1CO.1.11	Kubuno nasambalidue musagu weinyu, mbuto zane, na babo beli mu numba za Koloe, buno muli na mlango. 
1CO.1.12	Umpanga nkutenda kitondo kikino, buno muntu na muntu kumuli ekutendaga, buno nne wa Paolo; nunne wa Apolo; nunne wa Kefa; nunne wa Klisto. 
1CO.1.13	Ndi Klisto abeganibua? Aba ndi Paolo atakilue ku kabamba keinyu? Aba ndi muabatizibue kuizina lia Paolo? 
1CO.1.14	Nkusima Kalaga kubuno nsiabatizizie muntu kumuli, umpanga Kilisipo nu Gayo; 
1CO.1.15	buno muntu anavua kutenda buno, wabatizizibue kuizina hane. 
1CO.1.16	Nu lingo nabatizizie bantu ba kikanga kia Setefano; gantata ga babano, nsizi ndi nabatizizie ungo muntu. 
1CO.1.17	Kubuno Klisto ntansingile kubatizia, tondo kusambala musagu musoga; aba ta ku menge ma moki, buno muti wa magu wa Klisto unavua kukegibua.
1CO.1.18	Kubuno musagu wa muti wa magu ku babo bazimina buli bukongolo; tondo kuisue bonibua buli magala ma Kalaga. 
1CO.1.19	Ku­buno buasanzilue bune,
1CO.1.19	Nkabigia menge ma beli na menge,
1CO.1.19	Nu nkasomba bumenyinino bua babo beli na bumenyinino.
1CO.1.20	Nazi uli na menge? Nazi musanzi? Nazi uli na miango mu kisi kikino? Ndi Kalaga ntakitile menge ma kisi kikino buno mabe bukongolo? 
1CO.1.21	Kubuno mu menge ma Kalaga kisi na menge makio, takiamenyine Kalaga, buatananizizie Kalaga konia babo bakatizia ku bukongolo bua busambazi. 
1CO.1.22	Kubuno baYuda bekulondaga migeleko, nu baGeleka bekulondaga menge: 
1CO.1.23	tondo isue tukumusambalila musagu wa Klisto buno atakilue ku muti wa magu, eli ikitano ku baYuda, nu ku baBilongo eli bukongolo; 
1CO.1.24	tondo ku babo bekumanua, aba baYuda nu baGeleka, Klisto eli magala ma Kalaga, nu menge ma Kalaga. 
1CO.1.25	Kubuno bukongolo bua Kalaga buli na menge kutinga bantu; nu mutambo wa Kalaga uli na magala kutinga magala ma bantu.
1CO.1.26	Kubuno kengelazi bumuamaninue, mibuto zane, buno ta beingi beli na menge ma kisi, ta beingi beli na magala, ta beingi beli na buangato bamanagua. 
1CO.1.27	Tondo Kalaga, asombuede bikongolo bia kisi kuitia beli na menge na nsoni; nu Kalaga aso­mbuede biatamba bia kisi, kuitia bili na magala na nsoni; 
1CO.1.28	nu Kalaga asombuede bikubigaga bia kisi, nu bikubengua, nu bitabezaga, buno bikegie bikuanzua: 
1CO.1.29	buno muntu unsania nteikake ku Kalaga. 
1CO.1.30	Tondo kueli inyue museli mu Klisto Yesu, wakitilue menge kutuli matukile ku Kalaga nu kuisanana nu kusuagibua, nu bukuluzi: 
1CO.1.31	bubuno, anga buasanzilue bune, We ukuikaka, nti eikaka mu Mukota. 
1CO.2.1	Nunne, mibuto zane, ganavule kumuli nsiavule na moki makumutananizia aba ma menge, kumusambalila bulongeki bua Kalaga. 
1CO.2.2	Kubuno nsiakengede kingo kitondo kumuli, umpanga Yesu Klisto nuwe atakilue ku muti wa magu. 
1CO.2.3	Nunne ganabezaga kueinyu nabezaga natamba, nu nabezaga na boba, nu nagilimine. 
1CO.2.4	Nu kutenda kuane nu kusambala kuane takuabezaga ku moki ma kuluta kua menge ma bantu, tondo ku tulolesio tua magala ma Muuza Wasililila: 
1CO.2.5	buno bukatizio bueinyu tabube mu menge ma bantu, tondo mu magala ma Kalaga.
1CO.2.6	Tukutendaga na menge ku babo bese bakula mu Klisto: numo ta menge ma nkiko zeno, aba ma bangati ba nkiko zeno, nu bekuke­ngagibua: 
1CO.2.7	tondo tukutenda menge ma Kalaga mu kakungu mamo mabisilue, mabikile Kalaga nkungu zabezaga kisi takibu­mbua ku lutanuno lueitu: 
1CO.2.8	mamo matamenyine bangati ba kisi kikino: kubuno songo bamamenyine, songo tabanatakile Mukota wa lutanuno: 
1CO.2.9	tondo anga buasanzilue bune,
1CO.2.9	Bitondo bitamonekileko na liso,
1CO.2.9	aba bitonguilueko na kutuzi,
1CO.2.9	Aba tabiamenyinue na mutima wa muntu,
1CO.2.9	Bibio bitondo biabalongekede Kalaga babo bekumutunda. 
1CO.2.10	Tondo Kalaga atulolesizie ku Muuza wage: kubuno Muuza akulondaga binsania E, bitondo biabisua bua Kalaga. 
1CO.2.11	Ku­buno nazi muntu unamenya bitondo bia muntu, umpanga muuza wa muntu, uli mueli? Nu bubo bitondo bia Kalaga takuli muntu ukubimenya, umpanga Muuza wa Kalaga. 
1CO.2.12	Tondo isue tatua­kasilue muuza wa nkiko zeno, tondo Muuza wozo ukutukaga ku Kalaga; buno tumenye bitondo bituakasilue buliabulia na Kalaga. 
1CO.2.13	Nubio ubitukutendaga, ta ku moki matuigisizibue na menge ma bantu, tondo matuigisizibue na Muuza: ku kumenyinina bitondo bia Muuza na moki ma Muuza. 
1CO.2.14	Tondo muntu uteli na Muuza wa Kalaga ntekumenyaga bitondo bia Muuza wa Kalaga: kubuno kueli bili bukongolo; aba ntanavuama kubimenya, kubuno biku­menyininua tugu na Muuza. 
1CO.2.15	Tondo we wagomia na Muuza ekumenyinina bitondo binsania, tondo we wenyene ntekumenyininua na muntu. 
1CO.2.16	Kubuno nazi wamenyine bumenyinino bua Mukota, buno amuigisie?
1CO.3.1	Nunne, mibuto zane, nsiavuamine kutenda neinyu anga bago­mia na Muuza, tondo anga bantu bekuyangaga bumba bua buagi, anga bana bakeke mu Klisto. 
1CO.3.2	Namumomezie mabele, aba nsiamulisizie idia: kubuno muabezaga tamukulivuama: aba, kano kaluma tamukulivuama; 
1CO.3.3	kubuno inyue mukikili bayangi ba bumba bua buagi; kubuno ndi mukikili na lugi nu miango bueinyu bueinyu, ndi nti tamuikile bayangi ba bumba bua buagi, nu bekuya­nga lukita lua bantu ba kisi? 
1CO.3.4	Kubuno ndi muntu umozi ekutenda bune, Nne nili wa kikanga kia Paolo, nu ungo bune, Nne nili wa kikanga kia Apolo; ndi nti tamukukitaga anga bantu bekuyanga bumba bua buagi? 
1CO.3.5	Umpanga Apolo eli nazi? Nu Paolo eli nazi? Beli bakiti tugu, kubabo muakatizizie; anga buakasile Mukota ku muntu na muntu. 
1CO.3.6	Nne nayikile, Apolo asandide mazi; tondo Kalaga ekukuzagia, 
1CO.3.7	Ububo we ukuyikaga nteli kena, aba we ukusandilaga mazi; tondo Kalaga ukukuzagia. 
1CO.3.8	U­mpanga we ukuyika nuwe ukusandila mazi beli umozi; tondo muntu na muntu akakasua lukalilo luage wenyene lugezie na mulimo wage wenyene. 
1CO.3.9	Kubuno tuli bakiti ba mulimo na Kalaga: inyue muli anga isoa likuasibua na Kalaga, nu anga numba ziko­bakua na Kalaga.
1CO.3.10	Ku mponga za Kalaga zinakasilue, anga mukulu wa bobaki eli na menge nabikile kibanza, nu ungo muntu ekubaka gantata gakio. Tondo na muntu na muntu alole lukita luakubaka gakio. 
1CO.3.11	Ku­buno takuli muntu unavuama kubika kingo kibanza kutinga kikino kiabikilue kalazi, U Yesu Klisto. 
1CO.3.12	Tondo ndi muntu obaka ga kibanza kikino olo, feza, aba makozi ma bukunza, aba miti, aba nsolu zakama, aba bisesa; 
1CO.3.13	mulimo wa muntu na muntu uka­monekako: kubuno busi bubo bukagulolesia, kubuno ukabisulua na keiya; nu kako keiya kakalindika mulimo wa muntu na muntu ndi walukita lukizi. 
1CO.3.14	Ndi mulimo wa muntu wobakile gakio wikala nti akakasua lukalilo lusoga. 
1CO.3.15	Ndi mulimo wa muntu wagia, nti akeida lukalilo luage: tondo we wenyene nti akonibua, tondo anga ku keiya.
1CO.3.16	Tamuizi buno inyue muli numba za Kalaga, nu Muuza wa Kalaga ekuikala mu muli? 
1CO.3.17	Ndi muntu abigia numba za Kalaga, nti Kalaga akabigia muntu wozo; kubuno numba za Kalaga zasililila, u inyue.
1CO.3.18	Muntu nteiyengelele we wenyene. Ndi muntu umozi kumuli ekuikengela buno, eli na menge mu nkiko zeno, nti abe kikongolo, buno abe na menge. 
1CO.3.19	Kubuno menge ma nkiko zeno meli bukongolo ku Kalaga. Kubuno buasanzilue bune, We ukumenyaga buengelezi bua beli na menge: 
1CO.3.20	nu lingo, Mukota eizi make­ngelo ma beli na menge, buno meli huliabulia.
1CO.3.21	Umpanga muntu nteikake mu bantu. Kubuno binsania bili bienyu; 
1CO.3.22	ndi bia Paolo, aba bia Apolo, aba bia Kefa, aba bia kisi, aba bia kalamo, aba bia lukuo, aba bia kano kaluma, aba bikaba; binsania bili bienyu; 
1CO.3.23	nuinyue muli ba Klisto, nu Klisto eli wa Kalaga.
1CO.4.1	Muntu atulole, buno tuli bakiti ba Klisto, nu balangi ba tukungu tua Kalaga. 
1CO.4.2	Tondo, lingo buatunganana balangi, buno muntu na muntu abe mukatizia. 
1CO.4.3	Tondo ta kitondo kinene kundi kusungibua neinyue, aba kusungibua ku bantu: aba nsikuisu­ngia nnenyene. 
1CO.4.4	Kubuno nnenyene nsizi bunisungia, tondo kitondo kikino takinambingia, tondo we ukunsungia u Mukota. 
1CO.4.5	Umpanga tamusese mulondo wampa mu nkungu zago, aba nu gavue Mukota, ukalolesia bitondo binsania ku kiengi bibio biakita­gua mu kapilo, nu kubisula nango za mitima; nu ku nkungu zezo na muntu na muntu akakasua ku Kalaga luganuno luamutananina.
1CO.4.6	Bitondo bibino, mibuto zane, nabikitile kuba kisusania kiane nu kia Apolo ku kabamba keinyu, buno ku musagu weitu muige kutasuluka biasanzilue; nu muntu umozi nteikotie ku munyage. 
1CO.4.7	Kubuno eli nazi ukukuanzukania nongo? nu kikizi kiutakasilue? tondo ndi wakasilue, buni bukuikaka anga ntuakasilue? 
1CO.4.8	Muikuta kalazi, muaguma kalazi, muangata kalazi anga bakota ga tuteli: bunabede busoga songo muangatile, buno nuisue tunangata neinyu. 
1CO.4.9	Kubuno, nkukengela, buno Kalaga atubikile tube basingua bazinda, anga bantu bakusungibua buno beitue; kubuno tuseli tulolesio ku kisi, nu ku migenzi nu ku bantu. 
1CO.4.10	Isue tuli bikongolo ku kabamba ka Klisto, tondo inyue muli na menge mu Klisto; isue tuatamba, tondo inyue muli na magala; inyue mukuganunua, tondo isue tukubengua. 
1CO.4.11	Aba nu nkungu zeno tukukua na nzala, nu mpusia, nu tuli mindulu, tukulibulua ngizi tatuli na biziki biakuikala; 
1CO.4.12	lingo tukukita milimo na mabokomeitu: nu tukulingua, nti tukukita mponga; tukubabazibua, nti tuikalila; 
1CO.4.13	ndi tukukandikua, nti tuasega; tukukitua anga nsese za kisi, nu busasa bua binsania, aba nu kano kaluma.
1CO.4.14	Nsikusanza bitondo bibino buno nimuitie na nsoni; tondo nkumutonda anga bana bane banatunda. 
1CO.4.15	Kubuno munabede na basozi tununu ikumi mu Klisto, tondo tamuli na basoinyue beingi; kubuno nne namubutile mu Klisto Yesu mu musagu musoga. 
1CO.4.16	Umpanga nkumuana buno, mukite anga bunkukita. 
1CO.4.17	Kububo namusingide Timoteo, muana wane unatunda, nu mukatizia mu Mukota, ukamulolesia misako zane zili mu Klisto, anga bunkuigisagia ku kiziki na kiziki mu ekelezia linsania lia Klisto. 
1CO.4.18	Bamozi bekuikotia buno anga nsiavue kumuli. 
1CO.4.19	To­ndo navue kumuli yiliyili, ndi Mukota aziga; nunne namenye ta kutenda kuabo beikotagia, tondo magala mabo. 
1CO.4.20	Kubuno bukota bua Kalaga tabuli mu kutenda, tondo mu magala. 
1CO.4.21	Buni bumukutunda? nivue kumuli na kasusula; aba mu lutundo, nu mutima wabota?
1CO.5.1	Kukutendua nunse buno kuli bumania kumuli, nu bumania bubuno bua lukita luteli ku baBilongo, buno muntu alimbie mukazi weisi. 
1CO.5.2	Nuinyue mukuikotia, aba tamukuikongoboteka buno, atikibue kumuli wozo wakitile kitondo kikino. 
1CO.5.3	Kubuno nne lebelebe, nsiligo ku mubili tondo niligo ku makengelo mane, nasungia kalazi wozo wakitile kitondo kikino anga buno niligo, 
1CO.5.4	muizina lia Mukota weitu Yesu Klisto, gamuakundamanaga, na makengelo mane anga niligo, na magala ma Mukota weitu Yesu Klisto, 
1CO.5.5	muntu wono akasanue ku Satana, buno mubili ubigibue, tondo muntu wono onibue mu busi bua Mukota Yesu. 
1CO.5.6	Kuikaka kueinyu takusoga. Tamuizi buno, mugago mukeke ukugagagia bisubua binsania? 
1CO.5.7	Mutikie wozo mugago mukulu, buno mube bisubua bito, anga bumuli tamuagagibua. Kubuno kayulo keitu keisuluko u Klisto: 
1CO.5.8	umpanga tukite ikundamanino lilio, ta ku mugago mukulu, aba ku mugago wa kiango nu bubi, tondo ku bitagaga bia mutima wenga, nu bulili.
1CO.5.9	Namusanzide mu mukanda wane tamugomanie na bamania; 
1CO.5.10	nsikutenda buno tamugomanie nunse na bamania ba kisi kikino, aba na bekutonia, aba na banyagi, aba na bakumbamizi ba nkisi; kubuno bubo bunamutunganana kutuka mu kisi kikino: 
1CO.5.11	tondo kano kaluma, namusanzila tamugomanie na muntu ukumanua mubuto ndi eli mumania, aba ekutonia, aba mukumbamizi wa nkisi, aba mulingani, aba munuzi wa maku, aba munyagi; muntu wa lukita luluno tamuzige kulia nage. 
1CO.5.12	Kubuno nili na buangato bukizi nibasungie babo beteizi Klisto? Nuinyue tamukusungia babo beli mu Klisto? 
1CO.5.13	Tondo babo beteizi Klisto, Kalaga akabasungia. Tikiazi wono muntu mubi kumuli.
1CO.6.1	Muntu mukizi kumuli, ndi eli na kitondo na munyage, ta busoga kumubinga ku babo bateisanana, tondo ku basuagibua? 
1CO.6.2	Aba ndi tamuizi buno basuagibua bakasungia kisi? Nu ndi kisi kikasungibua neinyu, buni bumutanamenya kusungia ku bitondo bikeke? 
1CO.6.3	Ndi tamuizi buno tukasungia migenzi? embe ku bingo bitondo? 
1CO.6.4	Umpanga ndi gamukusesaga milondo za kisi kikino, ndi mukumanaga babo batakumenyua mu ekelezia? 
1CO.6.5	Nkutenda kitondo kikino buno nimuitie na nsoni. Ndi buli bubo, ndi kumuli takuli muntu umozi gunasesa milondo za mibuto zage, 
1CO.6.6	tondo mukubingana bueinyu bueinyu ku babo batakatizia? 
1CO.6.7	Lebelebe, kano kaluma mukulungia nunse, kubuno mukubingana bueinyu bueinyu. Ndi tamunagilua? Kubuni bumutakuziga munyague bikulo bienyu? 
1CO.6.8	Tondo, inyue mukuagilaga bantu, nu kuiba bikulo biabo, ubibio bia mibuto zeinyu. 
1CO.6.9	Aba ndi tamuizi buno bateisanana tabakapiena bukota bua Kalaga? Tamuengelelue: aba bitazi, aba bakukumbaminaga nkisi, aba beiti ba meiga: aba beli bua mukikulu, aba bakukita buteli anga bumba bua bantu, 
1CO.6.10	aba beibi, aba bekutonia, aba banuzi ba maku, aba balingani, aba bakukangaga, tabakapiena bukota bua Kalaga. 
1CO.6.11	Nu bubo nuinyue muabezaga mu lulo lukita, tondo muasugilue, tondo muabikilue basuagibua, tondo muabingizibue muizina lia Mukota Yesu Klisto, nu mu Muuza wa Kalaga weitu.
1CO.6.12	Ninavuama kukita binsania; tondo binsania tabinaba bisoga kundi. Ninavuama kukita binsania; tondo nsikangatua na kimozi. 
1CO.6.13	Malia meli ku kitondo kia nda, nu nda zili ku kitondo kia malia; tondo Kalaga akabigia bio bibili; nda nu malia. Tondo mubili taguli ku kitondo kia butazi, tondo ku kitondo kia Mukota; nu Mukota ku kitondo kia mubili: 
1CO.6.14	nu Kalaga ayukizie Mukota, nu lingo akatuyukia ku magala mage wenyene. 
1CO.6.15	Tamuizi buno mibili zeinyu zili biganza bia Klisto? ndi natole biganza bia Klisto, nu kubibika kuba biganza bia kitazi? kilo, aba nunse. 
1CO.6.16	Aba ndi buno, we ukugomania na kitazi nti eli bumozi nage? kubuno, buatendilue bune, Babo babili babe mubili umozi. 
1CO.6.17	Tondo we ukugomania na Mukota eli umozi nage mu muuza umozi. 
1CO.6.18	Tinazi butazi. Ingo mibi insania zikukitaga muntu tazikubigia mubili wage: tondo we ukukitaga butazi ekubigia mubili wage we wenyene. 
1CO.6.19	Aba ndi tamuizi buno mibili zeinyu zili numba za Muuza Wasililila uli munda mueinyu umuakasilue na Kalaga? nu tazili zeinyu; 
1CO.6.20	kubuno muakunzilue ku bukunza bunene; ububo ganunazi Kalaga mu mibili zeinyu.
1CO.7.1	Ku bitondo bibio biwansanzide: Buli busoga wamulume ntetu­bie ku mukikulu. 
1CO.7.2	Tondo, ku kabamba ka butazi, na muntu na muntu abe na mukikulu wage wenyene, nu mukikulu na mukikulu abe neiba wage wenyene. 
1CO.7.3	Iba akase mukikulu wage bulili buage: nu bubo bubo mukikulu akase iba wage bulili buage. 
1CO.7.4	Mukikulu nteli na buangato ku mubili wage wenyene, tondo iba wage: nu bubo bubo iba nteli na buangato ku mubili wage wenyene, tondo mukikulu wage. 
1CO.7.5	Tamusumbilizanie anga batagomania, ndi tamuitabizia bumozi nkungu, buno mube na nkungu za kusega nu kumbusa nti muagomania, buno Satana anavua kumulindika buno mugilane. 
1CO.7.6	Tondo nkutenda tugu bubo, takukakizia. 
1CO.7.7	Kubuno ninatunda bantu bansania babe anga bundi, tondo na muntu na muntu eli na lukaso luage wenyene lukutukaga ku Kalaga, wono bubo nu wozo bubo.
1CO.7.8	Tondo nababula babo batesonga nu misigala bune, Bunaba busoga beikale anga bundi. 
1CO.7.9	Tondo ndi tabanavuama kuikala tabasongua, aba tabasonga, nti basongua, aba nti basonga: kubuno buli busoga kusonga aba kusongua bubatanaba na lutundo. 
1CO.7.10	To­ndo babo basila kusongana nabakakizia aba tanne: tondo Mukota, mukikulu ntatuke kuiba 
1CO.7.11	(tondo ndi atuka, nti ikala ntaso­ngua, aba agomanie lingo neiba); lingo wamulume ntatikie muki­kulu wage. 
1CO.7.12	Tondo ku bango bantu namubula, nne, ta Mukota; Ndi mubuto umozi eli na mukikulu utakatizia, nu mukikulu wono akuitabizia kuikala nage, ntamutike. 
1CO.7.13	Nu mukikulu ndi eli neiba utakatizia, nu ndi wamulume wono ekutunda kuikala nage ntamusige. 
1CO.7.14	Kubuno wozo wamulume utakatizia asuagibua mu mukikulu wage nu wozo mukikulu utakatizia asuagibua muiba wage; songo ta bubo songo bana beinyu banabede ta basuagibua, tondo kano kaluma beli basuagibua. 
1CO.7.15	Tondo ndi wozo utakatizia atuka nti atuke: ugago mubuto wamulume aba mubuto mukikulu ntakandua; tondo Kalaga atumanine ku bubobelelo. 
1CO.7.16	Kubuno ukumenya buni, uwe mukikulu, embe unonia iba wobe? aba uku­menya, uwe wamulume, embe unonia mukikulu wobe? 
1CO.7.17	Tondo, anga buabeganizie Kalaga ku muntu na muntu, anga buamanine Mukota muntu na muntu, ububo wende, nu bubo bunkukakizia mu ekelezia na ekelezia lia Klisto. 
1CO.7.18	Ndi muntu umozi amaninue nuwe abezaga asila kumonesibua? nteidolesie buno ntamonesizibue. Ndi muntu umozi amaninue nuwe ntamonesibua? Umpanga ntamonesibue. 
1CO.7.19	Kumonesibua ta kena, nu kutamonesibua ta kena; tondo kukatizia makakizio ma Kalaga. 
1CO.7.20	Na muntu na muntu ikale mu lukita luabezaga nalo gamaninue. 
1CO.7.21	Ndi wa­maninue ku bukobe; ntutende buno, Tabusoga; tondo ndi wakandulua, nti wakita bubo. 
1CO.7.22	Kubuno we wamaninue mu Mukota eli mukobe, eli mukandulua wa Mukota: nu bubo we wamaninue eli mukandulua, eli mukobe wa Klisto. 
1CO.7.23	Inyue muakunzilue ku bukunza; tamube bakobe ba bantu. 
1CO.7.24	Mibuto zane, na muntu na muntu ikale mu lukita luamaninue na Kalaga.
1CO.7.25	Ku bakikulu batemenya bamulume nsili neikakizio lia Mukota: tondo nkumubula tugu, anga buankuilide Mukota kiombo buno nibe mukatizia. 
1CO.7.26	Bubo bunkukengela buli busoga ku kabamba ka kabebe katuli nako, buno buli busoga ndi muntu ikale anga bueli. 
1CO.7.27	Ndi wakandua na mukikulu? ntulonde kukandulua. Ndi wakandulua na mukikulu? ntulonde mukikulu. 
1CO.7.28	Tondo ndi wasonga, nti ntuagile; ndi mukikulu asongua wozo nti ntagile. Tondo akababazibua mu mubili: nu ninatunda kumubembukia na zeno. 
1CO.7.29	Tondo nkutenda bubuno, mibuto zane, nkungu zako­koka, kutukila kano kaluma babo beli na bakikulu babe anga beteli nabo; 
1CO.7.30	nu babo bekulila, anga batakulila; nu babo bekuboga­boga, anga batakubogaboga; nu babo bekukunza, anga beteli na kampa; 
1CO.7.31	nu babo bekulemanina kisi kikino, anga batakukile­manina nunse: kubuno bitondo bia kisi kikino bikutingaga. 
1CO.7.32	Tondo nsikutunda muabilemanina. We utasonga ekukengela bitondo bia Mukota, buno atananizie Mukota: 
1CO.7.33	tondo we waso­nga akukengela bitondo bia kisi kikino buno atananizie mukikulu wage. 
1CO.7.34	Lingo buengukana gasamba mukikulu nu kikumi. Wozo utasongua akuidangia mu bitondo bia Mukota, asililile mu mubili nu muuza: tondo wozo wasongua akuidangia ku bitondo bia kisi kikino, lukita luanatananizia iba wage. 
1CO.7.35	Nkutenda bubuno ku mutali weinyu; nsikumuengelela, tondo ku kabamba ka bibio bikutananizia, mukitile Mukota kuteli kubulutua na bingo bitondo. 
1CO.7.36	Tondo ndi muntu ekukengela buno ntekukitila kikumi kiage busoga, ndi atinga nkungu za bukinga buage, nu ekutunda kusongua, akite anga buekutunda; ntakita buagi; basongane. 
1CO.7.37	Tondo we walindia mutima, nu ntiyanina, tondo avuama kuangata kusombola kuage wenyene lingo, ekukengela mu mutima wage, kulanga kikumi kiage, akita busoga. 
1CO.7.38	Umpanga, ukusongia kikumi kiage ekukita busoga; nuwe utakukisongia nti akita busoga nunse. 
1CO.7.39	Mukikulu akandua ndi iba ekili na kalamo; tondo ndi iba akua, nti akandulua buno asongue na unsania watunda; tondo mu Mukota tugu. 
1CO.7.40	Tondo eli na mbogimbogi nunse, ndi ikala anga bueli, anga bunabula: nunne nkukengela buno nili na Muuza wa Kalaga.
1CO.8.1	Ku musagu wa bibio bikubikua kayulo ku nkisi: Tuizi buno isue bansania tuli na menge. Menge makulusagia luikotio, tondo lutundo lukutulindia mu Klisto. 
1CO.8.2	Muntu ndi akengela buno eizi kitondo, ntemenya anga buamutunganana kumenya; 
1CO.8.3	ndi muntu atunda Kalaga, wozo amenyininua nage. 
1CO.8.4	Ku musagu wa kulia idia liabikua kayulo ku nkisi, tuizi buno nkisi ta kena mu kisi, nu buno takuli Kalaga tondo umozi tugu. 
1CO.8.5	Kubuno ndi beli bamanagua tulaga, ndi muigulu aba mu kisi; anga bubo butuli tuingi, nu bakota beingi; 
1CO.8.6	tondo kutuli kuli Kalaga umozi tugu, Tateisue, kueli ukukutukaga binsania, nuisue mueli; nu kuli Mukota umozi, Yesu Klisto, ku wono binsania biabede, nuisue mueli. 
1CO.8.7	Tondo menge mamano tameli mu bantu bansania; tondo bamozi, ku kugomia na nkisi aba nu kano kaluma, bakulia anga idia liabikua kayulo ku nkisi; nu tulenganio tuabo tuatamba na nsese. 
1CO.8.8	Tondo idia talinatulusia ku Kalaga: kubuno, ndi tualia tatunata­likilua kena, nu ndi tatualia tatunakokoka kena. 
1CO.8.9	Tondo idangazi, busoga bueinyu tabukikitanie babo batamba. 
1CO.8.10	Kubuno ndi muntu akumona uwe uli na menge wikala kuidia mu numba za nkisi; ndi muntu wono watamba, ntanalia nuwe lilio liabikua kayulo ku nkisi? 
1CO.8.11	Nu wozo mubuto watamba ndi ntanazimina ku menge mobe, ku kabamba kage Klisto akule. 
1CO.8.12	Nu kungua, muagila mibuto zeinyu nu kutambia babo batamba, nti mukuagila Klisto. 
1CO.8.13	Kubuno, ndi idia likuagia mubuto wane, nsikalia nyama lingo nunse, ninavua kuagia mubuto wane.
1CO.9.1	Ndi nne nsili mukandulua? Ndi nne nsili musingua? ndi nne nsiamonine ku Yesu Mukota weitu? ndi inyue tamuli mulimo wane mu Mukota? 
1CO.9.2	Ndi nsili musingua ku bango bantu, tondo nili musingua kumuli; kubuno kalolesio ka busingua buane u inyue mu Mukota. 
1CO.9.3	Kuakula kuane ku babo bekumbuzia u kukuno. 
1CO.9.4	Ndi tatuli na buangato bua kulia nu kunua? 
1CO.9.5	Ndi tatuli na buangato bua kuenda gamozi na mukikulu uli mukatizia, anga bango basingua, nu mibuto za Mukota, nu Kefa? 
1CO.9.6	Aba ndi nnenyene nu Balanaba tugu, ndi tatuli na buangato bua kutakita mulimo? 
1CO.9.7	Nazi mukoloboyo unenda kuitana bita nu kuidiga wenyene? nu nazi unayika miti za biguma nu ntakulia ku biguma biazo? aba nazi ukulangaga bituganua, nu ntakunuaga ku mabele mabio? 
1CO.9.8	Ndi bubuno bunkutenda nsikutenda anga muntu? aba ndi mulembe tagukutenda nugo bubo? 
1CO.9.9	Kubuno buasanzilue mu mulembe wa Mose bune, Ntukande kanua ka ngombe zikunya­nta mumpunge. 
1CO.9.10	aba ekutenda ku kabamba keitu umpanga? E, kiasanzilue ku kabamba keitu: kubuno buatunganana mulimi alime ku kilemanizio, nuwe ukututa, ku kilemanizio atunganana kukasua nkindi. 
1CO.9.11	Ndi tuamusambalide bitondo bia Muuza, ndi tabunakulungana nuinyue kutubogiabogia na bimukumona? 
1CO.9.12	Ndi bango bekukasua bua­ngato bubuno kumuli, ndi isue tatunatinga? Tondo tatukukitila buangato; tondo tukuikalilaga bitondo binsania, tunavua kubigana musagu musoga wa Klisto. 
1CO.9.13	Tamuizi buno babo bekukita mulimo wa bia numba za kukumbamina, bekulia nkindi zeidia lia numba zezo, nu babo bekukita mulimo wa kiziki kia kayulo beku­kasua kuidia lia kiziki kia kayulo? 
1CO.9.14	Nu bubo Mukota akakizizie buno babo bekusambala musagu musoga bakalama ku musagu musoga. 
1CO.9.15	Tondo nsialemanine bibio; aba kimozi, aba nsiasa­nzile bibino bibe bubo kundi; buli busoga kubuno, nikue ndi muntu unsania ntabigia kuikaka kuane. 
1CO.9.16	Kubuno ndi nasambala musagu musoga, tondo nne nsili na kampa kakuikaka, kubuno natananinue nago; nu kisuililo kundi ndi nsiasambala musagu musoga. 
1CO.9.17	Kubuno ndi nakita mulimo wono ku kusombola kuane nnenyene, nti nili na lukalilo: tondo ndi ta ku kusombola kuane, nti nakasilue bulangi. 
1CO.9.18	Kikizi lukalilo luane? Ululuno: buno kungua nasambala musagu musoga, nti tagube na bukunza, buno nsite buangato buane mu musagu musoga. 
1CO.9.19	Kubuno nabezaga mukandulua ku bantu bansania, tondo nikitile mukiti wa bansania, buno nilute bantu beingi nunse. 
1CO.9.20	Nabede anga mu­Yuda ku baYuda, buno nilute baYuda; ku babo beli mu mulembe, nabede anga mu mulembe, tondo nsiabezaga mu mulembe, buno nilute babo beli mu mulembe. 
1CO.9.21	Kubabo beteli na mulembe, nabede anga nsili na mulembe, tondo tanga buno nsili na mulembe ku Kalaga, tondo ku mulembe wa Klisto, buno nilute babo beteli na mulembe. 
1CO.9.22	Ku batamba nabede anga watamba, buno nilute batamba; nabede muntu wa nkita insania ku bantu bansania, buno nonie bamozi ku nkita zezo. 
1CO.9.23	Nunne nkukita bubuno bunsania ku kabamba ka musagu musoga, buno nigomie nabo mugo. 
1CO.9.24	Ta­mukumenya buno bakuenda kantangoa bakuenda lubilo bansania, tondo ukukasua lukalilo lusoga eli umozi? Ububo endazi Iubilo lukita luluno buno mukasue. 
1CO.9.25	Nu na muntu na muntu ukulonda kukinda akuizugila ku binsania. Umpanga, babano buno bakasue nkumbu zabiga; tondo isue zitanakubiga. 
1CO.9.26	Aba nne nkuenda lubilo bubo, tanga ukuzingazinga; nkuluana, tanga utakuluana.
1CO.9.27	Tondo nkubabazia mubili wane, nu kugukitia, bunavua kuba buno ndi nasila kusambalila bango, nu nti nasombua.
1CO.10.1	Mibuto zane, nsikutunda muiba buno, batateisue bansania basondelezizibue na kimpa, bansania basokile kitatenge; 
1CO.10.2	nu bansania babatizizibue ku Mose mu kimpa nu mu kitatenge; 
1CO.10.3	nu bansania balile idia limozi lia muuza; 
1CO.10.4	nu bansania banune mazi mamozi ma muuza: kubuno banune mu Ikozi lia muuza liabayangaga: nu Ikozi lilio liabezaga Klisto. 
1CO.10.5	Tondo kuabezaga beingi kubeli Kalaga ntatananizizibue nabo: kubuno basungizibue mu kalula. 
1CO.10.6	Umpanga bitondo bibino biabezaga tulolesio kutuli, buno isue tatutunde bubi, anga buabutundile babo. 
1CO.10.7	Aba tamube bakumbamizi ba nkisi, anga bamozi kubeli; anga buasanzilue bune, Bantu beikede gansi baliaga nu banuaga, bazanzukile nu baminaga.
1CO.10.8	Aba tatukite butazi, anga buakitile bamozi, nu bakule busi bumozi bantu tununu makumi mabili nu tusatu. 
1CO.10.9	Aba tatuli­ndike Mukota, anga buamulindikile bamozi, nu bakule na nzoka, 
1CO.10.10	Aba tamukite manungunungu, anga buakitile bamozi manu­ngunungu, nu bakule na muiti. 
1CO.10.11	Umpanga bitondo bibino binsania biababaside ku kitondo kia tulolesio; nu biasanzilue kutu­kengelesia; isue babasidue nkiko nzinda. 
1CO.10.12	Kubuno we ukuke­ngela buno emana idange, buno ntagoe. 
1CO.10.13	Takuli idindiko limukulindikua, litakulindikua bango bantu; tondo Kalaga eli mukatizia, ntanamulekelela buno mulindikue neidindiko limuta­navuama kukinda, tondo amukasie muidindiko bumunalikinda buno mukokomene.
1CO.10.14	Kububuno, batundua bane, tinazi ikumbamino lia nkisi. 
1CO.10.15	Nkutenda na beli na menge; kengelazi bubo bunkutenda. 
1CO.10.16	Kituma kikio kia mbogimbogi kikutubogiabogia, ndi ta ku mugomio wa mikila za Klisto? Kampampa kako katukubungulaga, ndi takeli mugomio wa mubili wa Klisto? 
1CO.10.17	kubuno kampampa keli kamozi, isue tuli beingi, tondo tuli mubili umozi; kubuno isue bansania tuabegana kako kampampa kamozi. 
1CO.10.18	Lolazi buabezaga lukita lua balsalele: babo baliaga ku bisansa bia ku kayulo, ndi tabagomia na kayulo? 
1CO.10.19	Umpanga nitende buni? Ndi kikio kikubikua kayulo ku nkisi ndi kili kena? aba ndi nkisi zili kena? 
1CO.10.20	Ta bubo, tondo bibio bikukasana baBilongo, bekubikasana ku basumbu, ta ku Kalaga: nunne, nsikutunda buno mugomie na basumbu. 
1CO.10.21	Tamunavuama kunua ku kituma kia Mukota, nu ku kituma kia basumbu: tamunagomia ku meza ma Mukota, nu ku meza ma basumbu. 
1CO.10.22	Ndi tukuitia Mukota na lugi? Ndi tuli na magala nunse kumutinga?
1CO.10.23	Bitondo binsania bili bulangania kukitua mu mulembe, tondo ta bitondo binsania ubili bisoga kukita. Bitondo binsania bila bula­ngania kukitua mu mulembe, tondo ta bitondo binsania ubikutu­lindia. 
1CO.10.24	Muntu ntalonde mbogimbogi zage wenyene, tondo za munyage. 
1CO.10.25	Neidia neidia liakunzua kuisoko liliazi; tamubuzie, buno mumenyinine kuliatuka; 
1CO.10.26	kubuno kisi kili kia Mukota, nu binsania biakiyazia. 
1CO.10.27	Nu ndi muntu utakatizia amumana ku mu­sanganano, nuinyue mukutunda kuendako; liazi neidia neidia limu­akasua, tamubuzie buno mumenyinine kuliatuka. 
1CO.10.28	Tondo ndi muntu amubula, Idia lilino liabezaga lia nkisi, tamulie, ku kabamba ka wozo wamukengelezia, nu buno muamenyinina kuliatukaga. 
1CO.10.29	Nkutenda bubuno, ta ku bumenyinino buobe tondo bua wozo ungo; buni bunasungibua na bumenyinino bua ungo muntu? 
1CO.10.30	Ndi nkulia nu kuganuna, buni bunalingua ku lilio linaganuninaga? 
1CO.10.31	Umpanga, kungua mukulia aba mukunua, aba kitondo kinsania kimu­kukita, kitazi binsania mu lutanuno lua Kalaga. 
1CO.10.32	Tamukukie baYuda, aba baGeleka, aba ekelezia lia Kalaga: 
1CO.10.33	anga nne bunku­tananizia bantu bansania mu bitondo binsania, nsikulonda mutali wane nnenyene, tondo mutali wa beingi, buno bonibue.
1CO.11.1	Kitazi, anga bunasusananizie Klisto. 
1CO.11.2	Lingo namuga­nuna kubuno muankengela mu binsania, nu muakokomezia bunsania anga bunamusambalide. 
1CO.11.3	Tondo nkutunda mumenye buno, muangati wa wamulume na wamulume eli Klisto; nu mua­ngati wa mukikulu eli wamulume; nu muangati wa Klisto eli Kalaga. 
1CO.11.4	Na wamulume na wamulume ukusega aba kulengania, ndi ekukila itoe, nti abenga muangati wage. 
1CO.11.5	Tondo na mukikulu na mukikulu ukusega aba kulengania, itoe taliakukilua, nti abenga muangati wage; kubuno eli bumozi na wozo walulua. 
1CO.11.6	Kubuno ndi mukikulu ntekukila, kasi nti alulue nunse: tondo ndi buli nsoni mukikulu kualulua nzuili zage, aba kukegia, kasi nti akukilue. 
1CO.11.7	Kubuno tabuatunganana wamulume kukukila itoe, kubuno eli kisusania nu lutanuno lua Kalaga: tondo mukikulu eli lutanuno lua wamulume. 
1CO.11.8	Kubuno wamulume ntatukile ku mukikulu; tondo mukikulu ku wamulume: 
1CO.11.9	aba wamulume ntabumbilue ku kabamba ka mukikulu; tondo mukikulu ku kabamba ka wamulume: 
1CO.11.10	ku bubuno buatunganana mukikulu abe na kakengelesio ka luanzo kuitoe liage, ku kabamba ka migenzi. 
1CO.11.11	Tondo lingo, mukikulu ntanaba nteli na wamulume, aba wamulume ntanaba nteli na mukikulu, mu Mukota. 
1CO.11.12	Kubuno anga bubo mukikulu atukile ku wamulume, bubo wamulume nuwe, akubutagua na muki­kulu; tondo binsania bikutukaga ku Kalaga. 
1CO.11.13	Kengelazi mubenyene, ndi buatananina mukikulu kusega Kalaga nu ntakukila itoe liage? 
1CO.11.14	Ndi tamukukengela buno, kungua wamulume eli na nzuili ndazi, ndi nti tabubi? 
1CO.11.15	Tondo ndi mukikulu eli na nzuili ndazi zili lutanuno kueli; kubuno akasilue nzuili kukukila itoe liage. 
1CO.11.16	Tondo ndi muntu atunda kuenda miango, isue tatuli na lukita anga luluno, aba maekelezia ma Kalaga.
1CO.11.17	Mu kukakizia kukuno, nsikumuganuna, kubuno mu kuku­ndamana ta ku busoga, tondo bubi. 
1CO.11.18	Kubuno, kitondo kitangi kili ndi muakundamana mu ekelezia, nungua buno mualekanuka: nu nkubukatizia kakeke. 
1CO.11.19	Kubuno nkukengela buno mualekanuka, buno babo basuagibua kumuli bamoneke. 
1CO.11.20	Umpanga gamuaku­ndamana takuli kukulia idia lia Mukota, 
1CO.11.21	kubuno na muntu na muntu ukulinga kutola idia liage wenyene mu kuko kulia; nu umozi eli na nzala nu ungo akatua na maku. 
1CO.11.22	Ndi tamuli na numba zeinyu za kulia muzo nu kunua? Aba mukubenga ekelezia lia Kalaga, mukubeitia na nsoni babo beteli na kena? Nkumubula buni P Ndi namuganuna ku bubuno? Nsikumuganuna. 
1CO.11.23	Ku­buno nakasilue na Mukota kikio kinamulusizizie, buno Mukata Yesu mu kindi kikio kiakasenue atolile kampampa: 
1CO.11.24	nu gasilile kuka­kasa mponga, akabunguide, atendile bune, W ono uli mubili wane, wabungulua ku kabamba keinyu: kitazi bubuno bumukankengelaga. 
1CO.11.25	Nu gasilile kulia, atolile kituma, atendile bune, kikino kituma kili idagano ito mu mikila zane; gamukanuaga, kitazi bubuno bumukankengelaga. 
1CO.11.26	Kubuno gamukaliaga kampampa kakano, nu kunua kituma kikino, mukulolesia lukuo lua Mukota aba ga­kavua. 
1CO.11.27	Umpanga unsania ukulia kampampa kakano aba kunua kituma kikino kia Mukota na lukita luteli lusoga, abe na katati ka mubili nu mikila za Mukota. 
1CO.11.28	Tondo muntu idindike wenyene, nu bubo alie kampampa, nu anue kituma. 
1CO.11.29	Kubuno wozo walia nu kunua, alia nu anua lusungio luage wenyene, ndi ntamenyinina mubili wa Mukota. 
1CO.11.30	Ku kabamba kakano beingi kumuli batamba nu bekusamba nu bango besebakua. 
1CO.11.31	Tondo ndi tukuiyania, nti tatunasungibua. 
1CO.11.32	Tondo gatukusungibua, tu­kusungulua na Mukota, buno tatusungibue na bantu ba kisi. 
1CO.11.33	Umpanga, mibuto zane, gamukukundamana kulia, mulindilane. 
1CO.11.34	Ndi muntu eli na nzala, nti alia mu numba zage; buno tamuku­ndamane ku lusungio. Nu bibio biasigala nkabilongeka gankavua.
1CO.12.1	Ku musagu wa nkaso za bumenyinino bua Muuza, mibuto zane, nsikutunda inyue kutamenyinina. 
1CO.12.2	Muizi buno gamuabezaga baBilongo muendaga ku nkisi zitakutenda, anga bumuasondelezizibue. 
1CO.12.3	Ku bubuno namumenesia bubo, takuli muntu uli na Muuza wa Kalaga unatenda buno, Yesu asuililua; nu muntu ntanavuama kutenda buno, Yesu eli Mukota, ndi ntekute­nda na Muuza Wasililila.
1CO.12.4	Kuli nkaso zengukana, tondo Muuza eli umozi. 
1CO.12.5	Kuli milimo zengukana tondo Mukota umozi. 
1CO.12.6	Kuli makitilo mengu­kana, tondo Kalaga umozi ukukita makitilo mansania mu bansania. 
1CO.12.7	Tondo muntu na muntu ekukasua kalolesio ka Muuza kuba mutali ku bansania. 
1CO.12.8	Kubuno muntu umozi ku Muuza ekukasua menge makutenda; nungo bumenyinino bua kutenda, ku Muuza wozo umozi: 
1CO.12.9	nungo bukatizio, mu Muuza wozo umozi: nungo nkaso za konia, mu Muuza wozo umozi; 
1CO.12.10	nungo kukita magala ma kuganiagania; nungo bulengania; nungo kumenyinina miuza (ndi wa Kalaga aba ndi wa Satana); nungo nkita za mitendezi; nungo kuisula mitendezi: 
1CO.12.11	tondo milimo zeno insania Muuza wono umozi ukuzikita, akukasanaga ku muntu na muntu anga buakutunda.
1CO.12.12	Kubuno anga bubo mubili uli umozi, nugo uli na biganza bingi, nu biganza binsania bia mubili wozo, nubio bili bingi, bili mubili umozi; bubo nubo ubuli Klisto. 
1CO.12.13	Kubuno mu Muuza umozi isue bansania tuabatizizibue mu mubili umozi, ndi baYuda aba baGeleka, ndi bakandua aba bakandulua; isue bansania tuanusizibue ku Muuza umozi. 
1CO.12.14	Kubuno mubili takiganza kimozi, tondo bingi. 
1CO.12.15	Ndi kugulu kunatenda bune, Nne nsili kuboko, nsili wa mubili; ndi ku kitondo kikio takuli kua mubili? 
1CO.12.16	Ndi kutuzi kunatenda bune, Nne nsili liso, nsili wa mubili; ndi ku kitondo kikio takuli kua mubili? 
1CO.12.17	Songo mubili unsania uli liso, buni bugununguagile? Songo unsania uli kutuzi, buni bununguagilue iyugo? 
1CO.12.18	Tondo Kalaga abikile biganza ku mubili, anga buatundile. 
1CO.12.19	Tondo songo binsania bili kiganza kimozi, songo mubili unabede buni? 
1CO.12.20	Tondo kano kaluma biganza bili bingi, tondo mubili uli umozi. 
1CO.12.21	Nu liso talinavuama kubula kuboko nsiniyanina uwe: aba lingo itoe talinavuama kubula magulu, nsikuiyanina inyue. 
1CO.12.22	Tondo, biganza bia mubili biakengelagua biatamba nunse, bikuiyaninagua: 
1CO.12.23	nu bibio biganza bia mubili, bitakukengelua kuanzua, u biganza bitukuanza nunse; nubio biteli bisoga bikuanzua busoga nunse; 
1CO.12.24	kubuno biganza bietu bili busoga tabikuiyaninana; tondo Kalaga akulu­mizizie mubili, nu kukikasa luanzo kikio kiganza kieidile; 
1CO.12.25	buno mubili tagubeganibue; tondo biganza bilangane. 
1CO.12.26	Nu kiganza kimozi ndi kiababalua, biganza binsania nti biababalua nakio; nu ndi kiganza kimozi kianzua, bingo binsania nti biabogaboga nakio. 
1CO.12.27	Kubuno inyue muli mubili wa Klisto, nu nakio nakio nakili buage. 
1CO.12.28	Nu Kalaga abikile bamozi mu ekelezia, mutangi basi­ngua, wa babili balengania, wa basatu basozi, nu magala ma kuga­niagania, nu nkaso za konia basambi, nu bakasia, nu buangato, nu nkita za mitendezi. 
1CO.12.29	Ndi bansania beli basingua? Ndi bansania beli balengania? Ndi bansania beli basozi? Ndi bansania bekuki­taga magala ma kuganiagania? 
1CO.12.30	Ndi bansania beli na nkaso za konia basambi? Ndi bansania bekutendaga mitendezi? Ndi bansania bekuisulaga mitendezi? 
1CO.12.31	Tondo mutunde nunse nkaso nsoga. Nu lingo nkumulolesia buatinga bubo.
1CO.13.1	Ndi nkutenda ku mitendezi za bantu nu za migenzi, tondo ndi nsili na lutundo, nti nili anga nsubi zikuzumana aba kindanda kikugombua. 
1CO.13.2	Nu ndi nili na lukaso lua bulengania, nu kumenyinina tukungu tunsania nu bumenyinino bunsania; nu ndi nili na bukatizio bunsania, aba kuigia miduko, nu ndi nsili na lutundo, nti nili buliabulia. 
1CO.13.3	Nu ndi nabeganizia bazambi bikulo biane binsania, nu ndi nikasana buno nigisibue, tondo ndi nsili na lutundo, tabunantalikila kena. 
1CO.13.4	Lutundo lukuikalila nunse, luli na mponga; lutundo taluli na lugi; lutundo talukuikaka, talukuikotia, 
1CO.13.5	talukuida kuba na luanzo, talukulonda bitondo biage wenyene; talukusasia kongoa, talukukengela bubi; 
1CO.13.6	talu­kubogaboga na buteli buisanana, tondo lukubogaboga na bulili; 
1CO.13.7	lukuikalila ku binsania, lukukatizia binsania; lukulemanina binsania, lukulinda ku binsania. 
1CO.13.8	Lutundo talukukokoka nunse: tondo ndi buli bulengania, nti bukatikibua; ndi zili mitendezi, nti zikasila; ndi buli bumenyinino, nti bukatikibua. 
1CO.13.9	Kubuno tukumenya kindi tugu, nu tukulengania kindi; 
1CO.13.10	tondo gakavua bubo buli buasililila, bubo buli kindi nti bukatukibua. 
1CO.13.11	Gana­bezaga muana, natendile anga muana, namenyinine anga muana, nakengede anga muana: tondo ganabede mukulu munene, nalekede bitondo bia buana. 
1CO.13.12	Kubuno kano kaluma tukumona ku kilolelo, ku lukita lua kisusania; tondo ku zezo nkungu tukamonana meso ku meso: kano kaluma nkumenyinina kindi; tondo nkungu zezo nkamenyinina nunse anga bunkumenyininua nunne. 
1CO.13.13	Tondo kano kaluma kuasigala bukatizio, kilemanizio, lutundo, bibino bisatu: nu kili kinene mu bibino, u lutundo.
1CO.14.1	Yangazi lutundo; tondo mube na lutundo nunse lua nkaso za bumenyinino bua muuza, tondo kutinga nunse kule­ngania. 
1CO.14.2	Kubuno we ukutenda ku mutendezi ntekutenda na bantu, tondo ku Kalaga; kubuno takuli muntu ukungua; tondo ekutenda bitondo bia tukungu mu Muuza. 
1CO.14.3	Tondo we ukulengania ekutenda na bantu bitondo bia kubalindia, nu kubana, nu kubabobelezia. 
1CO.14.4	We ukutenda ku mutendezi ekuidindia; tondo we ukulengania ekulindia ekelezia. 
1CO.14.5	Nne nkutunda inyue bansania mutende ku mitendezi, tondo kutinga nunse muigisie, kubuno wozo ukuigisia eli munene kutinga wozo ukutenda ku mutendezi, ndi ntisula, buno ekelezia lilinde. 
1CO.14.6	Tondo, mibuto zane, ndi navua kumuli nu kutenda ku mitendezi, nti namuisulile buni, kungua nsikutenda bumukumenya, aba ku bumenyinino, aba ku bule­ngania, aba meigisia? 
1CO.14.7	Aba binsania biteli na kalamo bili neiyuki, ndi monze aba zenze, ndi tabikutenda moki ma buisulilua, buni bunamenyininua nimbo zikuimbua na monze aba na zenze? 
1CO.14.8	Kubuno ndi monze ukutenda iyuki litakumenyua, nazi unasanga wakunina bita? 
1CO.14.9	Bubo nuinyue, ndi tamukutenda bukungubua, buni buamenyue bubo buatendagua? nti muli anga bekutenda buliabulia. 
1CO.14.10	Kuli mitendezi za nkita ningi mu kisi, aba takuli umozi uteli na buisulilua. 
1CO.14.11	Nu ndi nsiamenya buisulilua bua wozo mutendezi, nti nili anga utemuizi nuwe abe anga utenizi. 
1CO.14.12	Bubo nuinyue, kubuno muli na lutundo lua nkaso za Muuza, londazi kuba nazo buno mulindie ekelezia. 
1CO.14.13	Ku bubuno we ukutenda ku mutendezi asege buno eisule. 
1CO.14.14	Kubuno ndi nkusega ku mutendezi, nti nkusega mu mutima wane, tondo bu­menyinino buane tabukumenyinina. 
1CO.14.15	Umpanga buni bubo? Nasege mu mutima wane, nu nasege ku bumenyinino; nimbe na Muuza, nu limbe ku bumenyinino. 
1CO.14.16	Kubuno uwe ndi ukuganuna mu mutima, we ukuikala mu kiziki kia uteizi buni buanitabizia Amena kungua wasila kuganuna, kubuno ntakumenya bukutenda? 
1CO.14.17	Kubuno buligo uwe ukuganuna busoga, tondo wozo ungo ntakulindibua. 
1CO.14.18	Nkuganuna Kalaga, kubuno nkute­nda ku mitendezi kumutinga inyue bansania: 
1CO.14.19	tondo ninatunda kutenda moki matano mu ekelezia na menge mane, nigisie bango, kutinga kutenda moki tununu ikumi ku mutendezi.
1CO.14.20	Mibuto zane, tamube anga bana mu bumenyinino bueinyu; tondo mube anga bana mu buagi, tondo mu bumenyinino mube bakulu banene. 
1CO.14.21	Buasanzilue mu mulembe bune, Nkatenda na bantu babano ku bantu bengo mitendezi nu ku tunua tua bageni; nu tabakanungua, buatendile Mukota.
1CO.14.22	Umpanga, mitendezi zili kalolesio, ta kubabo bakatizia, tondo kubabo batakatizia: tondo bulengania buli kalolesio, ta kubabo batakatizia, tondo kubabo bakatizia. 
1CO.14.23	Ndi ekelezia linsania liakundamana nu bansania bekutenda ku mitendezi, nu kungua kuingila bango bantu beteizi wozo mutendezi, aba bango bantu batakatizia, ndi tabanatenda buno muli baluba? 
1CO.14.24	Tondo ndi bansania bekuigisia, nu ndi kuingila muntu utakatizia aba uteizi, nti ekubezibua na bansania, nu nti ekusungulua na bansania; 
1CO.14.25	nu bitondo biabezaga abisa mu mutima wage nti biamenyua; nu bubo nti agoe bukukama nu akumbamine Kalaga, nu nti atende bune, Buligo Kalaga eli neinyue.
1CO.14.26	Buni lingo, mibuto zane? Gamukukundamana, ndi muntu na muntu eli na luimbo, nu meigisia, nu kalolesio, nu mutendezi, nu buisulilua. Bitondo binsania bilindibue. 
1CO.14.27	Ndi muntu ekute­nda ku mutendezi, batende babili, aba basatu; umozi umozi atende; nu umozi nti isula: 
1CO.14.28	tondo ndi takuli umozi wa kuisula, nti ikala kibibi mu ekelezia; atende we wenyene ku Kalaga. 
1CO.14.29	Nu balengania batende babili aba basatu, nu bango nti bamenyinina. 
1CO.14.30	Tondo ndi ungo eli na kalolesio, wozo wa mutangi nti ikala kibibi. 
1CO.14.31	Kubuno inyue bansania munavuama kulengania, umozi umozi, buno bansania beige, nu bansania beigisie; 
1CO.14.32	nu miuza za balengania zikuanza balengania; 
1CO.14.33	kubuno Kalaga ta Kalaga wa mulubu, tondo wa bubobelelo. Anga mu maekelezia mansania ma basuagibua.
1CO.14.34	Bakikulu beikale kibibi mu maekelezia: kubuno tabeli na buangato bua kutenda; tondo banze, anga bubo bukutenda mule­mbe. 
1CO.14.35	Nu ndi bekutunda kuiga bitondo, nti babuzie beiba babo bobenyene mu numba zabo: kubuno zili nsoni bakikulu kutenda mu ekelezia. 
1CO.14.36	Kikizi? idagi lia Kalaga ndi liatukile kumuli? Aba ndi liamubaside inyue benyene?
1CO.14.37	Ndi muntu umozi ekukengela buno eli mulengania, aba eli na bumenyinino bua muuza, nti amenyinina bitondo bibino bina­musanzila, buno bili kukakizia kua Mukota. 
1CO.14.38	Tondo ndi muntu nteizi, nti abe kikongolo.
1CO.14.39	Ku bubuno, mibuto zane, mube na lutundo nunse ku kule­ngania, nu tamuzugile kutenda ku mitendezi. 
1CO.14.40	Tondo binsania bikitue busoga nu anga buatunganana.
1CO.15.1	Mibuto zane, nkumukengelezia musagu musoga unamusa­mbalide, wozo umuakatizizie muemana mugo, 
1CO.15.2	monibua mugo, ndi mualindika idagi Iinamusambalide, ndi tamuakatizizie buliabulia. 
1CO.15.3	Kubuno nalingile kumusambalila musago mutangi bitondo binsania binasekede: buno Klisto akule ku kabamba ka buagi bueitu anga bukutenda masanzo; 
1CO.15.4	nu ayikilue; nu ayukizibue kusila kua bindi bisatu anga bukutenda masanzo; 
1CO.15.5	nu amonekileko na Kefa; nu na babo ikumi na babili; 
1CO.15.6	kusila kua bubo amone­kileko na mibuto zage kutinga nkama itano, nu beingi beli beikiligo, bango bese bakua; 
1CO.15.7	kusila kua bubo amonekileko na Yakobo; na basingua bansania; 
1CO.15.8	nu kusila kua bansania, namumueineko, anga muntu wabutilue ta ku nkungu zage. 
1CO.15.9	Kubuno nne nili mukeke nunse mu basingua, nsiatunganana kumanua musingua, kubuno nasungizie ekelezia lia Kalaga. 
1CO.15.10	Tondo ku mponga za Kalaga nili buno bundi: nu mponga zage zili kundi tazabezaga buliabulia; tondo neitide nunse kukita mulimo kutinga babo bansania: aba tanne, tondo mponga za Kalaga zankasizie. 
1CO.15.11	U­mpanga ndi nne aba babo, ububo butukusambala, nuinyue muaka­tizizie.
1CO.15.12	Umpanga ndi muasambalidue buno Klisto ayukizibue ku bakuzi, buni bukutenda bamozi kumuli buno takuli iyukilo lia bakuzi? 
1CO.15.13	Tondo ndi takuli iyukilo lia bakuzi, nti Klisto nuwe ntayukizibue; 
1CO.15.14	nu ndi Klisto ntayukizibue, kasi kusambala kueitu kuli buliabulia, nu bukatizio bueinyu buli buliabulia. 
1CO.15.15	Nu lebelebe isue nti tuli anga bekueka Kalaga buza; kubuno tualongekede Kalaga buno ayukizie Klisto: watayukizie, ndi bakuzi tabakuyukibua. 
1CO.15.16	Kubuno ndi bakuzi tabakuyukibua, kasi Klisto nuwe ntayukizibue: 
1CO.15.17	nu ndi Klisto ntayukizibue, bukatizio bueinyu nti buli buliabulia; kasi mukikile mu buagi bueinyu. 
1CO.15.18	Nu babo bakule mu Klisto kasi nti bazimina. 
1CO.15.19	Ndi mu kalamo kakano kankanka tugu tuli na kilemanizio mu Klisto, isue tuli na kabebe kutinga bantu bansania.
1CO.15.20	Tondo lebelebe Klisto ayukizibue ku bakuzi, nu abede mu­tangi wa babo bakule. 
1CO.15.21	Kubuno anga bubo lukuo bulualusizibue na muntu, bubo nu iyukilo lia bakuzi lialusizibue na muntu. 
1CO.15.22	Kubuno anga mu Adama bansania bekukuaga, bubo mu Klisto bansania bakalamibua. 
1CO.15.23	Tondo na muntu na muntu ku kiziki kiage; Klisto eli mutangi; kumbusa kuage babo beli ba Klisto, ku kuvua kuage. 
1CO.15.24	Nu kusila kua bubo kuli kuzinda, gakakasa bukota buage ku Kalaga Isi; gakatikia bukota bunsania nu buangato bunsania nu magala mansania. 
1CO.15.25	Kubuno we angate, aba gakabika beiti bage bansania kunsi kua magulu mage. 
1CO.15.26	Muiti muzinda ukabigibua eli lukuo. 
1CO.15.27	Kubuno we abikile binsania kunsi kua magulu mage. Tondo gakatenda buno, angatile binsania, tukumenya bune, we ntekutenda kulsi wamukasile binsania. 
1CO.15.28	Nu kungua angatile binsania, bubo, Muana akangatua nelsi wamu­kasile binsania, kubuno Kalaga akuangataga binsania.
1CO.15.29	Babo bakubatizibua ku kabamba ka bakuzi bakite buni ndi bakuzi tabayukizibue nunse? Buni bubakubatizibua ku kabamba ka bakuzi? 
1CO.15.30	nuisue buni butukusungibua nkungu na nkungu? 
1CO.15.31	Nunne, mibuto zane, kukuno ukuikaka kunkuikaka kumuli mu Klisto Yesu Mukota weitu, nkukuaga busi na busi. 
1CO.15.32	Anga lukita lua bantu, ndi nitanine na nyama nkali ku Efeso, nti nili na mutali mukizi? Ndi bakuzi tabayukaga, kasi nti tulie nu tunue, kubuno lubi tuakue. 
1CO.15.33	Tamuiyengelele: mugomio mubi uku­bigia misako misoga. 
1CO.15.34	Yukazi mu menge meisanana, tamukite buagi; kubuno bamozi tabeli na bumenyinino bua Kalaga: nkute­nda bubo kumuitia na nsoni.
1CO.15.35	Tondo embe muntu umozi anatenda, buni bukuyukaga bakuzi? nu ku mubili mukizi ubavue? 
1CO.15.36	Uwe kikongolo, mbuto ziukuyikaga tazikuasaga ndi tazalinga kubola: 
1CO.15.37	nuzo ziuku­yikaga, ntukuziyikaga na lukita lukakola nazo, umpanga ka­guma tugu, embe za mumpunge, embe zingo nkita; 
1CO.15.38	tondo Kalaga ekuzikasaga mubili anga buakutunda, nu mbuto na mbuto wage mubili. 
1CO.15.39	Misuna insania tazili bumozi: tondo emozi za bantu, nu zingo za nyama, nu zingo za biena, nu zingo za tuzoni. 
1CO.15.40	Kuli mibili za muigulu, nu mibili za mu kisi: tondo malebo meli muigulu meli meme, nu malebo meli mu kisi meli meme. 
1CO.15.41	Kuli malebo mamozi ma kisongo kia busi, nu mango malebo ma muezi, nu mango malebo ma nkeninkeni; kubuno lukenikeni luengukana na lungo lukenikeni ku malebo. 
1CO.15.42	Bubo ubuli iyukilo lia bakuzi. Ukuyikua esabola; akayuka ntabola: 
1CO.15.43	ukuyikua na kanyego; ukayuka mu malebo: ukuyikua u kitu­mba; ukayuka na magala: 
1CO.15.44	ukuyikua mu mubili wa bumba, ukayuka mu mubili wa muuza. Ndi kuli mubili wa bumba nti kuli mubili wa muuza. 
1CO.15.45	Ububo buasanzilue bune, Muntu mutangi Adama abede mulami, Adama wa kuzinda abede muuza wa kukasana kalamo. 
1CO.15.46	Tondo tamutangi wozo wa muuza, tondo wa bumba; nu kumbusa wavua wozo wa muuza. 
1CO.15.47	Muntu mutangi eli wa kisi, atukile ku bilongo; muntu wa babili eli Mukota watukile kuigulu. 
1CO.15.48	Bubo bueli wa bilongo, ububo babo beli ba bilongo, nu anga buli we wa muigulu, ububo babo beli ba kuigulu. 
1CO.15.49	Nu anga butuekile lukita lua we wa bilongo, ububo tukeka lukita lua wa muigulu.
1CO.15.50	Tondo bubuno bunkutenda, mibuto zane, buno mibili za bumba nu mikila tazinapiena bukota bua Kalaga; aba lukuo talunapiena kalamo. 
1CO.15.51	Unguililazi, nkumulolesia kakungu: Ta­tukakua isue bansania, tondo isue bansania tukagalukibua, 
1CO.15.52	ku kazanga kamozi, ku kukebia kua liso, nkungu za monze wa kuzinda: kubuno monze ukeidua, nu bakuzi bakayukibua tabakue lingo, nuisue tukagalukibua. 
1CO.15.53	Kubuno wono wabiga ntabige lingo, nu wozo mukuzi ntakue lingo. 
1CO.15.54	Tondo wono wabiga ntakabiga lingo, nu wono mukuzi ntakakua lingo, nkungu zezo zilikazindilila lilio idagi liasanzilue bune, Lukuo lukamenua na bukindi. 
1CO.15.55	E lukuo, kuni kuli kukinda kuobe? E lukuo, mutabo wobe uli kuni? 
1CO.15.56	Mutabo wa lukuo uli buagi: nu magala ma buagi meli mulembe: 
1CO.15.57	tusimazi Kalaga, ukutukasaga kukinda mu Mukota weitu Yesu Klisto. 
1CO.15.58	Umpanga, mibuto zane batundua, mulinde, tamutengetenge, muitile nunse kukita mulimo wa Mukota bindi binsania, mumenye buno mulimo weinyu taguli bulia mu Mukota.
1CO.16.1	Ku kitondo kia kukundamania mitebe ku kabamba ka basuagibua, anga bunakakizizie maekelezia ma Galatia, nuinyue mukite bubo. 
1CO.16.2	Mu busi butangi buizinga na muntu na muntu kumuli abike nkindi, anga buli mutali wage, buno takukaku­ndamanibua gankavua. 
1CO.16.3	Nunne gankabasa, nkasinga babo bamukasombola na mikanda, beke mitebe zeinyu ku Yelusalema: 
1CO.16.4	nu ndi buakulungana nunne kuendako, nti bende gamozi nanne. 
1CO.16.5	Tondo navue kueinyu, ganatinge ku Makedonia; kubuno natinge ku Makedonia; 
1CO.16.6	embe nikale kueinyu, nkungu za mpego, buno munelekezie ku lugendo luane kunkuenda. 
1CO.16.7	Kubuno nsikutunda namumonako mu kutinga tugu; tondo nkulemanina kuikala kueinyu nkungu nkeke, ndi Mukota atunda. 
1CO.16.8	Tondo nikale mu Efeso aba nu busi bua Pentekoste; 
1CO.16.9	kubuno nigulilua luibi lunene luatana­nina nunse, nu basombi beli beingi.
1CO.16.10	Tondo ndi Timoteo avue, nti eikale neinyue ntakue boba; kubuno ekukitaga mulimo wa Mukota, anga bunkukita nunne: 
1CO.16.11	umpanga muntu unsania ntamubenge. Tondo mumuane na bubobelelo, buno avue kundi: kubuno nne nu mibuto zeitu tuku­mukika. 
1CO.16.12	Tondo ku kitondo kia Apolo mubuto weitu, namuse­ngizie nunse ende kumuli na mibuto zeitu: nuwe ntatundile nunsania kuenda kano kaluma; tondo ende gamone nkungu za kuenda.
1CO.16.13	Kikazi, lindazi mu bukatizio, mube bamulume, ikokomeziazi. 
1CO.16.14	Bitondo bienyu binsania bikitue mu lutundo.
1CO.16.15	Kano kaluma, nkumusengezia, mibuto zane (muizi buno kikanga kia Setefano, kili kitangi kia Akaya, nu kio kibikile mu mulimo wa kukitila basuagibua), 
1CO.16.16	umpanga anzazi bantu, anga babo, nu muntu na muntu ukukitaga mulimo gamozi nabo na magala. 
1CO.16.17	Nunne nkubogaboga ku kuvua kua Setefano nu Fotunato nu Akaiko: kubuno babano basililizizie bunidile kumuli. 
1CO.16.18	Kubuno balindizie mutima wane nu mitima zeinyu; umpanga kutiazi bantu anga babano.
1CO.16.19	Maekelezia ku Asia bamusambizia. Akuila nu Pilisikila bamusambizia nunse mu Mukota, nu ekelezia lili mu numba zabo. 
1CO.16.20	Mibuto insania zeitu bamusambizia. Sambizaniazi na mbogi­mbogi.
1CO.16.21	Zeno zili samba zane, nne Paolo, nowasanza. 
1CO.16.22	Ndi muntu unsania ntelama Mukota, asuililue. Mukota weitu, uvue. 
1CO.16.23	Mponga za Mukota weitu Yesu Klisto zibe neinyue. 
1CO.16.24	Lutu­ndo luane lube neinyue bansania mu Klisto Yesu. Amena.
2CO.1.1	Paolo, musingua wa Yesu Klisto ku kusombola kua Kalaga, nu Timoteo mubuto weitu, ku ekelezia lia Kalaga lili mu Kolinto, nu basuagibua bansania beli mu kisi kinsania kia Akaya: 
2CO.1.2	mponga zibe kumuli nu bubobelelo bukutukaga ku Kalaga Tateisue nu ku Mukota Yesu Klisto.
2CO.1.3	Lutanuno ku Kalaga, Isi wa Mukota weitu Yesu Klisto, Isi wa kiombo nu Kalaga wa kubobelezia kunsania; 
2CO.1.4	ukutubobelezagia mu tubebe tueitu tunsania, buno tubobelezie babo beli na tubebe tua nkita insania, ku kubobelezia kutukubobelezibua na Kalaga. 
2CO.1.5	Kubuno anga buzitila mbabazio za Klisto kutuli, bubo ububo kubobelezia kueitu kuitila ku Klisto. 
2CO.1.6	Tondo ndi isue tuli na tubebe, nti ku kabamba ka kumubobelezia nu lonio lueinyu; aba ndi tukubobelezibua, nti ku kabamba ka kubobelezia kueinyu ukuko kukukita mulimo wage kukukokomena mu mbabazio nuisue, 
2CO.1.7	nu kilemanizio kietu kumuli kiakokomena; mumenye buno, bubo ububo anga bumuli na kindi kieinyu mu mbabazio, bubo ububo mu kubobelezibua. 
2CO.1.8	Kubuno, mibuto zeitu, tukutu­nda muamenya, kitondo kia kabebe kako katuabezaga nako mu Asia, buno tuabezaga na bitondo bingi biatulimbagene, nu tuakengede buno tulumbe tuakua: 
2CO.1.9	tondo bubo butuli isue benyene tuabezaga na lusungio lua lukuo, aba tatuidemanine tubenyene, tondo tulema­nine Kalaga ukuyukagia bakuzi: 
2CO.1.10	kubuno atonezie mu lukuo lunene nunse, nu akatonia: ndi tuamulemanina buno, atonie lingo: 
2CO.1.11	nuinyue tukasiazi ku masego; ku kitondo kia mutebe wozo utuakasilue ku masego ma bantu beingi, luganuno lukasue na bantu beingi ku kabamba keitu.
2CO.1.12	Kubuno kukuno ukuikaka kueitu, bulongeki bua kalenganio keitu, buno kusuagibua nu ku kutengelela kua mutima ukutukaga ku Kalaga; ta ku menge ma mubili, tondo ku mponga za Kalaga; uzituendede muzo mu kisi, nu kuitila nunse kumuli. 
2CO.1.13	Kubuno tatuamusanzide bingo bitondo, umpanga bibio bimukusoma aba bimuteizi, nunne nkulemanina buno muabimenye aba nu kuzinda: 
2CO.1.14	bubo bubo anga bumuatumenyinina, buno isue tukuikaka kumuli, anga bumukuikaka kutuli, mu busi bubo bua Mukota Yesu.
2CO.1.15	Nu na kilemanizio kikino natundaga kulinga kuvua kumuli, buno mubogeboge lingo: 
2CO.1.16	nu kutinga kumuli nu kuenda ku Makedonia, nu lingo kutuka ku Makedonia nu kusubia kumuli, nu muanelekezie ku Yudaya. 
2CO.1.17	Umpanga ganatundile bubo, ndi nabezaga natamba? Aba bitondo binkukengela kukita, ndi nkuke­ngela kubikita ku lukita lua bumba bua buagi buno nitende bubuno, E, nti E, nu tobo, nti tobo? 
2CO.1.18	Tondo anga buli Kalaga mukatizia, idagi lietu kumuli taliabezaga bubo nu tobo. 
2CO.1.19	Kubuno Muana wa Kalaga, Yesu Klisto, utuamusambalide musagu wage, nne nu Siluano nu Timoteo, taliabezaga, bubo nu tobo, tondo mueli liabede bubo. 
2CO.1.20	Kubuno malagano mansania ma Kalaga meli mueli, ububo, nu mueli lili Amena, buno tuganuzie Kalaga. 
2CO.1.21	Umpanga Kalaga ekutulindagia inyue nuisue mu Klisto, nu ekutubongia muambo; 
2CO.1.22	nuwe uwatubikile kamenyikilo, nu uwatukasile kalingilo ka Muuza mu mitima zeitu.
2CO.1.23	Tondo nne nkumana Kalaga abe mulongeki wane, buno ku kumukuila kiombo nsiendile ku Kolinto. 
2CO.1.24	Ta kubuno tukuangata bukatizio bueinyu, tondo tuli bakasia ba mbogimbogi zeinyu: kubuno mualinda mu bukatizio.
2CO.2.1	Tondo nnenyene nakengede buno nsiavue kumuli lingo mu kabebe. 
2CO.2.2	Kubuno ndi namuitia na kabebe, umpanga nazi wambogiembogie tugu we unitizie na kabebe? 
2CO.2.3	Nunne namusa­nzide kitondo kikino, ndi navua, nsitue na kabebe na babo bakulunga­na kumbogiambogia; nkumulemanina inyue bansania, buno mbogi­mbogi zane u zeinyu inyue bansania. 
2CO.2.4	Kubuno mu tubebe tuingi nu busu bua mutima namusanzide muidilo; ta buno muitibue na kabebe, tondo buno muvuame kumenya lutundo luane lundi nalo nunse kumuli.
2CO.2.5	Tondo ndi muntu itia ungo na kabebe, nti ntanitia na kabebe, ninavua kumukutia inyue bansania. 
2CO.2.6	Nsungio zasungizibue muntu wozo na bango zakuka; 
2CO.2.7	aba ta bubuno kano kaluma anga buabezaga, tondo neibi neibi kumusigilila nu kumubobelezia buno anavua kukua na kabebe. 
2CO.2.8	Ku bubuno nkumusengezia buno mutundazi. 
2CO.2.9	Kubuno nasanzile bubuno, buno nimenyinine ndi inyue muanza mu bitondo binsania. 
2CO.2.10	Tondo ndi muasigilila muntu ku kitondo kinsania nunne nti namusigilila: kubuno ndi nasigilide muntu ku kitondo kinsania, nti namusigilide ku kabamba keinyu ku Klisto; 
2CO.2.11	Satana anavua kutukinda; kubuno isue tatuide kumenya menge mage.
2CO.2.12	Umpanga ganabasile ku Telua ku kitondo kia musagu musoga wa Klisto, nu neiguluidue luibi mu Mukota, 
2CO.2.13	nsiabogilebogile, kubuno nsiamonine ku Tito mubuto wane: tondo nabalagile nu natukile, nu nendile ku Makedonia.
2CO.2.14	Tondo Kalaga aganunue, ukutusondelezagia bindi binsania ku kukinda mu Klisto, nu tukugaga nsunu zakumumenya ku kiziki na kiziki kituli mukio. 
2CO.2.15	Kubuno isue tuse nsunu za Klisto ku Kalaga, ku babo bekonibagua nu ku babo bekuziminaga; 
2CO.2.16	ku ba­mozi tuli nsunu za lukuo zikulusagia lukuo; nu ku bango tuli nsunu za kalamo zikulusagia kalamo, Nu nazi wakulungana ku bitondo bibino? 
2CO.2.17	Kubuno isue tatuli anga beingi bekubigia idagi lia Kalaga; tondo anga bantu batakutenda na buengelezi, anga bantu ba Kalaga, ku Kalaga, u butukutenda mu Klisto.
2CO.3.1	Ndi tukulinga lingo kuikaka tubenyene? aba ndi tukuiyanina, anga bango, mikanda za kumukaka aba zikutuka kumuli? 
2CO.3.2	Inyue muli mukanda weitu, wasanzilue mu mitima zeitu, wame­nyininua nu kusomua na bantu bansania; 
2CO.3.3	mukumoneka buno buli mukanda wa Klisto, muli mulimo weitu, wasanzilue, ta ku mazi ma kusanza, tondo na Muuza wa Kalaga uli Mulami; ta ku mbabu za makozi, tondo ku mbabu za mitima. 
2CO.3.4	Nu kikino kili kilema­nizio kituli nakio ku Kalaga mu Klisto: 
2CO.3.5	kubuno tatukengele buno menge meitu makutukaga kutuli isue benyene, tondo makutu­kaga ku Kalaga; 
2CO.3.6	nuwe atusuagizie buno tube bakiti beidagano ito; ta ku mulembe, tondo wa Muuza: kubuno mulembe ukuita, tondo Muuza ukukasanaga kalamo. 
2CO.3.7	Tondo ndi lilio lia lukuo, liasanzilue ku makozi, liavule mu lutanuno, nu bana ba Isalele tabavuamine kulola nunse ku Mose kubuno meiso mage mala­ngalaga; nu lulo lutanuno taluizizizie: 
2CO.3.8	embe ndi lilino lia Muuza, ndi nti talili na lutanuno? 
2CO.3.9	Kubuno ndi lililo lia lusungio lili na lutanuno, kasi lilino lisanana nti liatinga lutanuno. 
2CO.3.10	Kubuno aba lilio liatanuinue taliabezaga na lutanuno ku bubuno, ku kitondo kia lutanuno luatinga nunse. 
2CO.3.11	Kubuno ndi lilio liatikizibue liabezaga na lutanuno, kasi lilino likuikala lili na lutanuno.
2CO.3.12	Umpanga ku kuba tuli na kilemanizio kia lukita luluno, tukutenda buligo nunse, 
2CO.3.13	nuisue tatuli anga Mose, wikukide nsulu ku meiso, buno bana ba Isalele bubatanalola nunse kuzinda kua lilio taluizizizie; 
2CO.3.14	tondo bumenyinino buabo buabede bubibu; kubuno aba nu lelo mu kusoma idagano lia wakalazi nsulu zezo zikede, kubuno tabamenyinine buno, zatikizibue mu Klisto. 
2CO.3.15	Tondo aba nu lelo kungua bekusoma mulembe wa Mose, beli anga batakumenya. 
2CO.3.16	Tondo nkungu zibakagalukila Mukota, uzibakamenyinina. 
2CO.3.17	Umpanga Mukota eli Muuza: nu kuko kuli Muuza wa Mukota, ukuko kuli bukandulua. 
2CO.3.18	Tondo isue tatuakukilua na nsulu ku meiso, kubuno tukusania lutanuno lua Mukota, anga bukusania kiyolo; tukugalukibua ku kisusania kiage, kutuka ku lutanuno aba ku lutanuno anga bulukutukaga kua Mukota uli Muuza.
2CO.4.1	Ku bubuno ku kuba tuli na mulimo wono, anga butuakasilue, tatukutamba; 
2CO.4.2	tondo tuasombile bitondo bia nsoni biabisilue, aba tatuende mu bumanua, aba kusambika idagi lia Kalaga na buengelezi; tondo ku kulolesia kua bulili nu kulumbibua na bantu bansania buno tuli bakiti ba Kalaga. 
2CO.4.3	Tondo ndi musagu musoga weitu tagukumenyua, nti tagukumenyua na babo bakuziminaga: 
2CO.4.4	mubo kalaga ka kisi kikino kazibile bumenyinino bua babo batakatizia, bubatanamona kiengi kia musagu musoga wa lutanuno lua Klisto, uli kisusania kia Kalaga, buno takisane kubeli. 
2CO.4.5	Kubuno tatu­kusambala musagu weitu, tondo musagu wa Klisto Yesu, Mukota, nuisue benyene tuli bakiti beinyu ku kabamba ka Yesu. 
2CO.4.6	Kubuno Kalaga atendile bune, Kiengi kikasana mu kapilo, u wozo wasanine mu mitima zeitu, atukase kiengi kia menge ma lutanuno lua Kalaga ku meiso ma Yesu Klisto.
2CO.4.7	Tondo, tuli neisuku lilino mu mibili za bilongo, buno magala mamano makutukaga ku Kalaga, tondo tameli meitu; 
2CO.4.8	tukuba­bazibua ntungo insania, tondo tatukongoa; tuli na tungonongono, tondo tatukutambia kilemanizio; 
2CO.4.9	tukubengua, tondo tatukusigua; tukulibulagua gansi, tondo tatukulekanaga; 
2CO.4.10	bindi binsania tukulondua kuitua, anga bualondagua kuitua Yesu; bubo kalamo ka Yesu keitile mu mibili zeitu. 
2CO.4.11	Kubuno isue bekulama bindi binsania tukulondua kuitua ku kabamba ka Yesu, buno kalamo ka Yesu keitile mu mibili zeitu za kukua. 
2CO.4.12	Tondo isue tukukuaga, tondo inyue mukulamaga. 
2CO.4.13	Tondo ku kuba tuli na mutima wa bukatizio, anga buasanzilue bune, Nakatizizie, ukinsa natendile; nuisue tukukatizia nunse, ukinsa tukutenda; 
2CO.4.14	tuizi buno anga bubo buayukizie Mukota Yesu akatuyukia nuisue, inyue nuisue akatuimika kuage. 
2CO.4.15	Kubuno binsania bili bienyu, buno mponga zeno zitile nunse ku babano beli beingi, zitile ku lutanuno lua Kalaga.
2CO.4.16	Ku bubuno tatukutamba; tondo ndi mubili weitu ukubigaga, tondo nti muntu weitu wa munda eli muto busi na busi. 
2CO.4.17	Ku­buno tubebe tueitu tuli tua nkungu emozi tugu, tukututanuzia lutanuno lutanakuzinda nunse; 
2CO.4.18	tatukengele bitukumonako, tondo bitutakumonako; kubuno bikumonekako bili bia nkungu emozi tugu; tondo bibio bitakumonekako ubitanakuzinda.
2CO.5.1	Kubuno tuizi buno, ndi numba za mubili weitu wa kisi zasa­mbulua, nti tuli na numba zikatuka ku Kalaga; zitakitilue na maboko, zitanakubiga zili mu meigulu. 
2CO.5.2	Kubuno isue mu zeno tukutonga, tukutunda nunse kuigibua na numba zeitu zikatuka kuigulu: 
2CO.5.3	ndi tuasila kuigibua tatukeida numba. 
2CO.5.4	Kubuno isue beli mu numba zeno za kisi tukutonga tukuima: ta kubuno tuku­tunda kuigibua, tondo kuiga muingo, buno kalamo kakinde lukuo. 
2CO.5.5	Umpanga we watukitile bubuno u Kalaga, uwatukasile kalingilo ka Muuza. 
2CO.5.6	Umpanga bindi binsania tuli na mitima zalinda, tuizi buno, nkungu zituli mu mubili, tatukumonana na Mukota. 
2CO.5.7	(Ku­buno ku bukatizio tukuendaga, tondo ta kukumona); 
2CO.5.8	tondo tuli na mitima zalinda, natenda, buli busoga nunse, kutuka ku mubili, nu kuikala gamozi na Mukota. 
2CO.5.9	Ku bubo, ndi tuli gano aba ndi tatuli gano, tuli na lutundo lua kumutananizia. 
2CO.5.10	Kubuno isue bansania tuatunganana kuimana ku kisumbi kia lusungio lua Klisto; buno na muntu na muntu akasue lukalilo luage anga buabezaga ekukita, ndi busoga aba ndi bubi.
2CO.5.11	Umpanga ndi tukukua Mukota boba, kasi tulute bango bantu, kubuno Kalaga etuizi; nu nkulemanina buno nuinyue mutuizi. 
2CO.5.12	Kubuno tatukuika kumuli lingo, tondo tukutunda muikakila mutuli, buno muakule babo bekuikaka buliabulia, tondo ta ku bito­ndo bia bulili. 
2CO.5.13	Umpanga ndi menge meitu matulenga, nti kabamba ka Kalaga, aba ndi tuli na menge meitu, nti ku kabamba keinyu. 
2CO.5.14	Kubuno lutundo lua Klisto lukutusindika; buno tukumenya bubuno, ndi umozi akuilide bansania, nti bansania bakule; 
2CO.5.15	nuwe akuilide bansania, buno beli balami tabalame ku kabamba kabo bobenyene, tondo ku wozo wakule nu wayukile ku kabamba kabo. 
2CO.5.16	Tondo kano kaluma tatukumenyinina muntu ku lukita lua mubili; anga butuamenyinine Klisto ku lukita lua mubili, tondo tatukumumenyinina nunse. 
2CO.5.17	Ububo ndi muntu eli mu Klisto, nti eli kibumbua kito: biakulinga biatingile: nu binsania bise bito. 
2CO.5.18	Tondo binsania bikutukaga ku Kalaga, watukulumanizie nage we wenyene ku Yesu Klisto, nu atukasile mulimo wa bukulumania; 
2CO.5.19	ku bubuno, Kalaga abezaga mu Klisto, akulumanizie kisi nage we wenyene, ntabatekuilide buagi buabo, nuwe abikile idagi liage lia bukulumania mutuli.
2CO.5.20	Tuli basingua ba Klisto, anga bualagile Kalaga buno tusa­mbale: tukumusengezia muizina lia Klisto, mukulumanibue na Kalaga. 
2CO.5.21	Kubuno amukitile we uteizi buagi kuba buagi ku kabamba keitu; buno isue tuisanane ku Kalaga mueli.
2CO.6.1	Nuisue tukukitaga mulimo gamozi nage tukusengezia buno tamusekele mponga za Kalaga buliabulia. 
2CO.6.2	(Kubuno ubuate­ndile bune,
2CO.6.2	Mu nkungu ziwitabizizie nakungule,
2CO.6.2	Nu mu busi bua lonio nakukasizie:
2CO.6.2	Unguilila, kano kaluma nkungu ziwitabizibua; unguilila, kano kaluma buli busi bua lonio): 
2CO.6.3	tatube ikitano liakukukia mu binsania buno mulimo weitu tagubingue; 
2CO.6.4	tondo mu binsania tukuikaka, anga bakiti ba Kalaga, mu nkiki nnene, mu tubebe, mu kuiyanina, mu bitondo bibibu, 
2CO.6.5	mu kulibulua, mu bikando, mu mulubu, mu mulimo, mu kulanga, mu kukanda; 
2CO.6.6	mu busoga, mu menge, mu kuikalila, mu mponga, mu Muuza Wasililila, mu lutundo luteli na buengelezi, 
2CO.6.7	muidagi lia bulili, mu magala ma Kalaga; ku ngabo za kuisanana za kuboko kuidume nu za kuboko kuikazi, 
2CO.6.8	ku lutanuno nu ku nsoni; ku kutendua bubi nu ku kutendua busoga; anga bengelezi, tondo tuli bantu ba bulili; 
2CO.6.9	anga batakumenyua, nu bakumenyua; anga bakua, nu kasi tuli na kalamo; anga basu­ngibua, nu bateitua; 
2CO.6.10	anga beli na kabebe, tondo bindi binsania tukubogaboga, anga bazambi, tondo tukugumia beingi; anga beteli na kena, tondo tuli na binsania.
2CO.6.11	Tukumutenda bunsania, inyue baKolinto, tuamulimbulila mitima zeitu. 
2CO.6.12	Tatukumogoga, tondo inyue benyene ubakuiyo­gogia. 
2CO.6.13	Umpanga buno, mulige bumuakasilue (nkutenda neinyue anga ku bana bane); mulimbule mitima.
2CO.6.14	Tamuingile mu bitondo bia batakatizia: 
2CO.6.15	Nu mugomio mukizi uli gasamba Klisto nu Beliala? aba wakatizia eli na mugomio mukizi na utakatizia? 
2CO.6.16	Nu mugomio mukizi uli gasamba numba za kuku­mbamina Kalaga na nkisi? kubuno inyue muli numba za Kalaga uli Mulami; anga buatendile Kalaga bune, Kubuno nkekala mubeli, nu munkatini muabo nkatabanga gabasamba; nunne nkaba Kalaga wabo, nubo bakaba bantu bane. 
2CO.6.17	Ku bubuno tukazi ku beli,
2CO.6.17	Mulekanukibue nabo, bubo ubuatendile Mukota,
2CO.6.17	Nu tamuitubie ku kinsania kili nsese;
2CO.6.17	Nunne namusekele, 
2CO.6.18	Nabe Soeinyue,
2CO.6.18	Nuinyue muabe bana bane bamulume nu bamukazi,
2CO.6.18	Bubo ubuatendile Mukota uli na magala mansania.
2CO.7.1	Umpanga batundua bane, kukuba tuli na malagano mamano, tulekelazi kukita bitondo binsania bia nsese bia mubili nu bia mutima, tusililizie mu kukua Kalaga boba.
2CO.7.2	Tulimbulilazi mutima: tatuagide muntu; tatuabigizie misako za muntu; tatuakangide muntu. 
2CO.7.3	Nsikutunda kumubezia: kubuno natendile buno, namutunda mu lukuo nu mu kalamo. 
2CO.7.4	Nkumulemanina nunse, nkuikakila mu muli: nkubobelezibua nunse; nkubogaboga mu tubebe tueitu tunsania.
2CO.7.5	Kubuno gatuabasile ku Makedonia, tatumuinue, tondo tua­bezaga na tubebe tuingi; nu tuabezaga na bita, nu tuakuaga boba. 
2CO.7.6	Tondo Kalaga ukubobelezagia beli na kabebe, atubobelezizie ku kuvua kua Tito; 
2CO.7.7	nu takuvua kuage tugu, tondo ku kubobelezia kuko kumuabobelezizibue, atusambalide musagu wa lutundo lueinyu, nu kabebe keinyu, nu bumuiyaninaga nne, ububo, nku­bogaboga nunse. 
2CO.7.8	Kubuno ndi namongedue mu mukanda wane, tondo nsikuibezia: kilo ninibezizie (kubuno nkumona anga bumo­ngilue ku mukanda wozo, tondo ku nkungu nkeke tugu), 
2CO.7.9	kano kaluma nabogaboga, ta ku kitondo kia kuongua kueinyu, tondo kubuno mu kuongua kueinyu nu muiyanizie; kubuno muiyanizie ku Kalaga, buno munavua kubabazibua ku kitondo kietu mu bitondo binsania. 
2CO.7.10	Kubuno kabebe keli ku lukita lua Kalaga kakulusagia kuiyania kukulusagia lonio, kuiyania kuko kuteli na kuibezia; tondo kabebe ka kisi kakulusagia lukuo. 
2CO.7.11	Unguililazi, kuko kukua na kabebe kuli ku lukita lua Kalaga, kuakitile lutundo lukizi mumuli, nu kubingibua kukizi kueinyu, nu kongoa kukizi, nu boba bukizi, nu kuiyanina kukizi, nu iyilili ikizi, nu musubo mukizi! Kubuno mukuisuagia mu kikino kitondo. 
2CO.7.12	Umpanga ndi namusanzide, tondo nti nsiamusanzide ku wozo wakitile bubi, aba ku kabamba ka wozo wakitidue bubi, tondo buno lutundo lueinyu kutuli lumoneke ku Kalaga. 
2CO.7.13	Ku bubuno tuabobelezizibue: nu mu kubobelezi­bua kueitu tuabogilebogile nunse ku kitondo kia mbogimbogi za Tito, kubuno mualindizie mutima wage. 
2CO.7.14	Kubuno ndi nikakile kueli ku kabamba keinyu, tondo nsiakule na nsoni; tondo anga butuamubulaga bitondo binsania bia bulili, bubo ububo kuikaka kueitu ku Tito kuabe bulili. 
2CO.7.15	Nu lutundo luage luitilide kumuli nunse, gakukengelaga luanzo lueinyu bansania, lukita lumuamuse­kede na boba nu ku kugilimina. 
2CO.7.16	Nkubogagabogaga kubuno mu bitondo binsania nili na kilemanizio ku kabamba keinyu.
2CO.8.1	Nu, mibuto zeitu, tukumulolesia musagu wa mponga za Kalaga zakitilue ku maekelezia ma ku Makedonia; 
2CO.8.2	kubuno balindikilue na malindiko meingi, tondo mbogimbogi zabo ningi nu buzambi buabo buitide mu bugumi bua kutalikila kuabo. 
2CO.8.3	Ku­buno nkubalongekela, ku kuvuama kuabo, nu kuitila kuabo, baka­sene biabo ku lutundo luabo bobenyene, 
2CO.8.4	batusengezizie nunse nu kutukakizia ku misagu za lukaso luluno, buno bagomie nabo baku­kitila basuagibua: 
2CO.8.5	bakitile bubuno, tanga butualemaninaga, tondo balingile kuikasana bobenyene ku Mukota, nu kutuli mu kusombola kua Kalaga. 
2CO.8.6	Aba tuasengezizie Tito, amuzindilizizie lukaso luluno anga bulualingile. 
2CO.8.7	Umpanga anga bumukuitila mu binsania, ku bukatizio, nu ku kutenda, nu ku menge, nu ku lutundo lunene nunse, nu lutundo lueinyu kutuli, buno muitile bubo mu mponga zeno nunse. 
2CO.8.8	Nsikumukakizia, tondo ku lutundo lunene lua bango bantu nigeleke lutundo lueinyu. 
2CO.8.9	Kubuno mukumenya mponga za Mukota weitu Yesu Klisto, buno abezaga mugumi, tondo abede muzambi ku kabamba keinyu, buno mugume ku buzambi buage. 
2CO.8.10	Nunne nkumukengelezia kitondo kikino: kubuno kitondo kikino kili kisoga kumuli, kubuno muse muakukia muaka umozi, ta ku kukita tugu, tondo kukutunda. 
2CO.8.11	Tondo kano kaluma musililizie kuko kukita; buno anga bubo bumuatundile kukita, bubo ububo mube kayikayika ku kusililizia na bibio bimuli nabio. 
2CO.8.12	Kubuno ndi mutima ukutunda, nti uli anga ukukasana bibio biguli nabio, ta bibio biguteli nabio. 
2CO.8.13	Kubuno nsikutenda bubuno, buno bango babogeboge nuinyue mube na tubebe; 
2CO.8.14	tondo bunsania bulingimane; mu zeno nkungu kasiazi banenyu na beinyu, nu banenyu bamukasie na biabo; nu binsania bialingi­mane: 
2CO.8.15	anga buasanzilue bune,
2CO.8.15	We wakungikile bingi nteitide,
2CO.8.15	Nuwe wakungikile bikeke ntiyanine. 
2CO.8.16	Tondo Kalaga asimue, wabikile lutundo mu mutima wa Tito lua kumenya bitondo bieinyu. 
2CO.8.17	Kubuno eitabizizie anga butua­mubulaga; nu abede nunse na nkaso, nu endile kueinyu anga buatundaga. 
2CO.8.18	Nu tuamusingile na mubuto weitu wozo ulu­ganuno luage luakukile mu maekelezia mansania; 
2CO.8.19	nu ta bubo tugu, tondo u wozo wasombuedue na maekelezia ende gamozi neisue mu kitondo kia lukaso luluno lutukukitila ku lutanuno lua Kalaga nu kutananizia mitima zeitu: 
2CO.8.20	tuibembukie na kitondo kikino, muntu anavua kutubinga mu musagu wa lukaso luno lutu­kukitila: 
2CO.8.21	tulingazi kukengela busoga, ta ku Mukota tugu, tondo aba nu ku bantu. 
2CO.8.22	Nuisue tuasingile mubuto weitu nabo utuakitaga nabo mulimo bindi bingi nu abezaga na komanizia, nu kano kaluma eli na komanizia nunse, kubuno eli na kilemanizio kinene kumuli. 
2CO.8.23	Umpanga ndi muntu ekutunda kumenya misako za Tito, nti nagomia nage, nu nti ekukitaga mulimo nanne kumuli; aba ndi ku misako za mibuto zeitu, nti beli basingua ba maekelezia, nu beli lutanuno lua Klisto. 
2CO.8.24	Umpanga lolesiazi babano ku maekelezia kakengelezio ka lutundo lueinyu, nu bubuno ubutukuika kumuli.
2CO.9.1	Ku musagu wa kukitila basuagibua, nsili na kitondo kia ku­musanzila; 
2CO.9.2	kubuno nizi lutundo lueinyu, namukakile kubabo ba ku Makedonia, anga buabezaga ba ku Akaya kayikayika kutukila muaka umozi; nu iyilili lieinyu lialindia bantu beingi. 
2CO.9.3	Tondo nasingile mibuto zane, buno kuikaka kueitu kumuli takube buliabulia mu kitondo kikino; buno mube kayikayika anga bunatendile; 
2CO.9.4	kungua navua na ba Makedonia nu ndi namusanga tamuli kayikayika, nti tuakue na nsoni (nu tatukumutenda inyue benyene) mu kilemanizio kikino. 
2CO.9.5	Umpanga nakengede buno buakulungana nanne mibuto zane, balinge kuvua kueinyu, nu kuku­ngika lukaso lueinyu luidagano limualagile wakalazi, buno lube kayikayika nu luluno lube anga lukaso lua lutundo, tanga lukukasana ku nduma. 
2CO.9.6	Tondo nkutenda buno, ukuyika bikeke akakola bikeke nunse; nu ukuyika bingi akakola bingi nunse. 
2CO.9.7	Na muntu na muntu akasane anga buakukengela mu mutima wage: ta ku kangono­ngono, aba ta ku kabamba: kubuno Kalaga ekutunda wozo ukukasana na mutima wa mbogimbogi. 
2CO.9.8	Nu Kalaga akamukitila mponga ningi; buno muitile nunse ku bitondo binsania bindi binsania, muitile nunse mu mulimo na mulimo musoga: 
2CO.9.9	anga buasanzilue bune,
2CO.9.9	Abalanganizie, akasile bazambi;
2CO.9.9	Kuisanana kuage takunakuzinda. 
2CO.9.10	Nuwe ukukasaga muyiki mbuto nu kampampa kuba idia, amu­kase mbuto za kuyika, nu kuitila biguma bia kuisanana kueinyu: 
2CO.9.11	muagumibue mu binsania, buno mube na binsania bikukasa Kalaga, nu nti tuamuganune. 
2CO.9.12	Kubuno kukita kua mulimo wono takukusililizia tugu kuiyanina kua basuagibua, tondo kuitila nunge beingi baganune Kalaga; 
2CO.9.13	nu ndi mukulindikua mu mulimo wono, Kalaga nti ekuganunua ku luanzo lueinyu ku kuitabizia musagu musoga wa Klisto, nu ku nkaso zeinyu ningi kubeli nu ku bantu bansania; 
2CO.9.14	nubo benyene, bekumusegela, batundazi nunsania mponga za Kalaga zeitide kumuli. 
2CO.9.15	Kalaga asimue ku kitondo kia lukaso luage lututanavuama kusima.
2CO.10.1	Nunne Paolo nnenyene nkumusengezia ku kubota nu bubo­belelo bua Klisto, kungua nili neinyu nti nabota, tondo ganteligo nti nili na magala kumuli: 
2CO.10.2	ububo, nkumusengezia, buno ndi niligo tamunsengezie mugugumano, anga bubo buba­kutukengela, buno tukuenda anga ba kisi. 
2CO.10.3	Kubuno ndi tuli na mibili za kisi, tatukuluana bita na mibili za kisi. 
2CO.10.4	(Kubuno bieitu bia bita tabili bia kisi, tondo bili na magala mu Kalaga kugusia mukolo wa bita); 
2CO.10.5	nu kuibilila miango, nu binsania bikuikotia ku menge ma Kalaga, nu kuvuama makengelo mansania buno manze Klisto; 
2CO.10.6	nuisue tuse kayikayika kusungia babo beli na lunano, kungua muse na luanzo. 
2CO.10.7	Idolazi tanga bumukukita. Ndi muntu akuikengela wenyene buno eli muntu wa Klisto, nti akengele buno, bueli muntu wa Klisto, bubo ubutuli nuisue bantu ba Klisto. 
2CO.10.8	Kubuno ndi nkuikaka tugu ku buangato (butuakasilue na Mukota buno tumulindie ta kumugusia), nti nsikue nsoni: 
2CO.10.9	ninavua kumuitia na boba ku mikanda zane. 
2CO.10.10	Kubuno, bekutenda bune, Mikanda zage zili na buisulilua buingi nu akongagoa muzo; tondo ndi eli kuno kueitu nti abota nu nti ekutetuma. 
2CO.10.11	Wono muntu ekukengela, lukita lutuli nalo mu mikanda gatuteli, unu bubo butuli nunse. 
2CO.10.12	Kubuno tatukutunda kuikaka nabo aba kuidingimania na babo bekuikaka: tondo ku kuidingimania kuabo, nu ku kuidi­ngimania kuabo, buabo buabo, nti tabeli na menge. 
2CO.10.13	Tondo isue tatukuikaka anga bututeli, tondo anga butuakasilue na Kalaga, nu anga bubo butuakasile kueinyu. 
2CO.10.14	Kubuno tatukutingila gago gatuakasidue, anga buno tatuamubaside, kubuno tuamubaside na musagu musoga wa Klisto: 
2CO.10.15	tatukuikaka anga bututeli, aba mu milimo za bango bantu; tondo kukuba na kilemanizio, anga buka­tizio bueinyu ga bueitile, nti tuatalikilue kumuli nu kuitila nunse, 
2CO.10.16	aba nu kusambala musagu musoga mu bisi bili lisa na kueinyu, aba tatuikake ku bitondo biasila kukitua na bango. 
2CO.10.17	Tondo we ukuikaka nti ikaka mu Mukota. 
2CO.10.18	Kubuno ta wozo muntu ukukakua ukuikaka wenyene, tondo wozo ukukakua na Mukota.
2CO.11.1	Buabezaga busoga songo munikalila bukongolo buane; tondo munikalile. 
2CO.11.2	Kubuno nkubakuila lugi lua Kalaga: kubuno namusongezie ku wamulume umozi, buno nilusizie Klisto kikumi kiasuaga. 
2CO.11.3	Tondo nkukua boba, buno ku nzila imozi, anga nzoka buzengelede Eva mu buenge buazo, zinabigia makengelo meinyu munasiga luanzo lua mutima umozi luli mu Yesu. 
2CO.11.4	Ku­buno ndi ungo avua nu kusambala ungo musagu wa Yesu, ututasa­mbede, aba ndi mukukasua ungo muuza, umutakasilue, aba ungo musagu musoga, umutitabizizie, nti muabeikalila busoga. 
2CO.11.5	Ku­buno nkukengela buno, nsidile kena ku bibeli nabio babo basingua banene. 
2CO.11.6	Tondo ndi nsizi kutenda, luluno ta lukita luane nu menge; tondo mu bitondo binsania tuamuloleseziebio. 
2CO.11.7	Ndi nagile ku kuibotia buno inyue mubakamibue, kubuno namusambalide musagu musoga wa Kalaga geteli mutali? 
2CO.11.8	Nanyagile mango maekelezia ma Kalaga bikulo biabo, nibitole bibe biane, buno niki­tile inyue; 
2CO.11.9	nu ganabezaga neinyue nu neiyaninaga, nsiakutizie muntu umozi; kubuno mibuto zane, batukile ku Makedonia, bankasile anga buniyaninaga; nu mu bitondo binsania nidangile buno nsimukutie nunse, nu bubo bunidange. 
2CO.11.10	Anga bubo buli bulili bua Klisto mundi, takuli muntu unankanda kanua ku kuikaka kukuno mu miaga za Akaya. 
2CO.11.11	Ku kitondo kikizi P Kubuno nsikumutunda? Kalaga eizi. 
2CO.11.12	Tondo bubo bunkukita nabukite, buno nibakinde babo bekulonda mulondo; buno tabamone mulondo mu kitondo kikio kibakuikaka nakio babe anga butuli. 
2CO.11.13	Kubuno babano beli basingua ba buza, bekukita mulimo ku buenge, bekuiga­lukia buno basusanie basingua ba Klisto. 
2CO.11.14	Aba tabuli buakua­ngama nabo; kubuno Satana wenyene ekuigalukagia buno asusanie mugenzi wa kiengi. 
2CO.11.15	Umpanga tabunangamia ndi bakiti bage begalukia kususania bakiti ba kuisanana; tondo kuzinda kuabo kukaba bumozi na milimo zabo.
2CO.11.16	Nkutenda lingo, muntu ntakengele buno nili kikongolo; tondo ndi mukunkengela bubo, nitabiziazi, buno nunne nikake tanga. 
2CO.11.17	Kikio kinkutenda nsikukitenda kuikakizio lia Mukota, tondo anga ku bukongolo, mu kilemanizio kikino kia kuikaka. 
2CO.11.18	Ku kuba beingi bekuikaka ku lukita lua mubili, nunne nikake. 
2CO.11.19	Inyue beli na menge mukutundaga kubogaboga na bikongolo, 
2CO.11.20	Ku­buno mukubuzigaga, ndi muntu ekumubika ku bukobe, ndi ekumu­zambia, ndi ekumunyaga, ndi ekuikaka, ndi ekumulibula ku meiso. 
2CO.11.21	Nili na nsoni kutenda bubo, anga buno isue tuabezaga tuatamba, Tondo ndi muntu ekuikaka ku kitondo kinsania (nkutenda anga kikongolo), nunne nkuikaka. 
2CO.11.22	Ndi babo beli baEbele? Nunne nti nili muEbele. Ndi babo beli baIsalele? Nunne nti nili mu Isalele, Ndi babo beli kikanga kia Abalahama? Nunne nti nili wa kikanga kia Abalahama. 
2CO.11.23	Ndi babo beli bakiti ba Klisto? (nkutenda anga musile), embe nne nkuitila nunse ku milimo, ku kulibulua bubibu; ku bikando nunse, ku lukuo mambizi meingi. 
2CO.11.24	Ku baYuda mambizi matano nasusuidue tususula makumi manazi, kutikia ku kamozi. 
2CO.11.25	Mambizi masatu nalibuidue na tususula, limbizi limozi nalibuidue na makozi, mambizi masatu nangukidue na buato bua mu luzi, musi nu kindi nikalaga muiziba lia kitatenge; 
2CO.11.26	ku ngendo mambizi meingi, ku biziki bibibu bia nuzi, mu biziki bibibu bia beibi, mu biziki bibibu bia bantu ba kueitu, mu biziki bia baBilongo, mu biziki bibibu bia mino minene, mu biziki bibibu bia kalula, mu biziki bibibu bia kitatenge, mu biziki bibibu bia mibuto za buza; 
2CO.11.27	ku milimo nu mu kukutua, ku kukeisia ntende kindi kinsania mambizi meingi, mu nzala nu mpusia, kukutalia idia mambizi meingi, mu mpego nu mundulu. 
2CO.11.28	Nu gamozi na bitondo bibino, bibio bikunvuilaga busi na busi, ubibino kulanga maekelezia ma­nsania ma Kalaga. 
2CO.11.29	Nazi watamba, nunne nsiatamba? Nazi ukukikitanibua, nunne nsikongoa? 
2CO.11.30	Ndi natananina kuikaka, nti nikake ku mutambo wane. 
2CO.11.31	Kalaga, Isi wa Mukota weitu Yesu, ukuganunagua kuganunua kutenakuzinda eizi buno nsikueka buza. 
2CO.11.32	Ku Dameseke, muangati wa Mukota Aleta, abikile bakoloboyo kukika muino wa Dameseke, atundaga kunkata: 
2CO.11.33	nu bangezezie mu luzi geitengu mu kitutu nu bubo nasogonyokile mu maboko mage.
2CO.12.1	Nkuikaka, aba tabuatunganana; tondo nkabasa ku tulolesio nu malimbulo ma Mukota. 
2CO.12.2	Nizi muntu umozi mu Klisto, gesegatinga miaka ikumi nu inazi (ndi abezaga mu mubili, nsizi; aba ndi atukile mu mubili, nsizi; Kalaga u wizi), muntu wozo azanzuidue mu mpelela aba nu kuigulu lia masatu. 
2CO.12.3	Nunne nizi muntu wozo (ndi abezaga mu mubili, aba ndi atukile mu mubili, nsizi; Kalaga u wizi), 
2CO.12.4	bubuno azanzuidue mu Palatiso, ungule bitondo bitanavuamua kutendua, nu bitanavuama kutenda muntu. 
2CO.12.5	Kabamba ka wozo neikake: tondo kundi nnenyene nsikake, umpanga ku mutambo wane. 
2CO.12.6	Kubuno ndi ninatunda kuikaka, tondo nsinaba kikongolo; kubuno ninatenda bulili: tondo nkuisu­ngula, buno muntu ntankengele kutinga buamonine kundi, aba bungule ku kanua kane. 
2CO.12.7	Nu ku kabamba ka bunene malimbulo mamano, buno nsikotie nunse, nakominue mukele mu mubili, mugenzi wa Satana kundibula, ninavua kuikotia nunse. 
2CO.12.8	Ku bubuno nasegile Mukota mambizi masatu, buno nigutuke. 
2CO.12.9	Ambuide bune, Mponga zane zakuka kuguli; kubuno magala mane masililila mu mutambo. Umpanga nikake mu mutambo wane, buno magala ma Klisto mabe mundi. 
2CO.12.10	Ku bubuno nkuboga­boga mu mutambo, mu kuitoa, mu kuiyanina, mu nsungio, mu biziki bibibu, ku kabamba ka Klisto: kubuno kungua natamba, nti nili na magala.
2CO.12.11	Nabede kikongolo: inyue muansindikile; kubuno buantu­nganene niganunue neinyue: kubuno nsidile kena kukeli na basi­ngua babo banene. 
2CO.12.12	Bulili, tulolesio tua musingua tuakitilue munkatini muenyu mu komanizia kansania, ku tulolesio nu magano­gano, nu makitilo ma magala. 
2CO.12.13	Kubuno kikizi kimuidile kutinga mango maekelezia ma Kalaga, umpanga nne nsiamukutizie? Munsigilile kitondo kikino kibi.
2CO.12.14	Unguililazi, lilino limbizi lia masatu nili kayikayika kuvua kumuli; aba nsiamukutizie: kubuno nsikulonda bikulo bienyu, tondo inyue: kubuno tabuatunganana bana kubikila bababuta, tondo bababuta kubikila bana. 
2CO.12.15	Nu nkubogaboga nunse kukasa nu kuikasana ku kabamba ka kalamo keinyu; ndi nkumutunda nunse, nti nakokoke kutundua? 
2CO.12.16	Tondo bube bubo, nne nsiamukutizie; tondo, kukuba nili na menge, namukatile na buenge. 
2CO.12.17	Ndi namonine ku mutali weinyu ku muntu umozi wa babo banasingile kumuli? 
2CO.12.18	Nasengezizie Tito kuenda kumuli, nu namusingile na mubuto weitu. Ndi Tito amonine ku mutali kumuli? Ndi tatuendile mu muuza umozi? Nu masomoneno mamozi?
2CO.12.19	Mukukengela buno, tukuisuagia kumuli. Ku Kalaga tukute­nda bitondo bibino binsania mu Klisto; nu, batundua bane, bili ku kabamba kakumulindia. 
2CO.12.20	Kubuno nkukua boba, mu kuvua kuane, ninavua kumusanga, tanga bubo bunkutunda kumusanga; nunne namoneke anga bubo bumutakutunda; ninavua kusanga embe miango, nu lugi, nu bongoa, nu nsake, nu kukandika, nu manungunungu, nu luikotio, nu kazege; 
2CO.12.21	nunne ganavue lingo Kalaga wane anavua kumbotia munkatini mueinyu, nu nkalilila beingi babezaga bagi ba wakalazi, nu tabeiyanizie ku nsese, nu butazi, nu ntundo mbi zibakitile.
2CO.13.1	Lilino u liane lia masatu kuvua kumuli. Ku tunua tua balongeki babili aba basatu kitondo na kitondo kikokomene. 
2CO.13.2	Nasilile kumuana kalazi, nu nkumuana nunse, anga bunabezagago limbizi lia mabili bubo, kano kaluma ganteligo, nkubasanzila babo bagile wakalazi, nu ku bango bansania buno, kungua navua nsiakue kiombo; 
2CO.13.3	kukuba mukulonda kakengelesio ka Klisto ukutenda mundi; we utatamba kumuli, tondo uli na magala mumuli: 
2CO.13.4	kubuno aba atakilue mu mutambo, tondo ekulamaga ku magala ma Kalaga. Kubuno nuisue tuli na mutambo mueli, tondo tukalamaga gamozi nage ku magala ma Kalaga meli mumuli. 
2CO.13.5	Idindikazi inyue benyene, ndi muli mu bukatizio; muidolesie mubenyene. Aba tamuizi buno Yesu Klisto eli mumuli? ndi tamuasombua. 
2CO.13.6	Tondo nkulemanina buno muamenye buno isue tatuasombua. 
2CO.13.7	Nu kano kaluma tukusega Kalaga tamukite bubo bunsania buli bubi; ta buno tutundue, tondo buno inyue mukite busoga, aba ndi tuli anga basombua. 
2CO.13.8	Kubuno tatunavuama kubigia bulili, tondo kukita bulili. 
2CO.13.9	Kubuno kungua tuatamba nti tukubogaboga, nuinyue nti muli na magala: nu tukusega buno, musililile. 
2CO.13.10	Ku bubuno nasanza bitondo bibino nu nsiliko, ninavua kuzuga kungua niliko ku buangato bubo bunakasilue na Mukota buno nilindie, ta kuandabania.
2CO.13.11	Umpanga, mibuto zane, musililile; mubogeboge; mube na makengelo mamozi; muikale mu bubobelelo: nu Kalaga wa lutundo nu bubobelelo abe gamozi neinyue. 
2CO.13.12	Sambizaniazi na mbogimbogi.
2CO.13.13	Basuagibua bansania bamusambizia.
2CO.13.14	Mponga za Mukota Yesu Klisto, nu lutundo lua Kalaga, nu mugomio wa Muuza Wasililila, bikale neinyue bansania.
GAL.1.1	Paolo, musingua (ta wa bantu, aba ntasingilue na muntu, tondo na Yesu Klisto, nu Kalaga Isi wamuyukizie ku bakuzi), 
GAL.1.2	nu mibuto insania beli gamozi nanne, ku maekelezia ma ku Galatia: 
GAL.1.3	mponga zibe kumuli nu bubobelelo bukutukaga ku Kalaga Isi nu ku Mukota weitu Yesu Klisto, 
GAL.1.4	wikasene wenyene ku kabamba ka misako za buagi bueitu, buno atonie ku kisi kikino kibi kia kano kaluma, anga buli kusombola kua Kalaga Tateisue: 
GAL.1.5	aganunue ku nkiko na nkiko. Amena.
GAL.1.6	Nangama na bumuasasia kusiga wozo wamumanine mu mponga za Klisto nu kugalukila ungo musagu wa lungo lukita; 
GAL.1.7	aba takuli ungo musagu musoga: tondo bantu bekumuzangiazangia, nu bekutunda kugalukia musagu musoga wa Klisto. 
GAL.1.8	Tondo ndi isue, aba mugenzi wa kuigulu, ukamusambalila ungo musagu uteli wozo utuamusambalide, asuililue. 
GAL.1.9	Anga bunalingile kutenda, nu kano kaluma nkutenda lingo, muntu unsania ndi amusambalila ungo musagu uteli wozo umuasambalidue, asuililue. 
GAL.1.10	Kubuno kano kaluma ndi nkulonda bunene bua bantu, aba bua Kalaga? aba ndi nkutunda kutananizia bantu? songo natananizagia bantu, songo nsinabede mukobe wa Klisto.
GAL.1.11	Kubuno namumenesia, mibuto zane, buno, musagu musoga unasambede, ta wa lukita lua bantu. 
GAL.1.12	Kubuno nsiagusambalidue na muntu, aba nsigisizibue, tondo nagulolesizibue na Yesu Klisto. 
GAL.1.13	Kubuno mungule ku musagu wa misako zane mu mpala za baYuda, anga bubo bunitide kubabazia ekelezia lia Kalaga, nu nalisungizie: 
GAL.1.14	nunne nakulile mu mpala za baYuda kutinga beingi ba lugi luane mu kilongo kiane, nasasizie kumenya misumo za batateisue. 
GAL.1.15	Tondo Kalaga, ansombuede ganabezaga nkili munda za mmane, nu amanine ku mponga zage, 
GAL.1.16	kumenesia Muana wage mundi, buno nisambalile baBilongo musagu wage; nsiakalile luango na bango bantu: 
GAL.1.17	aba nsiendile ku Yelusalema ku babo babezaga basingua batangi; tondo nendile yiliyili ku Alaba; nu nasubizie lingo ku Dameseke.
GAL.1.18	Ububo gasilile miaka esatu nendile ku Yelusalema kumonana na Kefa, nikede kuage bindi ikumi na bitano. 
GAL.1.19	Tondo nsiamo­nine kungo musingua, umpanga Yakobo muto wa Yesu. 
GAL.1.20	Nu bitondo binamusanzila, unguililazi, ku Kalaga, nsikueka buza. 
GAL.1.21	Umpanga nendile ku bisi bia Sulia nu Kilikia. 
GAL.1.22	Tondo nsiamoneneko na maekelezia ma Yudaya mabezaga mu Klisto: 
GAL.1.23	tondo bongule tugu buno, we watusungagia wakalazi kano kaluma ekusambala bukatizio bubo buasungagia wakalazi; 
GAL.1.24	nu baganuine Kalaga ku kabamba kane.
GAL.2.1	Nu gasilile miaka ikumi neinazi nendile lingo ku Yelusa­lema gamozi na Balanaba nu Tito. 
GAL.2.2	Nu natendilue buno nendeko nu nabasambalide musagu musoga wozo unkuigisia ku baBilongo tondo mu kakungu ku babo bekuganunua, ninavua embe nkuituma lubilo lua buliabulia, aba nitumine lubilo lua buliabulia. 
GAL.2.3	Tondo Tito unabezaga nage, abezaga mu Geleka, ntasindikilue buno amonesibue: 
GAL.2.4	nu ku kitondo kia mibuto za buza bengizizibue mu kakungu, babano beingide mu kakungu buno batitike kukandula kueitu kutuli nako mu Yesu Klisto, batubike ku bukobe: 
GAL.2.5	tatuisi­gulizizie kubeli aba busi bumozi, buno bulili bua musagu musoga buikale neinyue. 
GAL.2.6	Tondo babo bekuanzua buno beli bangati (babezaga banazi ta kitondo kiane; Kalaga ntakuanga kukutia kua bantu) natenda buno, babo banzagua tabantalikide kena: 
GAL.2.7	tondo neibineibi, gabamonine buno bakasilue mulimo wa kusambala musagu musoga ku batamonesibua, anga bubo Petelo buakasilue wozo wa kusambala ku bamonesibua 
GAL.2.8	(kubuno we wabikile Petelo buno abe musingua ku bamonesibua u wozo wambikile buno, nibe musingua ku baBilongo); 
GAL.2.9	nu gabamenyine mponga zinakitilue, Yakobo nu Kefa nu Yoana bakengedue anga mango ma ekelezia lia Klisto, nne nu Balanaba batukasile mukono wa kusei­dume wa mugomio, buno isue tuende ku baBilongo, nubo bende ku bamonesibua; 
GAL.2.10	tondo kitondo kimozi tugu buno, tukengele bazambi: nu kitondo kikino natundile nunse kukikita.
GAL.2.11	Tondo Kefa gavule ku Antiokia, nendile nage miango, kubuno atananina lusungio. 
GAL.2.12	Kubuno gabede bantu bamozi batukaga ku Yakobo, nu aliaga na baBilongo; tondo gabavule, itonezie, idekanukizie nabo, akule babo bamonesibua boba. 
GAL.2.13	Nu bango baYuda begalukizie nage mu buengelezi bubo; aba Balanaba alu­tilue na buengelezi buabo. 
GAL.2.14	Tondo ganamonine tabakukita anga buli musagu musoga, natendile Kefa ku bansania bune, Ndi uwe uli muYuda nti wakita nkita za baBilongo, aba ta za baYuda, buni bukusengezia baBilongo kukita nkita za baYuda? 
GAL.2.15	Isue tuli baYuda ku bumba, aba tatuli bagi anga baBilongo, 
GAL.2.16	mumenye buno muntu ntekubingibua ku makitilo ma mulembe tondo ku bukatizio mu Yesu Klisto, isue tuakatizizie Yesu Klisto, buno tubingibue ku bukatizio mu Klisto, aba ta ku makitilo ma mulembe: kubuno ku makitilo ma mulembe takuli muntu unabingibua. 
GAL.2.17	Tondo kungua isue tukulonda kubingibua mu Klisto, nti tuku­moneka kuba bagi, ndi Klisto eli mukiti wa buagi? Kilo, aba nunse. 
GAL.2.18	Kubuno ndi nikukita lingo bitondo bibio binasigile, nti nili mukaguzi wa mulembe. 
GAL.2.19	Kubuno ku mulembe nalekanu­kizibue na mulembe, buno nilame ku Kalaga. 
GAL.2.20	Natakilue gamozi na Klisto; tondo nkulama; aba ta nenyene lingo, tondo Klisto ukulama mundi; nu kalamo kankulama kano kaluma mu mubili, nkulama mu bukatizio bua Muana wa Kalaga, wantu­ndile, nu eikasene ku kabamba kane. 
GAL.2.21	Nsikubigia mponga za Kalaga: kubuno ndi kuisanana kukuvua ku mulembe, kasi Klisto akule buliabulia.
GAL.3.1	Inyue baGalatia bioto, nazi wamulogile, ndi tamungule buno Yesu Klisto asambedue buno atakilue kumuli? 
GAL.3.2	Nkutunda kumenya kitondo kikino kimozi kumuli bune, Muakasilue Muuza ku makitilo ma mulembe, aba ku kungua kua bukatizio? 
GAL.3.3	Inyue muli bioto? mualingile mu Muuza, ndi mukutunda kusililila mu makitilo ma bumba bua buagi? 
GAL.3.4	Muababazizibue buliabulia? ndi buli buliabulia bulili? 
GAL.3.5	Umpanga we wamukasile Muuza wage, nu ukukita maganogano kumuli, ndi ekukita bibino ku maki­tilo ma mulembe, aba ku kungua kua bukatizio? 
GAL.3.6	Anga bubo buakatizizie Abalahama Kalaga, nu atekuidue buno eisanana.
GAL.3.7	Umpanga mumenye buno babo beli na bukatizio, ubabo beli bana ba Abalahama. 
GAL.3.8	Nu isanzo, lialingile kumoneka kulio buno Kalaga akabingia baBilongo ku bukatizio, liasambalide Abalahama musagu musoga, liatendile bune, Muguli baBilongo bansania baka­kitua mponga. 
GAL.3.9	Kububo babo beli ba bukatizio bekukitua mponga na Abalahama mukatizia. 
GAL.3.10	Kubuno babo bansania beli ba makitilo ma mulembe beli mu kisuililo: kubuno buasanzilue bune, Asuililue na muntu na muntu utakuendela mu bunsania buasanzilue mu mukanda wa mulembe nu kubukita.
GAL.3.11	Buku­moneka buno takuli muntu kubingibua ku mulembe ku Kalaga, kubuno wisanana akalama ku bukatizio; 
GAL.3.12	nu mulembe tagu­kutuka ku bukatizio: tondo, Muntu ukuyanga bitondo bia mulembe, alame mubio.
GAL.3.13	Klisto atukuluide ku kisuililo kia mulembe, asuilidue ku kabamba keitu; anga buasanzilue bune, Asuililue na muntu na muntu ukukamua ku muti: 
GAL.3.14	buno mponga za Abala­hama zibasile baBilongo mu Yesu Klisto buno tukasue idagano lia Muuza ku bukatizio.
GAL.3.15	Mibuto zane, nkutenda mu lukita lua bantu: Aba idagano lia bantu, ndi liakokomena, muntu ntanalita aba kulitalikila. 
GAL.3.16	Ku Abalahama idagano lialagilue nu ku kikanga kiage. Ntatenda, ku bikanga, anga ku bingi; tondo anga kimozi, Nu ku kikanga kiobe, ukili Klisto. 
GAL.3.17	Nu bubuno ubunkutenda bune: Idagano liako­komene na Kalaga, nu mulembe wabasile, gabede miaka nkama inazi nu makumi masatu zasila, tagunavuama kulita, aba kugalukia idagano buliabulia. 
GAL.3.18	Kubuno bupieni ndi buli ku mulembe, tabuli lingo kuidagano: tondo Kalaga abukasile ku Abalahama kuidagano. 
GAL.3.19	Mulembe uli kikizi? watalikidue ku kabamba ka kukagula mulembe, aba gavue kikio kikanga kialagilue idagano, liakakizizibue na migenzi, mu kuboko kua mukulumania. 
GAL.3.20	Tondo mukulumania nteli mukulumania wa umozi, tondo Kalaga eli umozi. 
GAL.3.21	Umpanga ndi mulembe ukuita malagano ma Kalaga? Kilo, nunse: kubuno songo mulembe wakasilue buno ukasane kalamo, lebelebe kuisanana kunabede ku mulembe. 
GAL.3.22	Tondo masanzo makandile binsania mu buagi, buno idagano lili ku buka­tizio mu Yesu Klisto likasue ku babo bekukatizia.
GAL.3.23	Tondo gabede bukatizio tabuvua, tuabezaga tukulangua mu mulembe, tuakandilue ku kulindila bukatizio bukabisulua. 
GAL.3.24	Nu bubo mulembe wabezaga musozi weitu wa kutulusia ku Klisto, buno tubingibue ku bukatizio. 
GAL.3.25	Tondo gabede bukatizio buavua, mulembe taguli lingo musozi weitu. 
GAL.3.26	Kubuno inyue bansania muli bana ba Kalaga, ku bukatizio mu Yesu Klisto. 
GAL.3.27	Kubuno inyue bansania muabatizizibue mu Klisto, muazualile Klisto. 
GAL.3.28	Takuli muYuda aba muGeleka; takuli mukobe aba mukandulua, takuli wamulume aba mukikulu; kubuno inyue bansania muli umozi mu Yesu Klisto. 
GAL.3.29	Nu ndi inyue muli ba Klisto, umpanga nti muli kikanga kia Abalahama, nu bapieni beidagano.
GAL.4.1	Tondo nkutenda bubuno, mupieni nkungu insania zeli muana ntengukana na mukobe ku kitondo kimozi, tondo eli mukota wa bansania. 
GAL.4.2	Tondo nti angatua na begisia nu balangi aba nu nkungu zasila kubikua neisi. 
GAL.4.3	Bubo nuisue, gatuabezaga tukili bana, tuabezaga tukukitibua nunse ku bitondo bia kisi: 
GAL.4.4	tondo gakukile nkungu, Kalaga asingile Muana wage, abutilue na muki­kulu, abutilue mu mulembe, 
GAL.4.5	buno abakulule babo babezaga mu mulembe, buno tubikue bana. 
GAL.4.6	Nu kubuno inyue muli bana, Kalaga asingile Muuza wa Muana wage mu mitima zeinyu, ukulila bune, Aba, Tateisue. 
GAL.4.7	Umpanga uwe ntuli lingo mukobe, tondo muana; nu ndi uli muana, kasi nti uli mupieni wa Kalaga.
GAL.4.8	Tondo nkungu zezo, zimuabezaga tamumenya Kalaga, muaki­tide tuto tuteli na bumba bua tulaga: 
GAL.4.9	tondo kano kaluma gamua­sila kumenya Kalaga, aba gamukumenyua na Kalaga, buni bumuasu­bia lingo ku bitondo bitasuaga nu bia muzambo, mukutunda lingo kubikitila P 
GAL.4.10	Mukukengela bindi, nu miezi, nu nkungu, nu miaka. 
GAL.4.11	Nkukua boba ku kitondo kienyu, embe namukitide tugu butasuaga.
GAL.4.12	Nkumusengezia, mibuto zane, mube anga bundi, kubuno nunne nili anga bumuli; tamuankitide bubi bumozi: 
GAL.4.13	tondo muizi ku kutamba kua mubili nalingile kumusambalila musagu musoga: 
GAL.4.14	nu mubili wane wabezaga idindiko kumuli tamuagube­ngile, aba kugusomba: muansekede anga mugenzi wa Kalaga, aba anga Yesu Klisto. 
GAL.4.15	Umpanga kuni kuli kubogaboga kumua­bogagabogaga? Kubuno nkumulongekela buno, songo bunakulu­ngene, songo muneitikizie meiso meinyu nu kumpamo. 
GAL.4.16	Ndi nabede muiti weinyu, kubuno nkumubula buli bulili? 
GAL.4.17	Babo bekumuyanga, tondo ta ku kitondo kisoga; bekumusomba; buno munavua kubayanga. 
GAL.4.18	Tondo lebelebe buli busoga kuyangua bindi binsania mu bitondo bisoga, aba ta ku nkungu zindi neinyu tugu. 
GAL.4.19	Bana bane, nili lingo na lubaba ku kabamba keinyu anga lubaba lua nina gakubuta muana, aba nu Klisto akabumbua mumuli— 
GAL.4.20	nu bubo nkutunda nunse kuba neinyue kano kaluma, nu nkugalukia iyuki liane; kubuno nili na kangonongono kumuli.
GAL.4.21	Mbulazi, inyue bekutunda kuba mu mulembe, tamukungua ku mulembe? 
GAL.4.22	Kubuno buasanzilue bune, Abalahama abezaga na bana babili, umozi wa mukobe, nu ungo wa mukikulu wage. 
GAL.4.23	Tondo wozo wa mukobe abutilue ku lutundo lua bumba bua buagi, nu wozo wa mukikulu wage, kuidagano. 
GAL.4.24	Bibino biabe­zaga tugu kabali: kubuno bakikulu babano beli anga malagano mabili; umozi wa ku muiduko wa Sinai, abutile kikanga kia bakobe, u Haga. 
GAL.4.25	Kubuno Haga u muiduko wa Sinai uguli ku Alaba walingimana na Yelusalema wa kano kaluma: eli mu bukobe na bana bage. 
GAL.4.26	Tondo Yelusalema uli kuigulu uli mukandulua, uli meisue. 
GAL.4.27	Kubuno buasanzilue bune,
GAL.4.27	Bogaboga, mugumba utakubuta;
GAL.4.27	Laluka neiyuki, ulile uwe uteli na lubaba lua kubuta muana:
GAL.4.27	Kubuno bana ba kigilua beli beingi kutinga ba wozo uli neiba. 
GAL.4.28	Umpanga, mibuto zane, anga buabezaga Isaka, tuli bana beida­gano. 
GAL.4.29	Tondo anga busi bubo, we wabutilue ku lutundo lua bumba bua buagi ababazizie wozo wabutilue ku Muuza, bubo buli nu kano kaluma. 
GAL.4.30	Tondo buni bukutenda isanzo? Imbiazi mukebe nu muana wage; kubuno muana wa mukobe ntapiene gamozi na muana wa mukikulu weidagano. 
GAL.4.31	Umpanga mibuto zane, isue tatuli bana ba mukobe, tondo ba wono weidagano.
GAL.5.1	Umpanga mu bukandulua bubuno Klisto atukanduide: lindazi, tamuingile lingo mu kikando kia bukobe.
GAL.5.2	Unguililazi, nne Paolo nkumubula buno, ndi mukumonesibua, Klisto ntamutalikile kena. 
GAL.5.3	Kubuno nkumusambalila lingo ku muntu na muntu ukumonesibua, nti buamutananina anze mulembe unsania. 
GAL.5.4	Muanzukanibua na Klisto, inyue bansania bekutu­ndaga kubingibua ku mulembe; muagalukile nu mukusiga mponga. 
GAL.5.5	Kubuno isue mu Muuza ku bukatizio tukulindila kilemanizio kia kuisanana. 
GAL.5.6	Kubuno mu Yesu Klisto kumonesibua takuli kena, aba kutamonesibua; tondo bukatizio buli na magala mu lutundo. 
GAL.5.7	Muendaga kantangoa busoga; nazi wamubigene, tamuanze bulili? 
GAL.5.8	Kulubikania kukuno takuatukile ku we wamumanine. 
GAL.5.9	Mugago mukeke ukugagia biasola binsania. 
GAL.5.10	Nili na kile­manizio kumuli mu Mukota, buno tamube na mutima wa lungo lukita; tondo we ukumusuna asungibue wenyene, aba ndi eli nazi. 
GAL.5.11	Tondo nne, mibuto zane, ndi nikinasambalaga musagu wa kumonesibua, kubuno nikinababazibua P ugago ikitano lia muti wa magu Iiatikizibue, 
GAL.5.12	Ninatunda babano bamubikilaga mitima ibili beiketule ku mibili zabo.
GAL.5.13	Kubuno inyue, mibuto zane, muamaninue buno mukandulue: tabube ku kitondo kia kuyanga lutundo lua bumba bua buagi, tondo ku lutundo mukitilane. 
GAL.5.14	Kubuno mulembe unsania wazindilila mu kitondo kimozi, nukio ukikino: utunde munyobe anga buwitunda uwenyene.
GAL.5.15	Tondo ndi mukutoana nu kuliana muidange, buno munavua kuzikania.
GAL.5.16	Tondo nkutenda bune, Endazi mu Muuza, nu tamukazi­ndilizia lutundo lua bumba bua buagi. 
GAL.5.17	Kubuno bumba bua buagi bukusakaga na Muuza, nu Muuza ukusakaga na bumba bua buagi; kubuno bibino biengukana bibinyene; aba tamukuvuama kukita anga bumukutunda. 
GAL.5.18	Tondo ndi mukusondelezibua na Muuza, tamuli mu mulembe. 
GAL.5.19	Kano kaluma misako za bumba bua buagi zikumonekako, uzeno: butazi, nsese, nsoni, 
GAL.5.20	kuku­mbamina nkisi, buganga, lusombo, nsake, lugi, bongoa, miango, kulekanuka, 
GAL.5.21	musona, kukua na maku, buliangundu, nu bitondo biasusania bibino; nkumukengeleziabio, anga bubo bunasilile kumukengelezia, buno babo bekukitaga bitondo bia lukita luluno tabapiene bukota bua Kalaga. 
GAL.5.22	Tondo kiguma kia Muuza kili lutundo, mbogimbogi, bubobelelo, nkiki, mponga, busoga, buka­tizio, 
GAL.5.23	kubota, kuisungula; ku kitondo kikino takuli mulembe. 
GAL.5.24	Nubo bantu ba Klisto Yesu basila kutaka bumba bua buagi nu makengelo mabi nu ntundo mbi.
GAL.5.25	Ndi tukulama mu Muuza, kasi tuendazi mu Muuza. 
GAL.5.26	Ta­tuiganune buliabulia, ku kusunana, nu kutonania.
GAL.6.1	Mibuto zane, ndi muntu amona munyage akita musako na musako wa buagi, inyue bagomia na Muuza, musubiazi muntu wono mu mutima wabota; ku kuidanga uwenyene, buno unavua kulindikua nugue. 
GAL.6.2	Mukuilane kiombo, nu bubo muasililizie mu­lembe wa Klisto. 
GAL.6.3	Kubuno ndi muntu ekuikutia, nu ntekukutibua, nti ekuidundula. 
GAL.6.4	Tondo na muntu na muntu akengele tanga buli mulimo wage wenyene; ugago akaba na kitondo kia kuikaka we wenyene, nu ta ku wa munyage. 
GAL.6.5	Kubuno na muntu na muntu akeikuila kiombo.
GAL.6.6	Tondo we ukuigisibua mu Idagi akase wozo ukumuigisia ku bieli nabio. 
GAL.6.7	Tamuengelelue; Kalaga ntelilikue; kubuno kiku­yika muntu, ukikio kiakatubula. 
GAL.6.8	Kubuno we ukuyika ku bumba bua buagi ku bumba bua buagi akatubula lukuo; tondo ukuyika ku Muuza, ku Muuza akatubula kalamo katanakuzinda. 
GAL.6.9	Nu tatukutue ku kukita busoga; kubuno ku nkungu zasuagia nti tuka­tubula, ndi tatuatamba. 
GAL.6.10	Umpanga ndi buakulungana, kasi tukitile bantu bansania busoga, kulinga tanga ku babo beli mu kikanga kia bukatizio.
GAL.6.11	Lolazi masanzo manene manamusanzide nnenyene. 
GAL.6.12	Ba­nsania bekuikengela buno beli basoga, ubabo bekumukakizia buno mumonesibue; tabasungibue ku kabamba ka muti wa magu wa Klisto. 
GAL.6.13	Nu babo bamonesibua tabakukokomezia mulembe; tondo bekutunda buno mumonesibue, ku bubo bekutunda bune, mube na lukita luabo. 
GAL.6.14	Tondo nne, nsiganune nunse umpanga ku muti wa magu wa Mukota weitu Yesu Klisto, buno kisi kiatakilue kuane, nunne ku kisi. 
GAL.6.15	Kubuno kumonesibua takena, aba kutamonesibua, tondo kuba kibumbua kito. 
GAL.6.16	Nu bansania bekuyanga mulembe wono, bubobelelo kubeli, nu kiombo, nu ku balsalele ba Kalaga.
GAL.6.17	Kutukila kano kaluma muntu ntansune; kubuno nili na mikolu za bukobe bua Yesu.
GAL.6.18	Mibuto zane, mponga za Mukota weitu Yesu Klisto zibe mu tulamo tueinyu. Amena.
EPH.1.1	Paolo, musingua wa Klisto Yesu, ku kusombola kua Kalaga, ku basuagibua beli ku Efeso, nu bakatizia mu Klisto Yesu: 
EPH.1.2	Mponga zibe kumuli nu bubobelelo bukutukaga ku Kalaga Tateisue nu ku Mukota Yesu Klisto.
EPH.1.3	Kalaga aganunue, Isi wa Mukota weitu Yesu Klisto, watukitide mponga insania za Muuza, mu biziki bia muigulu mu Klisto: 
EPH.1.4	anga buatusombuede mueli gabezaga kisi takiba, tube basililila beteli na kabalibango kueli mu lutundo. 
EPH.1.5	Atusombuede kutukila wakalazi, buno tubikue bana bage wenyene mu Yesu Klisto, anga ku mbogimbogi nsoga za kusombola kuage, 
EPH.1.6	bubuno ku luganuno lua lutanuno lua mponga zage, zatukitide kuitabizibua mu Mutundua wage. 
EPH.1.7	Mueli tuli na bukuluzi mu mikila zage, isigililo lia misako za buagi, ku buingi bua mponga zage; 
EPH.1.8	anga buatutalikide mu menge mansania nu mu bumenyinino bunsania. 
EPH.1.9	Asilile kutu­menesia kakungu ka kusombola kuage, anga buabezaga buamuta­nanizia, anga buakengede wenyene, 
EPH.1.10	buno nkungu zezo gaka­kuka nkiko akakundamania binsania mu Klisto, bili mu meigulu, nu bili mu kisi. 
EPH.1.11	Mueli nuisue tuli na bupieni, tuasombuedue kuikengelo lia we ukukitaga binsania ku luango lua kusombola kuage; 
EPH.1.12	isue mueli tube luganuno luage, isue balingile kubikila Klisto kilemanizio kietu. 
EPH.1.13	Mu wono nuinyue nunse, gamuasilile kungua musagu wa bulili, musagu musoga wa lonio lueinyu, lingo gamuamukatizizie muabikilue kamenyikilo na Muuza Wasililila weidagano, 
EPH.1.14	uli kalingilo ka bupieni bueitu, aba nu gakakulula bage, ku luganuno lua lutanuno luage.
EPH.1.15	Ku kabamba kako nunne, kutukila, ganungule musagu wa bukatizio bueinyu mu Mukota Yesu, nu lutundo lueinyu ku basuagi­bua bansania, 
EPH.1.16	nsikukutua na kumusima, nu nkumusegela; 
EPH.1.17	buno Kalaga wa Mukota weitu Yesu Klisto, Isi wa lutanuno, amukase muuza wa menge nu kulolesia mu kumumenya; 
EPH.1.18	menyi­ninazi mu mitima zeinyu, buni buli kilemanizio kia mubila wage, nu buni buli bugumi bua lutanuno lua bupieni buage mu basuagibua, 
EPH.1.19	nu buni buli kuitila kua magala mage kutuli isue bekukatizia, anga buli magala mage, 
EPH.1.20	malolesizie mu Klisto, gamuyukizie ku bakuzi, nu kumubika ku kuboko kuage kuidume muigulu, 
EPH.1.21	kuti­nga nunse makota mansania, nu buangato, nu magala, nu bangati, nuizina neizina likutekulua, ta ku nkiko zeno tugu, tondo nu mu zezo zavue: 
EPH.1.22	nu amukasile buangato bua binsania, nu amubikile muangati wa binsania ku kabamba ka ekelezia. 
EPH.1.23	Ulilio lili mubili wage, kusililila kuage kuasililila mu binsania.
EPH.2.1	Nuinyue mualekanukile na Kalaga ku kabamba ka buagi, nu ku misako za buagi bueinyu, 
EPH.2.2	uzezo zimuakitaga wakalazi ku kuyanga lukita lua kisi kikino, nu kuyanga mukota wa magala ma mpelela, muuza wozo ukukita mulimo kano kaluma mu babo bekunana; 
EPH.2.3	nu isue bansania tuikalaga gano wakalazi mu ntundo za bumba bueitu bua buagi, gatuazindilizagia ntundo za bumba bueitu bua buagi nu za makengelo meitu, nu ku bumba bueitu tunazugidue anga bango. 
EPH.2.4	Tondo Kalaga, eli na kiombo nunse, ku lutundo luage luatutundile, 
EPH.2.5	aba nkungu zezo zituale­kanukile na Kalaga, ku kabamba ka buagi, atulamizie na Klisto (ku mponga monezibue), 
EPH.2.6	atuyukizie nage, nu atuikazizie nage muigulu, mu Klisto Yesu: 
EPH.2.7	buno mu nkiko zavue alolesie iguma lia bikulo bia mponga zage nu busoga buage kutuli mu Klisto Yesu. 
EPH.2.8	Kubuno ku mponga monezibue, ku bukatizio; nu bubuno tabuatukile kumuli mubenyene, buli lukaso lua Kalaga; 
EPH.2.9	ta ku makitilo, muntu unsania anavua kuikaka. 
EPH.2.10	Kubuno isue tuaki­tilue mueli, tuabumbilue mu Klisto Yesu, tukite makitilo masoga, malingile kukakizia Kalaga tutabange mumo.
EPH.2.11	Ku bubuno kengelazi buno, wakalazi muabezaga bantu baBilongo ku lukita lua mubili, muamanagua buno Batamonesibua na babo beimanaga buno Bamonesibua, kuko kuakitilue ku mubili na maboko; 
EPH.2.12	buno ku nkungu zezo mualekanukile na Klisto, muabezaga muabandukana na kilongo kia balsalele, nu bageni ku luango luidagano, tamuabezaga na kilemanizio nu tamuabezaga na Kalaga mu kisi. 
EPH.2.13	Tondo wakalazi muabezaga bulazi, kano kaluma mu Klisto Yesu museli buigi mu mikila za Klisto. 
EPH.2.14	Ku­buno we eli bubobelelo bueitu, watukitile isue babili buno tube umozi, enduide kitutu kiabezaga gatusamba. 
EPH.2.15	Na mubili wage asilile kutikia bubo buiti, u mulembe wikakizio uli mu meigisia; buno babili babe muntu umozi muto mueli, nu bubo abagomanizie; 
EPH.2.16	nu akulumanizie babili ku Kalaga mu mubili umozi ku muti wa magu, ku kuita buiti kugo. 
EPH.2.17	Nu avule kubasambalila bumugo­mania inyue babezaga bulazi, nu babo babezaga buigi: 
EPH.2.18	kubuno mueli isue bansania tuseli buigi nelsi mu Muuza umozi. 
EPH.2.19	U­mpanga tamuli lingo bageni aba batingi, tondo muse banyabo na basuagibua, bantu ba kikanga kia Kalaga, 
EPH.2.20	mukulindibua ga kibanza kia basingua nu balengania, Klisto Yesu wenyene eli ikozi inene lia kapindapinda; 
EPH.2.21	mueli kubaka kunsania kuakulumanibua, nu kukula buno kube numba nsoga mu Mukota; 
EPH.2.22	mueli nuinyue mualindibua buno mube kiziki kia Kalaga mu Muuza.
EPH.3.1	Kubuno ku kabamba kakano nne Paolo, mukandua wa Yesu Klisto ku kabamba keinyu inyue baBilongo, 
EPH.3.2	ndi mungule musagu wa nkiko za mponga za Kalaga gunakasilue ku kabamba keinyu; 
EPH.3.3	nu buno, ku kulolesibua namenesezibue kakungu kako anga bunalingile kusanza mu moki mamozi, 
EPH.3.4	kumamo mamu­kusoma muamenyinine bumenyinino buane mu kakungu ka Klisto; 
EPH.3.5	katamenesezibue wakalazi muingo nkiko ku bantu, anga kano kaluma bualolesizibue ku basingua bage basuagibua, nu balengania mu Muuza; 
EPH.3.6	buno baBilongo, bapiene neisue, nu tube mubili umozi, nu babe neisue muidagano liage lili mu Klisto Yesu mu musagu musoga.
EPH.3.7	Kugo nabikilue mukiti, ku kukasua lukaso lua mponga za Kalaga zinakitilue ku magala mage. 
EPH.3.8	Tondo nne, nili mukeke kutinga wozo uli mukeke wa ku basuagibua bansania, nakitilue mponga buno, nisambalile baBilongo bugumi bua Klisto butanali­ndikua; 
EPH.3.9	ku kumenesia bantu bansania buno bamenye nkiko nkizi za kakungu kako, uko kutukila kulinga kabisilue mu Kalaga, wabumbile binsania; 
EPH.3.10	bubuno, kano kaluma mu ekelezia, menge ma Kalaga meli ma nkita ningi mamenyininue na makota nu bua­ngato bua meigulu. 
EPH.3.11	Kulongeka kutanakuzinda kualongekile mu Klisto Yesu Mukota weitu: 
EPH.3.12	ku bukatizio mueli tuli na kilemanizio kukunda Kalaga. 
EPH.3.13	Nkumusengezia buno tamutambe ku mbabazio zinkumubabalilua, zili lutanuno lueinyu.
EPH.3.14	Ku bitondo bibino nakoma mazu mane ku Tatane, 
EPH.3.15	kuizina liage na kikanga na kikanga muigulu nu mu kisi kikumanua, 
EPH.3.16	amu­kase anga bubo buli bugumi bua lutanuno luage, mube na magala mu Muuza wage mu makengelo; 
EPH.3.17	buno Klisto ikale mu mitima zeinyu ku bukatizio; buno mulinde mu lutundo, 
EPH.3.18	mumenyinine bumozi na basuagibua bansania buni buli bungulu nu bulazi nu kusakama nu buzindu, 
EPH.3.19	nu kumenyinina lutundo lua Klisto buno luatinga bumenyinino bunsania, buno mukuke ku kukuka kunsania kua Kalaga.
EPH.3.20	Umpanga aganunue we ukuvuama kuitila kukita nunse kutinga binsania bitukusega aba bitukukengela, anga buli magala makukitaga mutuli, 
EPH.3.21	bubo aganunua mu ekelezia nu mu Klisto Yesu aba nu bibuti binsania ku nkiko na nkiko. Amena.
EPH.4.1	Kububuno nne, mukandua wa Mukota, nkumusengezia buno muende anga bumuamaninue, 
EPH.4.2	ku kubota kunsania nu ku bukebuke, na komanizia, mubindikilane bueinyu bueinyu mu lutundo; 
EPH.4.3	mukokomezie na magala kuba umozi mu Muuza mu kikando kia bubobelelo, 
EPH.4.4	Kubuno kuli mubili umozi, nu Muuza umozi, anga bumuamaninue mu kilemanizio kimozi kia mubila weinyu; 
EPH.4.5	Mukota umozi, bukatizio bumozi, bubatizio bumozi, 
EPH.4.6	Kalaga umozi, Isi wa bansania, uwangata bansania, nu ukukukia bansania, nu mu bansania.
EPH.4.7	Tondo nawe nawe wa kutuli na wakitilue mponga ku lukaso lua Klisto. 
EPH.4.8	Ku bubuno atendile bune,
EPH.4.8	Gabakamine kuigulu, akanduide bakandua,
EPH.4.8	Akasile bantu nkaso.
EPH.4.9	(Umpanga, kitondo kikino, Abakamine, u buisulilua bukizi ndi ta buno, alingile kugela aba nu biziki bia munda mua kisi? 
EPH.4.10	We wagelile u we wabakamine ku meigulu mansania, buno akukizie binsania.) 
EPH.4.11	Nuwe wenyene akasile bamozi babe basingua; nu bango babe balengania; nu bango, babe basambazi; nu bango babe balangi nu basozi; 
EPH.4.12	ku kitondo kia kusililizia basuagibua, ku mulimo wa kuigisia, ku kulindia mubili wa Klisto: 
EPH.4.13	aba nu bansania tukaba umozi mu bukatizio, nu kumenyinina nunse muana wa Kalaga, kuba anga muntu mukulu munene, aba nu kilindiko kia kima kiasililila kia Klisto: 
EPH.4.14	bubuno tatube lingo anga bana, kugingibuagingibua nu kuekua na lumpumpu lunsania lua meigisia, mu lukita lua menge ma bantu, mu buengelezi, kukuya­nga lukita lubi; 
EPH.4.15	tondo tukokomezie bulili mu lutundo, buno tukule mu bitondo binsania mu we uli muangati, u Klisto; 
EPH.4.16	mu wono mubili unsania ukukulumanibua nu kulibatizibua ukukula ku ngiginyo insania ku magala mabeganibua ku kindi na kindi, buno widindie mu lutundo.
EPH.4.17	Umpanga bubuno bunkutenda, nu kulongeka mu Mukota, buno kutukila kano kaluma tamuende anga bukuenda baBilongo mu makengelo mabo ma buliabulia, 
EPH.4.18	nu bumenyinino buabo bua­bigizibue babandukene na kalamo ka Kalaga, ku kabamba ka buko­ngolo buabo, nu ku kabamba ka bubibu bua mitima zabo; 
EPH.4.19	babo tabongule kubabazibua basila kuikasana ku bitondo bibi kukita lukita na lukita lua nsese mu nduma. 
EPH.4.20	Tondo inyue tamuigile bubuno ku musagu wa Klisto; 
EPH.4.21	ganaba ndi muanunguleko, nu muigisizibue mueli anga buli bulili mu Yesu: 
EPH.4.22	sigazi kukita misako za bumba bua wakalazi, u bumba bua buagi, ukubigibua kukuyanga ntundo za buengelezi; 
EPH.4.23	nu mube bato mu bumenyi­nino bueinyu, 
EPH.4.24	nu muzuale muntu muto, wabumbilue ku lukita lua Kalaga mu kuisanana nu kusililila kua bulili.
EPH.4.25	Umpanga menkazi buza, mutende buligo na muntu na muntu na munyage: kubuno tuli biganza, na kiganza na kiganza kili ku kingo. 
EPH.4.26	Onguazi, tondo tamuage; bongoa bueinyu tabuike kuigolo: 
EPH.4.27	aba tamusigelele liabo u Satana. 
EPH.4.28	Wozo wibile nteibe lingo; tondo akite mulimo, agukite wenyene wozo uli musoga, amone kanakasa wozo ukuiyaninako. 
EPH.4.29	Kitondo kinsania kili kibi takituke mu tunua tueinyu, tondo kili kisoga kia kulindia bango anga bubakuiyanina, kibogiebogie babo bekukiunguako. 
EPH.4.30	Aba tamuite Muuza Wasililila wa Kalaga na kabebe, kueli mua­bikilue kamenyikilo aba nu ku busi bua bukuluzi. 
EPH.4.31	Kangono­ngono, nu bukali, nu bongoa, nu mulubu, nu bilingano bituke kumuli, nu kiango kinsania: 
EPH.4.32	nu kitanazi mponga, bakuilazi kiombo, musigililane, anga buamusigilide Kalaga mu Klisto.
EPH.5.1	Umpanga mube bayangi ba Kalaga anga bana batundua, 
EPH.5.2	mutabange mu lutundo, anga buatundile Klisto, nu eikasene ku kabamba keitu, kuba lukaso nu kisansa kia nsunu nsoga ku Kalaga. 
EPH.5.3	Tondo butazi, nu mibi insania, aba kutonia, tabi­tekulue kumuli nunse, anga buatananina basuagibua; 
EPH.5.4	aba nsoni, aba kusambala kua bukongolo, aba nguza, bibino bitatananina; tondo buakulungana kuganuna. 
EPH.5.5	Kubuno muizi nunse, takuli kitazi, aba ekukita mibi, aba ekutonia, aba mukumbamizi wa nkisi, ukapiena mu bukota bua Klisto nu Kalaga. 
EPH.5.6	Muntu ntamue­ngelele mu bitondo biteli na buisulilua: kubuno ku kabamba kabo Kalaga akongelua babo bekunana. 
EPH.5.7	Umpanga tamugomie nabo; 
EPH.5.8	kubuno wakalazi muabezaga mu kapilo, tondo kano kaluma museli mu kiengi mu Mukota; tabangazi anga bana ba kiengi 
EPH.5.9	(kubuno misako za kiengi zili mu busoga bunsania nu kuisanana nu bulili), 
EPH.5.10	kitazi bunatananizia Mukota; 
EPH.5.11	nu tamugomie na makitilo ma kapilo matasuaga, tondo mumazugile; 
EPH.5.12	kubuno bitondo bibino bikukitua nabo ku lumbisombiso bili nsoni nunse aba kubitenda. 
EPH.5.13	Tondo bitondo binsania bitasuaga bikumenyua na kiengi; kubuno kinsania kikumenyua kili kiengi. 
EPH.5.14	Ku bubuno bukutendua bune, Yuka uwe wiyombeka ku tulo, uyuke kutuka ku bakuzi, nu Klisto akukase kiengi.
EPH.5.15	Lolazi nunse ku lukita lumukutabanga, tanga bantu beteli na menge, tondo anga beli na menge; 
EPH.5.16	ikokomeziazi bindi binsania, kubuno bindi bibino bili bibi. 
EPH.5.17	Ku bubuno tamube bikongolo, tondo bekumenyinina buni buli kusombola kua Mukota. 
EPH.5.18	Nu tamukue na maku, mumo muli bitondo bia mulubu, tondo muiyazibue na Muuza Wasililila; 
EPH.5.19	mutendane ku nimbo za baYuda, nu nimbo za kuganuna, nu nimbo za muuza; muimbe nu muganune Mukota mu mitima zeinyu, 
EPH.5.20	nu kusima Kalaga Tateisue bindi binsania ku bitondo binsania muizina lia Mukota weitu Yesu Klisto; 
EPH.5.21	muanzane mu boba bua Klisto.
EPH.5.22	Inyue bakikulu anzazi beiba beinyu, anga bumukuanzaga M ukota. 
EPH.5.23	Kubuno wamulume eli muangati wa mukikulu, anga nuwe Klisto bueli muangati wa ekelezia, nuwe eli Monia wa mubili. 
EPH.5.24	Anga bukuanza ekelezia lianza Klisto, ububo nubo bakikulu banze beiba babo mu kitondo na kitondo. 
EPH.5.25	Inyue bamulume, tundazi bakikulu beinyu, anga buatundile Klisto ekelezia, nu eikasene ku kabamba kalio; 
EPH.5.26	buno alisuagie, nu kulisuga ku mazi muidagi, 
EPH.5.27	buno eidusizie lutanuno ku ekelezia, liteli na kabalibango aba kusunana aba kingo kitondo anga bubuno; tondo lisililile, liteli na katiti. 
EPH.5.28	Bubo ubuatunganana bamulume batunde bakikulu babo anga mibili zabo bo benyene. We watunda mukikulu wage nti eitunda we wenyene: 
EPH.5.29	kubuno takuli muntu ukuisomba wenyene; tondo ekuikunga, nu ekuidisia anga buku­kunga Mukota ekelezia; 
EPH.5.30	ku kabamba kako tuli biganza bia mubili wage. 
EPH.5.31	Ku kabamba kako muntu akasiga isi nu nina, nu alandane na mukikulu wage; nubo babili babe mubili umozi. 
EPH.5.32	Bubuno buli kakungu kanene: tondo nkutenda ku kitondo kia Klisto nu ekelezia. 
EPH.5.33	Tondo muntu na muntu kumuli atunde mukikulu wage anga bueitunda wenyene; nu mukikulu nteide kuanza iba wage.
EPH.6.1	Bana, anzazi bamubuta mu Mukota: kubuno bubuno buli buli­li. 
EPH.6.2	Kutia so nu nyoko (ukukakizia kutangi kuli neidagano), 
EPH.6.3	buno mube na mbogimbogi, nu mulame bindi bingi mu kisi: 
EPH.6.4	nu, inyue beisibo, tamulingie bana beinyu, tondo mubakuzie mu meigisia nu kuiyano lia Mukota.
EPH.6.5	Bakambi, anzazi bakota beinyu mu bitondo binsania, bakuazi boba nu giliminazi na mutima umozi, anga bumukuanza Klisto; 
EPH.6.6	ta kukita tugu umpanga kungua beligo, anga bekutananizia bantu; tondo anga bakambi ba Klisto, bekukita kusombola kua Kalaga na mutima umozi; 
EPH.6.7	kambazi na mutima umozi anga bekukambila Mukota, nu ta ku bantu: 
EPH.6.8	menyazi buno muntu na muntu, ndi mukobe, ndi mukandulua, akakasuakio kiakitilaga kua Mukota. 
EPH.6.9	Nu, inyue bakota, bakitilazi anga bubekumukitila, tamubazugile: mumenye buno Mukota wabo nu weinyu eli muigulu, nu kuage takuli kukutibua kua bantu.
EPH.6.10	Nu bubo, lindazi mu Mukota, nu mu magala ma mpumba zage. 
EPH.6.11	Zualazi binsania bia bita bia Kalaga, buno mulinde ku buenge bua Liabo u Satana. 
EPH.6.12	Kubuno kuluana kueitu takuli ku bumba bua buagi nu mibili za bantu, tondo ku bukota, nu buangato, ku bangati ba kapilo ka kisi kikino, kuiyombo lia basumbu beli mu biziki bia mpelela. 
EPH.6.13	Ku bubuno zualazi binsania bia bita bia Kalaga, buno muisungile mu nkungu za kulindikua, nu ku kusilizia binsania, nti mualinda. 
EPH.6.14	Umpanga lindazi, muikande bulili ku bibunda bieinyu, nu kuzuala kuisanana ku bukuba, 
EPH.6.15	nu sosazi magulu meinyu mu bisalapata buno mube kayikayika ku musagu musoga wa bubobelelo; 
EPH.6.16	mu bitondo binsania tolazi ngabo za bukatizio, buno muzimie misungu insania zili na keiya za wozo mubi. 
EPH.6.17	Zualazi nkumbu za lonio, nu bupanga bua Muuza, u idagi lia Kalaga: 
EPH.6.18	segazi na komanizia mu Muuza bindi binsania, nu kesiazi ntende ku kusegela basuagibua bansania, 
EPH.6.19	nsegelazi nunne, buno ntende na luatu, nu nisambale kakungu ka musagu musoga, 
EPH.6.20	kugo nili mu makoki tondo nili musingua; mumo nkugusambala ku magala mu lukita luantunganana kusambala.
EPH.6.21	Tondo muamenye misagu za bundi, kungua mubuto weitu Tukiko abasa kuko wozo gutuatunda, nu mukiti mu Mukota, nu mukatizia: 
EPH.6.22	unamusingide, buno mungue ku misagu zeitu, nuwe abobelezie mitima zeinyu.
EPH.6.23	Bubobelelo, nu lutundo, nu bukatizio, bikutukaga ku Kalaga Isi wa Mukota Yesu Klisto bibe ku mibuto zane. 
EPH.6.24	Mponga zibe ku babo bansania bekuelama Mukota weitu Yesu Klisto na kielamo kitanakusila.
PHP.1.1	Paolo nu Timoteo, bakobe ba Yesu Klisto, ku basuagibua bansania mu Klisto Yesu beli ku Filipo, nu bakulu nu balangi: 
PHP.1.2	Mponga zibe kumuli nu bubobelelo bikutukaga ku Kalaga Tateisue nu ku Mukota Yesu Klisto.
PHP.1.3	Nkusimaga Kalaga wane ku nkungu na nkungu zinkumu­kengelaga, 
PHP.1.4	bindi binsania muisego neisego liane ku kabamba keinyu bansania nkusega na mbogimbogi, 
PHP.1.5	ku kabamba kakugomia kueinyu mu kusambala musagu musoga kutukila kulinga aba nu lelo; 
PHP.1.6	nu bubuno ubunkukatizia, buno kitondo kikino, we walingile mulimo musoga mumuli akagusililizia aba ku busi bua Yesu Klisto: 
PHP.1.7	nu anga bunkumukengela inyue bansania, kubuno nkumukengela aba mu kikando, aba ku kulangia nu kulindia musagu musoga, inyue bansania mugomie nanne mu mponga zeno. 
PHP.1.8	Kubuno Kalaga eli mulongeki wane, ku lukita lunkumukuila malima mu kiombo kia Yesu Klisto. 
PHP.1.9	Nu bubuno ubunkumusegela, buno lutundo lueinyu luitile busi na busi mu menge nu mu bumenyinino bun­sania; 
PHP.1.10	buli busoga ubumutunda, buno mube na mitima misoga geteli kabalibango aba nu ku busi bua Klisto; 
PHP.1.11	muisanane na misako za kuisanana, zili mu Yesu Klisto, ku lutanuno nu luganuno lua Kalaga.
PHP.1.12	Tondo, mibuto zane, nkutunda mumenye bubuno, bitondo binsania biambaside bialutile bango ku musagu musoga; 
PHP.1.13	bako­loboyo nu bantu bansania ba mu muino bamenyine buno nakandua, buno nili mu Klisto. 
PHP.1.14	Nu mibuto zane mingi zise na kilemanizio mu Mukota, kubuno nakandua, bese balangia kusambala idagi lia Kalaga. 
PHP.1.15	Bamozi bekusambala musagu musoga wa Klisto ku lugi nu na miango; nu bango ku lutundo lusoga: 
PHP.1.16	babano beku­sambala ku kielamo, kubuno bekumenya buno nabikilue ku kusambala musagu musoga; 
PHP.1.17	tondo bango bekusambala musagu wa Klisto na miango, aba ta ku mutima musoga, bekutunda buno nisungibue. 
PHP.1.18	Buni? Tondo ku nkita insania, ndi ku buengelezi, aba ku bulili, musagu wa Klisto ukusambalua; nu ku bubuno nku­bogaboga, E, nu nabogeboge. 
PHP.1.19	Kubuno nizi bitondo bibino biabe lonio luane, ku kunsegela kueinyu nu ku kukasia kua Muuza wa Yesu Klisto, 
PHP.1.20	anga bunalindide nunse nu kulemanina, buno nsibe na nsoni nunse, tondo na bupuka Klisto aganunue mundi, ndi nkulama, aba ganakua. 
PHP.1.21	Kubuno ndi nkulama nti nkulama mu Klisto, nu kukua kuli mutali. 
PHP.1.22	Tondo ndi kulama u mutali wa mulimo wane, umpanga nsizi bunasombola. 
PHP.1.23	Tondo nakandua na bitondo bibili, kubuno nkutunda kuenda kuikala na Klisto; bubo busoga nunsania: 
PHP.1.24	tondo ku kitondo kienyu busoga ndi nalama. 
PHP.1.25	Nu bubuno ubunkulemanina, nizi buno nalame neinyu, buno mukule na mbogimbogi mu bukatizio; 
PHP.1.26	buno muikake nunse mu Klisto Yesu; ku kabamba kane gana­base kumuli lingo. 
PHP.1.27	Umpanga misako zeinyu zisuage anga buatananina mu musagu musoga wa Klisto: buno, ndi navua kumu­monako aba ndi nsiligo, nungue ku lukumu lueinyu, buno mualinda mu bumenyinino bua mutima umozi, mube na mutima umozi mu bukatizio bua musagu musoga; 
PHP.1.28	nu tamukue beiti beinyu boba mu kitondo kinsania; kakano kabe kalolesio ka kuzimina kubeli, tondo kumuli lonio lueinyu nulo lukutukaga kua Kalaga: 
PHP.1.29	kubuno muakasilue bubo ku Klisto, ta kumukatizia tugu, tondo kubabazi­bua ku kabamba kage: 
PHP.1.30	kubuno mukuluana bita bibio binalu­anaga, nu bimukungua buno nikinaluana.
PHP.2.1	Umpanga ndi kuli kuanana mu Klisto, ndi kuli kubobelezania kua lutundo, ndi kuli kugomia kua Muuza, ndi kuli mponga nu kiombo, 
PHP.2.2	mbogiazimbogiazi nunse, mube na makengelo mamozi, na lutundo lumozi, na mutima umozi; 
PHP.2.3	tamukite kitondo kinsania ku miango aba ku luikotio, tondo ku kubota, na muntu na muntu akutie munyage kutinga buikutia; 
PHP.2.4	muntu na muntu ntakengele bitondo biage wenyene, tondo muntu na muntu bitondo biongo. 
PHP.2.5	Mube na makengelo mamo mumuli anga bumabezaga mu Klisto Yesu: 
PHP.2.6	kubuno we abezaga Kalaga, tondo ntakengede buno kuko kulingimana na Kalaga kuli kena. 
PHP.2.7	Tondo eikunguide lutanuno, abede anga mukobe, abede na kisusania kia muntu; 
PHP.2.8	nu amonekile na lukita anga lua muntu, nu eisigulizizie, anzile aba ku lukuo lua muti wa magu. 
PHP.2.9	Ku bubuno Kalaga amukutizie nunse, amuinikile izina liatinga meina mansania; 
PHP.2.10	buno kuizina lia Yesu izu neizu likakomua, lia binsania bia muigulu nu bia mu kisi nu bia kunsi kua kisi, 
PHP.2.11	nu lulami na lulami lukeitabizia buno, Yesu Klisto eli Mukota, ku lutanuno lua Kalaga Tateisue.
PHP.2.12	Ububo, batundua bane, anga bubo bumuanzaga bindi bin­sania, nkungu zinabezagako, tondo ndi nsiliko, zindiliziazi lonio lueinyu, mukue boba nu mugilimine; 
PHP.2.13	kubuno Kalaga ukukita mumuli, kumukasia kukita anga buakutunda. 
PHP.2.14	Kitazi binsania geteli manungunungu nu miango: 
PHP.2.15	buno mube bana ba Kalaga beteli na kabalibango, nu buengelezi, nu mulubu mu kibuti kibi, nu kialubikana, mubeli mukumoneka kuba kiengi mu kisi, 
PHP.2.16	kun­gua muakokomezia idagi lia kalamo; neikake mu busi bua Klisto, buno nsitumine lubilo buliabulia aba nsiakitile mulimo buliabulia. 
PHP.2.17	Tondo ndi nkuikasana buno nibe kisansa ku bukatizio bueinyu, nti nkubogaboga nunse, nkubogaboga neinyuebansania: 
PHP.2.18	nuinyue bubo mubogeboge, nu bogazibogazi anga bunkubogaboga.
PHP.2.19	Tondo nkulemanina mu Mukota Yesu kusasia kumusingila Timoteo, buno nibogeboge kungua nungua ku misagu zeinyu. 
PHP.2.20	Kubuno nsili nongo muntu undi nage bumenyinino bumozi, una­mulanga lebelebe mu bitondo bieinyu. 
PHP.2.21	Kubuno bansania beku­londa biabo tugu, tabia Yesu Klisto. 
PHP.2.22	Tondo muizi lukumu luage, nu nakitile mulimo nage ku kabamba ka musagu musoga, anga muana neisi. 
PHP.2.23	Umpanga nkulemanina kusinga wono, nti amenya bunita: 
PHP.2.24	tondo nkulemanina mu Mukota buno nasasie kuvua nenyene. 
PHP.2.25	Tondo nakengede kumusingila Epapulodito, mubuto wane nu utukukitaga nage mulimo umozi, nu mukoloboyo gamozi nanne, nu musingua nu mukiti weinyu ku kabamba ka kuiyanina kuane; 
PHP.2.26	kubuno amukuilaga malima nunse, nu abezaga na kabebe kanene, kubuno mungule buno abezaga na lusambo: 
PHP.2.27	kubuno abe­zaga ese buigi na kulekana: tondo Kalaga amukuilide kiombo; aba ta we wenyene, tondo nunne, bubo, nsibe na kabebe kankanka. 
PHP.2.28	Ku bubuno namusingile mu mbogimbogi nunse, buno gamuamumo­neko lingo, nti muabogeboge, nunne kabebe kane nti kakokoke, 
PHP.2.29	Umpanga musekelazi mu Mukota na mbogimbogi nunse; nu muanze bantu beli anga wono: 
PHP.2.30	kubuno ku kabamba ka mulimo wa Klisto abezaga ese buigi na kulekana, ntalangilekalamo kage, buno asililizie mulimo wankitilaga gamutabezagago.
PHP.3.1	Umpanga, mibuto zane, bogazibogazi mu Mukota. Nkumu­sanzila ta kubuno nakutua, tondo ku kumusuagia. 
PHP.3.2	Muidange na mboa, muidange na bekukitaga bubi, muidange na bekuibigagia: 
PHP.3.3	kubuno isue tuli bamonesibua, isue bekukumbaminaga Kalaga ku Muuza, nu bekuiganunaga mu Klisto Yesu, aba batakulemanina lukita lua mubili; 
PHP.3.4	tondo ganalemanina lukita lua mubili; ndi ungo muntu ekukengela kulemanina lukita lua mubili, embe nne lino. 
PHP.3.5	Gabede bindi kinana biatinga na ganibutilua namonesizibue, nili muntu wa kilongo kia Isalele, wa kikanga kia Benzamini, muEbelo wa baEbelo; ku kitondo kia mulembe, muFalese; 
PHP.3.6	ku komanizia, muiti wa ekelezia; ku kuisanana kua mulembe, nsiabezaga na katati. 
PHP.3.7	Tondo bitondo bibio biabezaga mutali kundi, nabiganzile kuba buliabulia ku kabamba ka Klisto. 
PHP.3.8	E, lebelebe nazimizizie bin­sania buno ni menye nunse Klisto Yesu Mukota wane: ku kabamba kage nazimizizie binsania, nabimonine buno bili bulia, buno nimenye Klisto, 
PHP.3.9	nu nibe mueli, nsibe na kuisanana kuane nnenyene, kuku­tuka ku mulembe, tondo kuko kuli ku bukatizio mu Klisto, kuisanana kuko kukutuka ku Kalaga ku bukatizio: 
PHP.3.10	nimumenye, nu magala meiyukilo liage, buno nibabazibue anga buababazizibue nu nisu­sanibue na lukuo luage; 
PHP.3.11	buno nibase kuiyukilo lia kutuka ku bakuzi. 
PHP.3.12	Ta kubuno nasila kubasa, aba ta kubuno nasililila: tondo nkinenda buno nikokomezie kikio kinakokomezizibue na Klisto Yesu. 
PHP.3.13	Mibuto zane, nsikukengela buno nasila kukikoko­mezia: tondo nkukita kitondo kimozi tugu, nkuibilila bibio bia kulinga, nise nayanga bibio bia luabusio, 
PHP.3.14	nkuyangilila lugendo nikasue ku lukaso lua mubila munene wa Kalaga mu Klisto Yesu. 
PHP.3.15	Umpanga isue bansania, basililila, tube na makengelo mamozi; nu ndi muli na mango makengelo, Kalaga nti amulolesiemo: 
PHP.3.16	tondo ndi tuse tuakimenya, tuendazi bumozi mukio.
PHP.3.17	Mibuto zane, nyangazi, nu mulole babo bekuyanga lukita lutu­amulolesezie. 
PHP.3.18	Kubuno beingi bekutabanga, namusambalide mambizi meingi misagu zabo, aba kano kaluma nkumuana nu nkulila, buno beli beiti ba muti wa magu wa Klisto: 
PHP.3.19	kuzinda kuabo u lukuo, kalaga kabo u nda zabo, nu lutanuno luabo luli mu nsoni zabo, bekukengela bia kisi. 
PHP.3.20	Kubuno tuli ba kuigulu; tukulanga Monia kutukako, u Mukota Yesu Klisto: 
PHP.3.21	we ukagalukia mibili zeitu zakega, buno zisusanie na mubili wage wa lutanuno, ku magala mage akangata binsania.
PHP.4.1	Umpanga, mibuto zane, batundua bane, nu bankukuila malima, mbogimbogi zane, nu nkumbu zane za bukota, lindazi mu Mukota, batundua bane. 
PHP.4.2	Nkuana Esodia, nu nkuana Suntuke, babe na bumenyinino bumozi mu Mukota. 
PHP.4.3	Nu nkukusengezia, muida wane wa bulili, ukasie bakikulu babo, kubuno bakitile mulimo umozi nanne mu musagu musoga, nu Kulemento, nu babo bango banakitaga nabo mulimo, meina mabo masanzua mu mukanda wa kalamo.
PHP.4.4	Bogazibogazi mu Mukota bindi binsania: nkutenda lingo, bogazibogazi. 
PHP.4.5	Kubota kueinyu kumenyue na bantu bansania. Mukota eli buigi. 
PHP.4.6	Tamuikutie ku kitondo kinsania; tondo mu kitondo na kitondo, ku kusega nu ku kubuzia na kusima, masego meinyu mamenyue ku Kalaga. 
PHP.4.7	Nu bubobelelo bua Kalaga, buatinga menge mansania, bualindie mitima zeinyu nu makengelo meinyu mu Klisto Yesu.
PHP.4.8	Umpanga, mibuto zane, bitondo binsania bili bia bulili, bin­sania bili bia luanzo, binsania bili bisanana, binsania bili bisoga, binsania biakutananizia, binsania bikulumba busoga; ndi bili bisoga, ndi bili bia luganuno, nti mukengele ku bitondo bibino. 
PHP.4.9	Kubuno bitondo bibio bimuigile, nu bimuakasilue, nu bimungule, nu bimu­amonaga nkukita, bibio ubimukita: nu Kalaga wa bubobelelo eikale neinyu.
PHP.4.10	Tondo nabogilebogile nunse mu Mukota, kubuno muanken­gede lingo; nuinyue muankengelaga kankanka, tondo tamuame­nyine bumukita. 
PHP.4.11	Nsikutenda bubuno kubuno nkuiyanina: kubuno nalindizie mutima ku bitondo binsania biambasilaga; 
PHP.4.12	mu buzambi aba mu bugumi, kungua neimbuka aba nsiembuka, kungua nili na kena aba nsili na kena. 
PHP.4.13	Nkuvuama kukita binsania mu we ukunkasaga magala. 
PHP.4.14	Tondo muakitile busoga nunse kubuno muagomezie nanne mu mbabazio. 
PHP.4.15	Nuinyue baFilipo muizi buno, mu kulinga kua musagu musoga, ganatukile ku Makedonia, takuabede lingo ekelezia liagomezie nanne ku kitondo kikino kia kukasana, umpanga inyue benyene; 
PHP.4.16	kubuno aba ku Tesolonike muansingide bingi biniyaninaga. 
PHP.4.17	Ta kubuno nkulonda lukaso; tondo nkulonda buno mutali weinyu weitilile. 
PHP.4.18	Tondo nsikui­yanina kena, kubuno namonine ku bimuansingilaga na Epapu­ludito, bulago bua nsunu nsoga, kisansa kitabizibua nu kikutananizia Kalaga. 
PHP.4.19	Nu Tatane Kalaga amukase kinsania kimukuiyanina anga buli bugumi buage mu lutanuno luage mu Klisto Yesu. 
PHP.4.20	Kalaga Tateisue aganunue ku nkiko na nkiko. Amena.
PHP.4.21	Sambiziazi basuagibua bansania mu Klisto Yesu. Mibuto zeitu zindi nazo bamusambizia. 
PHP.4.22	Basuagibua bansania bekumu­sambizia, tondo lebelebe babo beli mu numba za Kaisala.
PHP.4.23	Mponga za Mukota Yesu Klisto zibe neinyu.
COL.1.1	Paolo, musingua wa Yesu Klisto ku kusombola kua Kalaga, nu Timoteo, mubuto weitu, 
COL.1.2	ku basuagibua nu mibuto zeitu baka­tizia beli ku Kolosai: Mponga zibe kumuli nu bubobelelo bukutu­kaga ku Kalaga Tateisue.
COL.1.3	Tukusimaga Kalaga Isi wa Mukota weitu Yesu Klisto, tuku­musegelaga bindi binsania, 
COL.1.4	kubuno tungule musagu wa bukatizio bueinyu mu Klisto Yesu, nu lutundo lumuli nalo ku basuagibua bansania, 
COL.1.5	ku kabamba ka kilemanizio kimuabikidue isuku mu meigulu, musagu wakio muagungule wakalazi muidagi lia bulili lia musagu musoga, 
COL.1.6	wabasile kueinyu; anga buguli mu kisi kin­sania, nu ukukolama biguma nunse, anga buwitide kumuli, kutukila busi bumungule nu muamenyine mponga za Kalaga mu bulili; 
COL.1.7	anga bumuigisizibue na Epapulo muida weitu nu mutundua weitu, we uli kumuli mukiti u mukatizia wa Klisto, 
COL.1.8	uwatusamba­lide lutundo lueinyu mu Muuza.
COL.1.9	Ku kabamba kakano nuisue, kutukila busi butungule, tatukulekela kumusegela nu tukutunda muizazibue na bumenyinino bua kusombola kuage mu menge mansania nu bumenyinino bua Muuza, 
COL.1.10	kitazi anga buatunganana ku Mukota nu kumutananizia nunse, ku kukolama biguma mu mulimo na mulimo musoga, nu kukula mu bumenyinino bua Kalaga; 
COL.1.11	mulindibue na magala mansania, anga buli magala ma lutanuno luage, ku nkiki nu kuikalila mu mbo­gimbogi; 
COL.1.12	simazi Tateisue watusuagizie buno tube na bupieni bua basuagibua mu kiengi; 
COL.1.13	watonezie ku kapilo, nu atukumuine nu kutuingizia mu bukota bua Muana wage wa lutundo; 
COL.1.14	mueli tuli na bukuluzi bueitu, nu isigililo lia misako za buagi bueitu 
COL.1.15	we eli kisusania kia Kalaga utakumonekako, nkula za bibumbua binsania; 
COL.1.16	kubuno binsania biabumbilue nage, bili mu meigulu nu bili ga kisi, bikumonekako nu bitakumonekako, ndi bili bisumbi bia bakota aba bukota aba buangato aba magala; binsania biabu­mbilue nage nu eibumbidebio; 
COL.1.17	nuwe abezaga nti binsania tabiba, nu binsania bialindibua nage. 
COL.1.18	Nuwe eli muangati wa mubili, u ekelezia; nuwe eli mutangi, alingile kutuka ku bakuzi; buno abe musondelezia wa binsania. 
COL.1.19	Kubuno buatananizizie Isi buno kuzindilizia kunsania kuikale mueli; 
COL.1.20	nu mueli binsania biaku­lumanizibue nage, nu agomanizie binsania mu mikila zage ku muti wa magu; aba ndi binsania bili ga kisi, aba bili mu meigulu. 
COL.1.21	Nu­inyue, mualingaga kuba bulazi nu beiti mu bumenyinino bueinyu mu misako zeinyu mibi, 
COL.1.22	tondo kano kaluma amugomania mu mubili wage ku lukuo luage, buno mube basuagibua, geteli itondoki, geteli kubingua: 
COL.1.23	ndi muikala tugu mu bukatizio, lindazi nu tamute­ngetenge, tamugalukibue nu kusiga kilemanizio kia musagu musoga gumungule, wasambedue ku bantu bansania beli mu kisi; ku bubuno nne Paolo nabede mukiti wago.
COL.1.24	Kano kaluma nkubogaboga ku kubabalua kunkumubabalilua, nu nazindilizizie kuko kubabalua kuababedue Klisto ku kabamba ka mubili wage, uli ekelezia; 
COL.1.25	nunne nabede mukiti walio, nu mulangi walio ku Kalaga anga bunakasilue ku kabamba keinyu, nizindilizie idagi lia Kalaga, 
COL.1.26	nu kakungu kakano kabezaga kabisua wakalazi ku nkiko insania nu ku bibuti binsania tondo kano kaluma kabisulua ku basuagibua bage, 
COL.1.27	Kalaga atundaga kuba­menesia buni buli bugumi bua lutanuno lua kakungu kakano ku baBilongo, u Klisto mumuli, kilemanizio kia lutanuno: 
COL.1.28	musagu wage utukusambala, tukuana muntu na muntu nu kuigisia muntu na muntu mu menge mansania, buno tulusie muntu na muntu ku Kalaga buno asililile mu Klisto; 
COL.1.29	nkuikokomezia ku kukita mulimo wage na magala mage makukitaga mundi bubibu.
COL.2.1	Kubuno nkutunda muamenya bita binene bindi nabio ku kabamba keinyu, nu ku kabamba ka babo baLaodekia, nu babo batamonineko; 
COL.2.2	buno mubobelezibue, nu mukulumanibue mu lutundo, nu ku bugumi bunsania bua kilemanizio kia bumenyinino, buno bamenye kakungu ka Kalaga, u Klisto, 
COL.2.3	bikagi binsania bia menge nu bumenyinino biabisilue mueli. 
COL.2.4	Nkutenda idagi lilino, buno muntu ntamuengelele na buengelezi buage. 
COL.2.5	Kungua nsili neinyu, tondo nti nili neinyu mu bumenyinino bua muuza, nkubo­gaboga kubuno mukukita busoga nu mualinda mu bukatizio bueinyu mu Klisto.
COL.2.6	Umpanga anga bumuakatizizie Klisto Yesu Mukota, ubo bumuende mueli, 
COL.2.7	buno mulinde mueli nu kulindibua mu buka­tizio, anga bumuigisizibue, nu kuitila mubo nunse na mbogimbogi.
COL.2.8	Muidange buno muntu ntamubigie na menge mage ma kisi, nu buengelezi bua buliabulia ku nkita za mpala za bantu, nu ku lukita lua bumba bua ba mu kisi, tondo ta ku lukita lua Klisto; 
COL.2.9	kubuno mu mubili wage umuli kuzindilila kunsania kua buKalaga, 
COL.2.10	nu­inyue muazindilila mueli, uli muangati wa buangato bunsania nu magala; 
COL.2.11	muamonesizibue mueli ku kumonesibua kutakitilue na maboko, mu kuikungula kua bumba buagi ku kumonesibua kua Klisto; 
COL.2.12	muayikilue nage mu bubatizio, nu muayukile nage ku bukatizio bua magala ma Kalaga, wamuyukizie ku bakuzi. 
COL.2.13	Nuinyue, muabezaga mualekanuka na Kalaga ku kabamba ka buagi bueinyu nu ku kutamonesibua ku bumba bua buagi, amula­mizie nage, amusigilide misako za buagi bueinyu; 
COL.2.14	nu asilile kuzimia masanzo makukakizia mabezaga kutuli, mabezaga maku­tuita: amatikizie kutuli, amabikile ku muti wage wa magu; 
COL.2.15	asi­lile kuikungula buangato nu magala, abulilide binsania, abikindile ku muti wa magu.
COL.2.16	Umpanga muntu ntamusungie kuidia, aba ku bia kunua, aba ku kitondo kia busi bunene, aba ku kubala kua muezi, aba ku busi bua sabato: 
COL.2.17	bibino bili kilimelime kia bitondo bikavua; tondo mubili uli wa Klisto. 
COL.2.18	Muntu ntamunyage ku lukaso lueinyu mu lutundo luage lua kukumbamina migenzi, ekuikala mu bitondo bibio biamonine kubio nu ekuikotia buliabulia na menge ma bumba bua buagi, 
COL.2.19	aba ntakuidanda ku Muangati, wozo wakunga ku mubili unsania, ukukungua nu kukulumanibua ku ngiginyo nu miki, nu ukukula na kukula kukutuka ku Kalaga.
COL.2.20	Umpanga ndi tualekanukile na misako za bumba bua kisi ku lukuo lua Klisto, kubuni, kumukuibika ku misako zeno, anga muku­lama mu kisi, 
COL.2.21	tamukate, nu tamusonde, nu tamuitubie 
COL.2.22	(mi­sako zeno zikukitua zabiga), ndi mukuyanga misako za bantu nu meigisia mabo? 
COL.2.23	Misako zeno zikumenyua buno zili na menge mu nkita za kukumbamina zimuikitide inyue benyene, nu kuisigulizia kuzo, nu kuangata mubili ku bubi; tondo tazili kampa ku kuizugila ku lutundo lua bumba bua buagi.
COL.3.1	Umpanga ndi muayukile na Klisto, londazi bitondo bili kuigulu, gago gekile Klisto ku kuboko kuidume kua Kalaga. 
COL.3.2	Kengelazi bitondo bili kuigulu, ta bitondo bili mu kisi. 
COL.3.3	Ku­buno muakule nu kalamo keinyu kabisilue na Klisto mu Kalaga. 
COL.3.4	Gamoneke Klisto, we uli kalamo keitu, ugago nuinyue muamoneke nage mu lutanuno.
COL.3.5	Umpanga musige misako zeinyu mibi zili mu kisi: butazi, nu nsese, nu makengelo mabi, nu lutundo lubi, nu kutonia, ukuku­mbamina nkisi; 
COL.3.6	ku kabamba ka bubuno Kalaga akongelua babo bekunana: 
COL.3.7	nuinyue mualingaga kukita misako zeno; 
COL.3.8	tondo kano kaluma nuinyue lekanukazi na misako zeno: bongoa, nu kasungu, nu miango, nu bubi, nu kuililika, nu tamulingane: 
COL.3.9	tamu­ekane buza; kubuno muasigile kukita misako za bumba bua buagi, 
COL.3.10	nu muse na misako misoga, zikusuaga mu bumenyinino, nu zikususania wozo wamubumbile: 
COL.3.11	takuli muGeleka aba mu Yuda, kumonesibua aba kutamonesibua, mugeni, muBilongo, mukandua, mukandulua, tondo Klisto eli binsania nu mu bansania.
COL.3.12	Umpanga, inyue basombolua ba Kalaga, nu basuagibua, nu batundua, mube na kiombo, nu mponga, nu kuibotia, nu busoga, nu nkiki; 
COL.3.13	muikalilane nu kusigililana, ndi muntu eli na mabingo kungo; bubo buamusigilide Klisto, bubo ububo nuinyue musigili­lane: 
COL.3.14	nu kuikitila nunse mube na lutundo, ukusililila. 
COL.3.15	Nu bubobelelo bua Klisto buangate mu mitima zeinyu, kubo mua­maninue mu mubili umozi; nu mube bantu bekusima. 
COL.3.16	Idagi lia Klisto likale mumuli nunse; mu menge mansania ku kuigisania nu kuanana ku nimbo za baYuda, nu nimbo za kuganuna, nu nimbo za muuza, nu muimbile Kalaga na mponga mu mitima zeinyu. 
COL.3.17	Nu kinsania kimukukita, ku kutenda aba ku makitilo, kitazi binsania muizina lia Mukota Yesu, nu simazi Kalaga Isi mueli.
COL.3.18	Inyue bakikulu anzazi beiba beinyu, anga buasuagia mu Mukota. 
COL.3.19	Inyue beiba tundazi bakazi beinyu, tamube na kangonongono nabo. 
COL.3.20	Inyue bana, anzazi bamubuta mu bitondo binsania, kubuno kitondo kikino kiatananina mu Mukota. 
COL.3.21	Inyue beisibo, tamulingie bana beinyu, banavua kukutua. 
COL.3.22	Inyue bakiti, anzazi bakota beinyu mu bitondo binsania; ta kukita tugu umpanga kungua beligo, anga bekutananizia bantu, tondo na mutima umozi, kubuno mukukua Mukota boba: 
COL.3.23	kinsania kimukukita, kikitazi na mutima umozi, anga ku Mukota, aba ta ku bantu; 
COL.3.24	menyazi buno mukakasua ku Mukota lukaso lua bupieni; kubuno mukukitila Mukota Klisto. 
COL.3.25	Tondo we ukukita bubi, akakasua anga buakitaga: nu takuli kukutibua kua bantu.
COL.4.1	Bakota, kitilazi bakiti beinyu bulili nu buisanana; menyazi buno muli na Mukota muigulu.
COL.4.2	Segazi na komanizia, nu kesiazi ntende mu masego, nu simazi; 
COL.4.3	tusegelazi nuisue, buno Kalaga atuigulile luibi ku musagu wage tutende kakungu ka Klisto, ku kabamba kako nakandilue; 
COL.4.4	buno nikasambale anga buantunganana kutenda. 
COL.4.5	Endazi na menge kubabo batakatizia, ikokomeziazi bindi binsania. 
COL.4.6	Kutenda kueinyu kusuage bindi binsania, nu kuganunue nunse, mumenye lukita lumuatunganana kuakula muntu na muntu.
COL.4.7	Tukiko, mubuto wane, unatunda, wozo mukiti u mukatizia muida wane mu Mukota amusambalile misagu zane insania: 
COL.4.8	na­musinga kumuli buno mumenye misagu zeitu, nu kubobelezia mitima zeinyu; 
COL.4.9	gamozi na Onesimo, mubuto wane mukatizia nu mutundua, muntu wa kueinyu. Bamusambalile musagu unsania wa gano.
COL.4.10	Alisitako unakandilue nage amusambizia, nu Malako, mubuto wa Balanaba (kubuno namusambalide misagu zage; nu ndi avua kueinyu, nti muamusekela), 
COL.4.11	nu Yesu wamanagua Yoseto, nu babano u bamonesibua; umpanga babano ubankukitaga nabo mulimo umozi wa bukota bua Kalaga, nubo bambobelezizie. 
COL.4.12	Epapulo, muntu wa kueinyu, mukobe wa Yesu Klisto, amu­sambizia, ekumusegela bindi binsania na komanizia, buno musililile nu mube na kilemanizio nunse mu kusombola kunsania kua Kalaga. 
COL.4.13	Kubuno nizi misako zage, buno amutunda nunse, nu babo bango beli ku Laodekia, nu babo bango beli ku Eliopolo. 
COL.4.14	Luka, wozo musakizi mutundua, nu Dema bamusambizia. 
COL.4.15	Nsambiziazi mibuto zane zili ku Laodekia, nu Numpa, nu ekelezia lili mu numba zabo. 
COL.4.16	Ndi muasila kusoma mukanda wono, nti muagusomia mu ekelezia lia Laodekia; nu wozo wa Laodekia nti muagusoma. 
COL.4.17	Bulazi Akipo bune, Alange mulimo wozo wakasilue na Mukota, agusililizie.
COL.4.18	Samba kumuli nne Paolo nowasanza. Kengelazi buno nakandua. Mponga zibe kumuli.
1TH.1.1	Paolo, nu Siluano, nu Timoteo, ku ekelezia lia Tesolonike mu Kalaga Isi nu Mukota Yesu Klisto: Mponga nu bubobelelo zibe kumuli.
1TH.1.2	Tukusimaga Kalaga bindi binsania ku kabamba keinyu bansania, tukumusegela; 
1TH.1.3	tukukengelaga milimo zeinyu za bukatizio nu kukita kumukukita mu lutundo nu komanizia keinyu ka kilemanizio kili mu Mukota Yesu Klisto ku Kalaga Tateisue; 
1TH.1.4	mibuto zeitu, batundua ba Kalaga, tukumenya buno muasombuedue. 
1TH.1.5	Muizi buno musagu musoga weitu tawabasile kumuli kukutenda tugu, tondo gamozi na magala, nu mu Muuza Wasililila, nu mu kumenyinina kusoga nunse, nu muizi nkita zituabezaga nazo kumuli ku kabamba keinyu. 
1TH.1.6	Nu muabede muse muatususania nu kususania Mukota, gamuamenyine idagi muasungizibue nsungio ningi, na mbogimbogi za Muuza Wasililila; 
1TH.1.7	bubo muabede kalolesio ku bakatizia bansania ba ku Makedonia nu ba ku Akaya. 
1TH.1.8	Kubuno kutukila kueinyu idagi lia Mukota liungubua kunsania, ta ku Makedonia nu Akaya tugu, tondo nu mu kiziki na kiziki bukatizio bueinyu bumuli nabo ku Kalaga buamenyua; nu tatunabusambala bungo. 
1TH.1.9	Ku­buno babo benyene bekusambala misagu zeitu anga butuabasile kueinyu; nu lukita lumuagalukide Kalaga nu kusiga nkisi, bubo kukitila Kalaga uli mulami nu wa bulili, 
1TH.1.10	nu kulindila Muana wage kutuka kuigulu, wayukizie ku bakuzi, u Yesu, watonezie ku bongoa bukavua.
1TH.2.1	Kubuno inyue benyene, mibuto zeitu, muamenyine gatuabasile kueinyu, tatuavuaga buliabulia: 
1TH.2.2	tondo gatualingile kuba­bazibua, nu kubengua ku Filipo, anga bumuizi, tuabezaga na magala mu Kalaga weitu kumusambalila musagu musoga wa Kalaga mu lubanza lunene. 
1TH.2.3	Kubuno kuana kueitu takuli ku buengelezi, aba ku nsese, aba ku kukanga: 
1TH.2.4	tondo anga butuitabizibue na Kalaga tusambale musagu musoga, uwono utukusambala; ta kutananizia bantu, tondo Kalaga ukulindika mitima zeitu. 
1TH.2.5	Kubuno tatui­tananizizie aba busi bumozi, anga bumukumenya, aba nsiabezaga mpusia, Kalaga eli mulongeki; 
1TH.2.6	aba tatualondile kuganunua na bantu, aba neinyue, aba nu bango, tatuikakile buno tuli basingua ba Klisto. 
1TH.2.7	Tondo tuabezaga tuola kumuli, anga bukulelaga mulezi alela bana bage: 
1TH.2.8	bubo, nuisue tuamulemanine nunse, tatuamu­sambalide musagu wa Kalaga tugu, tondo nu tuikasene tubenyene, kubuno muli batundua beitu. 
1TH.2.9	Kubuno, mibuto zeitu, muku­kengela milimo zeitu; tuakitaga milimo bindi binsania, kubuno tatuatundaga kumukikitania, tuamusambalide musagu musoga wa Kalaga. 
1TH.2.10	Inyue muli balongeki, nu Kalaga nuwe, muizi anga butuabezaga basuagibua kumuli inyue bekukatizia, nu beisanana, geteli kubingua: 
1TH.2.11	kubuno anga butuamuanine anga isi wa bana ekuana bana bage, nu kumubobelezia, nu kumuigisia, nu kumu­longekela, 
1TH.2.12	bubo kitazi anga bakiti ba Kalaga wamumanine buno muingile mu bukota buage nu mu lutanuno luage.
1TH.2.13	Ku bubuno tukusimaga Kalaga bindi binsania, kubuno, gamuasambalidue idagi lia Kalaga, lituamusambalide nu limua­menyine taliabezaga idagi lia bantu, tondo idagi lia bulili, idagi lia Kalaga likumulindia inyue bekukatizia. 
1TH.2.14	Kubuno inyue, mibuto zeitu, muayangile maekelezia ma Kalaga mu Klisto Yesu meli mu Yudaya; kubuno inyue muababazizibue na bantu ba kilongo kimozi kieinyu, bitondo bimozi bibababazizibue na ba Yuda; 
1TH.2.15	beitile Mukota Yesu nu balengania, nu batupumbizie, tondo tabatanani­zizie Kalaga, nu beli beiti ba bantu bansania; 
1TH.2.16	batuzugide buno tatutende na baBilongo, banavua kona, bubuno misako zabo za buagi zitilile: tondo Kalaga abongedue.
1TH.2.17	Tondo isue, mibuto zeitu, tualekanuka neinyu ku nkungu nkeke, nti tukukengelana, nu nti tukutunda tuamonanako: 
1TH.2.18	ku­buno tuatundaga kuvua kumuli, nne Paolo, mambizi meingi; tondo Satana atubigene. 
1TH.2.19	Kubuno kilemanizio kietu, aba mbogimbogi zeitu, aba nkumbu za bukota nu za kuikaka zili kikizi? ndi teinyue ku Mukota weitu Yesu Klisto mu nkungu zakuvua kuage? 
1TH.2.20	Kubuno inyue muli lutanuno lueitu nu mbogimbogi zeitu.
1TH.3.1	Umpanga ku bubuno gatutavuamine kuikalila ku bubo, tua­tundile buno tusigale tubenyene ku Atene; 
1TH.3.2	nu tuasingile Timoteo, mubuto weitu, mukiti wa Kalaga mu musagu musoga wa Klisto, buno amulindie, nu amubobelezie mu bukatizio bueinyu; 
1TH.3.3	nu muntu ntatengetenge na mbabazio zeno; kubuno inyue benyene muizi buno tuabikilue ku bitondo bibino. 
1TH.3.4	Kubuno gatuabezaga kueinyu, tualingile kumubula buno tukababazibua; anga bubo buabede, nuinyue muamenyine. 
1TH.3.5	Ku bubuno nunne, gansiavuamine kuikalila ku bubo, nasingile muntu buno nimenye buni buli bukatizio bueinyu, buno mulindiki, anavua kumulindika, nu mulimo weitu unavua kuba bulia. 
1TH.3.6	Tondo gatukile Timoteo kueinyu, atuvuilide na musagu musoga wa bukatizio bueinyu nu lutundo lueinyu, nu buno mukutukengelaga bindi binsania, muku­tunda nunse kutumonako, anga butukutunda nuisue kumumonako; 
1TH.3.7	ku bubo, mibuto zeitu, tuabezaga na mbabazio nu nsungio ningi, tondo gatungule ku musagu wa bukatizio bueinyu tuabogilebogile: 
1TH.3.8	kano kaluma tuli na kalamo, ndi muimana na magala mu Mukota. 
1TH.3.9	Kubuno kusima kukizi kutukusima Kalaga ku kabamba keinyu, ku mbogimbogi insania zituli nazo kumuli ku Kalaga weitu; 
1TH.3.10	tuku­segaga nunse musi nu kindi buno tumumoneko, nu kutalikila bingo bitondo bimuidile mu bukatizio bueinyu?
1TH.3.11	Umpanga Kalaga wenyene Tateisue, nu Mukota weitu Yesu Klisto, batusondelezie buno tubase kueinyu: 
1TH.3.12	nu Mukota amu­kuzie nu kumuitizia mu lutundo bueinyu bueinyu, nu ku bantu bansania, anga bubo butuli nuisue kumuli; 
1TH.3.13	bubo alindie mitima zeinyu geteli mabingo mukusililila ku Kalaga Tateisue, mu nkungu za kuvua kua Mukota weitu Yesu Klisto na basuagibua bage bansania.
1TH.4.1	Umpanga, mibuto zeitu, tukumusengezia nunse nu kumuana mu Mukota Yesu, anga butuamuigisizie buno mukite nu kutananizia Kalaga, nu anga bumukukita, muitile nunse mu bubo bindi binsania. 
1TH.4.2	Kubuno muizi kukakizia kutuamukakizizie mu Mukota Yesu. 
1TH.4.3	Kubuno bubuno ukusombola kua Kalaga, kusu­agibua kueinyu, buno tamukite butazi; 
1TH.4.4	buno muntu na muntu angate mubili wage mukusuagibua nu mu luanzo, 
1TH.4.5	ta mu lukita lua lutundo lubi anga baBilongo beteizi Kalaga; 
1TH.4.6	muntu ntenge­lele mubuto wage aba kumukanga mu kitondo kikino: kubuno Mukota ukusubaga musubo ku bitondo bibino binsania, anga butualingile kumusambalila nu kulongeka. 
1TH.4.7	Kubuno Kalaga nta­tumanine ku nsese, tondo kuba basuagibua. 
1TH.4.8	Tondo wozo uku­somba, nti ntakusomba muntu, tondo Kalaga nti uwakusomba, ukumukasa Muuza wage Wasililila.
1TH.4.9	Ku kitondo kia kutundana mibuto zeitu, nsikutunda namu­sanzila: kubuno inyue benyene muigisizibue na Kalaga buno mutundane; 
1TH.4.10	kubuno mukutunda mibuto zeitu insania zili ku Makedonia. Tondo tukumusengezia, mibuto zeitu, muitilile bindi binsania; 
1TH.4.11	nu bobelelazi, nu kukengela bitondo bienyu mube­nyene, nu kukita milimo zeinyu mubenyene anga butuamukakizizie; 
1TH.4.12	bubo kitazi busoga ku babo batakatizia, aba tamuide kena.
1TH.4.13	Tondo, mibuto zeitu, tukutunda muamenya musagu wa babo bakule; tamube na kabebe, anga bango, beteli na kilemanizio. 
1TH.4.14	Kubuno ndi tuakatizia buno Yesu akule nu ayukile, ububo babo bakule mu Yesu, Kalaga abalusie nage. 
1TH.4.15	Kubuno tukumutenda bubuno kuidagi lia Mukota, buno isue beli na kalamo, nu basigala aba nu nkungu za kuvua kua Mukota, tatuatange babo bakule, 
1TH.4.16	Kubuno Mukota wenyene agele kutuka kuigulu, nu mugenzi munene alaluke neiyuki inene, na monze wa Kalaga; nubo bakule mu Klisto balinge kuyukibua; 
1TH.4.17	nuisue beli na kalamo tukalinga kusigala, kumbusa tuekue nabo gamozi mu bimpa, nu tuakulumane na Mukota mu mpelela: nu bubo tukabezaga na Mukota nkiko zita­nakuzinda. 
1TH.4.18	Umpanga mubobelezanie ku bitondo bibino.
1TH.5.1	Tondo ku musagu wa nkungu nu nkiko, mibuto zeitu, nsiku­tunda namusanzila. 
1TH.5.2	Kubuno inyue benyene muizi buno, busi bua Mukota buavue anga bukuvuaga muibi mu kindi. 
1TH.5.3	Ku­buno nkungu zibekutenda buno, kuli bubobelelo nu kuli bulonge bukata, ugago kubiga kukabavuila kitangala besi, anga bukuvuilagua muimisu na lubaba, nu tabakakutina. 
1TH.5.4	Tondo inyue, mibuto zeitu, tamuli mu kapilo, buno busi bubo bunamusanga anga muibi: 
1TH.5.5	kubuno inyue bansania muli bana ba kiengi, nu bana ba musi; tatuli bana ba kindi, aba bana ba kapilo; 
1TH.5.6	umpanga tatuiyombeke, anga bukuiyombeka bango, tondo tukesiazi ntende nu tatukue na maku. 
1TH.5.7	Kubuno babo bekuiyombekaga, bekuiyombekaga mu kindi; nu babo bekukatagua na maku bekukatagua na maku mu kindi. 
1TH.5.8	Tondo, isue tuli ba musi, tatukue na maku, tuzuale buka­tizio nu lutundo ku bukuba; nu nkumbu zeitu zibe kilemanizio kia lonio. 
1TH.5.9	Kubuno Kalaga ntatongedue, tondo tonibue mu Mukota weitu Yesu Klisto, 
1TH.5.10	watukuilide, buno tulame mueli, ndi tuakesia ntende aba ndi tuiyombeka. 
1TH.5.11	Upanga bobelezaniazi, lindaniazi, anga bumukukita.
1TH.5.12	Tondo, mibuto zeitu, tukumusengezia, buno muanze babo bekukita mulimo wa Mukota nu bekumuangata nu bekumuana; 
1TH.5.13	nu kubanza nunse mu lutundo ku kabamba ka mulimo wabo. Mube na bubobelelo bueinyu bueinyu. 
1TH.5.14	Nu tukumusengezia, mibuto zeitu, anazi babo batakukita buakulungana, lindiazi babo batamba, gugumaniazi basosu, ikalilazi bantu bansania. 
1TH.5.15	Um­panga, tamusubanizanie mibi kuingo; tondo kitanazi busoga bindi binsania, nu ku bansania. 
1TH.5.16	Bogazibogazi bindi binsania; 
1TH.5.17	segazi na komanizia; 
1TH.5.18	simazi mu binsania: kubuno kukuno u kusombola kua Kalaga mu Klisto Yesu kumuli. 
1TH.5.19	Tamunanie Muuza; 
1TH.5.20	tamubenge bulengania; 
1TH.5.21	lindikazi binsania; buli busoga ubumukita; 
1TH.5.22	idekanukiazi na bubi bua lukita na lukita.
1TH.5.23	Nu Kalaga wa bubobelelo wenyene amusuagie nunse; nu muuza weinyu unsania, nu uwe uwenyene, nu mibili zeinyu insania zilangue, geteli mabingo aba nu kuvua kua Mukota weitu Yesu Klisto. 
1TH.5.24	We eli mukatizia ukumumana, nu akabukita.
1TH.5.25	Mibuto zeitu, tusegelazi.
1TH.5.26	Sambiziazi mibuto zeitu na mbogimbogi. 
1TH.5.27	Nkumukakizia ku Mukota buno somenazi mibuto zeitu insania mukanda wono.
1TH.5.28	Mponga za Mukota weitu Yesu Klisto zibe neinyu.
2TH.1.1	Paolo, nu Siluano, nu Timoteo, ku ekelezia lia baTesolonike lili mu Kalaga Tateisue nu Mukota weitu Yesu Klisto; 
2TH.1.2	Mponga zibe kumuli nu bubobelelo bukutukaga ku Kalaga Tateisue nu Mukota weitu Yesu Klisto.
2TH.1.3	Buatunganana kusimaga Kalaga bindi binsania ku kabamba keinyu, mibuto zeitu, anga buasuaga, kubuno bukatizio bueinyu bukukula nunse, nu lutundo lueinyu lumuatundana nunse; 
2TH.1.4	aba isue benyene tukuikakila mumuli mu maekelezia mansania ma Kalaga ku komanizia keinyu nu bukatizio bumuli nabo mu nsungio zeinyu nu mbabazio zimukuikalila; 
2TH.1.5	zili kalolesio ka lusungio luisanana lua Kalaga; buno muatananina kuingila mu bukota bua Kalaga, ku kabamba kabo mukubabazibua: 
2TH.1.6	kubuno buli buisa­nana ku Kalaga akabababazia babo bekumubabazagia, 
2TH.1.7	nuinyue bekubabazibua akamubogiabogia neisue, mu nkungu za kumoneka kua Mukota Yesu kutuka kuigulu na migenzi za magala mage mu ndembelela za keiya, 
2TH.1.8	akasungia bateizi Kalaga, nubo batanza musagu musoga wa Mukota weitu Yesu Klisto: 
2TH.1.9	bekuligua lusungio lua lukuo, luteli na kuzinda kulekanukibua na Mukota nu ku lutanuno lua magala mage, 
2TH.1.10	gakavua kuganunua mu basuagi­bua bage, nu kuba iganogano mu bansania bakatizizie (kubuno bulongeki bueitu buakatizizibue kumuli) mu busi bubo.
2TH.1.11	Kubuno tukumusegela bindi binsania, buno Kalaga weitu amutekule kuba batananina mu mubila weinyu, nu azindilizie nunse lutundo na lutundo lua busoga nu mulimo na mulimo wa bukatizio; 
2TH.1.12	buno izina lia Mukota weitu Yesu liganunue mumuli, nuinyue mueli, ku mponga za Kalaga weitu nu Mukota Yesu Klisto.
2TH.2.1	Kano kaluma tukumusengezia, mibuto zeitu, mu musagu wa kuvua kua Mukota weitu Yesu Klisto, nu kukundamana kueitu kueli; 
2TH.2.2	tondo tamusasie kugalukia makengelo meinyu, aba tamu­zangibuezangibue mu lungo lukita, aba kuingo misagu, aba ku mukanda ubekutenda ukutuka kutuli, ukutenda buno busi bua Mukota buse buigi; 
2TH.2.3	muntu ntumuengelele mu bitondo bibino: kubuno busi bubo tabunaba ndi bulili tabusombua, nu kulolesibua kua wozo muntu wa buagi, muana wa lukuo, 
2TH.2.4	ukuemanaga nu ukuizanzulaga gantata ga kinsania kikumanua kalaga aba kiku­ganunua, nu ekuikala mu numba za kukumbamina Kalaga, ekuido­lesia we wenyene buno eli Kalaga. 
2TH.2.5	Ndi tamukukengela, buno, nkungu zinabezaga nikili neinyu, namubulaga bitondo bibino? 
2TH.2.6	Nu kano kaluma mukumenya kikio kikumusunga, buno alolesibue mu nkungu zage. 
2TH.2.7	Kubuno bumba bua kubenga ubukukita mulimo kano kaluma: tondo umozi ukusunga aba nu gakatikibua. 
2TH.2.8	Nu gakalolesibua wozo muana wa kabenga, nuwe Mukota Yesu akamuita na muuza wa kanua kage, nu akamusungia gakavua; 
2TH.2.9	nu kuvua kuage kuli mu lukita lua makitilo ma Satana na magala mansania nu migeleko nu maganogano ma buza, 
2TH.2.10	nu mu buenge­lezi bunsania bua bubi ku babo bazimina; kubuno basombile lutu­ndo lua bulili, kububo tabonibue. 
2TH.2.11	Nu ku kabamba kakano Kalaga ekusinga magala ma buengelezi, aba nu bakatizie buza: 
2TH.2.12	buno basungibue bansania batakatizizie bulili, tondo babezaga beku­ibogiabogia mu bitondo biteisa.
2TH.2.13	Tondo buatutunganana kusima Kalaga bindi binsania ku kabamba keinyu, mibuto zeitu, batundua ba Mukota, kubuno Kalaga amusombuede kutukila wakalazi buno monibue mu kusuagibua kua Muuza Wasililila nu bukatizio bua bulili: 
2TH.2.14	kubuno amumanine na musagu musoga weitu, buno mube na lutanuno lua Mukota weitu Yesu Klisto. 
2TH.2.15	Umpanga, mibuto zeitu, lindazi, nu mukoko­mezie meigisia mamuigisizibue, ndi ku kutenda kueitu, aba ndi ku mukanda weitu.
2TH.2.16	Nu Mukota weitu Yesu Klisto wenyene, nu Kalaga Tateisue watutundile nu watubobelezizie kubobelela kutenakuzinda nu kilemanizio kisoga ku mponga zage, 
2TH.2.17	abobelezie mitima zeinyu nu kumulindia mu makitilo mansania masoga nu kutenda kunsania kusoga.
2TH.3.1	Umpanga, mibuto zeitu, mutusegele buno idagi lia Mukota libalangane nu liganunue, anga buli kueinyu; 
2TH.3.2	nu tonibue ku bantu batasuaga nu babi; kubuno bansania tabeli na bukatizio. 
2TH.3.3	Tondo Mukota eli mukatizia, amulindie, nu amulange ku wozo mubi. 
2TH.3.4	Nu tukulemanina Mukota ku bitondo bieinyu, buno mukukita nu muakite butukumukakizia. 
2TH.3.5	Nu Mukota amulolesie lutundo lua Kalaga mu mitima zeinyu, nu mu komanizia ka Klisto.
2TH.3.6	Tukumukakizia, mibuto zeitu, muizina lia Mukota weitu Yesu Klisto, buno muidekanukie na wozo ukukita butakulungana kumuli, aba utakuyanga meigisia matuamuigisizie. 
2TH.3.7	Inyue benyene muizi bumunatususania: kubuno tatuamulubikanizie; 
2TH.3.8	aba tatualile kua muntu unsania buliabulia, tondo tuakitile milimo nu tuakutilue musi nu kindi, tatuakutizie muntu umozi wa kumuli: 
2TH.3.9	tondo ta kubuno tatuabezaga na buangato, tondo tuatundaga tugu kumulolesia bumu­tususania. 
2TH.3.10	Kubuno aba nkungu zezo zituabezaga kueinyu, tuamukakizizie kitondo kikino buno ndi muntu ntekutunda kukita mulimo, kasi ntalie idia. 
2TH.3.11	Kubuno tukungua buno kuli bamozi ba kumuli bekukita butakulungana, tabakukita mulimo, tondo bekulubikania. 
2TH.3.12	Umpanga tukubakakizia babano nu kuba­sengezia mu Mukota weitu Yesu Klisto buno, bakite mulimo ku bubobelelo, nu kulia idia liabo libekukita. 
2TH.3.13	Tondo inyue, mibuto zeitu, tamukutue mu kukita busoga. 
2TH.3.14	Tondo ndi muntu nte­kukita anga butuatenda mu mukanda wono, nti muakokomeka muntu wozo, aba tamugomia nage, buno embe anakua na nsoni. 
2TH.3.15	Tondo tamumukengele buno eli muiti, tondo mumuane anga mubuto weinyu.
2TH.3.16	Kano kaluma Mukota wa bubobelelo wenyene amukase bubo­belelo bindi binsania ku nkita insania. Mukota abe neinyue bansania. 
2TH.3.17	Samba kumuli nne Paolo nowasanza, bubuno buli kakenge­lesio mu mikanda zane insania; ububo bunkusanza. 
2TH.3.18	Mponga za Mukota weitu Yesu Klisto zibe neinyue bansania.
1TI.1.1	Paolo, musingua wa Klisto Yesu, ku kukakizia kua Kalaga Monia weitu, nu Klisto Yesu kilemanizio kietu; 
1TI.1.2	ku Timoteo, muana wane nunse mu bukatizio: mponga, nu kiombo, nu bubo­belelo, bikutukaga ku Kalaga Tateisue, nu Klisto Yesu Mukota weitu bibe kuguli.
1TI.1.3	Anga bubo bunakusengezizie buno wizizie ku Efeso, ganendaga ku Makedonia, buno uzugile bamozi buno tabegisie meigisia ma lungo lukita, 
1TI.1.4	aba tabange misumo nu misagu za bibuti ziteli na kuzinda, zikulusia miango, ta mulimo wa Kalaga uli mu bukatizio. 
1TI.1.5	Tondo kuzinda kuikakizio kuli lutundo lukutuka ku mutima mu­soga nu ku kalenganio kasoga nu ku bukatizio buteli bua buengelezi; 
1TI.1.6	bamozi batukile ku bitondo bibino, bagalukide kutendatenda kua buliabulia; 
1TI.1.7	nu bekutandukuba basozi ba mulembe, tondo tabeizi bubekutenda, aba bubekuigisia. 
1TI.1.8	Tondo tuizi buno mu­lembe uli musoga, ndi muntu akita anga buguli, 
1TI.1.9	nu kumenya buno, mulembe tagukubikua ku kabamba ka muntu wisanana, tondo ku kabamba ka basombi ba mulembe nu bekubenga, nu batakuanza Kalaga, nu bagi, nu batasuaga, nu bekulingaga, nu bekulibula beisibo, nu bekulibula baninabo, nu beiti, 
1TI.1.10	nu bitazi, nu bamu­lume bekulimbania buabo buabo, nu beibi ba bantu, nu bekuekaga buza, nu bekulumbila buza, nu ndi kili kingo kiengukana na meigisia ma bulili; 
1TI.1.11	anga buli mu musagu musoga wa lutanuno lua Kalaga wa mbogimbogi, unasambalidue.
1TI.1.12	Nunne nkusima Klisto Yesu Mukota weitu, wandindizie, kubuno ankengede buno nili mukatizia, ambikile mu mulimo wage; 
1TI.1.13	nalingaga kuba mulingani, nu nababazagia bantu, nu nabezaga nsuzi: tondo nakuilidue kiombo, kubuno nakitile bubuno mu bukongolo nu mu kutakatizia; 
1TI.1.14	nu mponga za Mukota weitu zitide nunse mu bukatizio nu lutundo luli mu Klisto Yesu. 
1TI.1.15	Mu sagu wono watananina kukatizibua, nu watunganana kuitabizibua nunsania, buno Klisto Yesu avule mu kisi onie bagi; nunne uwa­tinga: 
1TI.1.16	tondo ku bubuno nakuilidue kiombo, buno mundi umualingile Yesu Klisto kulolesia kuikalila kunsania kuage, buno nibe kalolesio ku babo bekuzinda kumukatizia, buno babe na kalamo katanakuzinda. 
1TI.1.17	Kano kaluma ku Mukota wa nkiko na nkiko utakukuaga, utakumonekagako, Kalaga umozi tugu, kube lutanuno nu luanzo ku nkiko na nkiko. Amena.
1TI.1.18	Muana wane, Timoteo, nkukukakizia kukakizia kukuno, anga buli bulengania buwalenganizizibue, buno mubo ukeitana bita bisoga; 
1TI.1.19	ukokomezie bukatizio nu kalenganio kasoga, anga bua­bisombile bango nu basungizibue ku musagu wa bukatizio; 
1TI.1.20	mu babano muli Umenayo nu Alesandelo; nabakasene ku Satana, beigisibue buno tabalinge Kalaga.
1TI.2.1	Umpanga nkulinga kuana, buno musege, nu kusega na komanizia, nu kusima, nu kusegela bantu bansania; 
1TI.2.2	bakota nu bansania beli na buangato; tulame nabo kalamo kola nu ka bubo­belelo mu kuisanana nu kubota. 
1TI.2.3	Bubuno buli busoga nu bua­suaga ku Kalaga Monia weitu; 
1TI.2.4	ukutunda bantu bansania bonibue, nu kuba na bumenyinino bua bulili. 
1TI.2.5	Kubuno kuli Kalaga umozi tugu, nu mukulumania umozi gasamba Kalaga nu bantu, muntu wono u Klisto Yesu, 
1TI.2.6	wikasene wenyene buno akulule bansania; u bulongeki bualongekilue ku nkungu zezo; 
1TI.2.7	ku bubo nabikilue buno nibe musambazi nu musingua (nkutenda buligo, nsikueka buza), musozi wa baBilongo mu bukatizio nu bulili.
1TI.2.8	Umpanga nkutunda bamulume basege ku kiziki na kiziki, ku­lambia maboko masuaga, geteli bongoa nu miango. 
1TI.2.9	Nu bubo, bakikulu bidebie na nsulu zabatananina nu beikue nsoni, nu kui­sungula; ta ku kusuika nzuili, aba olo, aba makozi ma bukunza, aba nsulu za bukunza bubibu; 
1TI.2.10	tondo (anga buatananina bakikulu bekuitenda buno bekuanza Kalaga) babe na makitilo masoga. 
1TI.2.11	Mukikulu eibotie mu kuiga na luanzo lunsania. 
1TI.2.12	Tondo nsiakasa mukikulu buangato bua kuigisia aba kuangata wamulume, tondo eibotie. 
1TI.2.13	Kubuno Adama uwalingile kubumbua, kuzinda Eva; 
1TI.2.14	nu Adama ntengeledue, tondo mukikulu uwengeledue nu agile: 
1TI.2.15	tondo akonibua mu kubuta, ndi beikala mu bukatizio nu lutundo nu kusuagibua nu kuizugila.
1TI.3.1	Musagu wono watananina kukatizibua, buno ndi muntu eku­tunda mulimo wa mukulu, nti atunda mulimo musoga. 
1TI.3.2	Umpanga buatunganana mukulu ntabe na lukumu lubi, wamulume uli na mukikulu umozi, nu ukuizugila, nu wola, nu mukulumizi, nu musambizia, nu muigisia wa lebelebe; 
1TI.3.3	nu ntanue maku, nu ta mulibuzi, tondo wabota, ta musaki, nu ntuidambe bikulo; 
1TI.3.4	ukuanzua na kikanga kiage, nu bana bage bekumuanza nunse; 
1TI.3.5	(tondo ndi muntu ntekuanzua na kikanga kiage, buni buanalanga ekelezia lia Kalaga?) 
1TI.3.6	ta muntu muto ku bukatizio, aba anavua kuba na luikotio nu kusungibua anga buasungizibue Satana. 
1TI.3.7	Busoga alumbibue na bantu batakatizia; buno ntabe na lukumu lubi nu kukatua mu matega ma Satana. 
1TI.3.8	Nu bubo ku balangi ba ekelezia babe bola, nu tababe na matendelo meingi, nu ta bantu bakunua mazi ma biguma magagibua bubibu, nu ta bantu bekuelama bikulo bia nsese; 
1TI.3.9	bakokomezie kakungu ka bukatizio mu kalenganio kasoga. 
1TI.3.10	Nu babo, balinge tanga kulindikua; nu nti bakite mu­limo wa balangi, ndi bamenyua buno tabeli na lukumu lubi. 
1TI.3.11	Nu bakikulu nubo babe bola, nu ta bakandiki, tondo beiya kuizugila, nu bakatizia mu bitondo binsania. 
1TI.3.12	Balangi babe na mukikulu umozi, bangate bana babo busoga mu kikanga kiabo. 
1TI.3.13	Kubuno babo bakitile mulimo wa mulangi busoga bakuimonena kiziki kisoga, nu kilemanizio kinene mu bukatizio buli mu Klisto Yesu.
1TI.3.14	Nakusanzila bitondo bibino buno nkulemanina nisasie kuvua kuguli; 
1TI.3.15	tondo ndi nizizia, nti wizi bugunakita mu numba za Kalaga, zili ekelezia lia Kalaga uli mulami, iyango nu kibanza kia bulili. 
1TI.3.16	Geteli miango, kakungu kanene kakuanza Kalaga;
1TI.3.16	We wamonekile mu mubili,
1TI.3.16	Abingizibue mu Muuza,
1TI.3.16	Amonekile na migenzi,
1TI.3.16	Asambedue ku baBilongo,
1TI.3.16	Akatizizibue mu kisi,
1TI.3.16	Ekilue muigulu mu lutanuno.
1TI.4.1	Tondo Muuza ekutenda buligo, mu nkiko zakuzinda, buno bantu bamozi bedekanukie na bukatizio, kunguilila ku miuza za buengelezi nu ku meigisia ma basumbu, 
1TI.4.2	mu buengelezi bua bantu bekuekaga buza, tulenganio nti tuseli anga tuasisoa na kiuma; 
1TI.4.3	bekunania buno bantu basonge, nu kubakakizia kugila idia, lia­bumbile Kalaga likatue ku kusima na babo bekukatizia nu beku­menya bulili. 
1TI.4.4	Kubuno na kibumbua na kibumbua kia Kalaga nti kisoga, aba takuli kinasombua, ndi kiakatua ku kusima: 
1TI.4.5	kubuno kiasuagibua neidagi lia Kalaga nu ku kusega.
1TI.4.6	Kungua wakengelezia mibuto zeitu bitondo bibino, nti wabe mukiti musoga wa Klisto Yesu, nu nti wagomie na malagi ma buka­tizio, nu ma meigisia masoga ma wigisizibue aba nu kano kaluma: 
1TI.4.7	tondo somba misumo za bakungu ba bakikulu. Ikokomezie ku kuanza Kalaga: 
1TI.4.8	kubuno kulonda magala ma mubili kuli kusoga, tondo kuanza Kalaga kuatinga bitondo binsania, kubuno kuli idagano lia kalamo ka kano kaluma, nu lia kako kakaba. 
1TI.4.9	Uli musagu watananina kukatizibua nu watunganana kuitabizibua nunsania. 
1TI.4.10	Ku bubuno tukukita mulimo nu tukuluana, kubuno tukulemanina Kalaga uli mulami, uli Monia wa bantu bansania, lebelebe wa babo bakatizia. 
1TI.4.11	Bibino ubikakizie nu ubigisie. 
1TI.4.12	Muntu ntakubenge buno uli muana; tondo ube kalolesio ku babo bakatizia, mu kutenda, nu mu muendezi, nu mu lutundo, nu mu kuisanana, nu mu bukatizio. 
1TI.4.13	Aba nu ganavue, ba na komanizia ku kusoma, nu ku kuana, nu ku kuigisia. 
1TI.4.14	Ntusige lukaso luguli nalo, luwakasilue ku bulengania, ku kubikua kua maboko ma bakulu. 
1TI.4.15	Ukengele bitondo bibino, wikale mubio; buno misako zobe zisuage ku bantu bansania. 
1TI.4.16	Widange uwenyene, nu ku meigisia mobe; bikitage; kubuno ku kukita bubuno wiyonie uwenyene, nu bango bongule ku meigisia mobe banona.
1TI.5.1	Ntuzugile mukungu, tondo muane anga so; nu ana basikila anga babitu bobe: 
1TI.5.2	nu bakikulu bakungu anga banyoko; nu bakinga anga babitu bobe, mu kuisanana kunsania. 
1TI.5.3	Wanze misi­gala zili misigala za lebelebe. 
1TI.5.4	Tondo ndi musigala eli na bana aba bayukulu, nti balinge kuanza kikanga kiabo bobenyene, nu ku­kunga bababuta busoga: kubuno bubuno buasuaga ku Kalaga. 
1TI.5.5	Tondo we uli musigala wa lebelebe, nu kusigala wenyene, ekubika kilemanizio kiage ku Kalaga, nu eli na komanizia mu masego nu kusega mu musi nu kindi. 
1TI.5.6	Tondo we uteizugila akua, aba nu ekili na kalamo. 
1TI.5.7	Kakizia bitondo bibino, buno tababe na kabali­bango. 
1TI.5.8	Tondo ndi muntu ntekulanga bage, nu kulinga tanga na babo ba kikanga kiage, nti ekutuna bukatizio, nu eli mubi kutinga wozo utakatizia. 
1TI.5.9	Musigala ntasanzue ndi miaka zage tazakuka makumi mutuba, nu we abezaga mukikulu wa wamulume umozi, 
1TI.5.10	nuwe alumbibue na misako misoga; ndi akuzizie bana, nu ndi asekede bageni, nu ndi ogezie magulu ma basuagibua, nu ndi akungile bababalagua, nu ndi ayangile kitondo na kitondo kisoga. 
1TI.5.11	Tondo ntusanze misigala zakuilagua ndi tabeli bakungua, ku­buno kungua lutundo lubi luabavuila nti basiga Klisto, nti batunda kusongua; 
1TI.5.12	nu bubo basungibua, kubuno beidekanukia na buka­tizio buabo butangi buidagano. 
1TI.5.13	Nu lingo bakuibika basosu, nu be­kutingatinga ku numba na numba; aba ta basosu tugu, tondo balabazi nu bekusongekania bango, nu bekutenda bitondo bitakulungana. 
1TI.5.14	Umpanga nkutunda misigala beteli bakungu basongue, babute bana, nu bakite mulimo ku numba zabo, buno muiti ntabalinganie: 
1TI.5.15	kubuno bamozi bese basila kugaluka nu kuyanga Satana. 
1TI.5.16	Ndi mukikulu mukatizia eli na misigala, nti azikasia, ekelezia talizilange, buno likasie babo beli misigala lebelebe.
1TI.5.17	Bakulu bekuangata busoga banzue buno batananina kuanzua nunse, nu lebelebe babo bekusambala musagu musoga nu kuigisia. 
1TI.5.18	Kubuno isanzo likutenda bune, Ntukande kanua ka ngombe gazikunyanta mumpunge. Nu, Mukiti wa mulimo atananina kuligua ku mulimo wage. 
1TI.5.19	Ntuzige mukulu asongelua, umpanga ku kutenda kua balongeki babili aba basatu. 
1TI.5.20	Babo bekuaga bazugile ku bango bantu bansania, buno bango nti bakua boba. 
1TI.5.21	Nkukukakizia ku Kalaga, nu ku Klisto Yesu, nu ku migenzi basombolua, buno ulange kukakizia kukuno, ntusombe umozi nu kukutia ungo. 
1TI.5.22	Ntusasie kubika maboko ku muntu, aba ntugomie na bango bantu mu misako zabo za buagi; tondo widange buno wisanane. 
1TI.5.23	Ntunuage mazi kankanka, tondo nti ukunua mazi ma biguma ta meingi ku kabamba ka nda zobe nu nsambo zikusambaga nazo mambizi meingi. 
1TI.5.24	Misako za buagi bua bantu bamozi bukumenyagua na bango bantu, bukubenzia ku Iusu­ngio; nu bango bamozi misako zabo za buagi zikubayanga kumbusa kuabo. 
1TI.5.25	Nu anga bubo makitilo masoga ma bamozi makume­nyua, nu mamo matakumenyua tamanabisua.
1TI.6.1	Bakobe bansania banze bakota babo nunse, buno izina lia Kalaga nu meigisia meitu tamelilikue. 
1TI.6.2	Nu babo beli na bakota babo bakatizia, tabababenge, kubuno beli mibuto zabo; tondo babakitile busoga, kubuno babano beli na mutali wa mulimo wabo beli bakatizia nu batundua, Igisia bitondo bibino nu anabio.
1TI.6.3	Ndi muntu igisia mango meigisia, nu ntakuitabizia malagi masoga ma Mukota weitu Yesu Klisto, nu ta meigisia ma kuanza Kalaga; 
1TI.6.4	akuikotia, tondo nti ntezi kena, tondo ekutunda kubuzia mbuzio za miango, ku bitondo bibino ukukutuka lugi, nu nsake, nu bilingano, nu kukengela bubi, 
1TI.6.5	nu miango za bukongolo nu bateizi bulili, bekukengela buno kuanza Kalaga kuli mutali. 
1TI.6.6	To­ndo kuanza Kalaga na mbogimbogi guli mutali munene: 
1TI.6.7	kubuno tatuavule na kena mu kisi, nu tatunavuama kutuka na kena; 
1TI.6.8	tondo ndi tuli neidia nu nsulu nti tuaba na mbogimbogi ku bibino. 
1TI.6.9	Tondo babo bekutunda kuguma bekuaga mu malindiko nu mu matega nu mu ntundo za bukongolo zikuita, nu zikuenzia bantu mu buzimizi nu lukuo. 
1TI.6.10	Kubuno kulinga kua bubi bunsania kuli kuelama bikulo: nu bamozi ku kubielama, basigile bukatizio, nu babede na tubebe tuingi.
1TI.6.11	Tondo uwe, muntu wa Kalaga, tina bitondo bibino; uyange kuisanana, kuanza Kalaga, bukatizio, lutundo, nkiki, nu kola. 
1TI.6.12	Luana bita bibio bisoga bia bukatizio, kokomezia kalamo katana­kuzinda, kawamaninue muko, nu buwalongekile bulongeki busoga ku balongeki beingi. 
1TI.6.13	Nkukukakizia ku Kalaga, ukulamagia binsa­nia, nu ku Klisto Yesu, walongekile bulongeki buage busoga ku Pontio Pilato; 
1TI.6.14	buno ulange kukakizia kukuno, geteli itondoki, nu geteli kabalibango, aba nu kumoneka kua Mukota weitu Yesu Klisto: 
1TI.6.15	uko kukalolesibua mu nkungu zage, we wenyene uli na lutanuno nu buangato bunsania ewenyene tugu, Muangati wa bangati, Mukota wa bakota; 
1TI.6.16	we wenyene uli na kalamo katanakuzinda, ukuikalaga mu kiengi kitanakunda muntu; takuli muntu wamumonineko, aba ukumumonako, luanzo nu magala meli namo tamanakuzinda. Amena.
1TI.6.17	Kakizia babo beli bagumi mu nkiko zezo, tabekotie, aba tabale­manine bugumi butakuizizia, tondo balemanine Kalaga ukutukasaga binsania buno tukite nabio na mbogimbogi; 
1TI.6.18	bakite busoga, babe bagumi ku makitilo masoga, babe kayikayika kukasana bikulo biabo, bagomanie na bango; 
1TI.6.19	kuibikila kikagi kia kalingilo kasoga ku nkungu zikavua, buno bakokomezie kalamo katanakuzinda.
1TI.6.20	Timoteo, langa bitondo bibio biwigisizibue, ibembukie na meigisia matasuaga, nu miango za bumenyinino butasuaga; 
1TI.6.21	ba­mozi, ku kutenda beli namo, bekuida bukatizio. Mponga zibe kuguli.
2TI.1.1	Paolo, musingua wa Klisto Yesu ku kusombola kua Kalaga, anga buli idagano lia kalamo lili mu Klisto Yesu, 
2TI.1.2	ku Timoteo, muana wane unatunda; mponga, nu kiombo, nu bubobelelo, biku­tukaga ku Kalaga Isi nu Klisto Yesu Mukota weitu, bibe kuguli.
2TI.1.3	Nkusima Kalaga, unkukumbamina kutukila batatangulu ba wakalazi mu kalenganio kasoga, buno nkukusegelaga musi nu kindi, 
2TI.1.4	Nkukengela buwalilaga, nu natundaga nunse kukumonako, buno nibe na mbogimbogi. 
2TI.1.5	Nakengede nunse bukatizio buguli nabo; nu buabezaga na nyokongulu Loi, nu na nyoko Eunike; nu, nizi buno uli nabo. 
2TI.1.6	Ku bubuno nkukukengelezia buno ulange lukaso lua Kalaga luli nalo ku kubikua kua maboko mane. 
2TI.1.7	Kubuno Kalaga ntatugede mutima wa kukua boba; tondo wa magala nu lutundo nu wa bumenyinino busoga. 
2TI.1.8	Umpanga ntukue nsoni ku bulongeki bua Mukota weitu, aba ntunkue nsoni nne mukandua wage; tondo babazibua ku kabamba ka musagu musoga anga bunkubabazibua mu magala ma Kalaga; 
2TI.1.9	watonezie, nu watu­manine na mubila wasililila, ta ku makitilo meitu, tondo ku kuke­ngela kuage wenyene nu mponga zage, zituakasilue mu Klisto Yesu kutukila ku nkiko za wakalazi gabezaga ntebegania kisi nu meigulu, 
2TI.1.10	tondo kano kaluma zabisulua ku kumoneka kua Monia weitu Yesu Klisto, witile lukuo, nu kubisula kalamo nu kutabiga, ku wozo musagu musoga, 
2TI.1.11	ku kabamba kago nabikilue musambazi, nu musingua, nu musozi. 
2TI.1.12	Nu ku kabamba kago nkubabazibua: tondo nsiku­kua nsoni; kubuno nizi wozo unakatizizie nu nkumenya buno anavu­ama kulanga kikio kinamukasile aba nu busi bubo. 
2TI.1.13	Kokomezia kalolesio ka malagi masoga magungule kundi, mu bukatizio nu lutundo luli mu Klisto Yesu. 
2TI.1.14	Kikio kisoga kiwakasilue kilange mu Muuza Wasililila ukuikalaga mutuli.
2TI.1.15	Wizi buno, bansania beli ku Asia bansigile; bamozi kubo u babano Pugelo nu Elumogene. 
2TI.1.16	Mukota akuile ba kikanga kia Onesipolo kiombo: kubuno andindizie mambizi meingi, aba ntakule na nsoni kukundola mu kikando; 
2TI.1.17	tondo gabezaga mu Lomo abede na komanizia buno amoneko 
2TI.1.18	(nu Mukota amukue kiombo kia Mukota mu busi bubo); nu uwe wizi bubo buankungile ku Efeso.
2TI.2.1	Umpanga, uwe muana wane, ba na magala mu mponga zili mu Klisto Yesu. 
2TI.2.2	Nu binsania biwigile kundi ku balongeki beingi, igisiabio ku bantu bakatizia, bakavuama kuigisia bango. 
2TI.2.3	Babazibua anga bunkubabazibua, anga mukoloboyo musoga wa Klisto Yesu. 
2TI.2.4	Takuli mukoloboyo ukuitana bita ukuibika mu bitondo bia kisi; buno atananizie wozo wamusanzile buno abe muko­loboyo. 
2TI.2.5	Aba muntu ndi ekuenda kantangoa, ntanakasua nkumbu, kungua ntatanga munyage. 
2TI.2.6	Wozo ukulima atunganana kulinga kulia ku biakulima. 
2TI.2.7	Kengela bubuno bunkutenda, kubuno Mukota akukase bumenyinino mu binsania. 
2TI.2.8	Kengela buno Yesu Klisto, wa kikanga kia Davidi, ayukile ku bakuzi anga bukutenda musagu musoga wane: 
2TI.2.9	mugo umunkubabazibua nu kukandua, anga muagi; tondo idagi lia Kalaga talikukandua. 
2TI.2.10	Kubuno nikui­kalila binsania ku kabamba ka basombolua, buno nubo babe na lonio luli mu Klisto Yesu nu na lutanuno lutanakuzinda. 
2TI.2.11	Uli musagu watananina kukatizibua: kubuno ndi tuakule gamozi nage, nti tuka­lamaga gamozi nage: 
2TI.2.12	ndi tuikalila, nti tukangata gamozi nage: ndi tuamutuna, nuwe nti akatutuna: 
2TI.2.13	ndi tatuli bakatizia, we nti eli mukatizia; kubuno ntanavuama kuituna wenyene.
2TI.2.14	Bakengelezie bibino binsania, nu kubana ku Kalaga, tamuaka­nanie ku bitondo bitakulungana, nu bikubigia babo bakungua kubio. 
2TI.2.15	Ikokomezie buno watananizia Kalaga, mukiti wa mulimo utekukua na nsoni, ukuigisia buisanana idagi lia bulili. 
2TI.2.16	Tondo ibembukie na bitondo bitasuaga: kubuno bitondo bibino bikugalukia bantu buno tabanze Kalaga, 
2TI.2.17	nu kutenda kuabo kuabe anga kiulu kinene kikuenda kiagagana mubili unsania: ba­mozi kubo u babano Umenayo nu Felito; 
2TI.2.18	babano basigile bulili ku kutenda buno, iyukilo liabede kalazi, nu bagalukizie buka­tizio bua bantu bamozi. 
2TI.2.19	Tondo kibanza kia Kalaga kili kibibu, nu kiemana, nu beli na kamenyikilo kakano, Mukota eizi beli bage: nu muntu unsania ukutekula izina lia Mukota, asige buteisanana. 
2TI.2.20	Tondo mu numba nnene tamuli nyungu za olo nu za feza tugu, tondo nu za miti nu zibumba; imozi za luanzo, nu ingo tazaluanzo. 
2TI.2.21	Umpanga ndi muntu eiyengia nu kuidekanukia na bibino, nti akaba nyungu za luanzo, zasuagibua, zatananina Mukota, zalongekua ku mulimo na mulimo uli musoga. 
2TI.2.22	Tondo siga ntundo za buana buto; nu uyange kuisanana, nu bukatizio, nu lutundo, nu bubobelelo, gamozi na babo bekusega ku Mukota na mitima misoga. 
2TI.2.23	Tondo somba mbuzio za bukongolo nu ziteli za menge, kubuno zikulusia nsake. 
2TI.2.24	Nu mukobe wa Mukota ntakulungana kusaka, tondo abe wola ku bantu bansania, ukuvuama kuigisia, nu na nkiki, 
2TI.2.25	ane babo bekumuenzia, buno embe Kalaga abagalukie, buno beiyanie aba nu kumenyinina buligo, 
2TI.2.26	bubo babe na bumenyinino bua kutuka muitega lia Satana, nubo bakandilue nu kulutua nage nu kuyanga lutundo luage.
2TI.3.1	Tondo menya buno, mu bindi bizinda kukaba bitondo bibibu. 
2TI.3.2	Kubuno bantu bakeiyelama bobenyene, nu belami ba bikulo, nu baganuzi, nu bekuikotia, nu balingani, nu batakuanza bababuta, nu beteli na lusimo, nu batasuaga, 
2TI.3.3	nu batakutunda bakuabo, nu batakutunda kusigilila bango, nu bakandiki, batakuisungula, nu bakali, batakutunda busoga, 
2TI.3.4	nu bagabuzi, beli na kasasue keitenda, nu bekuikotia, nu bekutunda meiya kutinga Kalaga; 
2TI.3.5	bekumoneka buno bekuanza Kalaga, tondo bekutuna magala mage; ntuikundiebo. 
2TI.3.6	Kubuno bamozi ku babo bekuingila mu numba, nu kuenda na bakikulu bikongolo beli na mibi, basondelezizibue na ntundo mbi za nkita ningi, 
2TI.3.7	bekuigisibua busi na busi, tondo tabanavuama kumenyinina bulili. 
2TI.3.8	Anga Yane nu Yambule bubabengile Mose, ububo nu babano bakubenga bulili; bantu balubikeine menge mabo, batakuitabizibua ku bitondo bia bukatizio. 
2TI.3.9	Tondo taba­keitila nunse: kubuno bukongolo buabo buamenyue na bantu bansania, anga buabezaga bua babo bango.
2TI.3.10	Tondo uwe wamenyine meigisia mane, nu makitilo mane, nu makengelo mane, nu bukatizio buane, nu kuikalila kuane, nu lutundo luane, nu nkiki zane, 
2TI.3.11	nu kusungibua kunasungizibue ku Antiokia, nu ku Ikonia, nu ku Lusta; tondo Mukota anonezie ku binsania. 
2TI.3.12	Lebelebe, nu bansania bekuanzaga Kalaga mu Klisto Yesu baka­sungibua. 
2TI.3.13	Tondo bantu babi nu tumanua bakanka kukita bubi bindi binsania, bekuengelela nu bekuengelelua. 
2TI.3.14	Tondo uwe kita anga bubo buwigisizibue, nu bubo buwakatizizie, nu kumenya buno nazi wakuigisizie bubo; 
2TI.3.15	nu buno kutukila buana buobe wamenyine masanzo masililila makukasanaga menge ma konibua ku bukatizio buli mu Klisto Yesu. 
2TI.3.16	Masanzo mansania mopidue na Kalaga, nu meli masoga kuigisia, nu kuzugila, nu kusungula, nu kuigisia kuisanana: 
2TI.3.17	buno muntu wa Kalaga alinde, nu asuage ku mulimo na mulimo musoga.
2TI.4.1	Nkukukakizia ku Kalaga, nu ku Klisto Yesu, ukasungia balami nu bakuzi, nu ku kumoneka kuage nu ku bukota buage: 
2TI.4.2	sambala idagi lia Kalaga na komanizia nkungu ziukubogaboga, nu nkungu ziutakubogaboga, zugila, ana, sengezia ku kuikalila kunsania nu kuigisia. 
2TI.4.3	Kubuno nkungu zikabasa gabatakaziga meigisia ma bulili; tondo, mu kuyanga ntundo zabo, bobenyene bakekungikila musanganano wa basozi kubuno bekutunda kunguilila meigisia mabi; 
2TI.4.4	nubo tabakonguilila ku bulili, nu kugalukila misumo za buza. 
2TI.4.5	Tondo uwe widange mu bitondo binsania, babazibua, kita mulimo wa kusambala, sililizia mulimo wobe unsania. 
2TI.4.6	Kubuno nne nise neikasana anga kisansa, nu busi bua kukua kuane buse buigi. 
2TI.4.7	Niteine bita bisoga; nasilile kantangoa kane; nalangile buka­tizio; 
2TI.4.8	kusila kua bubo nabikidue nkumbu za bukota za kuisanana, zikankasa Mukota musungia wisanana busi bubo, aba ta nnenyene tugu, tondo nu babo bansania bekutunda kumoneka kuage.
2TI.4.9	Vua kundi yiliyili: 
2TI.4.10	kubuno Dema ansigile, atundile bitondo bia nkiko zeno za kano kaluma, nu endile ku Tesolonike; nu Kulese­kene endile ku Galatia, nu Tito endile ku Dalumatia, 
2TI.4.11	Luka wenyene ugundi nage. Wavua na Malako; kubuno ekunkasagia busoga. 
2TI.4.12	Tondo nasingile Tukiko ku Efeso. 
2TI.4.13	Gokuvua nti wavua neikoti linasigile kua Kalaupa ku Telua, nu mikanda, tondo lebelebe zezo mikanda za bikoba. 
2TI.4.14	Alesandelo mutumbi wa nsubi ankitide bubi buingi: Mukota akamusungia ku bitondo biaki­taga: 
2TI.4.15	nu uwe widange na wono; kubuno abengile nunse meigisia meitu. 
2TI.4.16	Kuitenda itangi lia mulondo wane takuabezaga muntu umozi wantendede, tondo bansania bansigile: tabatekuidue kugo. 
2TI.4.17	Tondo Mukota emanine nanne, nu ankasile magala; buno nisambale nunse musagu, nu baBilongo bansania nti bongua, nu nonezibue mu kanua ka kimbue. 
2TI.4.18	Nu Mukota anonie ku kitondo na kitondo kibi, nu andusie ku bukota buage bua muigulu: nu kueli kuli lutanuno ku nkiko zitanakuzinda. Amena.
2TI.4.19	Sambizia Puliseka nu Akuila, nu kikanga kia Onesipolo. 
2TI.4.20	Elaseto eikede ku Kolinto: tondo nasigile Tulopimo ku Mileto ekusamba. 
2TI.4.21	Sasia kuvua nti nkungu za mpego tazika. Eubulo nu Pudento, nu Lino, nu Kulaudio, nu mibuto zeitu insania beku­kusambizia. 
2TI.4.22	Mukota Yesu Klisto abe nobe. Mponga zibe kumuli.
TIT.1.1	Paolo, mukobe wa Kalaga, nu musingua wa Yesu Klisto, ku bu­katizio bua basombolua ba Kalaga, nu bumenyinino bua bulili buli mu kuanza Kalaga, 
TIT.1.2	nu kilemanizio kia kalamo katanakuzinda, kalagilue na Kalaga utekuekaga buza, mu nkiko za wakalazi gabe­zaga ntebegania kisi nu meigulu; 
TIT.1.3	tondo ku nkungu zage abisuide idagi liage mu musagu, gunakasilue kuikakizio lia Kalaga Monia weitu; 
TIT.1.4	ku Tito, muana wane wa bulili mu bukatizio bumozi: Mponga nu bubobelelo bikutukaga ku Kalaga Isi nu ku Mukota Yesu Klisto Monia weitu bibe kuguli.
TIT.1.5	Ku kabamba kakano nakusigile ku Kulete, buno ulongeke bitondo biasigede, nu kubika bakulu mu muino na muino, anga buna­kukakizizie; 
TIT.1.6	muntu uteli na lukumu lubi, nu wamulume uli na mukikulu umozi, nu uli na bana bakatizia, batakubingua ku bitondo bibi, nu beteli na kabenga. 
TIT.1.7	Umpanga buatunganana mukulu wa ekelezia ntabe na lukumu lubi, kubuno eli mukiti wa Kalaga; ntabe muntu wa kuikotia, nu ntabe na kasungu, nu ntanue maku, nu ntabe mulibuzi, nu ntelame bikulo bia nsese; 
TIT.1.8	tondo abe musambizia, nu mutundi wa busoga, nu wola, nu wisa, nu wasililila, nu muisunguzi; 
TIT.1.9	nu ukukokomezia idagi lia bukatizio anga buigisizibuelio, buno ane bantu mu meigisia ma kalamo, nu kuluta babo beli na miango.
TIT.1.10	Kubuno kuli beingi batakuanza, nu bekutenda butakulungana, nu bengelezi, nu lebelebe mu babo bamonesibua, 
TIT.1.11	buatunganana bazugilue; kubuno bekugalukia bikanga bingi, nu bekuigisia buta­kulungana, kubuno bekutunda bikulo bingi. 
TIT.1.12	Umozi wa kubeli, mulengania wabo bobenyene, atendile bune,
TIT.1.12	BaKulete bekuekaga buza kankanka,
TIT.1.12	Beli nyama mbi,
TIT.1.12	Beli biliagundu batakukita mulimo.
TIT.1.13	Bulongeki bubuno buligo. Bazugile nunse, buno balinde mu bukatizio, 
TIT.1.14	buno tabonguilile misumo za baYuda, nu kukakizia kua bantu bekuibembukia na bulili. 
TIT.1.15	Binsania bili bisoga kubabo beli basoga; tondo ku babo beli na nsese nu batakatizia, takuli kimozi kili kisoga; tondo bumenyinino buabo nu kalenganio kabo bili na nsese. 
TIT.1.16	Bekutenda buno beizi Kalaga; tondo ku misako zabo bakumutuna, basombi, nu banani, nu ku kitondo na kitondo kisoga tabakuitabizibua.
TIT.2.1	Tondo uwe igisia bitondo bia meigisia masoga; 
TIT.2.2	bubuno bakungu ba bamulume bole, nu banze, nu beisungule, nu balinde mu bukatizio, nu mu lutundo, nu mu nkiki; 
TIT.2.3	nu bubo ku bakungu ba bakikulu babe na muendezi wasuaga, nu tababe bakandiki, nu tabanue maku, tondo bekuigisia meigisia masoga; 
TIT.2.4	buno beigisie bakikulu beki bakinga belame beiba babo, nu kue­lama bana babo, 
TIT.2.5	kuisungula, nu babe na misako misoga, nu bakite mulimo mu numba zabo, nu bakite mponga, nu banze beiba babo, bubo musagu wa Kalaga tawanyegue; 
TIT.2.6	nu bubo ku bamulume beki basikila ubane buno beisungule; 
TIT.2.7	nu uwe ku misako zobe nti uzibatikizia kuzo; nu mu meigisia mobe igisia buasuaga, nu kubota, 
TIT.2.8	nu ntunasungibua, ndi ukutenda buligo; buno wozo ukutunda kukusungia akue na nsoni, ku kutaba na lukumu lubi mu musagu weitu. 
TIT.2.9	Igisia bakobe buno banze bakota babo, nu kuba­tananizia mu binsania; tababenge bubekutenda; 
TIT.2.10	tabeibe, tondo balolesie bukatizio bunsania busoga; buno basuagie meigisia ma Kalaga Monia weitu mu bitondo binsania.
TIT.2.11	Kubuno mponga za Kalaga zikulusia lonio ku bantu bansania, 
TIT.2.12	nuzo zikutuigisia buno tusombe bubi nu ntundo za kisi, nu tulame mu kuisungula, nu mu kuisanana nu mu kuanza Kalaga mu nkiko za kano kaluma; 
TIT.2.13	nu kulindila kilemanizio kia mbogimbogi nu kumoneka kua lutanuno lua Kalaga munene u Monia weitu Yesu Klisto; 
TIT.2.14	u wikasene ku kabamba keitu, buno atonie ku bubi bunsania, nu kuiyengezia bantu babe bage we wenyene, nubo babe na komanizia ku makitilo masoga.
TIT.2.15	Igisia bitondo bibino, nu kuana, nu kuzugila na buangato bunsania. Muntu unsania ntakubenge.
TIT.3.1	Bakengelesie buno banze bakota, nu bangati, babe na luanzo, nu babe kayikayika ku mulimo na mulimo musoga, 
TIT.3.2	taba­linge muntu, nu tabende miango, nu bole, nu babote ku bantu bansania. 
TIT.3.3	Kubuno wakalazi nuisue tuabezaga bikongolo, nu banani, nu tuengeledue, nu tuabogagabogaga mu bitondo bitasuaga, nu tuabezaga na kiango nu lugi, tuabezaga tuasombana. 
TIT.3.4	Tondo gamonekile busoga bua Kalaga Monia weitu, nu lutundo luage ku bantu, 
TIT.3.5	ta ku misako zeisa zituakitile, tondo ku kiombo kiage kia­tukuilide, atonezie ku kusugua kua kubutua lingo nu kuba bato na Muuza Wasililila, 
TIT.3.6	watukasile nunse mu Yesu Klisto Monia weitu; 
TIT.3.7	buno, tubingibue ku mponga zage, buno tupiene ku kilemanizio kia kalamo katanakuzinda. 
TIT.3.8	Musagu wono watananina kukatizi­bua, nu bitondo bibino nkutunda wakokomezia kubitenda, buno babo bakatizizie Kalaga bakengele kukita kankanka misako misoga. Bitondo bibino bili bisoga nu bia mutali ku bantu: 
TIT.3.9	tondo bembuka mbuzio za bukongolo, nu misagu za bibuti, nu nsake, nu miango ku kitondo kia mulembe; kubuno tabili na mutali, bili buliabulia. 
TIT.3.10	Ndi muntu ekuanzukania bantu, kungua wamusungula itangi nu lia mabili ntongua, nti widekanukia nage; 
TIT.3.11	nu nti wamenya buno muntu uli bubo, alubikana, nu akuaga, nti ekuisungia wenyene.
TIT.3.12	Kungua nasinga Alutema kuguli, aga Tukiko, nti wasasia kuvua kuno kundi ku Nikopoli: kubuno nende kuikala kuko mu nkungu za mpego. 
TIT.3.13	Sasia kusinga Zena musozi wa mulembe nu Apolo ku lugendo luabo, buno tabasige kena. 
TIT.3.14	Nu bantu beitu beiyigisie kukita misako misoga kankanka, buno bakite busoga, bubaba na biguma. 
TIT.3.15	Bansania bendi nabo bekukusambizia. Watusambizizia babo bakutuelama mu bukatizio. Mponga zibe kumuli bansania.
PHM.1.1	Paolo, mukandua wa Klisto Yesu, nu Timoteo mubuto weitu, ku Filemona mutundua weitu nu utukukitaga nage mulimo umozi, 
PHM.1.2	nu ku Apia mubitu weitu, nu ku Akipo mukoloboyo muneitu, nu ku ekelezia lili mu numba zobe: 
PHM.1.3	Mponga kumuli nu bubobelelo bukutukaga ku Kalaga Tateisue nu ku Mukota Yesu Klisto.
PHM.1.4	Nkusimaga Kalaga wane bindi binsania, nkukusegelaga, 
PHM.1.5	ku­buno nkungua ku musagu wa lutundo luobe, nu bukatizio bobe buguli nabo ku Mukota Yesu, nu ku basuagibua bansania. 
PHM.1.6	Nku­kusegela buno kugomia kuabo nobe nu bukatizio bobe kukuba­menesia busoga butuli nabo mu Klisto. 
PHM.1.7	Kubuno nabezaga na mbogimbogi nnene nu kubobelezibua mu lutundo lobe, kubuno, mubuto weitu, wabogeziebogezie basuagibua.
PHM.1.8	Kububo ninamenya kukukakizia mu Klisto kububo buligo, 
PHM.1.9	tondo ku kabamba ka lutundo nkukusengezia, anga bubuno bunse mukungu nne Paolo, nu kano kaluma mukandua wa Yesu Klisto: 
PHM.1.10	nkukusengezia ku kabamba ka muana wane, unabutile mu kukandua kuane, Onesimo, 
PHM.1.11	ntalingaga kukusuagila, tondo kano kaluma esatusuagila: 
PHM.1.12	namusubia kuguli, we ese anga nne kuguli: 
PHM.1.13	natundaga kuikala nage, buno ankitile anga bugunakitide mu musagu musoga: 
PHM.1.14	tondo nsiatundile kukita butakutunda; tondo busoga bobe tabube kankanka ku kukakizibua, tondo anga bukutunda, 
PHM.1.15	Kubuno embe ku bubo ukinsa anzukene nobe bindi bimozi, buno wikale lingo nage milialia. 
PHM.1.16	Kano kaluma nteli lingo mukobe, tondo ese mubuto wobe nu namutunda nunse, nu eli mubuto wobe ku kubutua nu mu Mukota. 
PHM.1.17	Umpa­nga ndi ukunkengela buno nagomia nobe, kasi sekela wono anga bugunansekela. 
PHM.1.18	Nu ndi akuagide, aba ndi eli na nsombi, nti wambuziazo; 
PHM.1.19	nne Paolo nowasanza nnenyene, buno nalige: nsikutundanakuganzila bitondo bisoga binakukitide. 
PHM.1.20	Umpanga, mubuto wane mbogiembogie mu Mukota: nu mbogiembogie mu Klisto.
PHM.1.21	Kubuno bukunanzaga ukinsa nakusanzila, nizi buno wakite nunse bunkutenda. 
PHM.1.22	Nu nkutunda wankungila kiziki kia kuikala: kubuno mukunsegela buno nivue kueinyu.
PHM.1.23	Epapulo, unakandilue nage mu Yesu Klisto, akusambizia; 
PHM.1.24	nu Malako, nu Alisitako, nu Dema, nu Luka, benkukita nabo mulimo umozi bakusambizia.
PHM.1.25	Mponga za Mukota weitu Yesu Klisto zibe nobe. Amena.
HEB.1.1	Kalaga atendaga na batateisue wakalazi mu balengania mu nkita ningi. 
HEB.1.2	Kuzinda kua bindi bibino atendile neisue mu Muana wage, wabikile mupieni wa binsania, nu nkiko insania zaki­tilue nage; 
HEB.1.3	we ukiengi kia lutanuno luage, nu kisusania nunse kia bueli wenyene, nu ekulindia binsania mu magala meidagi liage, gasilile kusuga misako zeitu za buagi, eikede ku kuboko kua seidume kua Bukota bunene muigulu.
HEB.1.4	Mu binsania abede munene nunse kutinga migenzi, nu izina liapienine liatinga nunse liabo. 
HEB.1.5	Kubuno ku mugenzi mukizi kuatendile Kalaga bune,
HEB.1.5	Uli Muana wane,
HEB.1.5	Nakubuta lelo? 
HEB.1.5	nu lingo bune,
HEB.1.5	Nabe Isi,
HEB.1.5	Nuwe abe Muana wane? 
HEB.1.6	Nu lingo, galusizie nkula zage mu kisi, atendile bune, migenzi insania za Kalaga zimukumbamine.
HEB.1.7	Nu ku musagu wa migenzi atendile bune,
HEB.1.7	Ekubikaga migenzi zage muuza,
HEB.1.7	Nu bakiti bage ngulumina za keiya. 
HEB.1.8	Tondo ku Muana wage atendile bune,
HEB.1.8	Kisumbi kiobe kia bukota, Kalaga, takinakuzinda;
HEB.1.8	Nu musumbo wa bukota buobe uli musumbo weisanana.
HEB.1.9	Watundile kuisanana, nu wasombile bubi;
HEB.1.9	Ku bubuno Kalaga, u Kalaga wobe
HEB.1.9	Akubongezie muambo wa mbogimbogi kutinga banyobe.
HEB.1.10	Nu,
HEB.1.10	Uwe, Mukota, mu kulinga wabikile kibanza kia kisi,
HEB.1.10	Nu meigulu meli mulimo wa maboko mobe:
HEB.1.11	Bibino bikabiga, tondo uwe ukubezaga:
HEB.1.11	Nu binsania bikakunguka anga nsulu za mukungio;
HEB.1.12	Nu ukabigonda anga nsulu,
HEB.1.12	Nu bikagalukibua anga nsulu;
HEB.1.12	Tondo uwe ntukugalukaga,
HEB.1.12	Nu miaka zobe tazikasila. 
HEB.1.13	Tondo ku mugenzi mukizi kualingile kutenda bune,
HEB.1.13	Ikala ku kuboko kuane kua seidume,
HEB.1.13	Aba gawangate beiti bobe?
HEB.1.14	Ndi bansania ndi tabeli miuza zikukita, bekusingua kukitila babo bakapiena lonio?
HEB.2.1	Ku bubuno tuitile nunse bitondo bitungule kubio, tunavua kutingua nabio. 
HEB.2.2	Kubuno ndi idagi liatendilue na migenzi liabezaga lia bulili, nu buagi na buagi nu lunano na lunano biabede na lusungio luisanana: 
HEB.2.3	buni butuneyonia, ndi tatualanga lonio lunene anga luluno? lulo lualingile kutendua na Mukota, nu tualu­kengelezizibue na babo balunguleko; 
HEB.2.4	Kalaga alongekile nabo, ku tukengelesio nu maganogano, nu ku migeleko za nkita ningi, nu ku migelo za Muuza Wasililila, anga buatundaga wenyene.
HEB.2.5	Kubuno ntabikile kisi kikio kitukutenda kikavua ku buangato bua migenzi. 
HEB.2.6	Tondo muntu umozi ku kiziki kimozi, asambede, atendile bune,
HEB.2.6	Nazi muntu gukukengela?
HEB.2.6	Nu nazi muana wa muntu gukulanga?
HEB.2.7	wamusigulizizie ku migenzi;
HEB.2.7	Wamuzualikizie nkumbu za bukota, nu lutanuno, nu luanzo,
HEB.2.7	Wamubikile muangati wa milimo ziwakitile.
HEB.2.8	Wamubikile muangati wa binsania.
HEB.2.8	Kubuno mu kuangata binsania, nu takuli kampa katangatile. Tondo kano kaluma tatumona kuangata binsania.
HEB.2.9	Tondo tuamona ku Yesu, wasigulizizibue ku migenzi ku kabamba ka kubabazibua ku lukuo azualikizibue nkumbu za bukota, nu lutanuno, nu luanzo; buno ku mponga za Kalaga asondile lukuo lua muntu na muntu. 
HEB.2.10	Kubuno buamutunganene we buno, Kueli kuli binsania, nu ku kabamba kage binsania bili, mu kulusia bana beingi ku lutanuno, asililizizie musondelezia munene wa lonio luabo ku kubabazibua. 
HEB.2.11	Kubuno we ekusuagia, nu babo basuagibue bansania batuka ku umozi: ku kabamba kakano nteli na nsoni kubamana buno, mibuto. 
HEB.2.12	Atenda bune,
HEB.2.12	Nasambale izina liobe ku mibuto zane,
HEB.2.12	Mu ekelezia nkakuimbila nu nkakuganuna.
HEB.2.13	Nu lingo, nkamulemanina.
HEB.2.14	Kubuno bana bagomania mu mikila nu mu mubili, bubo nuwe agomezie nabio; buno ku lukuo akegie wozo wabezaga na buangato bua lukuo, u Liabo, Satana; 
HEB.2.15	nu konia babo babezaga na boba ku lukuo babezaga mu bukobe. 
HEB.2.16	Kubuno buligo ntakasizie migenzi, tondo akasizie kikanga kia Abalahama. 
HEB.2.17	Kubuno buamutunganene kususania mibuto zage mu bitondo binsania, buno abe sankoga munene nu uli na kiombo nu mukatizia ku bitondo bia Kalaga, buno abe kisansa kia kutikia misako za buagi bua bantu. 
HEB.2.18	Mu kuba ababedue galindikagua, ekuvuama kukasia babo bekulindikua.
HEB.3.1	Umpanga, mibuto zane basuagibua, beizi mubila wa kuigulu kengelazi nunse musingua nu sankoga Munene wa bukatizio bueitu, u Yesu; 
HEB.3.2	wozo wamubikile amumenyine buno eli muka­tizia anga buabezaga Mose mu numba za Kalaga. 
HEB.3.3	Kubuno muntu wozo abezaga na lutanuno kutinga Mose, kubuno we wobaka numba eli na luanzo kutinga numba zobakaga. 
HEB.3.4	Kubuno na numba na numba nazikubakua na muntu, tondo wakitile binsania u Kalaga. 
HEB.3.5	Nu Mose abezaga mukatizia mu numba za Kalaga anga mukobe, kuba mulongeki wa bitondo bikatendua; 
HEB.3.6	tondo Klisto abezaga muana wage, muangati wa numba za Kalaga; numba zage u isue, ndi tualinda mu kilemanizio nu kuiganuna mu mbogimbogi zeitu na magala aba nu kuzinda.
HEB.3.7	Bubo anga buatenda Muuza Wasililila bune,
HEB.3.7	Lelo ndi mungua kuiyuki liage,
HEB.3.8	Tamulimbanie mitima zeinyu, anga ku busi bua kubenga,
HEB.3.8	Anga ku busi bua kulindika mu kalula.
HEB.3.9	Gandindikile basoinyue mu kungeleka,
HEB.3.9	Nu bamonine ku makitilo mane miaka makumi manazi.
HEB.3.10	Ku bubuno nongilue na kibuti kikio.
HEB.3.10	Nu natendile bune, Bekuaga bindi binsania:
HEB.3.10	Nu tabamenyine nkita zane;
HEB.3.11	Anga bunalumbide ganongagua,
HEB.3.11	Tabakabasa ku kiumuno kiane.
HEB.3.12	Muidange, mibuto, buno takube umozi kumuli uli na mutima mubi utakatizia, nu kuidekanukia na Kalaga uli mulami: 
HEB.3.13	tondo muanane busi na busi, aba bukumanua Lelo; buno muntu wa kumuli ntabe mubibu ku kuengelelua ku buagi: 
HEB.3.14	kubuno tuse tuagomia na Klisto, ndi tualinda mu kilemanizio kietu kia kulinga aba nu kuzinda: 
HEB.3.15	aba ndi buatendua bune,
HEB.3.15	Lelo ndi mungua kuiyuki liage,
HEB.3.15	Tamulimbanie mitima zeinyu, anga ku busi bua kubenga.
HEB.3.16	Kubuno banazi, bamubengile gabongule? ndi tababo bansania batukile ku Ezipeto basondelezezibue na Mose? 
HEB.3.17	Banazi bongeidue miaka makumi manazi? ndi tababo bagile, nu bitumba biabo biabolile mu kalula? 
HEB.3.18	Nu banazi balumbilide buno taba­kabasa ku kiumuno kiage, ndi tababo bananine? 
HEB.3.19	Ububo tuizi buno tababasile ku kabamba ka kutakatizia kuabo.
HEB.4.1	Umpanga, ndi idagano lia kubasa ku kiumuno liabasa kutuli, tukue boba kububo muntu umozi wa kutuli anavua kutabasa kukio. 
HEB.4.2	Kubuno isue tuasambalidue musagu musoga, anga babo: tondo musagu wozo gubongule kugo tabawangile, kubuno tababede bumozi mu bukatizio na babo bongule. 
HEB.4.3	Kubuno isue bakatizizie tukubasa ku kiumuno kikio; anga bubo buatendile bune,
HEB.4.3	Anga bunalumbide ganongagua,
HEB.4.3	Tabakabasa ku kiumuno kiane: 
HEB.4.3	aba ganasilile zezo milimo kutukila kulinga kua kibanza kia kisi. 
HEB.4.4	Kubuno atendile mu kiziki kimozi ku musagu wa busi bua mutuba kamo bubuno, Kalaga omuinue ku milimo zage insania busi bua mutuba kano: 
HEB.4.5	nu ku kiziki kikino lingo,
HEB.4.5	Tabakabasa ku kiumuno kiane.
HEB.4.6	Umpanga mu kuba kitondo kikino kiasigede buno bamozi baka­basa, nu babo basambalidue musagu wozo wakalazi tababasile kubuno bananine; 
HEB.4.7	abikile bungo busi, Lelo, atendile ku Davidi gatingile miaka mingi (anga bualingile kutendua),
HEB.4.7	Lelo ndi mungua kuiyuki liage,
HEB.4.7	Tamulimbanie mitima zeinyu, 
HEB.4.8	Kubuno songo Yosua abomuzizie, songo ntanatendile bungo busi. 
HEB.4.9	Umpanga kuasigala kiumuno ku busi bua Sabato ku bantu ba Kalaga. 
HEB.4.10	Kubuno wozo wabasa ku kiumuno kiage wenyene asila kumunua ku mulimo wage, anga bubo bumuinue Kalaga ku mulimo wage. 
HEB.4.11	Ububo tusasie kubasa ku kiumuno kikio, buno muntu unsania anavua kuaga ku Iukita luluno lua kunana. 
HEB.4.12	Ku­buno idagi lia Kalaga likulamaga, nu lili na magala, nu lili ikali kutinga bupanga bukusesaga ku ntungo ibili; likusumita aba kule­kanukia kalamo na muuza, nu ngiginyo nu mungongo wa makua, nu likumenyinina makengelo nu ntundo za mutima. 
HEB.4.13	Aba takuli kibumbua kiatakumonako: tondo wozo utukukitila ekumona ku binsania.
HEB.4.14	Umpanga mu kuba tuli na sankoga munene weingide muigulu, u Yesu Muana wa Kalaga, tukokomezie nunse bukatizio bueitu. 
HEB.4.15	Kubuno tuli na sankoga munene unavuama kutukuila kiombo ku mutambo weitu, kubuno alindikilue mu bitondo binsania anga butu­kulindikagua, tondo ntagile. 
HEB.4.16	Umpanga tukundazi ku kisumbi kia bukota nu kia mponga na kilemanizio, buno tukuilue kiombo, nu tukitue mponga za kutukasia ku nkungu zitukuiyanina.
HEB.5.1	Kubuno na sankoga na sankoga munene, wasombuedue ku bantu, abikilue ku kabamba ka bantu mu bitondo bia Kalaga, buno akasane nkaso nu kubika bisansa ku kabamba ka misako za buagi: 
HEB.5.2	ukuikalila babo bateizi nu bekuaga, kubuno nuwe wenyene atamba; 
HEB.5.3	nu kububuno buamutunganene, ku kabamba ka bantu, nu bubo kueli we wenyene, kukasana bisansa ku kabamba ka misako za buagi. 
HEB.5.4	Nu takuli muntu umozi gunikasa luanzo luluno, umpanga wozo ukumanua na Kalaga, anga Alona. 
HEB.5.5	Nu bubo Klisto nuwe nteikutizie wenyene kubikua sankoga munene, tondo wozo wamubuide bune,
HEB.5.5	Uli muana wane,
HEB.5.5	Nakubuta lelo.
HEB.5.6	Anga buakutenda mu kingo kiziki,
HEB.5.6	Uwe sankoga utanakuzinda
HEB.5.6	Ku lukita lua Melekezedeke. 
HEB.5.7	Nuwe mu bindi bibio bialamine Yesu, asegile na komanizia nu alilile nunse ku wozo unavuama kumonia ku lukuo, nu onguilidue ku kuanza kuage, 
HEB.5.8	nu abezaga Muana wage, tondo eigile ku kuanza ku bitondo biababazizibue kubio; 
HEB.5.9	nuwe gasililizizibue, abede ku lonio lutanakuzinda ku bantu bansania bekumuanza; 
HEB.5.10	watekuidue na Kalaga kuba sankoga munene anga lukita lua Melekezedeke.
HEB.5.11	Ku musagu wage tuli na bitondo bingi bia kusambala, nu tabinakulungana kusambalua, kubuno tamukungua. 
HEB.5.12	Kubuno muatunganene kuba basozi, tondo muiyaninaga ungo muntu umui­gisia bitondo bitangi bia meigisia ma Kalaga; nu muiyaninaga mabele, tamuiyaninaga idia ibibu. 
HEB.5.13	Kubuno muntu na muntu ukunua mabele ntekumenya nunse idagi lisanana; kubuno eli muana muto. 
HEB.5.14	Tondo idia ibibu lili ku bantu bakulu banene, aba nu bumenyinino buabo bukumenyinina busoga nu bubi.
HEB.6.1	Kububuno tusigazi bitondo bitangi bia musagu wa Klisto, tuidangiazi aba nu ku kusililila; tatubike lingo kibanza kia kuiyania ku makitilo ma lukuo, nu bukatizio ku Kalaga, 
HEB.6.2	nu meigisia ma bubatizio, nu kubikua kua maboko, nu kuyukibua ku lukuo, nu lusungio lutanakuzinda. 
HEB.6.3	Tunakita bubo, ndi Kalaga aziga. 
HEB.6.4	Kubuno tabuakulungana ku bantu babo basanizibue kiengi, nu kusonda lukaso lua kuigulu, nu bagomanizie na Muuza Wasililila, 
HEB.6.5	nu kusonda idagi isoga lia Kalaga, nu magala ma nkiko zikavua, 
HEB.6.6	nu ndi basiga bibio, tabunakulungana kubasubia ku kuiyania kuto; kubuno bekutaka Muana wa Kalaga lingo, nu bekumuitia na nsoni. 
HEB.6.7	Kubuno mazi ma mbula makubombaga mu kisi, nu kisi kikuasagia biyikanua ku babo bekubilima ku magala ma Kalaga: 
HEB.6.8	tondo ndi kiagia miti zili na mikele nu binkelenkele, nti kise kiasombua nu nti kise buigi na kusuililua; kuzinda kuakio kugisibua.
HEB.6.9	Tondo, batundua bane, tuizi buno, misako zeinyu zili misoga nu zili na lonio: 
HEB.6.10	kubuno Kalaga eisanana nu ntaneibilila mulimo weinyu nu lutundo lumualolesezie kuizina liage, kubuno muakitide basuagibua, aba nu kano kaluma mukili muabakitila. 
HEB.6.11	Tondo tukutunda nunse na muntu na muntu kumuli abe na komanizia ku kumenyinina nunsania kilemanizio aba nu kuzinda: 
HEB.6.12	buno tamube basosu, tondo kususania babo bapieni beidagano ku buka­tizio nu ku nkiki.
HEB.6.13	Kubuno Kalaga galagile Abalahama idagano, kubuno taku­abezaga ungo wamutinga wanalumbide, eidumbide wenyene, 
HEB.6.14	ekutenda bune, Lebelebe nakukite mponga nunse, nu neitizie kikanga kiobe nunse. 
HEB.6.15	Nu bubo, mu kuikalila kuage, eikile ku lilio idagano. 
HEB.6.16	Kubuno bantu bekulumbila wozo watinga munene; nu ku kulumbila kuabo nti miango zasila. 
HEB.6.17	Mu kitondo kikino Kalaga atundile kulolesia bapieni beidagano lilino buli luango luage nunse, lutanagaluka, nu alumbide; 
HEB.6.18	buno, ku bitondo bibili bitanagaluka, mubio Kalaga ntaneka buza, buno tube na magala, nu tuatinine ku kilemanizio kikio kituabikidue buno tukikokomezie; 
HEB.6.19	kituli nakio anga nanga za kalamo, kili bulonge bukata nu kialinda, nu kikuingilila ku muingilo kuli nsulu; 
HEB.6.20	kuko kualingile kutuingila Yesu, nu abede sankoga munene utanakuzinda, anga ku lukita lua Melekezedeke.
HEB.7.1	Kubuno wozo Melekezedeke, Mukota wa Salema, sankoga wa Kalaga uli Munene, wakulumene na Abalahama gatukaga kua­kindaga bakota, amukitide mponga, 
HEB.7.2	nu Abalahama amukasile kindi kikumi kia binsania; (abezaga Mukota wa kuisanana ubuisu­lilua buizina liage, nu Mukota wa Salema, buisulilua bualio, u Mukota wa bubobelelo; 
HEB.7.3	nteli neisi, nteli na nina, nteli na kibuti, bindi biage tabinakulinga, nu kalamo kage takanakuzinda; tondo asusananizibue na Muana wa Kalaga), ekubezaga sankoga kankanka.
HEB.7.4	Kengelazi buabezaga muntu wono munene, nu Abalahama, tatanguluisue, amukasile kindi kikumi kia bikagi bianyagile ku bita. 
HEB.7.5	Nu ku babo bana ba Lewi ubakasagua busankoga bakakizizibue ku mulembe buno bakasue kindi kikumi na bantu, u mibuto zabo, tondo babezaga kikanga kia Abalahama: 
HEB.7.6	tondo we utabezaga wa kikanga kiabo akasilue kindi kikumi na Abalahama, nu akitide wozo uli na lilio idagano mponga. 
HEB.7.7	Tondo takuli unakania nunse, mu­keke ekukitua mponga na munene. 
HEB.7.8	Nu gano bantu bekukuaga bekukasagua kindi kikumi; tondo kuko kuli wozo ukusambala buno eli na kalamo, 
HEB.7.9	nu, tunatenda buno, Lewi ukukasagua kindi kikumi, akaseine kindi kikumi mu Abalahama; 
HEB.7.10	kubuno isi abezaga ntemubuta, gakulumene na Melekezedeke.
HEB.7.11	Umpanga ndi kusililila kuabezaga ku busankoga bua Lewi (kubuno kubo bantu bakasilue mulembe), buni lingo buneiyaninua ungo ku busankoga ku lukita lua Melekezedeke, nu kutamanua ku lukita lua Alona? 
HEB.7.12	Kubuno ndi busankoga buagalukibua, kasi mulembe nugo nti wagalukibua. 
HEB.7.13	Kubuno we wasambedue bubo abezaga muntu wa kingo kilongo, tondo takuli muntu umozi wa kiki­no kilongo wakitaga ku kayulo, 
HEB.7.14	Kubuno buligo buno Mukota weitu atukile mu Yuda; kilongo kitatekuidue na Mose ku kitondo kia busankoga. 
HEB.7.15	Nu bubo butukutenda bukumenyua nunse, buno ndi kuamoneka ungo sankoga ku lukita lua Melekezedeke, 
HEB.7.16	wabikilue, ta ku mulembe wikakizio lia mubili, tondo ku magala ma kalamo katanakuzinda. 
HEB.7.17	Kubuno ubualongekedue bune,
HEB.7.17	Uwe uli sankoga utanakuzinda,
HEB.7.17	Anga lukita lua Melekezedeke.
HEB.7.18	Kubuno kuli kutikibua kua lilio ikakizio itangi ku kabamba ka mutambo walio nu kutasuaga kualio 
HEB.7.19	(kubuno mulembe wozo tawasililizizie kena), tondo kulusia kilemanizio kisoga nunse, mu kikio tuakunda ku Kalaga. 
HEB.7.20	Nu bubo tabuabede gatalumbidue 
HEB.7.21	(kubuno babo babikilue basankoga geteli kilumbilo; tondo wono alumbidue na wozo wamubuide,
HEB.7.21	Mukota alumbide aba ntakeibezia,
HEB.7.21	Uwe uli sankoga utanakuzinda);
HEB.7.22	umpanga ku kitondo kikino Yesu abede muima weidagano isoga nunse. 
HEB.7.23	Nu babo babikilue basankoga beingi, kubuno bakuaga: 
HEB.7.24	tondo kubuno we ekuikalaga nkiko na nkiko, eli na busankoga butekugaluka. 
HEB.7.25	Nu ku bubuno we ekuvuama konia nunse babo bekukunda ku Kalaga mueli, kubuno ekulamaga bindi binsania buno abasegele.
HEB.7.26	Kubuno buatutananine buno tube na sankoga munene anga wono, wasililila, uteli na bubi, uteli neitondoki, walekanukizibue na bagi, asakamizibue kutinga meigulu; 
HEB.7.27	nteikitide kisansa anga buikitilaga babo bango basankoga banene busi na busi, alingaga kui­kitila kisansa ku misako zage za buagi buage wenyene, nu kungua asila kuikitila wenyene, nti akitila misako za buagi za bango bantu; tondo we akitile bubo tugu limbizi limozi, geikaseine wenyene. 
HEB.7.28	Kubuno mulembe ukubikaga bantu batamba buno babe basankoga banene, tondo kulumbila kuabede, nti mulembe useli, nu kuabikile Muana wasililila ku nkiko na nkiko.
HEB.8.1	Umpanga ku bibino bitukutenda, kitondo kili kinene u kikino buno, Tuli na sankoga munene, wikeide ku kuboko kua seidume kua Bukota bunene bua muigulu, 
HEB.8.2	mukiti mu busio buasuagibua nunse, nu wa mu numba za nsulu za bulili, zabikile Mukota, tondo ta muntu. 
HEB.8.3	Kubuno na sankoga na sankoga munene wabikua buno akasane nkaso nu kubika bisansa: kubuno buatunganana nuwe aka­sane kage. 
HEB.8.4	Kubuno songo abezaga ku kisi, ntanabede sankoga, ku­buno kuli basankoga bekukasanaga nkaso zikukakizibua ku mulembe; 
HEB.8.5	bekukita mu lukita lua kisusania kia bitondo bia muigulu, anga bualagilue Mose na Kalaga gabezaga ese buigi na kukita zezo numba za nsulu; kubuno, atendile bune, Unguilila, kita binsania ku lukita lulo luwalolesezibue ku muiduko.
HEB.8.6	Tondo kano kaluma ese na mulimo musoga nunse, nu eli mukulumania weidagano isoga nunse, lialagilue ku malagano masoga nunse. 
HEB.8.7	Kubuno, songo lilio lia kulinga liasuagile, takunabede lingo. 
HEB.8.8	Kubuno ntabo­gilebogile na buakitile bantu bage, atendile bune,
HEB.8.8	Unguililazi, bindi bikuvua, ubukutenda Mukota,
HEB.8.8	Gankalaga idagano ito ku kikanga kia Isalele nu ku kikanga kia Yuda;
HEB.8.9	Tanga idagano linalagile basoeinyue,
HEB.8.9	Ku busi bubo bunabatikizie ku kisi kia Ezipeto;
HEB.8.9	Kubuno tabakitile anga bunabalagile,
HEB.8.9	Nunne nsiabangile, ubuatendile Mukota.
HEB.8.10	Kubuno lilino u idagano linkalagana na kikanga kia Isalele
HEB.8.10	Kutinga kua bindi bibio, ubukutenda Mukota;
HEB.8.10	Nabike milembe zane mu makengelo mabo,
HEB.8.10	Nu nazisanze mu mitima zabo;
HEB.8.10	Nunne nabe Kalaga wabo,
HEB.8.10	Nubo babe bantu bane;
HEB.8.11	Nubo tabakeigisania buabo buabo,
HEB.8.11	Nu nawe nawe ku mubuto wage ekutenda bune,
HEB.8.11	Menya Mukota;
HEB.8.11	Kubuno bansania bakamenyinina,
HEB.8.11	kutukila ku muana muto aba nu ku mukulu munene.
HEB.8.12	Kubuno nkabasigilila mibi zabo,
HEB.8.12	Nu misako zabo za buagi nsikazikengela lingo.
HEB.8.13	Nu ku kuko kutenda, idagano ito, liabigizie lilio itangi. Tondo kikio kise kiakunguka nu kubiga nti kisavua kukua.
HEB.9.1	Umpanga muidagano itangi muakakizizibue meigisia, nu lia­bezaga na busio buasuagibua nunse bua kisi kikino. 
HEB.9.2	Kubuno numba za nsulu zobakilue; mu busio butangi muabezaga kibikilo kia kasuku, nu meza, nu tumpampa tua kalolesio, bubo busio bua­managua buno Bua Kizila. 
HEB.9.3	Nu lisa lia nsulu zibili kuabezaga bungo busio buamanagua Kiziki Kia Kizila kutinga nunse; 
HEB.9.4	bubo buabezaga na kiziki kia kayulo ka olo, nu sanduku zeidagano zakukilagua na olo mu ntungo insania, mumo muabezaga kituma kia olo kiabezaga mu mana, nu musumbo wa Alona wasaga nsamba, nu mbabu za makozi meidagano; 
HEB.9.5	gantata gazo gabe­zaga makelubi ma lutanuno mabikile mpololo ga kisumbi kia kiombo; umpanga tatunavuama kusambala musagu wa bitondo bibino. 
HEB.9.6	Umpanga gasilile bitondo bibino, basankoga bendaga bindi binsania mu busio butangi bua numba za nsulu, kuzindilizia milimo zabo; 
HEB.9.7	tondo mu bungo busio bua mabili sankoga munene eingilaga wenyene, limbizi limozi muaka na muaka, tondo nteingilaga ndi nteli na mikila za kukasana ku kabamba kage wenyene, nu ku kabamba ka misako za buagi za bango bantu. 
HEB.9.8	Muuza Wasililila alolesizie kitondo kikino buno, nzila za kuingila mu busio bua kizila tazikandulua, kungua numba ntangi zikizeimana; 
HEB.9.9	u kalolesio ka kano kaluma; nkaso nu bisansa bikukasanua tabinavuama kusililizia muntu ukukumbamina 
HEB.9.10	(kubuno malia, nu bikunubua, nu koga kua nkita ningi), bili makakizio ma mubili tugu, biakakizizibue aba nu kugaluka kua misako.
HEB.9.11	Tondo gavule Klisto, eli sankoga munene wa bitondo bisoga biabe, ku numba zezo nnene nu zasililila nunse, zitobakilue na bantu, buisulilua buazo, ta za kisi kikino, 
HEB.9.12	tondo ta na mikila za mpene nu za biana bia ngombe, tondo na mikila zage wenyene, eingide limbizi limozi mu busio bua kizila, nu abede na bukuluzi butanakuzinda. 
HEB.9.13	Kubuno ndi mikila za mpene nu za balume ba ngombe, nu luito lua ibuti lia ngombe luasasidue gantata bantu beli na nsese nti biasuagia nu nti biengia mubili: 
HEB.9.14	embe lino mikila za Klisto wikasene wenyene ku Muuza Wasililila utanakuzinda geteli itondoki ku Kalaga, zikengia kalenganio keinyu ku makitilo ma lukuo buno mukitile Kalaga uli Mulami? 
HEB.9.15	Nu kububuno eli mukulumania weidagano ito, buno lukuo luabede ku kukulula ku misako za buagi zeidagano itangi, babo bamaninue buno babe neidagano lia bupieni butanakuzinda. 
HEB.9.16	Kubuno ndi kuli idagano, idagano lilino lina­zindilila ndi wozo walilagaga akua. 
HEB.9.17	Kubuno idagano linazindilila kungua walilagaga akua; kubuno talinazindilila ndi wozo walilagaga ekiligo. 
HEB.9.18	Kububuno lilio itangi talinalingilue geteli mikila. 
HEB.9.19	Kubuno gasilile kutenda Mose ikakizio neikakizio lia mulembe ku bantu bansania, atolile mikila za biana bia ngombe nu mpene, gamozi na mazi nu mioza zakisimana za mikoko, nu hisope, nu asaside ku mukanda nu ku bantu bansania, 
HEB.9.20	atendile bune, Zeno zili mikila zeidagano limuakakizizibue na Kalaga.
HEB.9.21	Nu bubo asaside mikila ku numba nu binsania bia meigisia. 
HEB.9.22	Nu mu mulembe buigi na binsania biengizibue na mikila; nu gatanabasile mikila takunabede kusigilila.
HEB.9.23	Umpanga buatunganene kisusania kia bili mu meigulu buno beingibue nazo; tondo bili mu meigulu bikuengibua na bisansa bisoga nunse kutinga bibino. 
HEB.9.24	Kubuno Klisto nteingide mu busio bua kizila buobakilue na bantu, u kisusania kia kikio kia bulili; tondo muigulu, buno amoneke kano kaluma ku Kalaga ku kabamba keitu; 
HEB.9.25	tondo nteingide buno eikasane mambizi meingi, anga buingilaga sankoga munene mu busio bua kizila na muaka na muaka na mikila ziteli zage; 
HEB.9.26	songo bubo anababazizi­bue mambizi meingi kutukila kulinga kua kisi: tondo kano kaluma ku kuzindilila kua nkiko amonekile limbizi limozi buno atikie buagi ku kisansa kiage wenyene. 
HEB.9.27	Nu eka bubo bukubikilua bantu kukua limbizi limozi, nu kusila kua kukua lusungio; 
HEB.9.28	bubo Klisto nuwe eikasene limbizi limozi buno eke buagi bua bantu beingi, nu ntakavua lingo limbizi kueka buagi, tondo akavua kubabo bekumulindila buno bonibue.
HEB.10.1	Kubuno mulembe uli kisusania kia bitondo bisoga bikaba, tondo ta kisusania kikinyene kia bibio, ku bisansa bibio bibakasanaga muaka na muaka tabinavuama kusililizia babo beku­bilusia. 
HEB.10.2	Songo bubo bisansa tabinalekedue kukasanua, kubuno songo babo bekukumbamina bese basila kuengibua kalazi, tabeni­menyine buno beli na misako za buagi. 
HEB.10.3	Tondo mu bisansa bibio muli kakengelesio ka misako za buagi muaka na muaka. 
HEB.10.4	Kubuno tabuakulungana mikila za balume ba ngombe nu za mpene kutikia misako za buagi. 
HEB.10.5	Kububuno, gavule mu kisi, atendile bune,
HEB.10.5	Ntuatundile kisansa nu lukaso,
HEB.10.5	Tondo wankitide mubili;
HEB.10.6	Ntuatananizizibue na bisansa bikugisibua nu bisansa bia misako za buagi:
HEB.10.7	Ububo natendile bune,
HEB.10.7	Kalaga, Unguilila, navua (mu kigondi kia mukanda buna­sanzidue),
HEB.10.7	Kukita anga buwasombuede. 
HEB.10.8	Anga bukutenda gambakamia buno, ntuatundile bisansa, nu nkaso, nu bisansa bikugisibua, nu bisansa bia misako za buagi, aba ntuatananizizibue nabio (bibio biakasanagua anga buakakizizibue ku mulembe), 
HEB.10.9	u gago atendile bune, Unguilila, navua kukita anga buwasombuede. Atikizie itangi, buno abike lia mabili. 
HEB.10.10	Mu kusombola kukuno tuasuagizibue ku kuikasana mubili kuikasene Yesu Klisto limbizi limozi tugu. 
HEB.10.11	Nu sankoga na sankoga nawemanaga busi na busi kukita mulimo wage, nu akasanaga bisansa bibino mambizi meingi, nubio tabinavuama nunse kutikia misako za buagi: 
HEB.10.12	tondo wono, gakasene kisansa limbizi limozi tugu ku misako za buagi nu kikuikalaga nkiko na nkiko, eikede ku kuboko kua seidume kua Kalaga; 
HEB.10.13	aba nu galindile kuangata beiti bage. 
HEB.10.14	Kubuno asililizizie babo basuagibua ku kisansa kimozi ku nkiko na nkiko. 
HEB.10.15	Nu Muuza Wasililila ekutulongekela; kusila kua kutenda bune,
HEB.10.16	Lilino u idagano linkalagana nabo
HEB.10.16	Kutinga kua bindi bibio ubukutenda Mukota:
HEB.10.16	Nabike milembe zane mu mitima zabo,
HEB.10.16	Nu nazisanze mu makengelo mabo: 
HEB.10.17	Ubuakutenda bune,
HEB.10.17	Nu misako za buagi buabo nu za mibi zabo nsikazikengela lingo.
HEB.10.18	Umpanga ndi kuse kusigililua kua zeno, nti takuli lingo kingo kisansa kia buagi.
HEB.10.19	Umpanga, mibuto zane, tatuli na boba ku kuingila mu busio bua kizila ku kabamba ka mikila za Yesu, 
HEB.10.20	ku nzila nsoga nto za kala­mo za tuatide zatinga mu nsulu za busio bua kizila, bubo u mubili wage; 
HEB.10.21	nu kuba na sankoga munene wangata numba za Kalaga; 
HEB.10.22	tukunde na mutima umozi na kilemanizio kinsania ku bukatizio, mitima zeitu zengezibue, buno tusige makengelo mabi, nu mibili zeitu zogezibue na mazi menga, 
HEB.10.23	tukokomezie nunse bulongeki bua kilemanizio kietu buno tatutengetenge; kubuno we walagile eli mukatizia; 
HEB.10.24	tukengelane kulindania ku lutundo nu ku makitilo masoga; 
HEB.10.25	tatulekele kukundamana anga bukukita bango, tondo tuanane, nu tuitile kukita nunse bubo, bumukumenya buno busi bubo buse buigi.
HEB.10.26	Kubuno ndi tuagilila lingo neisela nu tuse na bumenyinino bua bulili, takuli lingo kingo kisansa ku kabamba ka misako za buagi, 
HEB.10.27	tondo tugu nti kuse kulindia kubibu kua kusungibua, nu keiya kakali kakagisia babo beiti. 
HEB.10.28	Muntu wabenga mulembe wa Mose nti akua ntaguninue, ku bulongeki bua bantu babili aba basatu: 
HEB.10.29	mukukengela buni, ndi ntanasungibua nunse wozo muntu wanyantile Muana wa Kalaga, nu kunyega zezo mikila zeidagano, zasuagizibue muzo, nu kubenga Muuza Wasililila wa mponga? 
HEB.10.30	Kubuno tuizi wozo watendile bune, Kusuba kuli kundi, noka­suba, 
HEB.10.31	Buli bubibu nunse kukatua mu maboko ma Kalaga uli Mulami.
HEB.10.32	Tondo kengelazi bibio bindi bitangi, mubio muasanizibue na kiengi, nu muababazibue nunse; 
HEB.10.33	ku bubo muabengilue ku ma­bingo nu mbabazio; nu lingo muagomezie na babo bababazizibue bubo. 
HEB.10.34	Kubuno muakuilide babo babezaga bakandua kiombo, muabogilebogile gamuanyagua bikulo bieinyu, kubuno muamenyine buno muli na bikulo bisoga nunse muigulu bikekalaga. 
HEB.10.35	Umpa­nga tamukutue mu kilemanizio kieinyu, kubuno kili na lukalilo lunene. 
HEB.10.36	Kubuno mukutunda kuba na nkiki, buno, gamuna­kita kusombola kua Kalaga, buno mube na lilio kuidagano. 
HEB.10.37	Ta bindi bingi nunse,
HEB.10.37	We ukuvua avue, nu nteizizie.
HEB.10.38	Tondo, weisanana wane akalama ku bukatizio;
HEB.10.38	Nu ndi ekuzingazinga, nti nsikabogaboga nage. 
HEB.10.39	Tondo tatuli anga babo bekuzingazinga nu bekuzimina,
HEB.10.39	tondo tuli anga babo beli na bukatizio bunatonia.
HEB.11.1	Umpanga bukatizio buli kilemanizio kia bibio bikule­maninua, bumenyinino bua bibio bitemonekako. 
HEB.11.2	Ku­buno batatanguluisue balongekedue. 
HEB.11.3	Ku bukatizio tuizi buno, nkiko zabede kuidagi lia Kalaga, nu bubo binsania bikumonekako tabiakitilue ku bikumonekako. 
HEB.11.4	Ku bukatizio bua Abele akasile Kalaga kisansa kisoga kutinga Kaina, kubo alongekedue buno eli wisanana, kubuno Kalaga eitabizizie nkaso zage; nu kubo eki atenda nu akua. 
HEB.11.5	Ku bukatizio bua Enoke azanzuidue, buno anavua kukua, nu ntamonekile lingo ko, kubuno Kalaga amuzanzuide: kubuno gabezaga ntezanzulua alongekedue buno atananizia Kalaga: 
HEB.11.6	tondo geteli bukatizio tabunakulungana kumutananizia; kubuno muntu ukukunda ku Kalaga atunganana kukatizia buno we eligo, nu ekukasaga ku babo bekumulonda lukalilo. 
HEB.11.7	Ku bukatizio bua Noa, Kalaga amutendile binsania bitamonekagako, nu amuanzile, nu angile buato buno onie kikanga kiage; kubo asungizie kisi, nu abede mupieni wa kuisanana kuli mu bukatizio. 
HEB.11.8	Ku bukatizio bua Abalahama, amaninue, anzile buno ende kuko kuakapiena; endile, nteizi kuakuenda. 
HEB.11.9	Ku bukatizio eikede mu kikio kisi kialagagua kuko, anga kuteli kuabo; eikalaga mu numba za nsulu, na Isaka nu Yakobo, babezaga bapieni ba lilio idagano anga we; 
HEB.11.10	ku­buno balangilaga muino uli na bibanza bisoga, wozo wagobakile nu wagukitile u Kalaga. 
HEB.11.11	Ku bukatizio bua Sela ekile iyimi nu abezaga ese mukungu nunse, kubuno akengede buno wozo walagile bubo eli mukatizia: 
HEB.11.12	nu bubuno muntu umozi abutile bantu beingi, nu we anga mukuzi, nu babezaga beingi anga nkeninkeni za kuigulu, nu anga misege zili ku mutili wa kitatenge, zitanavuama kuganzua.
HEB.11.13	Babano bansania bakule gababezaga bekili na bukatizio, tabe­kile ku mamo malagano, tondo bamamonineko, nu bamasekede gama­bezaga bulazi, nu bamenyine buno, babezaga bageni nu beinzi mu kisi. 
HEB.11.14	Kubuno babo bekutenda bubo bekulolesia buno beku­londa kisi kiabo. 
HEB.11.15	Nu songo bakengelaga kisi kikio kibatukile kukio, songo banasubizie lingo. 
HEB.11.16	Tondo kano kaluma bekutunda kisi kisoga nunse, u kikio kia muigulu; ku bubuno Kalaga ntanakua na nsoni ndi ekumanua buno eli Kalaga wabo; kubuno abakitide muino.
HEB.11.17	Ku bukatizio bua Abalahama galindikilue, akasene Isaka buno abe kisansa; nuwe u walagilue mamo malagano akasanaga muana wage wa ngomo; 
HEB.11.18	ububo amubuide buno, mu Isaka umukaba kikanga kiobe: 
HEB.11.19	amenyine buno Kalaga anayukia bakuzi; nu amukasilue lingo anga wayukibua ku bakuzi. 
HEB.11.20	Ku bukatizio bua Isaka akitide Yakobo nu Esau mponga aba nu ku bingo bikavua. 
HEB.11.21	Ku bukatizio bua Yakobo, gabezaga ese buigi na kukua, akitile mponga ku muana na muana wa Yosefu: akumbamine nu egamine kuntonga kua musumbo wage. 
HEB.11.22	Ku bukatizio bua Yosefu, gabezaga ese buigi na kukua, atendile bukatuka bana ba Isalele; nu bubo akakizizie kuenda na makua mage. 
HEB.11.23	Ku bukatizio bua Mose, gabutilue, abisilue miezi isatu na bamubuta, kubuno bamenyine buno eli muana musoga; aba tabakule mulembe wa mukota boba. 
HEB.11.24	Ku bukatizio bua Mose, gabede ese munene, asombile kumanua buno, eli muana wa mukinga wa Falao; 
HEB.11.25	atundile kubabazibua anga bukubabazibua bantu ba Kalaga, kuteibogiabogia ku buagi bua kisi kikino nkungu nkeke; 
HEB.11.26	kubuno akengede buno abengue anga bukubengua Klisto buli iguma inene kutinga bikagi bia Ezipeto; kubuno alemaninaga lukalilo lusoga. 
HEB.11.27	Ku bukatizio atukile ku Ezipeto, ntakule kongua kua mukota boba; kubuno alindizie mutima, anga ukumona ku wozo watakumonako. 
HEB.11.28	Ku bukatizio akitile isuluko, nu kubuluga mikila, buno we witile nkula anavua kuitubia kubeli. 
HEB.11.29	Ku bukatizio basokile kitatenge kiakisimana anga kuakama: nu baEzipeto gabagelekile kubukita, bakule mu mazi. 
HEB.11.30	Ku bukatizio bitutu bia Yeliko biaguide, gabiasilile kutimbua bindi mutuba kamo. 
HEB.11.31	Ku bukatizio bua Laba wozo wabezaga kitazi, ntakule na babo bananaga, kubuno asekede batitiki na bubobelelo.
HEB.11.32	Nu nitende buni lingo? kubuno kano kaluma nsinavuama kumusambalila musagu wa Gidiona, nu wa Balaka, nu wa Samusoni, nu wa Yepeta; nu wa Davidi nu Samuele nu balengania; 
HEB.11.33	babo ku bukatizio bakindile makota, bakitile buisanana, balagilue mala­gano, balimbile tunua tua bimbue, 
HEB.11.34	tabagide na ngulumina za keiya, bonine kuitua na bupanga, gababezaga batamba bagugumani­zibue, babezaga mapuka ma bita, bakindile mazombo ma bageni. 
HEB.11.35	Bakikulu basekede bakuzi babo bayukizibue, nu bango balibui­due nu bakule, tabazigile kukululua; buno babe neiyukilo isoga nunse; 
HEB.11.36	nu bango balindikilue buanguzanguza nu kususulua, nu kukandua makoki nu kubikua mu kikando. 
HEB.11.37	Balibuidue makozi, batilue na si, balindikilue, beitilue na bupanga, kunsania kubendaga bavualaga bikoba bia mikoko, nu bikoba bia mpene; tababezaga na kampa, bababazizibue, bakitilue bubi 
HEB.11.38	(bantu ba kisi tabatanani­zizibue nabo), batimbiletimbile mu kisi kia misege nu mu miduko, nu mu tulimba, nu mu matengu ma kisi. 
HEB.11.39	Nu babano bansania, ku kulongekelua ku kabamba ka bukatizio buabo, tababede neida­gano; 
HEB.11.40	kubuno Kalaga atubikide kili kisoga nunse, tabanasililila gatuteli.
HEB.12.1	Umpanga nuisue bansania ku kuba tuatimbua na musanga­nano munene wa balongeki, tuikie muzigo na muzigo, nu buagi buatukanda nunse, nu tuitume lubilo na nkiki ku kantangoa katuli nako, 
HEB.12.2	tukengelazi Yesu, Mukota nu Musililizia wa buka­tizio bueitu; ku kabamba ka mbogimbogi zabikidue, ababedue ku muti wa magu, nu ntakule nsoni kugo, nu ekuikalaga ku kuboko kua seidume kua Kalaga ku kisumbi kia bukota. 
HEB.12.3	Kubuno kengelazi wozo wikalide ku misako za bagi, tamukutue, nu tamutambe nunse. 
HEB.12.4	Tamuitoa nu tamubasibua mikila, mu kuluana na buagi; 
HEB.12.5	tondo muse muibilila mano mamuaninue anga bukuanagua bana,
HEB.12.5	Muana wane, ntubenge lusungu lua Mukota,
HEB.12.5	Aba ntutambe kungua ekukuzugila;
HEB.12.6	Kubuno Mukota ekusungulaga wozo watunda,
HEB.12.6	Nu ekususulaga babo bekumenya buno beli bana bage. 
HEB.12.7	Ndi mualinda mu lusungu lua Kalaga nti esamukitila anga bana bage; kubuno nazi muana utakusungulagua neisi? 
HEB.12.8	Tondo ndi tamukusungulua, anga bukusungulagua bana bansania, nti muli bana ba butazi, tondo nti tamuli bana bage. 
HEB.12.9	Nu muizi, tuabezaga na batateisue batubuta nu batusungulaga, nu tuabanzaga: umpanga ndi tatunanza nunse wono Tateisue nu nti tualame? 
HEB.12.10	Kubuno buligo nunse babano batusunguide bindi bimozi anga bubakengede buno buli busoga; tondo we ku mutali weitu, buno tusililile anga buasililila. 
HEB.12.11	Na lusungu na lusungu kungua lukusungulua nti talukubogiabogia; tondo kungua luasila kusungulua nti babo basungulagua bese bakita misako zeisanana. 
HEB.12.12	Ku bubuno lindi­azi maboko meinyu makoloboka, nu mazu matamba;
HEB.12.13	nu isiazi nzila zimukuita muzo, buno wozo uli kitunga anavua kuiba nzila, tondo kionibue.
HEB.12.14	Bobelelazi ku bantu bansania, nu ndi tamuasuagibua nti tamu­kamona ku Mukota: 
HEB.12.15	kesiazi ntende nunse, buno muntu na muntu ntakuida mponga za Kalaga; buno munavua kuba na kango­nongono kakumuagia, nuko kanagia bantu beingi; 
HEB.12.16	takube kitazi, aba utakuanza Kalaga, anga Esau, buakunzizie bupieni bua bukulu buage kuidia ikeke. 
HEB.12.17	Kubuno muizi buno gatundagua kukitua mponga, asombilue, kubuno tabunakulungene lingo ganeiyanizie, nu alilile nunse buno azikitue.
HEB.12.18	Kubuno tamuakundile ku muiduko unitubibua kugo, wagulu­minaga keiya, nu wa lutundutundu luina, nu wa kapilo, nu wa kisoa, 
HEB.12.19	nu kuidaga monze, nu iyuki lia malagi; nu babo bonguaga ku bubo basegile buno tabanongua ku lingo idagi, 
HEB.12.20	Kubuno taba­lindile muidagi idagi lilio libalagilue, Aba nyama ndi zitubia ku muiduko wono nti zalibulua makozi.
HEB.12.21	Nu bubo bueitizie boba nunse, aba Mose atendile bune, Nkukua boba, nu nkugilimina. 
HEB.12.22	Tondo inyue muakunda ku muiduko wa Siona, nu ku muino wa Kalaga uli Mulami, u Yelusalema wa muigulu, nu ku bibombo bia migenzi tununu na tununu, 
HEB.12.23	nu ku musanganano munene u eke­lezia lia babo balingile kubutua basanzilue muigulu, nu ku Kalaga Ngatu za bantu bansania, nu ku miuza za bantu beisanana basililizizibue, 
HEB.12.24	nu ku Yesu mukulumania weidagano ito, nu ku mikila za kusandilua zili misoga kutinga zezo za Abele. 
HEB.12.25	Umpa­nga tamusombe wozo ukutenda. Kubuno ndi babo tabonine gaba­sombile wozo wabanaga ga kisi, embe isue nuisue tatukona ndi tuasomba wozo ukutuanaga uli muigulu: 
HEB.12.26	kubuno iyuki liage liatengezie kisi: tondo kano kaluma alagile buno, Nkatengia kisi lingo tondo ta kisi tugu kankanka, tondo nuigulu. 
HEB.12.27	Idagi lilio, limbizi limozi lingo, likulolesia kuigibua kua bibio binavuama kute­ngibuatengibua, buno binsania bitanavuama kutengibua, bikale.
HEB.12.28	Tusime, kubuno tuakasua bukota butanavuama kutengibua, nu kububuno tukumbamine Kalaga neikumbamino liamutananizia na luanzo nu na boba; 
HEB.12.29	kubuno Kalaga weitu eli keiya kakugu­luminaga.
HEB.13.1	Mibuto zane, elamanazi kankanka. 
HEB.13.2	Tamuibilile kuse­kela bageni: kubuno bango basekede migenzi nu taba­bamenyaga. 
HEB.13.3	Kengelazi babo bakandua, anga buno muakandua nabo; nu babo bekubabalua, kubuno nuinyue muli na mubili anga babo. 
HEB.13.4	Isonga lianzue na bantu bansania, nu mugu usuage: kubuno bitazi nu beiti ba meiga Kalaga akabasungia. 
HEB.13.5	Tamuelame bikulo; bogazibogazi na bimuli nabio; kubuno we wenyene atendile bune: Nsikakuibilila nunse aba nsikakusiga nunse, 
HEB.13.6	kasi tukutenda bubuno na kilemanizio,
HEB.13.6	Mukota ekunkasagia, nsiakue bantu boba;
HEB.13.6	Bankite buni? 
HEB.13.7	Kengelazi babo bamusondelezagia, bamusambalilaga idagi lia Kalaga; nu kengelazi bubakitaga nti tabekua, susaniazi bukatizio buabo. 
HEB.13.8	Yesu Klisto eli bumozi kankanka, walubi nu lelo aba nu ku nkiko na nkiko. 
HEB.13.9	Tamuzangibuezangibue na meigisia meingo nkita, nu matasusania na mamo mamuigisizibue, kubuno buli busoga buno mutima ulindibue na mponga; aba ta ku nkita zeidia, kubuno babo babezaga nazo tababede na mutali. 
HEB.13.10	Tuli na kayulo, buno babo bekukita mulimo mu numba za nsulu tabeli na buangato bua kulia biako. 
HEB.13.11	Kubuno bitumba bia nyama zezo biagisibagua kuisula lia muino, nu mikila zazo zekagua ku busio bua kizila na sankoga munene ku kabamba ka buagi. 
HEB.13.12	Ku kabamba kakano Yesu, nuwe buno asuagie bantu ku mikila zage wenyene, ababazizibue kuisula lia muino. 
HEB.13.13	Kasi tuendazi kueli kuisula lia muino nu kubengua anga buakubengua. 
HEB.13.14	Ku­buno gano tatuli na muino ukuizizagia, tondo tukulonda wozo ukavua. 
HEB.13.15	Kueli tukase Kalaga kisansa kia luganuno bindi binsania, ububo kutenda ku kanua nti tuitabizia izina liage. 
HEB.13.16	Tondo tamuibilile kukita busoga nu kugomania: kubuno bisansa anga bibino biku­tananizia Kalaga. 
HEB.13.17	Anzazi basondelezia beinyu, ibotiazi kubeli; kubuno babo bekumulanga, anga bantu bekusambala bubakitaga; buno bakite bubo ku mbogimbogi, aba takueinia mutima; kubuno tabunamutananine.
HEB.13.18	Tusegelazi; kubuno tuizi buno tuli na bumenyinino busoga, nu tukutunda kukita busoga mu bitondo binsania. 
HEB.13.19	Nunne nkumuana nunse mukite bubo, buno nisasie kusubia kueinyu.
HEB.13.20	Umpanga, Kalaga wa bubobelelo, wayukizie lingo mulangi munene wa mikoko ku bakuzi ku mikila zeidagano litanakuzinda, we mukota weitu Yesu Klisto, 
HEB.13.21	amusililizie mu bitondo binsania bisoga kukita kusombola kuage; nuwe akite mumuli buamutanani­zia, ku Yesu Klisto; eli na lutanuno ku nkiko na nkiko zitana­kuzinda.
HEB.13.22	Tondo nkumusengezia, mibuto zane, unguililazi bunkutenda; kubuno namusanzila moki mamozi. 
HEB.13.23	Menyazi buno mubuto weitu Timoteo akandulua; nu ndi asasia kuvua, nti muatumoneko kuko kueinyu. 
HEB.13.24	Muansambizizia babo bansania bekumusonde­lezia, nu basuagibua bansania. Babo beli ku Itali bamusambizia. 
HEB.13.25	Mponga zibe neinyue bansania. Amena.
JAS.1.1	Yakobo, mukobe wa Kalaga nu wa Mukota Yesu Klisto, ku bilongo ikumi nu bibili bia balangene, samba kumuli.
JAS.1.2	Mibuto zane, mubogeboge nunse, gamukulindikua na malindiko ma lukita na lukita; 
JAS.1.3	menyazi buno kulindikua kua bukatizio buei­nyu kukulusia nkiki. 
JAS.1.4	Tondo nkiki zibe zasililila, musililile mu binsania, tamuide kena.
JAS.1.5	Tondo ndi umozi wa kumuli eida menge, asege Kalaga, ukukasanaga binsania nu ntamuzugile; nuwe akasue. 
JAS.1.6	Tondo asege mu bukatizio, ta na miango nunse; kubuno wozo uli na miango, asu­sania na bimpumi bia kitatenge bikutengatenga na lumpumpu nu kuidibula gano nu kuko. 
JAS.1.7	Kubuno wozo muntu ntakengele buno akakasua kena kua Mukota; 
JAS.1.8	kubuno, muntu uli na mitima ibili, ekutalatala mu nkita zage insania.
JAS.1.9	Tondo mubuto wane ndi ntukuanzua, bogaboga kubuno uku­ganunua; 
JAS.1.10	nu mugumi abogeboge kubuno ekukegibua: kubuno akaba anga maluba ma bisugu makukoloka. 
JAS.1.11	Kungua musi use wazuza nunse, nti womia bisugu; nu maluba nti makoloka, nu mulangalo wamo nti wazinda: nti luazimine: anga bubo mugumi akazimina mu misako zage insania.
JAS.1.12	Mbogimbogi ku wozo muntu ukukinda mu malindiko, nu kungua asila kulindikua, nti akakasua nkumbu za bukota za kalamo, zalagile Mukota ku babo bekumutunda. 
JAS.1.13	Ndi muntu ekulindikua ntatende bune, Nkulindikua na Kalaga; kubuno Kalaga ntanali­ndikua na bubi, aba we wenyene ntanalindika muntu: 
JAS.1.14	tondo na muntu na muntu ekulindikua gakulutua nu kuengelelua na lutundo luage wenyene. 
JAS.1.15	Kungua lutundo luetila, nti luabuta buagi; bubo buagi nubo kungua buitila, nti buabuta lukuo. 
JAS.1.16	Tamu­engelelue, mibuto zane batundua. 
JAS.1.17	Na kukasana na kukasana na kuli kusoga, nu nakio nakio na kiasililila nti kikutukaga kuigulu kulsi wa kiengi, nu we ntanagaluka nunse, aba ntekuigelelaga nunse. 
JAS.1.18	Ku kusombola kuage wenyene, atubutile kuidagi lia bulili, buno tube lukita lua bibumbua biage bitangi.
JAS.1.19	Umpanga, mibuto zane batundua, muizi. Tondo na muntu na muntu asasie kungua, tondo ntasasie kutenda, nu ntasasie kongua; 
JAS.1.20	kubuno bongua bua muntu tabukuzindilizia kuisanana kua Kalaga. 
JAS.1.21	Umpanga sigazi nsese insania nu bubi buetila buingi, sekelazi idagi ku kubota liabikilue mu mitima, linavuama kumonia. 
JAS.1.22	Tondo mube bakiti beidagi, tondo ta bonguilizi tugu, munavua kuiyengelela. 
JAS.1.23	Kubuno ndi muntu eli munguilizi weidagi tugu nuwe ta mukiti walio, nti muntu wono eli anga muntu ukuidola ku meiso mage mu kiyolo; 
JAS.1.24	kubuno ekuidola, nu kusila kuidola nti enda, nu ku nkungu zezo nti iyibilila buimonagako. 
JAS.1.25	Tondo widolaga mu mulembe wasililila wabukandulua, nu kugukita, ntabe muibilizi wa biakungua kubio, tondo mukiti wa mulimo, nuwe nti abogeboge mu mulimo wage. 
JAS.1.26	Ndi muntu wa kumuli ekuke­ngela buno eli na meigisia, nuwe ndi ntekuisungula mu kutenda, nti ekuiyengelela, nti meigisia ma muntu wono tameligo. 
JAS.1.27	Meigisia meli masoga nunse u mamo meteli na nsese ku Kalaga Tateisue, u mamo, kukunga nkubi, nu misigala mu tubebe tuabo, nu kutaba na kabalibango mu kisi.
JAS.2.1	Mibuto zane, bukatizio bumuli nabo mu Yesu Klisto, Mukota weitu wa lutanuno, tabube ku kukutia bantu. 
JAS.2.2	Kububuno ndi muntu eli na mpete za olo, nu nsulu nsoga, eingila mu numba za musanganano weinyu; nu ndi muzambi nuwe eingila nu eli na nsulu mbi; 
JAS.2.3	nu ndi muanza wozo uli na nsulu nsoga, nu kumubula buno, Uwe ikala gano ga kiziki kisoga; nu kubula wozo muzambi buno Uwe emana gago, aba ikala gansi; 
JAS.2.4	ndi nti tamukulundulana, nu ndi nti tamuli ngatu zili na makengelo mabi? 
JAS.2.5	Unguililazi, mi­buto zane batundua; ndi Kalaga ntasombuede bazambi ba kisi buno babe neiguma mu bukatizio, nu bapieni ba bukota buabikide babo bekumutundaga? 
JAS.2.6	Tondo muabengile bazambi. Nu ndi ba­gumi nubo tabamubengile, nu kumubuluta ku bisumbi bia lusungio? 
JAS.2.7	Ndi tabakulinga izina lilio isoga limukumanua mulio? 
JAS.2.8	Tondo ndi mukuzindilizia mulembe wa bukota, anga buasanzilue buno, tunda mibuto zobe ange buwitunda uwenyene, nti muakita busoga: 
JAS.2.9	tondo ndi mukukutia bantu, nti mukuaga, nu kusungibua na mulembe anga bekugukagula. 
JAS.2.10	Kububuno ndi muntu anza mulembe unsania, nu ndi aga muikakizio limozi, nti aga mu mansa­nia. 
JAS.2.11	Kubuno we atendile bune, Ntuite meiga, atendile lingo bune, Ntuite muntu. Umpanga ndi ntuita meiga, tondo wita muntu, nti wakagula mulembe. 
JAS.2.12	Tendazi, nu kitazi, anga bantu bakasungibua ku mulembe wa bukandulua. 
JAS.2.13	Kubuno lusungio taluli na kiombo ku wozo uteli na kiombo; nu kiombo kikukinda lusungio.
JAS.2.14	Mutali mukizi, mibuto zane, ndi muntu ekutenda buno eli na bukatizio, nuwe nteli na misako misoga? Ndi bubo bukatizio bunamonia? 
JAS.2.15	Ndi mubuto weitu umozi, wamulume aba muki­kulu, eli buasi nu nteli neidia busi na busi, 
JAS.2.16	nu ndi muntu umozi wa kumuli abatenda buno, Endazi busoga, mungue keiya, nu kuikuta; tondo ndi ntabakasa bibakuiyanina bia mubili; nti uli mutali mukizi? 
JAS.2.17	Nu bubo ububo ndi bukatizio tabuli na misako misoga, kasi nti buakua. 
JAS.2.18	Tondo muntu anatenda buno, Uwe uli na bukatizio, nunne nili na misako misoga; undolesie bukatizio buobe kuteli misako misoga zobe, nunne nakulolesie bukatizio buane ku misako misoga zane. 
JAS.2.19	Uwe ukukatizia buno, Kalaga eli umozi; nti ukukita busoga: nu basumbu nubo bekukatizagia bubo, nu beku­giliminaga. 
JAS.2.20	Tondo, uwe muntu utakulangua, ndi ntukutunda nuwe kumenya buno bubo ubuli bukatizio ndi tabuli na misako misoga nti buakua? 
JAS.2.21	Ndi tateisue Abalahama ntabingizibue ku misako misoga, ububo akasene muana wage Isaka ku kayulo? 
JAS.2.22	Ntukumona, bukatizio buamonekileko mu misako misoga zage, nu bukatizio bubo buasililide ku misako misoga zage; 
JAS.2.23	nu ma­sanzo mamo mazindilide matendagua buno, Abalahama akatizizie Kalaga, nu atekuidue buno eisanana; 
JAS.2.24	Tamukumona, ku misako za muntu ekubingibua ta ku bukatizio kankanka. 
JAS.2.25	Anga wozo Laba wabezaga kitazi ndi ntabingizibue na misako misoga gasekede batitiki, nu abanine kuingo nzila? 
JAS.2.26	Ububo ndi mubili taguli na muuza nti wakua, nu bubo ubuli bukatizio buteli na misako misoga nti buakua.
JAS.3.1	Mibuto zane, kumuli takube basozi beingi, menyazi buno tukasungibua nunse. 
JAS.3.2	Kubuno tukuikuka mu bitondo bingi. Ndi muntu ntekuikuka ku kutenda, wono nti u muntu wasililila, nu nti anavuama kuangata mubili wage unsania. 
JAS.3.3	Nu anga bubo butukubikaga biuma mu tunua tua mpunda buno zituanze, nu butu­kuzitimbulaga. 
JAS.3.4	Unguililazi, anga buli mato; meli manene nu mekusindikua na lumpumpu lubibu, ku kugalukibua na kiuma kikeke nunse, nu mekuenda anga bukutunda musondelezia. 
JAS.3.5	Ubu­bo lulami nulo luli kiganza kikeke, tondo lukuikakaga ku bitondo binene. Tuizi ubuli keiya nuko keli kakeke, kakombolaga nkuzi ningi nunse! 
JAS.3.6	Nu lulami nulo luli keiya kanene nunse: nu kisina kia misako mibi mu biganza bietu, lukubigia mubili unsania, nu lukubangia bumba bua buagi, nu kugulumizibua na Gehena. 
JAS.3.7	Kubuno na lukita na lukita lua nyama, u nu lua tuzoni, u nu lua bikugelegeta, u nu lua bili mu kitatenge, u nu lua bikutugagua, nu bibio biasilile kutugua na bantu: 
JAS.3.8	tondo lulami talunavuama kutu­gua; luli lubi talunavuama kutugua, luli luiyala na buganga nunse. 
JAS.3.9	Tukuganunaga Mukota nu Tateisue nalo; nu tukusuililaga bantu nalo, bakitilue ku kisusania kia Kalaga: 
JAS.3.10	mu kanua kamozi muku­tukaga busoga nu kisuililo. Mibuto zane, bubuno tabuatunganana. 
JAS.3.11	Ndi mu kanuabalongo kamozi munabasa mazi meli nse nu mazi meli lubaba? 
JAS.3.12	mibuto zane, ndi muti wa figi unakolama kiguma kia oleve, aba muzigi kukolama figi? Kasi mazi meli anga ma munkange tamanaba nse. 
JAS.3.13	Nazi wa kumuli uli na menge nu bumenyinino? Nu alolesie makitilo mage ku misako zage misoga nu menge mabota. 
JAS.3.14	Tondo ndi muli na lugi nunse, nu miango mu mitima zeinyu, tamuikake aba tamutende buteligo. 
JAS.3.15	Menge mamano tamamo matukile kuigulu, tondo meli ma kisi, nu ma lukita lua bantu, nu Satana. 
JAS.3.16	Kubuno ndi kuli lugi nu miango, nti ukukusakua nu nti ukuli misako mingi mibi. 
JAS.3.17	Tondo menge makutukaga kuigulu meli masoga, nu meli ma bubobelelo, nu mabota, nu mekusasia kungua bitondo bia bantu, nu meli na kiombo nu misako misoga, tamekukutia, nu tameli na buengelezi. 
JAS.3.18	Nu misako za kuisanana zikukitua mu bubobelelo ku babo babobelela.
JAS.4.1	Kuni kukutuka bita nu nsake gamusamba? Ndi ta ntundo zeinyu uzikumusakia? 
JAS.4.2	Mukutunda, tondo tamuli na kena; muli beiti, nu muli na lugi, nu tamuli na kena; mukusaka nu mukuitana; ububo tamuli na kena kubuno tamukusega. 
JAS.4.3	Muku­segaga nu tamukukasagua, kubuno mukusegaga bubi, kubuno mukuidangia mu ntundo zeinyu. 
JAS.4.4	Inyue beiti ba meiga ndi tamuizi buno wozo uli kilemba kia kisi nti asomba Kalaga? Nu unsania ukutunda kuba kilemba kia kisi nti ekutunda kuba musombi wa Kalaga. 
JAS.4.5	Aba ndi mukukengela buno masanzo makutenda bulia? Wozo Muuza wa lugi ukuikalaga mumuli. 
JAS.4.6	Tondo eku­tukita mponga ningi nunse. Umpanga masanzo mekutenda bune, Kalaga ekutobagia beli na luikotio, tondo ekukitaga babo bekuibotia mponga.
JAS.4.7	Umpanga anzazi Kalaga; tobiazi Liabo, u Satana, nuwe nti amutine. 
JAS.4.8	Kundazi ku Kalaga, nuwe amukunde. Ogazi ku maboko, inyue bagi; engiazi mitima zeinyu, inyue beli na mitima ibili. 
JAS.4.9	Ibabaziazi, mube na kabebe, nu lilazi: kuseka kueinyu kugaluke kabebe, nu mbogimbogi zeinyu zibe kabebe. 
JAS.4.10	Ibotiazi ku Mukota, nuwe amusakike.
JAS.4.11	Mibuto zane, tamukandisanie. Wozo wakandisia mubuto wage, aba ekusungia mubuto wage, akandisia mulembe, nu asungia mulembe, uwe ntuli mukiti wa mulembe, tondo uli ngatu. 
JAS.4.12	Mu­biki wa mulembe u ngatu eli umozi tugu, uwozo unavuama konia nu kubigia; tondo uwe uli nazi ukusungia munyobe?
JAS.4.13	Unguililazi, inyue bekutendaga buno, lelo aba lubi tuende kungo muino nu tuikale kuko muaka umozi, nu kukunza, nu ku­kunzia, nu kuba na mutali: 
JAS.4.14	nuinyue tamuizi buabe lubi. Buni buli kalamo keinyu? Kubuno inyue muli anga muki ukumonekako nkungu imozi, nu kusila nti wabomba. 
JAS.4.15	Tondo buli busoga kutenda buno, ndi Mukota atunda, tualame, nu tunakita bubuno aba bubo. 
JAS.4.16	Tondo kano kaluma mukuikaka mu luikotio lueinyu: kuikaka kunsania kua lukita luluno kuli kubi. 
JAS.4.17	Bubo wozo wizi kukita busoga, nu ntakubukita, nti bubo buli buagi kueli.
JAS.5.1	Unguililazi, inyue bagumi, lilazi nu lalukazi kubuno tubebe tukumuvuila. 
JAS.5.2	Bikulo bieinyu biabola, nu nsulu zeinyu zali­bua na kagembe. 
JAS.5.3	Olo zeinyu nu feza zeinyu zakua na nkisa; nu nkisa zabio zikamulongekela, nuzo zikalia mibili zeinyu anga keiya. Muasila kubika bikulo bieinyu bisoga ku bindi bizinda. 
JAS.5.4	Unguili­lazi, lukalilo lua batubuzi batubulaga masoa meinyu, lumuabananinaga nalo ku kubengelela, lukulila; nu idilo lia batubuzi lionguilue na Mukota weiyombo. 
JAS.5.5	Mukuitananizia mu kisi, nu kuibogia­bogia ku lutundo lueinyu; muekutia mitima zeinyu ku busi bua kusesua. 
JAS.5.6	Muasungizie, nu muitile wozo wisanana; nuwe nta­suninue neinyu.
JAS.5.7	Kububo mibuto zane, mube na nkiki, aba nu ku kuvua kua Mukota. Unguililazi, mulimi ekulindila biyikanua biayikile, ekubi­lindila aba nu galoke mbula ntangi nu nzinda. 
JAS.5.8	Mube na nkiki nunse; nu lindiazi mitima zeinyu: kubuno kuvua kua Mukota kuse buigi. 
JAS.5.9	Mibuto zane, tamugambane, munavua kusungibua: unguililazi, ngatu zimine ku nibi. 
JAS.5.10	Mibuto zane, kengelazi bua­babedue balengania nu nkiki zibabezaga nazo babo basambalaga muizina lia Mukota. 
JAS.5.11	Unguililazi, tukumana babo babezaga na nkiki, buno beli na mbogimbogi; mungule musagu wa nkiki za Yobo, nu muamonine buamuitabizizie Mukota, kubuno mukota eli na kiombo, nu eli na mponga.
JAS.5.12	Tondo kutinga tanga, mibuto zane, tamulumbile kuigulu aba ku kisi, aba kingo kilumbilo kinsania; tondo itabiziazi buno, e nti e, nu tobo nti tobo, buno munavua kusungibua.
JAS.5.13	Ndi umozi wa kumuli ekubabalua? asege. Ndi umozi eku­bogaboga? nti eimba nimbo. 
JAS.5.14	Ndi umozi wa kumuli ekusamba? Amane bakulu ba ekelezia: bamusegele, nu nti bamubongie mua­mbo muizina lia Mukota: 
JAS.5.15	nu kusega kua bukatizio kunonia musambi, nu Mukota amuzanzukie; nu ndi akitile misako za buagi nti zasigililue. 
JAS.5.16	Na muntu na muntu eigonge misako zage za buagi ku munyage, nu kusegelana, buno monibue. Kusega kua wisanana kuli kusoga nunse, ndi ekusega na komanizia. 
JAS.5.17	Eliya abezaga muntu anga isue, nu asegile na komanizia buno mbula taziloke; nu mbula tazalokile mu kisi miaka isatu nu miezi mutuba. 
JAS.5.18	Asegile lingo; nu mbula zalokile, nu kisi kiasizie biyikanua.
JAS.5.19	Mibuto zane, ndi umozi wa kumuli asiga bulili, nu ungo nti amusubie kubo; 
JAS.5.20	menyazi buno, wozo ukusubia muagi buno atuke kuazimine, nti amonia ku lukuo, nu misako mingi zage za buagi nti zakukilua.
1PE.1.1	Petelo, musingua wa Yesu Klisto, ku basombolua bandabene nu babalanganizibue ku Ponto, ku Galatia, ku Kapadokia, ku Asia, nu ku Bitinia, 
1PE.1.2	kukumenya kua Kalaga Tateisue kuamen­yine wakalazi, kukusuagibua kua Muuza, aba kuanza nu kuku­bulilua mikila za Yesu Klisto: Mponga nu bubobelelo bitalikilue kumuli.
1PE.1.3	Lutanuno ku Kalaga Isi wa Mukota weitu Yesu Klisto, kubuno ku kiombo kiage kinene atubutile lingo, buno tube na kilemanizio kia kalamo ku kuyukibua kuage Yesu Klisto ku bakuzi, 
1PE.1.4	buno tube na bupieni butanakubiga, nu buteli na nsese, nu butanakusila, bumu­abisidue muigulu, 
1PE.1.5	mukulangua na magala ma Kalaga mu buka­tizio mube na lonio luli kayikayika kumoneka ku nkungu nzinda. 
1PE.1.6	Mukubogaboga nunse, aba ndi ku bindi bimozi muli na tubebe ku malindiko mengukana, 
1PE.1.7	buno idindiko lia bukatizio bueinyu, lili na bukunza bubibu kutinga olo zikuziminaga aba ndi zalindikua na keiya, limonekeko ku luganuno nu lutanuno nu luanzo, gakamoneka Yesu Klisto: 
1PE.1.8	u wozo tamuamumonineko tondo mukumutunda; nu wozo umukukatizia tamukumumonako, nu mukubogaboga nunse na mbogimbogi zitakumenyua kutendua nu uzili na lutanuno: 
1PE.1.9	muka­kasua lukalilo lusoga lua bukatizio bueinyu, u lonio lueinyu. 
1PE.1.10	Ku musagu wa lonio luluno balengania balondile na komanizia, basa­mbede musagu wa mponga zimukakitua: 
1PE.1.11	batundaga kumenyi­nina nkungu nkizi zalolesizibue na Muuza wa Klisto wabezaga mubeli alingile kulongekela kubabalua kua Klisto, nu lutanuno lukaba kusila kua bubo. 
1PE.1.12	Balolesezibue, kubuno ta ku kabamba kabo bobenyene, tondo ku kabamba keinyu, bakitile mu bitondo bibino, nu muasambaliduebio na babo bamusambalilaga musagu musoga mu Muuza Wasililila asingilue nu atukile muigulu; ku malagi mamo migenzi batundaga kumamenyinina.
1PE.1.13	Kubuno kokomeziazi menge meinyu, mube na nkiki, nu mulemanine nunse ku mponga zimukalusizibua mu kumoneka kua Yesu Klisto; 
1PE.1.14	anga bana bekuanza, tamuidingimanie na ntundo zeinyu zimualingaga kukita mu bukongolo bueinyu: 
1PE.1.15	tondo anga bubo buli wozo wamumanine eli wasililila, nuinyue musililile mu makitilo mansania ma kalamo keinyu; 
1PE.1.16	kubuno buasanzilue bune, Mukaba basililila; kubuno nne nili wasililila. 
1PE.1.17	Ndi mukumu­managa buno Tateisue, wozo ukusungagia muntu na muntu anga buakukita, nu ntekukutagia wampa, kuazi boba mu nkungu zimukili muzo kuko kumuandabene: 
1PE.1.18	muizi buno tamuakuluidue na bikubigaga; aba ku feza aba olo, ku lukita lutasuaga luatukile ku basoinyue; 
1PE.1.19	tondo ku mikila za bukunza bubibu za Klisto, anga muana wa mukoko uteli neitondoki aba biulu, 
1PE.1.20	amenyinue kutu­kila wakalazi, nti kisi takiba, tondo alolesizibue kuzinda kua nkiko ku kabamba keinyu, 
1PE.1.21	kubuno mueli muse muakatizia Kalaga, wamu­yukizie ku bakuzi, nu amukasile lutanuno; buno bukatizio bueinyu nu kilemanizio kienyu bibe ku Kalaga. 
1PE.1.22	Muiyengezie ku kuanza kua bulili kielamo kia mibuto kiteli na kangonongono, tundanazi nunse: 
1PE.1.23	kubuno muabutilue lingo, takukubutua ku kubigaga, tondo kutakubigaga, kuidagi lia Kalaga lili na kalamo nu litana­kuzinda. 
1PE.1.24	Kubuno,
1PE.1.24	Mubili na mubili uli anga bisugu,
1PE.1.24	Nu malebo mago mansania meli anga maluba ma bisugu,
1PE.1.24	Bisugu bioma, nu maluba mabio nti makoloka;
1PE.1.25	Tondo idagi lia Mukota talinakuzinda. Nu muidagi lilino lili musagu musoga umuasambalilagua.
1PE.2.1	Umpanga sigazi bubi bunsania, nu sigazi luikotio lunsania, nu buengelezi, nu lugi, kukandikia kunsania kubi, 
1PE.2.2	anga bana bato, tundazi mabele masoga ma bulili meteli na buengelezi, kububo mukule mu lonio; 
1PE.2.3	ndi muamenyine buno, Mukota eli na mponga: 
1PE.2.4	nu mukumuvuila, we ikozi lia kalamo, liasombilue na bantu, tondo liasombuedue ku Kalaga, nu lili lia bukunza bubibu, 
1PE.2.5	nuinyue, muli anga makozi ma kalamo, mobakilue buno mube numba za Muuza, nu busankoga buasililila; kasanazi bisansa bia mutima musoga, biatananina ku Kalaga mu Yesu Klisto. 
1PE.2.6	Kubuno bubo buli mu masanzo,
1PE.2.6	Unguililazi, nabika mu Siona ikozi inene lia kapindapinda,
1PE.2.6	liasombuedue, nu lia bukunza bubibu:
1PE.2.6	Nu walikatizia ntakakua na nsoni.
1PE.2.7	Tondo bukunza bubuno buli kumuli bamukatizia, tondo ku bata­katizia eli
1PE.2.7	Ikozi liasombagua na bobaki,
1PE.2.7	Lilio liabezaga ikozi inene lia kapindapinda; 
1PE.2.8	nu,
1PE.2.8	Lili ikozi liakuikukako na magulu, nu luanda lua kugua galo; kubuno bakuikuka kuidagi lilio, kubuno bananine: nu babikilue bubo.
1PE.2.9	Tondo inyue muli kikanga kiasombuedue, basankoga ba bukota, kilongo kiasuagibua, bantu babikilue kua Kalaga, buno musambale magala ma wozo wamumanine buno mutuke ku kapilo, nu muingide ku kiengi kiage kia kuangamia: 
1PE.2.10	wakalazi tamu­abezaga bantu bage, tondo kano kaluma museli bantu ba Kalaga: tamuakuilidue kiombo, tondo kano kaluma muse muakubua kiombo.
1PE.2.11	Batundua bane, nkumusengezia anga batingi nu beinzi, sigazi ntundo za bumba bua buagi, zimukuluana nazo; 
1PE.2.12	kitazi misako misoga ku baBilongo; aba ndi bekumubula buno muli bakiti ba bubi, tondo ndi bekumona ku misako zeinyu misoga, baganune Kalaga busi bua kumonekako.
1PE.2.13	Anzazi kio kinsania kimukukakizibua na bantu ku kabamba ka Mukota: aba ndi eli mukota munene; 
1PE.2.14	aba ndi bakota beku­singua nage kusungia babo babi nu kuganunua na babo basoga. 
1PE.2.15	Kubuno ukusombola kua Kalaga, ku kukita busoga bikongolo tabinatenda bungo: 
1PE.2.16	anga bakandulua, tondo tabukuanga buka­ndulua ku kubisa buagi, tondo mube anga bakobe ba Kalaga. 
1PE.2.17	Anzazi bantu bansania. Tundazi mibuto zeinyu. Kuazi Kalaga boba. Anzazi mukota munene.
1PE.2.18	Bakiti, anzazi bakota beinyu nu bakuazi boba; ta babo beli basoga nu babo babota kankanka, tondo nu babo bakali nubo.
1PE.2.19	Kubuno bubuno ubusoga nunsania, muntu kusigilila kabebe, kukukengela Kalaga, gakusungibua kubuteisa. 
1PE.2.20	Kubuno luli luganuno lukizi kuikalila, gamukuaga nu kulibulua ngizi? tondo gamukukita busoga nu kuikalila lusungio, bubo buli busoga nunse ku Kalaga. 
1PE.2.21	Kububo, ukinsa muamaninue; kubuno Klisto nuwe ababazizibue ku kabamba keinyu, atusigide kalolesio, buno muyange mu masomoneno mage: 
1PE.2.22	we ntakitile buagi, nu mu kanua kage tamuatukile nunse kitondo kibi: 
1PE.2.23	we alingilue, tondo ntasubizie bilingano; asungizibue, ntasalimizie muntu; tondo eikasene ku wozo musungia weisanana: 
1PE.2.24	ku mubili wage wenyene, ekile misako zeitu za buagi ku muti, buno tulekane ku misako za buagi, nu kulamaga ku kuisanana; nu ku kulibulua kuage monezibue. 
1PE.2.25	Kubuno muabezaga anga mikoko zazimina; tondo kano kaluma muasubia ku Mulangi nu Mukulu wa tulamo tueinyu.
1PE.3.1	Bubo, nuinyue bakikulu, anzazi beiba beinyu; kubuno, ndi bamozi tabekuanza idagi babo banalutua kutekuidagi na misako za bakikulu babo; 
1PE.3.2	gabamone ku misako zeinyu misoga nu luanzo. 
1PE.3.3	Malebo meinyu, tamabe ma gantata, anga kusuika nzuili; nu kukuivualikia bia malebo bia olo, nu kuvuala nsulu; 
1PE.3.4	tondo mabe mu kalamo keinyu katakumonekako mu malebo matanakubiga; u mutima wola nu bubobelelo, buli bukunza bubibu ku Kalaga. 
1PE.3.5	Kubuno bubo ubualebaga bakikulu basuagibua ba wakalazi, balemaninaga Kalaga, nu kuanza beiba babo: 
1PE.3.6	anga buno Sela anzaga Abalahama, amumanine buno mukota: nuinyue muabe bana bage ba bulili, ndi mukukita busoga, aba kukuitibua na boba.
1PE.3.7	Bubo nuinyue beiba babo, ikalazi na bakikulu beinyu ku menge, nu anzazi bakikulu beinyu, kubuno tabeli babibu, nu beli bapieni neinyue ba mponga za kalamo; nu bubo masego meinyu tamabi­ganue.
1PE.3.8	Umpanga, mube na makengelo mamozi, kuilanazi kiombo, tundanazi anga babutua, mube na mponga nu mole: 
1PE.3.9	tamusubie bubi ku bungo, nu kilingano ku kingo, tondo kitazi mponga; kubuno ubumuamaninue, buno mupiene busoga. 
1PE.3.10	Kubuno,
1PE.3.10	Wozo ukutunda kulama,
1PE.3.10	Nu kumona ku bindi bisoga,
1PE.3.10	Azugile lulami luage talutende bubi,
1PE.3.10	Nu kanua kage takengelele;
1PE.3.11	Nu asige bubi, nu akite busoga;
1PE.3.11	Alonde bubobelelo, abuyange nunse.
1PE.3.12	Kubuno meiso ma Mukota meli ku beisanana,
1PE.3.12	Nu matuzi mage makunguaga masego mabo;
1PE.3.12	Tondo malanga ma Mukota tameli ku bakiti ba bubi.
1PE.3.13	Nu nazi ukamukita bubi, ndi muli bakiti ba busoga? 
1PE.3.14	Tondo ndi mukusungibua ku kabamba ka kuisanana, nti muabogaboga; nu tamukue babo bekumuitia boba, aba tamuzangezange; 
1PE.3.15	tondo muganune Klisto, buno eli Mukota mu mitima zeinyu; mube kayi­kayika bindi binsania kuakula ku muntu na muntu ukumubuzia musagu wa kilemanizio kimuli nakio, tondo kukubota, nu boba: 
1PE.3.16	mube na kalenganio kasoga, bubo ku kitondo kikio kimuku­kandikua, babe na nsoni, babo bekunyega bumukukita mu Klisto. 
1PE.3.17	Kubuno buli busoga nunse kusungibua ku kukita busoga, ndi ukusombola kua Kalaga, kuteli ku kukita bubi. 
1PE.3.18	Kubuno Klisto nuwe asungizibue limbizi limozi tugu ku kabamba ka buagi, wono wisanana, ku kabamba ka bateisanana, buno atulusie ku Kalaga; mubili wage weitilue, tondo wozo wenyene alamizibue na Muuza; 
1PE.3.19	kububo endile kuigisia ku miuza zabezaga mu kikando, 
1PE.3.20	asa­mbalide bantu batanzaga wakalazi kusigilila kua Kalaga kua lindilaga busi bua Noa; gangagua buato, mubo tamuabezaga bantu beingi, babo bantu kinana, ubonine na mazi: 
1PE.3.21	mazi mamo mabezaga kalolesio ka bubatizio bukumonia mu bindi bibino; tabukutikagia nsese za bumba bua buagi; tondo kuakula kua kalenganio kasoga ku Kalaga, ku kuyuka kuage Yesu Klisto; 
1PE.3.22	nuwe eli ku kuboko kua seidume kua Kalaga, eyendide muigulu, migenzi nu buangato, nu magala abiangatile.
1PE.4.1	Umpanga kubuno Klisto ababazizibue ku mubili, nuinyue agatazi ngabo za makengelo mamo, kubuno we wababazizibue ku mubili, alekanukile na buagi; 
1PE.4.2	bubo tamulame kalamo kansania keinyu ku ntundo za bumba bua buagi aba ku ntundo mbi za bantu, tondo ku kusombola kua Kalaga. 
1PE.4.3	Kubuno zezo nkungu zaiingile kalazi zinasuagile kukita bukutunda baBilongo, ku kukita butazi, nu ntundo mbi, nu kukatua na maku, nu kisagulo kia bulia­gundu, nu kunua maku, nu kukumbamina nkisi zitasuaga: 
1PE.4.4	nu bangamine buno tamukuenda nabo mu misako zabo zitasuaga, nu kumulinga nunse: 
1PE.4.5	nubo bakasambala bunsania ku wozo uli kayi­kayika kusungia balami nu bakuzi. 
1PE.4.6	Kubuno bakuzi nubo basa­mbalidue musagu musoga, buno nubo basungibue mu bumba bua mubili, anga bukusungibua bantu, buno balame mu Muuza anga bukulamaga Kalaga.
1PE.4.7	Tondo binsania bisavua kuzinda; umpanga mube na menge, nu kukokomena mu masego; 
1PE.4.8	kuitila nunse mutundane nunsania; kubuno kutundana ku kukukila misako mingi za buagi: 
1PE.4.9	sekelanazi tondo tamugambane: 
1PE.4.10	bubo nawe nawe nagukitila bango anga buakasilue anga bakiti basoga ba mponga ningi zili kua Kalaga; 
1PE.4.11	ndi muntu ekusambala, nti asambale meigisia ma Kalaga; nu ndi muntu ekuigisia, nti eigisia na magala makasua na Kalaga; bubo mu bitondo binsania Kalaga aganunue mu Yesu Klisto, kueli kuli lutanuno nu magala matanakuzinda. Amena.
1PE.4.12	Batundua bane, tamuitangale kuidindiko anga lia keiya liku­mubasila, nu likumugeleka, nu likumuangamia: 
1PE.4.13	tondo ndi mukusungibua anga buasungizibue Klisto, bogazibogazi; buno gakalolesibua lutanuno luage, mukabogaboga na mbogimbogi nunse. 
1PE.4.14	Ndi muasungibua ku kabamba keizina lia Klisto, nti muli na mbogimbogi; kubuno Muuza wa lutanuno u Muuza wa Kalaga amuikalila, 
1PE.4.15	Tondo umozi wa kumuli ntasungibue anga muiti, aba anga muibi, aba anga mukiti wa bubi, aba anga ukuiyingizia mu nsake za bango bantu: 
1PE.4.16	tondo ndi muntu ekusungibua buno eli muKlisto, ntabe na nsoni; tondo aganune Kalaga muizina lilino. 
1PE.4.17	Kubuno nkungu za kusungibua zakuka, tondo lusungio lualinga ku kikanga kia Kalaga; nu ndi lualinga kutuli, kuni kukazindila babo batanza nu batakatizia musagu wa Kalaga? 
1PE.4.18	Nu ndi wozo wisanana onibua gasongo ku lusungio wozo utakatizia Kalaga nu muagi buni buakonibua? 
1PE.4.19	tondo babo bekusungibua ku kuso­mbola kua Kalaga bakukita busoga ndi babika tulamo tuabo mu maboko ma Mubumbi mukatizia.
1PE.5.1	Kubuno ukusengezia kunkusengezia bakulu ba kumuli, nne mukulu munyabo, nu mulongeki wa nsungio za Klisto, nu wagomia na lutanuno lukalolesibua: 
1PE.5.2	Langazi kibombo kia Kalaga kili kumuli, nu kukiemanina, takukusindikua, tondo ku kutunda, nu ku kusombola kua Kalaga, taku kuelama bikulo bia nsese, tondo ku kuisengezia; 
1PE.5.3	tondo tamuangate babo bamuakasilue, tondo mube kisusania kia Klisto ku kikio kibombo. 
1PE.5.4	Nu gakamoneka Mulangi munene, mukakasua nkumbu za bukota za lutanuno zitanakubiga. 
1PE.5.5	Bubo, nuinyue basikila, anzazi bakulu, nuinyue bansania ibotiazi, mukitilane; kubuno Kalaga ekutobagia beli na luikotio, tondo ekuki­taga babo bekuibotia mponga. 
1PE.5.6	Tondo ibotiazi ku kuboko kua Kalaga kua gugumana, buno amusakike mu nkungu zage; 
1PE.5.7	bikazi tubebe tueinyu tunsania kueli, kubuno ekumulanga mu bitondo bieinyu nunse. 
1PE.5.8	Idangazi, kesiazi ntende: kubuno muiti weinyu Liabo u Satana, eli anga kimbue kikuzuga, nu kikutimba, nu eku­londa bantu babigia: 
1PE.5.9	nuinyue mutobiazi, mube na magala mu bukatizio bueinyu menyazi buno lusungio lulo lukuzindilizibua ku mibuto zeinyu zili mu kisi. 
1PE.5.10	Nu Kalaga wa mponga insania, wamumanine kuingila mu lutanuno luage lutanakuzinda mu Klisto, ndi muasungibua ku bindi bimozi, wozo wenyene amusililizie, nu amukokomezie, nu amulindie. 
1PE.5.11	Magala meli kueli ku nkiko zitanakuzinda. Amena.
1PE.5.12	Ku kusanza kua Siluano, mubuto weitu mukatizia, anga bunizi, namusanzide bitondo bimozi, nanaga, nu kulongeka buno zeno umponga za bulili bua Kalaga; lindazi nunse muzo. 
1PE.5.13	Eke­lezia lia Babelona liamusambizia; nu Malako muana wane. 
1PE.5.14	Sambizaniazi na mbogimbogi, bubobelelo bube kumuli inyue bansania beli mu Klisto.
2PE.1.1	Simona Petelo, mukobe nu musingua wa Yesu Klisto, ku babo babezaga na bukatizio bumozi neisue bua bukunza bubibu mu kuisanana ku Kalaga weitu, nu Monia weitu Yesu Klisto: 
2PE.1.2	Mponga kumuli nu bubobelelo butalikilue mu bumenyinino bua Kalaga nu bua Yesu Mukota weitu.
2PE.1.3	Kubuno mpumba za buKalaga zatukasile binsania bia kalamo nu misako zage, ku bumenyinino bua wozo watumanine ku lutanuno luage nu ku busoga buage wenyene; 
2PE.1.4	kubuno tuakasilue malagano manene nu ma bukunza bubibu; buno mugomie mumo na Kalaga, buno monibue na kubiga kuli mu kisi mu ntundo zakio. 
2PE.1.5	Nu ku bubo muatunganana kuikokomezia nu kutalikila bukatizio bueinyu ku busoga, nu ku busoga bumenyinino; 
2PE.1.6	nu ku bumenyinino kuisungula, nu ku kuisungula nkiki, nu ku nkiki kuisanana; 
2PE.1.7	nu ku kuisanana kutunda mibuto zeinyu; nu ku kutundana, kiombo. 
2PE.1.8	Nu ndi muli na misako zeno, zikumulolesia buno mukutunda kukita mulimo nu mukukolama nunse, mu bumenyinino bua Mu­kota weitu Yesu Klisto. 
2PE.1.9	Kubuno wono uteli na zezo misako eli kiuku, ntanamona bili bulazi, eibilide kuko kusugua misako zage za buagi za wakalazi. 
2PE.1.10	Bubuno, mibuto zane, kitazi na komanizia nu mulinde mu mubila weinyu nu mu kusombola kueinyu, kubu­no ndi mukukita bubo, tamunikuka nunse; 
2PE.1.11	kubuno bubo muita­bizibue nunse kuingila mu bukota butanakuzinda bua Mukota weitu, nu Monia weitu Yesu Klisto.
2PE.1.12	Nsikuibilila kumukengelezia bubo bindi binsania, aba ndi mubizi, nu mualindibua mu bulili bumuli nabo. 
2PE.1.13	Nne nkuke­ngela buno buli busoga, gankili mu numba zeno za mubili, nkumugu­gumania mu kumukengelezia; 
2PE.1.14	kubuno nizi buno kutuka kuane mu numba zeno za mubili kuseli buigi, anga buandolesizie Mukota weitu Yesu Klisto. 
2PE.1.15	Tondo aba kungua nakua nkutunda muake­ngela bitondo bibino bindi binsania. 
2PE.1.16	Kubuno isue tatuayangile misumo za buengelezi, gatuamukengelezizie magala ma Mukota weitu Yesu Klisto nu kuvua kuage; tondo tuamonine ku Bukota buage. 
2PE.1.17	Kubuno akasilue luanzo nu lutanuno kulsi Kalaga, gonguilue kuiyuki liatukile ku Lutanuno Lunene bune, Wono eli Muana wane u Ngoli zane, nakomana nage: 
2PE.1.18	nu iyuki lilino tualiunguleko nuisue liatukile muigulu, gatuabezaga nage ku mu­iduko wa kizila. 
2PE.1.19	Nuisue tuli neidagi lia bulengania bua lebelebe; mulole kulio anga kasuku kakusana mu kiziki kili kapilo, aba nu kusanuka kua busi, nu lukenikeni lua nindunindu lukasana mu mitima zeinyu: 
2PE.1.20	menyazi tanga buno, takuli bulengania mu masanzo bunamenyua kuisulua anga bukutunda muntu. 
2PE.1.21	Ku­buno bulengania tabualusizibue wakalazi ku lutundo lua bantu; tondo bantu batendilue na Kalaga, banagua na Muuza Wasililila.
2PE.2.1	Tondo kuabezaga balengania ba buza ku babo bantu, anga bubo nuinyue kukaba basozi ba buza, bakamuigisia meigisia ma buza, makuzimizia, nu bakatuna Mukota wabakuluide, bakeidusizia kubiga kitangala besi. 
2PE.2.2	Nu beingi bakayanga misako za butazi buabo; ku kabamba kabo bulili bukelilikua. 
2PE.2.3	Nu mu ntundo mbi bakeimonena mutali kumuli ku kutenda kua buengelezi; nu lusu­ngio luabo talunakuizizia, aba kubiga kuabo kukusasia kumonekako. 
2PE.2.4	Kubuno ndi Kalaga ntasigilide migenzi zagile, tondo abeisile mu kiundundu, ababikile mu kikando kia kapilo, balangue aba nu gaba­kasungibua; 
2PE.2.5	nu ntasigilide kisi kia wakalazi, tondo onezie Noa, musambazi wa buisanana nu bango bantu mutuba kamo, nu kuabe­zaga muzumbi nu mazi magagene ku kisi kinsania kia batanzaga: 
2PE.2.6	nu asungizie mino za Sodomo nu Gomola, azigalukizie luito, azi­bikile kalolesio ku bantu batakuanzaga Kalaga; 
2PE.2.7	nu onezie Loto wabezaga weisanana, abezaga nunse na kabebe ku misako zitasuaga za bantu babi 
2PE.2.8	(kubuno muntu wono wisanana eikalaga nabo kuko ku kumona nu kungua, asungizie kuisanana kuage wenyene busi na busi ku nkita zabo zitakulungana na mulembe): 
2PE.2.9	Mukota eizi konia basuagibua ku malindiko, nu kubika bateisanana ku lubabazio aba nu ku busi bua lusungio; 
2PE.2.10	tondo aba babo bekuyanga bumba bua buagi mu ntundo za nsese, nu kubenga buangato. Batakukua boba, bekukita bubekutunda, tabekugilimina bekulinga bangati: 
2PE.2.11	aba nu migenzi beli na magala mabibu nunse, tabakubabingaga ku Mukota. 
2PE.2.12	Tondo babano beli anga beteli na menge, beli anga nyama mu lukita lua kukatua na kuitua, nu kulingana ku bitondo bibatekumenyinina, kukubiga kuabo bakabigibua nunse, 
2PE.2.13	baka­sungibua ku misako zabo zitakulungana; bekutunda kukatua na maku mu musi, tubalibango nu mikolu, nu kuyangaga lutundo lua bisagulo bia kielamo, nu kukitaga bisagulo neinyu; 
2PE.2.14	bekulengula meiso na butazi, bantu batakumenkela kuaga; nu kulubikania bantu beteli na magala; beli na mitima za kutonia; basuilidue; 
2PE.2.15	basigile nzila zabezaga zisa, nu bazimine, nu bayangile lukita lua Balama muana wa Bola, atundaga mutali wa makitilo mabi; 
2PE.2.16	tondo azugidue ku buagi buage; mpunda zitatendaga zise zamu­tendela kuiyuki lia muntu, zananizie busile bua mulengania.
2PE.2.17	Babo beli anga tunuabalongo tuakama, nu lutundutundu lukue­kua na lumpumpu; babikua milanga ku muizi. 
2PE.2.18	Kubuno nti bekutenda bitondo binene ku nguza, ku lutundo lua bumba bua buagi, nu lua butazi, nu kubuluta babo bekutina babo bekulama mu buengelezi; 
2PE.2.19	bekutenda buno bakandulua, nu bobenyene beli bakobe ba kubiga; kubuno ndi muntu akindua na muntu, nti ese mukobe wa wozo muntu. 
2PE.2.20	Kubuno babo basilile kutina nsese za kisi nu kumenya Mukota, Monia Yesu Klisto, nu ndi bakindua lingo, lukita luabo luzinda nti luatinga lulo lutangi. 
2PE.2.21	Tondo bunabeide neibineibi songo tabamenyine nzila zeisanana, nu ku­menya kuko kukakizia kuasililila kubakakizizibue nu kukusiga. 
2PE.2.22	Tondo buababelede anga musumo wa bulili, Mboa zikusubia lingo ku bisazi bizasalaga, nu ngulube zogibua kusubia lingo ku bisogo.
2PE.3.1	Batundua bane, kano kaluma mukanda wono uweibili una­musanzila; mu wono nkulindia mitima zeinyu ku kumukenge­lezia; 
2PE.3.2	buno mukengele malagi matendagua wakalazi na balengania basuagibua, nu kuko kukakizia kua Mukota Monia kualusizibue na basingua beinyu: 
2PE.3.3	menyazi tanga, kitondo kikino buno ku busi bua kuzinda kukaba beliliki, bayangi ba ntundo zabo, 
2PE.3.4	nu bakatenda buno, Kuni kuli idagano lilio lia kuvua kuage? kubuno, kutukila kukua kua batateisue binsania bili anga bubiakitilue. 
2PE.3.5	Kubuno batu­ndaga kuibilila kitondo kikino, buno kutukila wakalazi kuabezaga meigulu, nu kisi kiakitilue mu mazi nu kiatukile mu mazi, kuidagi lia Kalaga; 
2PE.3.6	bubo kisi kikio kitangi kiakokile mu mazi, nu kiabi­gizibue: 
2PE.3.7	tondo meigulu ma kano kaluma, nu kisi, biabikilue milanga ku keiya kuidagi lilio, bikibialindila ku busi bua lusungio nu nkungu za kusungibua kua bantu batanza Kalaga.
2PE.3.8	Tondo, batundua bane, tamuibilile kitondo kikino buno busi bumozi ku Mukota nti miaka kanunu, nu miaka kanunu nti busi bumozi. 
2PE.3.9	Mukota ntakugalukia kuzindilizia idagano liage, anga bukugalukia bango; tondo ekuikalila, ntakutunda muntu unsania kuzimina, tondo bansania beiyanie. 
2PE.3.10	Kubuno busi bua Mukota bukavua anga bukuvuaga muibi; ku busi bubo meigulu makazumia mizumio mibibu, nu binsania bia bumba bikanyenguka na keiya, kisi nu misako zili mukio zikazika. 
2PE.3.11	Umpanga bibino binsania bikanyenguka, buni nuinyue bumuatunganana kulama kalamo kasuagibua nu kuanza Kalaga, 
2PE.3.12	mukulindila nu mukutunda nunse buno busi bubo bua Kalaga buavue, kubuno meigulu maka­nyenguka na keiya kanene, nu binsania bikanyenguka nu kugia? 
2PE.3.13	Tondo ku kabamba keidagano liage, tukulindila meigulu mato, nu kisi kito, muli buisanana.
2PE.3.14	Kubuno batundua bane, ndi mukulindila bitondo bibino, iko­komeziazi buno tamube neitondoki aba kabalibango kueli mu bubo­belelo, 
2PE.3.15	Nu kengelazi kuikalila kua Mukota weitu buno kuli lonio; anga bubo buamusanzide mubuto weitu mutundua weitu Paolo ku menge makasilue; 
2PE.3.16	bubo bubo anga mu mikanda zage insania, atendile musagu wa bitondo bibino muzo; mu mikanda zeno bitondo bimozi bili bibibu kumenyinina; ku babo beteli na menge nu tabakokomena bekuzimina anga mango masanzo, ku kuzimina kuabo bobenyene. 
2PE.3.17	Umpanga inyue batundua bane, ndi mualinga kumenya bitondo bibino, kasi idangazi, munavua kuekua na misako mibi za bantu babi, munavua kutaba na magala. 
2PE.3.18	Tondo mukule mu mponga, nu kumenya Mukota u Monia weitu Yesu Klisto. Kueli kuli lutanuno aba kano kaluma nu nkiko zitanakuzinda. Amena.
1JN.1.1	Lilio liabezaga mukulinga, tualiunguleko, nu tualimonineko na meiso meitu, nu tualilolile, nu maboko meitu malibabatile, ku musagu weidagi lia kalamo 
1JN.1.2	(nu kalamo kalolesizibue nuisue tuaka­monineko, nu tuakalongekile, nu tuasambede kumuli kako kalamo, kalamo katanakuzinda, kabezaga kulsi, nu tuakamonineko); 
1JN.1.3	lilio lituamonineko nu litungule kulio, ulilio litukumusambalila; buno nuinyue mugomie neisue: nu mugomio weitu uli mu Tateisue, nu mu Muana wage Yesu Klisto: 
1JN.1.4	nu tuamusanzila bitondo bibino, buno mbogimbogi zeitu zizindilile.
1JN.1.5	Nu wono umusagu utungule kueli nu kusambala kumuli, buno Kalaga eli kiengi, nu mueli tamuli kapilo nunse. 
1JN.1.6	Ndi tuatenda buno, tuagomania nage tondo tukuenda mu kapilo, nti tukueka buza, nu nti tatukukita bulili: 
1JN.1.7	tondo ndi tukuenda mu kiengi, anga bubo bueli mu kiengi, nti tuagomania bueitu bueitu, nu mikila za Yesu Muana wage nti zatusuga ku misako za buagi bunsania. 
1JN.1.8	Ndi tuatenda buno tatuli na buagi, tukuiyengelela, nu bulili tabuli mutuli. 
1JN.1.9	Ndi tukuigongaga misako zeitu za buagi, we eli muka­tizia nu wisanana nti atusigilage misako zeitu za buagi, nu nti atusug­age ku binsania biteisanana. 
1JN.1.10	Ndi tuatenda buno tatuagile nu isue tatuli na buagi, nti tuamuekia buza, nu idagi liage nti talili mutuli.
1JN.2.1	Bana bane bakeke, namusanzila bitondo bibino buno tamukite musako wa buagi. Nu ndi muntu akita musako wa buagi, nti tuli na mukulumania ku Tateisue, Yesu Klisto weisanana: 
1JN.2.2	nuwe wenyene eli mukulumania ku misako zeitu za buagi, nu ta ku zeitu kankanka, tondo ku za ba kisi kinsania. 
1JN.2.3	Nu ku bubuno tuizi buno tumuizi, ndi tukuanza makakizio mage. 
1JN.2.4	Nuwe ukutenda buno eimuizi, nuwe ntakuanza makakizio mage; nti eli muza, nu bulili tabuli mueli; 
1JN.2.5	tondo wozo wanza idagi liage, nti lutundo lua Kalaga luasililila mueli lebelebe. Ku bubuno tuizi buno tuli mueli: 
1JN.2.6	we ukutenda buno eli mueli buamutunganana kuenda wenyene anga bubo buendaga.
1JN.2.7	Batundua bane, nsikumusanzila kungo kukakizia, tondo kuko kutangi; kuko kukakizia kutangi kumuakakizibagua. 
1JN.2.8	Lingo, kungo kukakizia kunkumusanzila, kuli bulili kueli nu kumuli; kubuno kapilo katingile, nu kiengi kia bulili kiasila kusana. 
1JN.2.9	We ukutenda buno eli mu kiengi nuwe asombaga mubuto wage, eikile mu kapilo aba nu kano kaluma. 
1JN.2.10	We watunda mubuto wage eikile mu kiengi, takuli kiziki kia kuikuka mueli. 
1JN.2.11	Tondo we wasombaga mubuto wage ekile mu kapilo, nu nteizi kuakuenda, kubuno kapilo kamuziba meiso.
1JN.2.12	Inyue, bana bakeke, namusanzila, kubuno misako zeinyu za buagi zasigililua ku kabamba keizina liage. 
1JN.2.13	Inyue, beisibo, namusanzila kubuno muamenyine wozo wabezaga mu kulinga. Inyue, basikila, namusanzila kubuno muakindile wozo mubi. Inyue, bana bakeke, namusanzila, kubuno muamenyine Isi, 
1JN.2.14	Inyue, beisibo, namusanzila kubuno muamenyine wozo wabezaga mu kulinga. Inyue, basikila, namusanzila kubuno muli na magala, nu idagi lia Kalaga lili mumuli, nu muakindile wozo mubi. 
1JN.2.15	Tamu­tunde kisi, aba bitondo bili mu kisi. Ndi muntu atunda kisi, lutundo lua Tatane taluli mueli. 
1JN.2.16	Kubuno binsania bili mu kisi, lutundo lua bumba bua buagi, nu lutundo lua meiso, nu luikotio lua kalamo, tabikutuka ku Tatane, tondo bikutuka mu kisi. 
1JN.2.17	Nu kisi kikutingaga na lutundo luakio; tondo we ukukita kusombola kua Kalaga, akikalaga ku nkiko zitanakuzinda.
1JN.2.18	Bana bakeke, zili nkungu za kuzinda; nu bubo bumungule buno musombi wa Klisto avua, aba kano kaluma basombi beingi ba Klisto basila kumonekako; ku bubuno tuizi buno zili nkungu za kuzinda. 
1JN.2.19	Batukile kutuli, tondo tababezaga ba kutuli; kubuno songo babezaga ba kutuli, songo bekeide neisue; tondo batukile, buno balolesibue buno ta bansania u ba kutuli. 
1JN.2.20	Nuinyue muabongezibue muambo na Wozo Wasililila, nu muizi binsania. 
1JN.2.21	Nsiamusanzide anga tamuizi bulili, tondo kubuno muizi, takuli buza bumozi bukutuka mu bulili. 
1JN.2.22	Nazi uli muza, ndi ta wozo watuna buno Yesu nteli Klisto? wozo u musombi wa Klisto, watuna Isi nu Muana wage. 
1JN.2.23	Na unsania watuna Muana wage nti nteli nelsi, nu unsania witabizia Muana, nti eli nelsi, 
1JN.2.24	Nubo bumungule mukulinga buikala mumuli. Ndi bubo bumungule mukulinga buikala mumuli, nti muikale mu Muana wage, nu mulsi, 
1JN.2.25	Lilino lili idagano liatulagile, u kalamo katanakuzinda. 
1JN.2.26	Na­musanzide bitondo bibino ku kabamba ka babo bekutunda kumu­engelela. 
1JN.2.27	Nuinyue, muambo wozo umuabongezibue nage uli mumuli, aba tamukuiyanina muntu amuigisie; tondo anga muambo wage wabegisia misagu za binsania, nu buli bulili, aba nu tabuza, nu anga buwamuigisizie buno muikale mueli. 
1JN.2.28	Kano kaluma bana bane bakeke ikalazi mueli, aba gakamoneka, tube na ngini, nu tatube na nsoni kueli mu kuvua kuage. 
1JN.2.29	Ndi muizi buno eli wisanana, menyazi buno muntu na muntu ukukitaga buisanana abutilue nage.
1JN.3.1	Unguililazi, lutundo lukizi lutuatundilue nelsi, buno tumanue bana ba Kalaga; nu bubo ubutuli. Kubuno kisi takikutu­menya, kubuno takiamumenyine. 
1JN.3.2	Batundua bane, kano kaluma tuli bana ba Kalaga, aba tabumonekako nunse butukaba. Tuizi buno gakamonekako, tukamususania; kubuno tukamumonako anga bueli. 
1JN.3.3	Na muntu na muntu ukumulemanina nti eiyengia, anga bubo buenga. 
1JN.3.4	Na muntu na muntu ukugomia na buagi, nti ekuka­gula mulembe; kubuno buagi buli kukagula mulembe. 
1JN.3.5	Nu muizi buno we amonekileko buno atikie misako zeitu za buagi; nu mueli tamuli buagi. 
1JN.3.6	Na muntu na muntu wikile mueli ntagomie na buagi: nu na muntu na muntu wagomia na buagi nti ntamu­monineko, nu nti ntamumenyine. 
1JN.3.7	Bana bane bakeke, muntu ntamuengelele; ukukitaga buisanana eli wisanana, anga buisanana: 
1JN.3.8	nu wozo ukugomia na buagi nti eli wa Liabo, u Satana, kubuno wozo Liabo, u Satana agomezie na buagi kutukila mu kulinga. Ku kabamba kako Muana wa Kalaga amonekileko, buno abigie makitilo ma Liabo, u Satana. 
1JN.3.9	Na muntu na muntu wabutilue na Kalaga ntagomia na buagi, kubuno mbuto za kalamo kage zili mueli: nu ntanavuama kugomia na buagi, kubuno abutilue na Kalaga. 
1JN.3.10	Ku bubo bana ba Kalaga bakumonekako, nu bana ba wozo Liabo, u Satana; na muntu na muntu utakukitaga buisanana ntakutukaga ku Kalaga, aba we utakutundaga mubuto wage. 
1JN.3.11	Kubuno zeno umisagu zimualingile kungua kuzo, buno tutundane bueitu bueitu: 
1JN.3.12	tanga Kaina buabezaga wa wozo mubi, nu itile muto wage. Nuwe amuitide kikizi? Kububuno makitilo mage mabezaga mabi, nu ma muto wage mabezaga meisanana.
1JN.3.13	Mibuto zane, tamuitangale, ndi kisi kiamusomba. 
1JN.3.14	Isue tuizi buno tuatukile ku lukuo nu tuingide mu kalamo, kubuno tua­tunda mibuto zeitu. Utatunda, eikile mu lukuo. 
1JN.3.15	Na muntu na muntu ukusombaga mubuto wage nti eli muiti, nu muizi buno muiti nteli na kalamo katanakuzinda. 
1JN.3.16	Kububo tuamenyinina lutundo, kubuno we eikasene kalamo kage ku kabamba keitu; buatutunganana nuisue kukasana tulamo tueitu ku kabamba ka mibuto zeitu. 
1JN.3.17	Tondo ndi muntu eli na bikulo bia kisi kikino, nu ekumona mubuto wage ekuiyaninabio, nu alimbania mutima wage, buni bunaba lutundo lua Kalaga mueli? 
1JN.3.18	Bana bane bakeke, tatutunde tugu mu kutenda, aba tugu ku lulami; tondo kuikitilo nu bulili. 
1JN.3.19	Ku kabamba kako tuamenyinine buno isue tuli ba bulili, nu kueli tukabobelezia mitima zeitu: 
1JN.3.20	kubuno ndi mitima zeitu zikutubezia, Kalaga eli munene kutinga mitima zeitu, nu we eizi binsania. 
1JN.3.21	Batundua bane, ndi mitima zeitu tazikutubezia, nti tuli na bupuka ku Kalaga; 
1JN.3.22	nu kinsania kitukusega nti atukasekio, kubuno tuanza makakizio mage nu kukita bitondo biamutananizia. 
1JN.3.23	Nu lilino u ikakizio liage, buno tukatizie izina lia Muana wage Yesu Klisto, nu kutundana, anga buatukakizizie. 
1JN.3.24	Nuwe wanza makakizio mage nti eikile mu Kalaga, nu Kalaga mueli. Nu kububo tuizi buno eikile mutuli, ku Muuza watukasile.
1JN.4.1	Batundua bane, tamukatizie muuza na muuza, tondo muzi­menyinine buno ndi zikutuka ku Kalaga; kubuno balengania beingi ba buza beseli mu kisi. 
1JN.4.2	Ku bubo muizi Muuza wa Kalaga: nu na muuza na muuza witabizagia buno Yesu Klisto abutilue mu mubili, wozo nti watuka ku Kalaga: 
1JN.4.3	nu na muuza na muuza utakuitabizagia Yesu, wozo nti tagukutuka ku Kalaga: nu wozo nti u muuza wa musombi wa Klisto, umunguleko wavuaga; nu kano kaluma useli mu kisi. 
1JN.4.4	Bana bane bakeke, inyue muli ba Kalaga, nu muaba­kindile: kubuno we uli mumuli eli munene kutinga we uli mu kisi. 
1JN.4.5	Babano beli ba kisi: kubuno bekutenda bia kisi, nu kikubonguaga. 
1JN.4.6	Isue tuli ba Kalaga: wozo ukumenyaga Kalaga ekutunguaga; nu wozo uteli wa Kalaga ntakutunguaga. Kububo tuizi muuza wa bulili, nu muuza wa buza.
1JN.4.7	Batundua bane, tutundanazi; kubuno lutundo luli lua Kalaga; nu muntu na muntu ukutundaga nti abutua na Kalaga, nuwe nti eizi Kalaga. 
1JN.4.8	We utakutundaga nti nteizi Kalaga; kubuno Kalaga eli lutundo. 
1JN.4.9	Ku bubo lutundo lua Kalaga luamonekile kutuli, ku­buno Kalaga asingile Muana wage wa ngomo mu kisi, buno tulame mueli. 
1JN.4.10	Nu luluno u lutundo, ta kubuno isue tuatundile Kalaga, tondo kubuno we atutundile, nu asingile Muana wage kuba muku­lumania wa misako zeitu za buagi. 
1JN.4.11	Batundua bane, ndi Kalaga atutundile nunse, buatunganana nuisue tutundane. 
1JN.4.12	Takuli muntu wamuene ku Kalaga aba limbizi limozi; ndi tuatundana, Kalaga nti ekuikalaga mutuli, nu lutundo luage nti luasililizibua mutuli: 
1JN.4.13	kububuno tuizi buno tukuikalaga mueli nuwe mutuli, kubuno atu­kasile Muuza wage. 
1JN.4.14	Nuisue tuamonine nu tukulongeka buno Isi asingile Muana wage buno abe Monia wa kisi. 
1JN.4.15	Na muntu unsania witabizia buno Yesu eli Muana wa Kalaga, Kalaga nti ekui­kalaga mueli, nuwe mu Kalaga. 
1JN.4.16	Nuisue tuamenyinina nu tua­katizia lutundo lua Kalaga ku kabamba keitu. Kalaga eli lutundo; nu unsania ukuikalaga mu lutundo, nti ekuikalaga mu Kalaga, nu Kalaga nti ekuikalaga mueli. 
1JN.4.17	Bubuno lutundo luasililizibua ku­tuli, tube na bupuka mu busi bua lusungio; kubuno anga bueli, ububo butuli nuisue mu kisi kikino. 
1JN.4.18	Mu lutundo tamuli boba; tondo lutundo luasililila lukutikia boba, kubuno boba buli na lusu­ngio; nu moba ntasililila mu lutundo. 
1JN.4.19	Tuatunda, kubuno we atutundile. 
1JN.4.20	Ndi muntu atenda bune, Natunda Kalaga, nu ekusombaga mubuto wage, nti eli muza; kubuno ndi ntakutundaga mubuto wage wakumonako, buni buanatunda Kalaga, watakumo­nagako? 
1JN.4.21	Nu kuko kukakizia kuatukile kueli, wozo ukutundaga Kalaga nti atunda mubuto wage.
1JN.5.1	Unsania wakatizia Yesu buno eli Klisto nti abutua na Kalaga: nu unsania watunda wamubuta nti atunda wozo wabutilue. 
1JN.5.2	Ku bubuno tuamenyinina buno tuatunda bana ba Kalaga, ndi tuatunda Kalaga nu kukatizia makakizio mage. 
1JN.5.3	Kubuno kukuno ukutunda kua Kalaga buno tuanze makakizio mage; nu makakizio mage ta mabibu. 
1JN.5.4	Kubuno kinsania kiabutilue na Kalaga kiku­kindaga kisi: nu kukuno ukukindua kukukindagua kisi, ububo buka­tizio bueitu. 
1JN.5.5	Nazi ukukindaga kisi, tondo ndi ta wozo wakatizia buno Yesu eli Muana wa Kalaga? 
1JN.5.6	Uwono, Yesu Klisto wavule ku mazi nu mikila; ta ku mazi tugu, tondo ku mazi nu ku mikila. 
1JN.5.7	Nu Muuza ukulongeka, kubuno Muuza ubulili. 
1JN.5.8	Kubuno basatu beli balongeki, Muuza, nu mazi, nu mikila: nu basatu babano beli umozi. 
1JN.5.9	Nu ndi tukukatizia bulongeki bua bantu, kasi bulo­ngeki bua Kalaga buli bunene nunse; kubuno bulongeki bua Kalaga ububuno, bualongekede Muana wage. 
1JN.5.10	Nu na wakatizia Muana wa Kalaga eli na bulongeki mueli: nu na utakatizia Kalaga nti eku­muekia buza; kubuno ntakatizia bulongeki bua Kalaga bualonge­kede Muana wage. 
1JN.5.11	Nu bubuno ubulongeki, buno Kalaga atu­kasile kalamo katanakuzinda, nu kalamo kakano keli mu Muana wage. 
1JN.5.12	Kubuno we uli na Muana eli na kalamo kakano; nuwe uteli na Muana wa Kalaga nti nteli na kalamo kakano.
1JN.5.13	Namusanzila bitondo bibino mumenye buno, muli na kalamo katanakuzinda, inyue bakatizia izina lia Muana wa Kalaga. 
1JN.5.14	Nu bubuno ubupuka butuli nabo kueli, ndi tuasega kio kinsania anga bubo buli kusombola kuage, nti atungua: 
1JN.5.15	nu ndi tuizi buno eku­tunguaga ku binsania bitukusegaga, nu nti tuizi buno tuli nakio kinsania kituamusegile. 
1JN.5.16	Nu ndi muntu amona mubuto wage aga buagi buteli bua lukuo, nti asega, nu Kalaga nti amukase kalamo ku kabamba ka babano baga buagi buteli bua lukuo. Kuli buagi bua lukuo: nsikutenda buno nti amusegela. 
1JN.5.17	Nu kuteisanana kunsa­nia kuli buagi; nu kuli buagi buteli bua lukuo.
1JN.5.18	Tuizi buno unsania wabutua na Kalaga ntakugomagia na buagi; tondo we wabutua na Kalaga, nti ekuidanga, nu wozo mubi ntetubie kueli. 
1JN.5.19	Tuizi buno tuli ba Kalaga, nu kisi kinsania kili kia wozo mubi. 
1JN.5.20	Nu tuizi buno Muana wa Kalaga avule, nu atukasile menge, buno tumenye buno we eli bulili, nuisue tuli mu wozo wa bulili, uwozo Muana wage Yesu Klisto. Wozo eli Kalaga wa bulili, nu kalamo katanakuzinda. 
1JN.5.21	Bana bane bakeke, idangazi na nkisi.
2JN.1.1	Mukulu, nkusanzila Kilia musombolua wa Kalaga nu bana bage, banatunda mu bulili; nu ta nnenyene tugu, tondo nu bansania beizi bulili; 
2JN.1.2	ku kabamba ka bulili buli mutuli, nubo buabe neisue ku nkiko zitanakuzinda; 
2JN.1.3	mponga, nu kiombo, nu bubobelelo bibe kutuli, bikutukaga ku Kalaga Tateisue nu ku Yesu Klisto, Muana wa Tateisue, mu bulili nu mu lutundo.
2JN.1.4	Nabogilebogile kubuno namonine ku bana bobe bamozi bendaga mu bulili, anga bubo butuakakizizibue na Tateisue. 
2JN.1.5	Nu kano kaluma, Kilia, nkukusengezia tanga buno nkukusanzila kungo kuka­kizia, tondo kuko kutangi, buno tutundanazi. 
2JN.1.6	Nu luluno U lu­tundo, buno tuanzazi makakizio mage, bubo ukukakizia, anga bumualingile kungua, anzaziko. 
2JN.1.7	Kubuno bengelezi beingi bese mu kisi, batakukatizia Yesu Klisto buno abutilue mu mubili. Wozo u muengelezi nu musombi wa Klisto. 
2JN.1.8	Idangazi, kubuno muna­zimizia bimuakitide tondo mukasue lukalilo lueinyu lugimagima. 
2JN.1.9	Unsania ukuigisia buteligo, nu ntakuikala mu meigisia ma Klisto, nti wozo nteli na Kalaga; nuwe ukuikalaga mu meigisia mane, wono nti eli nelsi, nu Muana wage. 
2JN.1.10	N u ndi muntu avua kumuli, nuwe ntavua na meigisia mane, tamumusekele: 
2JN.1.11	kubuno nawamusa­mbizia nti agomia nage mu misako zage mibi.
2JN.1.12	Kubuno nili na bingi biakumusanzila, tondo nsikutunda kubi­sanza ku nsamba nu buino: tondo nkulangila kuvua kueinyu, buno nitende neinyu, buno mbogimbogi zeinyu zitilile. 
2JN.1.13	Bana ba mubuto wobe wozo musombolua wa Kalaga, bakusambizia.
3JN.1.1	Mukulu, nkusanzila Gayo mutundua wane, unkutundaga mu bulili.
3JN.1.2	Mutundua wane, nkukusengezia buno utananinue mu bitondo binsania nu ulunde anga bubo buakutananizia. 
3JN.1.3	Kubuno nabogi­lebogile nunse gavule mibuto zane nu balumbizie bulili bobe, buno ukuenda mu bulili. 
3JN.1.4	Nsili neingo mbogimbogi nnene zatinga zeno, kungua buno bana bane bekuenda mu bulili.
3JN.1.5	Mutundua wane, mulimo wozo uli wa bukatizio, ukukitila mibuto zeitu nu bageni; 
3JN.1.6	bakulongekede lutundo luobe ku eke­lezia; busoga kubakasia ku lugendo luabo anga bunasuagia Kalaga: 
3JN.1.7	kubuno ku kabamba keizina lilino batukile, tabakasua kena ku baBilongo. 
3JN.1.8	Umpanga buatutunganana kusambizia bantu anga babano, buno tube bakiti ba mulimo nabo ku bulili.
3JN.1.9	Nasanzide ekelezia bitondo bibino; tondo Diotelepe ekutunda kuba mutangi kubeli, ntatusekela. 
3JN.1.10	Nu ndi navua, nti namu­sambalile misako zage zakukitaga, ekutubengaga na moki mabi, nu ntakulungana na bubo, nu wenyene ntakusekela mibuto zeitu, nu eku­zugilaga babo bekutunda kubasekela, nu nti abatikia mu ekelezia. 
3JN.1.11	Mutundua wane, ntuyange bubi, tondo kita busoga. Wozo uku­kita busoga eli na Kalaga; tondo wozo ukukitaga bubi nti ntamonine ku Kalaga. 
3JN.1.12	Demetelio alumbizibue na bantu bansania, aba nu bubo bulili: kububo nuisue tukumulumbia; nu wizi buno kulumbia kueitu kuli bulili.
3JN.1.13	Nabezagile na bitondo bingi biakukusanzila, tondo nsiku­tunda kukusanzila na buino nu kiliyo: 
3JN.1.14	tondo nili na kilemanizio kia kukumonako, buno tutendane. Bubobelelo bube kuguli. Beida beitu bakusambizia. Sambizia beida beitu, muntu na muntu neizina liage.
JUD.1.1	Yuda, mukobe wa Yesu Klisto, mubuto wa Yakobo, ku babo bamanagua, batundua mu Kalaga Isi, nu balangilue ku kabamba ka Yesu Klisto: 
JUD.1.2	Mutalikilue mponga nu bubobelelo nu lutundo.
JUD.1.3	Batundua bane, nabezaga nunse na komanizia nunse kumu­sanzila musagu wa lonio lueitu isue bansania, buansuagide buno nimusanzile nu kumuana buno muakananie mu bukatizio buakasilue basuagibua limbizi limozi tugu. 
JUD.1.4	Kubuno kuli bantu beiyingi­zizie mu misako za lumbisombiso, bantu basanzidue lusungio luluno wakalazi, babo batakuanza Kalaga, nu bekugalukia mponga za Kalaga weitu kukuibingia ku ntundo za butazi, nubo bekutuna Mukota weitu Yesu Klisto.
JUD.1.5	Kano kaluma nkutunda kumukengelezia, aba ndi musezi bu­nsania, buno Mukota Yesu onezie bantu ku kisi kia Ezipeto, nu kusila eitile babo batakatizia. 
JUD.1.6	Nu migenzi batalangile bukota buabo, basigile biziki biabo, ababikile mu bikando bitanakuzinda mu kapilo aba nu ku busi bubo bunene bua lusungio. 
JUD.1.7	Anga bubo bua­bezaga Sodomo nu Gomola, nu ingo mino zabezaga buigi, bakitile butazi anga babo, bayangile lukita lubatabezaga nalo, nu babede kisu­sania bekubabazibua na lusungio lua keiya katanakuzinda. 
JUD.1.8	Bubo nu babo, bekulota ndozi bekubigia mubili na nsese, bekusomba kua­ngatua, nu kulinga bangati. 
JUD.1.9	Tondo Mikaili mugenzi munene, galuanine na Liabo, u Satana nu kuenda nage miango ku kabamba ka mubili wa Mose, ntagelekile kumusongela na bilingano, tondo amu­buide bune, Mukota akuzugile. 
JUD.1.10	Tondo babo bantu bekulinga bitondo bibatakumenyinina; nu bibekumenya ku bumba, bekubiga mubio, anga nyama ziteli na menge. 
JUD.1.11	Kabebe kanene kubabo! kubuno bayangile lukita lua Kaina, nu basasizie kuyanga kuaga kua Balama buno babe na mutali, nu bazimine mu kubenga kua Kola. 
JUD.1.12	Nu babano beli anga nanda zili na bukonzi mu misanganano zeinyu za lutundo gabakulia neinyu, bekuidisia nu tabeli na boba; beli anga lutundutundu luteli na mutontelo, lukusindikua na lumpumpu; beli anga miti zoma mambizi mabili, ziteli na biguma, nu zikuyulua nunse; 
JUD.1.13	beli anga bimpumi bia kitatenge bitakubota, nu bekukita misako zabo anga meidu meli na nsese; beli anga nkeninkeni zikutingatinga, balangilue mu kapilo aba ku nkiko zita­nakuzinda. 
JUD.1.14	Nu ku babo Enoke, muntu wa mutuba kamo kutu­kila ku Adama, alenganizie bune, Unguililazi, Mukota avule na mi­genzi zage zasuagibua tununu na tununu, 
JUD.1.15	buno asungie nu kuba­bazia babo bansania batakuanza Kalaga, ku kabamba ka misako zabo insania, zibakitaga nu kukusomba Kalaga, nu ku kabamba ka bitondo binsania bibibu biamutendaga babo bagi batakuanza Kalaga. 
JUD.1.16	Babo bekuizuzuma, nu kusomba bubo bubakuizuzuma nabo, bekuenda mu ntundo zabo (bekutenda bitondo bia kuikaka), nu bekuanza bantu buno babe na mutali.
JUD.1.17	Tondo inyue, batundua bane, kengelazi bitondo biatendilue wakalazi na basingua ba Mukota weitu Yesu Klisto; 
JUD.1.18	kubuno ababuide bune, Ku bindi bizinda kukaba beliliki, bakendaga mu ntundo zabo zitezakuanza Kalaga. 
JUD.1.19	Ubabo bekuanzukania bango, beli anga nyama, tabeli na Muuza. 
JUD.1.20	Tondo inyue, batundua bane, idindikazi mu bukatizio bueinyu buasililila, nu segazi mu Muuza Wasililila, 
JUD.1.21	idangazi mu lutundo lua Kalaga, nu kulindila kiombo kia Mukota weitu Yesu Klisto, aba ku kalamo katanakuzinda. 
JUD.1.22	Kuilazi bamozi kiombo, babo beli na kango­nongono; 
JUD.1.23	nu oniazi bango buno mubatikie mu keiya; nu kuilazi bango kiombo mu boba; nu kusomba nsulu zili na matondoki ma bumba bua buagi.
JUD.1.24	Nu ku wozo ukuvuama kumulanga buno tamuikuke, nu kumuimania ku lutanuno luage geteli itondoki mu mbogimbogi nunse, 
JUD.1.25	ku Kalaga umozi tugu Monia weitu, mu Yesu Klisto Mukota weitu; lutanuno lueli nalo, nu bunene, nu buangato, nu magala, kutukila wakalazi, aba nu kano kaluma, aba ku nkiko zitanakuzinda. Amena.
REV.1.1	Kulolesibua kua Yesu Klisto, kuakasilue na Kalaga buno alolesie bakobe bage, bitondo biasasie kuba: nu abisingile na mugenzi kulolesia ku mukobe wage Yoana; 
REV.1.2	we alongekede idagi lia Kalaga, nu bulongeki bua Yesu Klisto, nu bitondo binsania bia­monineko. 
REV.1.3	Mbogimbogi ku wozo ukusomaga, nu ku babo be­kungua malagi ma bulengania bubuno, nu kuanza bitondo bibino biasanziluemo: kubuno nkungu zise buigi.
REV.1.4	Yoana ku maekelezia mutuba kamo meli ku Asia: Mponga kumuli nu bubobelelo bikutukaga ku wozo uliko nu wabezagako nu ukavua; nu bikutukaga ku Miuza mutuba kamo zili lisa na kisumbi kia bukota buage; 
REV.1.5	nu bikutukaga ku Yesu Klisto, mulongeki uli mukatizia, alingile kutuka ku bakuzi, nu muangati wa bakota ba kisi. We ukututundaga, nu atuengezie ku misako zeitu za buagi na mikila zage; 
REV.1.6	nu atubikide bukota bua basankoga ba Kalaga Isi; kueli kuli lutanuno nu magala aba nu nkiko na nkiko zitanakuzinda. Amena. 
REV.1.7	Unguililazi, we akavua na bimpa; nu liso na liso lika­mumonako, nu babo bamusumitile; nu baBilongo bansania bia kisi bakamulilila. Bubo. Amena.
REV.1.8	Mukota Kalaga atendile bune, Nne nili Alfa nu Omega, uliko nu wabezagako nu ukavua, uli na Magala Mansania.
REV.1.9	Nne Yoana, mubuto weinyu nu muneinyu mu nsungio nu mu bukota nu mu nkiki zili mu Yesu, nabezaga ga kisanga kiamanagua Patemo, ku kabamba keidagi lia Kalaga nu ku bulongeki bua Yesu. 
REV.1.10	Nabezaga mu Muuza Wasililila ku busi bua Mukota, nungule kuiyuki inene kumbusa kuane anga monze, 
REV.1.11	liatendile bune, Ku kitondo kiukumonako, kisanze mu mukanda nu kisinge ku maekelezia mutuba kamo: ku Efeso, nu ku Semuna, nu ku Pegamo, nu ku Tuatila, nu ku Sadi, nu ku Filadelefia, nu ku Laodikia. 
REV.1.12	Nu nakebetukile kulola iyuki linunguaga kulio. Nu ganakebetukile namonine ku bianikilo bia tusuku mutuba kamo bia olo; 
REV.1.13	nu munkatini mua bianikilo bia tusuku namonine ku muntu asusania anga muana wa bantu, avuala nsulu ndazi zika ku tusindilo, nu zatendekua na mukoma wa olo ku bukuba buage. 
REV.1.14	Nu itoe nu nzuili zage zabe­zaga zenga anga mioza zenga za mikoko, anga lubula; nu meiso mage mabezaga anga ngulumina za keiya; 
REV.1.15	nu masindi mage mabezaga anga nsubi zakisimana, anga zikutuka mu keiya; nu iyuki liage liabezaga anga kela ka mazi meingi. 
REV.1.16	Nu abezaga na nkeninkeni mutuba kamo ku kuboko kuage kua seidume, nu mu kanua kage muatukile bupanga bukusesaga ku ntungo ibili: nu malanga mage masanaga anga bukusanaga kisongo kia busi mu magala makio. 
REV.1.17	Nu ganamumonineko, nawede bukukumania ku magulu mage anga muntu wakua. Nu antalikile kuboko kuage kua seidume, nu atendile bune, Ntunakua boba; nne umutangi nu muzinda, 
REV.1.18	nu wozo Mulami; nabezaga nakua, nu nili na kalamo ku nkiko na nkiko zitanakuzinda, nu nili na mitandulua za lukuo nu za biziki bia bakuzi (Hadese). 
REV.1.19	Bubo sanza bitondo biwamonineko, nu bitondo biliko, nu bitondo bikaba kusila kua bibio; 
REV.1.20	nu buisulilua bua zezo nkeninkeni mutuba kamo ziwamonineko ku kuboko kuane kua seidume, nu bianikilo bia olo bia tusuku mutuba kamo. Nkeni­nkeni mutuba kamo zili migenzi za maekelezia mutuba kamo; nu bianikilo bia tusuku mutuba kamo bili maekelezia mutuba kamo.
REV.2.1	Ku mugenzi wa ekelezia lia ku Efeso sanza bubuno: Ubuku­tenda wozo ukete zezo nkeninkeni mutuba kamo ku kuboko kua seidume, wozo ukutabanga munkatini mua bianikilo mutuba kamo bia olo: 
REV.2.2	nizi makitilo mobe, nu mulimo wobe nu komanizia kobe, nu nizi buno ntukutundaga bantu babi, nu wagelekile babo beku­imanaga bune, Isue tuli basingua, nu tabelibo, nu wabamenyine buno, beli boza; 
REV.2.3	nu uli na komanizia nu wababedue ku kabamba keizina liane, nu ntuakutilue. 
REV.2.4	Tondo nili na bumozi kuguli, buno wasigile lutundo luobe lutangi. 
REV.2.5	Bubo kengela gawagide, nu iyanie nu kukita lingo makitilo mobe matangi; tondo ndi ntuakita bubo, navue kuguli, nu kutikia kianikilo kiobe mu kiziki kiakio, ndi ntuiyania. 
REV.2.6	Tondo uli na bumozi busoga, buno ukusomba maki­tilo ma baNikoloa, mamo mankusomba. 
REV.2.7	Wozo uli na matuzi makunguilila, onguilile bukutenda Muuza Wasililila ku maekelezia. Wozo ukakindaga, nkamulisia ku muti wa kalamo uli mu Paladiso wa Kalaga.
REV.2.8	Nu ku mugenzi wa ekelezia lia ku Semuna sanza bubuno: ubukutenda wozo mutangi nu muzinda, wozo wabezaga wakua nu kano kaluma eli na kalamo: 
REV.2.9	nizi kabebe kobe, nu buzambi bobe (tondo uli mugumi), nu bilingano bia babo bekuitenda buno beli baYuda, nu tabelibo, tondo beli ba numba za musanganano za Satana. 
REV.2.10	Ntukue boba ku bunsania buwababazibue; unguilila, wozo Liabo, u Satana abike bamozi ba kumuli mu kikando, buno mugelekue; nu mukaba na kabebe ku bindi ikumi. Ube muka­tizia aba nu ku lukuo, nunne nkakukasa nkumbu za bukota za kalamo, 
REV.2.11	Wozo uli na matuzi makunguilila, onguilile bukutenda Muuza Wasililila ku maekelezia. Wozo ukakinda ntakababazibua na lukuo lua mabili.
REV.2.12	Nu ku mugenzi wa ekelezia lia ku Pegamo sanza bubuno: ubukutenda wozo uli na bupanga bukusesaga ntungo ibili: 
REV.2.13	Nizi gokuikalaga, uga kisumbi kia bukota bua Satana; nu ukuanza izina liane, nu ntuananine bukatizio buane, aba mu bindi bia Anitipasa, mulongeki wane, mukatizia, eitilue kueinyu, gago gekuikalaga Satana. 
REV.2.14	Tondo nili na bumozi kuguli, kubuno kuli bantu bamozi bekuyanga meigisia ma Balama, wozo weigisizie Balaka buno akikitanie bana ba Isalele, buno balie bia ku tuyulo tua nkisi nu buno bakite butazi. 
REV.2.15	Bubo, kuli bango bamozi bekuyanga meigisia ma baNikoloa. 
REV.2.16	Iyanie; ndi ntuiyania nasasie kuvua kuguli, naluane nabo na bupanga bua kanua kane. 
REV.2.17	Wozo uli na matuzi makunguilila, onguilile bukutenda Muuza Wasililila ku maekelezia. Wozo ukakindaga nkamukasa mana mabisilue, nu nkamukasa ikozi lienga, nu geikozi gasanzua lingo izina liteizi ungo muntu, umpanga wozo walikasilue.
REV.2.18	Nu ku mugenzi wa ekelezia lia ku Tuatila sanza bubuno:
REV.2.18	Ubukutenda Muana wa Kalaga, wozo eli na meiso masusania anga ngulumina za keiya, nu masindi mage meli anga nsubi zakisimana.
REV.2.19	Nizi makitilo mobe, nu kutunda kobe nu bukatizio bobe nu kukasia kobe nu komanizia kobe, nu makitilo mobe mazinda matinga matangi. 
REV.2.20	Tondo nili na bumozi kuguli, ukuitabizia wozo muki­kulu Yezebeli, ekuimana buno, eli mulengania mukikulu; nu eku­igisia bakobe bane nu kubengelela buno bakite butazi, nu kulia bia ku tuyulo tua nkisi. 
REV.2.21	Nu namukasile nkungu buno eyanie; nu ntakutunda kuiyania ku butazi buage. 
REV.2.22	Unguilila, nkamubika ga mugu, na babo bakuita meiga nage bakababazibua nunse, ndi tabakuiyania makitilo mabo. 
REV.2.23	Nu nkeita bana bage mpimpimpi; nu maekelezia mansania makamenya buno nowozo ukulolaga mitima nu menge; nunne nkakasa muntu na muntu anga gegezie makitilo mage. 
REV.2.24	Tondo nkumubula inyue basigeide mu Tuatila, bansania beteli na meigisia mamo, nu batamenyine kakungu kabi ka Satana, anga bubakutenda buno; nsikamuekia ungo muzigo. 
REV.2.25	Tondo kokomeziazi kimuli nakio aba nu ganavue. 
REV.2.26	Nu wozo ukakindaga, nu kulanga makitilo mane aba nu ku kuzinda, nka­mukasa buangato bua kuangata baBilongo: 
REV.2.27	nuwe akabangata na kasusu ka kiuma, anga buli nyungu za mubumbi zikubugibua bibebibe; anga bunakasilue na Tatane. 
REV.2.28	Nunne nkamukasa lukenikeni lua nindunindu. 
REV.2.29	Wozo uli na matuzi makunguilila, onguilile bukutenda Muuza Wasililila ku maekelezia.
REV.3.1	Nu ku mugenzi wa ekelezi lia ku Sadi sanza bubuno:
REV.3.1	Ubukutenda wozo uli na zezo Miuza mutuba kamo za Kalaga nu nkeninkeni mutuba kamo: Nizi makitilo mobe, nu bekutenda buno uli mulami, tondo wakule. 
REV.3.2	Kesia ntende, nu kokomezia bibio biasigala bise buigi na kukua: kubuno nsiamonine makitilo mobe masililila ku Kalaga wane. 
REV.3.3	Bubo, kengela buwakasilue nu bugungule; kokomezia bubo, nu iyanie. Bubo ndi ntuakesia ntende, nkavua anga muibi, nu ntukamenya nkungu zinkakuvuila. 
REV.3.4	Tondo kuli bantu bamozi ku Sadi batabigizie nsulu zabo: nu nkatabanga nabo mu nsulu zenga; kubuno zabatananina. 
REV.3.5	Wozo ukakindaga akavualikibua zezo nsulu zenga; nunne nsikazimia izina liage mu mukanda wa kalamo nunse, nu nkeitabizia izina liage ku Tatane, nu ku migenzi zage. 
REV.3.6	Wozo uli na matuzi makunguilila, onguilile bukutenda Muuza Wasililila ku maekelezia.
REV.3.7	Nu ku mugenzi wa ekelezia lia ku Filadelefia sanza bubuno:
REV.3.7	Ubukutenda wozo wasililila, wozo uli bulili, nu uli na mutandilua wa Davidi, we ndi eigula takuli uneigala, nu ndi eigala, takuli uneigula: 
REV.3.8	nizi makitilo mobe (unguilila, nakuigulila luibi, nu takuli ungo unaluigala), ntuli na magala meingi, nu walangile idagi liane, nu ntuananine izina liane. 
REV.3.9	Unguilila, nkukukasa ba mu numba za musanganano za Satana, bekuitenda buno, beli baYuda, nu tabelibo, tondo bekueka buza; unguilila, nabalusie buno bavue kukukumbamina, nu bakamenyinina buno nakutunda. 
REV.3.10	Kubuno walangile idagi liane lia komanizia, nkakonia ku nkungu za kulindikua kuavue ku kisi kinsania, kulindika babo beli ga kisi. 
REV.3.11	Nasasie kuvua: kokomezia nunse kuguli nakio, ungo muntu anavua kuku­nyaga nkumbu zobe za bukota. 
REV.3.12	Wozo ukakindaga, nkamubika iyango mu numba za kukumbamina za Kalaga wane, nu ntakatuka mumo lingo; nu nkamusanza izina lia Kalaga wane ku mubili wage, nu izina lia muino wa Kalaga wane, wa Yelusalema muto, ukagela gansi kutuka muigulu ku Kalaga wane, nu lingo izina liane. 
REV.3.13	Wozo uli na matuzi makunguilila, onguilile bukutenda Muuza Wasililila ku maekelezia.
REV.3.14	Nu ku mugenzi wa ekelezia lia ku Laodikia sanza bubuno:
REV.3.14	Ubukutenda wozo uli Amena, mulongeki mukatizia nu wa bulili, mutangi wa bibumbua bia Kalaga: 
REV.3.15	nizi makitilo mobe, buno ntuli mpego aba ntuli keiya: natundaga buno ube mpego aba ube keiya. 
REV.3.16	Tondo kubuno watamba, nu ntuli mpego aba ntuli keiya, nkakusala mu kanua kane. 
REV.3.17	Kubuno ukutenda bune, nne nili mugumi, nu neigumizie, nu nsikuiyanina kampa; nu ntuizi buno uwe uli musosu nu uli na tungonongono nu uli muzambi nu uli kiuku nu uli mundulu: 
REV.3.18	Nkukuana buno unkunze olo zasuguidue na keiya, buno ugume; nu nsulu zenga zakuvuala, buno ntukangue; nu muti wakubonga ku meiso mobe, buno umone. 
REV.3.19	Bansania bankutundaga, nkubazugilaga, nu nkubasungulaga: ba na koma­nizia, nu wiyanie. 
REV.3.20	Unguilila, nemana ku luibi, nu nkukoko­mona: ndi muntu ekungua kuiyuki liane nu kuigula luibi, nti neingile kueli, nu nalie nage, nuwe alie nanne. 
REV.3.21	Wozo ukakindaga, akeikalaga nanne ga kisumbi kiane kia bukota, anga bunakindile, nu neikeide na Tatane ga kisumbi kiage kia bukota. 
REV.3.22	Wozo uli na matuzi makunguilila, onguilila bukutenda Muuza Wasililila ku maekelezia.
REV.4.1	Kusila kua bubo namonine ku luibi lueigulua muigulu, nu iyuki itangi linungule kulio liabezaga anga monze liantendile, nu liabuide bune, Bakama kuno kundi, nu nkulolesie buabe kusila kua bubo. 
REV.4.2	Kazanga kongo nabezaga mu Muuza Wasililila: nu namo­nine ku kisumbi kia bukota kiabikua muigulu, nu umozi abezaga ikala ga kisumbi kikio; 
REV.4.3	nu wozo wikalaga gakio abezaga anga ikozi lia yasepe nu lia sandoine: nu mumpilinda wabezaga watimba kisumbi kikio, walangalaga anga melaude. 
REV.4.4	Bisumbi makumi mabili na binazi biabezaga biatimbikania kia bukota; nu ga bisumbi bibio gabezaga bakulu makumi mabili na banazi, ubeikalaga gabio, bavualikizibue nsulu zenga nunse; nu gantata ga matoe mabo gabe­zaga nkumbu za bukota za olo. 
REV.4.5	Nu ku kisumbi kikio kia bukota kuatukile mikenzi za nkuba nu moki nu mikulumino. Nu tusuku mutuba kamo tua keiya tukuguluminaga lisa na kisumbi kia bukota, tuli Miuza mutuba kamo za Kalaga; 
REV.4.6	nu lisa na kisumbi kikio, kuabezaga anga kitatenge kili anga kiyolo kiasusania ikozi lienga; nu munkatini mua kisumbi kikio, nu ku ntungo insania kuabezaga bibumbua binazi bili na kalamo biabezaga na meiso ku nkoto nu ku malanga. 
REV.4.7	Nu kibumbua kitangi kiabezaga anga kimbue, nu kibumbua kia bibili kiabezaga anga muana wa ngombe, nu kibumbua kia bisatu kiabezaga na malanga anga ma muntu, nu kibumbua kia binazi kiabezaga anga kazoni ka ndiu. 
REV.4.8	Nu bibio bibumbua binazi bili na kalamo, na kibumbua na kibumbua kili na biupi mutuba, nago nago nagabiabezaga na meiso nu mango mabezaga munda: tabiumunaga musi nu kindi, biatendaga bune,
REV.4.8	Wasililila, wasililila, wasililila, eli Mukota Kalaga,
REV.4.8	uli na Magala Mansania,
REV.4.8	Abezagako nu eliko nu akavua.
REV.4.9	Nu gakakasa bibumbua bili na kalamo lutanuno nu luanzo nu lusimo ku wozo ukuikalaga ga kisumbi kia bukota, ku wozo ukula­maga nkiko na nkiko zitanakuzinda, 
REV.4.10	bakulu makumi mabili na banazi bakakumbaminaga wozo uli ga kisumbi kia bukota, nu bakaganuna wozo ukulamaga nkiko na nkiko zitanakuzinda, nu bakabika nkumbu zabo za bukota lisa na kisumbi kikio, bakatenda bune,
REV.4.11	Uwe watananinua, Mukota weitu nu Kalaga weitu, kuba na lutanuno nu luanzo nu buangato; kubuno uwe wabumbile binsania, nu ku kusombola kuobe biabezaga, nu biabumbilue.
REV.5.1	Nu namonine ku kuboko kua seidume kua wozo weikalaga ga kisumbi kia bukota, mukanda wasanzilue munda nu gantata gago, wakandua bubibu na tumenyikilo mutuba kamo. 
REV.5.2	Nu namonine ku mugenzi mubibu ekulaluka neiyuki inene bune, Nazi watananina kukandula mukanda wono nu kutikia tumenyikilo tutuno? 
REV.5.3	Nu takuabezaga umozi, aba muigulu, aba ku kisi, aba munsi, wavuamine kugukandula, aba kugulola. 
REV.5.4	Nalilile bubibu, kubuno takuamonekile umozi watananina kukandula mukanda, aba kugulola: 
REV.5.5	nu umozi wa babo bakulu ambuide bune, Ntunalila; lola Kimbue, kili kia kikanga kia Yuda, Kibuti kia Davidi, akindile buno akandule mukanda nu tumenyikilo mutuba kamo. 
REV.5.6	Nu namonine munkatini mua kisumbi kia bukota nu bibumbua bili na kalamo, nu munkatini mua babo bakulu, Muana wa Mukoko emana, abezaga anga wasesua, uli na mega mutuba kamo, nu meiso mutuba kamo, umamo Miuza za Kalaga mutuba kamo, masingilue ku kisi kinsania. 
REV.5.7	Nu avule, nu atolile mukanda wabezaga ku ku­boko kua seidume kua wozo wabezaga wikala ga kisumbi kia bukota. 
REV.5.8	Nu gakatile mukanda, bibumbua binazi bili na kalamo nu bakulu makumi mabili na banazi baguide bukukumania ku Muana wa Mukoko, na muntu na muntu abezaga na zenze, nu bituma bia olo bizazibue na bulago umasego ma basuagibua. 
REV.5.9	Nu bekuimbaga lungo luimbo luto bune,
REV.5.9	Watananina kukata mukanda nu kutikia tumenyikilo tutuno:
REV.5.9	kubuno wasesilue, nu wakunzide Kalaga bantu ba babilongo
REV.5.9	bansania, nu ba mitendezi insania, nu ba bikanga bansania ku mikila zobe,
REV.5.10	nu wababikide bukota bua basankoga ku Kalaga weitu, nu bakangata kisi.
REV.5.11	Nu namonine, nu nungule kuiyuki lia migenzi mingi zikutimba kisumbi kia bukota nu bibumbua bili na kalamo nu bakulu; nu buingi buabo buabezaga tununu ikumi mambizi tununu ikumi, nu tununu mambizi tununu; 
REV.5.12	batendaga neiyuki inene bune,
REV.5.12	Watananina Muana wa Mukoko wasesilue ekukasua bua­ngato,
REV.5.12	nu bugumi, nu menge, nu magala, nu luanzo, nu lutanuno, nu mbogimbogi.
REV.5.13	Nungule ku bibumbua binsania bili muigulu, nu bili ga kisi, nu bili munsi, nu bili mu bitatenge, nu binsania bili mubio, biatendaga bune,
REV.5.13	Mbogimbogi, nu luanzo, nu lutanuno, nu buangato, bibe kuguli ukuikalaga ga kisumbi kia bukota, nu ku Muana wa Mukoko, aba ku nkiko na nkiko zitanakuzinda.
REV.5.14	Nu bibumbua binazi bili na kalamo biatendile bune, Amena. Nu bakulu baguide gansi nu bamukumbamine.
REV.6.1	Namonine ku Muana wa Mukoko akanduide kamenyikilo kamozi ku tuto mutuba kamo, nu nungule ku kibumbua kimozi ku bibio binazi bili na kalamo kiatendile neiyuki anga mukulumino wa mbula bune, Vua. 
REV.6.2	Nu namonine ku mpunda zenga, nu wozo wabezaga wikala gantata gazo abezaga na bunta; nu akasilue nkumbu za bukota: nu avule buno akinde, nu kukinda.
REV.6.3	Nu gatikizie kamenyikilo ka tubili, nungule ku kibumbua kia bibili kili na kalamo kiatendile bune, Vua. 
REV.6.4	Nu engo mpunda zabasile, mpunda zakisimana nunse; nu bakasile wozo wabezaga wikala gantata gazo magala kutikia bubobelelo ku kisi, buno bantu beitane; nu bamukasile bupanga bunene.
REV.6.5	Nu gakanduide kamenyikilo ka tusatu, nungule ku kibumbua kia bisatu kili na kalamo kiatendile bune, Vua. Nu namonine ku mpunda zina; nu wozo wabezaga gantata gazo abezaga na kiuma kia kulindika bizitu ku kuboko kuage. 
REV.6.6	Nungule kuiyuki munkatini mua bibumbua binazi bili na kalamo liatendile bune, Nkumba emozi za mumpunge ku falanga makumi masatu, nu nkumba isatu za mizongu ku falanga makumi masatu; nu ntuite makiti nu maku.
REV.6.7	Nu gakanduide kamenyikilo ka tunazi, nungule kuiyuki lia kibumbua kia binazi kili na kalamo kiatendile bune, Vua. 
REV.6.8	Nu namonine ku mpunda za kiema; nu izina lia wozo wabezaga wikala gantata gazo lili Lukuo; nu kiziki kia bakuzi (Hadese) kiamuyangile. Nu bakasilue buangato ku kindi kimozi kia binazi kia kisi, nu kuzikia bantu na bupanga, nu na munganda, nu na lukuo, nu na nyama nkali za mu kisi.
REV.6.9	Nu gakanduide kamenyikilo ka tutano, namonine kunsi kua kayulo tulamo tua bantu beitagua ku kabamba keidagi lia Kalaga, nu ku kabamba ka bulongeki bubabezaga nabo: 
REV.6.10	nu balalukile neiyuki inene batendile bune, O Mukota, wasililila nu wa bulili, busi bukizi bukasuba mikila zeitu ku babo beikile ga kisi? 
REV.6.11	Bakasilue na muntu na muntu nsulu zenga; nu batendilue buno bomunue tanga, aba gakasila maganzo ma banyabo nu mibuto zabo, bakakua anga bubo bubakuaga.
REV.6.12	Namonine gakanduide kamenyikilo ka mutuba, nu kuabezaga kaningini kanene ku kisi; nu kisongo kia busi kinine anga nsago za nsulu zina, nu muezi wakisimene anga mikila; 
REV.6.13	nu nkeninkeni za kuigulu zakolokile ga kisi, anga muti wa figi ukukolokia biguma bibisi gagukutengatenga na kisoa kinene. 
REV.6.14	Nu igulu liagondilue anga katanda kagondua; nu miduko minene insania nu biziba binsa­nia biatukizibue ku biziki biabio. 
REV.6.15	Nu bakota ba kisi, nu bangati, nu bakota ba bakoloboyo, nu bagumi, nu babibu, nu bakobe bansa­nia, nu bakandulua bansania, babisamine mu tulimba nu mu makozi ma ku miduko; 
REV.6.16	nu babuide miduko nu makozi bune, Tulimbazi, nu tubisazi buno tatumone ku wozo wikile ga kisumbi kia bukota, nu ku bongua bua Muana wa Mukoko: 
REV.6.17	kubuno busi bunene bua bongua buabo buakuka; nu nazi unemana?
REV.7.1	Nu kusila kua bubo, namonine ku migenzi enazi zemana ku ndenge inazi za kisi, bakatile mpumpu inazi za kisi, buno lumpumpu talupupe ku kisi, aba ku bitatenge, aba ku miti. 
REV.7.2	Nu namonine ku ungo mugenzi wabakamaga muigulu, watukaga kuku­tukaga kisongo kia busi, uli na kamenyikilo ka Kalaga uli mulami: nu alalukile neiyuki inene ku migenzi enazi bakasilue magala kubigia kisi nu kitatenge, 
REV.7.3	atendile bune, Tamubigie kisi, aba kitatenge, aba miti, aba nu gatukasila kubika tumenyikilo ga malanga ma bakobe ba Kalaga weitu. 
REV.7.4	Nu nungule maganzo ma babo babi­kilue kamenyikilo, beli tununu lukama makumi manazi nu banazi, kutuka ku kikanga na kikanga kia balsalele,
REV.7.5	Ku kikanga kia Yuda, bantu tununu ikumi nu tubili babi kilue tumenyikilo;
REV.7.5	Ku kikanga kia Lubena, tununu ikumi nu tubili;
REV.7.5	Ku kikanga kia Gada, tununu ikumi nu tubili;
REV.7.6	Ku kikanga kia Ase, tununu ikumi nu tubili;
REV.7.6	Ku kikanga kia Nafatale, tununu ikumi nu tubili;
REV.7.6	Ku kikanga kia Manase, tununu ikumi nu tubili;
REV.7.7	Ku kikanga kia Simeona, tununu ikumi nu tubili;
REV.7.7	Ku kikanga kia Lewi, tununu ikumi nu tubili;
REV.7.7	Ku kikanga kia Isakala, tununu ikumi nu tubili;
REV.7.8	Ku kikanga kia Zebulona, tununu ikumi nu tubili;
REV.7.8	Ku kikanga kia Yosefu, tununu ikumi nu tubili;
REV.7.8	Ku kikanga kia Benzamini, tununu ikumi nu tubili;
REV.7.8	babikilue kamenyikilo.
REV.7.9	Nu kusila kua bubo namonine ku musanganano munene wa bantu, gutanamenyine kuganza muntu, bantu ba kilongo na kilongo, nu ba kikanga na kikanga, nu bantu ba mutendezi na mutendezi, bemanine lisa na kisumbi kia bukota nu lisa na Muana wa Mukoko, bavualikizibue nsulu zenga, nu nanga za bibila mu maboko mabo; 
REV.7.10	nu balalukile neiyuki inene, batendile bune,
REV.7.10	Lonio luli ku Kalaga weitu wikile ga kisumbi kia bukota,
REV.7.10	nu Muana wa Mukoko.
REV.7.11	Nu migenzi insania babezaga bemana batimbaga kisumbi kia bukota, nu bakulu nu bibumbua binazi bili na kalamo; nu baguide lisa na kisumbi kia bukota nu baganunaga Kalaga, 
REV.7.12	batendile bune,
REV.7.12	Amena: Mbogimbogi, nu lutanuno, nu menge, nu lusimo, nu luanzo, nu buangato, nu magala, bibe ku Kalaga weitu aba ku nkiko na nkiko zitanakuzinda. Amena.
REV.7.13	Nu umozi wa ku babo bakulu anakuide bune, Babano bavuali­kizibue nsulu zenga, beli banazi, nu batukile kuni? 
REV.7.14	Nu namu­buide bune, Mukota wane, uwe wizi. Nu ambuide lingo bune, Bantu babano bekutuka ku lubabazio lunene, nu basuguide nsulu zabo, nu zengile na mikila za Muana wa Mukoko. 
REV.7.15	Kububuno babano beli lisa na kisumbi kia bukota kia Kalaga; nu bekumukiti­laga musi nu kindi mu numba za kukumbamina; nu wozo wikile ga kisumbi kia bukota anze numba zage za nsulu gantata gabo. 
REV.7.16	Ta­bakakua nzala lingo, aba tabakakua na mpusia lingo; aba tabakakua na musi lingo, aba muzuzo: 
REV.7.17	kubuno Muana wa Mukoko eli munkatini mua kisumbi kia bukota akabalanga, nu akabasondelezia ku tunua balongo tua mazi ma kalamo: nu Kalaga akanyonyona bisozi binsania ku meiso mabo.
REV.8.1	Nu gakanduidue kamenyikilo ka mutuba kamo, mukobi wabede muigulu kindi kia nkungu imozi. 
REV.8.2	Nu namonine ku migenzi mutuba kamo zemana lisa na Kalaga; nu bakasilue mionze mutuba kamo.
REV.8.3	Nu ungo mugenzi wavule wemanine ku kayulo, abezaga na nyungu za olo zakugisia bulago; nu bamukasile bulago buingi, buno asambike na masego ma basuagibua bansania ga kayulo ka olo kabezaga lisa na kisumbi kia bukota. 
REV.8.4	Nu muki wa bubo bulago, witumukile na masego ma basuagibua witumukile ku Kalaga watu­kaga ku maboko ma mugenzi. 
REV.8.5	Nu mugenzi wakatile nyungu zakugisia bulago; nu azizazizie na keiya ka kayulo, nu azisile ga kisi: nu kuabede mikulumino, nu moki, nu mikenzi, nu kisi kiatengile­tengile.
REV.8.6	Nu zezo migenzi mutuba kamo babezaga na mionze mutuba kamo beibikile kayikayika kuzida.
REV.8.7	Nu wakulinga eidile monze, nu kuabeide mbula za lubula nu keiya, biatopulua na mikila, nu bisilue ga kisi: nu kindi kimozi kia bisatu kia kisi kiagide, nu kindi kimozi kia bisatu kia miti kiagide, nu bisugu binsania bibisi biagide.
REV.8.8	Nu mugenzi weibili eidile monze, nu kuabeide kimozi kiasu­sania anga muiduko munene waguluminaga keiya wisilue mu kita­tenge: nu kindi kimozi kia bisatu kia kitatenge kiabeide mikila; 
REV.8.9	nu kindi kimozi kia bisatu kia bibumbua biabezaga mu kitatenge biabezaga na kalamo, biakule; nu kindi kimozi kia bisatu kia mato kiabigile.
REV.8.10	Nu mugenzi weisatu widile monze, nu muigulu muakolokile lukenikeni lukukelima anga kasuku, nu luakolokeide ga kindi kimozi kia bisatu kia nuzi, nu ga tunua balongo tua mazi; 
REV.8.11	nu izina lia lulo lukenikeni liamanagua Apisintu: nu kindi kimozi kia bisatu kia mazi kiabeide lubaba; nu bantu beingi bakule ku kitondo kia mazi, kubuno mabede lubaba.
REV.8.12	Nu mugenzi weinazi weidile monze, nu kindi kimozi kia bisatu kia kisongo kia busi, nu kindi kimozi kia bisatu kia muezi, nu kindi kimozi kia bisatu kia nkeninkeni; kiabeide kapilo, buno musi tagusanie kindi kimozi kia bisatu kiago, nu kindi nukio.
REV.8.13	Nu namonine nu nungule ku ndiu imozi, zalengaga muigulu, zatendile neiyuki inene bune, Kabebe, kabebe, kabebe, ku babo beli ga kisi, ku kabamba ka moki ma monze wa migenzi isatu zeide.
REV.9.1	Nu mugenzi weitano eidile monze, nu namonine ku lukenikeni luatukile muigulu luakolokile ga kisi: nu akasilue mutandulua wa muzinga utanakuzinda. 
REV.9.2	Nuwe akanduide muzinga utana­kuzinda; nu muki wabasaga mu muzinga, anga muki weiyambi inene lia keiya; nu kisongo kia busi nu muuza binine na wozo muki wabasaga mu muzinga. 
REV.9.3	Nu nzige zabasile mu wozo muki nu zendile mu kisi; nu zakasilue magala, anga magala ma nkutu za kisi. 
REV.9.4	Nu zatendilue buno tazidie nsamba za kisi, aba bintu bili bibisi, aba miti insania, tondo kubabazia bantu beteli na kamenyi­kilo ka Kalaga ga malanga mabo. 
REV.9.5	Nu zakakizizibue buno tazi­balekanie tugu zibababazie miezi etano; nu lubaba luazo luabezaga anga lubaba lua nkutu, gazikutua muntu. 
REV.9.6	Nu mu bindi bibio bantu bakalonda lukuo, nu tabakalumona nunse; nu bakatunda kukua, nu lukuo lukabatina. 
REV.9.7	Nu bisusania bia nzige biabezaga anga mpunda zikuenda ku bita; nu gantata ga matoe mazo gabezaga anga nkumbu za bukota za olo, nu malanga mazo mabezaga anga malanga ma bantu. 
REV.9.8	Nu zabezaga na nzuili anga nzuili za bakikulu, nu meinyo mazo mabezaga anga meinyo ma bimbue. 
REV.9.9	Nu zabezaga na ngabo ku bukuba anga ngabo za kiuma; nu muzumio wa biupi biazo wabezaga anga muzumio wa ngondangonda za kiuma za bita, anga mpunda ningi zikuenda ku bita. 
REV.9.10	Nu zabezaga na mikila anga mikila za nkutu, nu tuluba; nu lulalo luazo luabezaga ku mikila zazo kubabazia bantu miezi etano. 
REV.9.11	Zabezaga na mukota wazo, wozo mugenzi wa muzinga utanakuzinda: izina liage ku kilibelo, lili Abadono, nu ku kiGeleka lili Apoliono.
REV.9.12	Kabebe katangi katinga; nu kusila kua bubo kuabe tungo tubebe tubili.
REV.9.13	Nu mugenzi wa mutuba eidile monze, nu nongule kuiyuki lia­tukile ku mega ma kayulo ka olo keli lisa na Kalaga, 
REV.9.14	liatendile ku mugenzi wa mutuba wabezaga na monze bune, Kandula migenzi enazi bakandilue ku luuzi lunene lua Ufalate. 
REV.9.15	Nu migenzi enazi bakanduidue, babezaga balongekua ku nkungu nu ku kindi nu ku muezi nu ku muaka, kuita kindi kimozi kia bisatu kia bantu. 
REV.9.16	Nu maganzo ma mazombo mababezaga ga mpunda mabezaga tununu makumi mabili mambizi tununu ikumi; nungule ku maganzo mabo. 
REV.9.17	Nu bubo namonine ku mpunda ku kalolesio, nu babo babezaga beikala gantata gazo, babezaga na ngabo za keiya ga makuba, nu za kisimana, nu za kibiliti: lukita lua keiya: nu matoe ma mpunda mabezaga anga matoe ma bimbue, nu mu tunua tuazo muatukaga keiya nu muki wa kibiliti: 
REV.9.18	nu kindi kimozi kia bisatu kia bantu kiakule na tubebe tutuno tusatu, na keiya nu na muki nu na kibiliti biabezaga bikutuka ku tunua tuazo. 
REV.9.19	Kubuno magala ma zezo mpunda mabezaga mu tunua tuazo, nu mu mikila zazo: kubuno mikila zazo zabezaga anga nzoka, nu zabezaga na matoe; nu zaba­bazizie nazo. 
REV.9.20	Nu bango bantu bansania basigeide tabakua na tubebe tutuno, tabeiyanizie ku milimo za maboko mabo buno taba­kumbamine basumbu, nu nkisi za olo, nu za feza, nu za kiuma kia nsubi, nu za makozi, nu za miti; zitakumona, aba zitakungua, aba zitakuenda; 
REV.9.21	nu tabeiyanizie ku kuita kuabo, aba ku buganga buabo, aba ku butazi buabo, aba ku buibi buabo.
REV.10.1	Nu namonine ku ungo mugenzi mubibu watukaga muigulu; avualikizibue kimpa; nu mumpilinda wabezaga geitoe liage, nu malanga mage mabezaga anga kisongo kia busi, nu masindi mage mabezaga anga ngulumina za keiya; 
REV.10.2	nu abezaga na mukanda mu­keke wakandulua mu kuboko kuage: nu abikile kugulu kuage kua seidume mu kitatenge, nu kugulu kuage kuaseikazi ku kisi; 
REV.10.3	nu alalukile neiyuki inene, anga kugoluma kua kimbue: nu galalukile neiyuki mikulumino mutuba kamo zakulumine. 
REV.10.4	Nu gakulumine mikulumino mutuba kamo, nabezaga nise buigi kusanza: nu non­gule kuiyuki liatukile muigulu liatendile bune, Bika kamenyikilo ku bitondo bikukulumina mikulumino mutuba kamo, nu ntubisanze. 
REV.10.5	Nu wozo mugenzi unamonineko wemana ga kitatenge nu ga kisi asakikile kuboko kuage kua seidume kuigulu; 
REV.10.6	nu alumbide ku wozo ukulamaga ku nkiko na nkiko zitanakuzinda, wozo wabumbile igulu nu binsania bilimo, nu kisi nu binsania bili mukio, nu kitatenge nu binsania bilimo, buno ntalindile lingo limbizi: 
REV.10.7	tondo mu bindi bibio bia iyuki lia mugenzi wa mutuba kamo, eseli buigi kuida monze, ukuzindilila kua kakungu ka Kalaga, anga musagu musoga wasamba­lide bakobe bage u balengania. 
REV.10.8	Nu iyuki linungule kulio lia­tukaga muigulu, liantendile bune, Enda, utole wozo mukanda waka­ndulua ku kuboko kua mugenzi wemana ga kitatenge nu ga kisi. 
REV.10.9	Nu nendile ku wozo mugenzi, namubuide bune, Nkase wozo mu­kanda mukeke. Nu ambuide bune, Gutole, nu gulie; nu wakuite lubaba munda, tondo mu kanua kobe wabe nse anga buki. 
REV.10.10	Nu natolile wozo mukanda mukeke ku kuboko kua mugenzi, nu nagu­lile; nu wabezaga anga buki mu kanua kane; tondo ganagumenine, nda zane zabede lubaba. 
REV.10.11	Nu bambuide bune, Watunganana kulengania lingo ku bantu beingi nu ku babilongo nu ku ba mite­ndezi nu ku bakota.
REV.11.1	Nu nakasilue musumbo anga mukulu: nu umozi atendile bune, Emanuka, nu lindika numba za kukumbamina Kalaga, nu kayulo, nu babo bekukumbamina muzo. 
REV.11.2	Nu kibanza kili kumbuga kua numba za kukumbamina, kisige kumbuga, aba ntukilindike; kubuno baBilongo biakasiluekio: nubo bakanyanta muino wa kizila na magulu mabo miezi makumi manazi nu ibili. 
REV.11.3	Nunne nkakasa balongeki bane babili buangato bua kulengania ku bindi kanunu kamozi nkama ibili nu makumi mutuba bavualikizibue na nsulu za nsago. 
REV.11.4	Nubo beli miti ibili za oleve nu bibikilo bia tusuku bibili biemana ku Mukota wa kisi. 
REV.11.5	Nu ndi muntu eku­tunda kubababazia, keiya nti katuka mu tunua tuabo nu nti kagisia beiti babo; nu ndi muntu ekutunda kubababazia, atunganana kuitua anga bubo. 
REV.11.6	Nu babano beli na magala kukanda igulu, buno mbula taziloke mu bindi bia bulengania buabo: nu beli na buangato bua mazi kumagalukia mikila, nu kusungia kisi na lusungio na lusungio lubekutunda. 
REV.11.7	Nu gakasila bulongeki buabo, zezo nyama nkali zikutukaga mu muzinga, nu zikeitana nabo, nu zika­bakinda, nu zikabeita. 
REV.11.8	Nu bitumba biabo bikaba mu nzila za wozo muino munene, ukumanua mu kisusania kia Sodomo nu Ezipeto, ugago gatakidue Mukota wabo. 
REV.11.9	Nu bantu ba bikanga nu babilongo nu ba mitendezi bakalolaga bitumba biabo bindi bisatu nu kindi, nu tabakaziga bitumba biabo kuyikua mu nsinda. 
REV.11.10	Nu beikile ga kisi bakabogaboga ku kabamba kabo, nu bakamina matindili; nu bakasingilana nkaso; kubuno balengania babano babili bababazizie babo beli ga kisi. 
REV.11.11	Nu kusila kua bindi bisatu nu kindi, muza wa kalamo ukutukaga ku Kalaga weingide mubeli, nu bemanukile, nu bantu babalolaga bakule boba. 
REV.11.12	Nu bongule kuiyuki lialalukile muigulu liabatendile bune, Vuazi kuno. Nu babakamine muigulu mu kimpa; nu beiti babo babalolile, 
REV.11.13	Nu mu nkungu zezo kuabeide kaningini kanene ku kisi, nu kindi kimozi kikumi kia muino kigukile; nu bantu tununu mutuba kamo bakule na kako kaningini: nu bango bansania basigede bakule boba, nu baganuine Kalaga wa muigulu.
REV.11.14	Kabebe ka tubili katingile, nu kabebe ka tusatu kasasie kuba. 
REV.11.15	Nu mugenzi wa mutuba kamo eidile monze; nu kuabeide moki manene muigulu, matendile bune, Bukota bua kisi buse bukota bua Mukota weitu, nu bua Klisto wage: nuwe akangataga nkiko na nkiko zitanakuzinda. 
REV.11.16	Nu babo bakulu makumi mabili nu banazi, bekuikalaga lisa na Kalaga ga bisumbi biabo bia bukota, nu baguide, nu bakumbamine Kalaga, 
REV.11.17	batendile bune,
REV.11.17	Tukukusima Mukota Kalaga, Uli na Magala Mansania, uliko nu wabezagako; Kubuno uwe wakatile magala mobe; nu wangata. 
REV.11.18	Nu babilongo bongilue, nu bongua bobe buseli, nu nkungu za kusungia bakuzi zakuka, nu kukasa bakobe bobe ubale­ngania Iukalilo lusoga, nu ku basuagibua, nu bekukua izina liobe boba, bakeke nu banene; nu kubigia babo bekubi­gagia kisi.
REV.11.19	Nu numba za kukumbamina Kalaga zili muigulu zeigudue; nu sanduku zeidagano liage zamonekileko mu numba za kukumba­mina; kuabeide mikenzi, nu moki, nu mukulumino, nu kaningini ka kisi, nu mbula nnene za lubula.
REV.12.1	Nu kakengelezio kanene kamonekileko muigulu; mukikulu avualikizibue kisongo kia busi, nu muezi kunsi kua magulu mage, nu nkumbu za bukota za nkeninkeni ikumi nu ibili gantata geitoe liage; 
REV.12.2	nuwe abezaga neiyimi; abezaga ekulila, abeide na lubaba lua kubuta, nu kabebe kebuta, 
REV.12.3	Nu kango kakengelezio kamonekileko muigulu: nzoka nnene za kisimana, zabezaga na matoe mutuba kamo nu mega ikumi, nu nkumbu za bukota mutuba kamo gantata ga matoe mazo. 
REV.12.4	Nu mukila wazo wabulutile kindi kimozi kia bisatu kia nkeninkeni za muigulu, nu zazikolokezie ku kisi: nu nzoka nnene za kisimana zemene lisa na mukikulu wabezaga ukubuta, buno alie muana gamubute. 
REV.12.5	Nuwe abutile muana wamulume, ukangata babilongo na musumbo wage wa kiuma: nu muana wage azanzuidue kuigulu ku Kalaga, nu ku kisumbi kiage kia bukota. 
REV.12.6	Nu wozo mukikulu atinine mu kalula, muli kiziki kiamulongekide Kalaga, buno bamulisie kuko bindi kanunu kamozi nkama ibili nu makumi mutuba.
REV.12.7	Nu bita binene biabezaga muigulu; Mikaele nu migenzi zage beiteine na nzoka nnene za kisimana; nu nzoka nnene za kisimana nu migenzi zage beiteine nabo; 
REV.12.8	nu tababakindile, aba nu kiziki kiabo takiamonekile lingo kukio muigulu. 
REV.12.9	Nu nzoka nnene za kisimana zalekedue gansi, zezo nzoka za wakalazi, zikumanagua buno, Liabo u Satana, muengelezi wa kisi kinsania; zalekedue ku kisi, nu migenzi zage. 
REV.12.10	Nu nungule kuiyuki inene muigulu, liatendile bune,
REV.12.10	Kano kaluma lonio, nu magala, nu bukota bua Kalaga weitu, nu buangato bua Klisto wage biseli: kubuno musongezi wa mibuto zeitu ekubasongelaga ku Kalaga weitu busi nu kindi alekedue gansi. 
REV.12.11	Nubo bamukindile ku kabamba ka mikila za Muana wa Mukoko, nu ku kabamba keidagi lia bulongeki buabo; nubo tabeidemanine. 
REV.12.12	Bubo bogazi-­bogazi, meigulu nuinyue bekuikalagamo. Kabebe ku kisi, nu ku kitatenge: kubuno Liabo u Satana agela kumuli, nu eli na bongua bunene, kubuno eizi nkungu zage zise buigi.
REV.12.13	Nu gamonine nzoka nnene za kisimana buno zalekelua ga kisi, zasungizie mukikulu wabutaga muana wamulume. 
REV.12.14	Nu wozo mukikulu akasilue biupi bibili anga biupi bia ndiu nnene, buno alenge mu kalula ku kiziki kiage, kialisibagua nkiko isatu nu kindi kia nkiko buno abe bulazi na zezo nzoka. 
REV.12.15	Nu nzoka zabasizie mazi mu kanua kazo anga luuzi, kumbusa kua wozo mukikulu, buno amukokie mu lulo luuzi. 
REV.12.16	Nu kisi kiakasizie mukikulu, nu kisi kiasuide kanua kakio nu kianune luuzi luatukaga mu kanua ka nzoka. 
REV.12.17	Nu nzoka nnene za kisimana zongedue wozo mukikulu, nu zendile kuitana bita na kikanga kiage kiasigede, kikuanza makakizio ma Kalaga, nu kili na bulongeki bua Yesu.
REV.13.1	Nu emanine geisege lia kitatenge. Nu namonine ku nyama zatukile mu kitatenge, zabezaga na mega ikumi nu matoe mutuba kamo, nu zabezaga na nkumbu za bukota ikumi ga mega mazo, nu ga matoe mazo gabezaga gasanzua meina ma kulinga Kalaga, 
REV.13.2	Nu nyama zinamonine kuzo zasusania ngozi, nu ma­bumbu mazo mabezaga anga mabumbu ma nyama za ulu, nu kanua kazo kabezaga anga ka kimbue: nu nzoka nnene za kisimana zamukasile magala mage, nu kisumbi kiage kia bukota, nu buangato bunene. 
REV.13.3	Namonine kuitoe limozi liazo anga liasumitua kiulu; nu kiulu kiazo kia lukuo kionine; nu ba ga kisi bansania bangamine nu bayangile nyama; 
REV.13.4	nu bakumbamine nzoka nnene za kisi­mana, kubuno zakasile nyama buangato buazo, nu bakumba­mine nyama, batendile bune, Nazi wasusania nyama zeno? nu nazi unavuama kuitana nazo? 
REV.13.5	nu zakasilue kanua ka kutenda bitondo binene nu bilingano bia kulinga Kalaga; nu zaka­silue buangato kuangata miezi makumi manazi nu ibili. 
REV.13.6	Nu zalimbuide kanua kulinga Kalaga, nu kulinga izina liage, nu numba zage za kukumbamina, nu beikile muigulu. 
REV.13.7	Nu zakasilue magala buno zitane na basuagibua, nu kubakinda: nu zakasilue buangato kuangata babilongo bansania, nu bantu, nu ba mitendezi insania nu ba bikanga binsania. 
REV.13.8	Nu bansania beikile ga kisi bakaziku­mbamina, muntu unsania uteli neizina liasanzua mukulinga kua kisi mu mukanda wa kalamo wa Muana wa Mukoko wasesilue. 
REV.13.9	Wozo uli na matuzi makunguilila, onguilile. 
REV.13.10	Ndi muntu ekubika ungo ku bukobe, nuwe nti akaba mukobe; ndi muntu akuita ungo na bupanga, nuwe nti aketua na bupanga. Bubuno buli komanizia, nu bukatizio bua basuagibua.
REV.13.11	Nu namonine kuingo nyama zidolesizie mu kisi; nu zabezaga na mega mabili, anga muana wa mukoko, nu zatendile anga nzoka. 
REV.13.12	Nu zangatile na buangato bunsania bua zezo nyama ntangi buzakitaga ku meiso mazo. Nu akitizie kisi nu bansania beli ga kisi kukumbamina nyama ntangi, zabezaga na kiulu kia lukuo kionine. 
REV.13.13	Nu zikakita migeleko minene, kuti­kia keiya muigulu nu ku keisa gansi buno bantu bakamoneko. 
REV.13.14	N u kuengelela bantu beli ga kisi ku kabamba ka migeleko zizakasilue kukita buno zezo nyama zimone; nu zikubabula bekuikala ga kisi, buno bakite kisusania kia nyama zabezaga na kiulu kia bupanga nu zalamine. 
REV.13.15	Nu zakasilue magala ma kuipila muuza mu kisusania kia nyama, buno kisusania kia nyama kitende, nu bansania batakukumbamina kisusania kia nyama beitue. 
REV.13.16	Nu zakakizizie bansania, bakeke nu banene, bagumi nu bazambi, bakandulua nu bakambi, buno babikue kakengelezio ku kuboko kuabo kua seidume, aba ga malanga mabo; 
REV.13.17	takuli muntu unavuama kukunza aba kukunzia, ndi nteli na kako kakengelezio, u izina lia nyama aba maganzo meizina liage. 
REV.13.18	Bubuno buli menge. Wozo uli na bumenyinino, aganze maganzo ma nyama; kubuno meli maganzo ma muntu: nu maganzo mazo meli nkama mutuba makumi mutuba nu mutuba.
REV.14.1	Nu namonine ku Muana wa Mukoko emana ku muiduko wa Siona, nu bantu babezaga tununu lukama makumi manazi nu tunazi babezaga nage, babezaga neizina liage, nu izina lia Isi, masanzua ga malanga mabo. 
REV.14.2	Nu nungule kuiyuki liatukile mu­igulu, anga kubila kua kiliza kia mazi meingi, nu anga kukulumina kua mukulumino munene; nu nongule kuiyuki liabezaga anga batuti ba zenze bekuimba na zenze zabo: 
REV.14.3	nu beimbaga lungo luimbo luto lisa na kisumbi kia bukota, nu lisa na bibumbua binazi bili na kalamo nu bakulu: nu takuabezaga muntu wizi kuiyigisia luimbo luluno umpanga babo tununu lukama makumi manazi nu tunazi, nubo baku­nzilue ga kisi. 
REV.14.4	Babano bantu ubatamenyine bakikulu; kubuno beli anga bikumi bitemenyua na bamulume. Babano beli bantu bekuyangaga Muana wa Mukoko kunsania kua kuendaga. Baku­nzilue ku bantu, buno babe biguma bitangi ku Kalaga nu ku Muana wa Mukoko. 
REV.14.5	Nu tabekile buza: kubuno tabeli na matondoki.
REV.14.6	Nu namonine ku ungo mugenzi walengile muigulu, wabezaga na musagu musoga utanakuzinda kusambala ku beikile ga kisi, nu ku babikanga bansania nu ku babilongo bansania nu ku ba mitendezi insania nu ku bantu bansania; 
REV.14.7	nu atendile neiyuki inene bune, Kuazi Kalaga boba, nu muganunazi; kubuno nkungu za lusungio luage zakuka: nu kumbaminazi we wabumbile igulu nu kisi nu bitatenge nu tunua balongo.
REV.14.8	Nu ungo mugenzi weibili, wayangile, nu watendile bune, Wagoa, wagoa Babulona, muino munene, wanusizie babilongo bansania maku ma bongoa bua butazi buago.
REV.14.9	Nu ungo mugenzi weisatu, wabayangile, watendile neiyuki inene bune, Ndi muntu ekukumbamina nyama nu kisusania kiazo, nu kubikua kakengelezio ga malanga mage, aba ku kuboko kuage, 
REV.14.10	we nuwe, akanua maku ma bongoa bua Kalaga, mase­mbilue nu tamatopuidue na kansembia mu kituma kia bongoa buage; nu akababazibua mu keiya nu kibiliti buno migenzi basuagibua nu Muana wa Mukoko babamoneko: 
REV.14.11	nu muki wa keiya wa kuba­bazibua kuabo ukuitumuka aba ku nkiko na nkiko zitanakuzinda; tabakumunua musi nu kindi, babo bakumbamine nyama nu kisusania kiazo, nu unsania ukabikua kakengelezio keizina liage. 
REV.14.12	Bubuno buli komanizia ka basuagibua, babo bekuanzaga maka­kizio ma Kalaga, nu bukatizio bua Yesu.
REV.14.13	Nu nongule kuiyuki liatukile muigulu liatendile bune, Sanza, Mbogimbogi ku bakuzi bekukua mu Mukota kutukila kano kaluma: ubukutenda Muuza Wasililila buno, bomunue ku milimo zabo; nu misako zabo zibayanga.
REV.14.14	Nu namonine ku kimpa kienga; nu gantata gakio gabezaga muntu wasusania muana wa muntu, abezaga na nkumbu za bukota za olo kuitoe liage, nu bupanga bukali bua kukola buabezaga ku kuboko kuage. 
REV.14.15	Nu ungo mugenzi watukile mu numba za kukumbamina walalukile neiyuki inene ku wozo wabezaga gantata ga kimpa bune, Isa bupanga buobe bua kukola buno ukole; kubuno nkungu za kukola zakuka; kubuno matubulo ma kisi mela. 
REV.14.16	Nu wozo wabezaga gantata ga kimpa eisile bupanga buage ga kisi; nu kisi kiakolilue.
REV.14.17	Nu ungo mugenzi watukile ku numba za kukumbamina zili muigulu, nuwe wabezaga na bupanga bukali bua kukola. 
REV.14.18	Nu ungo mugenzi watukile ku kayulo, u wozo uli na buangato bua keiya; nu walalukile neiyuki inene ku wozo wabezaga na bupanga bukali bua kukola bune, Isa bupanga bobe bukali bun kukola, nu ukole bisosolo bia biguma bia kisi kubuno biguma biakio biela nunse. 
REV.14.19	Nu wozo mugenzi eisile bupanga buage bua kukola ga kisi, nu akolile biguma ku muzigi wa ga kisi, nu abibikile mu kilunga kinene kia bongua bua Kalaga. 
REV.14.20	Nu bakambutuide biguma mu kilunga kuisula lia muino, nu mikila zatukile mu kilunga, zatutile kuba ningi aba nu ku mizigi za kusondelezia mpunda, ku bulazi buazo buli ku kilometele nkama isatu nu makumi mabili.
REV.15.1	Namonine ku kango kakengelezio muigulu, kanene nu kakuangamia: migenzi mutuba kamo zili na tubebe mutuba kamo tua kuzinda, kubuno kuto bongua bua Kalaga bukuzindilila.
REV.15.2	Nu namonine anga kitatenge kili anga kiyolo kiatopulua na keiya; nu babo bakindi ba nyama, nu kisusania kiazo, nu ku maganzo meizina liazo, bemana ga kitatenge kili anga kiyolo, beli na zenze za Kalaga. 
REV.15.3	Nubo bekuimbaga luimbo lua Mose mukobe wa Kalaga, nu luimbo lua Muana wa Mukoko, bekutenda bune,
REV.15.3	Mukota Kalaga uli na Magala; milimo zobe zili minene nu za kuangamia.
REV.15.3	Uwe Mukota wa babilongo bansania, nkita zobe zisanana nu za bulili. 
REV.15.4	Nazi utekukukua boba, Mukota, nu nazi utanaganuna izina liobe? Kubuno uwenyene uli wasililila; kubuno babilongo bansania bakakukumbamina; kubuno misako zobe zisanana zamonekileko.
REV.15.5	Nu kusila kua bubo namonine, nu numba za kukumbamina za nsulu za bulongeki muigulu zeiguidue: 
REV.15.6	nu zezo migenzi mutuba kamo zili na tubebe mutuba kamo zatukile mu zezo numba za kukumbamina, nu zavualikizibue makozi ma bukunza bubibu, menga nu mekukelima, zakandua ku bibunda na mikoma za olo. 
REV.15.7	Nu kibumbua kimozi kia bibio binazi bili na kiakasile migenzi mutuba kamo bituma mutuba kamo bia olo biyala na bongua bua Kalaga ukulamaga nkiko na nkiko zitanakuzinda. 
REV.15.8	Nu numba za kukumbamina ziyazizibue na muki ku kabamba ka lutanuno lua Kalaga, nu magala mage; nu takuli muntu wavuamine kuingila mu numba zezo, aba nu gakasila tubebe mutuba kamo tua migenzi mutuba kamo.
REV.16.1	Nungule kuiyuki inene liatukile ku numba za kukumbamina liatendile ku migenzi mutuba kamo bune, Endazi, mukubule bituma mutuba kamo bia bongua bua Kalaga ga kisi.
REV.16.2	Nu mutangi endile, nu akubuide kituma kiage ga kisi; nu kuabeide biulu bibibu ku bantu babo babezaga na kakengelezio ka nyama, nu bakumbaminaga kisusania kiazo.
REV.16.3	Nu wa babili akubuide kituma kiage mu kitatenge; nu kiabeide mikila anga za kitumba; nu binsania biabezaga na kalamo mu kita­tenge, biakule.
REV.16.4	Nu weisatu akubuide kituma kiage mu nuzi nu mu tunua ba­longo tua mazi; nu mabeide mikila. 
REV.16.5	Nu nongule ku mugenzi wa mazi watendile bune, Uwe uli wisanana, uliko nu wabezagako, uwe Wasililila, kubuno wasungizie bubo: 
REV.16.6	kubuno babasizie mikila za basuagibua nu za balengania, nu uwe wabakasa mikila buno bazinue: nu batananina bubo. 
REV.16.7	Nu nongule kayulo katendile bune, E, Mukota Kalaga, uli na Magala, nsungio zobe zili bulili nu zisa.
REV.16.8	Nu weinazi akubuide kituma kiage ga kisongo kia busi; nu kiakasilue magala kugisia bantu na keiya. 
REV.16.9	Nu bantu bagide na muzuzo mubibu; nu balingile izina lia Kalaga uli na buangato ku tubebe tuto; nu tabeiyanizie aba kumuganuna.
REV.16.10	Nu weitano akubuide kituma kiage ga kisumbi kia bukota kia nyama; nu bukota buazo buabeide kapilo; nu batakuine ndami zabo kubuno bababalagua, 
REV.16.11	nu balingile Kalaga wa kuigulu ku kubabalua kuabo nu ku biulu biabo; nu tabeiyanizie ku misako zabo.
REV.16.12	Nu wa mutuba akubuide kituma kiage mu luuzi lunene, Ufalate; nu mazi mabezaga mulo makamine, buno kube nzila za bakota bakutukaga kukutukaga kisongo kia busi. 
REV.16.13	Nu namo­nine mu kanua ka nzoka nnene za kisimana, nu ka nyama, nu ka wozo mulengania wa buza, muatuka miuza isatu za nsese, zasusania biula: 
REV.16.14	kubuno zili miuza za basumbu zikukitaga migeleko; ziku­endaga kuli bakota ba kisi kinsania, kubakundamania ku bita bia busi bunene bua Kalaga uli na Magala. 
REV.16.15	(Unguililazi, nkuvua anga muibi. Mbogimbogi ku wozo ukukesia ntende, nu ukukunga nsulu zage, kubuno we ntende mundulu, nu bantu tabamukange.)
REV.16.16	Nu babakundamanizie babasambikile mu kiziki kikumanua mu kiEbelo buno Hamagedo.
REV.16.17	Nu wa mutuba kamo akubuide kituma kiage mu muuza mu mpelela; nu iyuki inene liatukile mu numba za kukumbamina, liatukile ku kisumbi kia bukota, liatendile bune, Buasila kuba: 
REV.16.18	nu mikenzi, nu moki, nu mikulumino biabezaga; nu kuabede kalingini kanene ku kisi, takubezaga kalingini anga kako, na geikalide bantu ga kisi, kalingini kanene nu kabibu. 
REV.16.19	Nu muino munene wabeganizibue mu bindi bisatu, nu mino za babilongo zaguide: nu Babulona munene wakengelagua na Kalaga, kukasua kituma kia maku ma bongua buage. 
REV.16.20	Nu bisanga binsania biabombile, nu miduko tazamonekileko. 
REV.16.21	Nu mbula nnene za lubula, nu luzitu anga kilo makumi manazi nu bibili, luatukaga muigulu nu kuko­lokela bantu; nu bantu balingile Kalaga ku kabamba ka kabebe ka mbula za lubula; kubuno kabebe kakano kabezaga kanene nunse.
REV.17.1	Nu umozi wa ku zezo migenzi mutuba kamo zabezaga na bituma mutuba kamo avule, nu antendile bune, Vua kuno, nikulolesie lusungio lua mukikulu kitazi nunse wikile gantata ga mazi meingi; 
REV.17.2	nu bakota ba kisi bakitaga butazi na wozo, nu babo beikile ga kisi bakule na maku ma butazi buage. 
REV.17.3	Nu wanekile mu magala ma Muuza mu kalula: nu namonine ku mukikulu eikala ga­ntata ga nyama za kisimana, na meina ma bilingano, abezaga na matoe mutuba kamo nu mega ikumi. 
REV.17.4	Nu mukikulu avualikizibue na nsulu za pulupele
REV.17.5	nu ga malanga mage gabezaga izina liasanzua bune, KEINDA, BABULONA MUNENE, NINA WA BIT AZI NU WA BITONDO BIBI BIA GA KISI. 
REV.17.6	Nu namonine ku mukikulu akua na mikila za basuagibua, nu mikila za balongeki ba Yesu. Ganamu­lolile, nangamine nunse. 
REV.17.7	Nu mugenzi wambuide bune, Kikizi kikukuangamia? Nkukubula buisulilua bua keinda ka mukikulu, nu ka nyama zikumueka, zili na matoe mutuba kamo nu mega ikumi. 
REV.17.8	Nu nyama ziwamonine kuzo zabezagako nu taziliko; nu zise buigi kubasa mu muzinga utanakuzinda; nu zikuenda ku buzimizi.
REV.17.8	Nu beikile ga kisi ku babo batasanzilue meina mabo mu mukanda wa kalamo kutukila kulinga kua kisi, bakangama kumona ku nyama zabe­zagako, nu taziliko, nu zikabako. 
REV.17.9	Bubuno buli menge ma bume­nyino. Matoe mutuba kamo meli miduko mutuba kamo, gago geikile mukikulu: 
REV.17.10	nu bakota mutuba kamo beliko; batano bakule, nu umozi ekiliko, nu ungo ntevua; nuwe gakavua akeikala bindi bimozi. 
REV.17.11	Nu nyama zabezagako, nu taziliko, eli mukota wa kinana, nu eli wa mutuba kamo; nu ekuenda ku buzimizi. 
REV.17.12	Nu mega ikumi mamuamonine kumo meli bakota ikumi, nubo tabekasua bukota buabo; tondo bakasua buangato anga bakota, nkungu emozi na nyama. 
REV.17.13	Nubo beli na luango lumozi, nu bekukasa magala mabo nu buangato buabo ku zezo nyama. 
REV.17.14	Nu bakaluana bita na Muana wa Mukoko, nu Muana wa Mukoko akabakinda, kubuno we eli Mukota wa bakota, nu Muangati wa bangati; nu bantu beli nage ubabo bamaninue, nu basombolua, nu bakatizia, bakakinda nage. 
REV.17.15	Nuwe ambuide bune, Mazi mawamonine kumo, mukikulu kitazi eikile gamo, meli bantu, nu misanganano za bantu, nu babilongo, nu ba mitendezi. 
REV.17.16	Nu mega ikumi mawa­monine kumo, nu nyama, bakasomba wozo mukikulu kitazi, nu bakamubenga nu kumuenzia mundulu, nu bakalia misuna zage, nu bakamuzikia na keiya. 
REV.17.17	Kubuno Kalaga abikile bubuno mu mitima zabo kukita anga buakutunda, nu babe mutima umozi, nu kukasa bukota buabo ku nyama, aba nu gazindilile malagano ma Kalaga. 
REV.17.18	Nu wozo mukikulu uwamonine kueli eli muino munene, uli na buangato ku bakota ba kisi.
REV.18.1	Kusila kua bubo namonine ku ungo mugenzi wagelaga muigulu, abezaga na buangato bunene; nu kisi kiasanine na lutanuno luage. 
REV.18.2	Nu alalukile neiyuki inene, atendile bune, Wagoa, wagoa Babulona munene, nu kuseli biziki bia basumbu, nu kikando kia miuza insania za nsese, nu kikando kia tuzoni tunsania tuasombua. 
REV.18.3	Kubuno babilongo bansania banune maku ma butazi buage; nu bakota ba kisi bakitile nage butazi, nu bakunzia ba kisi baguma ku magala ma kuguma kuage.
REV.18.4	Nu nungule ku lingo iyuki liatukile muigulu, liatendile bune, Bantu bane, tukazi kueli, nu tamugomie na misako zage za buagi, buno munakivua kuba na tubebe tuage: 
REV.18.5	kubuno misako zage za buagi zamoneka kuzo muigulu, nu Kalaga akengeide ku misako zage za buagi. 
REV.18.6	Mukasazi anga buakasaga bango, nu mutalikilazi anga buakitile; mu kituma kiatopulilaga bango, mutopulilazikio mambizi mabili. 
REV.18.7	Anga buikakile, nu kuigumia, bubo muiti­azi na tubebe nu mulililazi; kubuno ekuikengela mu mutima wage bune, Nikuikala mukota nu nili mukikulu, nu nsili musigala, nu nsikaba na kabebe nunse. 
REV.18.8	Kubuno tubebe tuage tukaba ku busi bumozi, lukuo, nu kulila, nu munganda; nu akazika na keiya; kubuno Mukota Kalaga wamusungizie eli na magala. 
REV.18.9	Nu bakota ba ga kisi, bakitaga nage butazi nu bagumine nage, bakamulilila, gabakamona ku muki wa kuzika kuage, 
REV.18.10	bakemana bulazi kubuno bakatina kabebe kage, bakatenda bune, Kabebe, kabebe, muino munene, Babulona, muino mubibu! kubuno lusungio luobe luavua mu nkungu emozi. 
REV.18.11	Nu bakunzia ba ga kisi bakamulilila nu bakamukuila kabebe, kubuno takuli muntu ukakunza bikulo biabo lingo; 
REV.18.12	bikulo bia olo, nu feza, nu makozi ma bukunza bubibu, nu pelele, nu nsulu nsoga zabota, nu za pulupele, nu zatamba, nu miti za bulago; nu kituma kinsania kia mulamba wa nzogu, nu kituma kinsania kiakitilue na muti wa bukunza bubibu, nu kiuma kia nsubi, nu kiuma kina, nu makozi masoga; 
REV.18.13	nu sinamone, nu kalafuno, nu bulago, nu aliga, nu mulobo, nu kasuku ka kibuagabuaga, nu makiti, nu bugali bua bota, nu mumpunge, nu ngombe, nu mikoko; nu mpunda, nu ngondangonda, nu bakobe; nu tulamo tua bantu. 
REV.18.14	Nu biguma biwatundaga, biakutukila, nu bikulo binsania bia­bezaga bialongekua bia bugumi biakuzimina, nu tabakabimona lingo. 
REV.18.15	Nu bakunzia ba bikulo bibino, bagumagia, bakemana bulazi kubuno bakatina kabebe kage; bakalila nu bakaba na kabebe; 
REV.18.16	batendile bune, Kabebe, kabebe, muino munene wabezaga wavualikizibue nsulu za line nsoga, nu za pulepele, nu za kisimana, nu zalongekua na olo, nu makozi ma bukunza bubibu nu pelele! 
REV.18.17	kubuno mu nkungu imozi bugumi bunene buazika. Nu unsania nyene buato, nu unsania ukuenda mu buato kunsania, nu basonde­lezia ba mato, nu bansania beli na mutali wabo ku mulimo wa mu kitatenge, bemanine bulazi, 
REV.18.18	nu balilile nunse gabamonine ku muki wa kuzika kuage. Nu batendile bune, Muino mukizi uli anga wozo muino munene? 
REV.18.19	Nu babikile mukungu ga matoe mabo, nu balilile, nu babezaga na kabebe, nu batendile bune, Kabebe, kabebe, muino munene, mugo bansania babezaga na mato mu kitatenge bagumine na bugumi buago! kubuno wazika mu nkungu emozi. 
REV.18.20	Gubogelazibogelazi, uwe igulu, nuinyue basuagibua, nuinyue basingua nuinyue balengania; kubuno Kalaga amusubile musubo weinyu.
REV.18.21	Nu mugenzi mubibu ekile ikozi anga ikozi inene lia kugoga nu alilekeide mu kitatenge, atendile bune, Bubo ubukeisoa Babulona, muino munene, nu tagukamonekako lingo. 
REV.18.22	Takukongubua kuiyuki lia beimbi ba zenze nu beimbi ba nimbo nu bekuida mpengu nu mionze muguli lingo; nu tamukaba mutumbi, nu aba weingo milimo insania muguli, takukazumibua muzumio wa kugoga muguli lingo; 
REV.18.23	nu kiengi kia tusuku takikasana muguli lingo; nu taba­kungua kuiyuki lia musongi aba lia musongua muguli lingo; kubuno bakunzia bobe babezaga banene ba kisi; kubuno babilongo bansania bengeledue na buganga buobe. 
REV.18.24	Nu bamonine ku mikila za balengania nu za basuagibua, nu bansania beitilue ga kisi muguli.
REV.19.1	Nu kusila kua bubo nungule kuiyuki anga iyuki inene lia musanganano munene wa bantu beli muigulu, batendaga bune,
REV.19.1	Aleluya; Lonio, nu lutanuno, nu magala bili ku Kalaga weitu: 
REV.19.2	kubuno nsungio zage zili bulili nu zisanana; kubuno wasungia mukikulu kitazi nunse, wozo wabigizie kisi na butazi buage, nu kusuba mikila za bakobe bage mu kuboko kuage.
REV.19.3	Nu batendile lingo bune, Aleluya. Nu muki wage weitumukaga ku nkiko na nkiko zitanakuzinda. 
REV.19.4	Nu babo bakulu makumi mabili nu banazi nu bibio bibumbua binazi bakomine mazu mabo nu bakumbamine Kalaga ukuikala ga kisumbi kia bukota, batendaga bune, Amena; Aleluya. 
REV.19.5	Nu iyuki liatukile ku kisumbi kia bukota, liatendile bune,
REV.19.5	Ganunazi Kalaga weitu, inyue bakobe bage bansania, inyue bakumukua boba, banene nu bakeke.
REV.19.6	Nu nungule kuiyuki anga iyuki lia musanganano munene wa bantu, nu anga kubila kua kiliza kia mazi meingi, nu anga kuku­lumina kua mikulumino minene liatendile bune,
REV.19.6	Aleluya: kubuno Mukota Kalaga weitu uli na Magala, angata. 
REV.19.7	Tubogazibogazi nu tube na mbogimbogi nunse, tumuganune: kubuno isonga lia Muana wa Mukoko liseli, nu mukikulu wage eikulumizia. 
REV.19.8	Nu akasilue buangato buno eikulumizie na nsulu nsoga za line zikukelima nu zenga: kubuno nsulu nsoga za line zili misako zeisanana za basuagibua.
REV.19.9	Nuwe ambuide bune, Sanza, Mbogimbogi ku bakumanua ku kisagulo kia isonga lia Muana wa Mukoko. We ambuide lingo bune, Mamano meli malagi ma bulili ma Kalaga. 
REV.19.10	Nu naguide ku magulu mage buno nimukumbamine. Nu ambuide bune, Unguilila, ntunakita bubo: nne nili munyobe na mulimo nu wa mibuto zobe zili na bulongeki bua Yesu: kumbamina Kalaga: kubuno bulongeki bua Yesu buli mutima wa bulengania.
REV.19.11	Nu namonine igulu liakandulua; nu namonine ku mpunda zenga, nu wozo wabezaga wikala gantata gazo amaninue buno, Mukatizia nu Bulili; nuwe mu kuisanana kuage akasungia nu kuluana bita. 
REV.19.12	Nu meiso mage mabezaga anga ngulumina za keiya, nu kuitoe liage kuabezaga nkumbu ningi za bukota; abezaga neizina liasanzua liteizi ungo muntu, umpanga we wenyene. 
REV.19.13	Nuwe avualikizibue nsulu zeininue mu mikila; nu izina liage liamanagua Idagi lia Kalaga. 
REV.19.14	Nu mazombo ma muigulu mamuyangile mabezaga gantata ga mpunda zenga, mavualikizibue nsulu nsoga za line zenga. 
REV.19.15	Nu bupanga bukali buatukile mu kanua kage, buno eite babilongo nabo: nuwe akabangata na kasusu ka kiuma: akakambutula mu kilunga kia bongua bua Kalaga, uli na Magala. 
REV.19.16	Nuwe abezaga neizina liasanzua ku nsulu nu ga kilu­mbu kiage bune, MUKOTA WA BAKOTA, NU MUANGATI WA BANGATI.
REV.19.17	Nu namonine ku mugenzi umozi wemana mu kisongo kia busi; nu alalukile neiyuki inene, nu atendile ku tuzoni tunsania tualengaga muigulu bune, Vuazi nu mukundamane ku kisagulo kinene kia Kalaga; 
REV.19.18	buno mulie misuna za bakota, nu misuna za bakolo­boyo, nu misuna za beli na magala, nu misuna za mpunda nu za babo bendaga nazo, nu misuna za bantu bansania, bakandua nu bakandu­lua, banene nu bakeke.
REV.19.19	Nu namonine ku nyama, nu bakota ba kisi, nu mazombo mabo, bakundamene buno baluane na wozo wabezaga wikile gantata ga mpunda nu na mazombo mage. 
REV.19.20	Nu nyama zakatilue, nu gamozi na wozo mulengania wa buza, wozo wakitaga migeleko kuzo, kububo engeleide bantu babo babikilue tukengelezio tuto tua nyama nu babo bakumbaminaga kisusania kiazo, nu babo babili beisilue tabakua mu kikio kiziba kia keiya kikuguluminaga na kibiliti: 
REV.19.21	nu babo basigeide beitilue na bupanga bua wozo wabezaga wikile gantata ga mpunda, bupanga buatukile mu kanua kage: nu tuzoni tunsania tuikutile na misuna zabo.
REV.20.1	Nu namonine ku mugenzi agelile gansi kutuka muigulu, abezaga na mutandulua wa muzinga utanakuzinda, nu nei­koki inene mu kuboko kuage. 
REV.20.2	Nu akatile nzoka nnene za kisimana, nzoka za wakalazi, Liabo u Satana, nu akandilue miaka kanunu, 
REV.20.3	nu amubikile mu muzinga utanakuzinda, nu aguzibile, nu abikile kamenyikilo gago, buno anavua kuengelela babilongo lingo, aba nu gakasila miaka kanunu; nu kusila kuazo buamutunganana ku­kandulua bindi bikeke.
REV.20.4	Nu namonine ku bisumbi bia bukota, nu babo bekeide gabio, nu bakasilue buangato bua kusungia: nu namonine ku babo base­sagua matoe ku kabamba ka bulongeki bua Yesu, nu ku kabamba keidagi lia Kalaga, nu babano tabakumbamine nyama, aba kisusania kiazo, nu tababikilue kakengelezio ga malanga mabo nu mu kuboko kuabo; nubo babeide na kalamo, nu bangatile na Klisto miaka kanunu. 
REV.20.5	Nu bango bakuzi tabalamine lingo aba nu kusila kua zezo miaka kanunu. Lilino u iyukilo itangi. 
REV.20.6	Mbogimbogi nu kusililila ku wozo ukayuka muiyukilo itangi: lukuo lua mabili talukabangata; tondo bakaba basankoga ba Kalaga nu ba Klisto, nu bakangata nage mu zezo miaka kanunu.
REV.20.7	Nu gakasila zezo miaka kanunu, Satana akakandulua mu kikio kikando, 
REV.20.8	nu akatuka buno engelele babilongo beli ku ndenge inazi za kisi, Goga nu Magoga, kubakundamania ku bita: nu ma­ganzo mabo meli anga misege za mu kitatenge. 
REV.20.9	Nu babakamine gantata ga bungulu bua kisi, nu batimbile kiziki kia basuagibua nu muino watundua: nu keiya katukile muigulu nu kabazikizie. 
REV.20.10	Nu wozo Liabo u Satana wabengelelaga eisilue mu kiziba kia keiya kikuguluminaga na kibiliti, umuli zezo nyama nu mule­ngania wa buza nuwe; nu bakababazibua musi nu kindi ku nkiko na nkiko zitanakuzinda.
REV.20.11	Nu namonine ku kisumbi kinene kia bukota kienga, nu wozo wabezaga wikile gakio, kisi nu meigulu biatinine malanga mage; nu bibio tabikamonekako lingo. 
REV.20.12	Nu namonine ku bakuzi, banene nu bakeke; bemana lisa na kisumbi kia bukota; nu mikanda zakanduidue; nu ungo mukanda wakanduidue, uli wa kalamo: nu basungizie bakuzi ku bitondo biabezaga biasanzua mu mikanda, anga buabezaga misako zabo. 
REV.20.13	Nu kitatenge kiatumpuide bakuzi babezaga mukio; nu lukuo nu kiziki kia bakuzi (Hadese) biabasizie bakuzi babezaga mubio: nu na muntu na muntu na wasungizibue anga buabezaga misako zage. 
REV.20.14	Nu beisile lukuo nu kiziki kia bakuzi (Hadese) mu kiziba kia keiya. Luluno u lukuo lua mabili, lulo lua kiziba kia keiya. 
REV.20.15	Nu ndi muntu ntamoneka asanzua mu mukanda wa kalamo, nti eisua mu kikio kiziba kia keiya.
REV.21.1	Nu namonine ku lingo igulu nu kingo kisi: kubuno igulu itangi nu kisi kitangi biazimine; nu takuli kitatenge lingo. 
REV.21.2	Nu namonine ku muino wa kizila, u Yelusalema muto, wagelaga muigulu kutuka ku Kalaga, wakulumizibue busoga anga mukikulu weikulumizizia iba. 
REV.21.3	Nu nungule kuiyuld inene liatukile ku kisumbi kia bukota liatendile bune, Unguililazi, kiziki kikuikalaga Kalaga kise ku bantu, nuwe akeikala nabo nubo bakaba bantu bage; nu Kalaga wenyene akaba nabo, nu akaba Kalaga wabo: 
REV.21.4	nuwe akanyonyona bisozi binsania ku meiso mabo; nu takukakubua lingo; aba takukalilua lingo, aba idilo, aba mbabazio lingo: kubuno bitondo bitangi biatingile. 
REV.21.5	Nu wozo wabezaga wikile ga kisumbi kia bukota, atendile bune, Unguililazi, nagalukia binsania. Nuwe atendile bune, Sanza: kubuno malagi mamano meli makukatizibua nu ma bulili. 
REV.21.6	Nuwe antendile bune, Masila kuba. Nne nili Alfa nu Omega, mutangi nu muzinda. Wozo uli na mpusia nka­munusia mazi ma kanua balongo ka kalamo buliabulia. 
REV.21.7	Nuwe ukakindaga akapiena binsania bibino; nunne nikaba Kalaga wage, nuwe akaba muana wane. 
REV.21.8	Tondo beli na boba, nu batakatizia, nu beli na misako mibi, nu beiti, nu bitazi, nu baganga, nu baku­mbamizi ba nkisi; nu boza bansania, kibombo kiabo kikeisua mu kiziba kia keiya kikuguluminaga na kibiliti; luluno u lukuo lua mabili.
REV.21.9	Umozi wa ku zezo migenzi mutuba kamo zabezaga na bituma mutuba kamo biyala na tubebe mutuba kamo tuzinda, avule, nu atendile bune, Vua kuno, nikulolesie mukikulu weisonga, mukikulu wa Muana wa Mukoko. 
REV.21.10	Nu anekile mu magalama Muuza Wasi­lilila ku muiduko munene wasakama, nu andolesizie muino wa kizila, wozo wa Yelusalema, wagelile gansi kutuka muigulu ku Kalaga, 
REV.21.11	wabezaga na lutanuno lua Kalaga: nu kiengi kiago kiasusania kiengi kia ikozi lia bukunza bubibu, anga ikozi lia yasepe, lienga anga kiyolo: 
REV.21.12	wabezaga na kitutu kinene nu kiasakama; wabezaga na nibi ikumi neibili, nu ku nibi migenzi ikumi neibili; nu meina masanzua meli ma bilongo ikumi na bibili bia bana ba Isalele: 
REV.21.13	nu kukutu­kaga kisongo kia busi kuabezaga nibi isatu; nu bungulu bua kisi, nibi isatu; nu ku bobungo, nibi isatu, nu kunsi, nibi isatu. 
REV.21.14	Nu kitutu kia wozo muino kiabezaga na bibanza ikumi nu bibili; nu ga bibio bibanza gabezaga meina ikumi na mabili ma basingua ba Muana wa Mukoko. 
REV.21.15	Nu wozo unatendaga nage abezaga na mukulu wa olo, buno alindike muino, nu nibi zago, nu bitutu biago. 
REV.21.16	Nu wozo muino wabezaga na ndenge inazi, nu bulazi buago buabezaga bugezie na bungulu: nu alindikile muino na mukulu kilometele tununu tubili nkama ibili nu makumi manazi. Bulazi buago nu bungulu buago nu kusakama kuago biabezaga bialingi­mana. 
REV.21.17	Alindikile kitutu kiago mabusu lukama makumi manazi nu manazi, anga kilindiko kia muntu, u kia mugenzi. 
REV.21.18	Nu bia bibobakile na kitutu biabezaga yasepe: nu muino wabezaga wa olo nsoga, wasusania kiyolo. 
REV.21.19	Nu bibanza bia bitutu bia muino wozo biakulumizibue na makozi ma bukunza bubibu nu kibanza kitangi kiabezaga yesepe; kia bibili kiabezaga safilo, kia bisatu kia­bezaga kalekedo, kia binazi kiabezaga emalode; 
REV.21.20	nu kia bitano kiabezaga salodone, kia mutuba kiabezaga saladio; kia mutuba kamo kiabezaga kisolaite; kia kinana kiabezaga belulo; kia mubula kia­bezaga tupaze; kiekumi kiabezaga kilosopalase; kiekumi nu kimozi kiabezaga iyasinte; kiekumi nu bibili kiabezaga ametisito. 
REV.21.21	Nu nibi ikumi nu ibili zabezaga pelele ikumi nu ibili; nu luibi na luibi na luabezaga na pelele imozi: nu nzila za muino zabezaga za olo nsoga anga kiyolo kienga nunse. 
REV.21.22	Nu nsiamonine ku numba za kukumbamina mugo: kubuno Mukota Kalaga uli na Magala, nu Muana wa Mukoko u beli numba za kukumbamina. 
REV.21.23	Nu mu muino wozo tamukuiyaninua kisongo kia busi aba muezi kusana mugo; kubuno lutanuno lua Kalaga ulukukelima mugo, nu Muana wa Mukoko u kasuku mugo. 
REV.21.24	Nu babilongo bakatabanga mu kiengi kiago: nu bakota ba kisi bekuvua mugo na lutanuno luabo. 
REV.21.25	Nu nibi zago tazikegalagua mu musi nunse (kubuno mugo tamukeidaga busi): 
REV.21.26	nu bekavua na lutanuno nu luanzo lua babilongo mugo: 
REV.21.27	nu tamukeingila kanse keli na nsese nunsania, aba muntu ukukitaga buagi nu ukuekaga buza: tondo umpanga beli na meina mu mukanda wa kalamo wa Muana wa Mukoko bakingila mugo.
REV.22.1	Nu andolesizie luuzi lua mazi ma kalamo, menga anga kiyolo, luatukaga mu kisumbi kia bukota kia Kalaga nu kia Muana wa Mukoko, 
REV.22.2	nu luagelaga mu nzila nnene zago. Nu ku mutili na mutili wa lulo luzi kuabezaga muti wa kalamo, ukukola­maga biguma bia nkita ikumi neibili, nu gukukolamaga biguma biago muezi na muezi: nu nsamba zago zabezaga muti wa konia babilongo. 
REV.22.3	Nu takukaba kisugo lingo: nu kisumbi kia bukota kia Kalaga nu kia Muana wa Mukoko bikaba mugo; nu bakobe bage bakamu­kitila; 
REV.22.4	nu bakamumonako; nu izina liage likaba ga malanga mabo. 
REV.22.5	Nu takukeida busi lingo; nu tabakeiyanina kiengi kia kasuku, aba kiengi kia kisongo kia busi; kubuno Mukota Kalaga akabasanizia kiengi; nubo bakangata aba ku nkiko na nkiko zitanakuzinda.
REV.22.6	Nuwe atendile bune, Malagi mamano meli makukatizibua nu ma bulili; nu Mukota, Kalaga wa mitima za balengania, asingile mugenzi wage buno alolesie bakobe bage bitondo biasasie kuba. 
REV.22.7	Unguililazi, nasasie kuvua, Mbogimbogi ku muntu wozo ukuanza malagi ma bulengania bua mukanda wono.
REV.22.8	Nunne Yoana nnenyene nungule nu namonine ku bitondo bibio, nu ganungule nu ganamonine, naguide buno nikumbamine mugenzi wandolesagia bitondo bibino. 
REV.22.9	Nuwe antendile bune, Unguilila, ntunakita bubo: nne nili munyobe na mulimo nu wa mibuto zobe balengania, nu wa babo bekuanza malagi ma mukanda wono: kumbamina Kalaga.
REV.22.10	Nuwe antendile bune, Ntubike kamenyikilo ku malagi ma bulengania bua mukanda wono; kubuno nkungu zise buigi. 
REV.22.11	Nu wozo uteisanana, nteisanane lingo: nu wozo uli na nsese, abe na nsese lingo: nu wozo wisanana, eisanane lingo: nu wozo wasililila, asililile lingo. 
REV.22.12	Unguililazi, nasasie kuvua; nu nili na lukalilo luane lusoga, kuliga muntu na muntu anga buakitile. 
REV.22.13	Nne nili Alfa nu Omega, mutangi nu muzinda, wakulinga nu wakuzinda. 
REV.22.14	Mbogimbogi ku babo bekusuga nsulu zabo, kubuno nubo babe na buangato kuvua ku muti wa kalamo, nu beingile mu nibi za wozo muino. 
REV.22.15	Nu kumbuga kuago kuli mboa, nu baganga, nu bitazi, nu beitani, nu bakumbamizi ba nkisi; nu muntu unsania ukuela­maga kueka buza.
REV.22.16	Nne Yesu nasingile mugenzi wane kumulongekela bitondo bibino ku maekelezia. Nili isina nu wa kikanga kia Davidi, lulo lukenikeni, lukukelimaga lua nindunindu.
REV.22.17	Nu Muuza Wasililila nu mukikulu wasongoa bekutenda bune, Vua. Nu wozo ukungua atende bune, Vua. Nu uli na mpusia avue: nuwe ukutunda anue mazi ma kalamo buliabulia.
REV.22.18	Nkulongekela muntu na muntu ukungua ku malagi ma bulengania bua mukanda wono bune, Ndi muntu atalikila mango malagi gantata, Kalaga akamutalikila tubebe tuli mu mukanda wono: 
REV.22.19	nu ndi muntu atikia mango malagi mu bulengania bua mukanda wono, Kalaga akamutikizia kindi kiage ku muti wa kalamo, nu ku muino wa kizila, nu ku bitondo biasanzua mu mukanda wono.
REV.22.20	Nuwe ukulongeka bitondo bibino ekutenda bune, E: Nasasie kuvua. Amena: vua, Mukota Yesu.
REV.22.21	Nu mponga za Mukota Yesu zibe na basuagibua. Amena.
