MAT.1.1	Ọnwan wụ ẹkụkwọ banyeni Jizọsị wụ Kraịstị hụn wụ nwa Defidi, nwa Ebraham.
MAT.1.2	Ebraham wụ nẹdi Aziki, Aziki wụ nẹdi Jekọpụ, Jekọpụ wụ nẹdi Juda lẹ umunẹ ẹ ikẹnnyẹ. 
MAT.1.3	Juda wụ nẹdi Pẹrẹzi lẹ Zẹra. Nnẹ wẹ wụ Tama. Pẹrẹzi wụ nẹdi Hẹzrọnụ, Hẹzrọnụ wụ nẹdi Aram, 
MAT.1.4	Aram wụ nẹdi Aminadabụ, Aminadabụ wụ nẹdi Nashọnụ, Nashọnụ wụ nẹdi Salụmọnụ, 
MAT.1.5	Salụmọnụ wụ nẹdi Bụazị, nnẹ Bụazị wụ Rehabụ. Bụazị wụ nẹdi Obẹdi, nnẹ Obẹdi wụ Rutu. Obẹdi wụ nẹdi Jese.
MAT.1.6	Jese wụ nẹdi Defidi hụn wụ eze. Eze wụ Defidi wụ nẹdi Solomọnụ hụn nnẹ ẹ te wụ nwunyẹ Yuria. 
MAT.1.7	Solomọnụ wụ nẹdi Rehobụam, Rehobụam wụ nẹdi Abija; Abija wụ nẹdi Asafụ
MAT.1.8	Asafụ wụ nẹdi Jehoshẹfatị; Jehoshẹfatị wụ nẹdi Joram
MAT.1.9	Uzịa wụ nẹdi Jọtam, Jọtam wụ nẹdi Ahazị; Ahazị wụ nẹdi Hezikaya. 
MAT.1.10	Hezikaya wụ nẹdi Manasẹ, Manasẹ wụ nẹdi Amọnụ
MAT.1.11	Josaya nọ mụ Jekọnaya
MAT.1.12	Ogẹn wẹ gi kpụngụ wẹ shi alị Babilọnụ, Jekọnaya nọ mụ Shiẹtiẹlụ; Shiẹtiẹlụ wụ nẹdi Zerubabẹlụ, 
MAT.1.13	Zerubabẹlụ wụ nẹdi Abiyudu, Abiyudu wụ nẹdi Ẹliakim, Ẹliakim wụ nẹdi Azọ, 
MAT.1.14	Azọ wụ nẹdi Zadọkụ, Zadọkụ wụ nẹdi Akịm, Akịm wụ nẹdi Ẹlayudu, 
MAT.1.15	Ẹlayudu wụ nẹdi Ẹliẹza, Ẹliẹza wụ nẹdi Matanị, Matanị wụ nẹdi Jekọpụ, 
MAT.1.16	Jekọpụ wụ nẹdi Josẹfụ; Josẹfụ wụ di Meri — onyẹ hụn mụ Jizọsị hụn w'a kpọ “Kraịstị.”
MAT.1.17	Ya wụ, gha ogẹn Ebraham d'e ru ogẹn Defidi, wẹ ile rị agbọ mmẹnọ, gha ogẹn Defidi d'e ru ogẹn wẹ gi kpụn wẹ shi alị Babilọnụ wụ agbọ mmẹnọ; gha ogẹn wẹ gi kpụn wẹ shi alị Babilọnụ d'e ru ogẹn Kraịstị wụ agbọ mmẹnọ.
MAT.1.18	Ẹnịna kẹ wẹ dọn mụ Jizọsị Onyẹ Nzụọpụha hụ Osolobuẹ tumẹ
MAT.1.19	Josẹfụ hụn jẹnkọ d'a lụn'a wụ onyẹ ezi-omumẹ. Kanị Josẹfụ achọnị n'ọ fa a idẹnya ịhịan ile, ọ nọ bu ẹ obi n'o sikọ d'a gwa a nzuzue n'ọ lụkọzị a. 
MAT.1.20	Kanị, ogẹn o gi rị e ro ihiẹnni, ọ nọ rọhụn mmọn-ozi Di-nwọnni-ẹnyi k'ọ bịa d'e kunrun ẹ, sị, “Josẹfụ nwa Defidi, atụlẹ egun; lụma Meri, makẹni nwa ọ rị imẹ ẹ gha ẹka Mmọn-nsọ bịa. 
MAT.1.21	O k'a mụ okẹnnyẹ. I jẹnkọ d'a gụn nwa hụ Jesu (Jizọsị)
MAT.1.22	Ihiẹn ndịnị ile mẹ kẹni wẹ gi mẹzu ihiẹn Onyẹ-nwọnni-ẹnyi ku ghahanị onyẹ-amụma, sị, 
MAT.1.23	“Lee ẹ, okpoho kelẹni marịn okẹnnyẹ jẹnkọ d'a tụ imẹ, mụ okẹnnyẹ; wẹ k'a kpọ nwa hụ ‘Imanuẹlụ’, ya wụ, ‘Osolobuẹ rị imẹ igunrun ẹnyi.’ ”
MAT.1.24	Ogẹn Josẹfụ gi tẹnhin, ọ nọ mẹ ihiẹn mmọn-ozi Di-nwọnni-ẹnyi gwa a, lụma Meri; 
MAT.1.25	kanị, aranhịnnị wẹ nke di lẹ nwunyẹ d'e ru ogẹn Mẹri gi mụgụ okẹnnyẹ ibuzọ a hụ. Josẹfụ nọ gụn nwa hụ Jizọsị.
MAT.2.1	Wẹ mụ Jesu imẹ Bẹtilẹhẹm hụn rị Judia ogẹn Hẹrọdụ gi wụ eze. Ogẹn hụ, ndị marịn ẹnya kokisẹ nọ gha alị rị azụụn ọwụwa-ẹnyanwụn bịa Jerusalẹm, 
MAT.2.2	a jụ, “Elebe kẹ onyẹ hụ wẹ mụ nke ọhụn hụn wụ eze ndị Ju rị? Makẹni, ẹnyi a hụnọlẹ okokisẹ hụn ku oku ẹ k'ọ pụha azụụn ọwụwa-ẹnyanwụn ebe ẹnyi gha bịa; ẹnyi bịa d'a kụn'a isi alị.”
MAT.2.3	Ogẹn eze wụ Hẹrọdụ gi nụ ihiẹnni, obi eruzin'ẹ alị, kẹ ya kẹ ndị Jerusalẹm ile. 
MAT.2.4	Ọ nọ kpọgbama ndị-isi nchụn-ẹjan lẹ ndị-nkuzi Iwu, jụ wẹ, “Elebe kẹ Ẹkụkwọ-nsọ ku nị ya kẹ wẹ k'a nọ mụ Onyẹ Nzụọpụha hụ Osolobuẹ tumẹ?”
MAT.2.5	Wẹ nọ sị a, “Bẹtilẹhẹm hụn rị Judia rọ, makẹni onyẹ-amụma de, sị,
MAT.2.6	‘Bẹtilẹhẹm hụn rị imẹ Juda,
MAT.2.6	ẹlẹ yụ kachanrịn ntịn
MAT.2.6	imẹ obodo ndị rị a kị Juda;
MAT.2.6	makẹni onyẹ-ọkịkị jẹnkọ d'a gha imẹ i pụha,
MAT.2.6	hụn k'a kị ndị nke m wụ Izrẹlụ.’ ”
MAT.2.7	Ya kẹ Hẹrọdụ nọ kpọ ndị hụ marịn ihiẹn kokisẹ rị e ku, gi nzuzue jụ wẹ ogẹn wẹ gi hụn kokisẹ hụ daị. 
MAT.2.8	Ya ọ nọ zi wẹ jẹn Bẹtilẹhẹm, sị wẹ, “Jẹnmẹ ni nwan; chọkpọ nị nwata hụ. Hụn ụnụ gihụ hụn a, ụnụ a gwa m, kẹni mmẹ nwẹn jẹnzi d'a kụn'a isi-alị.”
MAT.2.9	A nụgụ wẹ ihiẹn eze ku, ya wẹ nọ jẹnmẹ ebe wẹ jẹnkọ. Kokisẹ hụ wẹ hụn alị wẹ tegbu enwẹn ẹ ẹbamịn ọwụwa-ẹnyanwụn nọ pụhazị idẹnmuzi, buruni wẹ ụzọ d'e rukwọrị ebe nwata hụ rị imẹ Bẹtilẹhẹm, ya ọ nọ wuzo. 
MAT.2.10	Ogẹn wẹ gi hụn kokisẹ hụ, wẹ nọ ghọghọ ọda-ọda! 
MAT.2.11	A banye wẹ imẹ ụlọ ahụn, hụn nwata hụ lẹ nnẹ ẹ wụ Meri, wẹ nọ kụnị nwata hụ isi-alị. Ya wẹ nọ kpọpụ ẹkpẹti wẹ buche ihiẹn rị mma, ye ẹ goru lẹ frankisẹnsị lẹ maa.
MAT.2.12	Makẹni Osolobuẹ a dọgụọlẹ wẹ ẹka-ntịn imẹ nrọ sị wẹ ekinlẹ azụụn d'e kunrun Hẹrọdụ, wẹ nọ gha ụzọ ọzọ lashi alị wẹ.
MAT.2.13	Ogẹn ndị hụ marịn ẹnya kokisẹ gi lamagụ, mmọn-ozi Di-nwọnni-ẹnyi nọ bịa d'e kunrun Josẹfụ imẹ nrọ, sị a, “Lihi ọtọ! Weri nwata hụ lẹ nnẹ ẹ gbashi Ijiptu; nọdị nị ebahụn d'e ru nị a sị m'ị kinhẹn, makẹni Hẹrọdụ chọ n'ọ chọ nwata hụ kẹni o gbu ẹ.”
MAT.2.14	Ya Josẹfụ nọ lihi, gi abalị weri nwata hụ lẹ nnẹ ẹ shi Ijiptu. 
MAT.2.15	Wẹ nọ nọdị ebẹhụ d'e ru ni Hẹrọdụ a nwụnhụn. Ọnwan kẹ ihiẹn ahụn Di-nwọnni-ẹnyi gi onyẹ-amụma ku gi mẹzu, nị “A gha m alị Ijiptu kpọpụha nwa m.”
MAT.2.16	Ogẹn Hẹrọdụ gi hụn nị ndị hụ marịn ẹnya kokisẹ e mẹọlẹ ẹ ẹro, eje-olulu nọ bu ẹ. Ọ nọ zi ndị o zi, wẹ nọ jẹn d'e gbupụ ụmụẹka ikẹnnyẹ ile rị Bẹtilẹhẹm lẹ ẹgbẹrẹ hụ ile, ikẹnnyẹ ndị hụn rị gha ahụa ẹbụọ lụa alị. Ogẹn hụn ndị hụ marịn ẹnya kokisẹ gwa a k'o kwọndọn ẹka mẹ ihiẹnni o mẹ.
MAT.2.17	Ya kẹ ihiẹn Osolobuẹ gi onyẹ-amụma wụ Jerimaya ku gi mẹzu, nị
MAT.2.18	“Olu ẹkwan rị a pụ imẹ Rama:
MAT.2.18	a kwan, e goo ntan, e goo imọn.
MAT.2.18	Rechẹlụ rị a kwan ụmụ a;
MAT.2.18	ọ nịnị wẹ hụhụ a,
MAT.2.18	makẹni a nwụnchanrịngụọ wẹ.”
MAT.2.19	Ogẹn Hẹrọdụ gi nwụnhụngụ, mmọn-ozi Di-nwọnni-ẹnyi nọ bịa d'e kunrun Josẹfụ imẹ nrọ imẹ alị Ijiptu, 
MAT.2.20	sị a, “Lihi n'i weri nwata hụ lẹ nnẹ ẹ shi alị Izrẹlụ, makẹni ndị rị a chọ nị wẹ gbu nwata hụ a nwụnhụngụọ.” 
MAT.2.21	O tẹnhin, weri nwata hụ lẹ nnẹ ẹ shi alị Izrẹlụ.
MAT.2.22	Kanị, ogẹn o gi nụ nị Akịlawusu rikin nẹdi ẹ wụ Hẹrọdụ eze, a kị Judia, egun anịn'a jẹn ebẹhụ. A dọgụzị w'a ẹka-ntịn imẹ nrọ, ọ nọ shi ẹgbẹrẹ Galili. 
MAT.2.23	Ọ nọ jẹn d'e biri imẹ obodo w'a kpọ Nazarẹtị. Ẹrịra kẹ ihiẹn ahụn ndị-amụma ku nị “Wẹ jẹnkọ d'a kpọ a onyẹ Nazarẹtị” dọn mẹzu.
MAT.3.1	Ogẹn hụ, Jọnụ hụn e mẹ mirin-Chuku nọ pụha imẹ atụ
MAT.3.2	“Rogharị nị,
MAT.3.2	makẹni alị-eze elu-igwee a bịagụọ d'a kịma!”
MAT.3.3	Makẹni, Jọnụ hụn e mẹ mirin-Chuku kẹ onyẹ-amụma wụ Azaya ku oku ẹ ogẹn o gi sị,
MAT.3.3	“Olu rị a pụ imẹ atụ,
MAT.3.3	a sị,
MAT.3.3	‘Kwa nị nị Di-nwọnni-ẹnyi ụzọ;
MAT.3.3	mẹmẹ ni ụzọ a n'o zinrin.’ ”
MAT.3.4	Ẹwuru wẹ gi ẹṅẹnrẹn anyịnyan-mkpukpuke wụ kamẹlụ mẹmẹ kẹ Jọnụ e yi; akpụkpọ-anụ kẹ wẹ gi mẹmẹ akpụkpọ-ukun ẹ; igurube lẹ mirin-ẹnwụn rị ọfịa k'o ri.
MAT.3.5	Ndị Jerusalẹm lẹ ndị Judia ile lẹ obodo ile nọkunmẹ Iyi Jọdanị hụ e jẹn d'e kunrun ẹ. 
MAT.3.6	Wẹ hụ e ku njọ wẹ mẹ, ọ hụ e mẹ wẹ mirin-Chuku imẹ Iyi Jọdanị.
MAT.3.7	Kanị, ogẹn o gi hụn kẹ ndị bu ọda imẹ ndị itu-Farisi lẹ ndị itu-Sadusi rị a bịa n'o mẹ wẹ mirin-Chuku, ọ nọ sị wẹ, “Igunrun agwọ! Onyẹ sị ụnụ gba nị iwe lẹ ọnụma Osolobuẹ lalanị ọsọ?! 
MAT.3.8	Mịkwọ nị mkpụrụ ghọsị nị ụnụ e rogharịgụọ; 
MAT.3.9	atụkwọlẹ ni enwẹn ụnụ ntụ, a sị, ‘Ebraham wụ nẹdi ẹnyi nụ!’ Makẹni, m rị a gwakwọ ụnụ, Osolobuẹ k'a saẹka gi ọmụma ndịnị ye Ebraham ụmụ.” 
MAT.3.10	Anyụn rị nwan ukun osisi, e che: osisi ọwụlẹ mịlẹni ezigbo mkpụrụ, e gbutu w'ẹ tụye ọkụn.
MAT.3.11	“Mmẹ nwẹn gi mirin-mmaka e mẹ ụnụ mirin-Chuku ụnụ gi a ghọsị nị ụnụ e rogharịgụọ. Kanị, onyẹ hụn sọnla m azụụn ka m ọhụnma-ọhụnma; erudẹni m onyẹ e bu akpụkụ a! Mmọn-nsọ lẹ ọkụn kẹ ya nwẹn k'e gi mẹ ọnụ mirin-Chuku. 
MAT.3.12	Ihiẹn o gi a fụchan ọka rị a ẹka: o k'a fụchanchanrịn ọka ile rị ebe ọ nọ a kụkpọ ọka a, kpọnrin ọka a ile ye ebe o butọ ọka, kpọn ẹfịfịa ọka che imẹ ọkụn hụ ghalẹni e tinyụn.” 
MAT.3.13	Ogẹnni kẹ Jizọsị gi gha Galili bịa Iyi Jọdanị d'e kunrun Jọnụ kẹni Jọnụ mẹ ẹ mirin-Chuku. 
MAT.3.14	Jọnụ e te kweni, ọ sị Jizọsị, “Ịyụ furu hụn k'e mẹ m mirin-Chuku, kanị yụ bịa nwan d'e kunrun m nị mẹ i?”
MAT.3.15	Kanị Jesu nọ sị, “Hapụ a nọ rị ẹrịra kikẹnni; o furu ni ẹnyi mẹkwama ihiẹn ile Osolobuẹ chọ.” Ya kẹ Jọnụ nọ nwan kweri mẹ ẹ mirin-Chuku.
MAT.3.16	Jọnụ e mẹgụ Jizọsị mirin-Chuku, hụn Jizọsị gihụ gha imẹ mirin pụla, elu-igwee nọ kpupụ idẹnmizi; ọ nọ hụn Mmọn Osolobuẹ k'ọ lala rịkẹ nduru, ọ nọ bịa d'e bekwasị a.
MAT.3.17	Ya kẹ olu nọ gha elu-igwee sị, “Ọnwan wụ ezi Nwa m, hụn ihiẹn ẹ a sụọ m ọhụnma-ọhụnma.”
MAT.4.1	Ya kẹ Mmọn-nsọ nọ duru Jizọsị shi imẹ atụ kẹni Ekwensụ nwan a. 
MAT.4.2	Jizọsị bu ọnụ ukinkin lẹ efinnaị, ọrọgbọ akpọhịn ọgụnnaị; omẹgụ, ẹgụn nọ gụnma a. 
MAT.4.3	Ya kẹ onyẹ-ọnwụnwan hụ nọ bịa, sị a, “Omẹni ịyụ wụ Nwa Osolobuẹ, sị ọmụma ndịnị họnrinsọnmẹ ogbe brẹdi.”
MAT.4.4	Kanị Jesu nọ sị a, “E degụọ w'a imẹ Ẹkụkwọ-nsọ, sị, ‘Ẹlẹ ihiẹn-oriri sụọ kẹ ịhịan gi a rị ndụn, kanị ihiẹn ile hụn gha Osolobuẹ ọnụ pụha.’ ”
MAT.4.5	Ya kẹ Ekwensụ nọ we ẹ shi imẹ obodo nsọ wụ Jerusalẹm, w'ẹ tumẹ mkpọnụnụ Ụlọ-nsọ, 
MAT.4.6	sị a, “Omẹni ịyụ wụ Nwa Osolobuẹ, wụtu. Makẹni, e degụọ w'a imẹ Ẹkụkwọ-nsọ, sị,
MAT.4.6	‘O k'a gwa ndị mmọn-ozi ẹ oku i,
MAT.4.6	a ghọdọn wẹ i,
MAT.4.6	amamgbe y'a kpọ ụkụ ọmụma.’ ”
MAT.4.7	Jizọsị nọ sị a, “E degụọzị w'a imẹ Ẹkụkwọ-nsọ, sị,
MAT.4.7	‘Elelekwọlẹ Di-nwọnni-ẹnyi wụ Chuku i ọnụ.’ ”
MAT.4.8	Ekwensụ nọ werizi ẹ shi elu-ugu jẹngbu enwẹn ẹ elu, ghọsịkwama a alị-eze ile rị ụwa lẹ ọghọ wẹ, 
MAT.4.9	sị a, “M k'e ye i ihiẹn ndịnị ile, omẹni y'a kụnị m isi alị.”
MAT.4.10	Ya kẹ Jizọsị nọ sị a, “Ekwensụ, pụ ebeni! Makẹni, e degụọ w'a imẹ Ẹkụkwọ-nsọ, sị,
MAT.4.10	‘Osolobuẹ wụ Chuku i k'i k'a kụnị isi-alị;
MAT.4.10	ịya sụọ k'i k'e fe.’ ”
MAT.4.11	Ya kẹ Ekwensụ nọ la Jizọsị tọ, ndị mmọn-ozi nọ bịa d'e ye ẹ ihiẹn rị a mkpa.
MAT.4.12	Ogẹn Jizọsị gi nụ nị a tụgụọ wẹ Jọnụ ngan, ọ nọ gha Judia pụ, shi Galili. 
MAT.4.13	Ọ nọ gha Nazarẹtị rị Galili pụ, ọ nọ jẹn d'e biri imẹ obodo Kapanọm hụn rịzị Galili, mkpẹnrẹn mirin Galili, ẹgbẹrẹ Zẹbulọnụ lẹ Naf'tali. 
MAT.4.14	Ya kẹ ihiẹn onyẹ-amụma wụ Azaya ku nọ mẹzu. Azaya sị,
MAT.4.15	“Alị Zẹbulọnụ lẹ alị Naf'tali,
MAT.4.15	hụn rị ụzọ Ohimin —
MAT.4.15	wẹ fetugụ Iyi Jọdanị;
MAT.4.15	Galili, alị ndị wụlẹni ndị Ju jun!
MAT.4.16	Ndị bi imẹ ishi
MAT.4.16	a hụnọlẹ okẹn ukpẹ;
MAT.4.16	ukpẹ e nwunmẹgụọnị
MAT.4.16	ndị bi ebe ọnwụn nọ a kpọ wẹ ihun.”
MAT.4.17	Jizọsị nọ gha ogẹn hụ zimẹ ozi, a sị, “Rogharị nị, makẹni alị-eze Osolobuẹ a rịgụọ nsue!”
MAT.4.18	Ogẹn Jizọsị gi ghakọ mkpẹnrẹn mirin Galili, ọ nọ hụn umunẹ ẹbụọ, Saịmọnụ hụn w'a kpọ Pita lẹ Andrụ nwẹnẹ ẹ, ebe wẹ rị a tụ ọga e ye imẹ mirin ahụn, makẹni ndị e gbu azụn kẹ wẹ wụ. 
MAT.4.19	Ọ nọ sị wẹ, “Sọnmẹ ni m, m jẹnkọ d'e mẹ ụnụ wụrụ ndị e wẹhẹ ịhịan nọkẹ azụn.” 
MAT.4.20	Ya wẹ nọ la ọga wẹ gi e gbu azụn tọ ozigbo, sọnmẹ ẹ. 
MAT.4.21	Ogẹn Jesu gi jẹnshi ihun, ọ nọzị hụn umunẹ ẹbụọ, Jemisi nwa Zẹbẹdi lẹ Jọnụ nwẹnẹ Jemisi; uwẹ lẹ nẹdi wẹ rị imẹ ụgbọ, e dọnzi ọga wẹ gi e gbu azụn; ọ nọ kpọ wẹ ẹbụbụọ. 
MAT.4.22	Wẹ nọ latọ ụgbọ-mirin hụ lẹ nẹdi wẹ, sọnmẹ ẹ ozigbo.
MAT.4.23	Jesu nọ ghagbarị Galili ile, a kuzi imẹ ụlọ-ofufe ndị Ju, e zi oziọma Alị-eze, a zụọ wẹ emu lẹ ọrịa ile rị ichẹn-ichẹn wẹ bu. 
MAT.4.24	Ya kẹ otiti ẹ nọ kpọgbarị alị Siria ile; wẹ hụ e wẹhẹn'ẹ ndị ile emu rị a kụ, ndị bu ọrịa ichẹn-ichẹn lẹ ndị ihiẹn rị a tụrụ, ndị eje-mmọn rị e ye nsọngbu, ndị ibobo (odudu) lẹ ndị ọrọ, ọ nọ zụọ wẹ. 
MAT.4.25	Igunrun hi-ogbe gha Galili lẹ Obodo iri ahụn nọgbamanị wụ Dikapolisi lẹ Jerusalẹm lẹ Judia lẹ nfetu Iyi Jọdanị bịa nọ sọnmẹ ẹ.
MAT.5.1	Ogẹn Jesu gi hụn igunrun hụ rị e sọnn'ẹ, ọ nọ shi elu òke rị ebẹhụ, nọdị alị, ndị nsọnmazụụn a nọ bịa d'e kunrun ẹ.
MAT.5.2	Ya Jesu nọ kuzimẹ igunrun hụ ile, sị,
MAT.5.3	“Ngọzi wụ nke ndị la enwẹn wẹ
MAT.5.3	tọnị Osolobuẹ nọkẹ igbẹnnyẹ,
MAT.5.3	makẹni Alị-eze elu-igwee wụ nke wẹ!
MAT.5.4	Ngọzi wụ nke ndị hụn rị a kwannị,
MAT.5.4	makẹni wẹ jẹnkọ d'a rọkọ wẹ obi.
MAT.5.5	Ngọzi wụ nke ndị hụn e welụa enwẹn wẹ alị,
MAT.5.5	makẹni wẹ sikọ d'e nwọnrin ụwa ile.
MAT.5.6	Ngọzi wụ nke ndị ọ rị a gụn
MAT.5.6	nị ihiẹn rị kẹ Osolobuẹ dọn chọ,
MAT.5.6	a gụn wẹ kẹ ihiẹn-oriri lẹ ihiẹn-ọrịra;
MAT.5.6	ẹfọ jẹnkọ d'e jun wẹ.
MAT.5.7	Ngọzi wụ nke ndị hụn e mẹ omikẹn,
MAT.5.7	makẹni wẹ sikọ d'e mẹni wẹ omikẹn.
MAT.5.8	Ngọzi wụ nke ndị obi wẹ rị ọchan,
MAT.5.8	makẹni wẹ sikọ d'a hụn Osolobuẹ.
MAT.5.9	Ngọzi wụ nke ndị hụn e mẹ ni udọn rị,
MAT.5.9	makẹni wẹ sikọ d'a kpọ wẹ ụmụ Osolobuẹ.
MAT.5.10	Ngọzi wụ nke ndị wẹ rị e kpokpo
MAT.5.10	makẹni wẹ rị e mẹ ihiẹn Osolobuẹ chọ:
MAT.5.10	Alị-eze elu-igwee wụ nke wẹ.
MAT.5.11	“Ngọzi wụ nke ụnụ wẹ gha a kpari ụnụ, e kpokpo ụnụ,
MAT.5.11	e gi ufiri m e buo ụnụ eje-ihiẹn ile rị ichẹn-ichẹn.
MAT.5.12	Ghọghọ nị; ẹfọ ya sụọ ụnụ ụsụọ —
MAT.5.12	makẹni ụgwọ-ọrụn ụnụ hi-ogbe imẹ elu-igwee!
MAT.5.12	Ẹrịra kẹ wẹ kpokpozi ndị-amụma buni ụnụ ụzọ.
MAT.5.13	“Ụnụ wụ nnu ụwa. Kanị, omẹni nnu asụọzịnị ụsụọ, nị wẹ s'ẹka mẹ ẹ sụọmazị ụsụọ? Onwọnzini ihiẹn wẹ gi ẹ e mẹ, karị ikpọn ẹ tuhu, a zọgbumẹ wẹ ẹ.
MAT.5.14	“Ụnụ wụ ukpẹ ụwa. Obodo wẹ tụnye elu òke asakọ ẹka zueri. 
MAT.5.15	Ẹrịra k'ọ rịzị nị ịhịan ara mụyegụ ukpẹ, zuemẹ ẹ ye okpuru afẹrẹ; kama, w'e bu ẹ e che elu ihiẹn, ịhịan ile rị imẹ ụlọ e gi ẹ legha ụzọ. 
MAT.5.16	Ẹrịra kẹ ụnụ k'a nịzị ukpẹ ụnụ e nwun hụn ịhịan e legha, kẹni wẹ a hụn ọrụn-ọma ụnụ, e gi ẹ a ja Nẹdi ụnụ rị elu-igwee mma.
MAT.5.17	“Erokwọlẹ ni nị m bịa d'a kagbu Iwu Mozizi mọbụ ihiẹn ndị-amụma de. Abịanị m d'a kagbu wẹ, kama, m bịa d'e mẹzu wẹ. 
MAT.5.18	Makẹni, m rị a gwa ụnụ ezioku, d'e ru ni elu-igwee lẹ ụwa a ghafe, onwọnni mkpụrụ-ẹkụkwọ ọwụlẹ rị imẹ Iwu mọbụ ihiẹn ọwụlẹ wẹ vinyehụ mkpụrụ-ẹkụkwọ, hụn wẹ jẹnkọ d'a kagbu — d'e ru nị ihiẹn ile rị Iwu e mẹzuchanrịn. 
MAT.5.19	Ya wụ nị onyẹ nu hụn ọwụlẹ imẹ iwu ndịnị ye nkọ, a kuzi ịhịan ẹrịra, wẹ sikọ d'a kpọ hụnyẹ onyẹ kachanrịn ntịn imẹ Alị-eze elu-igwee. Kanị, onyẹ rị e dọnmẹ wẹ, a kuzi wẹ, wẹ sikọ d'a kpọ a okẹn-ịhịan imẹ Alị-eze elu-igwee. 
MAT.5.20	M rị a gwa ụnụ, mmanị ezi-omumẹ ụnụ ka nke ndị-nkuzi Iwu lẹ ndị Itu-Farisi, ụnụ asakọ ẹka banye Alị-eze elu-igwee.
MAT.5.21	“Ụnụ a nụgụọ nị wẹ sị ndị akan, ‘Egbulẹ ni ọchụn; onyẹ gbu ọchụn, a ma w'a ikpe.’ 
MAT.5.22	Kanị, m rị gwa ụnụ nị onyẹ budẹni nwẹnẹ ẹ olulu
MAT.5.23	“Ya wụ, omẹni ị wẹhẹ oyiye i ebe wẹ nọ e ye oyiye, nị y'a nọ ebẹhụ nyanhan nị nwẹnẹ i rị e wen'i iwe makẹ ihiẹn i mẹ ẹ, 
MAT.5.24	lagụ oyiye i tọ ebẹhụ wẹ nọ e ye oyiye; jẹn, ni ịyụ lẹ nwẹnẹ i sụọkingụ, i kebe kinhẹn d'e ye oyiye i.
MAT.5.25	“Ịyụ lẹ onyẹ ikpe i sụọkin ẹgwa, ebe ụnụ kelẹni ru ọgwa, amamgbe o we i ye ọka-ikpe, ọka-ikpe e we i ye (ụlakpa) onyẹ ẹwuru-ogi, a tụ wẹ i ye ụlọ-ngan. 
MAT.5.26	M rị a gwa ị ezioku, y'a pụhakọ ngan d'e ru mgbe ị kụgụ ịkọbọ ikpanzụụn wẹ be i.
MAT.5.27	“Ụnụ a nụgụọ nị wẹ sị ndị mbụ, ‘Aghẹrẹlẹ.’ 
MAT.5.28	Kanị mmẹ lẹ enwẹn m rị a gwa ụnụ nị onyẹ lee okpoho ẹnya, ọ la a ẹnya, e mẹgụọlẹ mgba a imẹ obi ẹ. 
MAT.5.29	Omẹni ẹnya ẹka-nni i a han ị e mẹ njọ, gụpụ a tuhu. Ọ ka ị mma nị mkpamkpa ẹhụ ị ohu arịzị a, karị nị wẹ tụ ẹhụ ị ile ye ọkụn-mmọn. 
MAT.5.30	Omẹni ẹka-ihiẹn i a han ị e mẹ njọ, bepụ a tuhu. Ọ ka ị mma nị mkpamkpa ẹhụ ị ohu arịzị a, karị nị wẹ tụ ẹhụ ị ile ye imẹ ọkụn-mmọn.
MAT.5.31	“Wẹ te sịzịkwọ, ‘Onyẹ kpechan nwunyẹ ẹ, ya ye ẹ ẹkụkwọ mkpechan.’ 
MAT.5.32	Kanị mmẹ nwẹn rị a gwa ụnụ nị onyẹ kpechan nwunyẹ ẹ bụ ẹlẹni nwunyẹ ẹ zọ ụkụ ye ọfịa, hụnyẹ rị e mẹ ẹ n'ọ zọ ụkụ ye ọfịa. Onyẹ lụ okpoho wẹ kpechan a nagụọ nwunyẹ ịhịan.
MAT.5.33	“Ụnụ a nụzịghọ nị wẹ sị ndị akan, ‘Ekunlẹ ẹfan Osolobuẹ bụ y'e mẹni ihiẹn i kwe nkwa a; i k'e mẹrịrịnị Osolobuẹ ihiẹn i kwe nkwa a.’ 
MAT.5.34	Kanị mmẹ lẹ enwẹn m sị ụnụ, ekunlẹ ihiẹn ọwụlẹ, kaka. Ekunlẹ elu-igwee, makẹni ịya wụ ukpo-eze Chuku; 
MAT.5.35	ekunlẹ ụwa, makẹni ịya k'ọ tụkwasị ụkụ; ekunlẹ Jerusalẹm, makẹni ịya wụ obodo Eze uku hụ; 
MAT.5.36	ekundẹlẹ isi i, makẹni y'a saẹka mẹ ntutu ohu chanma ụchan mọbụ gimẹ ngi. 
MAT.5.37	Sịhụ ‘Ẹghẹẹ’ mọbụ ‘Mba’; ihiẹn ọwụlẹ karị ọnwan gha ẹka Eje-onyẹ hụ bịa.
MAT.5.38	“Ụnụ a nụgụọ nị wẹ sị, ‘Onyẹ tikpọ ịhịan ẹnya ohu, wẹ tikpọgwarị a ẹnya ohu; onyẹ tikwọn ịhịan eze ohu, wẹ tikwọngwarị a eze ohu.’ 
MAT.5.39	Kanị, mmẹ nwẹn sị ị, ịhịan bịangbu i, esọnlẹ ẹ dọ. Kama, onyẹ ma ị ọra nti ẹka-nni, y'e bu nti hụn-ẹbọ zimẹn'ẹ. 
MAT.5.40	Onyẹ chọ n'o kpe i narịn ị ẹwuru i yi imẹ, nịzị a weri hụn i yiye elu ẹ. 
MAT.5.41	Onyẹ wa ijẹn maịlị ohu ye i olu, y'e sọn ẹ jẹn maịlị ẹbụọ. 
MAT.5.42	Onyẹ rịọ ị ihiẹn, y'e ye ẹ; onyẹ chọ n'o zinarịn ị ihiẹn, ajụlẹ.
MAT.5.43	“Ụnụ a nụgụọ nị wẹ sị, ‘I sikọ d'e nwọnrịrị ihiẹn-ọsụsụọ ndị nke i
MAT.5.44	Kanị mmẹ nwẹn sị ụnụ e nwọn ihiẹn-ọsụsụọ ndị-iṅẹnrẹn ụnụ, e mẹni ni ndị rị e kpokponi ụnụ ekpere, 
MAT.5.45	kẹni ụnụ wụrụ ụmụ Nẹdi ụnụ rị elu-igwee nke-esi. Makẹni, o mẹ anwụn a e tikpu kẹ eje-ịhịan kẹ ezigbo ịhịan, e mẹ mirin e zueni kẹ ndị ezi-omumẹ kẹ ndị eje-omumẹ. 
MAT.5.46	Makẹni, omẹni ndị nwọn ihiẹn-ọsụsụọ ị kẹ yụ nwẹn nwọn ihiẹn-ọsụsụọ wẹ, elee ụgwọ-ọrụn k'i k'e nwọnhẹn? Ẹlẹ ẹrịra kẹ ndị ụgwọ-isi wẹ gi njọ marịn e mẹ? 
MAT.5.47	Omẹzini ndị nke i sụọ kẹ y'e kele ọhụnma, k'i gi mẹkarị ndị ọzọ? Ẹlẹ ẹrịra kẹ ndị ghalẹni e fe Chuku e mẹ? 
MAT.5.48	Zu ni nwan oke kẹ Nẹdi ụnụ hụn rị elu-igwee dọn zu oke.
MAT.6.1	“Kpachanpụkwọ nị ẹnya amamgbe ụnụ e mẹmẹ ihiẹn Osolobuẹ kẹni ịhịan hụn ụnụ. Makẹni, ụnụ mẹ ẹ, ụnụ anarịnkọzị ụgwọ-ọrụn ẹka Nẹdi ụnụ hụn rị elu-igwee:
MAT.6.2	“Ya wụ, ụnụ gha e ye ndị igbẹnnyẹ ihiẹn, akụlẹ ni ẹgogo
MAT.6.3	Kama, ụnụ gha e ye ndị-igbẹnnyẹ ihiẹn, anịlẹ ni ẹka-ekpẹn ụnụ marịn ihiẹn ẹka-nni ụnụ rị e mẹ, 
MAT.6.4	kẹni ihiẹn ụnụ mẹni ndị-igbẹnnyẹ wụrụ ihiẹn ụnụ mẹ nzuzue, Nẹdi ụnụ hụn a hụn ihiẹn zuerini a kụ ụnụ ụgwọ.
MAT.6.5	“Ụnụ ghazịkwọ e mẹ ekpere, emẹlẹ ni kẹ ndị-ihunnaị. Makẹni, ọ sụọ wẹ nị w'e turu imẹ ụlọ-ofufe lẹ ọkpụzọ e mẹ ekpere, kẹni ịhịan hụn wẹ. Ezioku kẹ m rị a gwa ụnụ, a narịnchanrịngụọlẹ wẹ ụgwọ-ọrụn wẹ. 
MAT.6.6	Kama, ụnụ jẹnkọnị d'e mẹ ekpere, ban nị mmụlọ, gụnma ụzọ, mẹ ekpere jẹnni Nẹdi ụnụ hụn wẹ ghalẹni e legha; Nẹdi ụnụ hụn a hụn ihiẹn zuerini sikọ d'a kụ ụnụ ụgwọ.
MAT.6.7	“Kanị ụnụ gha e mẹ ekpere, ekulẹ ni ọtụtụ oku kẹ ndị hụn ghalẹni e fe Osolobuẹ dọn e mẹ. Makẹni wẹ rị e ro ni ọtụtụ oku wẹ kẹ wẹ sikọ d'e gi nụ ekpere wẹ. 
MAT.6.8	Anọlẹ ni nwan kẹ wẹ. Makẹni, Nẹdi ụnụ a marịnghọ ihiẹn rị ụnụ mkpa nị ụnụ d'a rịọma a.
MAT.6.9	“E mẹ ni nwan ekpere ẹnịna:
MAT.6.9	‘Nẹdi ẹnyi hụn rị elu-igwee,
MAT.6.9	mẹ ịhịan ile dọnmẹ ẹfan ị nsọ.
MAT.6.10	Alị-eze i (ọkịkị ị) ya bịa;
MAT.6.10	uche i ya mẹ elu-ụwa k'o dọn e mẹ imẹ elu-igwee.
MAT.6.11	Ye ẹnyi ihiẹn ẹnyi jẹnkọ d'e ri tannị;
MAT.6.12	gbagharị ẹnyi eje-ihiẹn ẹnyi mẹ,
MAT.6.12	kẹ ẹnyi dọn gbagharị ndị mẹ ẹnyi eje-ihiẹn.
MAT.6.13	Edulẹ ẹnyi ye imẹ ọnwụnwan,
MAT.6.13	ka gbapụha ẹnyi imẹ eje-ihiẹn.’
MAT.6.14	“Ẹghẹẹ, ụnụ gbagharị ndị ọzọ mmẹfie wẹ, Nẹdi ụnụ rị elu-igwee a gbagharịzịkwọ ụnụ; 
MAT.6.15	kanị, omẹni ụnụ agbagharịnị ndị ọzọ mmẹfie wẹ, Nẹdi ụnụ agbagharịkọ ụnụ mmẹfie ụnụ.
MAT.6.16	“Ụnụ gha e bu ọnụ, erọnmẹlẹ ni ihun kẹ ndị ihunnaị. W'e rọnmẹ ihun, kẹni ịhịan ile hụn nị wẹ rị e bu ọnụ. Ezioku kẹ m rị a gwa ụnụ, a narịnchanrịngụọlẹ wẹ ụgwọ-ọrụn wẹ.
MAT.6.17	“Kama, ụnụ gha e bu ọnụ, te ni udẹn isi, ha ntutu, ụnụ e fin ihun, 
MAT.6.18	makẹ onyẹ ọzọ gha a marịn mmanị Nẹdi ụnụ sụọ hụn wẹ ghalẹni e legha; Nẹdi ụnụ hụn a hụn ihiẹn zuerini sikọ d'a kụ ụnụ ụgwọ.
MAT.6.19	“Akpatọlẹ ni akụ-lẹ-ụba elu ụwanị, ebe ẹkịka nọ e ripụ ihiẹn, ebe ihiẹn nọ a gba nchara, ebe ohin nọ e gbukpọ e zunrun. 
MAT.6.20	Ka kpatọ nị akụ-lẹ-ụba imẹ elu-igwee, ebe ẹkịka nọlẹni e ripụ ihiẹn, ebe ihiẹn nọlẹni a gba nchara, ebe ohin ghalẹni e gbukpọ e zunrun. 
MAT.6.21	Makẹni, ebe akụ-lẹ-ụba ụnụ rị, ịya kẹ obi ụnụ jẹnkọ d'a rịzị.
MAT.6.22	“Ẹnya wụ ukpẹ ẹhụ. O mẹ nwan nị ẹnya ị rị ikẹn, ukpẹ sikọ d'e nwungbarị ẹhụ ị. 
MAT.6.23	Kanị, omẹni ẹnya ị arị ikẹn, ẹhụ ị ile sikọ d'a wụ ishi-ishi. O mẹ nwan nị ukpẹ hụn rị imẹ ị wụ ishi, ya wụ nị ishi rị imẹ i karị ẹka!
MAT.6.24	“Onwọnni onyẹ a saẹka e fe madụ ẹbụọ: makẹni, ọ k'a gbakitọ ohu azụụn, bu obi che hụn-ẹbọ, mọbụ o we enwẹn ẹ kwanị ohu, legberi hụn-ẹbọ: y'a sakọ ẹka fe Osolobuẹ lẹ egho.
MAT.6.25	“Ufiri ẹ, m rị a gwa ụnụ, ehuelẹ ni uhue ndụn ụnụ, ihiẹn ụnụ k'e ri mọbụ ihiẹn ụnụ k'a ra mọbụ ihiẹn ụnụ k'e yiye ẹhụ. Ẹlẹ ndụn ka ihiẹn-oriri? Ẹlẹ ẹhụ ka ẹkwa? 
MAT.6.26	Lekpọdẹ ni nnụnụ e fe elu: w'a ra rụn ugbo mọbụ ghọrị ihiẹn-ugbo mọbụ kpọntọ ihiẹn ọban bụ Nẹdi ụnụ rị elu-igwee hụ e ye wẹ ihiẹn-oriri. Ẹlẹ ụnụ ka wẹ mkpa a rị? 
MAT.6.27	Imẹ ụnụ ile, onyẹ k'a saẹka gi uhue tọ mgbahunmẹ ọkụrọkụ ohu cheni hụn nkẹ ọ tọ? 
MAT.6.28	O mẹ nke ẹkwa, kị ụnụ rị e hueni uhue ẹ? Lekpọ nị kẹ obobo rị ọfịa dọn e sue: w'a ra rụn ọrụn, w'a ra kpa ẹkwa; 
MAT.6.29	kanị, m rị a gwa ụnụ nị, kẹ Solomọnụ nwọnhanlẹ ọghọ, o kẹnhanị ekikẹn kẹ hụn ọwụlẹ imẹ obobo ndịnị. 
MAT.6.30	Omẹni ẹrịra kẹ Osolobuẹ e kẹnhan ẹfịfịa rị ọfịa ekikẹn, ẹfịfịa hụn rị ndụn tannị, eki fọn e bu w'ẹ che imẹ ọkụn, o kẹnkọ ụnụ ekikẹn ọhụnma karị? Heuu, ndị okukwe nta! 
MAT.6.31	Ehuelẹ ni nwan uhue, a sị, ‘Kị ẹnyi k'e ri?’ mọbụ ‘Kị ẹnyi k'a ra?’ mọbụ ‘Kị ẹnyi k'e yi?’ 
MAT.6.32	Ihiẹn ndịnị wẹ kẹ ndị kwerilẹni ni Osolobuẹ a chụsọnmẹ, kanị Nẹdi ụnụ rị elu-igwee a marịnghọ nị ihiẹn ndịnị ile rị ụnụ mkpa; 
MAT.6.33	ka chụmagụ nị Alị-eze Osolobuẹ lẹ ihiẹn Osolobuẹ chọ, o sikọ d'e yezi ụnụ ihiẹn ndịnị ile.
MAT.6.34	“Ehuelẹ ni nwan uhue banyeni ekile, nị eki nwọn oku ẹ; nsọngbu ụhụọhịn e zugụọn'a.
MAT.7.1	“Amalẹ ndị-ọzọ ikpe makẹ Chuku gha a ma ị ikpe. 
MAT.7.2	K'i dọn han eṅẹn kẹ Osolobuẹ k'a dọn hann'ị. Ẹka i gi sọn ịhịan kẹ Osolobuẹ k'e gi sọn i.
MAT.7.3	“Kị haịn i gi a hụn irinrin-nkụn rị nwẹnẹ i ẹnya, kanị y'a ra hụn ogwe-nkụn rị yụ nwẹn ẹnya? 
MAT.7.4	Nanị kẹ y'e dọnzi sị nwẹnẹ i, ‘Nị m wepụ ị irinrin-nkụn rị ị ẹnya’ bụ yụ nwẹn bu ogwe-nkụn ẹnya? 
MAT.7.5	Onyẹ ihunnaị! Wepụgụ ogwe-nkụn rị ị ẹnya, kẹni i sa ẹka legha irinrin-nkụn rị nwẹnẹ i ẹnya ọhụnma wepụ.
MAT.7.6	“Eyekwọlẹ ni nkitẹ ihiẹn rị nsọ; atụkwọlẹ ihiẹn rị mkpa yeni ezin, amamgbe w'a zọkpụkpọ a, maye ụnụ ọgụn, dọrinrin ụnụ.
MAT.7.7	“Rịọ nị, wẹ sikọ d'e ye ụnụ; chọ nị, ụnụ k'a hụn; dụ nị ẹka, wẹ k'a kpọpụnị ụnụ ụzọ. 
MAT.7.8	Makẹni onyẹ ọwụlẹ hụn rịọnị k'e nwọnhẹn; onyẹ ọwụlẹ hụn chọnị k'a hụn; wẹ sikọ d'a kpọpụnị onyẹ ọwụlẹ dụ ẹka ụzọ. 
MAT.7.9	Imẹ ụnụ ile, onyẹ k'e ye nwa a ọmụma omẹni ọ rịọ a brẹdi 
MAT.7.10	mọbụ ye ẹ agwọ omẹni ọ rịọ a azụn? 
MAT.7.11	O mẹ nwan nị ụnụ ndị njọ ma ye ụmụ ụnụ ezigbo ihiẹn, Nẹdi ụnụ rị elu-igwee e yekọ ndị rị a rịọ a ihiẹn ezigbo ihiẹn karị?
MAT.7.12	“Ya wụ, imẹ ihiẹn ile, e mẹ ndị ọzọ ihiẹn i chọ nị wẹ mẹ i: ọnwan wegbama ihiẹn ile Iwu lẹ ndị-amụma ku.
MAT.7.13	“Ghashi ni ọnụ-mgbọn hụ mẹ warara. Makẹni, ọnụ-mgbọn wẹ gha a banye ntikpọ shịa ashịa, ụzọ a e ruchanrịn ịhịan a gha; ndị ghakọ ụzọ hụ bu ọda. 
MAT.7.14	Kanị, ọnụ-mgbọn wẹ gha a banye ndụn mẹ warara ọda-ọda, w'a fagha ụzọ a a fagha; ndị a hụnn'a ebuni ọda.
MAT.7.15	“Kpachanpụ nị nị ndị amụma-ntụ ẹnya: w'e kọnrin kẹ atụnrụn, a bịa d'e kunrun ụnụ, kanị, eje-ẹwọrọ kẹ wẹ wụ imẹ. 
MAT.7.16	Mkpụrụ wẹ kẹ ụnụ k'e gi marịn wẹ. Ọgọgọ ara mị ogbe vaịnị; abị-ogun ara mị ogbe figi. 
MAT.7.17	Ya wụ, osisi rị mma sikọ d'a mị mkpụrụ rị mma, kanị osisi rịlẹni mma sikọ d'a mị mkpụrụ rịlẹni mma. 
MAT.7.18	Osisi rị mma as'ẹka mị mkpụrụ rịlẹni mma; osisi rịlẹni mma as'ẹka mị mkpụrụ rị mma. 
MAT.7.19	Osisi ọwụlẹ mịlẹni mkpụrụ rị mma, e gbutu wẹ ẹ tụye ọkụn. 
MAT.7.20	Ẹghẹẹ, mkpụrụ wẹ mị k'i jẹnkọ d'e gi marịn wẹ.
MAT.7.21	“Ẹlẹ ndị ile a kpọ m ‘Di-nwọnni-ẹnyi’, ‘Di-nwọnni-ẹnyi’ jẹnkọ d'a banye Alị-eze elu-igwee, kanị ndị hụn e mẹ uche Nẹdi m rị elu-igwee sụọ. 
MAT.7.22	Ụhụọhịn hụ, ndị bu ọda jẹnkọ d'a sị m, ‘Di-nwọnni-ẹnyi, Di-nwọnni-ẹnyi! Ẹlẹ ẹfan ị kẹ ẹnyi gi bu amụma? Ẹlẹ ẹfan ị kẹ ẹnyi gi chụpụ eje-mmọn, rụn okẹn ọrụn-atụmẹnya rị ichẹn-ichẹn?’ 
MAT.7.23	Ogẹn hụ, m sikọ d'a gwapụ wẹ, sị, ‘Onwọnni ogẹn m gi marịn ụnụ; pụ nị ebeni, ndị e bi k'ọ sụọnị wẹ!’
MAT.7.24	“Ya wụ, onyẹ nụ ihiẹn ndịnị m rị e ku, gi wẹ bi, hụnyẹ lẹ onyẹ marịn ihiẹn hụn tụn ụlọ a ye elu ọmụma wụ ohu: 
MAT.7.25	mirin e zue, huru, okẹn ufere a kpọ ụlọ hụ, kanị ọ dannị, makẹni wẹ rụnye ẹ elu ọmụma. 
MAT.7.26	Kanị, onyẹ nụ ihiẹn ndịnị m rị e ku bụ o gini wẹ bi, hụnyẹ lẹ onyẹ-nzuzu tụn ụlọ a ye elu uzunzun wụ ohu: 
MAT.7.27	mirin e zue, huru, okẹn ufere a kpọ ụlọ hụ, ọ nọ dan, dankpọchanrịn ọhụnma-ọhụnma!”
MAT.7.28	Ogẹn Jizọsị gi kugụ ihiẹn ndịnị, nkuzi ẹ nọ tụ igunrun hụ ile ẹnya. 
MAT.7.29	Makẹni ọ kuzi wẹ kẹ onyẹ oku rị ẹka a, ẹlẹ nọkẹ ndị-nkuzi Iwu wẹ.
MAT.8.1	Ogẹn Jesu gi hidan elu òke hụ ọ nọ kuzi, igwerigwe ịhịan nọ sọnmẹ ẹ. 
MAT.8.2	Ya kẹ okẹnnyẹ ohu emu oti rị a kụ nọ bịa, gbun'ẹ osekpu, sị, “Di-nwọnni-ẹnyi, omẹni y'a chọghọ, i k'e saẹka zụọ m otini, a wụbehi m onyẹ rụnị.”
MAT.8.3	Jesu nọ tịnpụ ẹka, mẹtụ a, sị, “A chọghọ m; dịnhịn nwan n'ị wụbehi onyẹ rụnị.” Oti hụ nọ la ozigbo, ọ nọ wụbehi onyẹ rụnị. 
MAT.8.4	Jizọsị nọ sị a, “Hụn a n'o nwọnni onyẹ ị gwa ihiẹnni; ka we enwẹn i d'a ghọsị onyẹ nchụn-ẹjan, y'e ye oyiye hụ Mozizi ku imẹ Iwu, n'i gi ẹ ghọsị wẹ nị y'a dịnhịngụọ wụbehi onyẹ rụnị.”
MAT.8.5	Ogẹn Jizọsị gi banhan imẹ Kapanọm, onyẹ-isi agha Rom hụn a kị ndị-agha ọgụn-isẹn nọ bịa, rịọ a sị, 
MAT.8.6	“Diọkpa, emu rị a kụ odibo m. O dinẹ mmụlọ, a ra sa ẹka mẹhunmẹ; ọ rị okẹn afụnfụn.”
MAT.8.7	Jizọsị a sị a, “M k'a bịa d'a zụọ a.”
MAT.8.8	Kanị onyẹ-isi agha hụ nọ sị a, “Diọkpa, eruni m onyẹ y'a banye iwe ẹ! Ka kuhụ oku sụọ, odibo m k'a dịnhịn. 
MAT.8.9	Makẹni, mmẹ nwẹn rị okpuru ịhịan; m nwọnzikwọ ndị-agha rị okpuru m. M sị hụnnị, ‘Jẹn,’ o jẹn; m sị hụnnị, ‘Bịa,’ ọ bịa; m sị igbọn m, ‘Mẹ ihiẹnni,’ o mẹ ẹ.”
MAT.8.10	Jizọsị a nụ ihiẹn o ku, ọ nọ tụ a ẹnya. Jizọsị nọ sị ndị rị e sọnn'ẹ, “M rị a gwa ụnụ ezioku, ahụntuni m onyẹ Izrẹlụ nwọn okukwe han ẹnịna. 
MAT.8.11	M rị a gwa ụnụ, ndị bụ ọda k'a gha kẹ ẹbamịn ọwụwa-ẹnyanwụn kẹ ẹbamịn ọdịdan-ẹnyanwụn bịa d'e sọn Ebraham lẹ Aziki lẹ Jekọpụ ri oriri imẹ Alị-eze elu-igwee; 
MAT.8.12	kanị ụmụ Alị-eze hụn nkẹ a banyen'ẹ k'a rị ẹkpa ishi rị ezi ebe wẹ k'a chụshi wẹ, ebe ịkwan-ẹkwan lẹ ịta nkwẹnrẹn-eze jẹnkọ d'a rị.” 
MAT.8.13	Ọ nọ sị onyẹ-isi agha hụ, “Jẹnmẹ; ya rịn'ị k'ị dọn kweri.”
MAT.8.13	Ogẹn hụ hụra, odibo ẹ nọ dịnhịn.
MAT.8.14	Ogẹn Jizọsị gi banye iwe Pita, ọ nọ hụn nị nnẹ nwunyẹ Pita dinẹ edinẹ yeni ẹhụ-ọkụn. 
MAT.8.15	Jizọsị nọ mẹtụ a ẹka, ẹhụ-ọkụn hụ nọ hapụ a. Ọ nọ lihi, lemẹ Jizọsị ọbịa.
MAT.8.16	Ẹnyasị hụ, wẹ nọ wẹhẹni Jizọsị ndị bu ọda eje-mmọn rị imẹ wẹ, ọ nọ gi oku-ọnụ mmakalaka chụpụsọnmẹ eje-mmọn ndị hụ, zụọzịkwọ ndị ile emu rị a kụ. 
MAT.8.17	Ẹnịna kẹ ihiẹn Chuku gi onyẹ-amụma wụ Azaya ku dọn mẹzu. Azaya sị,
MAT.8.17	“O wepụ emu ẹnyi,
MAT.8.17	buru irẹnhụn ẹnyi.”
MAT.8.18	Ogẹn Jizọsị gi hụn igunrun fihunmẹn'ẹ, ọ nọ sị ndị nsọnmazụụn a mẹmẹ nị wẹ fetu odiyiri Galili hụ. 
MAT.8.19	Ya onyẹ-nkuzi Iwu nọ bịa d'a sị a, “Di-nwọnni-ẹnyi, m k'e sọn i ebe ọwụlẹ i jẹnkọ.”
MAT.8.20	Jizọsị nọ sị, “Ufu nwọn okporo ọ rụban; nnụnụ e fe elu nwọn ẹkụụ; kanị mmẹ Nwa nke Ịhịan enwọn ebe m'e buche isi.” 
MAT.8.21	Onyẹ ọzọ imẹ ndị nsọnmazụụn a nọ sị a, “Di-nwọnni-ẹnyi, nị m jẹngụ d'e li nẹdi m.”
MAT.8.22	Kanị Jizọsị nọ sị a, “Sọnmẹ m; hapụ ndị nwụnhụnnị nị wẹ li ndị nke wẹ nwụnhụnnị.” 
MAT.8.23	Ya Jesu nọ nwan banye ụgbọ-mirin, ndị nsọnmazụụn a nọ sọn ẹ banye. 
MAT.8.24	Ẹbi a kpọma idẹnmizi, nke wụ nị ụgbọ hụ e d'e ruban imẹ mirin yeni okẹn ẹbi hụ, kanị Jizọsị rị ụran. 
MAT.8.25	Ya wẹ nọ jẹn d'a kpọtiẹn ẹ, sị, “Di-nwọnni-ẹnyi, zụọpụha ẹnyi! Ẹnyi a laọlẹ!”
MAT.8.26	Ọ nọ sị wẹ, “Kị ụnụ rị a tụnị egun? Ndị okukwe nta!” Ya ọ nọ lihi ọtọ, jụgbọ okẹn ufere hụ lẹ ohimin hụ. Ụzọ ile nọ mẹchanrịn rajụụ.
MAT.8.27	Ọ tụ wẹ ẹnya. Wẹ nọ sị, “Elee ụdị ịhịan wụ ọnwan, hụn ufere lẹ ohimin gi e humẹn'ẹ isi!?” 
MAT.8.28	Ogẹn Jizọsị gi ru azụụn hụn-ẹbọ, hụn wụ alị ndị Gadara, ikẹnnyẹ ẹbụọ eje-mmọn rị imẹ wẹ gha ikpẹkpẹ pụha nọ kunrun ẹ. Wẹ e gbogbo ọda-ọda, nke wụnị onwọnni onyẹ a s'ẹka a ghazị azụụn hụ. 
MAT.8.29	Wẹ nọ dọbepụ oro, sị, “K'i gi ẹnyi e mẹ, Nwa Osolobuẹ? Ị bịa ebeni d'e ye ẹnyi afụnfụn bụ ogẹn e ke ru?”
MAT.8.30	Igunrun ezin rị ẹhụ ebẹhụ ihiẹnni rị e mẹ a kpa nni. 
MAT.8.31	Eje-mmọn ndị hụ nọ rịọ Jesu, sị, “Omẹni y'a chụpụ ẹnyi, dodo zi ẹnyi ye imẹ igunrun ezin hụ.”
MAT.8.32	Ya ọ nọ sị wẹ, “Jẹnmẹ ni!” Ya wẹ nọ pụha, banyesọnmẹ imẹ ezin ndị hụ. Igunrun ezin hụ ile nọ kpọtu idẹnmizi, zụnban imẹ mirin hụ, ragbu enwẹn wẹ.
MAT.8.33	Ndị-ndu ezin ndị hụ nọ gbashi imẹ obodo d'a gwa wẹ ihiẹn ile mẹni lẹ ihiẹn mẹ ikẹnnyẹ ndị hụ eje-mmọn te rị imẹ wẹ. 
MAT.8.34	Ya ndị obodo hụ nọ rupụha d'e kunrun Jizọsị; a hụn w'a, wẹ nọ rịọ a n'ọ gha ẹgbẹrẹ wẹ pụ.
MAT.9.1	Jizọsị nọ banye imẹ ụgbọ-mirin, fetu mirin shi Kapanọm, obodo o bi. 
MAT.9.2	Ya wẹ nọ gi ute buhẹn'ẹ okẹnnyẹ ọrọ kinmin. Ogẹn Jizọsị gi hụn okukwe wẹ, ọ nọ sị onyẹ hụ ọrọ kinmin, “Atụlẹ egun nwa m, a gbagharịgụọ wẹ i njọ ị.”
MAT.9.3	Ya ụfọdụ ndị-nkuzi Iwu nọ sị enwẹn wẹ, “Okẹnnyẹni rị e ku arụ!”
MAT.9.4	Kanị Jizọsị a marịngụọ ihiẹn wẹ rị e ro, ọ nọ sị, “Kị ụnụ rị e roni eje-ihiẹn imẹ obi ụnụ? 
MAT.9.5	Elee hụn ka nfe? Ị sị, ‘A gbagharịgụọ wẹ i njọ ị,’ ra ị sị, ‘Lihi ọtọ jẹnmẹ ijẹn?’ 
MAT.9.6	Kanị, nị m mẹ ụnụ marịn nị mmẹ Nwa nke Ịhịan nwọn ikẹn ịgbagharị njọ elu-ụwanị.” Ọ nọ sị onyẹ hụ ọrọ kinmin, “Lihi ọtọ! Heri ute i lama iwe i!”
MAT.9.7	Okẹnnyẹ hụ nọ lihi ọtọ, lashi iwe ẹ. 
MAT.9.8	Egun nọ tụma igunrun ahụn rị ebẹhụ, wẹ nọ ja Osolobuẹ mma, o gi ye ịhịan ikẹn nọ ẹnịna.
MAT.9.9	Ogẹn Jizọsị gi gha ebahụn pụ, ọ hụn onyẹ ohu w'a kpọ Matiu ebe ọ nọdị alị ọdụ-ọrụn a ebe wẹ nọ a na ụgwọ-isi. Ọ nọ sị a, “Sọnmẹ m.” Ya Matiu nọ lihi ọtọ, sọnmẹ ẹ.
MAT.9.10	Ogẹn Jizọsị gi nwan rị iwe Matiu e ri ihiẹn-oriri, ndị ụgwọ-isi bu ọda lẹ ndị bu ọda wẹ gizi njọ marịn nọ bịa d'e du ya lẹ ndị nsọnmazụụn a ri ihiẹn-oriri. 
MAT.9.11	Ogẹn ndị Itu-Farisi gi hụn ihiẹnni, wẹ nọ sị ndị nsọnmazụụn a, “Kị haịn onyẹ-nkuzi ụnụ gi e sọn ndị ụgwọ-isi lẹ ndị njọ e ri ihiẹn-oriri?”
MAT.9.12	Kanị, ogẹn Jizọsị gi nụ a, ọ nọ sị wẹ, “Ẹlẹ ndị ẹhụ rị ikẹn a chọ dibiẹ, kama ndị ẹhụ rịlẹni ikẹn. 
MAT.9.13	Jẹn ni d'a mụ ihiẹn okuni rị Ẹkụkwọ-nsọ wụ: ‘Omikẹn kẹ m chọ, ẹlẹ ịchụn-ẹjan.’ Makẹni, ẹlẹ ndị ezi-omumẹ kẹ m bịa d'a kpọ, kama ndị njọ.”
MAT.9.14	Ndị nsọnmazụụn Jọnụ bịa d'e kunrun Jizọsị, jụ a, “Kị haịn ẹnyi lẹ ndị Itu-Farisi gi e bu ọnụ mbụ-lẹ-ẹbụọ, kanị ndị nsọnmazụụn ị ara bu?”
MAT.9.15	Jizọsị nọ za wẹ, sị, “Ndị bịa agbamẹkụkwọ a kwandẹ nwan ẹkwan ebe okẹnnyẹ rị a gba ẹkụkwọ rị a ra? Ogẹn lala hụn wẹ e gi wepụ a imẹ igunrun wẹ; o ru ogẹn hụ, e bumẹ wẹ ọnụ.”
MAT.9.16	“Onwọnni onyẹ e gi ẹkwa ọhụn hụn a kụkụmanị a kwakin ẹkwa akan. Makẹni, ẹkwa ọhụn hụ wẹ gi kwakin ẹ sikọ d'a dọkapụ, ebahụn dọkanị a jọwaye njọ. 
MAT.9.17	W'a ra gizikwọ ihiẹn akan gbaye manya ọhụn. Makẹni wẹ gi ẹ, ọ gbawa, manya a kwanhu, ihiẹn wẹ gi gbaye ẹ a la iwi. Kama, w'a gba manya ọhụn e ye imẹ ihiẹn-manya ọhụn, ogẹn ahụn, wẹ ẹbụọ alakọ iwi.”
MAT.9.18	Ebe ọ rị a gwa wẹ ihiẹn ndịnị, onyẹ-isi ohu nọ banhan idẹnmizi, gbun'ẹ osekpu, sị, “Nwa m okpoho nwụnhụnhụ kikẹnni; ka bịa d'e bu ẹka ị kwasị a, makẹni, i bu ẹka ị kwasị a, ọ sikọ d'a rị ndụn.”
MAT.9.19	Ya Jizọsị nọ lihi ọtọ sọnmẹ ẹ, ya lẹ ndị nsọnmazụụn a. 
MAT.9.20	Idẹnmizi, okpoho ohu ihiẹn rị a gba kete ahụa mmẹbụọ nọ ghaha Jizọsị azụụn, mẹtụ ntịn ẹwuru Jizọsị ẹka. 
MAT.9.21	Makẹni ọ sị enwẹn ẹ, “M mẹtụhụ ẹwuru ẹ ẹka, m sikọ d'a dịnhịn.”
MAT.9.22	Jizọsị nọ gbehutọ, hụn a, sị a, “Atụlẹ egun nwa m, okukwe i a zụọlẹ i.” Ya kẹ okpoho hụ nọ dịnhịn ozigbo.
MAT.9.23	Ogẹn Jizọsị gi nwan ru iwe onyẹ-isi ahụn bịa d'a rịọn'a, ọ hụn ndị rị e gbu ẹkpịrị lẹ igunrun ịhịan ebẹhụ kẹ wẹ rị a zụn ụzụn, 
MAT.9.24	ọ nọ sị wẹ, “Pụ nị, nị nwata hụ anwụnhụnnị; ụran k'ọ rị.” Wẹ nọ mụma a ẹmụ. 
MAT.9.25	Ogẹn Jizọsị gi chụpụgụ igunrun hụ, ọ nọ banye mmụlọ; o kwọndọn nwata hụ ẹka, nwata hụ nọ lihi. 
MAT.9.26	Ya ihiẹnni o mẹ nọ kpọgbarị ẹgbẹrẹ hụ ile.
MAT.9.27	Ogẹn Jizọsị gi gha ebẹhụ pụkọ, ikẹnnyẹ ẹbụọ ẹnya kpu ishi nọ sọnmẹ ẹ, e yi, “Mẹ omikẹn ẹnyi, nwa Defidi!”
MAT.9.28	Ọ banye mmụlọ, ndị ẹnya-ishi hụ nọ bịa d'e kunrun ẹ. Ọ nọ sị wẹ, “Ụnụ e kwerighọ nị m sikọ d'a saẹka mẹ ihiẹnni?” Wẹ nọ sị a, “Ẹghẹẹ, Di-nwọnni-ẹnyi.”
MAT.9.29	Ya Jizọsị nọ mẹtụ wẹ ẹka ẹnya, sị, “Ya rịnị ụnụ kẹ ụnụ dọn kweri.” 
MAT.9.30	Ẹnya wẹ nọ shịapụ. Jizọsị nọ gwa wẹ, gwashi wẹ ikẹn, sị wẹ, “Anịkwọlẹ ni onyẹ ọwụlẹ marịn ihiẹnni.”
MAT.9.31	Kanị a pụ wẹ, wẹ nọ kusọnmẹ oku ẹ ẹgbẹrẹ hụ ile.
MAT.9.32	Kẹ ndị ahụn ẹnya te kpu ishi pụkọ, ndị ọzọ nọ wẹhẹ odin eje-mmọn rị imẹ ẹ. 
MAT.9.33	Jesu a chụpụ eje-mmọn hụ, odin hụ nọ kumẹ oku. Ọ tụ igunrun hụ ẹnya ọda-ọda, ya wẹ nọ sị, “Ihiẹn nọ ẹnịna emẹtuni imẹ Izrẹlụ.” 
MAT.9.34	Kanị ndị Itu-Farisi nọ sị, “Ikẹn onyẹ-isi eje-mmọn k'ọ rị e gi a chụpụ eje-mmọn ndịnị.”
MAT.9.35	Jizọsị nọ ghama obodo-obodo, kẹ ndị shịanị kẹ ndị mẹ ẹkẹrẹ, a kuzi imẹ ụlọ-ofufe ndị Ju, e zi oziọma Alị-eze, a zụọ ụdị emu lẹ ọrịa ile. 
MAT.9.36	Ọ hụ a hụn igunrun ịhịan rịsọnmẹ imẹ obodo ndị ahụn, omikẹn wẹ hụ e mẹ ẹ, makẹni wẹ wụ ndị rị imẹ nsọngbu, marịnlẹni hụn w'e mẹ, rịkẹ atụnrụn nwọnlẹni onyẹ-ndu. 
MAT.9.37	Ya k'ọ nọ sị ndị nsọnmazụụn a, “Ihiẹn-ugbo wẹ sikọ d'a ghọ e hikẹ, kanị ndị ọrụn ebuni ọda. 
MAT.9.38	Rịọ nị nwan Onyẹ nwọn ugbo n'o zihẹ ndị-ọrụn sikọ d'a ghọn'a ihiẹn-ugbo ẹ.”
MAT.10.1	Ya kẹ Jizọsị nọ kpọ ndị nsọnmazụụn a mmẹbụọ, ye wẹ ikẹn w'e gi chụpụ eje-mmọn lẹ ikẹn w'e gi zụọ ụdị emu ile lẹ ọrịa ile. 
MAT.10.2	Ndịnị wụ ẹfan ndị-ozi mmẹbụọ hụ pụ-ichẹn: onyẹ ibuzọ wụ Saịmọnụ hụn w'a kpọ Pita, Andrụ nwẹnẹ ẹ, Jemisi nwa Zẹbẹdi lẹ Jọnụ nwẹnẹ ẹ, 
MAT.10.3	Filipu lẹ Batolomi, Tamọsị lẹ Matiu (Matiu hụn te a na ụgwọ-isi), Jemisi nwa Alịfịọsụ lẹ Tadịọsụ
MAT.10.4	Saịmọnụ hụn te rị ndị gi ẹka-ikẹn e mẹ ni wẹ chụpụ ndị Rom rị a kị alị wẹ lẹzi Judas Iskarọtụ hụn re Jizọsị ogẹn ikpanzụụn.
MAT.10.5	Ya Jizọsị nọ ye madụ mmẹbụọnị ikẹn, zipụ wẹ: ọ sị wẹ, “Ejẹnkwọlẹ ni d'e kunrun ndị wụlẹni ndị Ju; abanyekwọlẹ ni obodo ọwụlẹ rị alị Sameria. 
MAT.10.6	Ka jẹnmẹ ni d'e kunrun atụnrụn Izrẹlụ huni. 
MAT.10.7	Ụnụ jẹnkọnị, e zi ni oziọma, a sị, ‘Alị-eze elu-igwee a rịgụọ nsue.’ 
MAT.10.8	Zụọ nị ndị emu, kpọtiẹn ni ndị nwụnhụnnị, zụọ nị ndị oti, chụpụ nị eje-mmọn. Ụnụ nwọnhẹn ẹ ọfẹ, ye n'ẹ ọfẹ. 
MAT.10.9	Ewerilẹ ni egho ọwụlẹ. 
MAT.10.10	Ebulẹ ni ẹkpa; ewerilẹ ni ẹwuru mọbụ akpụkụ ọzọ cheni hụn ụnụ yi; ebulẹ ni ọkpọ. Makẹni, o furu ni wẹ e ye ndị-ọrụn ihiẹn wẹ gi e bi.
MAT.10.11	“Obodo ọwụlẹ ụnụ banye, kẹ hụn hi ogbe kẹ hụn mẹ ẹkẹrẹ, chọrị nị onyẹ furuni. Nọdị nị iwe ẹ d'e ru ogẹn ụnụ e gi gha obodo ahụn pụ. 
MAT.10.12	Ụnụ bankọnị imẹ ụlọ hụ, kele ni wẹ, sị, ‘Ya rịnị ụnụ mma.’ 
MAT.10.13	Omẹni ndị rị ụlọ hụ e furughọ nke-esi, ụw'ọma ụnụ kele a bọ wẹ; kanị omẹni efuruni wẹ, ụw'ọma ụnụ kele e kinhẹnni ụnụ. 
MAT.10.14	Onyẹ ọwụlẹ mọbụ obodo ọwụlẹ nabanhanlẹni ụnụ mọbụ jụ n'o gọnkọ ozi ụnụ ntịn, gha nị iwe onyẹ hụ mọbụ obodo hụ pụ, ụnụ e tichanpụ ẹjan rị ụnụ ụkụ tọn'a. 
MAT.10.15	Ezioku kẹ m rị a gwa ụnụ, o sikọ d'a ka obodo hụ njọ karị alị Sodọm lẹ Gomora Ụhụọhịn Ikin-ikpe.
MAT.10.16	“Lee n'ẹ, m zikọ ụnụ kẹ atụnrụn wẹ ziye imẹ igunrun ẹwọrọ
MAT.10.17	Kpachanpụ nị nị ịhịan ẹnya, makẹni wẹ jẹnkọ d'e wejẹn ụnụ ọgwa rị ichẹn-ichẹn, fịan ụnụ mkpịnsịn imẹ ụlọ-ofufe wẹ. 
MAT.10.18	Wẹ sikọ d'e gi ufiri m we ụnụ jẹnni ndị Gọvanọ lẹ ndị-nze. Kanị o k'a wụ oghere ịshịanị m ẹri idẹnya wẹ lẹ ndị alị ọzọ ile.
MAT.10.19	“Kanị ogẹn w'e gi we ụnụ jẹnni wẹ, ehuelẹ ni uhue ihiẹn ụnụ k'e ku mọbụ kẹ ụnụ a dọn ku ẹ, makẹni ụnụ k'e nwọnhẹn ihiẹn ụnụ k'e ku ogẹn hụ. 
MAT.10.20	Makẹni ẹlẹ ụnụ jẹnkọ d'e ku; Mmọn Nẹdi ụnụ jẹnkọ d'e gi ụnụ ku.
MAT.10.21	“Nwẹnẹ k'e we nwẹnẹ ye wẹ gbu; nẹdi k'e we nwa a ye wẹ gbu; ụmụ k'e bunụmanị ndị mụnị wẹ, mẹ wẹ gbu wẹ. 
MAT.10.22	Ize ụnụ k'a ban ịhịan ile makẹ ufiri ẹfan m, kanị onyẹ hụn din ndidin d'e ru isi ẹ jẹnkọ d'e nwọn nzụọpụha. 
MAT.10.23	Wẹ kpokpo ọnụ imẹ obodo ohu, gbashi ni hụn-ẹbọ. M rị a gwa ụnụ ezioku nị ụnụ gini d'e jẹnchanrịngụ obodo ile rị Izrẹlụ, Nwa nke Ịhịan sikọ d'a bịa.
MAT.10.24	“Onyẹ wẹ rị a zụn akanị onyẹ rị a zụnn'a; odibo akanị di-nwọnn'ẹ. 
MAT.10.25	O higụọ nị onyẹ wẹ rị a zụn n'ọ rị kẹ onyẹ rị a zụnn'a; o higụọ nị odibo n'ọ rị kẹ di-nwọnn'ẹ. Omẹni wẹ kpọ onyẹ nwọn ụlọ ‘Onyẹ-isi eje-mmọn’, kị wẹ jẹnkọ d'a kpọ ndị ikpụlọ a?!
MAT.10.26	“Ya wụ, atụlẹ ni nwan egun wẹ. Makẹni, onwọnni ihiẹn kpumẹni hụn jẹnkọlẹni d'e kpupụ mọbụ ihiẹn zuerini hụn jẹnkọlẹni d'a wa. 
MAT.10.27	Ihiẹn m gwa ụnụ imẹ ishi, ku n'ẹ ifọnrin-ifọn; ihiẹn wẹ kagwa ụnụ, gi n'ẹ yi oro elu ụlọ. 
MAT.10.28	Atụlẹ ni egun ndị hụn sikọ d'a saẹka gbu ẹhụ bụ asa wẹ ẹka gbu umẹ-ndụn; ka tụ nị egun onyẹ hụ k'a saẹka tikpọ kẹ umẹ-ndụn kẹ ẹhụ imẹ ọkụn-mmọn. 
MAT.10.29	Ẹlẹ ẹbụọ ịkọbọ kẹ w'e re achụ? Kanị onwọnni achụ ohu sikọ d'a dan alị omẹni Nẹdi ụnụ anịn'a dan. 
MAT.10.30	D'e rudẹ ntutu rị ụnụ isi, Osolobuẹ a gụngụọ wẹ. 
MAT.10.31	Atụlẹ ni nwan egun, ụnụ ka mkpa a rị karịdẹ achụ bu ọda.
MAT.10.32	“Ya wụ, onyẹ nọ idẹnya ịhịan ku ẹ n'ọ wụ nke m, mmẹ nwẹn jẹnkọ d'a nọ idẹnya Nẹdi m rị elu-igwee kuzikwọ a n'ọ wụ nke m. 
MAT.10.33	Kanị onyẹ nọ ebe ịhịan rị sị n'ọ marịn m, mmẹ nwẹn jẹnkọ d'a nọzị ebe Nẹdi m rị elu-igwee sị nị amarịn m'a.
MAT.10.34	“Erokwọlẹ ni nị m bịa d'e mẹ ni udọn rị elu ụwa. Mba, ezioku kẹ m rị a gwa ụnụ, ẹlẹ udọn kanị ọpịa-agha.
MAT.10.35	Makẹni m bịa d'e kebe
MAT.10.35	okẹnnyẹ lẹ nẹdi ẹ,
MAT.10.35	okpoho lẹ nnẹ ẹ,
MAT.10.35	nwunyẹ-nwa lẹ nnẹ-di ẹ.
MAT.10.36	Ndị ikpụlọ ịhịan
MAT.10.36	jẹnkọ d'a wụ ndị-iṅẹnrẹn ẹ.
MAT.10.37	“Onyẹ hụn nwọn ihiẹn-ọsụsụọ nẹdi ẹ mọbụ nnẹ ẹ karị hụn o nwọnni m efuruni m; onyẹ ọwụlẹ nwọn ihiẹn-ọsụsụọ nwa a okẹnnyẹ mọbụ nwa a okpoho karị hụn o nwọnni m efuruni m. 
MAT.10.38	Onyẹ hụn burulẹni obe
MAT.10.39	Onyẹ ọwụlẹ chọ n'ọ ghe isi ẹ, isi ẹ a tọ a, kanị onyẹ hụn gi ufiri m tuhu ndụn a jẹnkọ d'a hụn a.
MAT.10.40	“Onyẹ nabanhan ụnụ, mmẹ k'ọ nabanhan; onyẹ nabanhannị m nabanhan onyẹ zihẹni m. 
MAT.10.41	Onyẹ nabanhan onyẹ-amụma makẹni ọ wụ onyẹ-amụma jẹnkọ d'e nwọnhẹn ụgwọ-ọrụn onyẹ-amụma; onyẹ nabanhan onyẹ ezi-omumẹ makẹni ọ wụ onyẹ ezi-omumẹ jẹnkọ d'e nwọnhẹn ụgwọ-ọrụn onyẹ ezi-omumẹ. 
MAT.10.42	Onyẹ yedẹ onyẹ ohu imẹ ndịnị mẹ ẹkẹrẹ mkpu mirin-oyi ohu makẹni ọ wụ onyẹ nsọnmazụụn m, m rị a gwa ụnụ ezioku, ụgwọ-ọrụn a etuhukọ.”
MAT.11.1	Ogẹn Jizọsị gi gwagụ ndị nsọnmazụụn a mmẹbụọ hụ ihiẹn ndị wẹ jẹnkọ d'e mẹ, ọ nọ gha ebẹhụ pụ d'a kuzisọnmẹ imẹ obodo ndị rị ẹgbẹrẹ hụ, e zi ozi ọ rị e zi. 
MAT.11.2	Ogẹn Jọnụ hụn e mẹ mirin-Chuku gi nọ ụlọ-ngan nụ ihiẹn ndị hụ Kraịstị rị e mẹ, ọ nọ zi ndị nsọnmazụụn a d'e kunrun Kraịstị, 
MAT.11.3	sị a, “Ịyụ wụdẹ nwan onyẹ ahụn wẹ rị a tụ ẹnya a ra ẹnyi sikọ d'e lemẹ ẹnya onyẹ ọzọ?”
MAT.11.4	Jizọsị nọ za wẹ, sị, “Jẹn ni d'a gwa Jọnụ ihiẹn ụnụ rị a nụ lẹ ihiẹn ụnụ rị a hụn: 
MAT.11.5	ndị ẹnya-ishi a hụnmagụọ ụzọ; ndị ngụrọ e jẹnmẹgụọ ijẹn; ndị oti hụ a dịnhịn, a wụbehi ndị rụnị; ndị odin a nụmagụọ ihiẹn; wẹ hụ e weli ndị nwụnhụnnị, e zi ndị igbẹnnyẹ oziọma. 
MAT.11.6	Ngọzi ya rị nị onyẹ gilẹni ihiẹn ọ hụn m ẹhụ nwọnmẹ obi-ẹbụọ!”
MAT.11.7	Ndị nsọnmazụụn Jọnụ a pụ, Jizọsị nọ gwama igunrun hụ oku Jọnụ, sị, “Kị ụnụ jẹn imẹ atụ d'e lee? Ẹfịfịa ufere rị e buhunmẹ? 
MAT.11.8	Kị ụnụ jẹnzi nwan d'e lee? Onyẹ yi ẹkwa ṅanrannị? Kaka, ọgwa ndị-nze kẹ wẹ nọ a hụn ndị yi ẹkwa rị mma ṅanrannị. 
MAT.11.9	Kị ụnụ jẹnzi nwan d'e lee? Onyẹ-amụma? Ẹghẹẹ, m sị ụnụ n'ọ kadẹ onyẹ-amụma. 
MAT.11.10	Hụnnị wụ onyẹ hụ wẹ de banyen'ẹ, sị,
MAT.11.10	‘Lee ẹ,
MAT.11.10	m zila onyẹ-ozi m d'e burun'i ụzọ;
MAT.11.10	ịya sikọ d'a kwan'ị ụzọ.’
MAT.11.11	“Ezioku kẹ m rị a gwa ụnụ, imẹ ndị ikpoho mụ, onwọnni onyẹ ka Jọnụ hụn e mẹ mirin-Chuku. Kanị, onyẹ hụn kachanrịn ntịn imẹ Alị-eze elu-igwee ka a. 
MAT.11.12	Gha ogẹn Jọnụ hụn e mẹ mirin-Chuku gi bidọn ọrụn a d'e ru ogẹnni, Alị-eze elu-igwee hụ e gi ikẹn-ikẹn a gha ihun, ndị ghalẹni e gi ẹ e gu egu hụzị e gi ikẹn a banye ẹ. 
MAT.11.13	Makẹni, ndị-amụma ile lẹ Iwu Mozizi kusọnmẹ uche Osolobuẹ d'e ru ogẹn Jọnụ gi bịa. 
MAT.11.14	Omẹni ụnụ jẹnkọ d'e kweri, Jọnụ lẹ enwẹn ẹ wụ Ẹlaịja hụ wẹ de n'ọ lala alala. 
MAT.11.15	Onyẹ hụn nwọn ntịn ya nụ.
MAT.11.16	“Kị m'e gi nwan jeni agbọnị? Agbọnị nọ kẹ ụmụẹka nọdị alị imẹ afịa, a hị ibe wẹ,
MAT.11.17	‘Ẹnyi e gbuni ụnụ ẹkpịrị,
MAT.11.17	ụnụ etẹnni egu;
MAT.11.17	ẹnyi a bụye hụn wẹ gi a kwan ozun,
MAT.11.17	ụnụ akwannị ẹkwan.’
MAT.11.18	“Makẹni, kẹ Jọnụ bịa, o rini, ọ ranị, wẹ sị, ‘Eje-mmọn rị imẹ ẹ.’ 
MAT.11.19	Mmẹ Nwa nke Ịhịan a bịa, m hụ e ri, a ra, wẹ sị, ‘Lee onyẹ okẹn ihiẹn-oriri
MAT.11.20	Ya Jizọsị nọ banmanị obodo ndị hụ ọ ka ọrụn-atụmẹnya a rụn imẹ wẹ mban, makẹni erogharịnị wẹ.
MAT.11.21	Ọ sị, “Ndị Korazini, o sikọ d'a fụ ụnụ ọrụn! Ndị Bẹtisaịda, o sikọ d'a fụ ụnụ ọrụn! Makẹni, omẹni alị Taya-lẹ-Sidọnụ mẹgbu enwẹn wẹ njọ kẹ wẹ te nọ rụn ọrụn-atụmẹnya ile wẹ rụn imẹ ụnụ, nkẹ o tekẹ ndị Taya-lẹ-Sidọnụ rogharị, yiri ẹkwa achọ, kpọn ntụn kpu enwẹn wẹ gi ghọsị nị e rogharịgụọ wẹ. 
MAT.11.22	M rị nwan a gwa ụnụ, e mẹrukọ wẹ Taya-lẹ-Sidọnụ ihiẹn wẹ k'e mẹ ụnụ Ụhụọhịn Okinkin-ikpe. 
MAT.11.23	Kẹ ịyụ, obodo Kapanọm, i ro nị wẹ k'e bushi i elu-igwee? Mba, wẹ k'e wetudẹ i alị-mmọn. Makẹni, omẹni alị Sodọm mẹgbu enwẹn wẹ njọ kẹ wẹ nọ rụn ọrụn-atụmẹnya ile wẹ rụn imẹ i, nkẹ ọ hụkwọ d'e ru tannị. 
MAT.11.24	M rị nwan a gwa ị, emẹrukọ wẹ Sodọm ihiẹn wẹ k'e mẹ i Ụhụọhịn Okinkin-ikpe!”
MAT.11.25	Ogẹn hụ kẹ Jizọsị gi sị, “M rị a kpanmịn ị Baba, Onyẹ nwọn elu-igwee lẹ ụwa, makẹni i zuemẹni ndị marịn ihiẹn lẹ ndị nwọn uche ihiẹn ndịnị, we wẹ ghọsị ụmụ-ndu. 
MAT.11.26	Ẹghẹẹ Baba, ẹnịna k'ọ sụọ ị. 
MAT.11.27	Nẹdi m e bugụọ ihiẹn ile che m ẹka. Onwọnni onyẹ marịn Nwa mmanị Chuku-Nẹdi sụọ; onwọnzikwọnị onyẹ marịn Chuku-Nẹdi wezụka Nwa lẹzi onyẹ ọwụlẹ Nwa chọ n'o mẹ ẹ marịn Chuku-Nẹdi.
MAT.11.28	“Bịa nị d'e kunrun m, ụnụ ile ndụn gụ, bu ibu nyịnnị, m jẹnkọ d'e ye ụnụ ezumikẹn. 
MAT.11.29	Yiri ni agbụn yoku m, ụnụ a mụnarịn m; makẹni, m rị jụụ, e welụa enwẹn m alị imẹ obi. Ụnụ mẹ ẹ, umẹ-ndụn ụnụ e nwọnrin ezumikẹn. 
MAT.11.30	Agbụn yoku m ara kẹnrẹn; ibu m'e buye ịhịan ara nyịn.” 
MAT.12.1	Ogẹn hụ, ebe Jizọsị ghafekọ alị ọka-witi Ụhụọhịn Ezumikẹn, ẹgụn hụ a gụn ndị nsọnmazụụn a. Ya kẹ wẹ nọ ghọrịma ọka-witi, a ta. 
MAT.12.2	Ndị Itu-Farisi a hụn ihiẹnni, wẹ nọ sị a, “Y'a hụn a, ndị nsọnmazụụn ị rị e mẹ ihiẹn iwu sị w'e mẹlẹ Ụhụọhịn Ezumikẹn.”
MAT.12.3	Ọ nọ sị wẹ, “Ụnụ eke gụntu ihiẹn Defidi mẹ kẹ ẹgụn rị a gụn ya lẹ itu ẹ? 
MAT.12.4	K'o dọn banye ụlọ Osolobuẹ, ri brẹdi-nsọ ahụn w'e butọ ihun Osolobuẹ, hụn iwu sị onwọnni onyẹ e rin'ẹ: kẹ Defidi kẹ itu ẹ, mmanị ndị nchụn-ẹjan sụọ
MAT.12.5	Ra ụnụ eke gụntu imẹ Iwu k'o dọn wụrụ nị, o ru Ụhụọhịn Ezumikẹn, ndị nchụn-ẹjan rị ọrụn imẹ Ụlọ-nsọ a dan iwu Ezumikẹn
MAT.12.6	“M rị nwan a gwa ụnụ nị ihiẹn ka Ụlọ-nsọ rị ebeni! 
MAT.12.7	Omẹni ụnụ te marịn alị okuni: ‘Omikẹn kẹ m chọ, ẹlẹ ịchụn-ẹjan
MAT.12.8	Makẹni, mmẹ wụ Nwa nke Ịhịan nwọn ku ihiẹn w'e mẹ Ụhụọhịn Ezumikẹn.”
MAT.12.9	Jesu nọ gha ebahụn pụ, banye ụlọ-ofufe wẹ. 
MAT.12.10	O nwọn okẹnnyẹ ohu rị ebẹhụ ẹka ohu nwụnhụn. Ụfọdụ ndị Itu-Farisi chọkọ ihiẹn w'e gi ma Jesu ikpe nọ sị a, “Iwu e kwerighọ nị wẹ zụọ ndị emu rị a kụ Ụhụọhịn Ezumikẹn?” 
MAT.12.11	Ọ nọ sị wẹ, “Imẹ ụnụ ile, onyẹ kẹ atụnrụn ohu o nwọn k'a danban imẹ olu Ụhụọhịn Ezumikẹn, o zuni ẹka ye ẹ, wepụha a? 
MAT.12.12	Ọrịwụzị ịhịan hụn ka mkpa ọda-ọda karị atụnrụn. Ya wụ, iwu e kwerighọ nị w'e mẹ ihiẹn rị mma Ụhụọhịn Ezumikẹn.” 
MAT.12.13	Ya ọ nọ sị okẹnnyẹ hụ, “Tịnpụ ẹka ị.” Ọ tịnpụ a, ọ nọ rị mma kẹ hụn-ẹbọ. 
MAT.12.14	Kanị, ndị Itu-Farisi ahụn nọ pụ d'e zun'ẹ umẹ ni wẹ gbu ẹ.
MAT.12.15	Ogẹn Jizọsị gi marịn ihiẹn ndị Itu-Farisi ahụn romẹ, ọ nọ gha ebahụn pụ, ndị bu ọda nọ sọnmẹ ẹ, ọ nọ zụọchanrịn wẹ ile. 
MAT.12.16	Ọ hụ a dọ wẹ ẹka-ntịn w'a nịlẹ ịhịan marịn nị ịya rọ. 
MAT.12.17	Ẹrịra kẹ wẹ dọn mẹzu ihiẹn Osolobuẹ gi Azaya onyẹ-amụma ku, sị,
MAT.12.18	“Lee odibo m, hụn m tumẹ;
MAT.12.18	ezi odibo m rọ; ihiẹn ẹ a sụọka m.
MAT.12.18	M jẹnkọ d'e bu Mmọn-nsọ m kwasị a;
MAT.12.18	o k'e mẹ alị ndị ọzọ marịn ezioku.
MAT.12.19	O mẹkọ onyẹ-ndọndọ mọbụ onyẹ-oro;
MAT.12.19	anụkọ wẹ olu ẹ ọgbara-ogbe.
MAT.12.20	Ọ kpagipụkọ achara-iyi rị a kpagini
MAT.12.20	mọbụ tinyụnpụ ukpẹ rị e tinyụnnị,
MAT.12.20	d'e ru n'o ye ezioku mmẹri.
MAT.12.21	Ndị alị ndị ọzọ ile
MAT.12.21	k'e gidẹ ẹfan a dọn ẹnya.”
MAT.12.22	Ya wẹ nọ wẹhẹn'ẹ onyẹ eje-mmọn rị imẹ ẹ, hụn o mẹni ara legha ụzọ, ara ku oku. Ọ nọ zụọ a, onyẹ ẹnya-mpịn hụ, hụn wụ odin nọ kumẹ oku, leghama ụzọ. 
MAT.12.23	Ọ nọ tụ igunrun hụ ẹnya, wẹ nọ sị, “Ọnwan wụdẹ nwan Nwa Defidi hụ ra?” 
MAT.12.24	Kanị ogẹn ndị Itu-Farisi gi nụ a, wẹ nọ sị, “Omẹni ẹlẹ ikẹn Bẹzibọlụ onyẹ-isi eje-mmọn, okẹnnyẹni eke saẹka chụpụ eje-mmọn ndịnị.”
MAT.12.25	Jizọsị a marịngụọ obi wẹ, ọ nọ sị, “Alị-eze ọwụlẹ kebeni k'a dan; obodo mọbụ ikpụlọ ọwụlẹ kebeni atọkọ. 
MAT.12.26	O mẹ nwan nị Ekwensụ rị a chụpụ Ekwensụ, o kebegụọ enwẹn ẹ. Nanị alị-eze ẹ e dọn nwan turu? 
MAT.12.27	Omẹni ikẹn Bẹzibọlụ kẹ m gi a chụpụ eje-mmọn, ikẹn onyẹ kẹ ndị nke ụnụ gizi a chụpụ? Uwẹ jẹnkọ d'a ma ụnụ ikpe. 
MAT.12.28	Kanị, omẹni ikẹn Mmọn-nsọ Osolobuẹ kẹ m gi a chụpụ eje-mmọn, ya wụ nị Alị-eze Osolobuẹ e rugụọlẹ ebe ụnụ rị. 
MAT.12.29	Nị ịhịan saẹka banhan iwe dikẹn, kwarị ibu ẹ bụ o buni ụzọ kẹnmẹgụọ a? O kẹnmẹgụ a k'ọ nọ saẹka kwarị ihiẹn rị iwe ẹ.
MAT.12.30	“Onyẹ rịlẹni azụụn nke m rị a lụsọn m ọgụn; onyẹ ghalẹni e sọn m e kpọnkikomẹ rị e kpọnyịya. 
MAT.12.31	M rị nwan a gwa ụnụ nị wẹ jẹnkọ d'a gbagharị ịhịan njọ lẹ eje-oku ile, kanị agbagharịkọ wẹ onyẹ kuja oku Mmọn-nsọ. 
MAT.12.32	Nị wẹ gbagharịghọ onyẹ kuja oku mmẹ wụ Nwa nke Ịhịan; kanị, agbagharịkọ wẹ onyẹ kuja oku Mmọn-nsọ; agbagharịkọ w'a kẹ ogẹnni kẹ ogẹn ahụn lalanị.
MAT.12.33	“I mẹmẹ osisi n'ọ rị mma, mkpụrụ a a rị mma; i mẹmẹ osisi n'ọ jọ njọ, mkpụrụ a a jọ njọ. Makẹni, mkpụrụ osisi kẹ wẹ gi a marịn a. 
MAT.12.34	Igunrun agwọ! Nanị ụnụ a dọn ku ihiẹn rị mma ebe ụnụ wụ ndị-njọ? Ihiẹn jun ịhịan obi ya kẹ ọnụ a e ku. 
MAT.12.35	Ezigbo ịhịan a gha ihiẹn rị mma o butọ e wepụha ihiẹn rị mma, kanị eje-ịhịan a gha eje-ihiẹn o butọ e wepụha eje-ihiẹn. 
MAT.12.36	M rị nwan a gwa ụnụ n'o ru Ụhụọhịn Ichin-ikpe, wẹ k'a jụ ịhịan oku ile nwọnlẹni isi o ku. 
MAT.12.37	Makẹni oku-ọnụ ị kẹ w'e gi ma ị ikpe, oku-ọnụ ị kẹ w'e gizikwọ sị ikpe amanị ị.”
MAT.12.38	Ogẹn ahụn, ụfọdụ ndị-nkuzi Iwu lẹ ndị Itu-Farisi nọ sị Jesu, “Onyẹ-nkuzi, ẹnyi chọ n'ị rụnghọsị ẹnyi ọrụn-atụmẹnya pụ ichẹn hụn ẹnyi e gi kweri.” 
MAT.12.39	Kanị ọ nọ sị wẹ, “Eje-agbọ ẹnya rịlẹni ụzọ ohu rị a chọ ahịma! Kanị, onwọnni ahịma wẹ k'a ghọsị wẹ wezụka ihiẹn mẹ Jona onyẹ-amụma! 
MAT.12.40	Kẹ Jona dọn nọ akpọhịn ẹtọ imẹ ẹfọ azụn hụ hi-ogbe, ẹrịra kẹ mmẹ nwẹn Nwa nke Ịhịan k'a nọ akpọhịn ẹtọ imẹ alị.
MAT.12.41	“Ndị Ninivẹ jẹnkọ d'a shịagbu agbọnị ẹri ogẹn Okinkin-ikpe, makẹni e rogharịghọ wẹ ogẹn Jona gi zi wẹ ozi Osolobuẹ; ka lee nwan, onyẹ ka Jọnụ rị ebeni!
MAT.12.42	“Eze-okpoho alị Shẹba
MAT.12.43	“Eje-mmọn gha imẹ ịhịan pụha, ọ ghasọnmẹ alị kpọ nkụn, chọkọ ebe ọ nọ zu ikẹn. Omẹni ọ hụnnị, 
MAT.12.44	ọ sị enwẹn ẹ, ‘M k'a lakin iwe m hụn m gha pụha.’ O ru ẹ, hụn a nị onwọnni ihiẹn rịn'a, n'a zagụọ w'a, dọnkwama, 
MAT.12.45	o jẹn ozigbo d'e wẹhẹ eje-mmọn ẹsa ọzọ ka ya nwẹn njọ, a wịrị wẹ ban imẹ onyẹ hụ d'e biri. Ọnọdị hụnyẹ a jọnahịn nwan nke ibuzọ njọ. Ẹrịra k'o k'a rịnị eje-agbọnị.”
MAT.12.46	Ogẹn Jizọsị gi rị a gwa igunrun hụ oku, nnẹ ẹ lẹ umunẹ-ẹ-ikẹnnyẹ nọ bịa d'e turu ihun ezi, makẹni wẹ chọ nị wẹ gwa a oku. 
MAT.12.47	Ya kẹ onyẹ ohu nọ sị a, “Lee ẹ, nnẹ i lẹ umunẹ-i-ikẹnnyẹ turu ihun ezi; wẹ chọ nị wẹ gwa ị oku.” 
MAT.12.48	Kanị, ọ nọ za onyẹ hụ gwan'a, “Onyẹ wụ nnẹ m? Elee ndị wụ umunẹ-m-ikẹnnyẹ?” 
MAT.12.49	O zin ndị nsọnmazụụn a ẹka, sị, “Ndịnị rị ebeni, uwẹ wụ nnẹ m lẹ umunẹ-m-ikẹnnyẹ. 
MAT.12.50	Makẹni, onyẹ hụn e mẹ uche Nẹdi m rị elu-igwee, ịya wụ nwẹnẹ m okẹnnyẹ, ịya wụ nwẹnẹ m okpoho, ịya wụ nnẹ m.”
MAT.13.1	Ụhụọhịn hụ, Jizọsị nọ gha imẹ ụlọ pụ, jẹn d'a nọdị alị mkpẹnrẹn mirin Galili. 
MAT.13.2	Igunrun hi-ogbe nọ ruhẹ, nke wụnị ọ banye imẹ ụgbọ, nọdị alị, igunrun hụ ile e turu mkpẹnrẹn mirin. 
MAT.13.3	Ọ nọ gi ilu gwa wẹ ihiẹn bu ọda. Ọ sị, “Gọn ni ntịn! O nwọn onyẹ-ugbo jẹn d'a gha mkpụrụ imẹ ugbo.
MAT.13.4	“Ogẹn o gi rị a gha a, o nwọn mkpụrụ ndị danye ọkpụzọ, nnụnụ nọ bịa d'e ripụ wẹ. 
MAT.13.5	O nwọnzi mkpụrụ ndị danye alị mẹ ọmụma-ọmụma ẹjan rịlẹni ọhụnma, wẹ nọ pupụha ozigbo makẹni ẹjan arị a ọda. 
MAT.13.6	Kanị anwụn a wahụ, ma wẹ, wẹ nọ shinwụn, makẹni enwọn wẹ nkpọgụn. 
MAT.13.7	O nwọnzi mkpụrụ ndị danye ebe ogun rị, ogun ndị hụ e sue, dụngbu wẹ. 
MAT.13.8	Kanị, o nwọn mkpụrụ ndị danye alị rị mma, mị mkpụrụ — ndị hụ a mị ọgụn isẹn, ndị hụ ọgụn ẹtọ, ndị hụ iri kwasị ọgụn. 
MAT.13.9	Onyẹ nwọn ntịn, ya nụ!”
MAT.13.10	Ya kẹ ndị nsọnmazụụn Jizọsị nọ bịa d'e kunrun ẹ, sị, “Kị y'e gini ilu-ilu a gwa wẹ oku?”
MAT.13.11	Ọ sị wẹ, “Nke ụnụ, e yegụọ wẹ ụnụ oghere ịmarịn banyeni ihiẹn-nzuzue Alị-eze elu-igwee, kanị eyeni wẹ wẹ oghere hụ. 
MAT.13.12	Makẹni onyẹ hụn nwọnni kẹ wẹ e yecheni, kẹni o nwọn mmagi-mmagi; kanị wẹ k'a narịndẹ onyẹ hụn nwọnlẹni hụn o te nwọn. 
MAT.13.13	Ya haịn m gi e gi ilu a gwa wẹ oku; makẹni wẹ rị e lee ilee, kanị a rị w'e legha ụzọ; w'e gọn ntịn, kanị a rị w'a nụ, a rị w'a ghọha. 
MAT.13.14	Ihiẹn onyẹ-amụma wụ Azaya ku e mẹgụọ wẹ. Azaya sị,
MAT.13.14	‘Ụnụ jẹnkọ d'a nụ ọnụnụ nke-esi,
MAT.13.14	kanị onwọnni ogẹn ụnụ e gi ghọha;
MAT.13.14	ụnụ jẹnkọ d'e lee ilee,
MAT.13.14	kanị onwọnni ogẹn ụnụ e gi legha ụzọ,
MAT.13.15	makẹni ndịnị ara ghọha,
MAT.13.15	ntịn wẹ a kpọkingụọ,
MAT.13.15	a nyụnmagụọ wẹ ẹnya,
MAT.13.15	amamgbe w'e gi ẹnya wẹ legha ụzọ,
MAT.13.15	gi ntịn wẹ nụ ihiẹn,
MAT.13.15	gi obi wẹ ghọha,
MAT.13.15	e rogharị wẹ d'e kunrun m,
MAT.13.15	a zụọ m wẹ.
MAT.13.15	Ya kẹ Osolobuẹ ku.’
MAT.13.16	“Kanị ẹnya ụnụ nwẹn wụ ihiẹn wẹ gọzi agọzi, makẹni wẹ hụ a hụn ụzọ; ntịn ụnụ wụzị ihiẹn wẹ gọzi agọzi, makẹni wẹ hụ a nụ ihiẹn. 
MAT.13.17	Ezioku kẹ m rị a gwa ụnụ, ndị-amụma bu ọda lẹ ndị ezi-omumẹ e te chọghọ nị wẹ hụn ihiẹn ụnụ rị a hụn, ahụnnị wẹ; a chọ wẹ nị wẹ nụ ihiẹn ụnụ rị a nụ, anụnị wẹ.
MAT.13.18	“Nụ nị nwan nkọwa ilu onyẹ-ugbo hụ m ta: 
MAT.13.19	Onyẹ nụ ozi Alị-eze bụ ọ ghọhan'a, Eje-onyẹ hụ a bịa d'a jụnarịn a ihiẹn hụ wẹ kụnye ẹ obi. Ọhụn wụ mkpụrụ ndị hụn wẹ ghaye ọkpụzọ. 
MAT.13.20	Mkpụrụ hụ wẹ ghaye alị-ọmụma wụ onyẹ nụ ozi hụ, gi ịghọghọ nabanhan a ozigbo, 
MAT.13.21	kanị, makẹni ọ gbanị nkpọgụn, ọ tọhụ ẹkẹrẹ. Ozi hụ wẹhẹ nsọngbu mọbụ ukpokpo, ọ danpụ ozigbo. 
MAT.13.22	Mkpụrụ wẹ ghaye imẹ ogun wụ onyẹ hụn nụ ozi hụ, kanị oku elu lẹ ẹkpịrị akụ-lẹ-ụba a kpangbu ozi hụ, ọ mịnị mkpụrụ. 
MAT.13.23	Kanị, mkpụrụ wẹ ghaye alị rị mma wụ ndị hụ hụn nụ oku hụ, ghọha a, sue, mẹ ọhụnma-ọhụnma: ụfọdụ a mị ọgụn-isẹn, ụfọdụ a mị ọgụn-ẹtọ, ụfọdụ a mị iri-kwasị-ọgụn.”
MAT.13.24	Ọ nọ tazịnị wẹ ilu, sị, “Alị-eze elu-igwee rị kẹ ebe ịhịan nọ kụn mkpụrụ rị mma ugbo ẹ. 
MAT.13.25	Kanị, ebe ịhịan rị ụran, eṅẹnrẹn nọ bịa d'a kụn ata ye imẹ ọka-witi ndị hụ, pụ. 
MAT.13.26	Ogẹn ihiẹn-ugbo ndịnị gi nwan suegụ, mịma mkpụrụ, ata ndị hụ nọzịkwọ pụha. 
MAT.13.27	Ya idibo rị iwe okẹnnyẹ hụ nwọn ugbo nọ sị a, ‘Diọkpa, ẹlẹ mkpụrụ rị mma k'ị kụn ugbo i? Nanị ata dọnzi ban a?’ 
MAT.13.28	Ọ sị wẹ, ‘Eṅẹnrẹn mẹ ihiẹnni.’ Idibo ndị hụ nọ sị a, ‘Ị sị nwan ẹnyi jẹn d'e huepụ ata ndị hụ?’ 
MAT.13.29	Kanị ọ nọ sị, ‘Mba, amamgbe ụnụ e huepụ ọka-witi ebe ụnụ rị e huepụ ata. 
MAT.13.30	Nị nị wẹ ẹbụbụọ suegbama d'e ru ogẹn ọka-witi. O ru ogẹn ahụn, a sị m ndị jẹnkọ d'e ben'ẹ wẹ bu ụzọ huepụ ata kẹnmẹsọnmẹ ukun-ukun d'a dụn ọkụn, bepụha ọka-witi bucheni m ebe m'e buche ihiẹn-ugbo.’ ” 
MAT.13.31	Jesu nọ tazịnị wẹ ilu, sị, “Alị-eze elu-igwee nọ kẹ akpụrụ mọstadị ịhịan kụnye ugbo ẹ. 
MAT.13.32	Ịya kachanrịn ntịn imẹ mkpụrụ ile, kanị o suegụ, ịya ka ihiẹn ugbo ile ogbe; o họnrindẹ osisi, nke wụnị nnụnụ a bịa d'a kpa ẹkụụ e ye agalaba a.”
MAT.13.33	Jesu nọ tazịnị wẹ ilu, sị, “Alị-eze elu-igwee nọ kẹ ẹkẹrẹ yisti hụn okpoho buche gi gwọ ọka wẹ gweriẹn k'e jun adana ẹtọ hụn ọ chọ n'o gi shi brẹdi, ọ nọ ghagbarị ogbe brẹdi hụ ile.”
MAT.13.34	Ilu-ilu kẹ Jizọsị gi gwa igunrun hụ ihiẹn ndịnị ile. Onwọnni ihiẹn o gilẹni ilu gwa wẹ. 
MAT.13.35	Ịya kẹ ihiẹn onyẹ-amụma ku imẹ Ẹkụkwọ-nsọ gi mẹzu. Onyẹ-amụma sị,
MAT.13.35	“M jẹnkọ d'a shịapụ ọnụ m lu ilu;
MAT.13.35	m jẹnkọ d'a gha e ku ihiẹn zuerini,
MAT.13.35	ihiẹn zueri kete wẹ gbelẹ iyetọ ụwa.”
MAT.13.36	Ya kẹ Jizọsị nọ la igunrun hụ tọ, shi imẹ ụlọ. Ndị nsọnmazụụn a nọ bịa d'e kunrun ẹ, sị a, “Dodo, kọwa nị ẹnyi ilu ata hụ wẹ kụnye imẹ ugbo.”
MAT.13.37	Ọ nọ za, sị, “Onyẹ hụ kụn mkpụrụ rị mma wụ Nwa nke Ịhịan. 
MAT.13.38	Ugbo hụ wụ ụwa; mkpụrụ hụ hụn rị mma wụ ụmụ Alị-eze; ata hụ wụ ụmụ Eje-onyẹ hụ. 
MAT.13.39	Eṅẹnrẹn ahụn kụn ata wụ Ekwensụ; ogẹn ihiẹn-ugbo hụ wụ ọgụgụ ogẹnni; ndị ahụn jẹnkọ d'a ghọn'a wụ ndị mmọn-ozi.
MAT.13.40	“Kẹ wẹ dọn huepụ ata hụ, wegbama wẹ dụn ọkụn, ẹrịra k'o jẹnkọ d'a rị ọgụgụ-ogẹnni. 
MAT.13.41	Nwa nke Ịhịan jẹnkọ d'e zi ndị mmọn-ozi ẹ, e huepụ wẹ ndị ile e buhẹ njọ lẹ ndị ile e bi k'ọ sụọ wẹ imẹ Alị-eze ẹ, 
MAT.13.42	tụ wẹ ye okẹn ọkụn hụ. Ebẹhụ, ịhịan jẹnkọ d'a rị a kwan ẹkwan, a ta nkwẹnrẹn-eze. 
MAT.13.43	Ogẹn hụ, ndị ezi-omumẹ k'a gha gbukepụ kẹ ẹnyanwụn imẹ Alị-eze Nẹdi wẹ. Onyẹ hụn nwọn ntịn ya nụ.
MAT.13.44	“Alị-eze elu-igwee rị kẹ ihiẹn rị okẹn mkpa zueri imẹ alị imẹ ugbo, hụn onyẹ ohu hụn, ọ nọ zuemẹzi ẹ, gi ịghọghọ jẹn d'e rechanrịn ihiẹn ile o nwọn, ọ nọ bịa d'e ṅọnrin alị hụ.
MAT.13.45	“Ọzọzị, Alị-eze elu-igwee nọ kẹ ebe onyẹ-afịa hụn e ṅọntọ ihiẹn nọ chọkọ ihiẹn mma pụ-ichẹn o k'e ṅọntọ. 
MAT.13.46	Ọ hụn hụn ṅanran ọda-ọda, ọ nọ jẹn d'e rechanrịn ihiẹn ile o nwọn, bịa d'e ṅọnrin ẹ.
MAT.13.47	“Alị-eze elu-igwee nọzị kẹ ọga wẹ tụye imẹ ohimin, ọ nọ nwụndọn azụn ile rị ichẹn-ichẹn. 
MAT.13.48	O jun, wẹ nọ dọkpụnpụha a mkpẹnrẹn mirin; a nọdị wẹ alị, họpụha ndị rị mma buche imẹ ụkpalị, kpọn ndị rịlẹni mma tuhu. 
MAT.13.49	Ẹrịra k'o jẹnkọ d'a rị o ru ọgụgụ-ogẹn. Ndị mmọn-ozi jẹnkọ d'a pụha, họpụ ndị-njọ imẹ igunrun ndị ezi-omumẹ, 
MAT.13.50	kpọn wẹ ye okẹn ọkụn hụ. Ebẹhụ, ịhịan jẹnkọ d'a rị a kwan ẹkwan, a ta nkwẹnrẹn-eze.” 
MAT.13.51	Jizọsị nọ sị ndị nsọnmazụụn a, “Ụnụ a ghọtagụọ ihiẹn ndịnị ile?” Wẹ nọ sị a, “Ẹghẹẹ.” 
MAT.13.52	Ọ nọ sị wẹ, “Ya wụ nị ọka-iwu Mozizi, hụn wẹ zụn ọzụnzụn Alị-eze elu-igwee, nọ kẹ onyẹ nwọn ụlọ, hụn gha ebe o dọnmẹ ihiẹn e wepụha kẹ ihiẹn ọhụn kẹ ihiẹn akan.”
MAT.13.53	Ogẹn Jizọsị gi tagụ ilu ndịnị wẹ, ọ nọ gha ebahụn pụ, 
MAT.13.54	shi obodo ọ nọ sue. Ọ nọ kuzimẹ wẹ imẹ ụlọ-ofufe wẹ, nke wụ nị nkuzi ẹ nọ tụ wẹ ẹnya, wẹ nọ sị, “Elebe kẹ onyẹni nọ nwọnhẹn amamihiẹnni lẹ ikẹn o gi a rụn ọrụn-atụmẹnya ndịnị? 
MAT.13.55	Ẹlẹ nwa Kapịnta rọ? Ẹlẹ nnẹ ẹ kẹ w'a kpo Meri? Ẹlẹ nwẹnẹ Jemisi lẹ Josẹfụ lẹ Saịmọnụ lẹ Judasị
MAT.13.56	Ẹlẹ ẹnyi lẹ umunẹ ẹ ikpoho rị ebeni? Ebe ọ gha nwan nwọnhẹn ihiẹn ndịnị ile?!” 
MAT.13.57	Ya wẹ nọlẹni kwerin'ẹ. Jizọsị nọ sị wẹ, “Onwọnni ebe wẹ ghalẹni a gbaye onyẹ-amụma wezụka imẹ alị a lẹ iwe ẹ.” 
MAT.13.58	Ọ rụnnị nwan ọrụn-atụmẹnya bu ọda ebẹhụ makẹni ekwerinini w'ẹ.
MAT.14.1	Ogẹn hụ, Hẹrọdụ hụn rị a kị Galili nọ nụ ihiẹn Jizọsị rị e mẹ. 
MAT.14.2	Ọ nọ sị ndị idibo ẹ, “Onyẹni wụ Jọnụ hụn e mẹ mirin-Chuku. Ọ ghagụọ ọnwụn lihi, ya haịn o gi nwọn ikẹn o gi e mẹ ihiẹn atụmẹnya ndịnị.”
MAT.14.3	Hẹrọdụ nwụnrụn Jọnụ, kẹn ẹ ẹgbụn, tụ a ngan makẹ ufiri Hẹrọdịasị nwunyẹ Filipu nwẹnẹ Hẹrọdụ. 
MAT.14.4	Makẹni, o tegụọ Jọnụ gwama Hẹrọdụ oku, a sị a, “Ị rị a dan Iwu hụnnị ị rị a lụ a.” 
MAT.14.5	Hẹrọdụ te chọ n'o gbu Jọnụ, kanị egun ndị alị anịn'a makẹni wẹ weri ẹ nị Jọnụ wụ onyẹ-amụma.
MAT.14.6	Kanị, o ru ụhụọhịn wẹ gi a nyanhan ọmụmụ Hẹrọdụ, nwa Hẹrọdịasị okpoho nọ tẹnni wẹ egu hụn sụọ Hẹrọdụ ụsụọ, 
MAT.14.7	nke wụnị Hẹrọdụ e kwe ẹ nkwa, kun iyi, n'o sikọ d'e y'ẹ ihiẹn ọwụlẹ ọ rịọ.
MAT.14.8	Nnẹ nwata hụ nọ dụnja a, ọ nọ sị Hẹrọdụ, “Gi afẹrẹni ye m isi Jọnụ hụn e mẹ mirin-Chuku.”
MAT.14.9	Ọ fụka eze wụ Hẹrọdụ nị nwata ahụn rịọ ihiẹnni, kanị ọ nọ gi ufiri iyi o kun lẹ ndị ọbịa a sị wẹ ye nwata-okpoho hụ ya. 
MAT.14.10	O zi wẹ d'e bepụ Jọnụ isi imẹ ụlọ-ngan. 
MAT.14.11	Wẹ nọ gi afẹrẹ buhẹ isi Jọnụ, we ẹ ye nwata-okpoho hụ, ọ nọ w'ẹ jẹnni nnẹ ẹ.
MAT.14.12	Ndị nsọnmazụụn Jọnụ nọ bịa, buru ẹhụ a d'e li, ya wẹ nọ jẹn d'a gwa Jizọsị.
MAT.14.13	Ogẹn Jizọsị gi nụ ihiẹnni, ya sụọ nọ gi ụgbọ-mirin fetu mirin shi ebe ịhịan rịlẹni d'a nọdị. Kanị ndị rị ebahụn a nụ n'ọ pụgụọ, wẹ nọ gi ụkụ gha obodo ndị hụ sọnmẹ ẹ. 
MAT.14.14	Ogẹn o gi ru mkpẹnrẹn mirin, ọ hụn igunrun hi-ogbe. Ọ nọ mẹ omikẹn wẹ, zụọ ndị emu rị a kụ.
MAT.14.15	O ru ẹnyasị, ndị nsọnmazụụn a nọ bịa d'e kunrun ẹ, sị, “Onwọnni onyẹ bi ebeni, bụ eki e gigụọ. Sị igunrunni lama, nị wẹ jẹn ụmụ-alị ndị rị ebeni d'e ṅọnrin ihiẹn-oriri.”
MAT.14.16	Jizọsị nọ sị, “Ẹlẹ hụn w'e gi lama; ye ni wẹ ihiẹn-oriri.” 
MAT.14.17	Wẹ nọ sị a, “Onwọnkwọnị ihiẹn ẹnyi gi ebeni mmanị ogbe brẹdi isẹn lẹ azụn ẹbụọ sụọ.” 
MAT.14.18	Ọ sị wẹ, “Wẹhẹ ni ni m wẹ.”
MAT.14.19	Ya ọ nọ sị igunrun hụ nọdị alị elu irurue rị ebahụn. Ọ nọ weri ogbe brẹdi isẹn hụ lẹ azụn ẹbụbụọ hụ; o lee ẹnya elu-igwee, kpanmịn Osolobuẹ; o bebe brẹdi ndị hụ ye ndị nsọnmazụụn a, wẹ nọ ye igunrun hụ. 
MAT.14.20	Wẹ ile nọ rijunchanrịn ẹfọ. Ya wẹ nọ tụtụkomẹ ifunfun ẹ họdụnị, o jun ụkpalị mmẹbụọ.
MAT.14.21	Ikẹnnyẹ nnụ-uku isẹn
MAT.14.22	Ya Jizọsị nọ sị ndị nsọnmazụụn a banye ụgbọ-mirin ozigbo-ozigbo fetu iyi Galili hụ, n'ọ lala. Ya nwẹn nọ nọdị gbashịa igunrun hụ. 
MAT.14.23	Ọ gbashịagụ wẹ, ya sụọ nọ nyinrin ugu d'e mẹ ekpere. O ru ama ẹnyasị, ya sụọ hụ ebẹhụ. 
MAT.14.24	Ogẹn hụ, ụgbọ-mirin hụ e jẹntegụọ ọda-ọda; ẹbiri-mirin hụ e ti ụgbọ hụ, e tikin ẹ azụụn, makẹni ufere rị a gha ibe ihun a kpọha.
MAT.14.25	Ụzụtụntụn biribiri, Jesu nọ jẹnhẹn ijẹn elu mirin Galili hụ. 
MAT.14.26	Ndị nsọnmazụụn a a hụn a k'o jẹnla ijẹn elu mirin hụ, egun nọ tụma wẹ. Wẹ nọ sị, “Onyẹ-mmọn rọ!” Wẹ nọ gi egun yi oro. 
MAT.14.27	Kanị, Jizọsị nọ kuyeni wẹ oku ozigbo, sị, “Kwọndọn ni obi ụnụ, mmẹ rọ; atụlẹ ni egun.”
MAT.14.28	Pita nọ sị a, “Di-nwọnni-ẹnyi, omẹni ịyụ rọ, sị m bịa d'e kunrun i elu mirin ebẹhụ.” 
MAT.14.29	Jesu nọ sị a, “Bịa nwan.” Ya Pita nọ gha imẹ ụgbọ-mirin hụ pụha, jẹnmẹ ijẹn elu mirin, burukọ Jizọsị.
MAT.14.30	Kanị ogẹn Pita gi lemẹ okẹn ufere hụ, egun nọ bịa a, ọ nọ rubanma imẹ mirin. Ya ọ nọ yi, “Di-nwọnni-ẹnyi, zụọpụha m!” 
MAT.14.31	Jizọsị nọ tịnpụ ẹka ozigbo kwọndọn ẹ, sị, “Onyẹ okukwe nta! Kị nwọnni obi-ẹbụọ?” 
MAT.14.32	Ogẹn wẹ gi banye ụgbọ-mirin hụ, okẹn ufere hụ nọ kpọbehi. 
MAT.14.33	Ndị hụn rị imẹ ụgbọ-mirin hụ nọ gbun'ẹ osekpu, sị, “Ezioku-ezioku, ịyụ wụ Nwa Osolobuẹ.”
MAT.14.34	Ogẹn wẹ gi fetugụ mirin, wẹ nọ pụha obodo Gẹnẹsarẹtị. 
MAT.14.35	Ogẹn ndị obodo hụ gi marịn nị Jesu rọ, wẹ nọ zi ozi ghagbarị ẹgbẹrẹ hụ ile, wẹhẹsọnmẹn'ẹ ndị ile emu rị a kụ. 
MAT.14.36	Wẹ nọ rịọ a nị wẹ mẹtụdẹ ntịn ẹwuru ẹ ẹka; ndị ile mẹtụn'a nọ dịnhịn.
MAT.15.1	Ya ndị Itu-Farisi lẹ ndị-nkuzi Iwu nọ gha Jerusalẹm bịa d'e kunrun Jizọsị, sị a, 
MAT.15.2	“Kị haịn ndị nsọnmazụụn ị gilẹni a gbaye ọdịnalị ndị nẹdi ẹnyi kanị? W'a ra kwọ ẹka ri ihiẹn-oriri.” 
MAT.15.3	Jizọsị nọ za wẹ, sị, “Kị haịn ụnụ gi a dan iwu Osolobuẹ kẹni ụnụ kwadọn ọdịnalị ụnụ? 
MAT.15.4	Osolobuẹ ye iwu, sị, ‘Gbaye nẹdi i lẹ nnẹ i,’ sịzị, ‘Onyẹ kuja oku nẹdi ẹ mọbụ nnẹ ẹ, wẹ gbu ẹ.’ 
MAT.15.5	Kanị ụnụ sị, ‘Onyẹ sị nẹdi ẹ mọbụ nnẹ ẹ, “E wegụọ m ihiẹn nkẹ m'e ye i ye Osolobuẹ,” 
MAT.15.6	ọ rịzịnị mkpa n'o gi ihiẹn o nwọn gbaye nẹdi ẹ mọbụ nnẹ ẹ.’ Ụnụ e gi ufiri ọdịnalị ụnụ e nu oku Osolobuẹ e ye ụsụọ. 
MAT.15.7	Ndị ihunnaị! Amụma Azaya gi ku oku ụnụ wụ ezioku! Azaya sị nị Osolobuẹ sị,
MAT.15.8	‘Ọnụnụ-ire sụọ kẹ ndịnị gi a gbaye m,
MAT.15.8	obi wẹ arị ebe m rị.
MAT.15.9	Wẹ rị e fe m mmaka;
MAT.15.9	ọdịnalị ịhịan tumẹ kẹ w'a kuzi
MAT.15.9	nọkẹ sị Iwu Osolobuẹ rọ.’ ”
MAT.15.10	Jesu nọ kpọzụnhan igunrun hụ, sị wẹ, “Gọn ni ntịn; ghọta nị! 
MAT.15.11	Ẹlẹ ihiẹn ban ịhịan ọnụ e mẹrụ a, kanị ihiẹn gha a ọnụ pụha, ịya e mẹrụ a.” 
MAT.15.12	Ya ndị nsọnmazụụn a nọ bịa d'e kunrun ẹ, sị a, “Y'a marịnghọ nị iwe we ndị Itu-Farisi ogẹn wẹ gi nụ ihiẹnni i ku?”
MAT.15.13	Ọ nọ za, sị, “Ohuepụ kẹ wẹ k'e huepụ ihiẹn ọwụlẹ Nẹdi m rị elu-igwee kụnlẹni. 
MAT.15.14	Hatu ni wẹ, wẹ wụ ndị-ndu ẹnya-ishi: onyẹ ẹnya-ishi dumẹ onyẹ ẹnya-ishi, wẹ ẹbụbụọ k'a danye mgbugbu.” 
MAT.15.15	Ya Pita nọ sị a, “Kọwa nị ẹnyi ilu hụ.”
MAT.15.16	Ya ọ nọ sị, “Ụnụ nwẹn e ke ghọtakwọ nwan? 
MAT.15.17	Ụnụ aghọtanị nị ihiẹn banye ọnụ e shi ẹfọ, a gha wẹ ebẹhụ nyụnpụ a azụụn-ụlọ? 
MAT.15.18	Kanị ihiẹn gha ọnụ pụha gha obi pụha; ịya e mẹrụ ịhịan. 
MAT.15.19	Makẹni, obi kẹ ihiẹn ndịnị gha pụha: eje-iroro, igbu-ọchụn, ịna-nwunyẹ-ịhịan lẹ ịzọ-ụkụ-ye-ọfịa, ughẹrẹ ichẹn-ichẹn, Izun-ohin, ịshịa ẹri-ntụ lẹ ikuja oku ịhịan. 
MAT.15.20	Ihiẹn ndịnị nwọn e mẹrụ ịhịan. Kanị, igi ẹka wẹ kwọlẹni ri ihiẹn-oriri ara mẹrụ ịhịan.”
MAT.15.21	Ya Jizọsị nọ gha ebẹhụ pụ, shi ẹgbẹrẹ Taya-lẹ-Sidọnụ. 
MAT.15.22	Ogẹn hụ hụra, okpoho onyẹ Kenaanị hụn wụ onyẹ ẹgbẹrẹ ahụn wẹ rị nọ pụha, e yi, “Dodo, mẹ omikẹn m, Di-nwọnni-ẹnyi, Nwa Defidi! Eje-mmọn rị imẹ nwa m okpoho; ọ rị e sọngbu ẹ ọda-ọda!” 
MAT.15.23	Kanị Jesu azan'a kaka. Ndị nsọnmazụụn a nọ bịa, rịọma a, sị a, “Gwa a lama, n'ọ rị e yisọn ẹnyi oro.”
MAT.15.24	Jesu nọ sị, “Wẹ zi m d'e kunrun atụnrụn Izrẹlụ huni sụọ.”
MAT.15.25	Kanị okpoho hụ nọ bịa, gbun'ẹ osekpu, sị, “Di-nwọnni-ẹnyi, yeni m ẹka.”
MAT.15.26	Jesu nọ sị, “Ọ rịnị mma nị wẹ narịn ụmụẹka brẹdi wẹ tụyeni nkitẹ.”
MAT.15.27	Okpoho hụ nọ sị a, “Ezioku rọ, Di-nwọnni-ẹnyi; kanị, nkitẹ e rikwọ ifunfun ihiẹn-oriri rị a dannahịn ndị nwọnni wẹ.”
MAT.15.28	Ya Jizọsị nọ yi, “Euu okpoho, y'e nwọnkẹ okukwe! Ihiẹn i chọ ya ru i ẹka.” Ya kẹ nwa a hụ nọ dịnhịn ozigbo.
MAT.15.29	Jizọsị nọ gha ebahụn pụ, shi mkpẹnrẹn Ohimin
MAT.15.30	Ịhịan hụ e ruhẹ d'e kunrun ẹ, e wẹhẹn'ẹ ndị ngụrọ, ndị ẹnya-ishi, ndị ọrọ, ndị odin lẹ imẹrinmẹ ndị ọzọ, e bu wẹ a tọ ụkụ a. Ọ nọ zụọchanrịn wẹ ile, 
MAT.15.31	nke wụnị ọ tụ igunrun hụ ẹnya kẹ wẹ dọn rị a hụn ndị odin rị e ku oku, ndị ọrọ ẹhụ rị a rị mma, ndị ngụrọ rị e jẹn ijẹn, ndị ẹnya-ishi rị a hụn ụzọ; wẹ nọ ja Chuku Izrẹlụ mma.
MAT.15.32	Ya Jizọsị nọ kpọzụnhan ndị nsọnmazụụn a, sị wẹ, “Omikẹn igunrunni rị e mẹ m makẹni mmẹ lẹ wẹ a nọpụgụọ akpọhịn ẹtọ, kanị ihiẹn wẹ sikọ d'e ri arị a; achọnị m nị wẹ bu ẹgụn lama, amamgbe w'a dantọsọnmẹ ụzọ.”
MAT.15.33	Ndị nsọnmazụụn a nọ sị a, “Elebe kẹ ẹnyi a nọ nwan wẹhẹ brẹdi imẹ atụ ebeni hụn k'e zu igunrunni ri?” 
MAT.15.34	Jizọsị nọ sị wẹ, “Ogbe brẹdi ole kẹ ụnụ gi?” Wẹ nọ sị a, “Ogbe ẹsa lẹ azụn mẹ ẹkẹrẹ-ẹkẹrẹ bulẹni ọda.”
MAT.15.35	Ọ nọ sị igunrun hụ nọdị akpakalị. 
MAT.15.36	Ọ nọ weri ogbe brẹdi ẹsa hụ lẹ azụn ndị hụ; ọ kpanmịngụ Osolobuẹ, ọ nọ bebe wẹ ye ndị nsọnmazụụn a. Ndị nsọnmazụụn a nọ we wẹ ye igunrun hụ.
MAT.15.37	Wẹ ile nọ rijunchanrịn ẹfọ: wẹ nọ tụtụkomẹ ifunfun ẹ họdụnị, o jun ụkpalị ẹsa.
MAT.15.38	Ikẹnnyẹ nnụ-iri nchaịn ri ihiẹn-oririni. Agụnnị wẹ ikpoho lẹ ụmụẹka.
MAT.15.39	Jesu a gbashịagụ igunrun hụ, ọ nọ banye ụgbọ-mirin, shi ẹgbẹrẹ Magadanị
MAT.16.1	Ndị Itu-Farisi lẹ ndị Itu-Sadusi nọ wịrị d'a chọ ihiẹn rị Jizọsị ọnụ, sị a ghọsị wẹ ahịma gha elu-igwee bịa.
MAT.16.2	Kanị Jizọsị nọ za wẹ, sị, “O ru ẹnyasị, ụnụ sị, ‘Mirin ezuekọ, makẹni igwere fọn efọn.’ 
MAT.16.3	Ụtụntụn, ụnụ sị, ‘Mirin jẹnkọ d'e zue tannị makẹni igwere efọnni.’ Ụnụ ma gi igwere kọwa ihiẹn jẹnkọ d'e mẹni, kanị ụnụ ama lee ihiẹn rị e mẹ ogẹnni gi ẹ kọwa ihiẹn ọ ghọsị. 
MAT.16.4	Eje-agbọ ẹnya rịlẹni ụzọ ohu rị a chọ ahịma. Kanị, onwọnni ahịma wẹ jẹnkọ d'a ghọsị wẹ wezụka ihiẹn mẹ Jona onyẹ-amụma.” Ọ nọ la wẹ tọ, gha ebẹhụ pụ.
MAT.16.5	Ogẹn ndị nsọnmazụụn a gi fetu mirin Galili, anyanhannị wẹ weri brẹdi, 
MAT.16.6	Jizọsị nọ sị wẹ, “Kpachanpụ nị ẹnya makẹ yisti ndị Itu-Farisi lẹ ndị Itu-Sadusi.”
MAT.16.7	Wẹ nọ sị ibe wẹ, “Ọ rị e ku ihiẹnni makẹni ẹnyi ewerini brẹdi.”
MAT.16.8	Jizọsị a marịngụọ ihiẹn wẹ rị e ku; ọ sị wẹ, “Kị ụnụ rị e kuni oku brẹdi ụnụ zọ? Ndị okukwe nta! 
MAT.16.9	Ụnụ eke ghọtakwọ nwan? Ụnụ anyanhannị ogbe brẹdi isẹn hụ madụ nnụ-uku isẹn
MAT.16.10	Ra ụnụ anyanhannị ogbe brẹdi ẹsa madụ nnụ-iri (4,000) ri lẹ ụkpalị ole ụnụ kpọnjun ifunfun ẹ? 
MAT.16.11	Kị haịn ụnụ gilẹni ghọha nị ẹlẹ brẹdi mmaka kẹ m rị e ku oku ẹ? Kpachanpụ nị ẹnya makẹ yisti ndị Itu-Farisi lẹ ndị Itu-Sadusi!” 
MAT.16.12	Ya wẹ nọ ghọha nị ẹlẹ yisti brẹdi gi a fụ k'ọ sị wẹ kpachanpụnị ẹnya, kanị n'o gi ẹ e ku oku nkuzi ndị Farisi lẹ ndị Sadusi.
MAT.16.13	Ogẹn Jizọsị gi banye ẹgbẹrẹ Sizaria-Filipi, ọ nọ jụ ndị nsọnmazụụn a sị, “Onyẹ kẹ wẹ sị nị ya kẹ mmẹ wụ Nwa nke Ịhịan wụ?”
MAT.16.14	Wẹ nọ za, sị, “O nwọn ndị sị ị wụ Jọnụ hụn e mẹ mirin-Chuku; ndị ọzọ sị ị wụ Ẹlaịja; ndị ọzọ sị ị wụ Jerimaya mọbụ onyẹ ohu imẹ ndị-amụma 
MAT.16.15	Kanị ọ nọ sị wẹ, “Onyẹ kẹ ụnụ nwẹn sị nị ya kẹ m wụ?”
MAT.16.16	Saịmọnụ wụ Pita nọ za, sị, “Yụ wụ Kraịstị hụn wụ nwa
MAT.16.17	Jizọsị nọ sị a, “Onyẹ wẹ gọzi agọzi k'ị wụ Saịmọnụ nwa Jona
MAT.16.18	M rị a gwa ị, ẹfan ị wụ Ọmụma
MAT.16.19	M jẹnkọ d'e ye i ịsanhan Alị-eze elu-igwee: ihiẹn ọwụlẹ ị sị, ‘Mba,’ elu-ụwa elu-igwee sikọ d'a sị, ‘Mba.’ Ihiẹn ọwụlẹ ị sị, ‘Ẹghẹẹ,’ elu-ụwa, elu-igwee jẹnkọ d'a sị, ‘Ẹghẹẹ.’ ”
MAT.16.20	Ya Jizọsị nọ dọ ndị nsọnmazụụn a ẹka-ntịn, wẹ agwakwọlẹ onyẹ ọwụlẹ nị ya wụ Kraịstị.
MAT.16.21	Gha ogẹn hụ jẹnmẹ, Jizọsị nọ gwama ndị nsọnmazụụn a n'o k'e jẹnrịrị Jerusalẹm, nị ndị-isi lẹ ndị-isi nchụn-ẹjan lẹ ndị-nkuzi Iwu k'e mẹshi ẹ ikẹn, gbu ẹ, nke akpọhịn ẹtọ, Osolobuẹ a gha ọnwụn weli ẹ.
MAT.16.22	Kanị Pita nọ weri ẹ shi ụsụọ, jụgbọ a, sị, “Di-nwọnni-ẹnyi, Osolobuẹ a jụ! Onwọnni ogẹn ihiẹnni e gi mẹ i!”
MAT.16.23	Kanị Jesu e gbehutọ, ọ nọ sị Pita, “Ekwensụ, pụ nị m! Ị rị e mẹ m uke, makẹni y'a rị e ro nke Osolobuẹ kanị nke ịhịan.”
MAT.16.24	Ya Jizọsị nọ sị ndị nsọnmazụụn a, “Onyẹ chọ n'o sọn m, ya jụkwọ enwẹn ẹ, buru obe
MAT.16.25	Makẹni onyẹ chọ n'o ghe isi, isi ẹ a tọ a; kanị onyẹ hụn gi ufiri m tuhu ndụn a k'a hụn a. 
MAT.16.26	Elee erere k'ọ ban nị ịhịan e nwọnchanrịngụ ụwa ile, umẹ-ndụn a a nahịn a? Kị ịhịan sikọ d'e gi gbarị umẹ-ndụn a?
MAT.16.27	“Ẹghẹẹ, Nwa nke Ịhịan k'e gi ọghọ Nẹdi ẹ bịa, ya lẹ ndị mmọn-ozi ẹ k'a wị; ogẹn hụ, o k'a kụ onyẹ ọwụlẹ ụgwọ ihiẹn o mẹ. 
MAT.16.28	M rị a gwa ụnụ ezioku, o nwọnghọ ndị rị ebeni jẹnkọlẹni d'a nwụnhụn d'e ru ni a hụn wẹ Nwa nke ịhịan k'ọ lala kẹ eze.”
MAT.17.1	Akpọhịn isin a ghafegụ, Jizọsị nọ weri Pita lẹ Jemisi lẹ Jọnụ nwẹnẹ Jemisi, kịrị wẹ shi elu-ugu jẹn elu ọda-ọda. Ya lẹ wẹ sụọ wị. 
MAT.17.2	Ya Jizọsị nọ nọ idẹnya wẹ nwọnhutọ: ihun ẹ e nwunmẹ kẹ ẹnyanwụn, ẹwuru ẹ hụ e gbukepụ kẹ ukpẹ.
MAT.17.3	Idẹnmizi, Mozizi lẹ Ẹlaịja nọ pụha, wẹ lẹ Jizọsị nọ kumẹ oku.
MAT.17.4	Pita nọ sị Jizọsị, “Di-nwọnni-ẹnyi, ọ hụghọ mma nị ẹnyi hụ ebeni. Omẹni y'a chọghọ, m jẹnkọ d'a tụn ọdụ ẹtọ ebeni: ohu wụ nke i, ohu nke Mozizi, ohu nke Ẹlaịja.”
MAT.17.5	Ebe ọ rị e ku ihiẹnni, orukpu rị e gbukeni nọ kpumẹ wẹ idẹnmizi. Olu nọ gha imẹ orukpu hụ sị, “Ọnwan wụ ezi Nwa m hụn ihiẹn ẹ a sụọ m; gọn n'ẹ ntịn!”
MAT.17.6	Ogẹn ndị nsọnmazụụn a ahụn gi nụ olu hụ, okẹn egun nọ tụma wẹ, wẹ nọ dan alị, bu ihun kọma alị. 
MAT.17.7	Kanị Jizọsị nọ bịa d'e mẹtụ wẹ ẹka, sị, “Lihi ni; atụlẹ ni egun.” 
MAT.17.8	Ogẹn wẹ gi weshi ihun elu, onwọnzini onyẹ wẹ hụn mmanị Jizọsị sụọ.
MAT.17.9	Ogẹn wẹ gi hidanla ugu hụ, Jizọsị nọ gba wẹ mkpịnsịn-ẹka ẹnya ọhụnma-ọhụnma, sị wẹ, “Agwakwọlẹ ni onyẹ ọwụlẹ ihiẹnni ụnụ hụn d'e ru nị Osolobuẹ a gha ọnwụn weligụ mmẹ wụ Nwa nke Ịhịan.”
MAT.17.10	Ndị nsọnmazụụn a nọ sị, “Kị haịn nwan ndị-nkuzi Iwu gi a sị nị Ẹlaịja sikọ d'a bịagụ?”
MAT.17.11	Ọ nọ za wẹ, sị, “Eziẹ rọ nị Ẹlaịja sikọ d'a bịagụ d'e dọnkwama ihiẹn ile. 
MAT.17.12	Kanị m rị a gwa ụnụ nị Ẹlaịja a bịagụọlẹ bụ amarịnnị w'a, e mẹ w'ẹ ihiẹn sụọnị wẹ. Ẹrịra kẹ mmẹ wụ Nwa nke Ịhịan jẹnkọ nwan d'a ta afụnfụn ẹka wẹ.” 
MAT.17.13	Ya ndị nsọnmazụụn a nọ ghọta nị Jọnụ hụn e mẹ mirin-Chuku k'ọ rị e ku.
MAT.17.14	A pụha wẹ ebe igunrun gbakikomẹ e che ẹ, okẹnnyẹ ohu nọ bịa d'e kunrun Jizọsị, gbun'ẹ osekpu, sị, 
MAT.17.15	“Diọkpa, mẹ omikẹn nwa m! Ibobo rị a kụ a. Ọ rị a ta okẹn afụnfụn; ọ danyesọnmẹ ọkụn lẹ mirin. 
MAT.17.16	M wẹhẹni ndị nsọnmazụụn ị ya, kanị asanị wẹ ẹka zụọ a.” 
MAT.17.17	Jesu nọ sị, “Heuu, agbọ nwọnlẹni okukwe! Agbọ zinlẹni! Nanị mmẹ lẹ ụnụ k'a nọhan? Nanị m'e dihannị ụnụ?! Wẹhẹ ni ni m'ẹ.” 
MAT.17.18	Ya Jizọsị nọ jụgbọ eje-mmọn hụ, ọ nọ gha imẹ nwata-okẹnnyẹ hụ pụha, ọ nọ dịnhịn ozigbo.
MAT.17.19	Ya ndị nsọnmazụụn Jizọsị nọ bịa d'e kunrun Jizọsị ụsụọ, jụ a, sị, “Kị haịn ẹnyi gilẹni saẹka chụpụ eje-mmọn hụ?” 
MAT.17.20	Ọ nọ za wẹ, sị, “Makẹni okukwe ụnụ ehini. M rị a gwa ụnụ ezioku, omẹni ụnụ nwọn okukwe handẹ kẹ mkpụrụ mọstadị, ụnụ k'a s'ẹka sị uguni, ‘Gha ebeni pụ shi ebahụn!’ O jẹn. Onwọnni ihiẹn jẹnkọ d'a karị ụnụ ẹka! 
MAT.17.21	Kanị ụdịnị ara pụ wezụka nị wẹ bu ọnụ, mẹ ekpere.”
MAT.17.22	Ogẹn Jizọsị lẹ ndị nsọnmazụụn a gi zu imẹ Galili, Jizọsị nọ sị wẹ, “Wẹ jẹnkọ d'e re mmẹ wụ Nwa nke Ịhịan ye ẹka ịhịan; 
MAT.17.23	wẹ k'e gbu m; hụn m'ẹ akpọhịn ẹtọ, Osolobuẹ e weli m.” Ọ nọ fụ wẹ ọda-ọda.
MAT.17.24	Ogẹn wẹ gi ru Kapanọm, ndị ụgwọ-isi Ụlọ-nsọ nọ jẹnburu Pita, sị a, “Onyẹ-nkuzi ụnụ ara tụdẹ ụtụ
MAT.17.25	Pita nọ sị, “Ọ tụ a tụ.” Pita a banhan, Jizọsị nọ bu ẹ ụzọ kumẹ, sị a, “Saịmọnụ, gwadẹle m? Onyẹ kẹ ndị-nze ụwanị a na ụtụ ichẹn-ichẹn w'a na? Ụmụ wẹ ra ndị ọzọ?”
MAT.17.26	Pita a sị, “Ndị ọzọ.”
MAT.17.26	Jizọsị nọ sị a, “Ya wụ nị ụmụ wẹ ara kụ. 
MAT.17.27	Kanị, amamgbe ẹnyi e wiwi okukwe wẹ, shi iyi, y'a tụye ukpo i; y'e weri azụn ibuzọ i k'e gbu, shịapụ a ọnụ; ị sikọ d'a hụn akpụrụ egho shẹkẹlụ
MAT.18.1	Ogẹn hụ, ndị nsọnmazụụn Jizọsị nọ bịa d'e kunrun Jizọsị, sị, “Onyẹ kachanrịn imẹ Alị-eze elu-igwee?” 
MAT.18.2	Ọ nọ kpọ nwata ohu, bu ẹ che etintinnaị wẹ, sị, 
MAT.18.3	“M rị a gwa ụnụ ezioku, omẹni ụnụ ehutọnị wụrụ ndị nọ kẹ ụmụẹka, onwọnni ogẹn ụnụ e gi banye Alị-eze elu-igwee. 
MAT.18.4	Onyẹ hụn welụa enwẹn ẹ alị nọkẹ nwatanị, ịya kachanrịn imẹ Alị-eze elu-igwee. 
MAT.18.5	Onyẹ ọwụlẹ hụn gi ufiri ẹfan m nabanhan nwata nọ ẹnịna a nabanhangụọ m.
MAT.18.6	“Kanị onyẹ mẹ onyẹ ohu imẹ ndị ntanị kwerinini m mẹ njọ, ọ ka onyẹ ahụn mma nị wẹ kẹnmẹ ọlọ hi-ogbe ye ẹ olu, tụ a ye imẹ-imẹ ohimin. 
MAT.18.7	Ọ jọka njọ nị ihiẹn e buhẹ njọ rị arị elu-ụwa! Ọnwụnwan k'a bịakwọ, kanị ọ k'a jọ onyẹ wẹ gha ẹka a bịa njọ.
MAT.18.8	“Omẹni ẹka ị mọbụ ụkụ ị a haịn ị e mẹ njọ, bepụ a tuhu. Ọ ka ị mma n'ị banye ndụn ọsụọn'a ẹhụ ị ezuni oke mọbụ n'ị dan ngụrọ, karị nị wẹ tụ ị ye imẹ ọkụn itẹbitẹ bụ ẹka ị ẹbụbụọ lẹ ụkụ ị ẹbụbụọ zu oke. 
MAT.18.9	Omẹni ẹnya ị a haịn ị e mẹ njọ, gụpụ a tuhu. Ọ ka ị mma n'i gi ẹnya ohu sụọ banye ndụn karị nị wẹ tụ ị ye ọkụn-mmọn bụ ẹnya ị ẹbụbụọ zu oke.
MAT.18.10	“Hụn n'a nị ụnụ elegberini hụn ọwụlẹ imẹ ndị ntanị kwerinini m. Makẹni, m rị a gwa ụnụ, ndị mmọn-ozi wẹ rị ihun Nẹdi m rị elu-igwee e lee ihun ẹ ogẹn ile. 
MAT.18.11	Makẹni, mmẹ Nwa nke Ịhịan, bịa d'a zụọpụha ndị huni.
MAT.18.12	“Gwadẹle ni m? Omẹni ịhịan nwọn atụnrụn ọgụn-isẹn, ohu imẹ wẹ a kpahu, ọ latọkọ ohu-arịa-ọgụn-isẹn họdụnị elu-ugu ebahụn wẹ nọ a kpa nni jẹnmẹ d'a chọ ohu hụ kpahuni? 
MAT.18.13	Omẹni ọ hụn a, m rị a gwa ụnụ ezioku, o k'e gi ẹ ghọghọ karị ohu-arịa-ọgụn-isẹn hụ kpahulẹni. 
MAT.18.14	Ẹrịrazịkwọ, onwọnni akpụ onyẹ ohu imẹ ndị ntanị hụn Nẹdi ụnụ rị elu-igwee chọ n'ọ la iwi.
MAT.18.15	“Nwẹnẹ i mẹ i njọ, jẹn d'a gwa a mmẹfie ẹ ẹgbata yụ lẹ ịya sụọ. Omẹni o gọn ị ntịn, y'e wekinhẹngụọ nwẹnẹ i. 
MAT.18.16	Kanị, omẹni o gọnni i ntịn, y'e weri onyẹ ohu mọbụ mmadụ ẹbụọ jẹnzi d'a hụn a kẹni wẹ gi oku-ọnụ madụ ẹbụọ mọbụ ẹtọ gi oku dọn. 
MAT.18.17	Ọ jụ n'o gọnkọ wẹ ntịn, gwa ndị ụka. Ọ jụkwọ n'o gọnkọ ụka ntịn, weri ẹ rịkẹ onyẹ ghalẹni e fe Osolobuẹ mọbụ onyẹ a na ụgwọ-isi furulẹni.
MAT.18.18	“Ezioku kẹ m rị a gwa ụnụ: ihiẹn ọwụlẹ ụnụ sị ‘Mba’ elu-ụwa, elu-igwee k'a sị ‘Mba;’ ihiẹn ọwụlẹ ụnụ sị ‘Ẹghẹẹ’ elu-ụwa, elu-igwee sị ‘Ẹghẹẹ.’ 
MAT.18.19	M rịzị a gwa ụnụ ezioku, omẹni mmadụ ẹbụọ imẹ ụnụ e kwerigbama elu-ụwanị rịọ ihiẹn ọwụlẹ, Nẹdi m rị elu-igwee sikọ d'e mẹni ụnụ ya. 
MAT.18.20	Makẹni ebe ọwụlẹ mmadụ ẹbụọ mọbụ ẹtọ gi ẹfan m zu, mmẹ lẹ wẹ rị ebẹhụ.”
MAT.18.21	Pita nọ bịa d'e kunrun Jizọsị, sị a, “Di-nwọnni-ẹnyi, mgbe ole kẹ nwẹnẹ m sikọ d'e mẹ m njọ a gbagharị m'a? Ẹlẹ mgbe ẹsa?”
MAT.18.22	Jizọsị nọ sị a, “Asịnị m'ị mgbe ẹsa, kanị mgbe ẹsa-ẹsa iri ụzọ ẹsa.
MAT.18.23	“Ya wụ, Alị-eze elu-igwee nọ kẹ ebe eze ohu nọ chọ nị ya lẹ idibo ẹ ku oku egho wẹ gi ẹ. 
MAT.18.24	Ogẹn o gi kumẹ, e wẹhẹni wẹ ẹ onyẹ ohu gi ẹ egho higbu enwẹn ẹ hụn k'e zu wẹ kụ ndị-ọrụn nnụ-uku iri (10,000) ụgwọ ahụa mmisẹn. 
MAT.18.25	Kanị onyẹ hụ asanị ẹka kụ a. Di-nwọnn'ẹ nọ sị wẹ re ya lẹ nwunyẹ ẹ lẹ ụmụ a lẹ ihiẹn ile o nwọn, gi ẹ kụ a ụgwọ o gi ẹ.
MAT.18.26	“Ya odibo hụ nọ gbu osekpu, rịọ a ntan rịọ a imọn, sị, ‘Dodo, nwọn ndidin; m jẹnkọ d'a kụchanrịn ị ihiẹn ile m gi i.’ 
MAT.18.27	Di-nwọnn'ẹ nọ gi omikẹn hapụ a, sị a akụzịlẹ ụgwọ hụ.
MAT.18.28	“Kanị, odiboni a pụ, ọ nọ hụn odibo ibe ẹ hụn gi ẹ egho-ọrụn akpọhịn ọgụn-isẹn sụọ. Ọ nọ tọdọn ẹ ẹkpịrị, sị a, ‘Kụ m ụgwọ i gi m!’
MAT.18.29	“Ya odibo ibe ẹ hụ nọ dann'a alị, rịọ a nta, rịọ a imọn, sị, ‘Dodo, nwọn ndidin; m jẹnkọ d'a kụ ị ụgwọ ị.’ 
MAT.18.30	Kanị ọ jụ. Hụn nkẹ o gi hapụ a, ọ nọ budẹ ẹ che ụlọ-ngan, n'ọ tọ ebẹhụ d'e ru n'ọ kụ a ụgwọ hụ.
MAT.18.31	“Ogẹn idibo ibe ẹ gi hụn ihiẹnni, ọ fụ wẹ ọda-ọda, wẹ nọ jẹn d'a gwachanrịn di-nwọnni wẹ ihiẹn ile mẹni. 
MAT.18.32	Di-nwọnn'ẹ nọ sị wẹ kpọha a. Ọ nọ sị a, ‘Eje-odibo! M hapụ ị, sị ị akụzịlẹ ụgwọ hụ ile i gi m, makẹni ị rịọ m arịọ. 
MAT.18.33	O furuni n'i mẹni ibe i omikẹn kẹ m dọn mẹni yụ nwẹn?’ 
MAT.18.34	Di-nwọnn'ẹ nọ gi olulu w'ẹ ye wẹ nị w'e mẹshi ẹ ikẹn ụlọ-ngan d'e ru n'ọ kụchanrịn ụgwọ hụ ile o gi.
MAT.18.35	“Ẹrịra kẹ Nẹdi m rị elu-igwee jẹnkọ d'e mẹzikwọ ụnụ, omẹni ụnụ egini obi ụnụ ile gbagharị nwẹnẹ ụnụ.”
MAT.19.1	Ogẹn Jizọsị gi kuchanrịngụ ihiẹn ndịnị, ọ nọ gha Galili pụ, shi ẹgbẹrẹ Judia hụn rị nfetu Iyi Jọdanị. 
MAT.19.2	Igunrun hi-ogbe nọ sọnmẹ ẹ, ọ nọ zụọ wẹ ebẹhụ.
MAT.19.3	O nwọn ndị Itu-Farisi bịa d'e shin'ẹ ọnyan, sị a, “Iwu e kwerighọ nị ihiẹn ile kẹ okẹnnyẹ gi e kpechan nwunyẹ ẹ?”
MAT.19.4	Jizọsị nọ za, sị, “Ụnụ e ke gụn a imẹ Ẹkụkwọ-nsọ nị Onyẹ hụn keni wẹ ke wẹ okẹn lẹ onyẹnnyẹ ogẹn mbidọn? 
MAT.19.5	N'ọ sị, ‘Ufiri ẹ, okẹnnyẹ sikọ d'a latọ nẹdi ẹ lẹ nnẹ ẹ, kwọnkẹnmẹ nwunyẹ ẹ, wẹ ẹbụbụọ a wụrụ ẹhụ ohu’? 
MAT.19.6	Ya wụ, ẹlẹzi wẹ mmadụ ẹbụọ, kanị, ẹhụ ohu. Ihiẹn Osolobuẹ wegbamagụ, ịhịan y'e kebelẹ ẹ.”
MAT.19.7	Ndị Itu-Farisi hụ nọ jụzị a, “Kị haịn nwan Mozizi gi ye iwu imẹ Ẹkụkwọ-nsọ nị okẹnnyẹ nwọn ikẹn ye nwunyẹ ẹ ẹkụkwọ-mkpechan, kpechan a?”
MAT.19.8	Jizọsị nọ za, sị, “Obi ụnụ e zekẹ haịn Mozizi gi hatu ụnụ nị ụnụ e kpechan inyẹnmẹ ụnụ; kanị ẹlẹ ẹrịra k'ọ rị gha alị lala. 
MAT.19.9	M rị a gwa ụnụ, onyẹ kpechan nwunyẹ ẹ bụ ẹlẹni nwunyẹ ẹ zọ ụkụ ye ọfịa, ọ lụrụ nwunyẹ ọzọ, ọ ghẹrẹọlẹ.”
MAT.19.10	Ndị nsọnmazụụn a nọ sị, “Omẹni ẹrịra kẹ oku di-lẹ-nwunyẹ nọ, ọ kakwọ mma nị ịhịan alụnị.”
MAT.19.11	Kanị Jesu nọ sị wẹ, “Ẹlẹ ịhịan ile jẹnkọ d'a nabanhan okuni mmanị ndị wẹ gi ufiri wẹ ku ẹ. 
MAT.19.12	O nwọn ndị ghalẹni a lụ di-lẹ-nwunyẹ makẹni enwọn wẹ ẹhụ kete wẹ mụlẹ wẹ; o nwọn ndị ghalẹni a lụ di-lẹ-nwunyẹ makẹni wẹ wara wẹ awara; o nwọn ndị sị nị alụkọ wẹ makẹ ufiri Alị-eze elu-igwee. Onyẹ k'a saẹka nabanhan okuni ya nabanhan a.”
MAT.19.13	O nwọn ndị wẹhẹni Jizọsị ụmụ-ndu n'o bu ẹka kwasị wẹ, mẹ ekpere, kanị ndị nsọnmazụụn a nọ jụgbọ ndị hụ. 
MAT.19.14	Kanị Jizọsị nọ sị, “Hatu ni ụmụ-ndu nị wẹ d'e kunrun m; egbọndọnlẹ ni wẹ, makẹni Alị-eze elu-igwee wụ nke ndị nọ ẹrịra.” 
MAT.19.15	O bugụ ẹka kwasị ụmụẹka hụ, ọ nọ gha ebahụn pụ.
MAT.19.16	Ya kẹ okẹnnyẹ ohu nọ bịa d'e kunrun Jizọsị, sị, “Onyẹ-nkuzi, kị wụ ihiẹn rị mma m sikọ d'e mẹ nị m nwọnrin ndụn itẹbitẹ?”
MAT.19.17	Jizọsị nọ sị a, “Kị rị a jụnị m oku ihiẹn rị mma? Onyẹ ohu sụọ rị mma. Kanị ị chọ n'ị banye ndụn, mẹ ihiẹn ndị hụ Iwu ku.”
MAT.19.18	Ọ nọ sị, “Elee ndị?”
MAT.19.18	Jizọsị nọ sị, “Egbulẹ ọchụn; aghẹrẹlẹ; ezunlẹ ohin; ebuokinlẹ ịhịan ọnụ; 
MAT.19.19	gbaye nẹdi i lẹ nnẹ i; ihiẹn ibe i ya sụọ ị kẹ enwẹn i dọn a sụọ ị.” 
MAT.19.20	Okorọbịa hụ nọ sị, “M hụ e mẹ ihiẹn ndịnị ile; kị họdụzị m jẹnkọ d'e mẹ?”
MAT.19.21	Jizọsị nọ sị a, “Ị chọ n'i zu oke, jẹnmẹ, repụ ihiẹn i nwọn, y'e we egho ẹ ye ndị igbẹnnyẹ, gi ẹ nwọn akụ-lẹ-ụba imẹ elu-igwee, y'a bịa d'e sọnmẹ m.” 
MAT.19.22	Ogẹn okorọbịa hụ gi nụ ihiẹnni, ọ nọ sụkụrụ (gbusuru) pụ, makẹni o nwọnkẹ ihiẹn.
MAT.19.23	Jizọsị nọ sị ndị nsọnmazụụn a, “M rị a gwa ụnụ ezioku, Alị-eze elu-igwee k'a fụ ọdanfịn ọrụn ọbanye. 
MAT.19.24	M rịzị a gwa ụnụ, ọ ka nfe nị anyịnyan-mkpukpuke wụ kamẹlụ ghafe ẹnya olodẹn karị nị ọdanfịn banye Alị-eze Osolobuẹ.” 
MAT.19.25	Ogẹn ndị nsọnmazụụn a gi nụ ihiẹnni, ọ tụ wẹ ẹnya ọda-ọda, wẹ nọ sị, “Onyẹ jẹnkọ d'a sazị nwan ẹka nwọn nzụọpụha?”
MAT.19.26	Kanị Jizọsị e lee wẹ ẹnya, ọ nọ sị wẹ, “Ebe ịhịan rị, ọ sakọ ẹka mẹ, kanị ebe Osolobuẹ rị, onwọnni ihiẹn ghalẹni a saẹka e mẹ.”
MAT.19.27	Ya Pita nọ sị, “Lee ẹ, ẹnyi a lagụọ ihiẹn ile tọ sọnmẹ i, kị ẹnyi jẹnkọ nwan d'e nwọnhẹn?” 
MAT.19.28	Jizọsị nọ sị wẹ, “M rị a gwa ụnụ ezioku, ụwa ọhụn lalanị, ogẹn hụ Nwa nke Ịhịan k'a nọdị okẹn ukpo ẹ, ụnụ ndị hụn sọnni m sikọ d'a nọdịsọnmẹ ukpo mmẹbụọ, a hannị ebọn mmẹbụọ Izrẹlụ eṅẹn. 
MAT.19.29	Onyẹ gi ufiri m latọ ezi-lẹ-ụlọ mọbụ umunẹ-ikẹnnyẹ mọbụ umunẹ-ikpoho mọbụ nẹdi mọbụ nnẹ mọbụ ụmụ mọbụ alị o nwọn jẹnkọ d'e nwọnhẹn wẹ mmagi-mmagi ụzọ ọgụn-isẹn, nwọnhẹnzikwọ ndụn itẹbitẹ. 
MAT.19.30	Kanị, imẹrinmẹ bu ụzọ jẹnkọ d'a kpanrịn azụụn, ndị kpan azụụn e buru ụzọ.
MAT.20.1	“Makẹni Alị-eze elu-igwee nọ kẹ ebe onyẹ ohu nọ pụ ụzụtụntụn d'e we ndị k'a rụnn'a ọrụn imẹ ugbo-vaịnị. 
MAT.20.2	Ya lẹ wẹ e kugụ nị egho ọrụn akpọhịn k'o k'a kụ, ọ nọ zi wẹ d'a rụnma ọrụn imẹ ugbo-vaịnị hụ.
MAT.20.3	“Ihiẹn nọkẹ ọkụrọkụ itenẹi nke ụtụntụn, ọ pụzị, ọ nọ hụn ndị-ọrụn wuzo mmaka imẹ afịa. 
MAT.20.4	Ọ nọ sị wẹ, ‘Ụnụ nwẹn, d'a rụnnị ni m ọrụn imẹ ugbo-vaịnị, nị m kụghọ ụnụ ụgwọ ọhụnma.’ 
MAT.20.5	Wẹ nọ jẹnmẹ.
MAT.20.5	“Ọ pụzị ọkụrọkụ mmẹbụọ anwụn rị isi lẹ ọkụrọkụ ẹtọ efinnaị, mẹzikwọ ẹrịra.
MAT.20.6	“Ibẹka ọkụrọkụ isẹn ogẹn ẹnyasị, ọ nọ pụzị: ọ nọ hụn ndị turusọnmẹ mmaka; ọ nọ sị wẹ, ‘Kị ụnụ turuni ebeni mmaka kete ụtụntụn?’
MAT.20.7	“Wẹ nọ sị a, ‘O ke nwọn onyẹ we ẹnyi ọrụn.’ Ọ nọ sị wẹ, ‘Ụnụ nwẹn jẹnmẹzikwọ nị d'a rụnnị m ọrụn imẹ ugbo-vaịnị m.’
MAT.20.8	“O ru ogẹn ẹnyasị, onyẹ hụ nwọn ugbo-vaịnị nọ sị onyẹ hụn e lepụn'a ugbo-vaịnị hụ ẹnya, ‘Kpọ ndị ọrụn hụ n'ị kụ wẹ ụgwọ wẹ, gha ndị ikpanzụụn kụma.’ 
MAT.20.9	Ogẹn ndị ikpanzụụn hụ gha ọkụrọkụ isẹn anwụn rọmagụ rụnma gi bịa, ọ nọ kụ onyẹ-onyẹ egho-ọrụn akpọhịn.
MAT.20.10	“Ogẹn ndị ibuzọ gi bịa, wẹ ro ni o jẹnkọ d'a kụkarị wẹ egho-ọrụn akpọhịn; kanị ọ kụzị onyẹ-onyẹ egho-ọrụn akpọhịn. 
MAT.20.11	Ogẹn wẹ gi kụgụ ndị ibuzọ hụ ụgwọ, wẹ nọ dẹnwịnnwịnmanị onyẹ nwọn ọrụn, 
MAT.20.12	a sị, ‘Ndị ikpanzụụnnị rụn mgbahunmẹ ọkụrọkụ ohu sụọ, kanị ẹnyi nwẹn bu ọrụnnị isi kete ụtụntụn, ma anwụn, ị nọ nwan kụ ẹnyi lẹ wẹ ahanmahan.’
MAT.20.13	“Kanị onyẹ nwọn ọrụn nọ shịarị onyẹ ohu imẹ wẹ, sị a, ‘Di-ẹnyi, arị m e mẹgbu i; ẹlẹ egho-ọrụn akpọhịn kẹ mmẹ lẹ yụ ku? 
MAT.20.14	Weri nwan nke i lama; mmẹ chọ nị m ye onyẹ ikpanzụụnnị ihiẹn m ye i. 
MAT.20.15	Iwu gizi m nị m gi ihiẹn m mẹ ihiẹn m chọ? Ra iwe rị e we i nị m rị a ha ẹka?’
MAT.20.16	“Ẹrịra kẹ ndị kpan azụụn k'a dọn bu ụzọ, ndị bu ụzọ a kpanrịn azụụn.”
MAT.20.17	Ya Jizọsị nọ jẹnmẹ Jerusalẹm. Ebe wẹ jẹnkọ, ọ nọ we ndị nsọnmazụụn a mmẹbụọ shi ụsụọ, sị wẹ, 
MAT.20.18	“Lee n'ẹ, ẹnyi jẹnkọ nwan Jerusalẹm; ẹnyi ru ebahụn, wẹ sikọ d'e re Nwa nke Ịhịan ye ndị-isi nchụn-ẹjan lẹ ndị-nkuzi Iwu, a ma w'a ikpe-ọnwụn, 
MAT.20.19	bu ẹ che ẹka itumunyẹ
MAT.20.20	Ogẹn ahụn, nnẹ Jemisi lẹ Jọnụ, ụmụ Zẹbẹdi, wẹhẹ wẹ d'e kunrun Jesu. O gbuni Jesu osekpu, rịọ a n'o mẹn'ẹ ọhụnma. 
MAT.20.21	Jesu nọ sị a, “K'ị chọ?” Ọ nọ sị a, “Ku ẹ ni ụmụ m ẹbụbụọnị jẹnkọ d'a nọdị, onyẹ ohu ẹka-nni i, onyẹ ohu ẹka-ekpẹn i imẹ alị-eze i.”
MAT.20.22	Kanị Jizọsị nọ sị, “Ụnụ amarịn ihiẹn ụnụ rị a rịọ. Nị ụnụ s'ẹka ra ihiẹn rị imẹ mkpu m jẹnkọ d'a ra?” Wẹ nọ sị, “Nị ẹnyi saghọ ẹka.” 
MAT.20.23	Ọ nọ sị wẹ, “Ezioku-ezioku, ụnụ jẹnkọ d'a ra ihiẹn rị imẹ mkpu m, kanị ẹlẹ mmẹ nwọn ku onyẹ k'a nọdị m ẹka-nni lẹ ẹka-ekpẹn; kama, ndị hụn Nẹdi m kwademẹn'ẹ wụ ndị k'a nọdị n'a.”
MAT.20.24	Ndị nsọnmazụụn iri họdụnị a nụ ihiẹnni, wẹ nọ bumẹni umunẹ ẹbụọ hụ olulu. 
MAT.20.25	Ya Jizọsị nọ kpọzụnhan wẹ, sị wẹ, “Ụnụ a marịnghọ nị imẹ ndị alị ọzọ, ndị isi wẹ a kị wẹ nkịgbu, ndị uku a ghọsị wẹ nị uwẹ ka wẹ. 
MAT.20.26	Kanị, nke ụnụ arịkọ ẹrịra. Kama, onyẹ chọ n'ọ wụrụ okẹn ịhịan imẹ ụnụ, ya wụrụ odibo ụnụ; 
MAT.20.27	onyẹ chọ n'ọ wụrụ ibuzọ imẹ ụnụ, ya wụrụ igbọn ụnụ — 
MAT.20.28	nọkẹ kẹ mmẹ Nwa nke Ịhịan dọn bịa, ẹlẹ ni wẹ gbanị m odibo, kama, kẹni m gba odibo, yezikwọ ndụn m, gi ẹ gbapụha ndị bu ọda.”
MAT.20.29	Ogẹn Jesu lẹ ndị nsọnmazụụn a gi gha Jẹriko pụkọ, igunrun hi-ogbe nọ sọnmẹ ẹ.
MAT.20.30	Hụn ikẹnnyẹ ẹbụọ ẹnya kpu ishi nọdị alị mkpẹnrẹn ụzọ hụ gi nụ nị Jizọsị ghafekọ, wẹ nọ yimẹ oro, sị, “Di-nwọnni-ẹnyi! Nwa Defidi!! Mẹ omikẹn ẹnyi!!”
MAT.20.31	Igunrun hụ nọ jụgbọ wẹ, sị wẹ gba nkịtịn; kanị wẹ nọ yikẹnmẹdẹ, “Di-nwọnni-ẹnyi! Nwa Defidi!! Mẹ omikẹn ẹnyi!!”
MAT.20.32	Jizọsị a kụsị, kpọ wẹ, sị, “Kị ụnụ chọ nị m mẹni ụnụ?”
MAT.20.33	Wẹ nọ sị a, “Di-nwọnni-ẹnyi, ẹnyi chọ nị ẹnyi leghama ụzọ.”
MAT.20.34	Jizọsị nọ mẹ omikẹn mẹtụ wẹ ẹka ẹnya. Wẹ nọ leghama ụzọ ozigbo, sọnmẹ ẹ.
MAT.21.1	Ogẹn wẹ gi nọkunmẹmẹ Jerusalẹm, pụha Ugu Olivu rị Bẹtifeji, Jizọsị nọ zi ndị nsọnmazụụn a ẹbụọ, 
MAT.21.2	sị wẹ, “Banye ni nwa-alịnị rị ụnụ ihun, ụnụ jẹnkọ d'a hụn Jaki wẹ limẹ ebẹhụ lẹ nwa a nọdịyenin'ẹ. Tọpụ nị wẹ wẹhẹni m. 
MAT.21.3	Onyẹ sị ụnụ ihiẹn ọwụlẹ, sị n'a hụ, ‘Onyẹ-nwọnni-ẹnyi chọ wẹ’, o sikọ d'a sị ụnụ weri wẹ ozigbo.” 
MAT.21.4	Ọnwan kẹ wẹ gi mẹzu ihiẹn Osolobuẹ gi onyẹ-amụma ku: Ọ sị,
MAT.21.5	“Sị nị ndị obodo Zayọnụ,
MAT.21.5	lee ẹ, eze ụnụ lala d'e kunrun ụnụ,
MAT.21.5	o welụa enwẹn ẹ alị:
MAT.21.5	ọ nyinla Jaki lẹ nwa-jaki.”
MAT.21.6	Ndị nsọnmazụụn a ẹbụọ hụ nọ jẹn d'e mẹ kẹ Jizọsị dọn zi wẹ. 
MAT.21.7	E wẹhẹ wẹ Jaki hụ lẹ nwa-jaki hụ, gi ẹwuru w'e yiye elu ẹ gbama elu wẹ, Jizọsị nọ nọdị elu wẹ.
MAT.21.8	Imẹrinmẹ ndị rị imẹ igunrun hụ nọ gi ẹwuru wẹ gbama ụzọ, ndị ọzọ a kpagiri agalaba osisi ndị rị ebẹhụ gbama ụzọ. 
MAT.21.9	Igunrun hụ rị a ihun lẹ ndị sọnkọn'a hụ e yi oro, a sị,
MAT.21.9	“Ọjịja-mma
MAT.21.9	Ngọzi ya rịnị Onyẹ hụ
MAT.21.9	gi ẹfan Di-nwọnni-ẹnyi lala!
MAT.21.9	Ọjịja-mma ya rị nị Osolobuẹ
MAT.21.9	imẹ ebẹhụ kachanrịn elu-igwee.”
MAT.21.10	Ogẹn o gi nwan banye Jerusalẹm, ọ rịkẹ sị wẹ kpasu obodo hụ ile: Wẹ hụ a jụ, “Onyẹ wụ onyẹni?”
MAT.21.11	Igunrun ahụn nọ sị, “Onyẹni wụ Jizọsị, onyẹ-amụma ahụn gha Nazarẹtị rị Galili bịa.”
MAT.21.12	Ya Jizọsị nọ banye Ụlọ-nsọ, chụpụ ndị ile rị a zụ afịa imẹ Ụlọ-nsọ — kẹ ndị rị e reni kẹ ndị rị e ṅọnni; o hukpumẹ teburu ndị a gbahutọ egho lẹ oche ndị e re oluikuku. 
MAT.21.13	Ọ sị wẹ,
MAT.21.13	“Wẹ de ẹ imẹ Ẹkụkwọ-nsọ, sị,
MAT.21.13	‘Wẹ k'a kpọ Ụlọ m ụlọ ekpere’,
MAT.21.13	kanị ụnụ e gigụọ a họnrin ebe ndị ohin a warị!”
MAT.21.14	Ndị ẹnya-ishi lẹ ndị ngụrọ a bịa d'e kunrun ẹ imẹ Ụlọ-nsọ, ọ nọ zụọ wẹ. 
MAT.21.15	Kanị ogẹn ndị-isi nchụn-ẹjan lẹ ndị-nkuzi Iwu gi hụn ihiẹn ndị a tụ ẹnya ọ rị e mẹ, hụnzị kẹ ụmụ-ndu rị imẹ Ụlọ-nsọ rị e yi oro, a sị, “Ọjịja-mma ya rịnị nwa Defidi,” iwe nọ wemẹ wẹ. 
MAT.21.16	Wẹ nọ sị a, “Ị hụ a nụ ihiẹn ụmụ-nduni rị e ku?” Jizọsị nọ sị wẹ, “Ẹghẹẹ, m hụ a nụ. Ụnụ e ke gụntu ebẹhụ Ẹkụkwọ-nsọ nọ sị,
MAT.21.16	‘Y'e gigụọ ọnụ ụmụẹka lẹ ndị rị a ra ẹran
MAT.21.16	kwademẹ ịja-mma zu oke’?”
MAT.21.17	Ọ nọ la wẹ tọ, gha imẹ obodo hụ pụ, shi Bẹtani d'a nọdị uhinhin hụ.
MAT.21.18	Eki e fọn ụzụtụntụn, ebe o kinkọ Jerusalẹm, ẹgụn hụ a gụn a. 
MAT.21.19	Ọ nọ hụn osisi figi mkpẹnrẹn ụzọ; o ru ukun ẹ, onwọnni ihiẹn ọ hụn elu ẹ mmanị ẹhụhụọ sụọ. Ọ nọ sị osisi hụ, “Amịzịlẹ mkpụrụ jẹnrin ejẹn.” Ya kẹ Osisi hụ nọ kpọpụ nkụn ozigbo. 
MAT.21.20	Ndị nsọnmazụụn a a hụn ihiẹnni, ọ tụ wẹ ẹnya, wẹ nọ sị, “Nanị osisi hụ dọn kpọpụ nkụn ozigbo?” 
MAT.21.21	Jizọsị nọ sị wẹ, “M rị a gwa ụnụ ezioku, omẹni ụnụ nwọn okukwe, nị ụnụ enwọnni obi-ẹbụọ, ụnụ k'a saẹka mẹ ihiẹn wẹ mẹ osisi figi hụ. Ẹlẹdẹ ọhụn sụọ, ọsụọn'a nị ụnụ sị uguni, ‘Jẹn d'a tụ enwẹn i ye imẹ ohimin,’ o jẹnkọ d'e mẹ. 
MAT.21.22	Ihiẹn ọwụlẹ ụnụ mẹ ekpere rịọ, kweri ni ụnụ k'e nwọnhẹn ẹ, ụnụ k'e nwọnhẹn ẹ.”
MAT.21.23	Ogẹn o gi nwan banye Ụlọ-nsọ, ndị-isi nchụn-ẹjan lẹ ndị-isi nọ bịa d'e kunrun ẹ ebe ọ rị a kuzi, sị a, “Onyẹ sị ị mẹ ihiẹn ndịnị ị rị e mẹ? Onyẹ zi i?” 
MAT.21.24	Jizọsị nọ sị wẹ, “Mmẹ lẹ enwẹn m jẹnkọ d'a jụ ụnụ akpụ ụtaa ohu: ụnụ za m'a, a gwa m ụnụ onyẹ sị m mẹ ihiẹn ndịnị.” 
MAT.21.25	“Onyẹ sị Jọnụ mẹ Mirin-Chuku o mẹ? Chuku rị elu-igwee zi ẹ, ra ịhịan?”
MAT.21.25	Wẹ nọ jẹn umẹ, sị, “Ẹnyi sị, ‘Chuku rị elu-igwee zi ẹ,’ o sikọ d'a sị, ‘Kị haịn ụnụ gilẹni nwan gi oku ẹ dọn?’ 
MAT.21.26	Kanị egun igunrunni anịkọ ẹnyi sị, ‘Ịhịan zi ẹ,’ makẹni ịhịan ile weri ẹ nị Jọnụ wụ onyẹ-amụma.” 
MAT.21.27	Ya wẹ nọ sị Jizọsị, “Ẹnyi amarịn.” Ọ nọ sị wẹ, “Mmẹ nwẹn agwakọ ụnụ onyẹ sị m mẹ ihiẹn ndịnị.
MAT.21.28	“Kị ụnụ ro? Okẹnnyẹ ohu mụ ikẹnnyẹ ẹbụọ. O jẹn d'e kunrun nke ibuzọ, sị a, ‘Nwa m, jẹn d'a rụn ọrụn imẹ ugbo vaịnị tannị.’ 
MAT.21.29	Ọ nọ sị, ‘Ejẹnkọ m.’ Kanị, omẹgụ, o rohutọ, jẹnmẹ. 
MAT.21.30	Okẹnnyẹ hụ nọ jẹn d'e kunrun hụn-ẹbọ, gwazị a ẹrịra. Ọ nọ sị, ‘Baba, m sikọ d'e jẹn.’ Kanị o jẹnni. 
MAT.21.31	Onyẹ imẹ wẹ mẹ ihiẹn nẹdi ẹ chọ? Wẹ nọ sị, ‘Nke ibuzọ.’
MAT.21.31	“Jizọsị nọ sị wẹ: M rị a gwa ụnụ ezioku, ndị a na Ụgwọ-isi wẹ gi njọ wẹ marịn lẹ ndị ịgbaraja hụ e buni ụnụ ụzọ a banye Alị-eze Osolobuẹ. 
MAT.21.32	Makẹni, Jọnụ hụn e mẹ mirin-Chuku bịa d'a ghọsị ụnụ ezigbo ụzọ ahụn Osolobuẹ chọ, kanị, ụnụ egini oku ẹ dọn. Kanị ndị a na ụgwọ-isi wẹ gi njọ wẹ marịn lẹ ndị ịgbaraja gi ẹ dọn; ogẹn ụnụ gidẹ hụn ihiẹn rị e mẹni ụnụ egin'ẹ rogharị, kweri ihiẹn o ku.
MAT.21.33	“Nụ nị ilu ọzọ: O nwọn onyẹ ohu nwọn alị, ọ nọ kụn a vaịnị, tụnhunmẹ ẹ mgbọn, guye ebe wẹ nọ a pịnpụha manya-vaịnị imẹ ugbo hụ, tụnzịkwọ ụlọ-nche ye ẹ, bu ẹ che ẹka ndị sikọ d'a gha a rụn a e-gbu-e-ke. Ọ nọ shi alị ọzọ. 
MAT.21.34	Ogẹn vaịnị e rumẹ, ọ nọ zi idibo ẹ jẹnni ndị hụ ugbo hụ rị ẹka d'a nahan wẹ ihiẹn vaịnị a mị. 
MAT.21.35	Ndị hụ ugbo hụ rị ẹka nọ kwọndọn idibo ẹ, gbu onyẹ ohu ili, gbu onyẹ ohu ozun, ma onyẹ ohu ọmụma. 
MAT.21.36	O zijẹnzi idibo ẹ ọzọ bu ọda karị ndị ibuzọ. E mẹzi wẹ wẹ ihiẹn wẹ mẹ ndị ibuzọ. 
MAT.21.37	Omẹgụ, ọ nọ zijẹn nwa a, sị, ‘Wẹ sikọ d'a gbaye nwa m.’ 
MAT.21.38	Kanị, ogẹn ndị hụ ugbo hụ rị ẹka gi hụn nwa a, wẹ nọ sị ibe wẹ, ‘Onyẹni wụ hụn jẹnkọ d'e nwọnrin ebeni omẹgụ; nị ẹnyi gbupụn'a nwan weri ihiẹn ẹ!’ 
MAT.21.39	Ya wẹ nọ kwọndọn ẹ, gha ugbo-vaịnị hụ dọkpụnpụ a, gbu ẹ.
MAT.21.40	“Onyẹ nwọn ugbo-vaịnị hụ bịa nwan, k'o k'e mẹ ndị hụ ugbo hụ rị ẹka? 
MAT.21.41	Wẹ nọ za, sị, ‘O jẹnkọ d'e gbu ndị-ẹti hụ, gbu wẹ la iwi, we ugbo-vaịnị hụ ye ndị ọzọ hụn jẹnkọ d'a rụnn'a, e ye ẹ ihiẹn-ugbo ẹ ogẹn ihiẹn-ugbo.’
MAT.21.42	“Jizọsị nọ sị wẹ: Ụnụ e ke gụntu ihiẹn Ẹkụkwọ-nsọ ku? Ẹkụkwọ-nsọ sị,
MAT.21.42	‘Ọmụma hụ ndị a tụn ụlọ jụ,
MAT.21.42	a wụrụọlẹ hụn gi ụlọ;
MAT.21.42	Ẹka Di-nwọnni-ẹnyi mẹ ihiẹnni,
MAT.21.42	ọ tụka ẹnyi ẹnya!’
MAT.21.43	“M rị nwan a gwa ụnụ nị wẹ jẹnkọ d'a narịn ụnụ Alị-eze Osolobuẹ, we ẹ ye ndị alị ọzọ jẹnkọ d'a mị mkpụrụ a. 
MAT.21.44	Onyẹ danye elu ọmụmanị jẹnkọ d'e tigungwọn, kanị ọ dankwasị ịhịan, o gwerinrin ẹ!”
MAT.21.45	Ogẹn ndị-isi nchụn-ẹjan lẹ ndị Itu-Farisi gi nụ ilu ndịnị, wẹ nọ marịn nị uwẹ k'ọ rị e ku. 
MAT.21.46	Wẹ te chọ nị wẹ nwụnrụn a, kanị egun igunrun rị ebahụn anịnị wẹ, makẹni wẹ weri ẹ nị onyẹ-amụma k'ọ wụ.
MAT.22.1	Jizọsị nọ tazịnị wẹ ilu, sị, 
MAT.22.2	“Alị-eze elu-igwee nọ kẹ ebe eze ohu nọ kpọnị nwa a oriri-agbamẹkụkwọ. 
MAT.22.3	O zi idibo ẹ d'a kpọ ndị wẹ kpọ oriri-agbamẹkụkwọ hụ, kanị achọnị wẹ nị wẹ bịa. 
MAT.22.4	O zizi idibo ọzọ, sị, ‘Gwa nị ndị hụ wẹ kpọ oriri, sị, “Lee n'ẹ, a kwademẹgụọ m oriri m; e gbuọlẹ m okẹn-efin m lẹ ụmụ-efin m zụntọ. A kwademẹgụọ m ihiẹn ile; bịa nị oriri-agbamẹkụkwọ hụ.” ’
MAT.22.5	“Kanị egọndẹni wẹ ntịn, onyẹ-onyẹ nọ jẹnmẹ ebe o jẹnkọ: onyẹ ohu e jẹnmẹ ugbo ẹ, onyẹ ọzọ e shi afịa a, 
MAT.22.6	ndị họdụnị nọ nwụnrụn ndị idibo ẹ, gbe ifẹnrẹn ye wẹ ihun, gbu wẹ. 
MAT.22.7	Eze hụ nọ gi olulu zijẹn ndị-agha a, wẹ nọ gbupụ ndị izighẹ hụ, dụn obodo wẹ ọkụn.
MAT.22.8	“Eze nọ sị idibo ẹ, ‘Ẹnyi e mẹmẹgụọ oriri-agbamẹkụkwọ, kanị ndị wẹ kpọ oriri efuruni ndị w'a kpọ. 
MAT.22.9	Jẹnsọnmẹ ni nwan ọgbara-ogbe d'a kpọ ndị ile ụnụ sikọ d'a hụn; sị nị wẹ bịa oriri-agbamẹkụkwọ.’ 
MAT.22.10	Idibo ẹ nọ jẹnsọnmẹ ọgbara-ogbe, wẹhẹ ndị ile wẹ hụn, kẹ ezigbo ịhịan kẹ eje-ịhịan, ọbịa e jun ebahụn wẹ nọ e ri oriri-agbamẹkụkwọ.
MAT.22.11	“Kanị, ogẹn eze hụ gi bịa d'a hụn ndị ọbịa a, ọ nọ hụn onyẹ ohu yilẹni ẹwuru wẹ gi e jẹn agbamẹkụkwọ. 
MAT.22.12	Ọ sị a, ‘Di-ẹnyi; nanị ị dọn banhan ebeni bụ y'e yi ẹwuru agbamẹkụkwọ?’ Ọ hụnnị ọnụ shịarị a. 
MAT.22.13	Eze nọ sị idibo ẹ, ‘Kẹnmẹ n'ẹ ụkụ lẹ ẹka, tụ a ye ishi ahụn rị ezi, ebe ịhịan jẹnkọ d'a nọ a kwan ẹkwan, a ta nkwẹnrẹn-eze.’ 
MAT.22.14	Makẹni ndị wẹ kpọ bu ọda, kanị ndị wẹ họrị ebuni ọda.”
MAT.22.15	Ndị Itu-Farisi nọ jẹn umẹ nị wẹ gi oku-ọnụ Jizọsị nwụndọn ẹ. 
MAT.22.16	Wẹ nọ zijẹn ndị nsọnmazụụn wẹ lẹ ndị itu Hẹrọdụ d'a jụ a ụtaanị: “Onyẹ-nkuzi, ẹnyi a marịnghọ n'ị wụ onyẹ ezioku, nị ị rị a kuzi ụzọ Osolobuẹ k'o furu, nị egun ịhịan ara tụ ị, y'a ra lee ịhịan ẹnya ihun. 
MAT.22.17	Gwa nwan ẹnyi: O furughọ nị ẹnyi kụ eze-kanị wụ Siza ụgwọ-isi ra o furuni?”
MAT.22.18	Kanị Jizọsị a marịngụọ nị wẹ rị a chọ ihiẹn rị a ọnụ. Ọ nọ sị, “Kị ụnụ rị a chọnị ihiẹn rị m ọnụ; ndị ihunnaị?! 
MAT.22.19	Ghọsịdẹle ni m egho wẹ gi a kụ ụgwọ-isi hụ.” Wẹ nọ wẹhẹn'ẹ akpụrụ egho dinarịọsụ ohu. 
MAT.22.20	Jizọsị nọ sị wẹ, “Isi onyẹ lẹ ẹfan onyẹ wụ ndịnị?” 
MAT.22.21	Wẹ nọ sị, “Nke Siza rọ.” Ya ọ nọ sị wẹ, “We ni nwan ihiẹn Siza ye Siza, ụnụ e we ihiẹn Osolobuẹ ye Osolobuẹ.” 
MAT.22.22	A nụ w'a, ọ tụ wẹ ẹnya, wẹ nọ la a tọ, pụ.
MAT.22.23	Ụhụọhịn ohu hụ, o nwọn ndị Itu-Sadusi bịa d'e kunrun Jesu. Ndị itu-Sadusi sị nị ndị nwụnnị ara lihi. Wẹ nọ jụ a ụtaa, 
MAT.22.24	sị, “Onyẹ-nkuzi, Mozizi sị, ‘Okẹnnyẹ nwụnhụn bụ ọ mụnị nwa, nwẹnẹ ẹ ya lụma nwunyẹ ẹ, kẹni ọ mụdọnni nwẹnẹ ẹ nwụnhụnnị ụmụ.’ 
MAT.22.25	Ẹnyi te nwọn ikẹnnyẹ ẹsa wụ umunẹ imẹ ẹnyi; nke ibuzọ a lụgụ nwunyẹ, ọ mụnị nwa n'o d'a nwụnhụn, nwẹnẹ ẹ sọnn'ẹ nọ lụma nwunyẹ ọ nwụnnahịn. 
MAT.22.26	Ẹrịra kẹ hụn ẹbụọ ahụn mẹ, lẹ nke ẹtọ, d'e ru hụn mẹ wẹ ẹsa; wẹ ile a nwụnhụnchanrịn. 
MAT.22.27	Omẹgụ, okpoho hụ nkẹ nọ nwụnhụn. 
MAT.22.28	Ogẹn ndị nwụnhụnnị e gi nwan lihi, nwunyẹ onyẹ k'o jẹnkọ d'a wụ imẹ mmadụ ẹsa hụ, ebe o mẹ ni wẹ ile lụgbarị a?”
MAT.22.29	Kanị Jizọsị nọ za wẹ, sị, “Ụnụ e fiegụọ ụzọ makẹni ụnụ amarịn Ẹkụkwọ-nsọ, ụnụ amarịn kẹ ikẹn Osolobuẹ han. 
MAT.22.30	Ogẹn ndị nwụnhụnnị sikọ d'e gi gha ọnwụn lihi, alụkọ wẹ di lẹ nwunyẹ; wẹ jẹnkọ d'a nọ kẹ ndị mmọn-ozi ghalẹni a lụ di lẹ nwunyẹ. 
MAT.22.31	O mẹ nke iweli ndị nwụnhụnnị, ụnụ e ke gụntu ihiẹn Chuku gwa ụnụ imẹ Ẹkụkwọ-nsọ? 
MAT.22.32	Ọ sị, ‘Mmẹ wụ Chuku Ebraham, Chuku Aziki, Chuku Jekọpụ.’ Osolobuẹ ẹlẹ Chuku ndị nwụnnị, kanị Chuku ndị rị ndụn k'ọ wụ.” 
MAT.22.33	Igunrun hụ a nụ a, nkuzi ẹ a tụ wẹ ẹnya.
MAT.22.34	Ogẹn ndị Itu-Farisi gi nụ nị Jesu e kpukingụọ ndị Itu-Sadusi ọnụ, wẹ nọ zu, buru ẹ, 
MAT.22.35	onyẹ ohu imẹ wẹ wụ ọka iwu nọ gi ụtaa shin'ẹ ọnyan, sị 
MAT.22.36	“Onyẹ-nkuzi, elee iwu kachanrịn imẹ Iwu Mozizi?” 
MAT.22.37	Ọ nọ sị a, “ ‘Gi obi i ile, enwẹn
MAT.22.38	Ọnwan wụ iwu kachanrịnnị lẹ nke ibuzọ. 
MAT.22.39	Nke ẹbụọ nọzị kẹ nke ibuzọnị: ọ sị, ‘Ihiẹn ibe i sikọ d'a sụọrịrị ị kẹ ihiẹn enwẹn i dọn a sụọ ị.’ 
MAT.22.40	Iwu ẹbụọnị gi Iwu Mozizi ile lẹ ihiẹn ile ndị-amụma ku.”
MAT.22.41	Ogẹn ndị Itu-Farisi gi rị ụzọ ohu, Jizọsị nọ jụ wẹ ụtaa, 
MAT.22.42	sị, “Ẹlẹ ẹnya kẹ ụnụ gi e lee Onyẹ nzụọpụha ahụn Osolobuẹ tumẹ? Nwa onyẹ k'ọ wụ?” Wẹ nọ sị a, “Nwa Defidi.” 
MAT.22.43	Ọ nọ sị wẹ, “Nanị Mmọn-nsọ dọn nwan mẹ Defidi kpọ a ‘Di-nwọnni m’ ebẹhụ Ẹkụkwọ-nsọ nọ sị,
MAT.22.44	‘Di-nwọnni-ẹnyi sị Di-nwọnni m;
MAT.22.44	nọdị alị ẹka-nni m,
MAT.22.44	d'e ru mgbe m bugụ ndị iṅẹnrẹn i
MAT.22.44	che okpuru ụkụ ị?’
MAT.22.45	“O mẹ nwan nị Defidi kpọ a ‘Di-nwọnni m’, nanị o dọnzi wụrụ nwa Defidi?” 
MAT.22.46	Onwọnni onyẹ saẹka za ihiẹn ọwụlẹ. Onwọnzini onyẹ egun nị jụzị a ụtaa gha ụhụọhịn hụ jẹnmẹ.
MAT.23.1	Ya kẹ Jizọsị nọ sị igunrun hụ lẹ ndị nsọnmazụụn a, 
MAT.23.2	“Ndị-nkuzi Iwu lẹ ndị Itu-Farisi rị nwan Ocho-Mozizi a kuzi Iwu Mozizi. 
MAT.23.3	E mẹ ni nwan ihiẹn ọwụlẹ wẹ gwa ụnụ, e gi n'ẹ e dọn; ka esọnkwọlẹ ni wẹ mẹ ihiẹn wẹ rị e mẹ. Makẹni, w'a kuzi bụ w'a ra mẹ ihiẹn wẹ rị a kuzi.
MAT.23.4	“W'e kẹnmẹ ibu nyịnnị hụn a fụ ọrụn obubu e che ịhịan isi-uvun, kanị w'a ra kweri tịnpụdẹ mkpịnsịn-ẹka ohu bu wẹ.
MAT.23.5	“W'e mẹ ihiẹn ile w'e mẹ kẹni ịhịan legha wẹ: wẹ chọ nị wẹ yiri mkpọ filatrị ahụn w'e deye oku-Chuku w'e yi ezimezi ihun, e yiri wẹ hụn hi ogbe. Wẹ gha a kwaye tasẹlụ ahụn w'a kwaye ẹkwa ekpere, e mẹmẹ nke wẹ n'o sue, kẹni ịhịan hụn wẹ.
MAT.23.6	“Ọ sụọ wẹ nị w'a nọdị isi-ocho wẹ gha e ri oriri lẹ nị w'a nọdị oche pụ-ichẹn imẹ ụlọ-ofufe; 
MAT.23.7	ọ sụọ wẹ nị w'e kele wẹ ọhụnma ogbe ebe ịhịan jun lẹni w'a kpọ wẹ ‘Onyẹ-nkuzi.’ 
MAT.23.8	Ka anịlẹ ni ịhịan kpọ ụnụ ‘Onyẹ-nkuzi,’ makẹni Onyẹ-nkuzi ohu sụọ kẹ ụnụ nwọn; umunẹ kẹ ụnụ ile wụ. 
MAT.23.9	Akpọlẹ ni ịhịan ‘Nẹdi ẹnyi,’ elu-ụwanị makẹni Nẹdi ohu sụọ kẹ ụnụ nwọn, elu-igwee k'ọ rị. 
MAT.23.10	Anịlẹ nị ịhịan kpọ ụnụ ‘Di-nwọnni-ẹnyi’ makẹni Di-nwọnni ụnụ wụ ohu sụọ: Ya wụ Kraịstị. 
MAT.23.11	Onyẹ kachanrịnnị imẹ ụnụ k'a wụrụ odibo ụnụ. 
MAT.23.12	Onyẹ bushi enwẹn ẹ elu, e wetu w'ẹ alị; kanị onyẹ welụa enwẹn ẹ alị, e bushi w'ẹ elu. 
MAT.23.13	“Kanị nsọngbu rị e che ụnụ ndị-nkuzi Iwu lẹ ndị Itu-Farisi, ndị ihunnaị! Makẹni ụnụ a kpọkin ụzọ Alị-eze elu-igwee: ụnụ abanyeni, ụnụ eyekọ ndị chọ nị wẹ banye efe banye. 
MAT.23.14	[Nsọngbu rị e che ụnụ ndị-nkuzi Iwu lẹ ndị Itu-Farisi, ndị ihunnaị! Ụnụ e rigbu ikpoho di wẹ nwụnhụn, e gi ekpere sueni e kpumẹ ẹ. Afụnfụn Osolobuẹ k'e ye ụnụ k'a ka nke ndị ọzọ.]
MAT.23.15	“Nsọngbu rị e che ụnụ, ndị-nkuzi Iwu lẹ ndị Itu-Farisi, ndị ihunnaị! Makẹni ụnụ e jẹnsọnmẹ alị ichẹn-ichẹn, e fetudẹ ohimin, chọkọ onyẹ sikọ d'e kweri femẹ ofufe ụnụ — ọsụọn'a nị akpụ onyẹ ohu sụọ rọ, kanị onyẹ kweri nwan sọnmẹ ụnụ, ụnụ e mẹ ẹ wụrụ nwa ọkụn-mmọn karịdẹ ụnụ nwẹn.
MAT.23.16	“Nsọngbu rị e che ụnụ ndị ẹnya-ishi rị e du ịhịan, a sị, ‘Onyẹ kun Ụlọ-NSỌ, onwọnni ihiẹn ọ wụ; kanị, o kun goru rị imẹ Ụlọ-NSỌ, o jẹnkọ d'e mẹzurịrị ihiẹn o kunn'ẹ.’ 
MAT.23.17	Ndị nzuzu ẹnya kpu ishi! Elee hụn ka? Goru ra Ụlọ-NSỌ hụn mẹ goru hụ rị nsọ? 
MAT.23.18	Ụnụ a sị nị ‘Ịhịan kun ukpo nchụn-ẹjan, onwọnni ihiẹn ọ wụ; kanị o kun oyiye rị elu ẹ, o sikọ d'e mẹzurịrị ihiẹn o kunn'ẹ.’ 
MAT.23.19	Ndị ẹnya-ishi! Elee hụn ka? Oyiye ra ukpo nchụn-ẹjan hụn mẹ oyiye hụ rị nsọ?
MAT.23.20	“Onyẹ kun ukpo nchụn-ẹjan e kungụọ kẹ ukpo nchụn-ẹjan kẹ oyiye ile rị elu ẹ. 
MAT.23.21	Onyẹ kun Ụlọ-NSỌ e kungụọ kẹ Ụlọ-NSỌ kẹ Osolobuẹ hụn bi imẹ ẹ. 
MAT.23.22	Onyẹ kun elu-igwee e kungụọ ukpo Osolobuẹ lẹ onyẹ hụn nọdị alị ukpo hụ.
MAT.23.23	“Nsọngbu rị e che ụnụ ndị-nkuzi Iwu lẹ ndị Itu-Farisi, ndị ihunnaị! Ụnụ a kụ ohu-imẹ-ụzọ-iri: kẹ nke arabasị-minti kẹ dilụ kẹ kumini — a latọ ihiẹn ndị ka mkpa imẹ Iwu hụn wụ imẹ ịhịan k'o furu lẹ omikẹn lẹ okukwe. Ihiẹn ndịnị ka mkpa furu ụnụ k'a gha e mẹ, e mẹzikwọ ndị ọzọ hụ. 
MAT.23.24	Ndị ndu ẹnya-ishi! Ụnụ e shiẹnpụ ịwawa, e luepụ anyịnyan-mkpukpuke!
MAT.23.25	“Nsọngbu rị e che ụnụ ndị-nkuzi Iwu lẹ ndị Itu-Farisi, ndị ihunnaị! Makẹni ụnụ a chanchan azụụn mkpu lẹ afẹrẹ hụn w'e legha, kanị ihiẹn jun imẹ wẹ wụ ẹnya-uku lẹ imẹ ihiẹn sụọnị ụnụ. 
MAT.23.26	Onyẹ Farisi ẹnya-ishi! Bu ụzọ chanchan imẹ mkpu lẹ imẹ afẹrẹ — nị azụụn wẹ nwunghọ!
MAT.23.27	“Nsọngbu rị e che ụnụ ndị-nkuzi Iwu lẹ ndị Itu-Farisi, ndị ihunnaị! Ụnụ nọ kẹ ili wẹ te nzụn: ị hụn a, ọ magbu enwẹn ẹ mma, kanị ọkpụkpụ ndị nwụnhụnnị lẹ ihiẹn ile rụnị e jun imẹ wẹ. 
MAT.23.28	Ẹrịra kẹ ụnụ nọ: ụnụ nọ kẹ ezigbo ịhịan ẹnya ịhịan, kanị ụnụ a kuzi ihiẹn ọzọ e ro ọzọ, eje-ihiẹn eje-ihiẹn kẹ ụnụ e ro.
MAT.23.29	“Nsọngbu rị e che ụnụ ndị-nkuzi Iwu lẹ ndị Itu-Farisi, ndị ihunnaị! Ụnụ e dọnzi ili ndị-amụma akan, a chọ ihiẹn wẹ gi a nyanhan ndị mbụ mẹ uche Osolobuẹ mma; 
MAT.23.30	a sị, ‘Omẹni ẹnyi te rị a ogẹn ndị nẹdi ẹnyi wẹ kanị, ẹnyi eke sọn wẹ gbu ndị-amụma!’ 
MAT.23.31	Ọhụn kẹ ụnụ gi a shịagbu enwẹn ụnụ ẹri nị ụnụ wụ ụmụ ndị gbu ndị-amụma! 
MAT.23.32	Mẹchanrịn nị nwan ihiẹn ndị nẹdi ụnụ kanị bidọn! 
MAT.23.33	Agwọ kẹ ụnụ wụ! Igunrun ẹjụ-alị! Nanị ụnụ e dọn wanahịn afụnfụn ọkụn-mmọn?
MAT.23.34	“M jẹnkọ nwan d'e zihẹni ụnụ ndị amụma lẹ ndị marịn ihiẹn lẹ ndị marịn Iwu Mozizi ọhụnma. Ụnụ jẹnkọ d'e gbu ụfọdụ, kpọma ụfọdụ ye osisi gbu, fịan ụfọdụ mkpịnsịn imẹ ụlọ-ofufe ụnụ; ụnụ sikọ d'a gha a chụ wẹ gha obodo pụ obodo, 
MAT.23.35	kẹni Osolobuẹ jụ ụnụ ukwere ẹdeke ndị ezi-omumẹ ile wẹ gbu elu-ụwa — gha ẹdeke Ebẹlụ onyẹ ezi-omumẹ d'e ru ẹdeke Zẹkaraya nwa Barakaya, hụn ụnụ gbutọ imẹ Ụlọ-nsọ, ẹgbata Ebe rị nsọ lẹ Ukpo nchụn-ẹjan. 
MAT.23.36	M rị a gwa ụnụ ezioku, agbọnị jẹnkọ d'e gi isi buru ihiẹn ndịnị ile.
MAT.23.37	“Euu Jerusalẹm! Jerusalẹm!! Obodo hụn e gbu ndị-amụma, e gi ọmụma a magbu ndị wẹ zihẹn'ẹ! Mgbe ole-lẹ-ole kẹ m chọpụ nị m kpumẹ ụmụ ị kẹ nneku-ọhụhụ dọn e gi nku e kpumẹ ụmụ a, bụ y'a nịnị m! 
MAT.23.38	Lee ẹ, ụlọ ị sikọ nwan d'a gban'ị okpokoro! 
MAT.23.39	M rị a gwa ị nị y'a hụnkọzị m d'e ru ogẹn i sikọ d'a sị, ‘Ngọzi ya rịnị onyẹ hụ gi ẹfan Di-nwọnni-ẹnyi lala.’ ”
MAT.24.1	Jizọsị nọ gha Ụlọ-nsọ pụ; ọ pụkọ, ndị nsọnmazụụn a nọ bịa d'e kunrun ẹ, a ghọsịsọnmẹ ẹ ụlọ rị ichẹn-ichẹn rị Ụlọ-nsọ. 
MAT.24.2	Kanị Jizọsị nọ sị wẹ, “Ụnụ a hụn ihiẹn ndịnị? M rị a gwa ụnụ ezioku, onwọnni ogbe ọmụma ohu jẹnkọ d'a họdụ elu ibe ẹ; wẹ k'a kụtuchanrịn wẹ ile.”
MAT.24.3	Jizọsị nọdị alị elu Ugu Olivu, ndị nsọnmazụụn a nọ bịa d'e kunrun ẹ ebẹhụ ya sụọ nọdị, sị, “Gwa ẹnyi, elee ogẹn kẹ ihiẹn ndịnị jẹnkọ d'e mẹ? Kị wụ ahịma ọbịbịa ị lẹ ahịma ọgụgụ-ogẹn?” 
MAT.24.4	Jizọsị nọ za wẹ, sị, “Kpachanpụ nị ẹnya makẹ wẹ gha e dufie ụnụ; 
MAT.24.5	makẹni, ndị bu ọda jẹnkọ d'e gi ẹfan m bịa, a sị, ‘Mmẹ wụ Kraịstị,’ gi ẹ dufie ndị bu ọda. 
MAT.24.6	Ụnụ jẹnkọ d'a nụsọnmẹ nị agha rị, nụsọnmẹ nị agha jẹnkọ d'a rị; ka anịlẹ ni egun tụ ụnụ, makẹni ihiẹn ndịnị jẹnkọ d'e mẹ bụ ọgụgụ-ogẹn eke ru.
MAT.24.7	“Alị sikọ d'a lụsọn alị; alị-eze a lụsọn alị-eze, ụnwụn lẹ alị-ọmahihie jẹnkọ d'a rị ebe rị ichẹn-ichẹn. 
MAT.24.8	Kanị, wẹ ile nọhụ kẹ ebe imẹ nọhụ mẹmẹ okpoho.
MAT.24.9	“Ogẹn hụ, wẹ k'e mẹshi ụnụ ikẹn, gbudẹ ụnụ; ize ụnụ jẹnkọ d'a ban alị ndị ọzọ makẹni ụnụ rị a za ẹfan m. 
MAT.24.10	Ndị bu ọda jẹnkọ d'a danpụ imẹ okukwe, e re ibe wẹ, e ze ize ibe wẹ. 
MAT.24.11	Ndị amụma-ntụ bu ọda jẹnkọ d'a pụha, dufie ndị bu ọda. 
MAT.24.12	Ufiri nị njọ jẹnkọ d'a barahị, ihiẹn-ọsụsụọ ndị bu ọda jẹnkọ d'a jụ oyi. 
MAT.24.13	Kanị onyẹ hụn din ndidin ru isi ẹ kẹ nzụọpụha jẹnkọ d'e ru ẹka. 
MAT.24.14	Wẹ jẹnkọ d'e zigbarị elu-ụwa ile oziọmanị, oziọma Alị-eze, kẹn'ọ wụrụ ọshẹri imẹ alị ile; ogẹn hụ kẹ ọgụgụ-ogẹn e gi ru.
MAT.24.15	“Ya wụ, ụnụ hụn arụ ahụn k'e buhẹ ntikpọ k'o turu imẹ Ebe rị nsọ nọkẹ kẹ Daniẹlụ onyẹ-amụma dọn ku (onyẹ rị a gụnnị ya ghọta a ọhụnma), 
MAT.24.16	ndị rị Judia wẹ gbashikwọ elu ugu ndị rị ebẹhụ; 
MAT.24.17	onyẹ rị elu ụlọ y'e hidangụkwọlẹ banyemẹzi d'e weri ihiẹn rị mmụlọ; 
MAT.24.18	onyẹ rị ugbo, y'e kinkwọlẹ shi ụlọ n'o jẹnkọ d'e weri ẹwuru o yiye elu ẹ. 
MAT.24.19	“Kanị o jẹnkọ d'a fụ ndị rị imẹ lẹ ndị pa nwa ẹka ọrụn ogẹn hụ! 
MAT.24.20	E mẹ ni nwan ekpere amamgbe ọsọ ụnụ a wụ ebe mirin rị e zue mọbụ Ụhụọhịn Ezumikẹn kẹni ọsọ nị ụnụ gba. 
MAT.24.21	Makẹni okẹn afụnfụn jẹnkọ d'a rị, ụdị hụn rịtulẹni kete ụwa e bidọnlẹ, ụdị hụn jẹnkọlẹni d'a rịzị. 
MAT.24.22	Omẹni ebelụanị wẹ ogẹn hụ, onwọnni onyẹ k'a wanahịnnị; kanị, Osolobuẹ k'e gi ufiri ndị Osolobuẹ họrị belụa ogẹn nsọngbu ahụn.
MAT.24.23	“Ogẹn hụ, onyẹ sị ụnụ, ‘Lee Kraịstị ebeni!’ Mọbụ ‘Lee ẹ ebẹhụ,’ ekwerikwọlẹ ni. 
MAT.24.24	Makẹni, ndị kpọ enwẹn wẹ Kraịstị lẹ ndị amụma-ntụ jẹnkọ d'a pụha, rụnsọnmẹ okẹn ihiẹn-ahịma lẹ ọrụn-atụmẹnya, kẹni wẹ dufie ịhịan, dufiedẹ ndị Osolobuẹ họrị omẹni o te k'a nị wẹ mẹ.
MAT.24.25	“A gwatọgụọkwọ m ụnụ!
MAT.24.26	“Ya wụ, wẹ sị nwan ụnụ, ‘Lee ẹ, ọ rị imẹ atụ’, ejẹnkwọlẹ ni. Wẹ sị, ‘Lee ẹ, ọ rị mmughẹ’, ekwerikwọlẹ ni. 
MAT.24.27	Makẹni, kẹ amụma dọn a gha ọwụwa-ẹnyanwụn e be, a hụn w'a ọdịdan-ẹnyanwụn, ẹrịra kẹ ọbịbịa Nwa nke Ịhịan jẹnkọ d'a rị. 
MAT.24.28	Ebe ọwụlẹ ozun rị kẹ udele sikọ d'a nọ zu.
MAT.24.29	“Hụn nsọngbu ogẹn hụ gihụ ghafegụ, ẹnyanwụn jẹnkọ d'a gba ishi, ifọn etikọzị; kokisẹ rị igwere k'a dantusọnmẹ, ikẹn ndị rị igwere k'e mẹhunmẹ. 
MAT.24.30	Ogẹn hụ kẹ ahịma Nwa nke Ịhịan k'e gi pụha igwere. Alị ile rị elu-ụwa k'a kwan ẹkwan wẹ hụn Nwa nke Ịhịan. Wẹ k'a hụn Nwa nke Ịhịan k'ọ rị orukpu igwere o gi lala, ya lẹ ikẹn lẹ ọghọ hi-ogbe. 
MAT.24.31	O sikọ d'e gi okẹn opi hannị zipụ ndị mmọn-ozi ẹ ẹbamịn ẹnịnọ d'e wegbama ndị nke Osolobuẹ rị ebe ile ụwa ru.
MAT.24.32	“Gi ni osisi figi mụnrụn ihiẹnni: Hụn agalaba a gihụ fọrịma, y'a marịn nị udu-mirin e d'e bidọn. 
MAT.24.33	Ẹrịrazịkwọ, ụnụ hụn ihiẹn ndịnị ile, ụnụ a marịn nị ogẹn hụ e rugụọ, n'o rugụọdẹ ọnụmụzọ. 
MAT.24.34	M rị a gwa ụnụ ezioku, agbọnị agụchanrịnkọ ihiẹn ndịnị kebe mẹzu. 
MAT.24.35	Igwere lẹ ụwa k'a gụ, kanị oku m k'a bụnrịrị.
MAT.24.36	“O mẹ nke ụhụọhịn o k'a wụ mọbụ ogẹn o k'a wụ ụhụọhịn hụ, onwọnni onyẹ marịnnị — kẹ ndị mmọn-ozi rị elu-igwee kẹ mmẹ wụ Nwa-Chuku; Chuku-Nẹdi sụọ marịn. 
MAT.24.37	Ọbịbịa Nwa nke Ịhịan jẹnkọ d'a nọ kẹ ihiẹn mẹ ogẹn Nụa. 
MAT.24.38	O k'a rị k'ọ rị ogẹn hụ nị okẹn mirin hụ d'a bịa: wẹ hụ e ri a ra, a lụ di lẹ nwunyẹ, d'e ru ụhụọhịn Nụa banye ụgbọ-mirin hụ; 
MAT.24.39	amarịn wẹ ihiẹn rị e mẹni d'e ru ni okẹn mirin hụ a bịa, gbupụ wẹ ile. Ẹrịra kẹ ọbịbịa Nwa nke Ịhịan jẹnkọ d'a rị. 
MAT.24.40	Ogẹn hụ, ikẹnnyẹ ẹbụọ jẹnkọ d'a rị imẹ ugbo, e weri wẹ onyẹ ohu la ohu tọ; 
MAT.24.41	ikpoho ẹbụọ k'a gha a kwọ ihiẹn, e weri wẹ ohu la ohu tọ. 
MAT.24.42	We ni nwan ẹnya ru alị, makẹni ụnụ amarịn ụhụọhịn Di-nwọnni ụnụ lala! 
MAT.24.43	Marịnkwọ nị nị omẹni onyẹ nwọn ụlọ te marịn ogẹn ohin gi lala iwe ẹ imẹ abalị, nkẹ o che nche, o ke nị a gbukpọ ụlọ a, banhan. 
MAT.24.44	Ụnụ nwẹn, kwademẹkwọ nị, makẹni mmẹ wụ Nwa nke Ịhịan lala ogẹn ụnụ tụlẹni ẹnya.”
MAT.24.45	“Onyẹ wụ nwan odibo hụ furu nị wẹ gi ẹ dọn ẹnya, odibo ahụn marịn ihiẹn, hụn di-nwọnn'ẹ sị lepụn'a ezi-lẹ-ụlọ a ẹnya, e ye wẹ ihiẹn-oriri ogẹn furuni? 
MAT.24.46	O jẹnkọ d'a rịnị odibo hụ mma omẹni di-nwọnn'ẹ a lụa, hụn a n'ọ hụ e mẹ ihiẹn ndị hụ. 
MAT.24.47	M rị a gwa ụnụ ezioku, o sikọ d'e bu ihiẹn ẹ ile che odibo hụ ẹka lepụ ẹnya. 
MAT.24.48	Kanị, omẹni eje-odibo rọ, n'ọ sị enwẹn ẹ, ‘Di-nwọnni m alụakọ ẹgwa,’ 
MAT.24.49	o gbumẹ idibo ibe ẹ ili, e du ndị manya e ri, a ra, 
MAT.24.50	di-nwọnn'ẹ jẹnkọ d'a lụa ụhụọhịn ọ tụlẹni ẹnya a lẹ ogẹn ọ marịnlẹni. 
MAT.24.51	O k'a jakịka a, bu ẹ che ebe ndị ihunnaị rị, ebẹhụ ịhịan jẹnkọ d'a nọ a kwan ẹkwan, a ta nkwẹnrẹn-eze.
MAT.25.1	“Ogẹn ikpanzụụn ahụn, ihiẹn jẹnkọ d'e mẹ imẹ Alị-eze elu-igwee jẹnkọ d'a nọ kẹ ebe ịgbagba iri nọ weri ukpẹ wẹ jẹnmẹ d'a nabanhan okẹnnyẹ lala d'a gba ẹkụkwọ. 
MAT.25.2	Mmadụ isẹn imẹ wẹ nwọn uche, mmadụ isẹn wụ ndị nzuzu. 
MAT.25.3	Makẹni, kẹ ndị nzuzu hụ weri ukpẹ wẹ, ewerini wẹ mirin-ukpẹ cheni hụn rị imẹ ukpẹ wẹ, 
MAT.25.4	kanị ndị hụ marịn ihiẹn gi ihiẹn gbarị mirin-ukpẹ cheni hụn rị imẹ ukpẹ wẹ.
MAT.25.5	“Okẹnnyẹ hụ rị a gba ẹkụkwọ abịanị ẹgwa, ụran nọ tụma wẹ ile, wẹ nọ ranhịn. 
MAT.25.6	O ru imẹ odinẹ-abalị, oro nọ pụ, ‘Okẹnnyẹ jẹnkọ d'a gba ẹkụkwọ a bịa-oo! D'e kunrunn'ẹ!’ 
MAT.25.7	Ya kẹ ịgbagba ndị hụ ile nọ lihi, fishi ukpẹ wẹ elu. 
MAT.25.8	Ndị nzuzu hụ nọ sị ndị hụ marịn ihiẹn, ‘Yebeye ni ẹnyi mirin-ukpẹ, nị ukpẹ ẹnyi rị e tinyụn.’ 
MAT.25.9	Kanị, ndị hụ marịn ihiẹn nọ sị wẹ, ‘Mba! O zukọ ẹnyi lẹ ụnụ; ọ ka mma nị ụnụ jẹnburu ndị e ren'ẹ d'e ṅọnrin nke ụnụ.’ 
MAT.25.10	Ogẹn wẹ gi jẹnmẹgụ d'e ṅọnrin mirin-ukpẹ, okẹnnyẹ hụn jẹnkọ d'a gba ẹkụkwọ nọ banhan; ndị hụ kwademẹni nọ sọn ẹ banye d'e ri oriri agbamẹkụkwọ hụ, wẹ nọ gụnma ụzọ. 
MAT.25.11	Omẹgụ, ịgbagba isẹn hụ họdụnị nọzị pụha, hịma a, ‘Diọkpa! Diọkpa! Kpọpụnị ẹnyi ụzọ!’ 
MAT.25.12	Kanị ọ nọ sị, ‘Nị m gwakwọ ụnụ ezioku, amarịn m ndị ụnụ wụ.’
MAT.25.13	“Jizọsị a tagụ iluni, ọ nọ sị wẹ: E che ni nwan nche, makẹni ụnụ amarịn ụhụọhịn mọbụ ogẹn o sikọ d'a wụ.
MAT.25.14	“Ihiẹn jẹnkọ d'e mẹ imẹ Alị-eze elu-igwee nọ kẹ ebe okẹnnyẹ ohu chọ n'o jẹn alị-ịhịan nọ kpọ ndị idibo ẹ, we ihiẹn o nwọn che wẹ ẹka. 
MAT.25.15	O ye onyẹ ohu egho jun ẹkpa isẹn, ye hụn-ẹbọ egho jun ẹkpa ẹbụọ, ye hụn mẹ wẹ ẹtọ egho jun ẹkpa ohu. Kẹ ikẹn onyẹ han k'o ye ẹ. Ya ọ nọ jẹnmẹ ebe o jẹnkọ.
MAT.25.16	“Hụn o ye hụn jun ẹkpa isẹn nọ gi ẹ zụma afịa, nwọnhẹnzi hụn jun ẹkpa isẹn chen'ẹ. 
MAT.25.17	Ẹrịra kẹ onyẹ o ye hụn jun ẹkpa ẹbụọ dọnzi nwọnhẹn ẹkpa ẹbụọ chen'ẹ. 
MAT.25.18	Kanị onyẹ o ye hụn jun ẹkpa ohu nọ jẹn d'e gu alị, zuemẹ egho di-nwọnn'ẹ ye ẹ.
MAT.25.19	“O tebe, di-nwọnni wẹ nọ lụa; ọ nọ bịa nị wẹ ku kẹ wẹ jẹn. 
MAT.25.20	Hụn o ye hụn jun ẹkpa isẹn nọ wẹhẹzi egho jun ẹkpa isẹn chen'ẹ. Ọ nọ sị, ‘Diọkpa, egho jun ẹkpa isẹn k'i ye m; lee ẹ, e nwọnhẹnzi m egho jun ẹkpa isẹn chen'ẹ.’
MAT.25.21	“Di-nwọnn'ẹ nọ sị, ‘Ezigbo odibo wẹ gi e dọn ẹnya! Y'e kwọndọngụọ ihiẹn mẹ ẹkẹrẹ ọhụnma. M jẹnkọ d'e ye i ihiẹn bu ọda lepụ ẹnya. Bịa d'e sọn di-nwọnn'i ghọghọ.’ 
MAT.25.22	Onyẹ hụ o ye egho jun ẹkpa ẹbụọ nọzị bịa, sị, ‘Diọkpa, egho jun ẹkpa ẹbụọ k'i ye m, lee ẹ, e nwọnhẹngụọ m egho jun ẹkpa ẹbụọ chen'ẹ.’ 
MAT.25.23	Di-nwọnn'ẹ nọ sị a, ‘Y'e mẹyekẹ, ezigbo odibo wẹ gi e dọn ẹnya; y'e kwọndọngụọ ihiẹn mẹ ẹkẹrẹ ọhụnma. M jẹnkọ d'e ye i ihiẹn bu ọda lepụ ẹnya. Bịa d'e sọn di-nwọnn'i ghọghọ.’
MAT.25.24	“Onyẹ ahụn o ye ẹkpa egho ohu nọ bịa, sị, ‘Diọkpa, a marịnghọ m nị obi i e zekẹ, n'ị y'a ghọrị ihiẹn i kụnlẹni, e ri ihiẹn ị rụnlẹni. 
MAT.25.25	Egun i rị a tụ m; ya m nọ jẹn d'e zuemẹ egho i ye m imẹ alị; lee ẹ, weri ihiẹn i.’ 
MAT.25.26	Kanị di-nwọnn'ẹ nọ sị a, ‘Eje-odibo, onyẹ nzụnzụn! Y'a marịnghọ nị m'a ghọrị ihiẹn m kụnlẹni, e ri ihiẹn m rụnlẹni, ẹlẹ ịya? 
MAT.25.27	Nkẹ y'e bu egho m cheni m imẹ ụlọ egho
MAT.25.28	Napụn'a nwan egho hụ weye hụn nke ẹ jun ẹkpa iri. 
MAT.25.29	Makẹni onyẹ hụn nwọn hụn o gi kẹ wẹ sikọ d'e yecheni, nke ẹ a karị ẹka. Kanị onyẹ hụn nwọnlẹni hụn o gi, a napụdẹ w'a ẹkẹrẹ o nwọn. 
MAT.25.30	Tụ nị nwan odibo ẹti hụ ye ishi rị ezi, ebe ịhịan jẹnkọ d'a nọ a kwan ẹkwan, a ta nkwẹnrẹn-eze.’
MAT.25.31	“Ogẹn Nwa nke Ịhịan jẹnkọ d'e gi gi ọghọ-nze ẹ bịa, ya lẹ ndị mmọn-ozi ile, o sikọ d'e weri oche okẹn ukpo ẹ. 
MAT.25.32	Wẹ sikọ d'e wẹhẹn'ẹ alị ile; ọ họ wẹ ohu-ohu kẹ onyẹ e du anụ dọn a họpụha atụnrụn wẹ lẹ ewu rị. 
MAT.25.33	O jẹnkọ d'e dọnmẹ atụnrụn ndị hụ ẹka-ihiẹn ẹ, dọnmẹ ewu ndị hụ ẹka-ekpẹn ẹ.
MAT.25.34	“Ogẹn hụ, Eze wụ Nwa nke Ịhịan, jẹnkọ d'a sị ndị hụ rị a ẹka-nni, ‘Bịa nị, ndị Nẹdi m gọzi, weri ni Alị-eze hụ wẹ kwademẹni ụnụ kete wẹ gbelẹ iyetọ ụwa. 
MAT.25.35	Makẹni, kẹ ẹgụn rị a gụn m, ụnụ ye m ihiẹn-oriri, ẹgụn-mirin a gụn m, ụnụ e ye m mirin, a wụ m otumunyẹ, ụnụ a nabanhan m, 
MAT.25.36	a gba m ọtọ, ụnụ e ye m ẹkwa; emu a kụ m, ụnụ e lepụ m ẹnya; kẹ m rị ụlọ-ngan, ụnụ a bịa d'a hụn m.’ 
MAT.25.37	Ogẹn hụ, ndị ezi-omumẹ ahụn jẹnkọ d'a za a, sị, ‘Di-nwọnni-ẹnyi, elee ogẹn kẹ ẹnyi gi hụn ị kẹ ẹgụn rị a gụn ị, ẹnyi nọ ye i ihiẹn-oriri mọbụ kẹ ẹgụn-mirin rị a gụn ị, ẹnyi nọ ye i mirin? 
MAT.25.38	Elee ogẹn kẹ ẹnyi gi hụn ị n'ị wụ otumunyẹ, ẹnyi nọ nabanhan ị mọbụ hụn ị n'ị gba ọtọ, ẹnyi nọ yimẹ i ẹkwa? 
MAT.25.39	Elee ogẹn kẹ ẹnyi gizi hụn nị emu rị a kụ ị mọbụ n'ị rị ụlọ-ngan, ẹnyi nọ bịa d'a hụn ị?!’ 
MAT.25.40	Eze sikọ d'a za wẹ, sị, ‘M rị a gwa ụnụ ezioku, ebe ụnụ nọ mẹni onyẹ kachanrịndẹ ntịn imẹ umunẹ m ndịnị ya, mmẹ kẹ ụnụ mẹn'ẹ!’
MAT.25.41	“Ogẹn hụ, o sikọ d'a sị ndị hụ rị ẹka-ekpẹn ẹ, ‘Pụnị nị m ebeni, ndị wẹ bụ ọnụ! Shi ni ọkụn itẹbitẹ hụn wẹ kwademẹni Ekwensụ lẹ ndị mmọn-ozi ẹ! 
MAT.25.42	Makẹni kẹ ẹgụn gụn m, ụnụ eyeni m ihiẹn-oriri; ẹgụn-mirin a gụn m, ụnụ eyeni m mirin; 
MAT.25.43	a wụ m otumunyẹ, ụnụ anabanhannị m; a gba m ọtọ, ụnụ eyimẹni m ẹkwa; ogẹn emu gi kụ m lẹ ogẹn m gi rị ụlọ-ngan, ụnụ abịanị d'a hụn m.’
MAT.25.44	“Wẹ nwẹn k'a zazị a, ‘Di-nwọnni-ẹnyi, elee ogẹn kẹ ẹnyi gi hụn ị kẹ ẹgụn rị a gụn ị mọbụ kẹ ẹgụn-mirin rị a gụn ị mọbụ k'ị wụ otumunyẹ mọbụ k'ị gba ọtọ mọbụ kẹ emu rị a kụ ị mọbụ k'ị rị ụlọ-ngan ẹnyi nọlẹni yen'i ẹka?’ 
MAT.25.45	O jẹnkọ d'a za wẹ, sị, ‘Ezioku kẹ m rị a gwa ụnụ, ebe ụnụ nọlẹni mẹni onyẹ hụn kachanrịndẹ ntịn imẹ ndịnị ya, ụnụ emẹnini m'ẹ.’ 
MAT.25.46	Ogẹn ahụn, e shi wẹ d'a tama afụnfụn itẹbitẹ, kanị ndị ezi-omumẹ e shi ndụn itẹbitẹ.”
MAT.26.1	Ogẹn Jizọsị gi kugụ ihiẹn ndịnị ile, ọ nọ sị ndị nsọnmazụụn a, 
MAT.26.2	“Ụnụ a marịnghọ nị nwẹnẹ eki wụ Mmẹmmẹ-Nghafe. Ụhụọhịn hụ kẹ wẹ jẹnkọ d'e we Nwa nke Ịhịan ye wẹ kpọgbu.”
MAT.26.3	Ogẹnni kẹ ndị-isi nchụn-ẹjan lẹ ndị-isi gizikwọ rị ọgwa Kayafasị wụ onyẹ-isi nchụn-ẹjan e zu. 
MAT.26.4	Wẹ nọ zu umẹ nị wẹ gi ẹro nwụnrụn Jizọsị gbu. 
MAT.26.5	Wẹ nọ sị, “Kanị, ẹlẹkwọ ogẹn mmẹmmẹni, amamgbe isusu gha a rị.”
MAT.26.6	Ogẹn Jizọsị gi rị Bẹtani, iwe Saịmọnụ onyẹ emu oti te kụ, 
MAT.26.7	okpoho ohu nọ wẹhẹ ọgọ wẹ gi alabasta mẹmẹ hụn okẹn udẹn ṅanran ọda-ọda rị imẹ ẹ. Ọ nọ hu ẹ ye Jizọsị isi ebe ọ nọdị alị e ri ihiẹn-oriri. 
MAT.26.8	Kanị ndị nsọnmazụụn a a hụn ihiẹnni, wemẹ iwe, sị, “Elee iwi wụ ọnwan?! 
MAT.26.9	Nkẹ w'e re udẹnni okẹn egho, we ẹ ye ndị-igbẹnnyẹ!”
MAT.26.10	Jizọsị a marịngụọ ihiẹn wẹ rị e ku, ọ nọ sị wẹ, “Kị ụnụ rị e sọngbuni okpohoni? Ihiẹn rị mma k'o mẹni m. 
MAT.26.11	Ụnụ lẹ ndị igbẹnnyẹ rị ebeni ogẹn ile, kanị mmẹ nwẹn esọnkọ ụnụ nọdị ebeni ogẹn ile. 
MAT.26.12	O hukpugụọ m udẹn olili hụn nkẹ wẹ e hukpu m wẹ gha e li m. 
MAT.26.13	Ezioku kẹ m rị a gwa ụnụ, ebe ọwụlẹ wẹ nọ zi oziọmanị imẹ ụwa ile, wẹ jẹnkọ d'e ku ihiẹnni o mẹ, e gi ẹ a nyanhan a.”
MAT.26.14	Ya onyẹ ohu imẹ ndị nsọnmazụụn mmẹbụọ hụ hụn ẹfan a wụ Judas Iskarọtụ nọ jẹnburu ndị-isi nchụn-ẹjan, 
MAT.26.15	sị wẹ, “Kị ụnụ k'e ye m nị m we Jizọsị che ụnụ ẹka? Wẹ nọ kụ a egho ọrụn akpọhịn iri-kwasị-ọgụn.” 
MAT.26.16	Gha ogẹn hụ jẹnmẹ, ọ nọ chọma oghere o gi we Jesu ye wẹ.
MAT.26.17	Ụhụọhịn wẹ gi e bidọn Mmẹmmẹ Brẹdi nwọnlẹni yisti, ndị nsọnmazụụn Jizọsị nọ bịa d'e kunrun ẹ, sị a, “Elebe k'ị chọ nị ẹnyi dọnkwama hụn y'a nọ ri Oriri-Nghafe?” 
MAT.26.18	Ọ nọ sị wẹ, “D'e kunrun ni onyẹ nọ ẹnịna imẹ obodo, ụnụ a sị a, ‘Onyẹ-nkuzi sị, “Ogẹn m e rugụọ; mmẹ lẹ ndị nsọnmazụụn m sikọ d'a nọ iwe i mẹ Mmẹmmẹ-Nghafe.” ’ ” 
MAT.26.19	Ndị nsọnmazụụn a nọ mẹ kẹ Jizọsị gwa wẹ, wẹ nọ mẹmẹ ihiẹn-oriri Mmẹmmẹ-nghafe.
MAT.26.20	O ru ogẹn ẹnyasị, Jizọsị lẹ ndị nsọnmazụụn mmẹbụọ hụ nọ weri oche rimẹ ihiẹn-oriri. 
MAT.26.21	Ebe wẹ rị e ri ihiẹn-oriri hụ, ọ nọ sị, “Ezioku kẹ m rị a gwa ụnụ, onyẹ ohu imẹ ụnụ jẹnkọ d'e re m.” 
MAT.26.22	Ẹfọ asụọzịnị wẹ ụsụọ kaka, onyẹ-onyẹ hụ a jụ a, “Di-nwọnni-ẹnyi, mmẹ rọ?” 
MAT.26.23	Jizọsị nọ sị, “Onyẹ hụ mẹ lẹ ịya rị e buche ẹka imẹ afẹrẹ, ịya jẹnkọ d'e re m. 
MAT.26.24	Nị Nwa nke Ịhịan laghọ kẹ wẹ dọn de ẹ imẹ ẹkụkwọ-nsọ n'o k'a la, kanị nsọngbu jẹnkọ d'a rịnị onyẹ k'e we Nwa nke Ịhịan che wẹ ẹka! O te ka onyẹ hụ mma nị amụnị w'a.” 
MAT.26.25	Judasị hụn sikọ d'e we ẹ che wẹ ẹka nọ sị, “Onyẹ-nkuzi, mmẹ rọ?” Jizọsị nọ sị a, “Ịyụ ku.”
MAT.26.26	Ebe wẹ rị e ri ihiẹn-oriri ahụn, Jizọsị nọ weri brẹdi: ọ kpanmịngụ Osolobuẹ, ọ nọ bebe ẹ ye ndị nsọnmazụụn a, sị, “Weri ni ri: ọnwan wụ ẹhụ m.” 
MAT.26.27	O weri mkpu manya: ọ kpanmịngụ Osolobuẹ, ọ nọ we ẹ ye wẹ, sị, “Ụnụ ile, rarịsọnmẹ ni: 
MAT.26.28	makẹni ọnwan wụ ẹdeke m, hụn wẹ gi biye ẹka nkwerigbama ọhụn Osolobuẹ kwademẹ — ẹdeke m wẹ hupụnị ndị bu ọda, igi wẹhẹ mgbagharị njọ. 
MAT.26.29	M rị a gwa ụnụ, arakọzị m manya vaịnị d'e ru ụhụọhịn hụ mmẹ lẹ ụnụ jẹnkọ d'a ra nke ọhụn a imẹ Alị-eze Nẹdi m.”
MAT.26.30	Wẹ nọ bụ ẹbụ. A bụgụ wẹ, wẹ nọ shi Ugu Olivu.
MAT.26.31	Ya Jizọsị nọ sị wẹ, “Ukinkinni, ụnụ ile jẹnkọ d'e gi ufiri m danpụ
MAT.26.31	‘Osolobuẹ jẹnkọ d'e gbu onyẹ-ndu atụnrụn,
MAT.26.31	atụnrụn ile a gbayịya.’
MAT.26.32	Kanị, m ghagụ ọnwụn lihi, e shi m d'e cheri ụnụ imẹ Galili.”
MAT.26.33	Pita nọ shịarị Jizọsị, “Ọsụọn'a nị ịhịan ile e gi ufiri i danpụ, onwọnni ogẹn m'e gi danpụ!” 
MAT.26.34	Ya kẹ Jizọsị nọ sị Pita, “Nị m gwa ị ezioku, ọkpa gini d'a kwan imẹ abalịnị, i jẹnkọ d'a ghọrị mgbe ẹtọ nị y'a marịn m.” 
MAT.26.35	Pita nọ sị, “Kaka, aghọrịkọ m n'a marịn m'ị, ọsụọn'a nị mmẹ lẹ yụ jẹnkọ d'a nwụn!” Ndị nsọnmazụụn ile họdụnị nọ kuzikwọ ẹrịra.
MAT.26.36	Ya Jizọsị lẹ ndị nsọnmazụụn a nọ shi ebe w'a kpọ Gẹtisẹmani. Ọ nọ sị ndị nsọnmazụụn a, “Nọdị nị alị ebeni nị m jẹnzụka d'e mẹ ekpere.” 
MAT.26.37	Ọ nọ weri Pita lẹ ụmụ Zẹbẹdi ẹbụbụọ shi ụsụọ. Ẹhụ ekezin'ẹ ọkụn, obi eruzin'ẹ alị. 
MAT.26.38	Ya ọ nọ sị wẹ, “Obi e d'a gbawapụ m. Nọdị nị ebeni sọn m mụ ẹnya.”
MAT.26.39	O jẹnshi ihun ẹkẹrẹ, ọ nọ tụha enwẹn ẹ ye alị, bu ihun kpumẹ alị, mẹ ekpere, sị, “Baba, omẹni ọ rịghọ nfe, anịlẹ m ra mkpuni; kanị, uche i y'a mẹ, ẹlẹ uche m.” 
MAT.26.40	Ọ bịa d'e kunrun ndị nsọnmazụụn a, ọ hụn nị wẹ rị ụran; ọ sị Pita, “Ya wụ, ụnụ asanị ẹka sọn m mụ ẹnya ogẹnni? 
MAT.26.41	We ni ẹnya ru alị
MAT.26.42	Ọ nọ pụzị nke mgbe ẹbụọ, mẹ ekpere, sị, “Baba, omẹni mkpu afụnfụnnị asaẹka ghafe mmanị m ra, uche i ya mẹ.” 
MAT.26.43	Ọ bịazị ebe ndị nsọnmazụụn a rị, ọ nọ hụnzị a n'a ranhịngụọ wẹ, makẹni ẹnya wẹ a nyịntọgụọ.
MAT.26.44	Ọ lazị wẹ tọ, pụ d'e mẹ ekpere nke mgbe ẹtọ, e kpezikwọ ihiẹn ohu hụ. 
MAT.26.45	Ya ọ nọ jẹnzi d'e kunrun ndị nsọnmazụụn a; ọ sị wẹ, “Echẹn kẹ ụnụ rịkwọ ụran, e zu ikẹn? Lee n'ẹ, ogẹn hụ e rugụọ: e bu wẹ Nwa nke Ịhịan che ẹka ndị njọ. 
MAT.26.46	Lihi ni nị ẹnyi jẹnmẹ.”
MAT.26.46	Ya ọ nọzị sị, “Lee ẹ, onyẹ rị e reni m e rugụọ ebeni!”
MAT.26.47	Ebe Jizọsị rịkwọ e ku okuni, Judasị hụn wụ onyẹ ohu imẹ ndị nsọnmazụụn a mmẹbụọ nọ bịa. Judasị lẹ igunrun hi-ogbe bu ọpịa-agha lẹ ẹgbe wị. Ndị-isi nchụn-ẹjan lẹ ndị-isi zihẹ ndị ahụn. 
MAT.26.48	Judasị hụn rị e ren'ẹ a gwatọgụọ wẹ kẹ w'a dọn kọma Jesu ẹnya. Ọ sị, “Onyẹ m jẹnkọ d'e susu ọnụ kele rọ; nwụnrụn n'a.” 
MAT.26.49	Ọ nọ bịa d'e kunrun Jizọsị ozigbo, sị, “Ụw'ọma, Onyẹ-nkuzi!” Ọ nọ susu Jizọsị ọnụ. 
MAT.26.50	Jizọsị nọ sị a, “Di-ẹnyi, mẹ ihiẹn i bịa d'e mẹ!” Wẹ nọ kwọndọn Jizọsị, nwụnrụn a. 
MAT.26.51	Ya kẹ onyẹ ohu imẹ ndị wẹ lẹ Jizọsị wị nọ sepụha ọpịa-agha a ozigbo, banpụ odibo onyẹ-isi nchụn-ẹjan ntịn. 
MAT.26.52	Jizọsị nọ sị a, “Wekin ọpịa ị azụụn, makẹni ndị ile e bu ọpịa sikọ d'a gha ọpịa la. 
MAT.26.53	I ro ni asa m ẹka rịọ Nẹdi m, o ye m ndị mmọn-ozi agha karị itu agha uku mmẹbụọ ozigbo? 
MAT.26.54	Kanị, m mẹ ẹ, nanị kẹ w'a dọn mẹzu Ẹkụkwọ-nsọ hụn ku n'o k'a rị ẹrịra?”
MAT.26.55	Ogẹn hụ kẹ Jizọsị gi sị igunrun hụ, “M wụdẹ nwan onyẹ-ohin ra — ụnụ gi bu ọpịa-agha lẹ ẹgbe d'a nwụnrụn m? Ụhụọhịn ile kẹ m'a nọdị alị imẹ Ụlọ-nsọ a kuzi, ụnụ anwụnrụnnị m. 
MAT.26.56	Kanị, ihiẹn ndịnị ile rị nwan e mẹ kẹni ihiẹn ndị-amụma ku imẹ Ẹkụkwọ-nsọ mẹzu.” Ya kẹ ndị nsọnmazụụn a ile nọ la a tọ, gbama ọsọ.
MAT.26.57	Ya ndị nwụnrụn Jizọsị nọ we ẹ jẹnni onyẹ-isi nchụn-ẹjan wụ Kayafasị imẹ ọgwa a, ebe ndị-nkuzi Iwu lẹ ndị-isi nọ rị e zu. 
MAT.26.58	Pita sọn ẹ d'e ru ọgwa onyẹ-isi nchụn-ẹjan hụ, kanị ẹgbata wẹ te e te. E ru w'ẹ, Pita nkẹ nọ banye, sọn ndị-nche nọdị alị kẹn'ọ hụn isi ihiẹnni.
MAT.26.59	Ogẹnni, ndị-isi nchụn-ẹjan lẹ Ndị-isi Nkịkwama ile hụ a chọ ihiẹn w'e gi buokin Jizọsị ọnụ kẹni wẹ gbu ẹ; 
MAT.26.60	kanị ahụnnị wẹ ihiẹn w'e kwọndọn ẹka, ọsụọn'a nị ndị bu ọda pụha ọshẹri-ntụ. O tebe, mmadụ ẹbụọ nọ pụha, 
MAT.26.61	sị, “Onyẹni sị, ‘M jẹnkọ d'a saẹka tikpọ Ụlọ-nsọ Osolobuẹ, gi akpọhịn ẹtọ tụnkin ẹ.’ ” 
MAT.26.62	Ya onyẹ-isi nchụn-ẹjan nọ lihi, sị, “Y'e nwọn ihiẹn y'a shịarị? Kị wụ ihiẹn ndịnị wẹ rị a sị nị ya k'i mẹ?” 
MAT.26.63	Kanị Jizọsị a gba nkịtịn. Onyẹ-isi nchụn-ẹjan nọ sị a, “E gi m ẹfan Osolobuẹ rị ndụn sị ị gwa ẹnyi omẹni ịyụ wụ Kraịstị Nwa Osolobuẹ.”
MAT.26.64	Jizọsị nọ sị a, “Y'e kugụọ a. M rị a gwa ụnụ ile nị ogẹnni ghafegụ, ụnụ sikọ d'a hụn Nwa nke Ịhịan ebe ọ nọdị alị ẹka-nni Osolobuẹ Onyẹ nwọn ikẹn ile, hụnzị a k'ọ rị elu orukpu o gi lala.”
MAT.26.65	Ya onyẹ-isi nchụn-ẹjan nọ tika ẹwuru ye enwẹn olu, yi, “O kuọlẹ arụ! Kị ẹnyi rị a chọzịnị ndị ọshẹri? Ụnụ a nụgụọ nwan arụnị o ku! 
MAT.26.66	Kị ụnụ ku nwan?” Wẹ nọ za, sị, “Ikpe a magụọ a; o jẹnkọ d'a nwụn!” 
MAT.26.67	Wẹ nọ jụ a ẹsọn ihun, fịan a ihiẹn, ndị hụ imẹ wẹ a ma a ọra, 
MAT.26.68	wẹ hụ a sị a, “Ịyụ hụn sị nị ị wụ Kraịstị, bu ni ẹnyi amụma: onyẹ fịan ị ihiẹn?!”
MAT.26.69	Ogẹnni, Pita nọdị alị ezi ọgwa. Ya nwagbọọ ohu wụ odibo nọ bịa d'e kunrun ẹ, sị a, “Ịyụ nwẹn rịzị imẹ ndị wẹ lẹ Jizọsị onyẹ Galili wị.” 
MAT.26.70	Kanị Pita nọ ghọrị idẹnya wẹ ile, sị, “Amarịn m ihiẹn ị rị e ku!”
MAT.26.71	Ọ pụ ebẹhụ, shi ẹhụ ọnụ-mgbọn ezi-ọgwa hụ, nwagbọọ ọzọ wụ odibo a hụn a, ọ nọ sị ndị turu ebẹhụ, “Onyẹni lẹ Jizọsị onyẹ Nazarẹtị wị.” 
MAT.26.72	Ọ ghọrịzị, kundẹ Osolobuẹ, sị, “Amarịndẹ m okẹnnyẹ hụ!”
MAT.26.73	Ọ nọbezi ẹkẹrẹ, ndị turu ebahụn nọ bịa d'e kunrun Pita, sị a, “Yụ lẹ wẹ wị ezioku-ezioku, asụsụ ị e sepụhagụọ ị.” 
MAT.26.74	Ya Pita nọ kunmẹ Osolobuẹ, sị n'ọ marịn okẹnnyẹ hụ. Ozigbo hụ, ọkpa nọ kwan. 
MAT.26.75	Ya Pita nọ nyanhan oku Jizọsị ku, sị, “Ọkpa gini d'a kwan, i jẹnkọ d'a ghọrị mgbe ẹtọ nị y'a marịn m.” Ọ nọ shi ezi d'a kwan ezigbo ẹkwan.
MAT.27.1	O ru ụzụtụntụn, ndị-isi nchụn-ẹjan ile lẹ ndị-isi nọ jẹn umẹ kẹni wẹ hụn ụzọ gbu Jizọsị. 
MAT.27.2	Wẹ nọ kẹn ẹ ẹgbụn, we ẹ jẹnni Paịleti, Gọvanọ ndị Rom tumẹni wẹ.
MAT.27.3	Ogẹn Judasị hụn re ẹ ye wẹ gi marịn nị a magụọ wẹ Jizọsị ikpe-ọnwụn, ọ nọ kwan mmanị, wekinni ndị-isi nchụn-ẹjan lẹ ndị-isi akpụrụ siliva iri-kwasị-ọgụn
MAT.27.4	sị, “E mẹgụọ m njọ m gi re onyẹ nwọnlẹni ihiẹn o mẹ.” Kanị, wẹ nọ sị a, “Ọ gbashịarịnị ẹnyi; ọhụn wụ mkpa ị!”
MAT.27.5	Ọ nọ tụ akpụrụ egho siliva ndị hụ ye alị imẹ Ụlọ-nsọ, pụ d'e hogbu enwẹn ẹ. 
MAT.27.6	Ndị-isi nchụn-ẹjan nọ tụtụrụ akpụrụ egho siliva ndị hụ; wẹ nọ sị, “O furuni nị ẹnyi bu wẹ che ebe w'e dọnmẹ ihiẹn imẹ Ụlọ-nsọ, makẹni egho ẹdeke rọ.” 
MAT.27.7	Ya wẹ nọ tụgbama iroro, gi ẹ ṅọnrin ogige onyẹ a kpụ ite, gi ẹ họnrin ikpẹkpẹ itumunyẹ. 
MAT.27.8	Ya haịn wẹ gi a kpọ ogige hụ “Ogige Ẹdeke” d'e rukwọ tannị
MAT.27.9	Ya kẹ ihiẹn Osolobuẹ gi Jerimaya onyẹ-amụma ku nọ mẹzu,
MAT.27.9	“Wẹ nọ weri akpụrụ egho siliva iri-kwasị-ọgụn hụ,
MAT.27.9	ọnụ egho ndị Izrẹlụ hụn okẹnnyẹ hụ;
MAT.27.10	gi ẹ ṅọnrin ogige Ọkpụ-ite
MAT.27.10	kẹ Di-nwọnni-ẹnyi dọn gwa m.”
MAT.27.11	Jizọsị turu nwan ihun Paịleti, hụn wụ Gọvanọ rị a kịdọnni ndị Rom. Paịleti nọ sị, “Ịyụ wụ eze ndị Ju?” Jizọsị nọ sị a, “Y'e kugụọ a.” 
MAT.27.12	Kanị, ogẹn ndị-isi nchụn-ẹjan lẹ ndị-isi gi rị e kingbu ẹ ebẹhụ, ọ gba nkịtịn! 
MAT.27.13	Ya kẹ Paịleti nọ sị a, “Y'a rị a nụ ihiẹn ile wẹ rị e kin nị ya k'i mẹ?” 
MAT.27.14	Kanị, ọ shịarịnị ihiẹn ọwụlẹ, kaka akpohu — nke wụnị ọ tụ Paịleti wụ Gọvanọ ẹnya ọda-ọda.
MAT.27.15	Mmẹmmẹ-nghafe ọwụlẹ, Gọvanọ a hapụnị wẹ onyẹ-ngan ohu ọwụlẹ wẹ chọ. 
MAT.27.16	Ogẹn hụ, eje-ịhịan wẹ marịn amarịn rị imẹ ụlọ-ngan. Ẹfan a wụ Jizọsị Barabasị. 
MAT.27.17	Ogẹn ndị alị gi zugụ, Paịleti nọ sị wẹ, “Onyẹ kẹ ụnụ chọ nị m hapụnị ụnụ? Jizọsị wụ Barabasị ra Jizọsị w'a kpọ Kraịstị?” 
MAT.27.18	Paịleti ku ihiẹnni makẹni ọ marịngụọ nị iwe kẹ wẹ gi we Jizọsị wụ Kraịstị ye ẹ. 
MAT.27.19	Ogẹn Paịleti gi nọdị alị elu Ocho okinkin-ikpe, nwunyẹ ẹ nọ zi wẹ d'a sị a, “Wepụkwọ ẹka oku onyẹ ezi-omumẹ hụ, makẹni e gigụọkwọ m'a rọ eje-nrọ tannị.”
MAT.27.20	Kanị ndị-isi nchụn-ẹjan lẹ ndị-isi Izrẹlụ nọ sị igunrun hụ wẹ sị Paịleti hapụnị wẹ Barabasị, wẹ gbu Jizọsị.
MAT.27.21	Paịleti nọ jụzị wẹ, “Imẹ wẹ ẹbụbụọ, onyẹ kẹ ụnụ chọ nị m hapụnị ụnụ?” Wẹ nọ sị, “Barabasị.”
MAT.27.22	Paịleti nọ sị, “Kị m'e gi nwan Jizọsị w'a kpọ Kraịstị mẹ?” Wẹ ile nọ sị, “Kpọgbu ẹ.”
MAT.27.23	Ọ nọ sị, “Kị haịn? Elee eje-ihiẹn k'o mẹ?” Kanị wẹ ile nọ yikẹnmẹdẹ oro, sị, “Kpọgbu ẹ elu obe.” 
MAT.27.24	Ogẹn Paịleti gi hụn nị arị wẹ e kweri nke ẹ, hụnzị a nị isusu e d'e bidọn, ọ nọ weri mirin kwọpụ ẹka idẹnya igunrun hụ, sị, “Ẹdeke onyẹni arị m ẹka; ẹka ụnụ k'ọ rị nwan!” 
MAT.27.25	Igunrun hụ ile nọ sị, “Ẹghẹẹ, ẹdeke ẹ ya rị ẹnyi lẹ ụmụ ẹnyi isi!” 
MAT.27.26	Ya ọ nọ hapụnị wẹ Barabasị; ọ fịangụ Jizọsị mkpịnsịn, ọ nọ w'ẹ ye wẹ kpọgbu.
MAT.27.27	Ya ndị-agha Paịleti nọ we Jizọsị shi imẹ ọgwa Paịleti, kpọgbama itu-agha hụ ile; ya wẹ nọ fihunmẹ Jizọsị. 
MAT.27.28	Wẹ nọ gbụpụ a ẹwuru ẹ, yimẹ ẹ ẹwuru ufie
MAT.27.29	Wẹ nọ gi ogun kpa okpu-eze, bu ẹ che ẹ isi, bu ọkpọ che ẹ ẹka-ihiẹn; e gbun'ẹ osekpu, e gi ẹ e gu egu, a sị a, “Agụ!! Eze ndị Ju!!”
MAT.27.30	Wẹ nọ jụ a ẹsọn, napụ a ọkpọ hụ wẹ te buche ẹ ẹka, fịanma a ya isi. 
MAT.27.31	Ogẹn wẹ gi gigụ a kpa ẹmụ, wẹ nọ yipụ a ẹwuru ufie hụ, yimẹzi ẹ ẹwuru ẹ. Wẹ nọ duru ẹ d'a kpọgbu elu obe.
MAT.27.32	Ebe wẹ jẹnkọ, wẹ nọ kunrun onyẹ Saịrini ohu w'a kpọ Saịmọnụ, wẹ nọ w'a y'ẹ olu buru obe Jizọsị. 
MAT.27.33	Ogẹn wẹ gi ru ebe w'a kpọ “Gọgọta” hụn wụ “Ebe-Okpokomisi”, 
MAT.27.34	wẹ nọ ye Jesu manya wẹ buche ihiẹn e lu ilu ra, kanị, ọ danmịn a, ọ nọ jụ n'ọ rakọ a. 
MAT.27.35	Ogẹn wẹ gi kpọmagụ a elu obe, wẹ nọ tụ nkpọ, gi ẹ keri ẹwuru ndị o yi. Ọnwan mẹ kẹni ihiẹn onyẹ-amụma ku hụn ụzọ mẹzu. Onyẹ-amụma sị,
MAT.27.35	“E keri wẹ ẹkwa m,
MAT.27.35	a tụ wẹ nkpọ,
MAT.27.35	gi ẹ keri ẹwuru m.”
MAT.27.36	Wẹ nọ nọdị alị, e che ẹ nche. 
MAT.27.37	Wẹ de ihiẹn wẹ gi m'a ikpe ye elu obe hụ, ibe isi ẹ. Ihiẹn wẹ de wụ, “Ọnwan wụ Jizọsị, Eze ndị Ju.”
MAT.27.38	Wẹ kpọmazị ndị ohin ẹbụọ chen'ẹ, onyẹ ohu elu obe rị ẹka-nni ẹ, onyẹ ohu elu obe rị ẹka-ekpẹn ẹ. 
MAT.27.39	Ndị ghafekọnị hụ a kpọlịa a, e finfin isi, 
MAT.27.40	a sị, “Onyẹ nwẹn sị o k'e tikpọ Ụlọ-nsọ gi akpọhịn ẹtọ tụndọnzi ẹ, zụọpụha nwan enwẹn i! Omẹni ị wụ Nwa Osolobuẹ, gha elu obe hidan.” 
MAT.27.41	Ẹrịra kẹ ndị-isi nchụn-ẹjan lẹ ndị-nkuzi Iwu lẹ ndị-isi dọnzikwọ mụ a ẹmụ, a sị, 
MAT.27.42	“Ọ zụọpụhagụọ ndị ọzọ, kanị ọ sa nị ẹka zụọpụha enwẹn ẹ. Ịya wụ eze Izrẹlụ nụ! Ya gha nwan elu obe hidan, kẹni ẹnyi kwerin'ẹ. 
MAT.27.43	O gi Osolobuẹ dọn ẹnya; Osolobuẹ ya zụọpụha a nwan omẹni ọ chọghọ a. Makẹni, ọ sị, ‘Mmẹ wụ Nwa Osolobuẹ.’ ” 
MAT.27.44	Ẹrịra kẹ ndị ohin ahụn wẹ kpọmasọnmẹ elu obe kẹ ya dọnzikwọ kpari ẹ.
MAT.27.45	Efinnaị hụ, ọkịkị nọ gba alị hụ ile gha ọkụrọkụ mmẹbụọ ẹnya anwụn gi a rị isi d'e ru ọkụrọkụ ẹtọ. 
MAT.27.46	Ibẹka ọkụrọkụ ẹtọ, Jizọsị nọ gi okẹn olu yi, sị, “Ẹlaị! Ẹlaị!! Lama Sabakitani?!” Ya wụ, “Osolobuẹ m! Osolobuẹ m!! Kị haịn i gi la m tọ?!” 
MAT.27.47	Kanị, ụfọdụ ndị turu ebahụn a nụ a, wẹ nọ sị, “Ọ rị a hị Ẹlaịja!” 
MAT.27.48	Onyẹ ohu imẹ wẹ nọ gbajẹn ozigbo, bịan ẹru ye imẹ manya rụ-ụka, fa a ye mkpịnsịn gi ẹ y'ẹ ya ra elu obe hụ ọ rị. 
MAT.27.49	Kanị, ndị ọzọ sị, “Cheri ni, nị ẹnyi lele kẹ Ẹlaịja k'a bịa d'a zụọpụha a.” 
MAT.27.50	Jizọsị nọ gi okẹn olu yizi oro, kwọnbepụ, nwụnhụn. 
MAT.27.51	Ya kẹ ẹkwa wẹ gi gbọnbepụ Ebẹhụ Kachanrịn Nsọ imẹ Ụlọ-nsọ nọ gbawa ẹbụọ ozigbo, gha elu d'e ru alị. Alị nọ zinzin, ọmụma hụ e tiwa; 
MAT.27.52	ili ichẹn-ichẹn nọ kpupụ, ndị nsọ bu ọda nwụnhụnnị nọ lihi. 
MAT.27.53	Ogẹn Jizọsị gi ghagụ ọnwụn lihi, wẹ nọ pụhasọnmẹ, banye imẹ obodo nsọ hụ wụ Jerusalẹm; ndị bu ọda hụn wẹ ebẹhụ. 
MAT.27.54	Ogẹn ọkị-agha hụ lẹ ndị-agha ya lẹ wẹ rị e che Jizọsị nche gi hụn alị-ọmahihie lẹ ihiẹn ndị hụ mẹni, egun nọ bịa wẹ, wẹ nọ sị, “Ezioku, onyẹni wụ Nwa Osolobuẹ!” 
MAT.27.55	O nwọn ikpoho bu ọda rịzị ebẹhụ hụn gha ebe teni e lee ihiẹn rị e mẹni. Ndịnị gha Galili sọnhẹn Jizọsị, e yen'ẹ ẹka. 
MAT.27.56	Ndị hụ imẹ wẹ wụ Meri onyẹ obodo Magidala, Meri nnẹ Jemisi lẹ Josẹfụ lẹ nnẹ ụmụ Zẹbẹdi.
MAT.27.57	O ru ogẹn ẹnyasị, ọdanfịn ohu w'a kpọ Josẹfụ hụn wụ onyẹ obodo Arịmatịa nọ bịa. Okẹnnyẹni nkẹ e sọnzikwọ Jizọsị esọn. 
MAT.27.58	O jẹn d'e kunrun Paịleti, sị a buye ẹ ẹhụ Jizọsị. Ya Paịleti nọ sị wẹ buye ẹ ya. 
MAT.27.59	Josẹfụ nọ buru ẹ; gi ẹkwa linẹ nwunni fụma a, 
MAT.27.60	bu ẹ che imẹ ili ọhụn ọ mẹmẹtọnị enwẹn ẹ, hụn wẹ guye imẹ ọmụma. O ligụ a, ọ nọ gi ọmụma hi-ogbe nukin ọnụ ili hụ, pụ. 
MAT.27.61	Meri onyẹ obodo Magidala lẹ Meri hụn-ẹbọ nọdị alị, ebe wẹ nọdị bu ihun zinmẹ ili hụ.
MAT.27.62	O ru ẹnyasị hụ, hụn ụhụọhịn wẹ gi a kwademẹ Ezumikẹn gi gharịgụ, ndị-isi nchụn-ẹjan lẹ ndị Itu-Farisi nọ zu d'e kunrun Paịleti, 
MAT.27.63	sị a, “Diọkpa, ẹnyi a nyanhan nị kẹ onyẹ-ntụ hụ rị ndụn, ọ sị, ‘Akpọhịn ẹtọ ghafegụ, m jẹnkọ d'e lihi.’ 
MAT.27.64	Sị wẹ nwan d'e chekin ili hụ ọhụnma-ọhụnma d'e ru akpọhịn ẹtọ hụ, amamgbe ndị nsọnmazụụn a a bịa d'e zuru ẹhụ a, gwama ịhịan ile, sị, ‘Ọ ghagụọ ọnwụn lihi’; ogẹn hụ ndufie ikpanzụụn ahụn a karị nke ibuzọ njọ.” 
MAT.27.65	Paịleti nọ sị wẹ, “Weri ni nwan ndị-agha; jẹn ni d'e che ẹ nche kẹ ikẹn ụnụ han.” 
MAT.27.66	Ya wẹ nọ jẹnmẹ d'e gbọnbepụ ili hụ ghahanị ideye ihiẹn ọmụma hụ lẹ ibutọ ndị nche.
MAT.28.1	Ụhụọhịn Ezumikẹn a ghafegụ, o ru ụhụọhịn ibuzọ imẹ izuka
MAT.28.2	Idẹnmizi, alị nọ mahihie ọda-ọda, makẹni mmọn-ozi Di-nwọnni-ẹnyi gha elu-igwee bịa, nupụ ọmụma hụ hi-ogbe, nọdị alị elu ẹ. 
MAT.28.3	Mmọn-ozi hụ hụ e be nwaịn-nwaịn kẹ amụma, ẹwuru ọchan o yi hụ e nwun zaị kẹ sno. 
MAT.28.4	Egun ẹ nọ bịa ndị nche hụ, ẹhụ a mama wẹ nni, wẹ nọ sọhị, nọchanrịn kẹ ndị nwụnnị. 
MAT.28.5	Kanị, mmọn-ozi hụ nọ sị ikpoho ndị hụ, “Atụlẹ ni egun. A marịnghọ m nị ụnụ rị a chọ Jizọsị, hụn wẹ kpọgbu elu obe. 
MAT.28.6	Ọ rịzị ebeni; o lihigụọ k'o dọn ku. Bịa nị d'e lee ebe o te rị. 
MAT.28.7	Jẹnmẹ ni nwan ozigbo d'a gwa ndị nsọnmazụụn a. Sị nị wẹ, ‘Ọ ghagụọ ọnwụn lihi. O jẹnmẹgụọ Galili d'e cheri ụnụ; ebẹhụ kẹ ụnụ jẹnkọ d'a nọ hụn a!’ A gwagụọkwọ m ụnụ.”
MAT.28.8	Ya wẹ nọ gi egun lẹ okẹn ịghọghọ gha ili hụ pụ ozigbo, gbama ọsọ d'a gwa ndị nsọnmazụụn a.
MAT.28.9	Idẹnmizi, Jizọsị nọ kunrun wẹ, sị, “Darụ nị!” Ya wẹ nọ nọzụnhan d'e fiedọn ẹ ụkụ, gbun'ẹ osekpu. 
MAT.28.10	Ya Jizọsị nọ sị wẹ, “Atụlẹ ni egun. Jẹn ni d'a gwa umunẹ m wẹ jẹn Galili, nị ebahụn kẹ w'a nọ hụn m.”
MAT.28.11	Ikpoho ndị hụ e jẹnmẹ, ụfọdụ ndị-nche nọ shi imẹ obodo d'a gwa ndị-isi nchụn-ẹjan ihiẹn ile mẹni. 
MAT.28.12	Ndị-isi nchụn-ẹjan lẹ ndị-isi nọ zu, tụgbama iroro, wẹ nọ ye ndị-agha hụ ezigbo egho, 
MAT.28.13	sị wẹ, “Gwakwọ nị ịhịan ile nị ‘Ndị nsọnmazụụn a bịa d'e zuru ẹ imẹ abalị ebe ẹnyi rị ụran.’ 
MAT.28.14	Omẹni Gọvanọ wụ Paịleti a nụ a, ẹnyi k'a sị a nị nsọngbu arịa, ụnụ ahụnkọ oku.” 
MAT.28.15	Ya wẹ nọ narịn wẹ egho hụ, mẹ ihiẹn wẹ gwa wẹ. Ndị Ju hụkwọ nwan e ku ẹ d'e ru tannị nị ndị nsọnmazụụn a bịa d'e zuru ẹhụ a.
MAT.28.16	Ya ndị nsọnmazụụn a mmanaị hụ nọ nwan shi ugu hụ rị Galili Jizọsị gwa wẹ. 
MAT.28.17	Ogẹn wẹ gi hụn Jizọsị, wẹ nọ gbun'ẹ osekpu, kanị o nwọn ndị nwọn obi-ẹbụọ. 
MAT.28.18	Jizọsị nọ jẹnzụnhan, sị wẹ, “E yeọlẹ wẹ m ikẹn ile rị elu-igwee lẹ elu-ụwa. 
MAT.28.19	Jẹnmẹ ni nwan d'e mẹ ndị alị ile rị ichẹn-ichẹn wụrụ ndị e sọnni m; e gi ni ẹfan Nẹdi lẹ Nwa lẹ Mmọn-nsọ e mẹ wẹ mirin-Chuku. 
MAT.28.20	Kuzi ni wẹ, nị wẹ e mẹ ihiẹn ile m sị ụnụ mẹ. Eziẹ, m nọyeni ụnụ ogẹn ile d'e ru ọgụgụ-ogẹn.”
MRK.1.1	Ẹnịna kẹ oziọma Jizọsị wụ Kraịstị Nwa Osolobuẹ dọn bidọn:
MRK.1.2	Kẹ wẹ dọn de ẹ imẹ ẹhụhụọ Azaya onyẹ-amụma,
MRK.1.2	“Lee ẹ, m zila onyẹ-ozi m n'o burun'i ụzọ,
MRK.1.2	n'ọ kwan'ị ụzọ.
MRK.1.3	Olu rị e han imẹ atụ,
MRK.1.3	a sị,
MRK.1.3	‘Kwa nị nị Di-nwọnni-ẹnyi ụzọ;
MRK.1.3	mẹmẹ ni ụzọ a n'o zinrin!’ ”
MRK.1.4	Jọnụ hụn e mẹ mirin-Chuku pụha, kumẹ oku-Chuku imẹ atụ, a sị wẹ rogharị, nị wẹ mẹ wẹ mirin-Chuku hụn ghọsị nị e rogharịgụọ wẹ, kẹni Osolobuẹ gbagharị wẹ njọ. 
MRK.1.5	Ndị ile rị ẹgbẹrẹ Judia lẹ ndị Jerusalẹm ile hụ e jẹn d'e kunrun Jọnụ, wẹ hụ e ku njọ wẹ, ọ hụ e mẹ wẹ mirin-Chuku imẹ Iyi Jọdanị. 
MRK.1.6	Jọnụ yi ẹwuru wẹ gi ẹṅẹnrẹn anyịnyan-mkpukpuke mẹmẹ; akpụkpọ-anụ k'o gi kẹnmẹ ukun ẹ. Ihiẹn o ri wụ igurube lẹ mirin-ẹnwụn rị ọfịa.
MRK.1.7	Ọ hụ a sị wẹ, “Onyẹ kanị m lala m mẹmẹgụ, erudẹni m onyẹ e hulụa alị a tọpụ eriri akpụkụ a. 
MRK.1.8	Mirin mmaka kẹ m gi e mẹ ụnụ mirin-Chuku, kanị, ya nwẹn jẹnkọ d'e gi Mmọn-nsọ mẹ ụnụ mirin-Chuku.”
MRK.1.9	Ogẹn hụ, Jesu nọ gha Nazarẹtị rị Galili bịa, ya kẹ Jọnụ nọ mẹ ẹ mirin-Chuku imẹ Iyi Jọdanị. 
MRK.1.10	Hụn Jesu gihụ gha imẹ mirin pụha, ọ nọ hụn kẹ elu-igwere kpupụ, Mmọn-nsọ e hidan nọkẹ nduru, bịa d'a nọkwasị a. 
MRK.1.11	Ya olu nọ gha elu-igwee sị, “Ịyụ wụ ezi Nwa m; ihiẹn i a sụọka m.”
MRK.1.12	Mmọn-nsọ nọ nu ẹ ozigbo, shi imẹ atụ. 
MRK.1.13	Ọ nọ nọdị imẹ atụ akpọhịn ọgụnnaị, Ekwensụ hụ a nwan a. Ịya lẹ eje-anụ ichẹn-ichẹn rị ebẹhụ; ndị mmọn-ozi hụzị e yen'ẹ ẹka.
MRK.1.14	Ogẹn wẹ gi kpọkingụ Jọnụ ye imẹ ụlọ-ngan, Jesu nọ bịa Galili d'e zimẹ oziọma Osolobuẹ. 
MRK.1.15	Ọ hụ a sị, “Ogẹn e zugụọ, Alị-eze Osolobuẹ a rịgụọ nsue! Rogharị nị, ụnụ e kweri oziọma!”
MRK.1.16	Ebe Jizọsị ghakọ mkpẹnrẹn-mirin Odiyiri
MRK.1.17	Jizọsị nọ sị wẹ, “Sọnmẹ ni m, m sikọ d'e mẹ ụnụ wụrụ ndị e wẹhẹ ịhịan rịkẹ azụn.” 
MRK.1.18	Ya wẹ nọ la ọga wẹ tọ ozigbo, sọnmẹ ẹ.
MRK.1.19	O jẹnshi ihun ẹkẹrẹ, ọ nọ hụn Jemisi lẹ Jọnụ ụmụ Zẹbẹdi kẹ wẹ rị ụgbọ-mirin wẹ e dọnzi ọga wẹ gi e gbu azụn. 
MRK.1.20	Ọ nọ kpọ wẹ ozigbo; wẹ nọ la nẹdi wẹ lẹ ndị wẹ we ọrụn tọ imẹ ụgbọ, sọnmẹ ẹ.
MRK.1.21	Jesu lẹ ndị nsọnmazụụn a nọ shi Kapanọm. O ru Ụhụọhịn Ezumikẹn, ọ nọ banye ụlọ-ofufe rị ebẹhụ d'a kuzi. 
MRK.1.22	Nkuzi ẹ nọ tụ ndị rị ebahụn ẹnya, makẹni ọ kuzi nọkẹ onyẹ oku rị ẹka ẹlẹ nọkẹ ndị-nkuzi Iwu. 
MRK.1.23	Ogẹn hụ daị, o nwọn okẹnnyẹ ohu eje-mmọn rị imẹ ẹ, hụn rị imẹ ụlọ-ofufe wẹ. Okẹnnyẹ hụ nọ yi, 
MRK.1.24	“K'i gi ẹnyi e mẹ, Jesu onyẹ Nazarẹtị?! Ị bịa d'e tikpọ ẹnyi?! A marịnghọ m onyẹ ị wụ, Onyẹ-nsọ Osolobuẹ!!” 
MRK.1.25	Kanị, Jizọsị nọ jụgbọ eje-mmọn hụ, sị a, “Kpumẹ ọnụ; gha imẹ ẹ pụha!” 
MRK.1.26	Eje-mmọn hụ nọ se okẹnnyẹ hụ, gi okẹn olu yi oro, gha imẹ ẹ pụha. 
MRK.1.27	Ọ nọ tụ wẹ ile ẹnya, a jụma wẹ ibe wẹ, “Kị wụ hụnnị? Ọnwan wụ nkuzi ọhụn: o ku, ọ bụn! Ọ gwadẹ eje-mmọn oku, wẹ hụ a gbaye ẹ!” 
MRK.1.28	Ya kẹ ẹfan a nọ kpọgbarị ẹgbẹrẹ Galili ile ozigbo.
MRK.1.29	Hụn Jesu gihụ gha imẹ ụlọ-ofufe ahụn pụ, ịya lẹ Jemisi lẹ Jọnụ nọ banye iwe Saịmọnụ lẹ Andrụ. 
MRK.1.30	Emu rị a kụ nnẹ nwunyẹ Saịmọnụ; o dinẹ edinẹ makẹni ẹhụ-ọkụn rị a ẹhụ. Ya kẹ wẹ nọ gwa Jesu oku ẹ ozigbo. 
MRK.1.31	Jizọsị nọ jẹn d'e kunrun ẹ, kwọndọn ẹka a, weli ẹ elu; ẹhụ ọkụn hụ nọ hapụ a. Ya k'ọ nọ lemẹ Jizọsị wẹ ọbịa.
MRK.1.32	O ru ẹnyasị, ogẹn anwụn gi rọgụ, wẹ nọ wẹhẹn'ẹ ndị ile emu rị a kụ lẹ ndị eje-mmọn rị imẹ wẹ, 
MRK.1.33	nke wụnị ndị obodo hụ ile e jun ọnụmụzọ; 
MRK.1.34	Jesu nọ zụọ ndị bu ọda emu ichẹn-ichẹn rị a kụ, chụpụsọnmẹ eje-mmọn bu ọda, ọ nịnị eje-mmọn ndị hụ ku oku makẹni a marịngụọ w'a.
MRK.1.35	Ụzụtụntụn, ebe eki kelẹni fọnchanpụ, ọ nọ zọpụ, shi ebe ịhịan rịlẹni, nọ ebẹhụ mẹmẹ ekpere. 
MRK.1.36	Saịmọnụ lẹ ndị ya lẹ wẹ wị nọ chọma a. 
MRK.1.37	Ogẹn wẹ gi hụn a, wẹ nọ sị a, “Ịhịan ile rị a chọ ị.” 
MRK.1.38	Ọ nọ sị wẹ, “Nị ẹnyi shizi ni ụzọ ọzọ, obodo ndị rị ẹhụ ebeni, kẹni m ku oku-Chuku imẹ wẹ. Makẹni ya kẹ m bịa d'e mẹ.” 
MRK.1.39	Ọ nọ ghagbarị Galili ile, e zisọnmẹ oziọma imẹ ụlọ-ofufe wẹ rị ichẹn-ichẹn, a chụpụ eje-mmọn.
MRK.1.40	Okẹnnyẹ ohu oti rị ẹhụ nọ bịa d'e kunrun Jesu, gbu osekpu, rịọma a, sị a, “Omẹni y'a chọghọ, ị k'a s'ẹka zụọ m, a wụbehi m onyẹ rụnị.” 
MRK.1.41	Omikẹn ẹ nọ mẹ Jizọsị, ọ nọ tịnpụ ẹka mẹtụ a, sị a, “A chọghọ m! Dịnhịn, n'ị wụbehi onyẹ rụnị!” 
MRK.1.42	Ozigbo, oti hụ nọ gha a ẹhụ pụ, ọ nọ wụbehi onyẹ rụnị! 
MRK.1.43	Jizọsị a gbagụ okẹnnyẹ hụ mkpịnsịn-ẹka ẹnya ọda-ọda, ọ nọ sị a lama, 
MRK.1.44	sị a, “A gwakwọlẹ onyẹ ọwụlẹ ihiẹnni; ka jẹn d'e we enwẹn i ghọsị onyẹ nchụn-ẹjan n'o lele i, weri ihiẹn Mozizi ku imẹ Iwu n'o gi fe i ẹhụ, gi ghọsị wẹ nị y'a rụzịnị.” 
MRK.1.45	Kanị, okẹnnyẹ hụ a pụ, kusọnmẹdẹ ihiẹnni ebe ile, nke wụnị Jesu asazịnị ẹka pụha ebe ịhịan rị, kama, ọ ghasọnmẹ azụụn ịhịan bilẹni, kanị wẹ hụkwọ a gha ebe ile a bịa ebahụn d'e kunrun ẹ.
MRK.2.1	O mẹpụ akpọhịn ole, Jesu nọ kinhẹn Kapanọm, ọ nọ kpọgbarị n'ọ rị ụlọ. 
MRK.2.2	Ndị bu ọda nọ ruhẹ, nke wụnị ụzọ eruzini wẹ, kẹ imẹ ụlọ kẹ ihun-ezi. Jesu hụ a gwa wẹ oku-Chuku. 
MRK.2.3	Ya kẹ ikẹnnyẹ ẹnọ nọ buhẹn'ẹ okẹnnyẹ ọrọ kinmin. 
MRK.2.4	Kanị ahụnnị wẹ nwan ebe w'a gha d'e kunrun Jesu makẹni ịhịan jun ebẹhụ, wẹ nọ nyinrin elu ụlọ. E bemẹ wẹ oghe ye ẹ elu ebe Jesu rị. E begụ wẹ oghe hụ, wẹ nọ gha ebẹhụ dọ onyẹ hụ ọrọ kinmin lẹ ute ẹ ye ihun Jesu. 
MRK.2.5	Jizọsị a hụn okukwe wẹ, ọ nọ sị onyẹ hụ ọrọ kinmin, “Nwa m, a gbagharịgụọ wẹ i njọ ị.” 
MRK.2.6	O nwọn ndị-nkuzi Iwu nọdị alị ebahụn; wẹ hụ e ro ihiẹnni o ku imẹ obi wẹ, a sị, 
MRK.2.7	“Kị okẹnnyẹni rị e kudẹni arụ?! Onyẹ a s'ẹka a gbagharị njọ wezụka Osolobuẹ sụọ!?” 
MRK.2.8	Mmọn Jesu nọ gwa a ihiẹn wẹ rị e ro imẹ obi wẹ. Ọ nọ sị wẹ, “Kị haịn ụnụ gi e ro ihiẹn nọ ẹnịna imẹ obi ụnụ? 
MRK.2.9	Elee hụn ka nfe: ịsị onyẹ-ọrọnị, ‘A gbagharịgụọ wẹ i njọ ị.’ Ra, ịsị a, ‘Lihi ọtọ heri ute i jẹnmẹ ijẹn?’ 
MRK.2.10	Kanị, nị m ghọsị ụnụ nị Nwa nke Ịhịan nwọn ikẹn o gi a gbagharị njọ elu-ụwa.” Ọ nọ sị onyẹ-ọrọ hụ, 
MRK.2.11	“M sị ị, lihi ọtọ, heri ute i lama iwe i!” 
MRK.2.12	Ọ nọ lihi ọtọ, heri ute ẹ ozigbo, gha ebahụn pụ — idẹnya wẹ ile, nke wụnị ọ tụ wẹ ile ẹnya, wẹ nọ jama Chuku mma, a sị, “Ẹnyi ahụntuni ihiẹn nọ ẹnịna mbụ!”
MRK.2.13	Ya Jesu nọ jẹnmẹzi mkpẹnrẹn mirin
MRK.2.14	Ebe ọ ghafekọ, ọ nọ hụn Livaị nwa Alịfịọsụ k'ọ nọdị alị ọdụ ndị ụgwọ-isi, ọ nọ sị a, “Sọnmẹ m.” Livaị nọ lihi ọtọ, sọnmẹ ẹ.
MRK.2.15	Ogẹn Jesu gi rị e ri ihiẹn-oriri iwe Livaị, ndị bu ọda imẹ ndị ụgwọ-isi lẹ ndị ọzọ wẹ gi njọ marịn hụ e sọn Jesu lẹ ndị nsọnmazụụn a e ri ihiẹn-oriri, makẹni ndị rị e sọnn'ẹ bu ọda. 
MRK.2.16	Ndị-nkuzi Iwu hụn rị imẹ ndị Itu-Farisi a hụn nị Jesu lẹ ndị ahụn wẹ gi njọ marịn lẹ ndị ụgwọ-isi rị e ri ihiẹn-oriri, wẹ nọ sị ndị nsọnmazụụn a, “Kị haịn o gi e du ndị a na ụgwọ-isi lẹ ndị wẹ gi njọ marịn e ri, a ra?”
MRK.2.17	Jesu a nụ a, ọ nọ sị wẹ, “Ndị ẹhụ rị ikẹn ara chọ dibiẹ kanị ndị emu rị a kụ; ẹlẹ ndị ezi-omumẹ kẹ m bịa d'a kpọ kanị ndị njọ.”
MRK.2.18	O nwọn ogẹn ndị nsọnmazụụn Jọnụ lẹ ndị Itu-Farisi gi rị e bu ọnụ. Wẹ nọ bịa d'a jụ Jesu, “Kị haịn ndị nsọnmazụụn Jọnụ lẹ ndị nsọnmazụụn ndị Itu-Farisi gi e bu ọnụ bụ ndị nsọnmazụụn ị ara bu?”
MRK.2.19	Jizọsị nọ sị wẹ, “Ndị bịa agbamẹkụkwọ e budẹ nwan ọnụ ebe okẹnnyẹ rị a gba ẹkụkwọ rị imẹ igunrun wẹ ra? Mba nụ! Ebe wẹ lẹ okẹnnyẹ hụ rị a gba ẹkụkwọ rị, ebukọ wẹ ọnụ. 
MRK.2.20	Kanị, ogẹn wẹ k'e gi wepụ okẹnnyẹ hụ rị a gba ẹkụkwọ lala, ogẹn hụ, e bumẹ wẹ ọnụ.
MRK.2.21	“Onwọnni onyẹ e gi ẹkwa ọhụn hụn a kụkụmanị a kwakin ẹkwa akan. O gi ẹ kwakin ẹ, nke ọhụn a dọkapụ, ebahụn a jọwaye njọ.
MRK.2.22	“Onwọnzikwọnị onyẹ e gi ihiẹn akan a gbaye manya ọhụn. O gi ẹ gbaye ẹ, manya a gbawapụ a, kẹ manya kẹ ihiẹn wẹ gi gbaye ẹ a la iwi. Gi nwan ihiẹn ọhụn gbaye manya ọhụn.”
MRK.2.23	Ụhụọhịn Ezumikẹn ohu, Jesu ghakọ imẹ ugbo ọka-witi. Kẹ wẹ ghakọ imẹ ugbo hụ, ndị nsọnmazụụn a nọ ghọrịma ọka-witi. 
MRK.2.24	Ya ndị Itu-Farisi nọ sị Jesu, “Kị wẹ rị a dannị iwu Ezumikẹn?”
MRK.2.25	Ya Jesu nọ sị wẹ, “Ya wụ, ụnụ agụntuni ihiẹn Defidi mẹ ogẹn mkpa gi rịn'a, ogẹn ẹgụn gi rị a gụn ịya lẹ ndị ya lẹ wẹ wị? 
MRK.2.26	K'o dọn banye ụlọ Osolobuẹ, ogẹn Abiata gi wụ onyẹ-isi nchụn-ẹjan, ri brẹdi-nsọ hụ w'e bupụhanị Osolobuẹ, brẹdi Iwu sị nị onyẹ ọzọ erikọ a mmanị ndị nchụn-ẹjan; kanị Defidi ri ẹ, yezikwọ ndị ya lẹ wẹ wị.”
MRK.2.27	Ya Jesu nọ nwan sị, “Ọrịrịmma ịhịan kẹ wẹ tumẹni Ụhụọhịn Ezumikẹn, ẹlẹ wẹ ke ịhịan makẹ Ụhụọhịn Ezumikẹn. 
MRK.2.28	Ya wụ nị mmẹ wụ Nwa nke Ịhịan nwọn ku ihiẹn wẹ e mẹ Ụhụọhịn Ezumikẹn.”
MRK.3.1	Ya Jizọsị nọ banyezi ụlọ-ofufe. Okẹnnyẹ ohu ẹka ohu nwụnhụn rị ebẹhụ. 
MRK.3.2	Ya wẹ nọ kemẹ Jesu nke kẹn'ọ zụọ a Ụhụọhịn Ezumikẹn, nị wẹ gi ẹ ma a ikpe. 
MRK.3.3	Ya ọ nọ sị okẹnnyẹ hụ ẹka nwụnhụn, “Pụha ihun ebeni.” 
MRK.3.4	Ọ nọ sị wẹ, “Elee hụn Iwu kwadọn nị wẹ e mẹ Ụhụọhịn Ezumikẹn? Imẹ ihiẹn rị mma ra imẹ eje-ihiẹn? Ịzụọ ịhịan ra igbun'ẹ?” Kanị a gba w'a nkịtịn.
MRK.3.5	Jizọsị nọ gi iwe lehunmẹ wẹ, makẹni ọ fụka a nị obi wẹ e zekẹ. Ya ọ nọ sị okẹnnyẹ hụ, “Tịnpụ ẹka ị.” Ọ tịnpụ a, ẹka a nọ rị mma. 
MRK.3.6	Ndị Itu-Farisi nọ pụ, wẹ lẹ ndị itu Hẹrọdụ nọ zumẹ umẹ ozigbo kẹni wẹ gbu Jesu.
MRK.3.7	Jesu lẹ ndị nsọnmazụụn a nọ pụ, jẹnmẹ mkpẹnrẹn mirin Galili; igunrun bugbu enwẹn ẹ ọda nọ gha Galili sọnmẹ ẹ, wẹ lẹ ndị gha Judia 
MRK.3.8	lẹ Jerusalẹm lẹ Idumịa lẹ nfetu Iyi Jọdanị lẹ ẹgbẹrẹ Taya lẹ Sidọnụ bịa. Ndịnị bịa makẹni wẹ nụ ihiẹn ile Jesu rị e mẹ. 
MRK.3.9	Ọ nọ sị ndị nsọnmazụụn a kwademẹn'ẹ ụgbọ-mirin ufiri igunrun hụ, makẹ wẹ gha a fụfa
MRK.3.10	Makẹni ọ zụọgụọ ndị bụ ọda, ndị ile emu rị a kụ rị a fụfa nị wẹ mẹtụ a ẹka. 
MRK.3.11	Ndị eje-mmọn rị imẹ wẹ hụn a, a dannị w'a alị ozigbo, yi, “Ị wụ Nwa Osolobuẹ!” 
MRK.3.12	Ọ hụ a jụgbọ eje-mmọn ndị hụ, sị wẹ ekulẹ onyẹ ọ wụ.
MRK.3.13	Omẹgụ, Jesu nọ shi elu ugu, kpọ ndị hụn ọ chọ, wẹ nọ bịa d'e kunrun ẹ. 
MRK.3.14	Ọ nọ tumẹ mmadụ mmẹbụọ, kpọ wẹ ndị-ozi pụ-ichẹn, nị wẹ du ẹ nọdị, n'o zipụ wẹ d'e ku oku-Chuku 
MRK.3.15	lẹzi n'o ye wẹ ikẹn w'e gi a chụpụ eje-mmọn. 
MRK.3.16	Mmadụ mmẹbụọ hụ o tumẹ wụ: Saịmọnụ (hụn o tu Pita, ya wụ Ọmụma); 
MRK.3.17	Jemisi nwa Zẹbẹdi lẹ Jọnụ nwẹnẹ Jemisi. Uwẹ k'o tu Bonagẹsị, ya wụ Ụmụ akpara (akpabọ); 
MRK.3.18	ndị ọzọ wụ Andrụ lẹ Filipu lẹ Batolomi lẹ Matiu lẹ Tamọsị lẹ Jemisi nwa Alịfịọsụ lẹ Tadịọsụ lẹ Saịmọnụ hụn te rị ndị gi ẹka-ikẹn e mẹ ni wẹ chụpụ ndị Rom rị a kị alị wẹ, 
MRK.3.19	lẹzi Judasị nwa Iskarọtụ hụn ren'ẹ ogẹn ikpanzụụn.
MRK.3.20	Jesu e mẹmẹgụ, ọ nọ lashi iwe ẹ; igunrun ịhịan nọzị bịa, nke wụnị ya lẹ ndị nsọnmazụụn a ahụndẹni efe ri ihiẹn-oriri. 
MRK.3.21	Nnẹ lẹ umunẹ Jesu a nụ a, wẹ nọ bịa nị wẹ weri ẹ, makẹni wẹ nụ kẹ wẹ rị e ku oku ẹ, a sị “Ẹra a pụmagụọ a!”
MRK.3.22	Ndị-nkuzi Iwu hụn gha Jerusalẹm bịa hụ a sị, “Onyẹ-isi eje-mmọn ile wụ Bẹzibọlụ rị imẹ ẹ; ikẹn Bẹzibọlụ onyẹ-isi eje-mmọn ile k'o gi a chụpụ eje-mmọn.”
MRK.3.23	Ya kẹ Jizọsị nọ kpọzụnhan wẹ, gi ilu gwa wẹ oku, sị, “Nanị kẹ Ekwensụ a dọn chụpụ Ekwensụ? 
MRK.3.24	Alị-eze ọwụlẹ kebeni, asakọ ẹka turu. 
MRK.3.25	Ikpụlọ kebeni, asakọ ẹka turu. 
MRK.3.26	O mẹ nwan nị Ekwensụ e bugụọ nụmanị enwẹn ẹ, omẹni o kebegụọ, ọ sakọ nwan ẹka turu; nke ẹ a gụgụọ!
MRK.3.27	“Kanị, onwọnni onyẹ a saẹka a banye iwe dikẹn, kịrị ihiẹn ẹ, mmanị o kẹnmẹgụ a. O kẹnmẹgụ a, ya k'ọ nọ saẹka banye, kịrị ihiẹn ẹ.
MRK.3.28	“M rị a gwa ụnụ ezioku, nị wẹ gbagharịghọ njọ ile ịhịan mẹ lẹ eje-oku ile wẹ ku; 
MRK.3.29	kanị onwọnni ogẹn w'e gi gbagharị onyẹ kuja oku Mmọn-nsọ; o mẹọlẹ njọ itẹbitẹ.”
MRK.3.30	Jesu ku ihiẹnni makẹni wẹ sị, “Eje-mmọn rị imẹ ẹ.”
MRK.3.31	Nnẹ Jizọsị lẹ umunẹ Jizọsị nọ bịa, turu ihun-ezi, zi wẹ d'a kpọ a. 
MRK.3.32	Igunrun nọhunmẹ ẹ; ya wẹ nọ sị a, “Nnẹ i lẹ umunẹ i ikẹnnyẹ lẹ umunẹ i ikpoho rị ihun-ezi, a jụ ukwere i.” 
MRK.3.33	Ọ nọ shịarị wẹ, sị, “Onyẹ wụ nnẹ m? Elee ndị wụ umunẹ m?” 
MRK.3.34	Ọ nọ lehunmẹ ndị hụ nọhunmẹn'ẹ, sị, “Lee nnẹ m lẹ umunẹ m ebeni! 
MRK.3.35	Onyẹ ọwụlẹ hụn e mẹ uche Osolobuẹ wụ nwẹnẹ m okẹnnyẹ lẹ nwẹnẹ m okpoho lẹ nnẹ m.”
MRK.4.1	O nwọnzi ogẹn Jesu gi kuzimẹzi mkpẹnrẹn mirin Galili. Igunrun higbu enwẹn ẹ nọ fihunmẹ ẹ, nke wụnị ọ nọ banye imẹ ụgbọ rị imẹ mirin ebahụn d'a nọdị alị, igunrun hụ ile nọ nọdị mkpẹnrẹn mirin ebahụn. 
MRK.4.2	Ọ nọ gi ilu kuzi wẹ ihiẹn bu ọda. Ebe ọ rị a kuzi wẹ, ọ sị wẹ, 
MRK.4.3	“Gọn ni ntịn! O nwọn onyẹ-ugbo jẹn d'a gha mkpụrụ imẹ ugbo. 
MRK.4.4	Ogẹn o gi rị a gha a, ndị danye ọkpụzọ a danye, nnụnụ nọ bịa d'e ripụ wẹ; 
MRK.4.5	ndị ọzọ a danye alị ọmụma ẹjan rịkalẹni. E pupụha wẹ ozigbo makẹni ẹjan emini. 
MRK.4.6	Anwụn a wa, ma wẹ, wẹ nọ shinwụn, makẹni mkpọgụn arịa; 
MRK.4.7	ndị ọzọ a danye ebe ogun rị, ogun e sue, dụngbu wẹ, amịzịnị wẹ mkpụrụ; 
MRK.4.8	kanị o nwọnghọzị ndị danye alị rị mma, e pupụha wẹ, sue, du, mị mkpụrụ mmagi-mmagi: ụfọdụ ụzọ iri kwasị ọgụn, ụfọdụ ụzọ ọgụn ẹtọ, ụfọdụ ụzọ ọgụn isẹn.”
MRK.4.9	“Onyẹ nwọn ntịn, ya nụ!”
MRK.4.10	Ogẹn ya sụọ gi nọdị, ndị fihunmẹn'ẹ lẹ ndị nsọnmazụụn a mmẹbụọ hụ nọ sị a kọwanị wẹ ilu hụ. 
MRK.4.11	Ọ nọ sị wẹ, “Ụnụ kẹ w'a nị marịn ihiẹn-nzuzue Alị-eze Osolobuẹ, kanị nke ndị rị ogbe, ilu kẹ wẹ gi a gwa wẹ ihiẹn ile; 
MRK.4.12	kẹni ọ wụrụ nị
MRK.4.12	‘Wẹ hụ e lee ilee-ilee
MRK.4.12	kanị eleghakọ wẹ ụzọ;
MRK.4.12	wẹ hụ a nụ ọnụnụ-ọnụnụ
MRK.4.12	kanị aghọtakọ wẹ;
MRK.4.12	amamgbe w'e rogharị,
MRK.4.12	Osolobuẹ a gbagharị wẹ.’ ”
MRK.4.13	Ya ọ nọ sị wẹ, “Ụnụ aghọtanị iluni? Elee ilu kẹ ụnụ k'a sazị nwan ẹka ghọta? 
MRK.4.14	Mkpụrụ hụ wẹ ghaye wụ oku-Chuku. 
MRK.4.15	Ọkpụzọ hụ mkpụrụ danye wụ ndị hụ nụ oku-Chuku, Ekwensụ a bịa ozigbo d'e wepụ oku-Chuku hụ wẹ ghaye imẹ wẹ. 
MRK.4.16	Alị ọmụma wẹ ghaye mkpụrụ wụ ndị hụ nụ oku-Chuku, e gi wẹ ịghọghọ nabanhan a ozigbo, 
MRK.4.17	kanị, enwọn wẹ nkpọgụn; w'a tọhụ ẹkẹrẹ sụọ. Hụn oku-Chuku gihụ wẹhẹ nsọngbu mọbụ ukpokpo, a danpụ wẹ. 
MRK.4.18	Ogun hụ wẹ ghaye mkpụrụ wụ ndị hụ nụ oku-Chuku, 
MRK.4.19	kanị oku elu lẹ ẹkpịrị akụ-lẹ-ụba lẹ ẹgụn ihiẹn ichẹn-ichẹn a banhan, wẹ ile a kpangbu oku-Chuku hụ, ọ mịzịnị mkpụrụ. 
MRK.4.20	Kanị alị hụ rị mma wẹ ghaye mkpụrụ wụ ndị hụ nụ oku-Chuku, nabanhan a, mị mmagi-mmagi: onyẹ ohu, ụzọ iri kwasị ọgụn; onyẹ ohu, ụzọ ọgụn-ẹtọ; onyẹ ohu, ụzọ ọgụn-isẹn.”
MRK.4.21	Jizọsị nọ sịzị wẹ, “Onyẹ e wẹhẹ ukpẹ e bu ẹ e che okpuru afẹrẹ mọbụ okpuru bẹdi? Ẹlẹ elu obu-ukpẹ kẹ w'e butọ a? 
MRK.4.22	Onwọnni ihiẹn zuerini hụn jẹnkọlẹni d'a pụha ifọn, mọbụ ihiẹn wẹ kpumẹ hụn jẹnkọlẹni d'a wa. 
MRK.4.23	Onyẹ nwọn ntịn, ya nụ!”
MRK.4.24	Ya ọ nọ sị wẹ, “E gikwọ nị ihiẹn ụnụ nụ e dọn! Mkpu i gi mayeni ịhịan ihiẹn kẹ wẹ jẹnkọ d'e gi mayeni i, dụyedẹn'i y'ẹ. 
MRK.4.25	Makẹni, onyẹ nwọnni kẹ w'e yecheni; kanị onyẹ nwọnlẹni, a napụdẹ w'a hụn o nwọn.”
MRK.4.26	Jesu nọ sịzị wẹ, “Alị-eze Osolobuẹ nọ kẹ ebe okẹnnyẹ ohu nọ ghaye mkpụrụ imẹ ugbo, jẹnmẹ. 
MRK.4.27	Ọ hụ a ranhịn e tẹnhin, uhinhin lẹ efinnaị, ihiẹn ọ kụn e pu, sue, a ra marịn k'o dọn mẹ. 
MRK.4.28	Alị e gi ẹka a e mẹ ihiẹn: o pu, o sue mị mkpụrụ, ọ ka. 
MRK.4.29	Ọ kagụhụ, o weri ọpịa d'a ghọma a, makẹni ogẹn wẹ gi a ghọ a e rugụọ.”
MRK.4.30	Jizọsị nọ sịzị, “Kị ẹnyi e gi jeni Alị-eze Chuku? Elee ilu kẹ ẹnyi e gi kọwa a? 
MRK.4.31	Ọ nọ kẹ mkpụrụ mọstadị hụn o mẹ ni ịya kachanrịn mkpụrụ osisi ile ntịn kẹ wẹ kụn a; 
MRK.4.32	kanị wẹ kụngụ a, o sue, o hi-ogbe karị ihiẹn ile w'a kụnye ugbo, ọ wadẹ agalaba hi-ogbe, nke wụnị nnụnụ a bịadẹ d'a kụ ẹkụụ e ye elu ẹ.”
MRK.4.33	Jesu gi ilu bu ọda nọ ẹrịra gwa wẹ oku-Chuku; ọ gwa wẹ hụn a nị wẹ a ghọta; 
MRK.4.34	ọ gwanị wẹ oku mmaka; ilu sụọ k'o gi gwachanrịn wẹ oku; kanị, ya lẹ ndị nsọnmazụụn a sụọ nọdị, ọ kọwachanrịnnị wẹ ihiẹn ile.
MRK.4.35	Ẹnyasị hụ, Jizọsị nọ sị ndị nsọnmazụụn a, “Nị ẹnyi fetu ni mirinni.” 
MRK.4.36	Ya lẹ wẹ nọ latọ igunrun ahụn: ụgbọ hụ ọ rị imẹ ẹ a kuzi kẹ ndị nsọnmazụụn a gi buru ẹ pụ. O nwọnghọzị ụgbọ ndị ọzọ sọnmẹn'ẹ. 
MRK.4.37	Idẹnmizi, okẹn ufere nọ kpọma! Mirin nọ timẹ ụgbọ hụ, jundẹ imẹ ẹ. 
MRK.4.38	Kanị Jizọsị rị ibe azụụn ụgbọ, firi isi, a ranhịn. Ya kẹ ndị nsọnmazụụn a nọ kpọtiẹn ẹ, sị, “Di-nwọnni-ẹnyi, y'a hụnn'a nị ẹnyi e d'a la iwi?!”
MRK.4.39	Jizọsị nọ tẹnhin, jụgbọ okẹn ufere hụ, sị ohimin hụ, “Kụsị! Mẹ jụụ!” Ufere a kụsị, ụzọ ile e mẹ rajụụ.
MRK.4.40	Ya Jesu nọ sị ndị nsọnmazụụn a, “Kị ụnụ rị a tụnị egun? Ụnụ eke nwọnkwọ nwan okukwe?”
MRK.4.41	Egun nọ tụma wẹ ọda-ọda, wẹ nọ jụma ibe wẹ, sị, “Onyẹ wụdẹ onyẹni ufere lẹ ohimin rị e humẹn'ẹ isi?”
MRK.5.1	Wẹ nọ fetu mirin Galili, pụha obodo ndị Gẹrasa
MRK.5.2	Hụn Jizọsị gihụ gha imẹ ụgbọ hidan, okẹnnyẹ ohu eje-mmọn rị imẹ ẹ nọ gha ikpẹkpẹ pụha d'e kunrun ẹ. 
MRK.5.3	Ikpẹkpẹ ebahụn k'o bi; onwọnni onyẹ a s'ẹka e kwọndọn ẹ, ọsụọn'a nị wẹ kpọma a ẹgan. 
MRK.5.4	Makẹni mgbe ole-lẹ-ole kẹ wẹ te kpọma a ẹgan ụkụ lẹ ẹka: o tibepụ ẹgan, o gungwọnpụ aba rị a ụkụ. Onwọnni onyẹ a saẹka e kwọndọnn'ẹ. 
MRK.5.5	Ọ wahunmẹ ikpẹkpẹ lẹ ugu rịsọnmẹ ebẹhụ, e yi oro, e gi ọmụma a dọkịka enwẹn ẹ ẹhụ, kẹ ukinkin kẹ efinnaị.
MRK.5.6	O lecheni nwan Jesu, ọ nọ gbaburu ẹ, gbun'ẹ osekpu. 
MRK.5.7	Ọ hụ e gi okẹn olu e yi, “K'i sikọ d'e gi m mẹ, Jesu Nwa Chuku kachanrịnnị
MRK.5.8	O ku ihiẹnni makẹni Jesu rị a sị a, “Ịyụ wụ eje-mmọn, gha imẹ okẹnnyẹ ahụn pụha!”
MRK.5.9	Ya kẹ Jesu nọ jụ a, sị, “Kị wụ ẹfan ị?” Ọ nọ sị, “Ẹfan m wụ Igunrun, makẹni ẹnyi bu ọda.” 
MRK.5.10	Ya ọ nọ rịọ Jesu ọda-ọda y'a chụpụlẹ wẹ ẹgbẹrẹ hụ.
MRK.5.11	Igwee ezin rị elu okee nọkunmẹ ebahụn, a kpa nni. 
MRK.5.12	Eje-mmọn ndị hụ nọ rịọ a, sị, “Chụ ẹnyi ye imẹ ezin ndịnị; nị ẹnyi ban imẹ wẹ.” 
MRK.5.13	Ọ nọ nị wẹ; ya eje-mmọn ndị hụ nọ gha imẹ okẹnnyẹ hụ pụha, banyesọnmẹ imẹ ezin ndị hụ, ezin ndị hụ ile nọ gbama ọsọ, kpọtu, zụnban imẹ mirin Galili ebahụn, ragbu enwẹn wẹ. Ezin hụ ile rị ihiẹn nọkẹ nnụ isẹn (2,000).
MRK.5.14	Ndị-ndu ezin ndị hụ nọ gbajẹn d'a gwa ndị obodo wẹ lẹ ndị bi ụmụ-alị rị ẹgbẹrẹ hụ ihiẹn mẹni. Wẹ ile nọ pụha d'e lee ihiẹn mẹni. 
MRK.5.15	Ya wẹ nọ bịa d'e kunrun Jesu; wẹ nọ hụn onyẹ hụ igunrun eje-mmọn te rị imẹ ẹ: ọ nọdịhụ alị, o yihụ ẹkwa, o gihụ ezigbo uche ẹ. Ya kẹ egun nọ tụma wẹ. 
MRK.5.16	Ndị o mẹye ẹnya nọ gwa wẹ ihiẹn mẹ okẹnnyẹ hụ eje-mmọn te rị imẹ ẹ lẹ ezin ndị hụ.
MRK.5.17	Ya wẹ nọ rịọma Jesu n'ọ gha ẹgbẹrẹ wẹ pụ.
MRK.5.18	Ogẹn Jesu gi bankọ imẹ ụgbọ, okẹnnyẹ hụ eje-mmọn te rị imẹ ẹ nọ rịọ a n'o sọnmẹ ẹ.
MRK.5.19	Kanị Jesu nọ jụ, sị a, “Laburu ndị nke i d'a gwa wẹ okẹn ihiẹn lẹ omikẹn Osolobuẹ mẹni i.”
MRK.5.20	Ya okẹnnyẹni nọ pụ, ghagbama obodo iri hụ nọgbamanị wụ Dikapolisi, a gwa wẹ ihiẹn Jesu mẹn'ẹ. Ọ tụ wẹ ile nụn'a ẹnya.
MRK.5.21	Ogẹn Jizọsị gi gi ụgbọ-mirin fetugụzị mirin ahụn, kinhẹnzi azụụn hụn-ẹbọ, igunrun hi-ogbe nọ fihunmẹ ẹ mkpẹnrẹn mirin ebahụn. 
MRK.5.22	Onyẹ ohu w'a kpọ Jaịrọsụ, onyẹ ohu imẹ ndị-isi ụlọ-ofufe, nọ bịa; ọ hụn Jesu, ọ nọ dannị Jesu alị, 
MRK.5.23	rịọ a ọda-ọda, sị, “Nwa m okpoho e d'a nwụn. Dodo d'e bu ẹka ị kwasị a n'ị zụọ a, kẹni ọ hụn ụzọ rị ndụn!”
MRK.5.24	Ya Jizọsị nọ sọnmẹ ẹ. Igunrun hi-ogbe nọzị sọnmẹ wẹ, wẹ ile hụ a fụfa Jizọsị.
MRK.5.25	Okpoho ihiẹn rị a gba kete ahụa mmẹbụọ rị igunrun hụ. 
MRK.5.26	Ọ hụnjungụọ ẹnya ẹka ndị idibiẹ, d'e ru ni ihiẹn a gụ a ẹka, kanị, hụn nkẹ o gi dịnhịn, ọ hụdẹ a jọwaye njọ. 
MRK.5.27	Ọ nụgụọ kẹ wẹ ku oku Jizọsị, ọ nọ gha azụụn nọkunmẹ Jizọsị imẹ igunrun hụ, mẹtụ ẹkwa a ẹka; 
MRK.5.28	ọ gwagụọ enwẹn ẹ sị, “M sahụ ẹka mẹtụ ẹkwa a ẹka, m sikọ d'a rị mma.” 
MRK.5.29	Hụn o gihụ mẹtụ ẹkwa Jesu ẹka, ihiẹn rị a gban'a nọ kụsị ozigbo; kẹ ẹhụ dọn nọ a, ọ nọ marịn n'ọ dịnhịngụọ. 
MRK.5.30	Jesu nkẹ a marịnghọ n'o nwọnọlẹ ikẹn gha imẹ ẹ pụ. O gbehutọ imẹ igunrun hụ, sị, “Onyẹ mẹtụ ẹkwa m ẹka?”
MRK.5.31	Ndị nsọnmazụụn a nọ sị a, “Ị hụ a hụn igunrun rị a fụfan'ị, ị hụzị a jụ ‘Onyẹ mẹtụ m ẹka?’ ” 
MRK.5.32	Kanị Jizọsị hụkwọ e lehunmẹ ẹnya n'ọ hụn onyẹ ọ wụ. 
MRK.5.33	Okpoho hụ nkẹ hụ a tụ egun, a ma piripiri makẹni ọ marịngụọ ihiẹn mẹn'ẹ, ọ nọ bịa d'e gbuni Jesu osekpu, gwachanrịn a ezioku. 
MRK.5.34	Jesu nọ sị a, “Nwa m, okukwe i a zụọgụọ ị; lama, ihiẹn emẹ i; dịnhịnchanrịn emu i.”
MRK.5.35	Ebe Jizọsị rịkwọ e ku, wẹ nọ gha iwe Jaịrọsụ bịa, sị Jaịrọsụ, “Nwa ị a nwụnhụngụọlẹ, k'ị nọzị e sọngbuni onyẹ-nkuzi?” 
MRK.5.36	Ihiẹn wẹ rị e ku e feban Jesu ntịn, kanị ọ sịkwọ Jaịrọsụ, “Atụlẹ egun, kwerihụ!”
MRK.5.37	Jesu anịnị ndị ọzọ sọn ẹ karị Pita lẹ Jemisi lẹ Jọnụ nwẹnẹ Jemisi. 
MRK.5.38	Ogẹn wẹ gi ru iwe onyẹ-isi ụlọ-ofufe hụ wụ Jaịrọsụ, Jesu a hụn okẹn isusu lẹ ndị rị a kwan ẹkwan, e goo ọda-ọda. 
MRK.5.39	Ọ banye imẹ ụlọ, ọ nọ sị wẹ, “Kị wụ isusuni? Kị ụnụ rị a kwannị ẹkwan? Nwata ahụn a nwụnhụnnị, ọ rịhụ ụran!” 
MRK.5.40	Ya wẹ nọ mụma Jesu ẹmụ. Kanị, ọ nọ chụpụ wẹ ile ezi, weri nẹdi lẹ nnẹ nwata ahụn lẹ ndị nsọnmazụụn a ẹtọ ahụn ya lẹ wẹ wị, wẹ ile nọ wịrị banye mmughẹ nwata hụ rị. 
MRK.5.41	Ya ọ nọ kwọndọn ẹka nwata hụ, sị a, “Talita, kum!” Ya wụ, “Nwata okpoho, m sị ị lihi!”
MRK.5.42	Ya kẹ nwata ahụn nọ lihi ọtọ ozigbo, jẹnhunmẹmẹ. (Nwata hụ wụ nwa ahụa mmẹbụọ.) Ọ nọ tụ wẹ ile ẹnya ọda-ọda. 
MRK.5.43	Jesu nọ gba wẹ mkpịnsịn-ẹka ẹnya ọhụnma-ọhụnma, sị wẹ agwakwọlẹ onyẹ ọwụlẹ ihiẹn mẹni. Ọ nọ sị wẹ ye nwata hụ ihiẹn-oriri.
MRK.6.1	Jizọsị a gha ebẹhụ pụ, ọ nọ shi obodo ọ nọ sue wụ Nazarẹtị
MRK.6.2	O ru Ụhụọhịn Ezumikẹn, ọ nọ kuzimẹ imẹ ụlọ-ofufe. Ọ tụ ndị bu ọda rị a nụn'a ẹnya, wẹ hụ a sị, “Elebe kẹ okẹnnyẹni nọ nwọnhẹn ihiẹn ndịnị ile? Elee ụdị amamihiẹn kẹ wẹ ye ẹ ihiẹnni? Elebe k'ọ nọ nwọnhẹn ikẹn o gi a rụn okẹn ọrụn-atụmẹnya ndịnị ọ rị a rụn? 
MRK.6.3	Ọnwan ẹlẹ Kapịnta, nwa Meri? Ọnwan ẹlẹ nwẹnẹ Jemisi lẹ Josisi
MRK.6.4	Jizọsị nọ sị wẹ, “W'a gbaye onyẹ-amụma agbaye ebe ọwụlẹ wezụka imẹ obodo ẹ lẹ imẹ igunrun ndị nke wẹ lẹ imẹ ezi-lẹ-ụlọ a.”
MRK.6.5	Ọ sanị ẹka rụn ọrụn-atụmẹnya ebẹhụ wezụka ndị bulẹni ọda emu rị a kụ o bu ẹka kwasị zụọ. 
MRK.6.6	Ọ hụ a tụ a ẹnya nị enwọn wẹ okukwe.
MRK.6.6	Ya kẹ Jesu nọ jẹnsọnmẹmẹ ụmụ-alị rị ẹgbẹrẹ hụ, a kuzi wẹ. 
MRK.6.7	Ọ nọ kpọ ndị nsọnmazụụn a mmẹbụọ hụ, zipụ wẹ mmadụ ẹbụọ-ẹbụọ, ye wẹ ikẹn w'e gi a chụpụ eje-mmọn. 
MRK.6.8	Ọ sị wẹ ewerilẹ ihiẹn ọwụlẹ wẹ jẹnkọnị mmanị ọkpọ: wẹ ewerilẹ ihiẹn-oriri mọbụ egho, wẹ ebulẹ ẹkpa. 
MRK.6.9	Wẹ yiri akpụkụ; kanị wẹ ewerilẹ ẹwuru ọzọ cheni hụn wẹ yi. 
MRK.6.10	Ọ sịzị wẹ, “Ụlọ ọwụlẹ ụnụ banye, nọdị nị ebahụn d'e ru mgbe ụnụ gha obodo hụ pụ. 
MRK.6.11	Kanị, obodo ọwụlẹ nabanhanlẹni ụnụ mọbụ jụ nị egọnkọ wẹ ụnụ ntịn, ụnụ pụkọnị, kpukpupụ nị ẹjan rị ụnụ ụkụ tọnị wẹ — n'ọ wụrụ ihiẹn wẹ gi shịagbu wẹ ẹri.”
MRK.6.12	Wẹ nọ jẹnmẹ d'e kumẹ oku-Chuku, a sị wẹ rogharị; 
MRK.6.13	a chụpụ wẹ eje-mmọn bu ọda, a tankpu ndị emu rị a kụ udẹn-olivu, a zụọ wẹ.
MRK.6.14	Eze wụ Hẹrọdụ nọ nụ ihiẹn ndịnị Jesu rị e mẹ — makẹni ẹfan Jesu a kpọgbarịọlẹ. O nwọn ndị rị a sị, “Jọnụ hụn e mẹ mirin-Chuku rọ, ọ ghagụọ ọnwụn lihi, ya haịn o gi nwọn ikẹn o gi a rụn ọrụn-atụmẹnya ndịnị.” 
MRK.6.15	O nwọn ndị sị, “Ẹlaịja rọ.” Ndị ọzọ sị, “Onyẹ-amụma nọ kẹ ndị-amụma mbụ rọ.” 
MRK.6.16	Kanị, ogẹn Hẹrọdụ gi nụ a, ọ sị, “Jọnụ hụn m bepụ isi a ghaọlẹ ọnwụn lihi.”
MRK.6.17	Hẹrọdụ ku ẹnịna makẹni Hẹrọdụ lẹ enwẹn ẹ zi wẹ d'a nwụnrụn Jọnụ, kẹn ẹ ẹgbụn, kpọkin ẹ ye ụlọ-ngan, makẹ ufiri Hẹrọdịasị nwunyẹ Filipu nwẹnẹ Hẹrọdụ hụn Hẹrọdụ jẹn d'a lụma, 
MRK.6.18	hụn Jọnụ gi a sị Hẹrọdụ, “Iwu Osolobuẹ ekwerini n'i weri nwunyẹ nwẹnẹ i lụma.”
MRK.6.19	Iwe Jọnụ hụ e we okpoho hụ wụ Hẹrọdịasị; ọ hụ a chọ n'o gbu Jọnụ, kanị ọ sanị ẹka, 
MRK.6.20	makẹni egun Jọnụ a tụ Hẹrọdụ atụ, Hẹrọdụ a marịnghọ nị Jọnụ wụ onyẹ ezi-omumẹ lẹ onyẹ rị nsọ; Hẹrọdụ anịnị wẹ gbu ẹ. Ọ sụọ Hẹrọdụ n'o gọn ntịn ihiẹn Jọnụ rị e ku ọsụọn'a n'o gbu ẹ mgbu obi ogẹn ọwụlẹ o gi nụ a.
MRK.6.21	Ụhụọhịn wẹ gi a nyanhan ọmụmụ Hẹrọdụ e ru, Hẹrọdịasị nọ hụn oghere ọ chọkọ.
MRK.6.21	Hẹrọdụ kpọ okẹn-oriri ụhụọhịn ahụn, kpọ ndị-isi Ọrụn lẹ ndị ọkị-agha lẹ ndị wẹ marịn amarịn imẹ Galili oriri hụ. 
MRK.6.22	Nwa okpoho Hẹrọdịasị nọ pụha, tẹn egu: ọ sụọ Hẹrọdụ lẹ ndị ọbịa a ọda-ọda; Hẹrọdụ nọ sị nwata hụ, “Rịọ m ihiẹn sụọn'ị, m jẹnkọ d'e ye i y'ẹ.” 
MRK.6.23	Ọ nọ kunn'ẹ iyi, sị, “Ihiẹn ọwụlẹ i rịọ m, m sikọ d'e ye i y'ẹ, ọsụọn'a ahanmahan alị-eze m.” 
MRK.6.24	Nwata okpoho hụ nọ jẹn d'a jụ nnẹ ẹ, sị, “Kị m'a rịọ a?” Nnẹ ẹ nọ sị, “Isi Jọnụ hụn e mẹ mirin-Chuku.” 
MRK.6.25	Nwata hụ nọ gbakin ebe eze rị ozigbo, sị a, “M chọ n'ị gi mgbadọn
MRK.6.26	Ihiẹnni nọ fụ eze; kanị ufiri iyi o kun lẹ ndị ọbịa a, ọ nịn'a sị nwata-okpoho hụ mba. 
MRK.6.27	Ọ nọ zi onyẹ-agha ohu e che ẹ nche d'e behẹ isi Jọnụ. Onyẹ-agha hụ nọ jẹn imẹ ụlọ-ngan, bepụ Jọnụ isi, 
MRK.6.28	gi mgbadọn buhẹ ẹ, bu ẹ ye nwata-okpoho hụ, ọ nọ bu ẹ jẹnni nnẹ ẹ.
MRK.6.29	Ogẹn ndị nsọnmazụụn Jọnụ gi nụ ihiẹnni, wẹ nọ bịa d'e buru ẹhụ a li.
MRK.6.30	Ogẹn ndị-ozi hụ pụ-ichẹn gi lụa, wẹ nọ fihunmẹ Jizọsị, gwa a ihiẹn ile wẹ rụn lẹ ihiẹn ile wẹ kuzi. 
MRK.6.31	Ọ nọ sị wẹ, “Pụha nị, nị ẹnyi shi ebe ịhịan bilẹni nị ụnụ d'e zu ikẹn ẹkẹrẹ!” Jesu ku ihiẹnni makẹni ndị bu ọda rị a bịa, a la, nke wụnị ya lẹ ndị nsọnmazụụn a ahụndẹni efe ri ihiẹn-oriri. 
MRK.6.32	Ịya lẹ wẹ sụọ nọ banye ụgbọ-mirin, shi ebe ịhịan bilẹni. 
MRK.6.33	Ndị bu ọda hụn wẹ kẹ wẹ jẹnkọ, wẹ nọ marịn nị uwẹ rọ, ya wẹ nọ gha obodo ichẹn-ichẹn weri ụkụ gbama ọsọ, buni wẹ ụzọ ru ebahụn. 
MRK.6.34	Ogẹn Jesu gi nwan gha imẹ ụgbọ pụha, ọ hụn igunrun ahụn hi-ogbe, omikẹn wẹ nọ mẹ ẹ, makẹni wẹ nọ kẹ atụnrụn nwọnlẹni onyẹ-ndu; ọ nọ kuzimẹ wẹ ihiẹn bu ọda.
MRK.6.35	Eki e gimẹ, ndị nsọnmazụụn a nọ bịa d'e kunrun ẹ, sị, “Onwọnni onyẹ bi ebeni ẹnyi rị bụ ọhịhị a gbamagụọ; 
MRK.6.36	gbashịa ndịnị nị wẹ shi alị-ọfịa lẹ ụmụ-alị rị ẹhụ ebeni d'e ṅọnrin ihiẹn-oriri.” 
MRK.6.37	Jesu nọ sị wẹ, “Ye ni wẹ ihiẹn-oriri.” Wẹ nọ jụ a, “Nị ẹnyi d'e gi egho-ọrụn akpọhịn ọgụn-iri ṅọnye ndịnị ile brẹdi ri?” 
MRK.6.38	Jesu nọ sị wẹ, “Ogbe brẹdi ole kẹ ụnụ gi? D'e lele ni.” E lele wẹ, wẹ nọ sị a, “Ogbe isẹn lẹ azụn ẹbụọ.” 
MRK.6.39	Jesu nọ sị ndị hụ wẹ nọdị alị ọkụdụ-ọkụdụ elu irurue ndụn rị ebẹhụ.
MRK.6.40	Igunrun hụ nọ nọdịsọnmẹ ọkụdụ-ọkụdụ: o nwọn ndị rị ọgụn-isẹn, ọgụn-isẹn, o nwọn ndị rị iri-kwasị-ọgụnnaị, iri-kwasị-ọgụnnaị. 
MRK.6.41	Jesu nọ weshi ogbe brẹdi isẹn hụ lẹ azụn ẹbụọ hụ enu, lee ẹnya elu-igwee, kpanmịn Osolobuẹ. O bebe brẹdi ndị hụ buye ndị nsọnmazụụn a d'e ye wẹ. O kezikwọnị wẹ azụn ẹbụọ hụ.
MRK.6.42	Wẹ ile nọ rijun ẹfọ. 
MRK.6.43	A tụtụkomẹ wẹ brẹdi lẹ azụn wẹ rihọdụ, o jun ụkpalị mmẹbụọ. 
MRK.6.44	Ikẹnnyẹ rị imẹ ndị ri ihiẹn-oriri hụ wụ mmadụ nnụ-uku isẹn.
MRK.6.45	Jesu nọ chụ ndị nsọnmazụụn a ye imẹ ụgbọ ozigbo-ozigbo sị wẹ nje Bẹtisaịda nfetu ohimin n'ọ lala. Ọ nọ gi ẹka a gbashịa igunrun hụ. 
MRK.6.46	Ọ gbashịagụ wẹ, ọ nọ shi elu ugu d'e mẹ ekpere.
MRK.6.47	O ru ẹnyasị, ụgbọ e rugụọ etintinnaị mirin ahụn; Jesu sụọ rị akpakalị. 
MRK.6.48	Ọ hụn a nị ụgbọ rị a fụ wẹ ọrụn ịnyanshi ihun makẹni ufere rị e bukin wẹ azụụn. Ihiẹn rịkẹ ọkụrọkụ ẹtọ ụzụtụntụn biribiri, ọ nọ jẹnhẹn ijẹn elu mirin d'e kunrun wẹ. O te chọ n'ọ ghafe wẹ. 
MRK.6.49	A hụn w'a k'o jẹnkọ ijẹn elu mirin, wẹ nọ ro ni onyẹ-mmọn rọ, ya wẹ nọ yi oro — 
MRK.6.50	makẹni egun tụma wẹ ile kẹ wẹ hụn a. Jesu nọ kuyeni wẹ oku ozigbo, sị, “Mmẹ rọ, atụlẹ ni egun!” 
MRK.6.51	Ya ọ nọ banyeni wẹ imẹ ụgbọ, ufere hụ nọ kụsị. Ọ nọ tụ ndị nsọnmazụụn a ẹnya ọda-ọda, 
MRK.6.52	makẹni aghọtanị wẹ ọrụn-atụmẹnya ahụn o gi brẹdi rụn. Obi wẹ ze e ze.
MRK.6.53	Ogẹn wẹ gi fetugụ mirin hụ, pụha Gẹnẹsarẹtị, wẹ nọ limẹ ụgbọ-mirin wẹ ebẹhụ. 
MRK.6.54	Hụn wẹ gihụ gha ụgbọ-mirin pụha, ndị rị ebẹhụ nọ marịn nị Jesu rọ. 
MRK.6.55	Wẹ nọ gi ọsọ ghagbama ẹgbẹrẹ hụ ile, gi ute buhẹmẹ ndị emu rị a kụ ebe ọwụlẹ wẹ nụ nị Jesu rị. 
MRK.6.56	Ebe-lẹ-ebe Jesu jẹn — kẹ obodo mẹ ntịn kẹ hụn shịa ẹfọ kẹ alị-ọfịa; wẹ hụ e bu ndị emu rị a kụ a tọ imẹ afịa, a rịọ Jesu nị wẹ mẹtụhụ ntịn ẹwuru ẹ ẹka. Ndị ile hụn mẹtụ a ẹka hụ a dịnhịn.
MRK.7.1	O nwọn ogẹn ndị Itu-Farisi gi zu d'e kunrun Jesu, wẹ lẹ ụfọdụ ndị-nkuzi Iwu hụn gha Jerusalẹm bịa. 
MRK.7.2	Wẹ nọ hụn a n'o nwọn ndị nsọnmazụụn a rị e gi ẹka rụnị e ri ihiẹn-oriri, ẹka wẹ kwọlẹni kẹ wẹ dọn a kwọ a.
MRK.7.3	(Makẹni ndị Itu-Farisi lẹ ndị Ju ile ara ri ihiẹn-oriri mmanị wẹ kwọ ẹka kẹ w'a kwọ a, makẹni omẹnalị ndị nẹdi wẹ rọ; 
MRK.7.4	wẹ gha afịa lụa, erikọ wẹ ihiẹn ọwụlẹ mmanị wẹ chanchangụ enwẹn wẹ kẹ w'a chanchan; o nwọnsọnmẹzi ihiẹn bu ọda w'e mẹ wẹ gi e mẹ omẹnalị: kẹ ịchanchan mkpu lẹ ite lẹ arịa igwe-bronzu lẹ ihiẹn wẹ gi a nọdị alị lẹ ihiẹn wẹ gi e dinẹ.)
MRK.7.5	Ndị Itu-Farisi lẹ ndị-nkuzi Iwu ahụn bịanị nọ jụ Jesu ajụjụ, sị, “Kị haịn ndị nsọnmazụụn ị gilẹni e mẹ omẹnalị ndị mbụ, wẹ hụ e gi ẹka rụnị e ri ihiẹn-oriri?”
MRK.7.6	Ọ nọ sị wẹ, “Ezioku kẹ Azaya ku banyeni ụnụ ndị ihunnaị ebẹhụ Ẹkụkwọ-nsọ nọ sị,
MRK.7.6	‘Ndịnị rịhụ a gbaye m nke ọnụnụ-ire,
MRK.7.6	kanị obi wẹ arị ebe m rị kaka;
MRK.7.7	ofufe ọlaliwi kẹ wẹ rị e fe m,
MRK.7.7	omẹnalị ịhịan kẹ w'a kuzi.’
MRK.7.8	“Ụnụ e bu Iwu Osolobuẹ e che ụsụọ, kẹni ụnụ kwadọn omẹnalị ịhịan.”
MRK.7.9	Ọ nọ sị wẹ, “Ụnụ marịn kẹ ụnụ dọn a latọ Iwu Osolobuẹ, kẹni ụnụ kwadọn omẹnalị ụnụ! 
MRK.7.10	Mozizi sị, ‘Gbaye nẹdi i lẹ nnẹ i’, sịzị, ‘Onyẹ kpari nẹdi ẹ mọbụ nnẹ ẹ, wẹ k'e gburịrị a.’ 
MRK.7.11	Kanị ụnụ nwẹn sị nị onyẹ sịhụ nẹdi ẹ mọbụ nnẹ ẹ, ‘E gigụọ m ihiẹn nkẹ m'e ye i ye Osolobuẹ oyiye,’ 
MRK.7.12	nị ọhụn e higụọ, ụnụ anịkọzị a mẹni nẹdi ẹ mọbụ nnẹ ẹ ihiẹn ọwụlẹ. 
MRK.7.13	Ẹnịna kẹ ụnụ dọn e nu oku Osolobuẹ e ye ụsụọ kẹni ụnụ kwadọn omẹnalị ụnụ a kuzi. Ụnụ e mẹsọnmẹzi ihiẹn bu ọda nọ ẹnịna.”
MRK.7.14	Jesu nọ weshi olu elu sị igunrun ahụn ile, “Ụnụ ile, gọnni m ntịn, nị ụnụ ghọta: 
MRK.7.15	Onwọnni ihiẹn a banye imẹ ịhịan hụn a saẹka e mẹrụ a. Kama, ihiẹn gha imẹ ịhịan pụha wụ ihiẹn e mẹrụn'a.” 
MRK.7.16	Onyẹ nwọn ntịn, y'a nụ. 
MRK.7.17	Ogẹn Jesu gi la igunrun hụ tọ banye imẹ ụlọ, ndị nsọnmazụụn a nọ sị a kọwanị wẹ ilu hụ. 
MRK.7.18	Ọ nọ sị wẹ, “Ya wụ, ụnụ lẹ enwẹn ụnụ aghọtazịkwọnị? Ụnụ aghọtanị nị ihiẹn banye imẹ ịhịan ara saẹka mẹrụ a? 
MRK.7.19	Makẹni, ẹlẹ imẹ obi ẹ k'ọ banye — ẹfọ a k'ọ banye, ọ gha ebẹhụ nyụnpụ a azụụn ụlọ.” (Jesu gi ihiẹnni ku ni ihiẹn-oriri ile rị ọchan
MRK.7.20	Ọ nọzị sị, “Ihiẹn gha imẹ ịhịan pụha wụ ihiẹn e mẹrụn'a. 
MRK.7.21	Makẹni, imẹ ịhịan, imẹ obi ịhịan, kẹ eje-iroro lẹ ughẹrẹ gha a pụha, lẹ Izun-ohin, igbu-ọchụn, 
MRK.7.22	ịna-nwunyẹ-ịhịan lẹ ịzọ-ụkụ-ye-ọfịa, ẹnya-uku, eje-obibi, ndufie, imẹ ihiẹn gụnnị ị, iwe-ẹnya, ikuja-oku ịhịan, mpache lẹ nzuzu. 
MRK.7.23	Imẹ ịhịan kẹ eje-ihiẹn ndịnị ile a gha a pụha, e mẹrụ a.”
MRK.7.24	Jizọsị nọ gha ebẹhụ buli, shi ẹgbẹrẹ Taya [lẹ Sidọnụ]. Ọ nọ banye imẹ ụlọ ohu. O te chọnị nị wẹ marịn n'ọ rị ebahụn, kanị ọ sanị ẹka zueri:
MRK.7.25	Okpoho ohu eje-mmọn rị imẹ nwa a okpoho nọ nụ n'ọ bịa abịa, ya okpoho hụ nọ bịa d'e gbun'ẹ osekpu. 
MRK.7.26	Okpoho ahụn ẹlẹ onyẹ Ju, onyẹ Finishịa ebahụn Jesu bịa rọ, alị wẹ kẹti-kẹti wụ Siria. Ọ nọ rịọ Jesu n'ọ chụpụ eje-mmọn hụ rị imẹ nwa a. 
MRK.7.27	Jesu nọ sị a, “Nị ụmụẹka rigụdẹ, makẹni ọ rịnị mma nị ịhịan narịn ụmụẹka ihiẹn-oriri wẹ tụ a yeni nkitẹ.”
MRK.7.28	Okpoho hụ nọ sị a, “Ezioku rọ Di-nwọnni-ẹnyi; nkitẹ rị okpuru teburu e rikwọ ifunfun ihiẹn-oriri dannahịn ụmụẹka.” 
MRK.7.29	Ya kẹ Jesu nọ sị a, “Makẹ ihiẹnni i ku, lama nwan, eje-mmọn hụ a ghaọlẹ imẹ nwa ị pụ.” 
MRK.7.30	Ogẹn okpoho ahụn gi ru ụlọ, ọ nọ hụn nwata hụ k'o dinẹ elu ukpo, eje-mmọn hụ a pụgụọ.
MRK.7.31	Jesu nọ gha ẹgbẹrẹ alị Taya pụ, ghashi alị Sidọnụ pụha ẹgbẹrẹ Dikapolisi, Obodo iri hụ nọgbamanị, mkpẹnrẹn Iyi Galili. 
MRK.7.32	Wẹ nọ wẹhẹn'ẹ okẹnnyẹ ohu, onyẹ ntịn-okin ghalẹni e ku oku ọhụnma, wẹ nọ rịọ Jesu n'o bu ẹka kwasị a. 
MRK.7.33	Ya kẹ Jesu nọ gha ebahụn igunrun hụ rị we ẹ shi ụsụọ, rụ mkpịnsịn ẹka ye ẹ ntịn, jụụ ẹsọn ye mkpịnsịn-ẹka, gi ẹ de ẹ ire. 
MRK.7.34	Ya ọ nọ lee ẹnya elu-igwee, kwọnlụa, sị, “Ẹfata!” (Ẹfata wụ “Shịapụ”.)
MRK.7.35	Ntịn okẹnnyẹ hụ nọ shịapụ ozigbo, ire ẹ a tọpụ, ọ nọ kumẹ oku ọhụnma. 
MRK.7.36	Jizọsị nọ sị wẹ agwalẹ onyẹ ọwụlẹ. (Kanị Jesu gha a gwa wẹ ekulẹ ọrụn atụmẹnya ọ rị a rụn, wẹ hụ e ku ẹ, e kukẹnmẹ.) 
MRK.7.37	Ọ tụ wẹ ile ẹnya ọda-ọda, wẹ nọ sị, “O mẹ ihiẹn ile ọhụnma! O mẹdẹ ntịn-okin nụma ihiẹn, mẹ odin kumẹ oku!”
MRK.8.1	Ogẹn hụ, o nwọnzi igunrun hi-ogbe kokomẹni. Ọ nọbe, makẹni ihiẹn wẹ sikọ d'e ri arịa, Jizọsị nọ kpọ ndị nsọnmazụụn a, sị wẹ, 
MRK.8.2	“Omikẹn igunrunni rị e mẹ m, makẹni mmẹ lẹ wẹ a nọpụọlẹ akpọhịn ẹtọ, bụ enwọnzi wẹ ihiẹn wẹ jẹnkọ d'e ri. 
MRK.8.3	M sị wẹ bu ẹgụn lama, wẹ sikọ d'a sọhịtọ ụzọ makẹni o nwọn ndị gha ụzọ ote bịa.” 
MRK.8.4	Ndị nsọnmazụụn a nọ jụ a, sị, “Elebe kẹ ịhịan a nọ hụn brẹdi ebeni ịhịan rịlẹni hụn sikọ d'e jun ndịnị ile ẹfọ?” 
MRK.8.5	Ọ nọ sị wẹ, “Ogbe brẹdi ole kẹ ụnụ nwọn?” Wẹ nọ sị, “Ẹsa.” 
MRK.8.6	Ya ọ nọ sị igunrun hụ nọdị akpakalị; o weri ogbe brẹdi ẹsa hụ, ọ kpanmịngụ Osolobuẹ, ọ nọ bebe wẹ weye ndị nsọnmazụụn a nị wẹ buye igunrun hụ ya, ndị nsọnmazụụn a nọ buye igunrun hụ ya. 
MRK.8.7	Wẹ nwọnzikwọ azụn mẹ ẹkẹrẹ-ẹkẹrẹ bulẹni ọda; ọ nọzị kpanmịn Osolobuẹ makẹ azụn ndịnị wẹ, sị ndị nsọnmazụụn a buye wẹ ya. 
MRK.8.8	Igunrun hụ nọ ri, ẹfọ e jun wẹ; e kpọnkikomẹ wẹ ifunfun ẹ họdụnị, o jun ụkpalị ẹsa. 
MRK.8.9	Ihiẹn rịkẹ mmadụ nnụ-iri (4,000) ri ihiẹnni. Ya kẹ Jesu nọ gbashịa wẹ. 
MRK.8.10	Jesu lẹ ndị nsọnmazụụn a nọ banye ụgbọ-mirin ozigbo, shi ẹgbẹrẹ Damanuta.
MRK.8.11	Ndị Itu-Farisi bịa d'e kunrun Jesu, sọn ẹ dọma, chọma ihiẹn rị a ọnụ, a sị a ghọsị wẹ ahịma gha elu-igwee bịa. 
MRK.8.12	Kanị, Jesu nọ kwọnlụa, sị, “Kị agbọnị rị a chọdẹni ahịma? Ezioku kẹ m rị a gwa ụnụ, onwọnni ahịma ọwụlẹ wẹ jẹnkọ d'a ghọsị agbọnị!” 
MRK.8.13	Ọ nọ la wẹ tọ, banyezi ụgbọ-mirin, fetu mirin Galili.
MRK.8.14	Ndị nsọnmazụụn a anyanhannị weri brẹdi; ogbe ohu sụọ kẹ wẹ gi imẹ ụgbọ-mirin ebẹhụ. 
MRK.8.15	Jizọsị nọ sị wẹ, “E lekwọ nị ẹnya! Kpachanpụkwọ nị ẹnya makẹ yisti ndị Itu-Farisi lẹ nke Hẹrọdụ.” 
MRK.8.16	Wẹ nọ sị ibe wẹ, “Ẹnyi egi brẹdi haịn o gi ku ẹ.” 
MRK.8.17	Jesu a marịngụọ ihiẹn wẹ ri e ku, ọ nọ sị wẹ, “Kị ụnụ rị e kuni oku brẹdi ụnụ gilẹni? Ụnụ eke ghọtamakwọ nwan? Ụnụ eke marịnkwọ nwan ihiẹn? Obi ụnụ kpọkin akpọkin ra? 
MRK.8.18	Ụnụ nwọn ẹnya bụ ụnụ ara gi ẹ legha ụzọ? Ụnụ nwọn ntịn bụ ụnụ ara gi wẹ nụ ihiẹn? Ụnụ anyanhannị? 
MRK.8.19	Ogẹn m gi bebe ogbe brẹdi isẹn ye mmadụ nnụ-uku isẹn (5,000), ụkpalị ole kẹ ifunfun ẹ wẹ tụtụkomẹ jun?” Wẹ nọ sị a, “Mmẹbụọ.” 
MRK.8.20	Ọ sịzị wẹ, “Ogẹn m gi bebe ogbe brẹdi ẹsa ye mmadụ nnụ-uku ẹnọ (4,000), ụkpalị ole kẹ ifunfun ẹ wẹ tụtụkomẹ jun?” Wẹ nọ sị a, “Ẹsa.” 
MRK.8.21	Ọ sị wẹ, “Ụnụ eke ghọtakwọ nwan?”
MRK.8.22	E ru wẹ Bẹtisaịda, wẹ nọ wẹhẹni Jesu okẹnnyẹ ẹnya kpu ishi, rịọ a n'o mẹtụ a ẹka. 
MRK.8.23	Ọ nọ kwọndọn okẹnnyẹ hụ ẹka, wepụ a imẹ obodo hụ, bu ẹsọn che ẹ ẹnya, bu ẹka kwasị a. Ya k'ọ nọ jụ a, “O nwọnghọ ihiẹn ị rị e legha?”
MRK.8.24	Okẹnnyẹ ahụn e lee ẹnya, sị, “M hụ e legha ịhịan, kanị wẹ nọsọnmẹ kẹ osisi rị e jẹn ijẹn.”
MRK.8.25	Ya Jizọsị nọ buzi ẹka che ẹ ẹnya; o lee ẹnya ọhụnma-ọhụnma, ọ nọ leghamazị ụzọ, leghama ihiẹn ile ọhụnma. 
MRK.8.26	Ya Jizọsị nọ sị a ala, sị a, “Ị lakọnị, abanyekwọlẹ imẹ obodo hụ.”
MRK.8.27	Jesu lẹ ndị nsọnmazụụn a nọ shi ụmụ-alị rị ẹgbẹrẹ Sizaria-Filipi. Ebe wẹ jẹnkọ, ọ nọ jụ ndị nsọnmazụụn a, sị, “Onyẹ kẹ wẹ sị nị ịya kẹ m wụ?” 
MRK.8.28	Wẹ nọ za a, sị, “O nwọn ndị sị nị ị wụ ‘Jọnụ hụn e mẹ mirin-Chuku’ ndị ọzọ sị, ‘Ẹlaịja,’ ndị ọzọ sị, ‘Onyẹ ohu imẹ ndị-amụma mbụ.’ ” 
MRK.8.29	Ọ nọ jụ wẹ, sị, “Onyẹ kẹ ụnụ nwẹn sị nị ya kẹ m wụ?” Pita nọ za a, sị, “Ịyụ wụ Kraịstị
MRK.8.30	Jesu nọ gba wẹ mkpịnsịn-ẹka ẹnya, sị wẹ agwakwọlẹ onyẹ ọwụlẹ oku ẹ.
MRK.8.31	Jesu nọ kuzimẹ ndị nsọnmazụụn a, nị Nwa nke Ịhịan jẹnkọ d'a tarịrị afụnfụn bu ọda, ndị-isi lẹ ndị-isi nchụn-ẹjan lẹ ndị-nkuzi Iwu sikọ d'a jụ a. Wẹ k'e gbu ẹ; kanị, hụn m'ẹ akpọhịn ẹtọ, ọ gha ọnwụn lihi. 
MRK.8.32	Ọ gwapụ wẹ ihiẹnni, o gini ilu ku ẹ. Pita nọ weri ẹ shi ụsụọ, jụgbọma a. 
MRK.8.33	Kanị, o gbehutọ, lee ndị nsọnmazụụn a, ọ nọ jụgbọ Pita, sị, “Ekwensụ, pụnị m! Nị ẹlẹ nke Osolobuẹ k'ị rị e ro, kanị nke ịhịan!”
MRK.8.34	Ọ nọ kpọzụnhan igunrun hụ lẹ ndị nsọnmazụụn a, sị wẹ, “Onyẹ chọ n'ọ wụrụ onyẹ nsọnmazụụn m sikọ d'a jụrịrị enwẹn ẹ, buru obe
MRK.8.35	Makẹni, onyẹ chọ n'ọ ghe isi ẹ, isi ẹ a tọ a; onyẹ gi ufiri mmẹ lẹ oziọma tuhu ndụn a, ọ hụn ndụn a. 
MRK.8.36	Elee erere k'o k'a bannị ịhịan n'o nwọnringụ ụwa ile, tuhu umẹ-ndụn a? 
MRK.8.37	Kị ịhịan k'e gi gbarị umẹ-ndụn a? 
MRK.8.38	Onyẹ mẹ ifẹnrẹn mmẹ lẹ oku m imẹ eje-agbọnị ẹnya rịlẹni ụzọ ohu, mmẹ wụ Nwa nke Ịhịan sikọ d'e mẹ ifẹnrẹn ẹ ogẹn m k'e gi gi ọghọ Nẹdi m bịa, mmẹ lẹ ndị mmọn-ozi rị nsọ.”
MRK.9.1	Jesu nọ sịzị wẹ, “Ezioku kẹ m rị a gwa ụnụ, o nwọnghọ ndị wuzo ebeni jẹnkọlẹni d'a nwụnhụn d'e ru mgbe wẹ hụn Alị-eze Osolobuẹ k'o gi ikẹn hi-ogbe bịa.”
MRK.9.2	Akpọhịn isin a ghafegụ, Jesu nọ weri Pita lẹ Jemisi lẹ Jọnụ, we wẹ shi elu-ugu jẹn elu ọda-ọda, ya lẹ wẹ sụọ, ọ nọ nọ idẹnya wẹ nwọnhutọ: 
MRK.9.3	ẹkwa a nọ gbukepụma ọda-ọda, onwọnni onyẹ rị elu ụwa k'a saẹka sụnwun ẹkwa ẹrịra. 
MRK.9.4	Ya kẹ Ẹlaịja lẹ Mozizi nọ nwọnpụha, sọn Jesu kumẹ oku. 
MRK.9.5	Pita nọ sị Jesu, “Onyẹ-nkuzi, ọ rịka mma nị ẹnyi rị ebeni! Nị ẹnyi mẹmẹ ọdụ ẹtọ, ohu wụ nke i, ohu wụ nke Mozizi, ohu wụ nke Ẹlaịja.” 
MRK.9.6	(Pita amarịnzị ihiẹn o k'e ku, makẹni egun rị a tụ wẹ). 
MRK.9.7	Orukpu nọ pụha d'e kpumẹ wẹ; olu nọ gha imẹ orukpu hụ sị, “Ọnwan wụ ezi Nwa m; gọn n'ẹ ntịn!” 
MRK.9.8	Wẹ nọ lehunmẹ ẹnya ozigbo, kanị ahụnzịnị wẹ onyẹ ọwụlẹ karị Jesu sụọ.
MRK.9.9	Ogẹn wẹ lẹ Jizọsị gi gha elu-ugu hụ hidanla, ọ nọ sị wẹ, “Agwakwọlẹ ni onyẹ ọwụlẹ ihiẹn ụnụ hụn d'e ru ni Nwa nke Ịhịan a gha ọnwụn lihi.” 
MRK.9.10	(Agwanị wẹ onyẹ ọwụlẹ; kanị wẹ sụọ nọdị, wẹ hụ e ku ẹ, a jụ ihiẹn wụ “ịgha ọnwụn lihi.”)
MRK.9.11	A jụghọ wẹ Jesu ogẹn ahụn, sị, “Kị haịn nwan ndị-nkuzi Iwu gi sị nị Ẹlaịja k'a bịagụ Kraịstị kebe bịa?” 
MRK.9.12	Ọ nọ sị wẹ, “Ezioku rọ nị Ẹlaịja sikọ d'a bịagụ d'a kwademẹchanrịn ihiẹn ile. Kị ụnụ rozi nwan nị ya haịn Ẹkụkwọ-nsọ gi sị nị Nwa Nke Ịhịan jẹnkọ d'a ta okẹn afụnfụn, nị wẹ sikọ d'e legberi ẹ? 
MRK.9.13	M rị a gwa ụnụ nị Ẹlaịja a bịagụọ, e mẹ w'ẹ ihiẹn sụọnị wẹ — ihiẹn ile Ẹkụkwọ-nsọ sị wẹ k'e mẹ ẹ.”
MRK.9.14	Ogẹn wẹ gi ru ebe ndị nsọnmazụụn a ndị ọzọ rị, wẹ nọ hụn igunrun hi-ogbe fihunmẹni wẹ lẹ ndị-nkuzi Iwu rị e sọn wẹ a dọ ndọndọ. 
MRK.9.15	Hụn igunrun hụ ile gihụ hụn Jizọsị, ọ tụ wẹ ẹnya ọda-ọda, ya wẹ nọ gbaburu ẹ d'e kele ẹ. 
MRK.9.16	Jesu nọ jụ ndị nsọnmazụụn a, sị, “Kị ụnụ lẹ wẹ rị a dọ?” 
MRK.9.17	Onyẹ ohu rị igunrun hụ nọ sị a, “Onyẹ-nkuzi, m wẹhẹn'i nwa m okẹnnyẹ; eje-mmọn ghalẹni a nị a e ku oku rị imẹ ẹ: 
MRK.9.18	o kwọndọn ẹ, o bu ẹ gbe alị, ụfọfọ a ghama a ọnụ, ọ tama nkwẹnrẹn-eze, ẹhụ a ile e shiri. M te sị ndị nsọnmazụụn ị chụpụ eje-mmọn hụ, ọ nịnị wẹ.”
MRK.9.19	Jizọsị nọ sị wẹ, “Agbọ nwọnlẹni okukwe! Elebe mmẹ lẹ ụnụ a nọru?! Elebe m'e dinruni ụnụ?! Wẹhẹni ni m nwata hụ!” 
MRK.9.20	Wẹ nọ wẹhẹni Jesu nwata hụ. Hụn eje-mmọn hụ gihụ hụn Jesu, ọ dọma nwata hụ, nwata hụ nọ dan alị, kperemẹ, ụfọfọ a ghama a ọnụ. 
MRK.9.21	Jesu nọ jụ nẹdi nwata hụ, sị, “Elee mgbe ihiẹnni bidọn ẹ?” Ọ nọ sị, “K'ọ rị nwa-ndu. 
MRK.9.22	Ọ tụ a e ye imẹ ọkụn lẹ imẹ mirin mbụ-lẹ-ẹbụọ, n'o gbu ẹ. Omẹni o nwọn ẹka ị k'a saẹka yeni ẹnyi, dodo, mẹni ẹnyi omikẹn.” 
MRK.9.23	Jesu nọ sị a, “Ị sị, ‘Omẹni ị k'a saẹka?’ Onwọnni ihiẹn wẹ ghalẹni a saẹka e mẹni onyẹ nwọn okukwe.” 
MRK.9.24	Ya kẹ nẹdi nwata hụ nọ dankpọpụ ẹkwan ozigbo, sị, “E kwerighọ m, yeni m ẹka ebe m nọlẹni nwọn okukwe!”
MRK.9.25	Ogẹn Jesu gi hụn nị igunrun rị a gbaha, ọ nọ jụgbọ eje-mmọn hụ, sị a, “Ịyụ wụ eje-mmọn odin ghalẹni a nị nwatanị e ku oku mọbụ a nụ ihiẹn, m sị ị gha imẹ ẹ pụ! Abanzilẹ imẹ ẹ!”
MRK.9.26	Eje-mmọn hụ nọ yi oro; ọ dọgụ nwata hụ ọda-ọda, ọ nọ gha imẹ ẹ pụha. Nwata hụ emẹhunmẹzini, nke wụnị ndị bu ọda nọ sị, “Ọ nwụnọlẹ!” 
MRK.9.27	Kanị, Jesu nọ kwọndọn ẹka nwata ahụn, weli ẹ, ọ nọ turu ọtọ.
MRK.9.28	Ogẹn Jizọsị gi banye imẹ ụlọ, ndị nsọnmazụụn a nọ jụ a nzuzue, sị, “Kị haịn ẹnyi gilẹni saẹka chụpụ a?”
MRK.9.29	Ọ nọ sị wẹ, “Ekpere
MRK.9.30	Jizọsị lẹ ndị nsọnmazụụn a nọ pụ ebahụn, ghashi Galili. Jesu achọnị nị ịhịan marịn ebe wẹ rị, 
MRK.9.31	makẹni ọ rị a kuzi ndị nsọnmazụụn a, a sị wẹ, “Wẹ sikọ d'e we Nwa nke Ịhịan ye ndị k'e gbun'ẹ; kanị, wẹ gbugụ a, o lihi nke akpọhịn ẹtọ.” 
MRK.9.32	Kanị aghọtanị wẹ ihiẹn ọ rị e ku, bụ egun anịnị wẹ jụ a ụtaa.
MRK.9.33	E ru wẹ Kapanọm, a banyegụ wẹ mmụlọ, Jizọsị nọ sị ndị nsọnmazụụn a, “Kị ụnụ rịdẹ a dọ kẹ ẹnyi rị ụzọ?” 
MRK.9.34	Ya wẹ nọ gba nkịtịn, makẹni kẹ wẹ rị ụzọ, wẹ hụ a dọ onyẹ kachanrịnnị imẹ wẹ ile.
MRK.9.35	Jesu nọ nọdị alị, kpọzụnhan wẹ mmẹbụọ, sị wẹ, “Onyẹ chọ n'ọ wụrụ onyẹ ibuzọ, ya wụrụ onyẹ ikpanzụụn, ya wụrụ odibo ụnụ ile.” 
MRK.9.36	Ya ọ nọ weri nwata ohu, bu ẹ tumẹ ihun wẹ. Ọ parị a, sị wẹ, 
MRK.9.37	“Onyẹ gi ufiri m nabanhan onyẹ ohu imẹ ndịnị, mmẹ k'ọ nabanhan; onyẹ hụn nabanhannị m ẹlẹ mmẹ k'ọ nabanhan, onyẹ hụn zini m k'ọ nabanhan.”
MRK.9.38	Jọnụ
MRK.9.39	Kanị Jesu nọ sị a, “Akụsịlẹ n'a; makẹni onwọnni onyẹ gigụhụ ẹfan m rụn ọrụn-atụmẹnya hụn sikọ d'e kujakẹnrin oku m. 
MRK.9.40	Makẹni onyẹ rịlẹni a lụsọn ẹnyi ọgụn rị azụụn nke ẹnyi. 
MRK.9.41	Ezioku kẹ m rị a gwa ụnụ, onyẹ ọwụlẹ hụn k'e ye ụnụ mkpu mirin ohu ra makẹni ụnụ rị a za ẹfan Kraịstị jẹnkọ d'a narịn ụgwọ ọrụn a.
MRK.9.42	“Onyẹ han onyẹ ohu imẹ ụmụẹka ndịnị kwerinini m mẹ njọ, ọ ka mma nị wẹ yimẹ ẹ ọlọ hi-ogbe olu, tụ a ye imẹ ohimin. 
MRK.9.43	Ya wụ, ẹka ị haịn ị mẹ njọ, bepụ a. Ọ ka mma n'i gi ẹhụ zulẹni oke banye ndụn karị n'ị nwọn ẹka ẹbụọ bụ y'a la ọkụn-mmọn, ọkụn hụ ghalẹni e tinyụn. 
MRK.9.44	Ọhọrị rị ebahụn ara nwụn; ọkụn rịn'a ara tinyụn. 
MRK.9.45	Ụkụ ị haịn ị mẹ njọ, bepụ a: ọ ka mma n'ị dan ngụrọ banye ndụn karị n'ị nwọn ụkụ ẹbụọ bụ y'a la ọkụn-mmọn. 
MRK.9.46	Ọhọrị rị ebẹhụ ara nwụn; ọkụn rịn'a ara tinyụn. 
MRK.9.47	Ẹnya ị haịn ị mẹ njọ, gụpụ a, ọ ka mma n'i gi ẹnya ohu banye Alị-eze Osolobuẹ karị n'ị nwọn ẹnya ẹbụọ, a tụ wẹ i ye ọkụn-mmọn. 
MRK.9.48	Ọhọrị rị ebẹhụ a ra nwụn; ọkụn rịn'a ara tinyụn.
MRK.9.49	“Wẹ k'e gi ọkụn mẹ ịhịan ihiẹn wẹ gi nnu e mẹ. 
MRK.9.50	Nnu a rịka mma; kanị, o mẹ nwan n'ọ sụọzịnị ụsụọ, nanị y'a dọn mẹ ẹ sụọmazị ụsụọ? E nwọnni nnu imẹ ndụn ụnụ, e mẹ ni nị udọn a rị ẹgbata ụnụ lẹ ibe ụnụ.”
MRK.10.1	Jesu nọ gha Kapanọm pụ, ghashi nfetu Iyi Jọdanị pụha ẹgbẹrẹ Judia. Igunrun ịhịan nọ kokomẹzi ebe ọ rị. Ọ nọ kuzimẹ wẹ k'o dọn a kuzi.
MRK.10.2	Ya kẹ ndị Itu-Farisi nọ bịa d'e kunrun Jesu, gi ajụjụ shin'ẹ ọnyan, sị a, “Iwu ẹnyi e kwerighọ nị okẹnnyẹ kpechan nwunyẹ ẹ?”
MRK.10.3	Ọ nọ sị wẹ, “Kị Mozizi sị ụnụ mẹ?”
MRK.10.4	Wẹ nọ sị a, “Mozizi sị nị okẹnnyẹ nwọn ikẹn de ẹkụkwọ-mkpechan, chụ nwunyẹ ẹ.” 
MRK.10.5	Kanị Jizọsị nọ sị wẹ, “Obi ụnụ e zekẹ haịn o gi deni ụnụ iwuni, 
MRK.10.6	kanị, ghakwọrị isi mbidọn lala, ogẹn Osolobuẹ gi ke ihiẹn ile, ‘Osolobuẹ ke wẹ okẹn lẹ onyẹnnyẹ’ k'ọ dọn rị imẹ Ẹkụkwọ-nsọ. Ẹkụkwọ-nsọ sịzị: 
MRK.10.7	‘Ufiri ẹ, okẹnnyẹ sikọ d'a latọ nẹdi ẹ lẹ nnẹ ẹ, kwọnkẹnmẹ nwunyẹ ẹ, 
MRK.10.8	wẹ ẹbụbụọ a wụrụ ẹhụ ohu.’ Ya wụ, ẹlẹzi wẹ ẹbụọ, kama ẹhụ ohu. 
MRK.10.9	Ihiẹn Osolobuẹ wegbama nwan, ịhịan ya ekebelẹ ẹ.”
MRK.10.10	Ogẹn wẹ gi rị imẹ ụlọ, ya ndị nsọnmazụụn a nọ jụmazị a oku mkpechannị. 
MRK.10.11	Ọ nọ sị wẹ, “Onyẹ kpechan nwunyẹ ẹ lụma okpoho ọzọ a ghẹrẹọlẹ, mẹ nwunyẹ ẹ njọ. 
MRK.10.12	Okpoho kpechan di ẹ lụma okẹnnyẹ ọzọ a ghẹrẹọlẹ — ọ zọgụọ ụkụ ye ọfịa.”
MRK.10.13	O nwọn ndị rị e wẹhẹni Jesu ụmụẹka n'o mẹtụ wẹ ẹka, kanị ndị nsọnmazụụn a nọ jụgbọ ndị hụ wẹhẹni wẹ. 
MRK.10.14	Jesu a hụn a, iwe nọ we ẹ. Ọ nọ sị wẹ, “Nị nị ụmụẹka bịa d'e kunrun m; akụsịlẹ ni wẹ, makẹni Alị-eze Osolobuẹ wụ nke ndị nọ ẹnịna. 
MRK.10.15	Ezioku kẹ m rị a gwa ụnụ, onyẹ nabanhanlẹni Alị-eze Chuku nọkẹ nwa-ndu, abanyekọ a.” 
MRK.10.16	Ọ nọ parị ụmụẹka hụ, bu ẹka kwasị wẹ, gọzi wẹ.
MRK.10.17	Hụn Jesu gi pụkọ, okẹnnyẹ ohu nọ gbaha d'e gbun'ẹ osekpu, sị a, “Ezigbo onyẹ nkuzi, kị m'e mẹ ni m nwọnhẹn ndụn-itẹbitẹ?” 
MRK.10.18	Jesu nọ sị a, “K'ị rị a kpọnị m ezigbo onyẹ nkuzi? Onwọnni onyẹ rị mma wezụka Osolobuẹ. 
MRK.10.19	Y'a marịnghọ ihiẹn Iwu ku: ‘Egbulẹ ọchụn; aghẹrẹlẹ, ezunlẹ ohin; ebuokinlẹ ịhịan ọnụ; atụnarịnlẹ ịhịan ihiẹn ẹ; gbaye nẹdi i lẹ nnẹ i.’ ”
MRK.10.20	Okẹnnyẹ hụ nọ sị Jesu, “Onyẹ-nkuzi, m hụ e dọnmẹ iwu ndịnị ile kete m marịnlẹ ihiẹn
MRK.10.21	Jesu e lee ẹ, ihiẹn ẹ a sụọ a, ọ nọ sị a, “O nwọn ihiẹn ohu rị a kọn'ị: jẹn d'e rekwama ihiẹn ile i nwọn, y'e we egho ẹ ye ndị igbẹnnyẹ, gi ẹ nwọn akụ-lẹ-ụba imẹ elu-igwee, y'a bịa d'e sọnmẹ m.” 
MRK.10.22	Okẹnnyẹ hụ a nụ ihiẹnni, ihun a sụọzịn'a ẹmụ, ọ nọ sụkụrụ, pụ, makẹni o nwọn ihiẹn ọda-ọda.
MRK.10.23	Jizọsị e lehunmẹ ẹnya, ọ nọ sị ndị nsọnmazụụn a, “Alị-eze Osolobuẹ k'a fụ ọdanfịn ọrụn ọbanye!” 
MRK.10.24	Okuni nọ tụ ndị nsọnmazụụn Jizọsị ẹnya. Kanị Jizọsị nọ sịzị wẹ, “Ụmụ m, nị Alị-eze Osolobuẹ fụka ọrụn ọbanye! 
MRK.10.25	Ẹnya-olodẹn k'a kadẹ anyịnyan-mkpukpuke wụ kamẹlụ nfe ọghịgha karị nị ọdanfịn banye Alị-eze Osolobuẹ.”
MRK.10.26	Ọ tụ wẹ ẹnya ọda-ọda, wẹ nọ jụma ibe wẹ, sị, “Onyẹ sikọ d'a sazị nwan ẹka nwọn nzụọpụha?”
MRK.10.27	Jesu e bu ẹnya tụma wẹ, sị, “Ẹka ịhịan, ọ nịkọ mẹ, kanị ẹlẹ ẹka Osolobuẹ, makẹni onwọnni ihiẹn Osolobuẹ ghalẹni asaẹka e mẹ.”
MRK.10.28	Pita nọ sị a, “Lee ẹ, ẹnyi a latọgụọ ihiẹn ile sọnmẹ i.”
MRK.10.29	Jesu nọ sị, “Ezioku kẹ m rị a gwa ụnụ, onwọnni onyẹ gi ufiri mmẹ lẹ oziọma latọ ụlọ, mọbụ umunẹ-ẹ-ikẹnnyẹ mọbụ umunẹ-ẹ-ikpoho, mọbụ nnẹ ẹ mọbụ nẹdi ẹ mọbụ ụmụ a mọbụ alị o nwọn 
MRK.10.30	hụn jẹnkọlẹni d'e nwọnhẹn ụlọ lẹ umunẹ-ikẹnnyẹ lẹ umunẹ-ikpoho lẹ nnẹ lẹ ụmụ lẹ alị, nwọnhẹn wẹ ụzọ ọgụn-isẹn eluni, cheni ukpokpo; nwọnhẹnzikwọ ndụn itẹbitẹ imẹ ụwa hụn lalanị. 
MRK.10.31	Kanị, imẹrinmẹ bu nwan ụzọ jẹnkọ d'a kpa azụụn, ndị ikpanzụụn e buru ụzọ.”
MRK.10.32	Jesu lẹ ndị nsọnmazụụn a rị ụzọ wẹ gi jẹnkọ Jerusalẹm. Jizọsị rị wẹ ihun; obi eruni ndị nsọnmazụụn a alị; egun hụ a tụ ndị sọnkọnị wẹ. Ya Jizọsị nọ werizi wẹ mmẹbụọ shi ụsụọ, gwama wẹ ihiẹn jẹnkọ d'e mẹn'ẹ; 
MRK.10.33	ọ sị wẹ, “Gọn ni ntịn, ẹnyi jẹnkọ nwan Jerusalẹm; wẹ k'e we Nwa nke Ịhịan che ẹka ndị-isi nchụn-ẹjan lẹ ndị-nkuzi Iwu, a ma w'a ikpe-ọnwụn, w'ẹ ye ndị wụlẹni ndị Ju. 
MRK.10.34	Wẹ jẹnkọ d'a mụ a ẹmụ, jụ a ẹsọn, fịan a mkpịnsịn, gbu ẹ; kanị hụn m'ẹ akpọhịn ẹtọ, o k'e lihi.”
MRK.10.35	Ụmụ Zẹbẹdi wụ Jemisi lẹ Jọnụ nọ pụha ihun Jesu, sị a, “Onyẹ-nkuzi, o nwọn ihiẹn ẹnyi chọ n'i mẹni ẹnyi.”
MRK.10.36	Jesu nọ sị wẹ, “Kị ụnụ chọ nị m mẹni ụnụ?” 
MRK.10.37	Wẹ nọ sị a, “Kweri nị onyẹ ohu imẹ ẹnyi ẹbụbụọ jẹnkọ d'a nọdị alị ẹka-nni i, onyẹ ohu a nọdị alị ẹka-ekpẹn i mgbe y'e gi kịma.”
MRK.10.38	Kanị Jizọsị nọ sị wẹ, “Ụnụ amarịn ihiẹn ụnụ rị a rịọ. Nị ụnụ saẹka ra mkpu afụnfụn m sikọ d'a ra mọbụ ri ụya m jẹnkọ d'e ri?”
MRK.10.39	Wẹ nọ sị a, “Ẹnyi jẹnkọ d'a s'ẹka.” Jesu nọ sị wẹ, “Ezioku-ezioku, ụnụ jẹnkọ d'a ra mkpu afụnfụn m sikọ d'a ra, ri ụya m jẹnkọ d'e ri; 
MRK.10.40	kanị ẹlẹ mmẹ nwẹn ku onyẹ k'a nọdị ẹka-ihiẹn m mọbụ ẹka-ekpẹn m; nke ndị wẹ kwademẹn'ẹ rọ.”
MRK.10.41	Ogẹn ndị nsọnmazụụn a iri họdụnị gi nụ a, wẹ nọ bumẹni Jemisi lẹ Jọnụ olulu. 
MRK.10.42	Jesu nọ kpọzụnhan wẹ, sị, “Ụnụ a marịnghọ nị ndị ọkịkị alị ndị ọzọ a kị wẹ nkịgbu, ndị okẹn-ịhịan a ghọsị ndị ọzọ nị wẹ ka wẹ. 
MRK.10.43	Ka emẹlẹ ni ẹrịra; onyẹ hụn chọ n'o mẹ okẹn-ịhịan imẹ ụnụ sikọ d'a wụrịrị odibo ụnụ; 
MRK.10.44	onyẹ ọwụlẹ chọ n'ọ wụrụ ibuzọ imẹ ụnụ jẹnkọ d'a wụrịrị igbọn ụnụ ile — 
MRK.10.45	makẹni, Nwa nke Ịhịan lẹ enwẹn ẹ abịadẹni nị wẹ gban'a odibo, kalẹ, ọ bịa d'a gba odibo lẹ n'o ye ndụn a, gi gbapụha ndị bu ọda.”
MRK.10.46	Jesu wẹ e ru Jẹriko; ogẹn ya lẹ ndị nsọnmazụụn a lẹ igunrun hi-ogbe sọnkọnị wẹ gi gha imẹ Jẹriko pụkọ, onyẹ ẹnya-ishi ohu a rịọ ụrịọ nọdị alị mkpẹnrẹn ụzọ ebahụn, Batimịọsụ nwa Timọsụ rọ. 
MRK.10.47	Ogẹn o gi nụ nị Jesu onyẹ Nazarẹtị rọ, ọ nọ yimẹ oro, sị, “Jesu! Nwa Defidi! Mẹ omikẹn m!”
MRK.10.48	Ndị bu ọda nọ jụgbọ a, sị a gba nkịtịn; kanị ọ nọ yikẹnmẹdẹ, “Nwa Defidi, mẹ omikẹn m!!”
MRK.10.49	Jizọsị nọ wuzo, sị, “Kpọha n'a.” Wẹ nọ kpọha onyẹ ẹnya-ishi hụ, sị a, “Kwọndọn obi i! Lihi ọtọ, n'ọ sị ị bịa.”
MRK.10.50	Ọ nọ fe ẹwuru o yiye elu ẹ tuhu, felihi ọtọ d'e kunrun Jesu. 
MRK.10.51	Jizọsị nọ sị a, “K'ị chọ nị m mẹni i?” Onyẹ ẹnya-ishi hụ nọ sị a, “Onyẹ-nkuzi, m chọ nị m leghama ụzọ.” 
MRK.10.52	Jesu nọ sị a, “Jẹnmẹ, okukwe i a zụọgụọ ị.” Ya kẹ Batimịọsụ nọ leghama ụzọ ozigbo, ọ nọ sọnmẹ Jesu.
MRK.11.1	E rumẹ wẹ Jerusalẹm, pụha ẹhụ Bẹtifeji lẹ Bẹtani, ukun Ugu Olivu, Jesu nọ zi ndị nsọnmazụụn a ẹbụọ ozi, 
MRK.11.2	sị wẹ, “Jẹn ni imẹ obodo ntanị rị ụnụ ihun: hụn ụnụ gihụ banye, ụnụ jẹnkọ d'a hụn nwa-jaki wẹ nyintulẹni wẹ limẹtọ; tọpụn'a, ụnụ e wẹhẹni m'ẹ. 
MRK.11.3	Onyẹ sị ụnụ, ‘Kị ụnụ rị e mẹni ihiẹnni?’ Sị n'a hụ, ‘Onyẹ-nwọnni-ẹnyi chọ a, o jẹnkọ d'e wekinhẹn ẹ kikẹnni.’ ”
MRK.11.4	Wẹ nọ jẹnmẹ, e ru wẹ ọgbara-ogbe wẹ ru, wẹ nọ hụn nwa-jaki wẹ limẹtọ ihun-ezi ẹhụ ọnụmụzọ. Ogẹn wẹ gi rị a tọpụ a, 
MRK.11.5	ụfọdụ ndị wuzo ebẹhụ nọ sị wẹ, “Kị ụnụ rị a tọpụnị nwa-jaki hụ?”
MRK.11.6	Wẹ nọhụ ku ihiẹn Jesu sị wẹ ku; wẹ nọ nị wẹ weri ẹ. 
MRK.11.7	E wẹhẹni wẹ Jesu nwa-jaki hụ, ya wẹ nọ gbama ẹwuru wẹ ye elu ẹ, Jesu nọ nọdị alị elu ẹ. 
MRK.11.8	Ndị bu ọda nọ gbama ẹwuru w'e yiye elu ẹ ye ụzọ, ndị ọzọ nọ gha ọfịa tigirisọnmẹ agalaba osisi, gbama wẹ ye ụzọ. 
MRK.11.9	Ndị rị ihun lẹ ndị rị e sọnn'ẹ hụ e yi,
MRK.11.9	“Hozana!
MRK.11.9	Ngọzi ya rịnị
MRK.11.9	Onyẹ hụn gi ẹfan Di-nwọnni-ẹnyi lala!
MRK.11.10	Chuku ya gọzi Alị-eze hụ lalanị —
MRK.11.10	Alị-eze nẹdi ẹnyi Defidi.
MRK.11.10	Ọjịja-mma ya rịnị Osolobuẹ
MRK.11.10	ebahụn kachanrịn elu e jẹn!”
MRK.11.11	Ya Jizọsị nọ banye Jerusalẹm, shi Ụlọ-nsọ. O lehunmẹchanrịngụ ihiẹn ile, ọ nọ pụ makẹni ọhịhị a gbagụọ, ya lẹ ndị nsọnmazụụn a mmẹbụọ nọ shi Bẹtani.
MRK.11.12	Eki e fọn, ebe wẹ gha Bẹtani lala Jerusalẹm, ẹgụn hụ a gụn Jesu. 
MRK.11.13	O lecheni figi ẹhụhụọ jun elu ẹ, ọ nọ jẹn d'e lele kẹ mkpụrụ hụ a. Kanị, o ru ẹ, ọ nọ hụn a nị ẹhụhụọ sụọ rị elu ẹ, makẹni ogẹn figi eke ru. 
MRK.11.14	Ọ nọ sị figi hụ, “Onwọnzini onyẹ k'a hụn mkpụrụ ị ri!”
MRK.11.14	Ndị nsọnmazụụn a a nụghọ kẹ o ku ẹ.
MRK.11.15	Ogẹn wẹ gi ru Jerusalẹm, Jesu nọ shi imẹ Ụlọ-nsọ, chụpụma ndị rị a zụ afịa ebẹhụ — kẹ ndị rị e reni kẹ ndị rị e ṅọnni. Ọ nọ hukpumẹ teburu ndị a gbahutọ egho lẹ oche ndị rị e re oluikuku. 
MRK.11.16	Onwọnni onyẹ ọ nị bugha ihiẹn ọwụlẹ imẹ Ụlọ-nsọ. 
MRK.11.17	Ọ hụ a kuzi ndị rị ebẹhụ, a sị, “E deni w'ẹ imẹ Ẹkụkwọ-nsọ nị, ‘Wẹ sikọ d'a kpọ Ụlọ m ụlọ alị ile nọ e mẹ ekpere?’ Kanị ụnụ e gigụọ a họnrin ebe ndị ohin a warị!” 
MRK.11.18	Ogẹn ndị-isi nchụn-ẹjan lẹ ndị-nkuzi Iwu gi nụ ihiẹnni, wẹ nọ chọma kẹ w'a dọn gbu Jesu makẹni egun ẹ rị a tụ wẹ ebe o mẹni nkuzi ẹ e werigụọ igunrun hụ ile. 
MRK.11.19	O ru ẹnyasị hụ, Jizọsị lẹ ndị nsọnmazụụn a nọ gha imẹ Jerusalẹm pụ.
MRK.11.20	Ụzụtụntụn, ebe wẹ ghakọ ụzọ hụ, wẹ nọ hụn a nị figi hụ a kpọgụọ nkụn d'e ru nkpọgụn a. 
MRK.11.21	Pita a nyanhan, ọ nọ sị Jesu, “Onyẹ-nkuzi, lee-o, osisi
MRK.11.22	Jesu nọ sị wẹ, “Kweri ni nị Osolobuẹ k'a saẹka mẹ ihiẹn ile. 
MRK.11.23	Ezioku kẹ m rị a gwa ụnụ, onyẹ sị uguni, ‘Wẹ buli i elu tụye ohimin’ nị hụnyẹ enwọnni obi ẹbụọ, kama o kweri nị ihiẹn o ku jẹnkọ d'e mẹ, o jẹnkọ d'a rịn'a ẹrịra. 
MRK.11.24	Ya haịn m gi sị ụnụ nị ụnụ mẹ ekpere rịọ ihiẹn ọwụlẹ, kweri ni nị ụnụ e nwọnhẹngụọ a, ụnụ k'e nwọnhẹn ẹ. 
MRK.11.25	Ụnụ gha e mẹ ekpere, gbagharị nị, omẹni o nwọn onyẹ mẹ ụnụ eje-ihiẹn, kẹni Nẹdi ụnụ rị elu-igwee gbagharị ụnụ mmẹfie ụnụ.” 
MRK.11.26	Kanị, omẹni ụnụ agbagharịnị, Nẹdi ụnụ rị elu-igwee agbagharịkọ ụnụ.
MRK.11.27	A banhanzị wẹ Jerusalẹm.
MRK.11.27	Ebe Jesu jẹnkọ ijẹn imẹ Ụlọ-nsọ, ndị-isi nchụn-ẹjan lẹ ndị-nkuzi Iwu lẹ ndị-isi ndị Ju nọ bịa d'e kunrun ẹ. 
MRK.11.28	Wẹ nọ sị a, “Onyẹ sị ị mẹ ihiẹn ndịnị ị rị e mẹ? Onyẹ zi i?”
MRK.11.29	Jesu nọ sị wẹ, “M jẹnkọ d'a jụ ụnụ akpụ ụtaa ohu; ụnụ za m'a, a gwa m ụnụ onyẹ sị m mẹ ihiẹn ndịnị: 
MRK.11.30	Onyẹ sị Jọnụ mẹ Mirin-Chuku o mẹ? Chuku rị elu-igwee zi ẹ, ra ịhịan? Za nị m'a?”
MRK.11.31	Wẹ wẹ nọ tụgbama iroro, sị, “Kị ẹnyi k'e ku nwan? Ẹnyi sị, ‘Elu-igwee k'ọ gha bịa,’ ọ k'a sị, ‘Kị haịn ụnụ gilẹni nwan gi oku ẹ dọn?’ 
MRK.11.32	Kanị ẹnyi asịkọkwọ, ‘Ọ gha ẹka ịhịan bịa.’ ”
MRK.11.32	(Egun rị a tụ wẹ makẹni ịhịan ile marịn nị Jọnụ wụ onyẹ-amụma nke-esi.)
MRK.11.33	Ya wẹ nọ za Jesu, sị, “Ẹnyi amarịn.” Jesu nọ sị wẹ, “Mmẹ nwẹn agwakọ ụnụ onyẹ sị m mẹ ihiẹn ndịnị.”
MRK.12.1	Ya kẹ Jesu nọ tanị wẹ ilu, sị, “Okẹnnyẹ ohu nwọn alị vaịnị tụnhunmẹ ẹ mgbọn, gutọ olu wẹ nọ a pịnpụha manya-vaịnị, tụn ụlọ nche ye imẹ ẹ. Ọ nọ bu alị vaịnị hụ che ẹka ndị sikọ d'a rụnn'a ya egbu-eke, ya ọ nọ jẹnmẹ alị-ịhịan. 
MRK.12.2	O ru ogẹn vaịnị, ọ nọ zi odibo ẹ d'e kunrun ndị hụ ugbo hụ rị ẹka d'e wẹhẹ hụn run'ẹ. 
MRK.12.3	Wẹ nọ kwọndọn odibo hụ o zi, gbu e ili, gbama a ẹka chụpụ. 
MRK.12.4	Okẹnnyẹ hụ nọ zizi odibo ọzọ, wẹ nọ ti ẹ ihiẹn isi, gbe ifẹnrẹn ye ẹ ihun. 
MRK.12.5	O zizi odibo ọzọ, wẹ nọ gbu ẹ. Ẹrịra kẹ wẹ mẹsọnmẹ ndị bu ọda o zi; e gbu wẹ ụfọdụ ili, gbu ụfọdụ ozun.
MRK.12.6	“O nwọnzighọ onyẹ ohu o k'e zi: ezi nwa a. Omẹgụ, ọ nọ zi nwa a jẹnni wẹ, sị, ‘Wẹ jẹnkọ d'a gbaye nwa m.’ 
MRK.12.7	Kanị ndị hụ o buche ugbo hụ ẹka nọ sị ibe wẹ, ‘Onyẹni ya k'a kwarị ukuu ẹ. Nị ẹnyi gbu ẹ nwan kwarị ukuu ẹ!’ 
MRK.12.8	Ya wẹ nọ kwọndọn nwa a hụ, gbu ẹ, gha imẹ ugbo hụ ma a tuhu. 
MRK.12.9	“Kị onyẹ hụ nwọn ugbo jẹnkọ d'e mẹ? O sikọ d'a bịa d'e gbupụ ndị ahụn, o we alị vaịnị hụ ye ndị ọzọ lepụ ẹnya. 
MRK.12.10	Ụnụ e ke gụntu ẹ imẹ Ẹkụkwọ-nsọ nị
MRK.12.10	‘Ọmụma hụ ndị rị a tụn ụlọ jụ
MRK.12.10	a wụrụgụọ nwan ọmụma gi ụlọ.
MRK.12.11	Di-nwọnni-ẹnyi mẹ ihiẹnni,
MRK.12.11	ọ tụka ẹnyi ẹnya!’ ”
MRK.12.12	Ndị-ndu ndị Ju te nọ chọ nị wẹ nwụnrụn a, makẹni a ghọtagụọ wẹ nị uwẹ haịn o gi ta ilu hụ, kanị egun ndị rị ebahụn anịnị wẹ. Wẹ nọ la a tọ, gha ebahụn pụ.
MRK.12.13	Ya ndị-ndu nọ zi ụfọdụ ndị Itu-Farisi lẹ ndị itu Hẹrọdụ d'a chọ ihiẹn rị Jesu ọnụ, nị wẹ gi ẹ kwọndọn ẹ. 
MRK.12.14	Wẹ nọ bịa d'e kunrun Jesu, sị a, “Onyẹ-nkuzi, ẹnyi a marịnghọ n'ị wụ onyẹ ezioku, nị y'a ra lee ịhịan ẹnya ihun, y'a ra gbeyeni ịhịan, kama, y'a kuzichanrịn ụzọ Osolobuẹ k'ọ rị. Gwa ẹnyi nwan, ọ hụghọ mma nị ẹnyi kụ eze-kanị wụ Siza ụgwọ-isi ra ọ rị mma? Nị ẹnyi kụ ra ẹnyi akụlẹ?”
MRK.12.15	Kanị, Jesu a hụngụọ a nị wẹ gi ẹro bịa, ọ nọ sị wẹ, “Kị haịn ụnụ gi a kpọnị m ọnyan? Wẹhẹni ni m akpụrụ egho dinarịọsụ nị m hụn a.”
MRK.12.16	Wẹ nọ wẹhẹn'ẹ akpụrụ egho dinarịọsụ. Ọ nọ sị wẹ, “Isi lẹ ẹfan onyẹ wụ hụnnị?” Wẹ nọ sị a, “Nke Siza rọ.”
MRK.12.17	Jizọsị nọ sị wẹ, “We ni ihiẹn Siza ye Siza, ụnụ e we ihiẹn Osolobuẹ ye Osolobuẹ.” Azịza a nọ tụ wẹ ẹnya ọda-ọda.
MRK.12.18	O nwọn ndị Itu-Sadusi bịa d'e kunrun Jesu. (Ndị Itu-Sadusi sị ndị nwụnhụn nị ara lihi). Wẹ nọ jụ Jizọsị ụtaa, sị a, 
MRK.12.19	“Onyẹ-nkuzi, Mozizi ye ẹnyi iwu, sị, ‘Okẹnnyẹ nwụnhụn, latọ nwunyẹ ẹ, bụ ọ mụnị nwa, nwẹnẹ y'a lụma nwunyẹ nwẹnẹ ẹ hụ, kẹni ọ mụdọnni nwẹnẹ ẹ nwa.’
MRK.12.20	“O te nwọn umunẹ ikẹnnyẹ ẹsa rịnị; onyẹ ibuzọ imẹ wẹ a lụ nwunyẹ, omẹgụ ọ nọ nwụnhụn ọ mụnị nwa. 
MRK.12.21	Hụn mẹ ẹbụọ nọ lụma okpoho hụ. Ọ nwụnhụnzị ọ mụnị nwa. Ẹrịra kẹ hụn mẹ wẹ ẹtọ jẹnzi. 
MRK.12.22	Wẹ mmadụ ẹsa lụgbarị okpoho hụ, nwụnhụn, amụnị wẹ nwa. Omẹgụ okpoho hụ nkẹ nọ nwụnhụn. 
MRK.12.23	Ogẹn ndị nwụnhụnnị e gi lihi, onyẹ k'o jẹnkọ d'a wụ nwunyẹ ẹ, hụnnị wẹ ẹsa lụgbarị a?”
MRK.12.24	Jesu nọ sị wẹ, “Ẹlẹ amarịn Ẹkụkwọ-nsọ lẹ amarịn ikẹn Osolobuẹ rị e dufie ụnụ ihiẹnni? 
MRK.12.25	Ogẹn ndị nwụnnị sikọ d'e gi lihi, alụkọ wẹ di lẹ nwunyẹ; wẹ jẹnkọ d'a rị kẹ ndị mmọn-ozi rị elu-igwee. 
MRK.12.26	O mẹ nke iweli ndị nwụnhụnnị, ụnụ e ke gụn a imẹ Ẹkụkwọ Mozizi, ebẹhụ ọ nọ ku oku akụ-ọfịa hụ rị e nwụn ọkụn, nị Osolobuẹ sị Mozizi, ‘Mmẹ wụ Chuku Ebraham, Chuku Aziki, Chuku Jekọpụ’? 
MRK.12.27	Ya wụ ẹlẹ Chuku ndị nwụnnị k'ọ wụ kanị nke ndị rị ndụn. Amarịnnị e dufiechanrịngụọ ụnụ!!”
MRK.12.28	Onyẹ-nkuzi Iwu a pụha ebẹhụ, nụ kẹ wẹ wẹ rị a dọ, hụnzị nị Jesu za wẹ ọhụnma, ọ nọ jụ Jesu ụtaa, sị, “Elee iwu kachanrịn mkpa?”
MRK.12.29	Jesu nọ za a, “Hụn kachanrịnnị wụ ọnwan: ‘Ndị Izrẹlụ, gọn ni ntịn! Di-nwọnni-ẹnyi wụ Chuku ẹnyi, ịya sụọ wụ Chuku. 
MRK.12.30	I jẹnkọ d'e gi obi i ile lẹ umẹ-ndụn ị ile lẹ uche i ile lẹ ikẹn i ile nwọn ihiẹn-ọsụsụọ Di-nwọnni-ẹnyi wụ Chuku i.’ 
MRK.12.31	Hụn mẹ ẹ ẹbụọ wụ ọnwan: ‘Ihiẹn ibe i sikọ d'a sụọrịrị ị kẹ ihiẹn enwẹn i dọn a sụọ ị.’ Onwọnni iwu ọzọ ka ndịnị.”
MRK.12.32	Onyẹ-nkuzi Iwu hụ nọ sị Jizọsị, “Y'e kughọ ọhụnma, onyẹ-nkuzi. Ezioku k'i ku nị Di-nwọnni-ẹnyi sụọ wụ Chuku, Chuku ọzọ arịa, 
MRK.12.33	lẹni igi obi i ile lẹ nghọta ị ile lẹ ikẹn i ile nwọn ihiẹn-ọsụsụọ Osolobuẹ lẹ ịnị ihiẹn ibe i a sụọ ị kẹ ihiẹn enwẹn i dọn a sụọ ị kachanrịn mkpa a rị karị ẹjan ile wẹ dụn ọkụn lẹ ẹjan ndị ọzọ ile.”
MRK.12.34	Jizọsị a hụn a n'ọ za ọhụnma, ọ nọ sị onyẹ-nkuzi Iwu hụ, “Y'a nọkunmẹgụọ Alị-eze Osolobuẹ.”
MRK.12.34	Ọnwan e mẹgụ, onwọnzini onyẹ egun nị jụ Jesu ajụjụ.
MRK.12.35	Ya kẹ Jesu nọ kuzimẹzi imẹ Ụlọ-nsọ ebẹhụ. Ọ jụ ụtaa, sị, “Kị haịn ndị-nkuzi Iwu gidẹ e ku ni Kraịstị wụ nwa Defidi? 
MRK.12.36	Bụ Defidi lẹ enwẹn ẹ ku oku ghahanị ikẹn Mmọn-nsọ, sị,
MRK.12.36	‘Di-nwọnni-ẹnyi sị Di-nwọnni m,
MRK.12.36	“Nọdị alị ẹka-nni m
MRK.12.36	d'e ru mgbe m bugụ ndị iṅẹnrẹn i
MRK.12.36	che okpuru ụkụ ị.” ’
MRK.12.37	Defidi lẹ enwẹn ẹ kpọ a ‘Di-nwọnni m,’ nanị k'o dọn nwan wụrụ nwa Defidi?”
MRK.12.37	Ọ hụ e ku, ọ hụ a sụọ igunrun hụ.
MRK.12.38	K'o dọn rị a kuzi, ọ sị, “Kpachanpụnị nị ndị-nkuzi Iwu ẹnya: ọ sụọ wẹ nị w'e yi ẹkwa tueni a ghahunmẹ lẹ ni w'e gi mgbaye e kele wẹ ogbe
MRK.12.39	ọ sụọ wẹ nị w'a nọdị isi-ocho imẹ ụlọ-ofufe lẹ ebe wẹ nọ e ri oriri. 
MRK.12.40	W'e rigbu ikpoho di wẹ nwụn, e gi ekpere sueni e kpumẹ ẹ. Uwẹ sikọ d'a narịn afụnfụn ka njọ.”
MRK.12.41	Jesu nọdị alị bu ihun zinmẹ ẹkpẹti oyiye, e lee kẹ igunrun rị Ụlọ-nsọ rị e buche egho. Ndị ịdanfịn bu ọda hụ e buche egho hini. 
MRK.12.42	Ya kẹ ogbẹnnyẹ ohu di ẹ nwụnhụngụ nọ bịa d'e buche afụ
MRK.12.43	Jizọsị nọ kpọ ndị nsọnmazụụn a, sị wẹ, “Ogbẹnnyẹni di ẹ nwụnhụn buchekarị ịhịan ile rị e buche egho imẹ ẹkpẹti oyiye hụ. 
MRK.12.44	Makẹni wẹ ile gha ọda wẹ nwọn ye, kanị ya nwẹn, k'o mẹhan ogbẹnnyẹ, o yechanrịn ihiẹn ile o nwọn o gi bi.”
MRK.13.1	Ogẹn Jizọsị gi gha Ụlọ-nsọ pụkọ, onyẹ ohu imẹ ndị nsọnmazụụn a nọ sị a, “Onyẹ-nkuzi, lee ihiẹn ọmụma ndịnị hi-ogbe-o! Lee okẹn ụlọ ndịnị magbu enwẹn wẹ mma-o!”
MRK.13.2	Jesu nọ sị a, “Y'a hụn okẹn ụlọ ndịnị? Onwọnni ogbe ọmụma ohu k'a họdụ elu ibe ẹ, wẹ jẹnkọ d'a kụtuchanrịn wẹ ile.”
MRK.13.3	Ebe Jesu sụọ nọdị alị elu Ugu Olivu hụn bu ihun zinmẹ ihun Ụlọ-nsọ, Pita, Jemisi, Jọnụ lẹ Andrụ nọ bịa d'a jụ a ajụjụ, sị a, 
MRK.13.4	“Gwa ẹnyi, elee ogẹn kẹ ihiẹn ndịnị sikọ d'e mẹ? Kị wẹ e gi marịn nị ihiẹn ndịnị ile e d'e mẹmẹ?”
MRK.13.5	Jesu nọ gwama wẹ, sị, “Kpachanpụkwọ nị ẹnya amamgbe w'e dufie ụnụ. 
MRK.13.6	Ndị bu ọda jẹnkọ d'e gi ẹfan m bịa, a sị, ‘Mmẹ wụ Kraịstị, Onyẹ Ahụn Osolobuẹ Tumẹ!’ Wẹ sikọ d'e gi ẹ dufie ndị bu ọda. 
MRK.13.7	Ogẹn ụnụ jẹnkọ d'e gi nụ oku agha — kẹ hụn wẹ rị a lụ kẹ hụn wẹ kelẹni lụma; atụkwọlẹ ni egun. Ihiẹn ndịnị jẹnkọ d'e mẹ bụ ọgụgụ-ogẹn e ke ru.
MRK.13.8	“Alị sikọ d'a lụsọn alị; alị-eze a lụsọn alị-eze, alị k'e mẹhunmẹ ụzọ ile; ụnwụn sikọ d'a rị; kanị, ihiẹn ndịnị nọ kẹ ebe imẹ nọhụ mẹmẹ okpoho.
MRK.13.9	“Ụnụ nwẹn, kpachanpụkwọ nị ẹnya; makẹni wẹ jẹnkọ d'e wejẹn ụnụ ọgwa ichẹn-ichẹn, gbu ụnụ ili imẹ ụlọ-ofufe
MRK.13.10	“Wẹ k'e zigbarịgụ ndị alị ile oziọma. 
MRK.13.11	Wẹ nwụnrụn ụnụ, we ụnụ shi ọgwa, ehuelẹ ni uhue ihiẹn ụnụ jẹnkọ d'e ku, ka ku ni ihiẹn ọwụlẹ Osolobuẹ jẹnkọ d'e ye ụnụ ogẹn hụ, makẹni ẹlẹ ụnụ jẹnkọ d'e ku kanị Mmọn-nsọ.
MRK.13.12	“Umunẹ jẹnkọ d'e we umunẹ wẹ ye wẹ gbu; ndị nẹdi k'e we ụmụ wẹ ye wẹ gbu; ụmụ k'e bunụmanị ndị mụnị wẹ, mẹ wẹ gbu wẹ. 
MRK.13.13	Ize ụnụ jẹnkọ d'a ban ịhịan ile makẹ ufiri m. Kanị onyẹ din ndidin d'e ru njẹndemẹ kẹ Osolobuẹ sikọ d'a zụọpụha.
MRK.13.14	“Kanị, hụn ụnụ gihụ hụn ‘Eje-ụrụ ahụn’ k'o wuzo ebe furulẹni n'ọ rị (onyẹ hụn rị a gụn ihiẹnni ya ghọha a), ndị rị Judia ogẹn hụ wẹ gbashi elu-ugu. 
MRK.13.15	Onyẹ hụn rị elu ụlọ ya ehidangụkwọlẹ banyemẹzi imẹ ụlọ n'o jẹnkọ d'e weri ihiẹn ọwụlẹ. 
MRK.13.16	Onyẹ rị ugbo ya ekinhẹnkwọlẹ d'e weri ẹkwa a. 
MRK.13.17	O jẹnkọ d'a fụ ndị rị imẹ lẹ ndị pa nwa ọrụn ogẹn hụ! 
MRK.13.18	E mẹ ni ekpere amamgbe o mẹ ogẹn oyi! 
MRK.13.19	Makẹni okẹn afụnfụn jẹnkọ d'a rị ogẹn hụ — ụdị hụn rịtulẹni kete Osolobuẹ e kelẹ ụwa; ụdị hụn jẹnkọlẹni d'a rịzị. 
MRK.13.20	Omẹni Di-nwọnni-ẹnyi e te belụanị ogẹn hụ, onwọnni onyẹ sikọ d'a s'ẹka wanahịn. Kanị, o belụagụọ ogẹn hụ makẹ ufiri ndị ọ họrị, ndị nke ẹ.
MRK.13.21	“Ogẹn hụ, onyẹ sị ụnụ, ‘Lee ẹ, Kraịstị rị ebeni!’ Mọbụ, ‘Lee ẹ, ọ rị ebahụn,’ ekwerikwọlẹ ni. 
MRK.13.22	Ndị kpọ enwẹn wẹ Kraịstị lẹ ndị amụma-ntụ jẹnkọ d'a pụha. Wẹ jẹnkọ d'a rụnsọnmẹ ihiẹn ahịma lẹ ọrụn-atụmẹnya kẹni wẹ dufie ịhịan, kẹni wẹ dufiedẹ ndị Osolobuẹ họrị — omẹni o te k'a nị mẹ. 
MRK.13.23	Kpachanpụ nị nwan ẹnya; a gwatọgụọkwọ m ụnụ ihiẹn ile!
MRK.13.24	“Ogẹn hụ, ogẹn afụnfụn hụ ghafegụhụ, ẹnyanwụn jẹnkọ d'a gba ishi, ifọn etibehi; 
MRK.13.25	kokisẹ jẹnkọ d'a gha elu-igwere a danye alị, ikẹn ndị rị elu jẹnkọ d'e mẹhunmẹ. 
MRK.13.26	Ogẹn hụ kẹ ịhịan ile k'e gi hụn Nwa nke Ịhịan k'ọ rị imẹ orukpu o gi lala ya lẹ ikẹn hi ogbe lẹ ọghọ o k'e gi bịa. 
MRK.13.27	O jẹnkọ d'e zi ndị mmọn-ozi ẹ ye imẹ ụwa ile d'e wegbama ndị Osolobuẹ họrị ebe-lẹ-ebe wẹ rị.
MRK.13.28	“Gi ni osisi figi mụnrụn ihiẹn: Hụn o gihụ fọrịma, ụnụ a marịn nị udu-mirin e d'e bidọn. 
MRK.13.29	Ẹrịra k'ọ rịzịkwọ, ụnụ hụn kẹ ihiẹn ndịnị rị e mẹ, ụnụ a marịn nị Nwa nke Ịhịan a rịgụọ ẹhụ nsue, o rugụọ ọnụmụzọ. 
MRK.13.30	Ezioku kẹ m rị a gwa ụnụ, agbọnị a ghafegụkọ ihiẹn ndịnị kebe mẹzu. 
MRK.13.31	Igwere lẹ ụwa k'a gụ, kanị oku m k'a bụnrịrị.
MRK.13.32	“O mẹ nke ụhụọhịn o k'a wụ mọbụ ogẹn o k'a wụ ụhụọhịn hụ, onwọnni onyẹ marịnnị, kẹ ndị mmọn-ozi rị elu-igwee kẹ mmẹ Nwa-Chuku; Chuku-Nẹdi sụọ marịn. 
MRK.13.33	Kpachanpụ nị nwan ẹnya; mụnrụn nị ẹnya, makẹni ụnụ amarịn ogẹn o k'a wụ. 
MRK.13.34	Ọbịbịa Nwa nke Ịhịan jẹnkọ d'a rị kẹ ebe okẹnnyẹ ohu jẹnkọ alị-ịhịan nọ bu ihiẹn ẹ che ẹka idibo ẹ, onyẹ lẹ ọrụn a, onyẹ lẹ ọrụn a, sị onyẹ-nche ya chemẹ nche. 
MRK.13.35	Mụnrụn nị nwan ẹnya, makẹni ụnụ amarịn ogẹn di-nwọnni ụnụ hụn ụnụ rị iwe ẹ k'e gi lụa — kẹ ogẹn ẹnyasị rọ-o, kẹ imẹ abalị rọ-o, kẹ ọkpa kwan rọ-o, kẹ eki fọnmẹ rọ-o, onwọnni onyẹ marịnnị. 
MRK.13.36	Amamgbe ọ lụa idẹnmizi, ọ hụn ụnụ kẹ ụnụ rị a ranhịn ụran. 
MRK.13.37	Ihiẹn m rị a gwa ụnụ kẹ m rị a gwa onyẹ ọwụlẹ: mụnrụn nị ẹnya!”
MRK.14.1	Ogẹn o gi họdụ akpọhịn ẹbụọ nị Mmẹmmẹ-Nghafe lẹ Mmẹmmẹ Brẹdi nwọnlẹni yisti
MRK.14.2	Wẹ nọ sị, “Ẹnyi emẹkọkwọ a ogẹn Mmẹmmẹ, amamgbe isusu a rị.”
MRK.14.3	Ogẹn Jesu gi rị obodo Bẹtani, iwe Saịmọnụ hụn emu oti te kụ, e ri ihiẹn-oriri, okpoho ohu nọ buhẹ ọgọ alabasta udẹn e kun fuẹin jun imẹ ẹ; udẹn ahụn ṅanran ọda-ọda, nadị kẹ wẹ gi mẹmẹ ẹ. Ọ nọ kụke ọgọ hụ, hu udẹn hụ ye Jesu isi. 
MRK.14.4	Kanị ụfọdụ ndị rị ebahụn nọ wemẹ iwe, a sị ibe wẹ, “Kị wẹ rị e wiwini udẹnni ṅanrannị? 
MRK.14.5	Nkẹ e re wẹ udẹnni hụn egho ọrụn akpọhịn ọgụn-mmisẹn ye ndị igbẹnnyẹ.” Ya wẹ nọ kọrịamanị okpoho hụ ọda-ọda.
MRK.14.6	Kanị, Jesu nọ sị wẹ, “Hapụn'a! Kị ụnụ rị e sọngbun'ẹ? Ihiẹn rị mma k'o mẹni m. 
MRK.14.7	Ụnụ lẹ ndị igbẹnnyẹ rị ebeni ogẹn ile, ụnụ nwọn ikẹn mẹni wẹ ọhụnma ogẹn ọwụlẹ ụnụ chọ; kanị mmẹ nwẹn esọnkọ ụnụ nọdị ebeni ogẹn ile. 
MRK.14.8	Okpohoni a nwangụọ ikẹn ẹ; o hukpuọlẹ m udẹn wẹ te k'e te m wẹ gha a kwama ozun m. 
MRK.14.9	Nị m gwa ụnụ, ebe ọwụlẹ wẹ sikọ d'e zi oziọma imẹ ụwa, wẹ jẹnkọ d'e ku ihiẹnni o mẹ, e gi ẹ a nyanhan a.”
MRK.14.10	Judasị nwa Iskarọtụ, onyẹ ohu imẹ ndị nsọnmazụụn Jesu mmẹbụọ hụ, nọ jẹn d'e kunrun ndị-isi nchụn-ẹjan kẹni o re Jesu ye wẹ. 
MRK.14.11	Ogẹn wẹ gi nụ ihiẹn ọ bịanị, ọ sụọ wẹ; wẹ nọ kwe ẹ nkwa nị wẹ k'e ye ẹ egho. Ya k'ọ nọ chọma oghere o k'e gi we Jesu ye wẹ.
MRK.14.12	O ru ụhụọhịn ibuzọ Mmẹmmẹ Brẹdi nwọnlẹni yisti o gi a fụ, ụhụọhịn hụ wẹ gi e gbu ebulu Oriri-nghafe, ndị nsọnmazụụn Jesu nọ jụ a, sị, “Elebe k'i chọ nị ẹnyi dọnkwama hụn y'a nọ ri Oriri-Nghafe?”
MRK.14.13	Ya Jesu nọ zi mmadụ ẹbụọ imẹ ndị nsọnmazụụn a, sị wẹ, “Jẹn ni imẹ obodo, okẹnnyẹ ohu bu ite-mirin jẹnkọ d'e kunrun ụnụ; sọnmẹn'ẹ. 
MRK.14.14	Sị nị onyẹ nwọn ụlọ ahụn ọ banye, ‘Onyẹ-nkuzi sị, “Elee mmughẹ wụ nke m hụn mmẹ lẹ ndị nsọnmazụụn m k'a nọ ri Oriri-nghafe?” ’ 
MRK.14.15	O jẹnkọ d'a ghọsị ụnụ mmughẹ ohu shịanị hụn rị ibe elu wẹ butọgụ oche lẹ teburu; ebẹhụ kẹ ụnụ sikọ d'e dọnkwamanị ẹnyi.”
MRK.14.16	Ya kẹ ndị nsọnmazụụn a hụ nọ shi imẹ obodo, wẹ nọ hụn ihiẹn ile kẹ Jesu dọn ku; wẹ nọ kwademẹ ihiẹn mmẹmmẹ Nghafe.
MRK.14.17	O ru ẹnyasị, Jesu lẹ ndị nsọnmazụụn a mmẹbụọ nọ bịa ebẹhụ. 
MRK.14.18	Ebe wẹ rị e ri ihiẹn-oriri, Jesu nọ sị wẹ, “M rị a gwa ụnụ ezioku, onyẹ ohu imẹ ụnụ jẹnkọ d'e re m, onyẹ mmẹ lẹ ya rị e ri ihiẹn-oriri.”
MRK.14.19	Ẹfọ asụọzịnị ndị nsọnmazụụn a ụsụọ; onyẹ-onyẹ hụ a sị a, “Ẹlẹkwọ mmẹ! Mmẹ rọ?”
MRK.14.20	Jesu nọ sị wẹ, “Onyẹ ohu imẹ ụnụ mmẹbụọ rọ, onyẹ hụn mmẹ lẹ ịya rị nwan e suru brẹdi imẹ afẹrẹ ohu. 
MRK.14.21	Ẹghẹẹ, Nwa nke ịhịan lakọ nwan kẹ Ẹkụkwọ-nsọ dọn ku, kanị nsọngbu rị e che onyẹ sikọ d'e re Nwa nke Ịhịan! O te ka onyẹ hụ mma nị amụnị w'a!”
MRK.14.22	Ebe wẹ rị e ri ihiẹn-oriri ahụn, Jesu nọ weri brẹdi, ọ kpanmịngụ Osolobuẹ, ọ nọ bebe ẹ, w'ẹ ye ndị nsọnmazụụn a, sị, “Weri n'ẹ; ọnwan wụ ẹhụ m.”
MRK.14.23	Ọ nọ weri mkpu, ọ kpanmịngụ Osolobuẹ, ọ nọ buye wẹ ya. Wẹ ile nọ rarịsọnmẹ. 
MRK.14.24	Ọ nọ sị wẹ, “Ọnwan wụ ẹdeke m wẹ gi ufiri ndị bu ọda hupụ; ẹdeke m wẹ gi biye ẹka nkwerigbama Osolobuẹ tumẹ ẹgbata ya lẹ ndị nke ẹ. 
MRK.14.25	M rị a gwa ụnụ ezioku, arakọzị m manya vaịnị d'e ru ogẹn m jẹnkọ d'a ra nke ọhụn a imẹ Alị-eze Chuku.” 
MRK.14.26	Wẹ nọ bụ ẹbụ, ya wẹ nọ nwan gha ebahụn jẹnmẹ Ugu Olivu.
MRK.14.27	Jesu nọ sị wẹ, “Ụnụ ile jẹnkọ d'a gba m tọ. Makẹni, Ẹkụkwọ-nsọ sị,
MRK.14.27	‘M jẹnkọ d'e gbu onyẹ-ndu atụnrụn,
MRK.14.27	atụnrụn ile a gbayịya!’
MRK.14.28	Kanị m ghagụ ọnwụn lihi, e shi m Galili d'e cheri ụnụ.”
MRK.14.29	Pita nọ sị a, “Alakọ m'ị tọ! Ọsụọn'a nị ndị ọzọ ile a gba ị tọ!”
MRK.14.30	Jesu nọ sị Pita, “M rị a gwa ị ezioku, nị tannị, imẹ abalịnị, ọkpa gini d'a kwan mgbe ẹbụọ, i jẹnkọ d'a ghọrị mgbe ẹtọ nị y'a marịn m.”
MRK.14.31	Kanị, Pita nọ kushid'ẹ ikẹn, sị, “Onwọnni ogẹn m'e gi la ị tọ, ọsụọn'a nị mmẹ lẹ yụ k'a nwụn!” Ndị nsọnmazụụn a ile họdụnị nọ kuzikwọ ẹrịra.
MRK.14.32	Ya wẹ nọ shi ebe w'a kpọ Gẹtisẹmani. Jesu nọ sị ndị nsọnmazụụn a, “Nọdị nị alị ebeni, nị m jẹn d'e mẹ ekpere.” 
MRK.14.33	Ọ nọ weri Pita lẹ Jemisi lẹ Jọnụ jẹnmẹ.
MRK.14.33	Ẹhụ efuzin'ẹ kaka; obi eruzin'ẹ alị. 
MRK.14.34	Ọ nọ sị wẹ, “Obi e d'a gbawapụ m. Nọdị nị ebeni, ụnụ e we ẹnya ru alị.”
MRK.14.35	Ọ nọ jẹnzụka, tụha enwẹn ẹ ye alị, kpe ekpere, nị omẹni ọ rị nfe, ogẹn afụnfụn hụ ya ghafe ẹ, 
MRK.14.36	ọ sị, “Baba; Baba Nẹdi m! Onwọnni ihiẹn ị ghalẹni a s'ẹka e mẹ. Napụ m mkpu afụnfụn lẹ ọnwụnnị. Kanị uche i ya mẹ, ẹlẹ nke m.”
MRK.14.37	Ogẹn o gi kin azụụn, ọ hụn wẹ kẹ wẹ rị ụran. Ọ nọ sị Pita, “Saịmọnụ, ị rị ụran? Ya wụ y'a s'ẹka mụ ẹnya ogẹn nọ ẹnịna
MRK.14.38	Ọ nọ sị wẹ, “Mụnrụn nị ẹnya; e mẹ ni ekpere, amamgbe ụnụ a danban imẹ ọnwụnwan; mmọn ịhịan a chọghọ, kanị ndụn gụ ẹhụ.”
MRK.14.39	Ọ nọ pụzị, mẹzikwọ ekpere ohu hụ. 
MRK.14.40	O kinhẹn ebe ndị nsọnmazụụn a rị, hụnzị wẹ kẹ wẹ rị a ranhịn, asadẹni wẹ ẹka shịapụ ẹnya. Amarịnzị wẹ ihiẹn wẹ sikọ d'a sị a.
MRK.14.41	O kinhẹn nke mgbe ẹtọ, ọ nọ sị wẹ, “Ụnụ rịkwọ nwan a ranhịn, e zuru ikẹn? Ogẹn e rugụọ. Lee n'ẹ, e we wẹ Nwa nke Ịhịan che ẹka ndị-njọ. 
MRK.14.42	Lihi ni nị ẹnyi jẹnmẹ. Lee n'ẹ, onyẹ rị e reni m e rugụọ ebeni!”
MRK.14.43	Jesu rịhụ e ku oku hụ kẹ Judasị hụn wụ onyẹ ohu imẹ ndị nsọnmazụụn a bịa; ya lẹ igunrun busọnmẹ ọpịa-agha lẹ ẹgbe. Ndị-isi nchụn-ẹjan lẹ ndị-nkuzi Iwu lẹ ndị-isi zi wẹ. 
MRK.14.44	Judasị rị e ren'ẹ gwatọ wẹ ihiẹn wẹ sikọ d'e gi marịn Jesu, sị, “Onyẹ hụn m jẹnkọ d'e susu ọnụ, ịya wụ onyẹ ụnụ chọkọ; nwụnrụn n'a, ụnụ e kwọnkẹnmẹ ẹ, duru ẹ jẹnmẹ.” 
MRK.14.45	Ogẹn Judasị gi nwan bịa, ọ nọ jẹnburu Jizọsị, sị a, “Onyẹ-nkuzi!” O susu ẹ ọnụ. 
MRK.14.46	Ya ndị hụ o duhẹ nọ kwọndọn Jesu, nwụnrụn a. 
MRK.14.47	Kanị, onyẹ ohu imẹ ndị nsọnmazụụn a ndị ahụn turu ebẹhụ nọ sepụha ọpịa-agha, banpụ odibo Onyẹ-isi nchụn-ẹjan ntịn.
MRK.14.48	Jesu sị wẹ, “Kị ụnụ buhẹni ọpịa-agha lẹ ẹgbe d'a nwụnrụn m, nọkẹ sị m wụ onyẹ-ohin? 
MRK.14.49	Mmẹ lẹ ụnụ rị imẹ Ụlọ-nsọ ụhụọhịn ile kẹ m rị a kuzi, ụnụ anwụnrụnnị m. Kanị ihiẹn ndịnị rị e mẹ kẹni ihiẹn Ẹkụkwọ-nsọ ku mẹzu.”
MRK.14.50	Ndị nsọnmazụụn a ile nọ la a tọ, gbama ọsọ. 
MRK.14.51	Okorọbịa ohu yihụ ẹkwa linẹ w'e yiye elu ẹ nọ sọnmẹ Jesu. A dọdọn w'ẹ ẹkwa hụ, chọ nị wẹ nwụnrụn a, 
MRK.14.52	kanị ọ nọ la ẹkwa tọnị wẹ, gi ọtọ gbapụ.
MRK.14.53	Wẹ nọ weri Jesu shi iwe onyẹ-isi nchụn-ẹjan. Ndị-isi nchụn-ẹjan lẹ ndị-nkuzi Iwu lẹ ndị-isi ile zu ebẹhụ. 
MRK.14.54	Pita sọnkọ Jizọsị; kanị ẹgbata wẹ e teyezighọ. Ọ nọ sọn ẹ banye ezi ọgwa onyẹ-isi nchụn-ẹjan, sọn ndị-nche rị ebẹhụ nọdị alị, nyanma ọkụn. 
MRK.14.55	Ndị-isi nchụn-ẹjan lẹ Ndị-isi Nkịkwama ile hụ a chọ ihiẹn w'e gi hangbu Jizọsị eṅẹn kẹni wẹ gbu ẹ, kanị ahụnnị wẹ; 
MRK.14.56	ọsụọn'a nị ndị bu ọda e buokingụọ Jesu ọnụ, oku wẹ adangbamanị. 
MRK.14.57	Ya kẹ ụfọdụ ndị rị ebẹhụ nọ lihi ọtọ, buokinzi Jesu ọnụ, sị, 
MRK.14.58	“Ẹnyi nụ k'o ku n'o jẹnkọ d'e tikpọ Ụlọ-nsọnị wẹ gi ẹka tụn, gi akpọhịn ẹtọ tụn hụn wẹ gilẹni ẹka tụn.” 
MRK.14.59	Kanị, ẹri ndịnị shịa adangbamazịkwọnị.
MRK.14.60	Ya kẹ onyẹ-isi nchụn-ẹjan nọ nwan lihi ọtọ ihun wẹ ile, jụ Jesu ajụjụ, “Y'e nwọn ihiẹn y'a shịarị imẹ ihiẹnni ile wẹ rị e kin?”
MRK.14.61	Kanị Jesu nọ gba nkịtịn, ọ shịarịnị ihiẹn ọwụlẹ. Onyẹ-isi nchụn-ẹjan nọzị sị a, “Ịyụ wụ Kraịstị, Nwa Onyẹ Hụ Rịchanrịn Mma?”
MRK.14.62	Jesu nọ sị, “Mmẹ rọ; ụnụ jẹnkọ d'a hụndẹ Nwa nke Ịhịan ebe ọ nọdị alị ẹka-nni Osolobuẹ Onyẹ nwọn ikẹn ile, hụnzị a k'ọ rị elu orukpu o gi lala!”
MRK.14.63	Ya kẹ onyẹ-isi nchụn-ẹjan nọ tika ẹkwa ye enwẹn ẹ olu, sị, “Kị ẹnyi rịzị a chọnị ọshẹri?! 
MRK.14.64	Ụnụ a nụgụọ arụnị o ku. Kị wụ uche ụnụ?” Wẹ ile nọ sị nị ikpe-ọnwụn a magụọ a.
MRK.14.65	Ụfọdụ nọ jụma Jesu ẹsọn, kpumẹ ẹ ẹnya, fịan a ihiẹn, sị a, “Bu amụma!” Ndị-nche nọzị weri ẹ, gbu ẹ ili.
MRK.14.66	Pita rị ibe alị imẹ ezi-ọgwa hụ, okpoho ohu imẹ idibo onyẹ-isi nchụn-ẹjan nọ bịa ebẹhụ. 
MRK.14.67	Ọ hụn Pita ebe ọ rị a nyan ọkụn, ọ nọ bu ẹnya tụma a, sị a, “Ịyụ lẹ Jizọsị onyẹ Nazarẹtị wị.”
MRK.14.68	Kanị Pita nọ ghọrị, sị, “Amarịn m ihiẹn ị rị e ku; aghọtanị m ihiẹn i rị e ku!” Ọ nọ pụ ebẹhụ, shi ọnụ-mgbọn. Ya kẹ ọkpa nọ kwan.
MRK.14.69	Okpoho-odibo hụ a hụnzị a ebahụn, ọ nọ gwama ndị wuzo ebẹhụ, “Okẹnnyẹni wụ onyẹ nke wẹ!” 
MRK.14.70	Kanị Pita a ghọrịzị.
MRK.14.70	O tebe, ndị turu ebahụn nọzị sị Pita, “Ezioku-ezioku, ị wụ onyẹ nke wẹ, makẹni ị wụ onyẹ Galili.”
MRK.14.71	Kanị, Pita nọ bụma enwẹn ẹ ọnụ, e kundẹ Osolobuẹ, a sị, “Amarịn m okẹnnyẹni ụnụ rị e ku oku ẹ.”
MRK.14.72	Ya kẹ ọkpa nọ kwan nke mgbe ẹbụọ, ya Pita nọ nyanhan oku Jesu gwa a, “Ọkpa gini d'a kwan mgbe ẹbụọ, i jẹnkọ d'a ghọrị mgbe ẹtọ nị y'a marịn m.” Ndụn a gụ a, ọ nọ kwanma ẹkwan.
MRK.15.1	Hụn eki gihụ fọn, ndị-isi nchụn-ẹjan lẹ ndị-isi lẹ ndị-nkuzi Iwu lẹ ndị ile rị Ndị-isi Nkịkwama nọ zu, tụgbama iroro. Wẹ nọ kẹn Jesu ẹgbụn, duru ẹ pụ, wẹ ẹ ye Paịleti, Gọvanọ rị a kịdọnni ndị Rom. 
MRK.15.2	Paịleti nọ jụma a, sị, “Ịyụ wụ Eze ndị Ju?” Jesu nọ sị a, “Y'e kuọl'a.”
MRK.15.3	Ndị-isi nchụn-ẹjan nọ kinmẹ ihiẹn bu ọda wẹ sị nị ya k'o mẹ. 
MRK.15.4	Paịleti nọ sị a, “Y'e nwọn ihiẹn y'a shịarị? Lee ihiẹn ile wẹ rị e kin nị ịya k'i mẹ.”
MRK.15.5	Kanị Jesu ashịarịkwọnị ihiẹn ọwụlẹ; ọ tụ Paịleti ẹnya.
MRK.15.6	Mmẹmmẹ-nghafe ọwụlẹ, Paịleti e wepụhanị wẹ onyẹ-ngan ohu wẹ rịọ a. 
MRK.15.7	Mmẹmmẹ-nghafeni, okẹnnyẹ ohu w'a kpọ Barabasị rị imẹ ngan, ịya lẹ ndị gbu ọchụn ogẹn ọgbaghara ndị rị a lụsọn ndị-ọkịkị. 
MRK.15.8	Ya kẹ igunrun hụ nọ nwan bịa d'a rịọ Paịleti n'o mẹni wẹ k'o dọn e mẹ. 
MRK.15.9	Paịleti nọ jụ wẹ, “Ụnụ a chọghọ nị m hapụnị ụnụ Eze ndị Ju?” 
MRK.15.10	(Paịleti jụ wẹ ẹrịra makẹni ọ marịngụọ nị iwe-ẹnya haịn ndị-isi nchụn-ẹjan gi we Jesu ye ẹ.)
MRK.15.11	Ndị-isi nchụn-ẹjan nọ sị igunrun hụ gwa a n'o wepụhanị wẹ Barabasị hụn nkẹ o gi wepụha Jizọsị. 
MRK.15.12	Paịleti nọzị jụ wẹ, “Kị ụnụ chọ nwan nị m gi okẹnnyẹni ụnụ a kpọ ‘Eze ndị Ju’ mẹ?”
MRK.15.13	Wẹ nọ yi oro, sị a, “Kpọgbu ẹ!”
MRK.15.14	Paịleti nọ jụ wẹ, sị, “Kị haịn? Elee njọ k'o mẹ?”
MRK.15.14	Kanị, wẹ nọ yikẹnmẹdẹ, “Kpọgbu ẹ!!”
MRK.15.15	Makẹni Paịleti chọ n'o mẹ n'ọ sụọ igunrun hụ, ọ nọ hapụnị wẹ Barabasị; ọ fịangụ Jesu mkpịnsịn, ọ nọ w'ẹ ye ndị jẹnkọ d'a kpọgbun'ẹ.
MRK.15.16	Ya ndị-agha rị okpuru Gọvanọ wụ Paịleti nọ weri Jesu shi ezi-ọgwa Paịleti; wẹ nọ kpọgbama itu-agha wẹ. 
MRK.15.17	Wẹ nọ yimẹ ẹ ẹwuru okẹn-ịhịan
MRK.15.18	Ya wẹ nọ kelemẹ ẹ, “Eze ndị Ju, isi i chei!” 
MRK.15.19	A fịan w'a mkpịnsịn isi, jụ a ẹsọn; e gbuni w'ẹ osekpu, e liyen'ẹ ẹka. 
MRK.15.20	A mụgụ w'a ẹmụ hụ, wẹ nọ yipụ a ẹwuru okẹn-ịhịan hụ, yimẹzi ẹ nke ẹ. Ya wẹ nọ weri ẹ jẹnmẹ ebe wẹ k'a nọ kpọgbu ẹ.
MRK.15.21	E ru wẹ ụzọ, ndị-agha hụ nọ wa obe ahụn wẹ jẹnkọ d'e gi kpọgbu Jesu ye okẹnnyẹ ohu w'a kpọ Saịmọnụ olu buru. Saịmọnụ gha alị ọfịa lala imẹ obodo. (Saịmọnụ wụ nẹdi Alẹzanda lẹ Rufọsụ; onyẹ alị Saịrini k'ọ wụ). 
MRK.15.22	Wẹ nọ we Jesu shi ebe w'a kpọ Gọgọta, hụn wụ “Ebe Okpokomisi.” 
MRK.15.23	Wẹ nọ ye ẹ manya wẹ buche Maa e lu ilu n'ọ ra, kanị Jizọsị aran'a. 
MRK.15.24	Ya wẹ nọ kpọma a elu obe. Wẹ nọ kebe ẹkwa a, gi ịtụ-nkpọ hanrịn a.
MRK.15.25	Ọkụrọkụ itenẹi ụtụntụn kẹ wẹ gi kpọma a elu-obe. 
MRK.15.26	Ihiẹn wẹ deye obe hụ nị ịya kẹ wẹ gi ma a ikpe wụ “Eze ndị Ju.” 
MRK.15.27	O nwọn ndị ohin ẹbụọ wẹ kpọma elu obe cheni Jizọsị; onyẹ ohu rị elu obe rị Jizọsị ẹka-ihiẹn, hụn-ẹbọ rị elu-obe rị Jizọsị ẹka-ekpẹn, 
MRK.15.28	Ya kẹ ihiẹn Ẹkụkwọ-nsọ ku gi mẹzu, makẹni Ẹkụkwọ-nsọ sị, “Wẹ gụn a yeni ndị a dan iwu.” 
MRK.15.29	Ndị ghafekọnị hụ e finfin isi, a kpari ẹ, a sị, “Ẹhẹn! Ẹlẹ ị sị n'i jẹnkọ d'e tikpọ Ụlọ-nsọ, gi akpọhịn ẹtọ tụndọnzi ẹ?! 
MRK.15.30	Zụọpụha nwan enwẹn i! Gha nwan elu obe hụ hidan.”
MRK.15.31	Ndị-isi nchụn-ẹjan lẹ ndị-nkuzi Iwu hụzị a mụ a ẹmụ, a sị ibe wẹ, “Ọ zụọpụha ndị ọzọ, kanị ọ sanị ẹka zụọpụha enwẹn ẹ! 
MRK.15.32	Onyẹ nwẹn sị n'ọ wụ Kraịstị, Eze ndị Izrẹlụ, ya gha nwan elu obe hidan, kẹni ẹnyi hụn a, kweri!”
MRK.15.32	Ndị wẹ kpọma wẹ lẹ ịya elu obe hụzịkwọ a kpari ẹ.
MRK.15.33	O ru ogẹn ẹnyanwụn gi a rị isi, alị hụ ile nọ gba ishi mgbahunmẹ ọkụrọkụ ẹtọ
MRK.15.34	Ihiẹn nọkẹ ọkụrọkụ ẹtọ, Jesu nọ weshi olu elu, yi, “Ẹlọị! Ẹlọị!! Lama Sabakitani?!” hụn wụ “Chuku m! Chuku m!! Kị haịn i gi gbakitọ m azụụn?!”
MRK.15.35	Ụfọdụ ndị wuzo ebẹhụ a nụ ihiẹn o ku, wẹ nọ sị, “Gọn ni ntịn, ọ rị a hị Ẹlaịja!” 
MRK.15.36	Onyẹ ohu imẹ wẹ nọ gbajẹn d'e gi ẹru suru manya rụ-ụka, fa a ye ọnụnụ mkpịnsịn, ye ẹ ra, sị, “Cheri ni, nị ẹnyi lele kẹ Ẹlaịja k'a bịa d'e wetu ẹ elu obe!”
MRK.15.37	Jesu e yigụzị okẹn oro, ọ nọ kwọnbepụ.
MRK.15.38	Ẹkwa wẹ gi gbọnbepụ Ebẹhụ Kachanrịn Nsọ imẹ Ụlọ-nsọ nọ gbawa ẹbụọ gha elu d'e ru alị. 
MRK.15.39	Ọkị-agha hụn wuzo ihun ẹ ebẹhụ a hụn kẹ Jesu dọn nwụnhụn, ọ nọ sị, “Ezioku-ezioku, onyẹni wụ Nwa Osolobuẹ.”
MRK.15.40	O nwọnzighọ ikpoho gha ebe teni e lecheni ihiẹn rị e mẹni; ndị hụ imẹ wẹ wụ Meri onyẹ Magidala lẹ Salomi lẹ Meri nnẹ Jemisi hụn-nta lẹ Josisi
MRK.15.41	Ikpoho ndịnị e sọn Jesu kẹ ọ rị Galili, e yen'ẹ ẹka, e jẹnn'ẹ ozi. Ikpoho ndị ọzọ bu ọda sọn ẹ bịa Jerusalẹm rịzịkwọ ebahụn.
MRK.15.42	Ẹnyasị hụ, ebe o mẹni Ụhụọhịn ikwademẹ Ezumikẹn rọ, ya wụ nị ọhị gbahụ Ezumikẹn e bidọn, 
MRK.15.43	Josẹfụ onyẹ obodo Arịmatịa nọ jẹn d'e kunrun Paịleti. Josẹfụ wụ onyẹ wẹ marịn amarịn imẹ Ndị-isi Nkịkwama. Ọ rịzịkwọ ndị rị e che ọbịbịa Alị-eze Osolobuẹ. Ọ nọ rikin obi d'e kunrun Paịleti, sị a ye ẹ ẹhụ Jesu. 
MRK.15.44	Ọ tụ Paịleti ẹnya, ọ nọ sị kẹ Jesu a nwụnhụngụọlẹ. Ọ nọ kpọ ọkị-agha hụ, jụ a kẹ Jesu a nwụnọlẹ. 
MRK.15.45	Ogẹn o gi nụgụ ọnụ ọkị-agha hụ, ọ nọ sị Josẹfụ jẹn d'e buru ẹhụ hụ. 
MRK.15.46	Josẹfụ nọ ṅọnrin ẹkwa linẹ, butu ẹhụ Jesu elu obe, gi ẹkwa hụ fụma a, bu ẹ che ili wẹ gu rịkẹ mmughẹ ye imẹ ọmụma kẹ wẹ dọn e mẹ. Ya ọ nọ gi ọmụma hi ogbe nukin ọnụ ili hụ.
MRK.15.47	Meri onyẹ Magidala lẹ Meri nnẹ Josisi rị ebahụn e lee ile, wẹ nọ marịn ebe wẹ buche ẹhụ Jesu.
MRK.16.1	Eki e fọn, ogẹn Ezumikẹn
MRK.16.2	Ụzụtụntụn ụhụọhịn ibuzọ imẹ izuka
MRK.16.3	Wẹ hụ a jụ ibe wẹ, “Onyẹ jẹnkọ d'e nupụnị ẹnyi ọmụma rị ọnụ ili?”
MRK.16.4	E ru wẹ ebẹhụ, lee ẹnya, wẹ nọ hụn a nị e nupụgụọlẹ wẹ ọmụma hụ higbu enwẹn ẹ ogbe. 
MRK.16.5	A banye wẹ imẹ ili, wẹ nọ hụn okorọbịa yi ẹkwa ọchan tueru alị k'ọ nọdị alị ẹka-nni, ọ nọ tụ wẹ ẹnya.
MRK.16.6	Okẹnnyẹ hụ nọ sị wẹ, “Atụlẹ ni egun; ụnụ rị a chọ Jesu onyẹ Nazarẹtị, hụn wẹ kpọgbu. O lihigụọ! Ọ rịzị ebeni. Lee ni ebe wẹ te butọ a! 
MRK.16.7	Jẹn ni nwan d'e zi ndị nsọnmazụụn a lẹ Pita nị ‘O jẹnmẹgụọ Galili d'e cheri ụnụ k'o dọn gwa ụnụ; ụnụ sikọ d'a hụn a ebẹhụ.’ ”
MRK.16.8	Ya wẹ nọ gha imẹ ili hụ pụha, gbama ọsọ, makẹlẹ ọ tụ wẹ ẹnya, tụ wẹ egun. Onwọnni onyẹ wẹ gwa ihiẹn ọwụlẹ ụzọ makẹni egun rị a tụ wẹ.
MRK.16.8	Wẹ nọ beni Pita lẹ ndị ya lẹ wẹ wị ihiẹn ndịnị nke-nke. Omẹgụ, Jesu lẹ enwẹn ẹ nọ zi ndị nsọnmazụụn a ebe ile, gha ọwụwa-ẹnyanwụn d'e ru ndịdan ẹnyanwụn, d'a gwasọnmẹ wẹ oku nzụọpụha-itẹbitẹ, ozi hụ rị nsọ, ozi hụ rị ndụn jẹnrin ejẹn. Isẹẹ.
MRK.16.9	[Ụtụntụn ụhụọhịn ibuzọ imẹ izuka, ogẹn Jesu gi ghagụ ọnwụn lihi, Meri onyẹ Magidala k'o buzọ nwọnpụha n'ọ hụn a, Meri hụn ọ chụpụ eje-mmọn ẹsa imẹ ẹ. 
MRK.16.10	Ọ nọ jẹn d'a gwa ibe ẹ ya lẹ wẹ wị e sọn Jesu, ebe wẹ ile sụkụrụ (gbusuru), a kwan ẹkwan. 
MRK.16.11	Kanị, ogẹn wẹ gi nụ k'o ku ni Jizọsị rịzị ndụn, n'ọ hụngụọ a, egini w'ẹ dọn.
MRK.16.12	Omẹgụ, Jesu nọ nwọnhutọ bịa d'e kunrun ndị nsọnmazụụn a ẹbụọ jẹnkọ alị-ọfịa. 
MRK.16.13	Wẹ nọ kin azụụn d'a gwa ndị nsọnmazụụn a ndị họdụnị, kanị egizikwọnị w'a dọn.
MRK.16.14	Omẹgụzị, Jesu nọ nwọnpụha ebe ndị nsọnmazụụn a mmanaị rị e ri ihiẹn-oriri. Ọ nọ jụgbọ wẹ yeni obi-ẹbụọ wẹ lẹni obi wẹ ze eze, wẹ gilẹni kweri oku ndị hụnn'a n'ọ ghagụọ ọnwụn lihi. 
MRK.16.15	Ọ nọ sị wẹ, “Ghagbama nị ụwa ile d'e zi ihiẹn ile Chuku ke oziọma. 
MRK.16.16	Onyẹ hụn kwerini, e mẹ wẹ ẹ mirin-Chuku, jẹnkọ d'e nwọn nzụọpụha; kalẹ, onyẹ kwerilẹni, ikpe jẹnkọ d'a ma a. 
MRK.16.17	Ahịma ndịnị k'e sọn ndị kwerini: wẹ k'e gi ẹfan m chụpụ eje-mmọn; wẹ k'a sụ asụsụ ndị ọzọ; 
MRK.16.18	wẹ k'e gi ẹka buru agwọ; wẹ ri nshi, ọ ghọkọ wẹ; wẹ k'e bu ẹka kwasị ndị emu rị a kụ, a dịnhịn wẹ.”
MRK.16.19	Ogẹn Di-nwọnni-ẹnyi wụ Jesu gi kugụ oku ndịnị, Osolobuẹ nọ we ẹ shi elu-igwee d'a nọdị alị ẹka-nni Osolobuẹ. 
MRK.16.20	Ya ndị nsọnmazụụn a nọ jẹnmẹ d'e kumẹ oku-Chuku ebe ile, Di-nwọnni-ẹnyi hụ e sọn wẹ a rụn, e gi ọrụn-atụmẹnya o gi rị e sọn wẹ a ghọsị nị oku wẹ wụ ezioku.]
LUK.1.1	Ebe o mẹni ndị bu ọda a lịlịmagụọ depụha ihiẹn ndị hụn mẹ imẹ igunrun ẹnyi, 
LUK.1.2	dechanrịn a kẹ ndị ibuzọ ahụn o mẹye ẹnya hụn Osolobuẹ gi zi ozi ẹ dọn gwa ẹnyi, 
LUK.1.3	Gọvanọ wụ Tiofilọsụ, e rogụọ m'a n'ọ hụghọ mma nị mmẹ nwẹn nkẹ den'i y'ẹ uri-uri, makẹni e lebanchanrịngụọ m ihiẹn ndịnị ile ẹnya gha isi ẹ lala, 
LUK.1.4	kẹni ọ hụn ụzọ we i ẹnya nị ihiẹn wẹ kuzi i wụ ezioku.
LUK.1.5	Ogẹn Hẹrọdụ gi wụ eze Judia, o nwọn onyẹ nchụn-ẹjan ohu w'a kpọ Zẹkaraya. Imẹ ndị nchụn-ẹjan, itu Abija k'ọ rị. Ẹlizabẹti nwunyẹ ẹ wụzịkwọ onyẹ ebọn Ẹrọnụ. 
LUK.1.6	Wẹ ẹbụbụọ wụ ndị ezi-omumẹ ẹnya Osolobuẹ; w'e dọnmẹchanrịn iwu lẹ ọdịnalị Di-nwọnni-ẹnyi, onwọnni hụn w'e gi kọrịanị wẹ — 
LUK.1.7	kanị amụnị wẹ nwa, makẹni Ẹlizabẹti wụ agan, bụ wẹ ẹbụbụọ a kagụọ ẹgẹdi.
LUK.1.8	Ụhụọhịn ohu, Zẹkaraya rị imẹ Ụlọ-nsọ a rụn ọrụn nchụn-ẹjan ogẹn ndị itu ẹ gi rị ọrụn. 
LUK.1.9	Kẹ wẹ dọn a rụn ọrụn nchụn-ẹjan, ịya kẹ mkpọ hanrịn hụn sikọ d'a banye Ebẹhụ Rị Nsọ imẹ Ụlọ-NSỌ Di-nwọnni-ẹnyi d'a mụyen'ẹ nsẹnsi. 
LUK.1.10	Ndị hụ ile bịa d'e fe ofufe rị ihun-ezi e mẹ ekpere ogẹnni wẹ gi a mụ nsẹnsi. 
LUK.1.11	Ya kẹ mmọn-ozi Di-nwọnni-ẹnyi nọ nwọnpụha ibe ẹka-nni ukpo w'a nọ a mụ nsẹnsi. 
LUK.1.12	Zẹkaraya a hụn a, ẹhụ nọ mama a nni ọda-ọda yeni egun.
LUK.1.13	Mmọn-ozi hụ nọ sị a, “Zẹkaraya, atụlẹ egun! Osolobuẹ a nụgụọ ekpere i: Ẹlizabẹti nwunyẹ i jẹnkọ d'a mụn'ị okẹnnyẹ! I k'a kpọ a Jọnụ. 
LUK.1.14	Ụnụ jẹnkọ d'a ghọghọ, ẹfọ a sụọ ụnụ ụsụọ; ọmụmụ a k'e mẹ ndị bu ọda ghọghọ, 
LUK.1.15	makẹni o k'a wụ okẹn ịhịan ẹnya Di-nwọnni-ẹnyi. Ọ rakọ manya ọwụlẹ mọbụ manya zeni. Wẹ gini d'a mụ a, Mmọn-nsọ k'e jun ẹ ghakwọrị imẹ ẹfọ nnẹ ẹ. 
LUK.1.16	O k'e mẹ ndị Izrẹlụ bu ọda gbehutọ d'e kunrun Di-nwọnni-ẹnyi wụ Chuku wẹ. 
LUK.1.17	O k'e buruni Di-nwọnni-ẹnyi ụzọ, gi agụngụn lẹ ikẹn onyẹ-amụma wụ Ẹlaịja mẹ ndị nẹdi bu obi wẹ che ebe ụmụ wẹ rị, mẹ ndị nnupụ-isi rogharị d'e bimẹ obibi ndị marịn ihiẹn, obibi ndị ezi-omumẹ. O k'e gi ẹ kwademẹ ịhịan makẹ ọbịbịa Di-nwọnni-ẹnyi.”
LUK.1.18	Zẹkaraya nọ sị mmọn-ozi hụ, “Nanị m'e dọn marịn n'o k'e mẹ? A kagụọ m ẹgẹdi, nwunyẹ m nkẹ a kagụọzị ẹgẹdi.” 
LUK.1.19	Mmọn-ozi hụ nọ shịarị a, “Mmẹ wụ Gebrẹlụ hụn e wuzo ihun Osolobuẹ. Ịya zi m d'a gwa ị oku, zi i oziọmanị. 
LUK.1.20	Gọn ntịn: ị jẹnkọ nwan d'e họnrin odin. Y'a sakọzị ẹka ku oku d'e ru ụhụọhịn ihiẹn m ku e gi bụn, makẹni y'e gini oku m dọn, oku hụn k'e mẹzurịrị ogẹn ẹ ru.”
LUK.1.21	Ogẹn ihiẹnni gi rị e mẹ, ndị bịa ofufe hụ e che Zẹkaraya, a sị, “K'o biehanzịnị ẹnịna imẹ Ebẹhụ Rị Nsọ?” 
LUK.1.22	Ogẹn o gi nwan pụha, ọ sanị ẹka gwa wẹ oku, wẹ nọ marịn n'ọ hụnọlẹ ọhụn imẹ Ebẹhụ Rị Nsọ, makẹni ọ tọ e gi ẹka a gwa wẹ oku, ọ sazịnị ẹka ku oku.
LUK.1.23	Ogẹn ọrụn a a gụ, ọ nọ lashi iwe ẹ. 
LUK.1.24	Omẹgụ, Ẹlizabẹti nwunyẹ ẹ nọ tụrụ imẹ. Ẹlizabẹti e zuemẹ ẹ ọrọgbọ ifọn isẹn. 
LUK.1.25	Kanị ọ hụ a sị enwẹn ẹ, “Di-nwọnni-ẹnyi e mẹkẹkwọnị m ebe ọ nọ gi ẹnya rị mma lee m, wepụ ụya ile m rị e ri imẹ igunrun ndị nke ẹnyi!”
LUK.1.26	Ogẹn ẹfọ-imẹ Ẹlizabẹti gi rị ifọn isin, Osolobuẹ nọ zi mmọn-ozi ahụn wụ Gebrẹlụ jẹn obodo w'a kpọ Nazarẹtị hụn rị Galili. 
LUK.1.27	O zi ẹ d'e kunrun nwagbọọ ohu kelẹni marịn okẹnnyẹ hụn ya lẹ onyẹ ebọn Defidi w'a kpọ Josẹfụ jẹnkọ d'a lụ. Ẹfan nwagbọọ hụ wụ Meri. 
LUK.1.28	Mmọn-ozi hụ nọ bịa d'e kunrun Meri, sị a, “Darụ! Onyẹ Chuku gọzi! Chuku nọyeni i anọyeni.”
LUK.1.29	Ihiẹn mmọn-ozi hụ ku anịzịnị obi ru Meri alị kaka; ọ hụ a jụ enwẹn ẹ kẹ elee ụdị ekele wụ ọnwan! 
LUK.1.30	Mmọn-ozi hụ nọ sị a, “Meri, atụlẹ egun. Chuku e mẹgụọn'ị ọhụnma. 
LUK.1.31	I k'a tụ imẹ, mụ okẹnnyẹ; ị k'a kpọ a Jizọsị (Jesu). 
LUK.1.32	O k'a wụ okẹn ịhịan; wẹ jẹnkọ d'a kpọ a Nwa Onyẹ Hụ Kachanrịnnị. Di-nwọnni-ẹnyi wụ Chuku jẹnkọ d'e ye ẹ ukpo nẹdi ẹ kanị wụ Defidi; 
LUK.1.33	o k'a kị ikpụlọ Jekọpụ
LUK.1.34	Meri nọ sị mmọn-ozi hụ, “Nanị k'o dọn mẹ bụ m'e ke marịn okẹnnyẹ?”
LUK.1.35	Mmọn-ozi hụ nọ sị a, “Mmọn-nsọ jẹnkọ d'e hidankwasị ị; ikẹn Onyẹ Hụ Kachanrịnnị jẹnkọ d'e kpumẹ i. Ya wụ, nwa ị jẹnkọ d'a mụ k'a rị nsọ, wẹ k'a kpọ a Nwa Osolobuẹ. 
LUK.1.36	Lee ẹ, Ẹlizabẹti nwẹnẹ i a tụrụgụọ imẹ ebe ọ kagụ ẹgẹdi! Ẹfọ-imẹ rị a nwan ifọn isin — onyẹ nwẹn wẹ te sị n'ọ wụ agan! 
LUK.1.37	Ya wụ nị, onwọnni ihiẹn Osolobuẹ ghalẹni a saẹka e mẹ!”
LUK.1.38	Ya Meri nọ sị, “Elee m; odibo Di-nwọnni-ẹnyi kẹ m wụ, ya rịnị m k'i dọn ku!” Ya mmọn-ozi hụ nọ la a tọ, pụ.
LUK.1.39	Omẹgụ, ya Meri nọ kwademẹ ozigbo-ozigbo jẹnmẹ obodo ohu hụn rị elu òke alị Juda. 
LUK.1.40	O ru ebẹhụ, ọ nọ banye iwe Zẹkaraya. O kele nwunyẹ ẹ wụ Ẹlizabẹti. 
LUK.1.41	Ogẹn Ẹlizabẹti gi nụ okele Meri, nwa rị a ẹfọ nọ tụshi elu. Mmọn-nsọ nọ jun Ẹlizabẹti. 
LUK.1.42	Ya Ẹlizabẹti nọ yi, “Ịyụ kẹ Osolobuẹ kachanrịn a gọzi imẹ ikpoho ile; nwa ị sikọ d'a mụ wụzị onyẹ wẹ gọzi agọzi! 
LUK.1.43	Okẹn ngọzi kẹ m nwọn ebe nnẹ Di-nwọnni m nọ bịa d'a hụn m! 
LUK.1.44	Makẹni, hụn m gihụ nụ k'i kele, nwa rị m ẹfọ nọ gi ịghọghọ tụshi elu! 
LUK.1.45	Ngọzi ya rịnị okpoho ahụn kweri ni oku Di-nwọnni-ẹnyi gwa a jẹnkọ d'a bụn!”
LUK.1.46	Meri nọ sị,
LUK.1.46	“Obi m rị a ja Di-nwọnni-ẹnyi mma;
LUK.1.47	mmọn m rị a ghọghọ
LUK.1.47	makẹ Onyẹ-nzụọpụha m wụ Osolobuẹ,
LUK.1.48	makẹni o gigụọ ẹnya rị mma lee m,
LUK.1.48	mmẹ hụn wụ odibo ẹ mmakalaka!
LUK.1.48	Gha nwan kikẹnni jẹnmẹ,
LUK.1.48	agbọ ile sikọ d'a gha a kpọ m onyẹ wẹ gọzi agọzi,
LUK.1.49	makẹni Onyẹ Hụ wụ Dikẹn e mẹọlẹni m okẹn ihiẹn;
LUK.1.49	ẹfan a rị nsọ!
LUK.1.50	O mẹsọnmẹni ndị hụn e humẹn'ẹ isi omikẹn
LUK.1.50	gha agbọ d'e ru agbọ.
LUK.1.51	Ọ tịnpụgụọ ẹka a, kpa ikẹn,
LUK.1.51	kpọnyịya ndị mpache lẹ ihiẹn wẹ rị e ro.
LUK.1.52	O wetugụọ ndị-ọkịkị ukpo wẹ,
LUK.1.52	bushi ndị nwọnlẹni ihiẹn wẹ wụ elu.
LUK.1.53	O gigụọ ihiẹn rị mma yejun onyẹ ẹgụn rị a gụn ẹfọ,
LUK.1.53	gba ọdanfịn ẹka chụpụ a.
LUK.1.54	O yegụọnị odibo ẹ wụ Izrẹlụ ẹka;
LUK.1.54	ọ nyanhangụọ mẹ omikẹn
LUK.1.55	k'o dọn kwe ndị nẹdi ẹnyi kanị nkwa,
LUK.1.55	k'o dọn kwe Ebraham lẹ ebọn ẹ ile nkwa jẹnrin ejẹn!”
LUK.1.56	Ya Meri nọ sọn Ẹlizabẹti nọdị ihiẹn nọkẹ ọrọgbọ ifọn ẹtọ, ọ nọ lakin.
LUK.1.57	Ọmụmụ e ru Ẹlizabẹti, ọ nọ mụ okẹnnyẹ. 
LUK.1.58	Ndị bikunmẹn'ẹ lẹ ndị nke wẹ a nụ nị Di-nwọnni-ẹnyi e mẹgụọn'a ọhụnma, wẹ nọ sọn ẹ ghọghọ. 
LUK.1.59	Nke akpọhịn ẹsatọ, wẹ nọ bịa d'a kwa nwata hụ ugun. Wẹ te k'a gụn a ẹfan nẹdi ẹ wụ Zẹkaraya, 
LUK.1.60	kanị nnẹ ẹ nọ sị, “Mba! Wẹ jẹnkọ d'a kpọ a Jọnụ.” 
LUK.1.61	Wẹ nọ sị a, “Onwọnni onyẹ nke ụnụ a za ẹfan hụ!” 
LUK.1.62	Wẹ nọ gi ẹka jụ Zẹkaraya nẹdi ẹ ẹfan wẹ k'a kpọ a. 
LUK.1.63	Ọ nọ sị wẹ y'ẹ ihiẹn n'o de ẹ; ọ nọ de, “Ẹfan a wụ Jọnụ.” Ọ nọ tụ wẹ ile ẹnya! 
LUK.1.64	Ya kẹ ọnụ Zẹkaraya nọ shịapụ idẹnmuzi, ire ẹ a tọpụ, ọ nọ kumẹ oku, jama Osolobuẹ mma. 
LUK.1.65	Egun nọ tụma ndị ile bikunmẹni wẹ; ihiẹn ndịnị nọ kpọgbarị ẹgbẹrẹ elu òke Judia ile. 
LUK.1.66	Onyẹ ọwụlẹ nụn'a hụ a sị enwẹn ẹ, “Kị nwatanị jẹnkọ d'a wụ?” Wẹ rị a jụ ihiẹnni makẹni ẹka Di-nwọnni-ẹnyi rị imẹ ndụn a.
LUK.1.67	Mmọn-nsọ nọ jun nẹdi ẹ wụ Zẹkaraya, ọ nọ bu amụmanị:
LUK.1.68	“Ịja-mma ya rịnị Di-nwọnni-ẹnyi, Chuku Izrẹlụ!
LUK.1.68	Makẹni ọ bịaọlẹ d'e yeni ndị nke ẹ ẹka;
LUK.1.68	ọ bịaọlẹ d'a gbapụha wẹ.
LUK.1.69	O wepụhagụọnị ẹnyi Mpịn k'a zụọpụha ẹnyi,
LUK.1.69	onyẹ ikpụlọ odibo ẹ wụ Defidi.
LUK.1.70	O mẹgụ a k'o dọn ku ẹ ẹdẹi,
LUK.1.70	ghahanị ndị-amụma nsọ a,
LUK.1.71	n'o jẹnkọ d'a zụọpụha ẹnyi ẹka ndị iṅẹnrẹn ẹnyi ile
LUK.1.71	lẹ ndị iwe ẹnyi rị e we;
LUK.1.72	n'o sikọ d'e mẹni ndị nẹdi ẹnyi kanị omikẹn
LUK.1.72	nyanhan nkwerigbama nsọ a —
LUK.1.73	nyanhan ẹfan a,
LUK.1.73	hụn o kunni nẹdi ẹnyi kanị wụ Ebraham
LUK.1.73	ogẹn o gi kwe ẹ nkwa —
LUK.1.74	n'o sikọ d'a gbapụha ẹnyi ẹka ndị iṅẹnrẹn ẹnyi,
LUK.1.74	ẹnyi a tụbehi egun wẹ, fe ẹ;
LUK.1.75	ẹnyi e gi ịrị-nsọ lẹ ezi-omumẹ
LUK.1.75	e fe ẹ, ẹnyi e we nwụn.
LUK.1.76	“Nwatanị,
LUK.1.76	wẹ jẹnkọ d'a kpọ ị
LUK.1.76	onyẹ-amụma nke Onyẹ Hụ Kachanrịnnị;
LUK.1.76	i sikọ d'e buruni Di-nwọnni-ẹnyi ụzọ,
LUK.1.76	kẹni i hụn ụzọ kwan'a ụzọ a;
LUK.1.77	i jẹnkọ d'e mẹ ndị nke ẹ marịn
LUK.1.77	kẹ w'e dọn nwọnhẹn nzụọpụha
LUK.1.77	ghahanị inwọnhẹn mgbagharị njọ.
LUK.1.78	Ihiẹnni jẹnkọ d'e mẹ
LUK.1.78	makẹ ẹfọma lẹ omikẹn Osolobuẹ ẹnyi,
LUK.1.78	hụn anwụn elu-igwee e gi bịa d'a wanị ẹnyi,
LUK.1.79	o nwunmẹni ndị rị imẹ ishi ọnwụn rị a kpọ ihun;
LUK.1.79	o mẹ ụkụ ẹnyi gha ụzọ udọn ihiẹn nọ a rị mma.”
LUK.1.80	Nwata hụ wụ Jọnụ e sue, ze imẹ mmọn; ọ nọ biri imẹ atụ d'e ru ụhụọhịn hụ ọ pụha d'a rụnma ọrụn a idẹnya ndị Izrẹlụ ile.
LUK.2.1	Ogẹn hụ, eze-kanị wụ Siza Ọgọstusu nọ yi uhi, sị wẹ detuchanrịn ẹfan ịhịan ile rị ụwa — ebe ile rị okpuru ọkịkị ndị Rom. 
LUK.2.2	(Ọnwan wụ nke ibuzọ wẹ detu ẹfan ịhịan ile. Ogẹn Gọvanọ wụ Kwịrịnọsụ gi rị a kịnị ndị Rom alị ile rị okpuru Siria
LUK.2.3	Onyẹ ọwụlẹ hụ e jẹn obodo ẹ d'e deye ẹfan.
LUK.2.4	Ya Josẹfụ nọ gha obodo Nazarẹtị rị Galili shi obodo Bẹtilẹhẹm rị Judia, obodo wẹ nọ mụ Defidi, makẹni onyẹ ikpụlọ Defidi k'ọ wụ. 
LUK.2.5	Ịya lẹ Meri hụn ya lẹ ịya jẹnkọ d'a lụ wị jẹn d'e deye ẹfan. Meri rị imẹ ogẹn hụ. 
LUK.2.6	Ebe wẹ rị Bẹtilẹhẹm, ọmụmụ nọ ru Meri, imẹ nọ mẹmẹ ẹ. 
LUK.2.7	Ọ nọ mụ nwa ibuzọ a, mụ a okẹnnyẹ. Ọ nọ gi ẹkwa fụma a, bu ẹ dinẹ imẹ ihiẹn anụ gi e ri ihiẹn-oriri — makẹni ebe wẹ k'a nọdị imẹ ụlọ ndị-ijẹn arịa.
LUK.2.8	Uhinhin ahụn, o nwọn ndị e du anụ rị ọfịa ẹgbẹrẹ ahụn, e lepụ anụ wẹ ẹnya. 
LUK.2.9	Mmọn-ozi Di-nwọnni-ẹnyi nọ nwọnpụha imẹ igunrun wẹ, ọghọ Di-nwọnni-ẹnyi nọ nwunhunmẹ wẹ nọkẹ ukpẹ, okẹn egun nọ tụma wẹ. 
LUK.2.10	Kanị mmọn-ozi hụ nọ sị wẹ, “Atụlẹ ni egun! Ozi rị mma hụn sikọ d'e wẹhẹni ịhịan ile ẹregede ịghọghọ kẹ m wẹhẹni ụnụ! 
LUK.2.11	A mụgụọnị wẹ ụnụ Onyẹ-nzụọpụha tannị imẹ obodo Defidi; ịya wụ Kraịstị, Onyẹ Hụ Osolobuẹ Tumẹ, hụn wụ Di-nwọnni-ẹnyi! 
LUK.2.12	Ihiẹnni kẹ ụnụ jẹnkọ d'e gi marịn a: ụnụ jẹnkọ d'a hụn nwa wẹ gi ẹkwa fụma, bu dinẹ imẹ ihiẹn anụ gi e ri ihiẹn-oriri.”
LUK.2.13	Idẹnmizi, igunrun ndị mmọn-ozi elu-igwee nọ nwọnpụha cheni mmọn-ozi ibuzọ hụ, a ja Chuku mma, a sị,
LUK.2.14	“Ịja-mma ya rịnị Osolobuẹ
LUK.2.14	ebẹhụ kachanrịn elu ejẹn;
LUK.2.14	udọn ya rịnị ndị rị imẹ ụwa,
LUK.2.14	ndị ọ rị e mẹni ọhụnma!”
LUK.2.15	Mgbe ndị mmọn-ozi hụ gi lagụ wẹ tọ, shi elu-igwee, ndị-ndu anụ hụ nọ sị ibe wẹ, “Nị ẹnyi jẹnru Bẹtilẹhẹm d'a hụn ihiẹnni mẹni, hụn Di-nwọnni-ẹnyi gwa nwan ẹnyi.” 
LUK.2.16	Wẹ nọ jẹnmẹ ebẹhụ ozigbo-ozigbo. Wẹ nọ hụn Meri lẹ Josẹfụ ebẹhụ, wẹ lẹ nwa ahụn wẹ bu dinẹ imẹ ihiẹn anụ gi e ri ihiẹn-oriri. 
LUK.2.17	A hụngụ wẹ wẹ, wẹ nọ gwa wẹ ihiẹn mmọn-ozi hụ gwa wẹ banyeni nwa hụ.
LUK.2.18	Ihiẹn ndị ahụn e du anụ ku tụ ndị ile nụn'a ẹnya. 
LUK.2.19	Meri nkẹ e bu ihiẹn ndịnị ile tọ imẹ obi ẹ, e ro wẹ.
LUK.2.20	Ndị hụ e du anụ nọ lama, e ye Osolobuẹ ekele, a ja a mma, makẹni ihiẹn ile wẹ nụ lẹ ihiẹn ile wẹ hụn rịchanrịn kẹ mmọn-ozi hụ dọn gwa wẹ.
LUK.2.21	Nke akpọhịn ẹsatọ, ogẹn wẹ e gi kwa nwata hụ ugun e ru, wẹ nọ gụn a Jizọsị, ẹfan hụ mmọn-ozi hụ ye ẹ nị nnẹ ẹ d'a tụ imẹ ẹ.
LUK.2.22	O ru ogẹn Meri e gi fe ẹhụ-ọmụgwọ kẹ Iwu Mozizi dọn ku, ya lẹ Josẹfụ nọ weri nwa hụ shi Jerusalẹm d'a papụhanị Di-nwọnni-ẹnyi ya, 
LUK.2.23	(makẹni ẹrịra kẹ wẹ dọn de ẹ imẹ Iwu Di-nwọnni-ẹnyi, sị, “Wẹ sikọ d'e we nwa-okẹnnyẹ ibuzọ ọwụlẹ wẹ mụ kwanị Di-nwọnni-ẹnyi.”) 
LUK.2.24	Wẹ nọ chụn ẹjan kẹ wẹ dọn de ẹ imẹ Iwu Di-nwọnni-ẹnyi, ebẹhụ Iwu nọ sị, “Nduru ẹbụọ mọbụ ụmụ oluikuku ẹbụọ.”
LUK.2.25	Ogẹn hụ, o nwọn okẹnnyẹ ohu w'a kpọ Simiọnụ hụn bi Jerusalẹm. Onyẹ ezi-omumẹ k'ọ wụ; ara gi ofufe Osolobuẹ gu egu, e che ni Osolobuẹ zụọpụha ndị Izrẹlụ. Mmọn-nsọ nọyen'ẹ anọyeni. 
LUK.2.26	Mmọn-nsọ mẹ ẹ marịn n'ọ nwụnkọ d'e ru n'ọ hụn Kraịstị, Onyẹ Hụ Di-nwọnni-ẹnyi Tumẹ. 
LUK.2.27	Mmọn-nsọ nọ duru Simiọnụ shi imẹ Ụlọ-nsọ. Kẹ ndị mụ nwa hụ wụ Jizọsị wẹhẹ ẹ d'e mẹn'ẹ ihiẹn Iwu ku, 
LUK.2.28	Simiọnụ nọ parị a, ja Osolobuẹ mma, sị,
LUK.2.29	“Di-nwọnni-ẹnyi,
LUK.2.29	ị rị nwan a sị odibo i lama udọn-lẹ-ndọnkwa
LUK.2.29	kẹ i dọn kụ;
LUK.2.30	makẹni e gigụọ m ẹnya m hụn nzụọpụha ị,
LUK.2.31	hụn ị kwademẹ idẹnya ndị alị ile:
LUK.2.32	Ukpẹ hụn jẹnkọ d'a ghọsị alị ndị ọzọ uche i,
LUK.2.32	wẹhẹni ndị nke i wụ Izrẹlụ ọghọ.”
LUK.2.33	Ihiẹn wẹ ku banyeni nwata hụ tụ nẹdi ẹ lẹ nnẹ ẹ wụ Josẹfụ lẹ Meri ẹnya. 
LUK.2.34	Simiọnụ nọ gọzi wẹ; ya k'ọ nọ sị nnẹ ẹ wụ Meri, “Gọn ntịn, wẹ tumẹ nwatanị n'ọ wụrụ onyẹ wẹ sikọ d'e gi budan ndị bu ọda imẹ Izrẹlụ, bushi ndị bu ọda elu, lẹzi n'ọ wụrụ ahịma wẹ k'a jụ; 
LUK.2.35	yụ nwẹn, ihiẹn-ụfụ jẹnkọ d'e zupu i obi nọkẹ agbada; oku nwatanị sikọ d'e wepụha iroro ndị bu ọda ifọn.”
LUK.2.36	O nwọnzighọ okpoho onyẹ-amụma w'a kpọ Ana
LUK.2.37	Ọnọdị ahụn k'ọ rịkwọ nwan d'e ru hụnnị ọ rị nwa ahụa ẹnọ kwasị ọgụn-ẹnọ. Ara gha Ụlọ-nsọ pụ; ọ hụ e fe Osolobuẹ ukinkin lẹ efinnaị, e bu ọnụ, e mẹ ekpere. 
LUK.2.38	Ogẹn ohu hụ kẹ ya nwẹn gi pụha ebẹhụ, kpanmịnma Osolobuẹ, e ku oku nwata hụ kẹni ndị ile rị e che ni Osolobuẹ gbapụha Jerusalẹm nụ.
LUK.2.39	Ogẹn Josẹfụ lẹ Meri gi mẹgụ ihiẹn ile Iwu Di-nwọnni-ẹnyi ku, wẹ nọ lakin Nazarẹtị rị Galili, obodo wẹ bi. 
LUK.2.40	Nwata ahụn e sue, ka ẹhụ, marịn ihiẹn ọda-ọda, ngọzi Osolobuẹ hụ e sọn ẹ.
LUK.2.41	Ahụa ile kẹ ndị mụ Jizọsị gi e jẹn Jerusalẹm d'e mẹ Mmẹmmẹ-nghafe. 
LUK.2.42	Ogẹn Jesu gi rị nwa ahụa mmẹbụọ, wẹ nọ jẹnzi mmẹmmẹ hụ kẹ iwu dọn ku. 
LUK.2.43	E mẹgụ wẹ mmẹmmẹ hụ, wẹ nọ lama, kanị nwata hụ wụ Jesu nọ dịnọ Jerusalẹm, ndị mụn'a amarịn.
LUK.2.44	Wẹ rị e ro n'ọ rị imẹ igunrun wẹ ile wị lakọ, wẹ nọlẹni chọ a d'e ru n'e jẹnpụ wẹ ijẹn akpọhịn ohu gbegbegbe; ya wẹ nọ nwan chọma a imẹ ndị nke wẹ lẹ ndị ọwụ wẹ. 
LUK.2.45	A chọbe w'ẹ, ahụnnị w'a, ya wẹ nọ chọkin ẹ shi Jerusalẹm. 
LUK.2.46	Hụn mẹ ẹ akpọhịn ẹtọ kẹ wẹ gi hụn a imẹ Ụlọ-nsọ, ebe ọ nọdịyeni ndị-nkuzi, e gọn wẹ ntịn, a jụ wẹ ụtaa. 
LUK.2.47	Nghọta a lẹ azịza a a tụ ndị ile rị e gọn ẹ ntịn ẹnya. 
LUK.2.48	Ogẹn ndị mụn'a gi hụn a, ọ tụ wẹ ẹnya; nnẹ ẹ nọ sị a, “Nwa m, kị mẹni ẹnyi ihiẹnni? Obi e kọnrin mmẹ lẹ nẹdi i elu ẹnyi gi a chọ ị.”
LUK.2.49	Ọ nọ sị wẹ, “Kị ụnụ rị chọnị m? Ụnụ amarịn nị m jẹnkọ d'a rịrịrị iwe Nẹdi m?” 
LUK.2.50	Kanị aghọtanị wẹ ihiẹn ọ za wẹ. 
LUK.2.51	Ya Jesu nọ sọnmẹ wẹ, wẹ ile nọ lashi Nazarẹtị. Ọ hụ e humẹni wẹ isi; nnẹ hụ e bu ihiẹn ndịnị ile e che imẹ obi ẹ.
LUK.2.52	Jesu hụ e sue, a ka ẹhụ, a marịnwaye ihiẹn; ihiẹn ẹ hụ a sụọ kẹ Osolobuẹ kẹ ịhịan.
LUK.3.1	Ọ rị nwan ahụa mmisẹn eze-kanị wụ Siza Taịberiasị kịma alị ile rị okpuru ndị Rom. Pọntius Paịleti wụ Gọvanọ rị a kịnị Rom alị Judia. Imẹ Judia, Hẹrọdụ hụ a kị Galili hụn wụ azụụn ohu; Filipu nwẹnẹ ẹ hụ a kị azụụn ẹbụọ — Ituria lẹ Trakọnitisi; Lisanịasị hụ a kị Abilẹni hụn mẹ wẹ azụụn ẹnọ. 
LUK.3.2	Anasị lẹ Kayafasị wụ ndị-isi nchụn-ẹjan.
LUK.3.2	Ogẹn hụ kẹ Osolobuẹ gi gwa Jọnụ nwa Zẹkaraya oku imẹ atụ. 
LUK.3.3	Ya Jọnụ nọ ghagbama ẹgbẹrẹ Iyi Jọdanị, e ku oku-Chuku, a sị wẹ bịa d'e mẹ mirin-Chuku, gi ẹ ghọsị n'e rogharịgụọ wẹ — kẹni Osolobuẹ hụn ụzọ gbagharị wẹ njọ.
LUK.3.4	Ẹrịra kẹ wẹ de ẹ imẹ ẹhụhụọ Azaya onyẹ-amụma, nị,
LUK.3.4	“Olu ohu rị imẹ atụ a hị,
LUK.3.4	a sị,
LUK.3.4	‘Kwa nị nị Di-nwọnni-ẹnyi ụzọ;
LUK.3.4	mẹmẹ ni ụzọ a n'o zinrin.
LUK.3.5	Wẹ jẹnkọ d'e hukin ọdanmgbugbu ile,
LUK.3.5	gukpọchanrịn ugu lẹ òke ile;
LUK.3.5	wẹ jẹnkọ d'e mẹ ụzọ ngịrịgọ ile zinrin,
LUK.3.5	mẹ ụzọ mkpọke ile riẹn,
LUK.3.6	ịhịan ile a hụn nzụọpụha Osolobuẹ!’ ”
LUK.3.7	Jọnụ hụ a sị igunrun ndị hụ rị a bịa n'o mẹ wẹ mirin-Chuku, “Igunrun ẹjụ-alị! Onyẹ sị ụnụ gbanahịn iwe lẹ ọnụma Osolobuẹ lalanị?! 
LUK.3.8	Mịkwọ nị nwan mkpụrụ ghọsị nị ụnụ e rogharịgụọ! Asịkwọlẹ ni enwẹn ụnụ, ‘Ebraham wụ nẹdi ẹnyi!’ Makẹni, ezioku kẹ m rị a gwakwọ ụnụ, Osolobuẹ k'a saẹka gi ọmụma ndịnị ye Ebraham ụmụ. 
LUK.3.9	Anyụn a rịgụọlẹ nwan ukun osisi, e che: osisi ọwụlẹ mịlẹni mkpụrụ rị mma, e gbutu w'ẹ, tụ a ye imẹ ọkụn.”
LUK.3.10	Igunrun ndị ahụn hụ a sị a, “Kị ẹnyi e mẹ nwan?” 
LUK.3.11	Ọ nọ sị wẹ, “Onyẹ nwọn ẹwuru ẹbụọ jẹnkọ d'e werịrị ohu ye onyẹ nwọnlẹni; onyẹ nwọn ihiẹn-oriri ya mẹzikwọ ẹrịra.” 
LUK.3.12	Ndị a na ụgwọ-isi hụn bịazịkwọ d'e mẹ mirin-Chuku nọ jụ a, sị, “Onyẹ-nkuzi, kị ẹnyi k'e mẹ?” 
LUK.3.13	Ọ sị wẹ, “Anakarịlẹ ni ihiẹn wẹ sị ụnụ na.” 
LUK.3.14	Ndị-agha nọzị jụ a, sị, “Ẹnyi nwẹn? Kị ẹnyi k'e mẹ?” Ọ nọ sị wẹ, “Egilẹ ni ikẹn narịn ịhịan ihiẹn ẹ; ebuokinlẹ ni ịhịan ọnụ; a nị nị ụgwọ-ọrụn ụnụ e jun ụnụ ẹfọ.”
LUK.3.15	Makẹni wẹ rị a tụ ẹnya Kraịstị, Onyẹ-nzụọpụha Hụ Osolobuẹ kwe nkwa n'o jẹnkọ d'e zihẹ, wẹ hụ a jụ enwẹn wẹ kẹ Jọnụ rọ. 
LUK.3.16	Jọnụ nọ sị wẹ, “Mirin mmaka kẹ m gi rị e mẹ ụnụ mirin-Chuku, kanị onyẹ kanị m lala: erudẹni m onyẹ a tọpụ a eriri akpụkụ! O sikọ d'e gi Mmọn-nsọ lẹ ọkụn mẹ ụnụ mirin-Chuku. 
LUK.3.17	O gi ihiẹn o gi a fụchan ọka: o jẹnkọ d'a fụchanchanrịn ọka ile rị ebe ọ nọ a kụkpọ ọka, kpọn akpụrụ a ye ebe o kpọntọ ọka, kpọnkikomẹ ẹfịfịa kpọnye imẹ ọkụn ghalẹni a nị e tinyụn.”
LUK.3.18	Oku ndịnị lẹ ndị ọzọ o gi dụn wẹ ọdụn kẹ Jọnụ gi zi wẹ oziọma.
LUK.3.19	O mẹgụ, Jọnụ nọ jụgbọ eze wụ Hẹrọdụ makẹni o jẹn d'a lụrụ Hẹrọdịasị nwunyẹ-nwẹnẹ ẹ lẹzi makẹ eje-ihiẹn ndị ọzọ ile Hẹrọdụ mẹ. 
LUK.3.20	Ya kẹ Hẹrọdụ nọ mẹcheni ndị hụn o mẹ mbụ: ọ kpọkin Jọnụ ye ụlọ-ngan.
LUK.3.21	Ogẹn wẹ gi rị e mẹ ịhịan ile mirin-Chuku, e mẹgụ wẹ Jizọsị nkẹ, ebe ọ rị e mẹ ekpere, elu-igwee nọ kpupụ, 
LUK.3.22	Mmọn-nsọ nọ gi ẹhụ nduru hidan, bekwasị a. Olu nọ gha elu-igwee sị, “Ịyụ wụ ezi Nwa m; ihiẹn i a sụọka m.”
LUK.3.23	Jizọsị rị ihiẹn rịkẹ nwa ahụa iri-kwasị-ọgụn k'o bidọn ọrụn a. Wẹ weri Jizọsị kẹ nwa Josẹfụ.
LUK.3.23	Josẹfụ wụ nwa Heli,
LUK.3.24	Heli wụ nwa Matitatị,
LUK.3.24	Matitatị wụ nwa Livaị,
LUK.3.24	Livaị wụ nwa Mẹl'ki,
LUK.3.24	Mẹl'ki wụ nwa Janaị,
LUK.3.24	Janaị wụ nwa Josẹfụ,
LUK.3.25	Josẹfụ wụ nwa Matatịasị,
LUK.3.25	Matatịasị wụ nwa Emọsụ,
LUK.3.25	Emọsụ wụ nwa Nahum,
LUK.3.25	Nahum wụ nwa Es'li,
LUK.3.25	Es'li wụ nwa Nagaị,
LUK.3.26	Nagaị wụ nwa Maatị,
LUK.3.26	Maatị wụ nwa Matatịasị,
LUK.3.26	Matatịasị wụ nwa Sẹmẹini,
LUK.3.26	Sẹmẹini wụ nwa Josẹkị,
LUK.3.26	Josẹkị wụ nwa Jọda,
LUK.3.27	Jọda wụ nwa Johananị,
LUK.3.27	Johananị wụ nwa Resa,
LUK.3.27	Resa wụ nwa Zerubabẹlụ,
LUK.3.27	Zerubabẹlụ wụ nwa Shiẹtiẹlụ,
LUK.3.27	Shiẹtiẹlụ wụ nwa Neri,
LUK.3.28	Neri wụ nwa Mẹl'ki,
LUK.3.28	Mẹl'ki wụ nwa Adi,
LUK.3.28	Adi wụ nwa Kosam,
LUK.3.28	Kosam wụ nwa Ẹl'madam,
LUK.3.28	Ẹl'madam wụ nwa Eri,
LUK.3.29	Eri wụ nwa Joshụa,
LUK.3.29	Joshụa wụ nwa Ẹliẹza,
LUK.3.29	Ẹliẹza wụ nwa Jorim,
LUK.3.29	Jorim wụ nwa Matitatị,
LUK.3.29	Matitatị wụ nwa Livaị,
LUK.3.30	Livaị wụ nwa Simiọnụ,
LUK.3.30	Simiọnụ wụ nwa Juda,
LUK.3.30	Juda wụ nwa Josẹfụ,
LUK.3.30	Josẹfụ wụ nwa Jonam,
LUK.3.30	Jonam wụ nwa Ẹliakim,
LUK.3.31	Ẹliakim wụ nwa Mẹlịa,
LUK.3.31	Mẹlịa wụ nwa Mẹna,
LUK.3.31	Mẹna wụ nwa Matata,
LUK.3.31	Matata wụ nwa Natanị,
LUK.3.31	Natanị wụ nwa Defidi,
LUK.3.32	Defidi wụ nwa Jese,
LUK.3.32	Jese wụ nwa Obẹdi,
LUK.3.32	Obẹdi wụ nwa Bụazị,
LUK.3.32	Bụazị wụ nwa Salụmọnụ
LUK.3.32	Salụmọnụ wụ nwa Nashọnụ,
LUK.3.33	Nashọnụ wụ nwa Aminadabụ,
LUK.3.33	Aminadabụ wụ nwa Adimini,
LUK.3.33	Adimini wụ nwa Anị,
LUK.3.33	Anị wụ nwa Hẹzrọnụ,
LUK.3.33	Hẹzrọnụ wụ nwa Pẹrẹzi,
LUK.3.33	Pẹrẹzi wụ nwa Juda,
LUK.3.34	Juda wụ nwa Jekọpụ,
LUK.3.34	Jekọpụ wụ nwa Aziki,
LUK.3.34	Aziki wụ nwa Ebraham,
LUK.3.34	Ebraham wụ nwa Tẹra,
LUK.3.34	Tẹra wụ nwa Nahọ.
LUK.3.35	Nahọ wụ nwa Sẹrugu,
LUK.3.35	Sẹrugu wụ nwa Rewu,
LUK.3.35	Rewu wụ nwa Pẹlẹgị,
LUK.3.35	Pẹlẹgị wụ nwa Ẹba,
LUK.3.35	Ẹba wụ nwa Shẹla,
LUK.3.36	Shẹla wụ nwa Kaịnanị,
LUK.3.36	Kaịnanị wụ nwa Afasadị,
LUK.3.36	Afasadị wụ nwa Shẹm,
LUK.3.36	Shẹm wụ nwa Nụa,
LUK.3.36	Nụa wụ nwa Lamẹki,
LUK.3.37	Lamẹki wụ nwa Mẹtusẹla,
LUK.3.37	Mẹtusẹla wụ nwa Ẹnọkụ,
LUK.3.37	Ẹnọkụ wụ nwa Jarẹdi,
LUK.3.37	Jarẹdi wụ nwa Mahalalẹlụ,
LUK.3.37	Mahalalẹlụ wụ nwa Kenanị
LUK.3.38	Kenanị wụ nwa Ẹnọshị,
LUK.3.38	Ẹnọshị wụ nwa Sẹtị,
LUK.3.38	Sẹtị wụ nwa Adam,
LUK.3.38	Adam wụ nwa Osolobuẹ.
LUK.4.1	Ya Jesu hụn Mmọn-nsọ jun imẹ ẹ nọ gha Iyi Jọdanị lụa; Mmọn-nsọ nọ duhunmẹmẹ ẹ imẹ atụ, 
LUK.4.2	Ekwensụ nọ nọ ebẹhụ nwan a ọrọgbọ akpọhịn ọgụnnaị. Onwọnni ihiẹn o ri ọrọgbọ hụ ile. Akpọhịn ọgụnnaị ahụn e zugụ, ẹgụn nọ gụnma a. 
LUK.4.3	Ekwensụ nọ sị a, “Omẹni ị wụ Nwa Osolobuẹ, sị ọmụmanị họnrin ogbe brẹdi.” 
LUK.4.4	Jesu nọ sị a, “E degụọ w'a imẹ Ẹkụkwọ-nsọ nị, ‘Ịhịan ara gi ihiẹn-oriri sụọ a rị ndụn.
LUK.4.5	Ya kẹ Ekwensụ nọ w'ẹ shi ebe jẹn elu, gi njube-ẹnya ohu ghọsịchanrịn a alị-eze ile rị elu-ụwa, 
LUK.4.6	sị a, “M jẹnkọ d'e ye i ihiẹnni ile kịma, y'e nwọnrin ọghọ ile rịn'a, makẹni e bugụọ wẹ uwẹ ile che m ẹka, onyẹ sụọnị m kẹ m'e y'ẹ. 
LUK.4.7	Ị kụnị m nwan isi alị, ihiẹn ndịnị ile e họnrin nke i.” 
LUK.4.8	Jesu nọ sị a, “Ẹkụkwọ-nsọ sị, ‘Di-nwọnni-ẹnyi wụ Chuku i k'i k'a kụnị isi-alị; ịya sụọ k'i k'e fe!’ ”
LUK.4.9	Ya kẹ Ekwensụ nọ weri Jesu shi Jerusalẹm, bu ẹ che mkpọnụnụ Ụlọ-nsọ, sị a, “Omẹni ị wụ Nwa Osolobuẹ, gha ebeni wụtu. 
LUK.4.10	Makẹni, e degụọ w'a imẹ Ẹkụkwọ-nsọ, sị, ‘O sikọ d'a sị ndị mmọn-ozi ẹ chemẹ i; 
LUK.4.11	wẹ jẹnkọ d'a parị ị, amamgbe y'a kpọ ụkụ ọmụma.’ ”
LUK.4.12	Kanị, Jesu nọ sị a, “Ẹkụkwọ-nsọ sị, ‘Elelekwọlẹ Di-nwọnni-ẹnyi wụ Chuku i.’ ”
LUK.4.13	Ekwensụ a nwanchanrịngụ Jesu, ya ọ nọ la a tọ e che oghere ọzọ.
LUK.4.14	Ya kẹ Jizọsị nọ kinhẹn Galili, ya lẹ ikẹn Mmọn-nsọ. Ẹfan a nọ kpọgbarị obodo ile rị ẹgbẹrẹ hụ. 
LUK.4.15	Ọ nọ kuzimẹ imẹ ụlọ-ofufe rịsọnmẹ ebahụn, ịhịan ile hụ a ja a mma.
LUK.4.16	Ya Jesu nọ shi Nazarẹtị, ebe ọ nọ sue; o ru Ụhụọhịn Ezumikẹn, ọ nọ jẹn ụlọ-ofufe k'o dọn e jẹn. Ogẹn wẹ gi a gụn Ẹkụkwọ-nsọ e ru, ọ nọ lihi n'ọ gụn, 
LUK.4.17	wẹ nọ y'ẹ ẹkụkwọ Azaya onyẹ-amụma. Ọ shịapụ
LUK.4.18	“Mmọn Di-nwọnni-ẹnyi rị imẹ m,
LUK.4.18	makẹni o tumẹ m d'e zi ndị igbẹnnyẹ oziọma.
LUK.4.18	O zi m
LUK.4.18	d'a sị ndị rị imẹ ẹgbụn nwọnrin enwẹn wẹ,
LUK.4.18	d'a sị ndị ẹnya-ishi hụnma ụzọ,
LUK.4.18	d'a gbapụha ndị wẹ rị a bịangbu;
LUK.4.19	d'a ma ọkwa nị ahụa hụ e ruọlẹ
LUK.4.19	hụn Di-nwọnni-ẹnyi e gi mẹni ndị nke ẹ ọhụnma.”
LUK.4.20	Jesu nọ kpumẹzi
LUK.4.21	ọ nọ gwama wẹ oku, sị, “Ebeni wẹ gụn imẹ Ẹkụkwọ-nsọ e mẹzugụọ tannị kẹ ụnụ rị a nụ a.”
LUK.4.22	Wẹ ile hụ e ku oku ẹ ọhụnma, oku-ọnụ a hụ a tụ wẹ ẹnya. Wẹ nọ sị, “Onyẹni ẹlẹ nwa Josẹfụ?” 
LUK.4.23	Ọ nọ sị wẹ, “A marịngụọ m nị ụnụ sikọ d'a tụnị m iluni: ‘Dibiẹ, zụọ enwẹn i!’ Nọ nwan obodo i ebeni mẹ ihiẹn ẹnyi nụ nị i mẹ imẹ Kapanọm.”
LUK.4.24	M rị a gwa ụnụ ezioku, w'a ra nabanhan onyẹ-amụma imẹ alị a. 
LUK.4.25	Kanị, nị m gwa ụnụ ezioku rịn'a: ikpoho di wẹ nwụn e bughọ ọda alị Izrẹlụ ogẹn Ẹlaịja, ogẹn ahụn mirin gilẹni zue ọrọgbọ ahụa ẹtọ lẹ ifọn isin hụn okẹn ụnwụn gi mụgbarị alị ile; 
LUK.4.26	kanị, imẹ wẹ, onwọnni hụn Osolobuẹ zi Ẹlaịja d'e kunrun, kama, o zi ẹ alị ọzọ, Zarẹfatị hụn rị alị Sidọnụ, d'e kunrun okpoho di ẹ nwụnhụngụ rị ebẹhụ.
LUK.4.27	“Ndị oti rị alị Izrẹlụ ogẹn Ẹlaịsha onyẹ-amụma e buzighọ ọda; kanị onwọnni hụn ọ zụọ wezụka Nemanị onyẹ alị Siria, onyẹ alị ọzọ.”
LUK.4.28	Ogẹn Jesu gi ku ihiẹnni, olulu nọ bumẹ ndị ahụn rị imẹ ụlọ-ofufe hụ. 
LUK.4.29	A fụlihi wẹ, nupụ Jesu imẹ obodo hụ, w'ẹ shi mkpẹnrẹn obodo wẹ ahụn rị elu ugu, kẹni wẹ gha elu ebahụn kwantu ẹ, 
LUK.4.30	kanị Jesu nọ ghafe etintinnaị igunrun ahụn, jẹnmẹ ebe o jẹnkọ.
LUK.4.31	Ya Jesu nọ shi Kapanọm hụn rị Galili. O ru Ụhụọhịn Ezumikẹn, ọ nọ kuzimẹ wẹ; 
LUK.4.32	nkuzi ẹ nọ tụ wẹ ẹnya, makẹni o ku kẹ onyẹ oku rị ẹka. 
LUK.4.33	Okẹnnyẹ ohu eje-mmọn rị imẹ ẹ rị ụlọ-ofufe hụ. Ọ nọ yi, 
LUK.4.34	“Heuu! K'i gi ẹnyi e mẹ, Jesu onyẹ Nazarẹtị! Ị bịa d'e tikpọ ẹnyi? A marịnghọ m'ị: ịyụ wụ Onyẹ-nsọ Osolobuẹ!”
LUK.4.35	Kanị Jesu nọ jụgbọ eje-mmọn hụ, sị a, “Gba nkịtịn! Gha imẹ ẹ pụ!” Eje-mmọn hụ nọ bu okẹnnyẹ hụ gbe alị idẹnya wẹ ile, gha imẹ ẹ pụ, kanị ọ rụn'a ẹhụ.
LUK.4.36	Ọ tụ ndị hụ ile ẹnya, wẹ hụ a sị ibe wẹ, “Kị wụ ọnwan? O hụ e gi ikẹn ẹ a gwa eje-mmọn oku nọkẹ onyẹ oku rị ẹka, wẹ hụ a pụha.” 
LUK.4.37	Ya kẹ oku Jesu nọ kpọgbarị ẹgbẹrẹ hụ ile.
LUK.4.38	Jizọsị nọ gha imẹ ụlọ-ofufe hụ pụ, shi iwe Saịmọnụ. Okẹn ẹhụ-ọkụn rị nnẹ nwunyẹ Saịmọnụ ẹhụ; wẹ nọ gwa Jizọsị oku ẹ. 
LUK.4.39	Jizọsị nọ jẹn d'e wuzo ebẹhụ o dinẹ, jụgbọ ẹhụ-ọkụn hụ, ẹhụ-ọkụn hụ nọ hapụ a. Ọ nọ lihi ọtọ ozigbo, lemẹ wẹ ọbịa.
LUK.4.40	Ogẹn anwụn gi rọma, ndị ile nwọn ndị emu ichẹn-ichẹn rị a kụ nọ wẹhẹ wẹ bịanị Jizọsị, ọ nọ bu ẹka kwasị onyẹ-onyẹ, zụọchanrịn wẹ ile. 
LUK.4.41	Eje-mmọn hụzị a gha imẹ ndị bu ọda a pụ, e yi, “Ịyụ wụ Nwa Osolobuẹ!” Kanị, Jizọsị hụ a jụgbọ eje-mmọn ndị hụ — ọ nịnị wẹ ku oku, makẹni a marịngụọ wẹ nị ya wụ Kraịstị.
LUK.4.42	Eki e fọn, Jesu nọ pụ, shi ebe ịhịan bilẹni, kanị igunrun ahụn hụ a chọ a. Ogẹn wẹ gi hụn a, wẹ nọ chọ nị wẹ gbọndọn ẹ makẹ ọ gha a la wẹ a tọ. 
LUK.4.43	Kanị ọ nọ sị wẹ, “M k'e zirịrị oziọma Alị-eze Osolobuẹ imẹ obodo ndị ọzọ, makẹni ya kẹ Osolobuẹ zi m.” 
LUK.4.44	Ẹrịra k'o dọn jẹnsọnmẹ, e ku oku-Chuku imẹ ụlọ-ofufe rịsọnmẹ Judia.
LUK.5.1	Ụhụọhịn ohu, Jesu turu mkpẹnrẹn Iyi Gẹnẹsarẹtị
LUK.5.2	Ọ hụn ụgbọ-mirin ẹbụọ wẹ limẹ mkpẹnrẹn mirin ebahụn, ndị gi wẹ e gbu azụn latọ wẹ d'a sụ ọga wẹ. 
LUK.5.3	Jesu nọ banye ohu hụn wụ nke Saịmọnụ, ọ nọ sị a gha mkpẹnrẹn ebẹhụ nyanzụkazị a ẹkẹrẹ. Ya Jesu nọ nọdị alị imẹ ụgbọ hụ, gha ebẹhụ kuzimẹ igunrun hụ.
LUK.5.4	Ogẹn o gi kuzigụ wẹ, ọ nọ sị Saịmọnụ, “Nyanshi ụgbọ ebe mini, ụnụ a tụye ọga ụnụ, kẹni ụnụ nwụn azụn.” 
LUK.5.5	Saịmọnụ nọ sị a, “Diọkpa, ẹnyi nọ ebeni eki e we fọn, ẹnyi anwụnnị ihiẹn-anaị. Kanị, ebe o mẹni y'e kuọlẹ, m jẹnkọ d'a tụye ọga ndị hụ.” 
LUK.5.6	Wẹ nọ tụyesọnmẹ ọga wẹ: wẹ nọ nwụn azụn ọda-ọda, ọga wẹ e te tikamadẹ. 
LUK.5.7	Ya wẹ nọ fe ibe wẹ rị ụgbọ hụn-ẹbọ ẹka d'e yeni wẹ ẹka. A bịa wẹ, wẹ ile nọ kpọn azụn kpọnjun ụgbọ ẹbụbụọ hụ, wẹ lẹ ụgbọ te nọ rubanmadẹ imẹ mirin. 
LUK.5.8	Saịmọnụ wụ Pita a hụn ihiẹn mẹni, ọ nọ gbuni Jesu osekpu, sị, “Pụnị m, Di-nwọnni-ẹnyi, nị m wụ onyẹ njọ!” 
LUK.5.9	Ọ tụka ya lẹ ndị ile ya lẹ wẹ wị ẹnya haịn o gi ku ẹ, makẹni azụn wẹ gbu e bukẹ ọda. 
LUK.5.10	Ẹrịra k'ọ tụzịkwọ ụmụ Zẹbẹdi wụ Jemisi lẹ Jọnụ ndị wẹ lẹ Saịmọnụ gba a rụn ọrụn ẹnya.
LUK.5.10	Ya Jesu nọ sị Saịmọnụ, “Atụlẹ egun; gha kikẹnni jẹnmẹ, ịhịan k'ị k'a gha e wẹhẹ rịkẹ azụn.”
LUK.5.11	A dọkpụnpụhagụ wẹ ụgbọ wẹ mkpẹnrẹn mirin, wẹ nọ la ihiẹn ile tọ, sọnmẹ Jesu.
LUK.5.12	Ogẹn Jesu gi rị obodo ohu, okẹnnyẹ ohu oti fụkpo ẹhụ ile hụn rị imẹ obodo hụ nọ bịa d'e kunrun ẹ. Ogẹn o gi hụn Jesu, ọ nọ gbun'ẹ osekpu, rịọma a, “Diọkpa, omẹni y'a chọghọ, i k'a s'ẹka zụọ m, nị m wụbehi onyẹ rụnị!” 
LUK.5.13	Jesu nọ tịnpụ ẹka, mẹtụ a, sị a, “A chọghọ m, wụbehi onyẹ rụnị!” Ọrịa hụ nọ pụ okẹnnyẹ ahụn ẹhụ ozigbo. 
LUK.5.14	Jesu nọ sị a, “Agwakwọlẹ onyẹ ọwụlẹ; ka jẹn d'e kunrun onyẹ nchụn-ẹjan ozigbo, n'o lele i, y'a chụn ẹjan ahụn Mozizi ku
LUK.5.15	Kanị, oku Jesu nọ kpọkarịdẹ k'ọ kpọhan mbụ; igunrun ịhịan hụ e ruhẹ nị wẹ gọn ẹ ntịn lẹ n'ọ zụọ wẹ emu. 
LUK.5.16	Kanị ọ pụ ogẹn ile d'e mẹ ekpere ebe ịhịan bilẹni.
LUK.5.17	Ụhụọhịn ohu, ebe Jesu rị a kuzi, ndị Itu-Farisi lẹ ndị-nkuzi Iwu hụn gha ụmụ-alị ile rịsọnmẹ Galili lẹ Judia bịa lẹ ndị gha Jerusalẹm bịa rị ebẹhụ. Ikẹn Di-nwọnni-ẹnyi wụ Osolobuẹ hụ a hụn Jesu e gi zụọ ọrịa. 
LUK.5.18	Ogẹn ahụn hụra, ikẹnnyẹ nọ gi ute wẹ gi e bu ọkụnmụ buhẹ okẹnnyẹ ohu ọrọ kinmin; wẹ hụ a nwan nị wẹ bubanhan a imẹ ụlọ d'e bu ẹ tọ ihun Jesu, 
LUK.5.19	kanị, ahụnnị wẹ ụzọ bubanhan a yeni igunrun ịhịan jun ebẹhụ. Ya wẹ nọ nyinrin elu ụlọ hụ, be oghe ye okpukpu ẹ, gha ebahụn dọ ya lẹ ute ẹ ye etintinnaị igunrun hụ ihun Jesu.
LUK.5.20	Jesu a hụn okukwe wẹ, ọ nọ sị okẹnnyẹ hụ, “Ọwụ m, a gbagharịgụọ wẹ i njọ ị.” 
LUK.5.21	Ya kẹ ndị-nkuzi Iwu hụ lẹ ndị Itu-Farisi nọ jụma ibe wẹ, “Onyẹ wụ hụnnị rị e ku arụ?! Onyẹ a saẹka a gbagharị njọ wezụka Osolobuẹ?!” 
LUK.5.22	Jesu a marịngụọ ihiẹn rị wẹ obi, ya ọ nọ sị wẹ, “Kị haịn ụnụ gi e ro iroro nọ ẹnịna? 
LUK.5.23	Elee hụn ka nfe okuku: ịsị, ‘A gbagharịgụọ wẹ i njọ ị’ ra ịsị, ‘Lihi ọtọ n'i jẹnmẹ ijẹn’? 
LUK.5.24	M jẹnkọ nwan d'a ghọsị ụnụ nị Nwa nke Ịhịan nwọn ikẹn o gi a gbagharị njọ imẹ ụwa.” Ya ọ nọ sị okẹnnyẹ hụ ọrọ kinmin, “M sị ị lihi ọtọ, heri ute i n'ị lama!”
LUK.5.25	Okẹnnyẹ hụ nọ lihi ọtọ ozigbo, idẹnya wẹ ile rị ebahụn, heri ute hụ o te gi dinẹ, jakọ Chuku mma lakọ. 
LUK.5.26	Ọ nọ tụ wẹ ile ẹnya ọda-ọda, wẹ nọ jama Osolobuẹ mma. Ọ tụka wẹ egun; wẹ hụ a sị, “Ẹnyi a hụnọlẹ ihiẹn atụmẹnya tannị!”
LUK.5.27	Ọnwan e mẹgụ, Jizọsị nọ pụ; ya ọ nọ hụn onyẹ w'a kpọ Livaị hụn a na ụgwọ-isi kẹ ọ nọdị alị imẹ ọdụ wẹ n'a na ụgwọ-isi. Jizọsị nọ sị a, “Sọnmẹ m.” 
LUK.5.28	Livaị nọ lihi ọtọ, latọ ihiẹn ile, sọnmẹ ẹ.
LUK.5.29	Ya kẹ Livaị nọ kpọnị Jizọsị oriri hi-ogbe iwe ẹ; igunrun ndị ụgwọ-isi lẹ ndị ọzọ hụzị teburu ebẹhụ e du wẹ e ri ihiẹn-oriri. 
LUK.5.30	Ndị Itu-Farisi lẹ ndị-nkuzi Iwu wẹ hụn rị itu ndị Farisi nọ dẹnwịnnwịnghọsịma ndị nsọnmazụụn Jizọsị, sị wẹ, “Kị haịn ụnụ gi e du ndị ụgwọ-isi lẹ ndị-njọ e ri, a ra?” 
LUK.5.31	Jizọsị nọ shịarị wẹ, sị, “Ẹlẹ ndị rị ikẹn a chọ dibiẹ, kanị ndị emu rị a kụ. 
LUK.5.32	Ẹlẹ ndị ezi-omumẹ kẹ m bịa d'a kpọ nị wẹ rogharị, kanị ndị-njọ.”
LUK.5.33	Ya wẹ nọ sị Jesu, “Ndị nsọnmazụụn Jọnụ e bu ọnụ mbụ-lẹ-ẹbụọ, e mẹ ekpere; ndị nsọnmazụụn ndị Itu-Farisi e mẹzikwọ ẹrịra; kanị ndị nsọnmazụụn ị e ri, a ra.”
LUK.5.34	Jesu nọ shịarị wẹ, sị, “Nị ụnụ sa ẹka mẹ ndị bịa oriri agbamẹkụkwọ bu ọnụ ebe wẹ lẹ okẹnnyẹ rị a gba ẹkụkwọ rị? 
LUK.5.35	Ogẹn w'e gi wepụ okẹnnyẹ ahụn rị a gba ẹkụkwọ lala; ogẹn hụ kẹ w'e gi bu ọnụ.”
LUK.5.36	Jizọsị nọzị tụnị wẹ iluni: “Onwọnni onyẹ e gi mpekele ẹkwa ọhụn a kwakin nke akan. O m'ẹ, nke ọhụn ahụn e tikapụ; mpekele ẹkwa ọhụn lẹ nke akan adangbamakọ. 
LUK.5.37	Onwọnni onyẹ e gi ihiẹn-manya akan a gbaye manya ọhụn. Makẹni, o m'ẹ, manya ọhụn hụ sikọ d'a gbawa ihiẹn-manya hụ, manya hụ a kwanhu, ihiẹn-manya hụ a la iwi. 
LUK.5.38	Gba nwan manya ọhụn ye imẹ ihiẹn-manya ọhụn! 
LUK.5.39	Onwọnni onyẹ a ragụ manya akan, chọma nke ọhụn; makẹni o jẹnkọ d'a sị, ‘Nke akan hụ mma.’ ” 
LUK.6.1	Ụhụọhịn Ezumikẹn ohu, Jesu ghakọ imẹ ugbo ọka-witi, ndị nsọnmazụụn a nọ ghọrịma mkpụrụ ọka-witi, e gi ẹka a fụchanpụ wẹ, e ri. 
LUK.6.2	Ụfọdụ ndị Itu-Farisi nọ sị wẹ, “Kị ụnụ rị e mẹni ihiẹn Iwu sị wẹ emẹlẹ Ụhụọhịn Ezumikẹn?” 
LUK.6.3	Jesu nọ shịarị wẹ, sị, “Ụnụ e ke gụntu ihiẹn Defidi mẹ ogẹn ẹgụn gi rị a gụn ya lẹ ndị ya lẹ wẹ wị? 
LUK.6.4	Ọ banye imẹ ụlọ Osolobuẹ, weri brẹdi-nsọ hụ w'e butọnị Osolobuẹ, ri ẹ, yezi ndị ya lẹ wẹ wị, bụ Iwu sị onwọnni onyẹ e ri brẹdi hụ mmanị ndị nchụn-ẹjan.” 
LUK.6.5	Ya Jesu nọzị sị wẹ, “Nwa nke Ịhịan nwọn ku ihiẹn w'e mẹ Ụhụọhịn Ezumikẹn.”
LUK.6.6	O ruzi Ụhụọhịn Ezumikẹn ọzọ, Jizọsị nọ banye ụlọ-ofufe ohu, kuzimẹ. Okẹnnyẹ ohu ẹka-nni nwụnhụn rị ebẹhụ. 
LUK.6.7	Ndị-nkuzi Iwu lẹ ndị Itu-Farisi hụ e ke Jesu nke k'o sikọ d'a zụọ ọrịa Ụhụọhịn Ezumikẹn, nị wẹ gi ẹ ma a ikpe. 
LUK.6.8	Kanị Jizọsị a marịngụọ ihiẹn wẹ rị e ro. Ya k'ọ nọ sị okẹnnyẹ ahụn ẹka a nwụnhụn, “Lihi ọtọ d'e turu ihun ebeni.” Okẹnnyẹ hụ nọ lihi ọtọ, shi ebahụn d'e wuzo. 
LUK.6.9	Ya Jizọsị nọ sị wẹ, “Nị m jụ ụnụ ajụjụ: Elee hụn Iwu sị ẹnyi mẹ Ụhụọhịn Ezumikẹn? Ihiẹn rị mma ra eje-ihiẹn? Ịzụọ ịhịan ra igbu ịhịan?” 
LUK.6.10	O legụ wẹ ile, ọ nọ sị okẹnnyẹ hụ, “Tịnpụ ẹka ị.” Okẹnnyẹ ahụn nọ tịnpụ a, ẹka a nọ rịzị mma. 
LUK.6.11	Kanị, eje-olulu nọ bumẹ ndị-nkuzi Iwu lẹ ndị Itu-Farisi hụ, wẹ nọ zumẹ umẹ, e ku ihiẹn wẹ jẹnkọ d'e mẹ Jizọsị.
LUK.6.12	Ogẹn hụ, Jesu nọ shi elu ugu d'e mẹ ekpere, nọchanrịn uchinchin hụ ile e mẹ ekpere e jẹnni Osolobuẹ. 
LUK.6.13	Eki e fọn, ọ nọ kpọ ndị nsọnmazụụn a, họrị mmadụ mmẹbụọ imẹ wẹ, kpọ wẹ ndị-ozi pụ-ichẹn. Wẹ wụ:
LUK.6.14	Saịmọnụ hụn ọ kpọ Pita,
LUK.6.14	Andrụ nwẹnẹ Pita,
LUK.6.14	Jemisi,
LUK.6.14	Jọnụ, Filipu,
LUK.6.14	Batolomi,
LUK.6.15	Matiu,
LUK.6.15	Tamọsị,
LUK.6.15	Jemisi nwa Alịfịọsụ;
LUK.6.15	lẹ Saịmọnụ hụn w'a kpọ “Onyẹ itu Gi Ikẹn E Mẹ Ẹ;”
LUK.6.16	lẹzi Judasị nwa Jemisi lẹ
LUK.6.16	Judas Iskarọtụ hụn re Jesu.
LUK.6.17	Ogẹn Jizọsị lẹ ndị-ozi hụ pụ-ichẹn gi hidangụ, ọ nọ turu alị-aradan, ya lẹ igunrun ndị nsọnmazụụn a. Imẹrinmẹ ndị ghazị ebe ile rị imẹ Judia lẹ Jerusalẹm lẹ ibẹka Taya-lẹ-Sidọnụ rị mkpẹnrẹn Ohimin bịa rịzịkwọ ebahụn; 
LUK.6.18	wẹ bịa d'e gọn ẹ ntịn lẹn'ọ zụọ wẹ emu ichẹn-ichẹn. Ndị eje-mmọn rị e ye nsọngbu a bịazịghọ, wẹ nọ dịnhịn. 
LUK.6.19	Igunrun hụ ile hụ a chọ nị wẹ mẹtụ a ẹka, makẹni ikẹn rị a gha imẹ ẹ a pụha, a zụọ wẹ ile.
LUK.6.20	Ọ nọ bu ẹnya zinmẹ ndị nsọnmazụụn a, sị,
LUK.6.20	“Ngọzi wụ nke ụnụ
LUK.6.20	ndị la enwẹn wẹ tọnị Osolobuẹ
LUK.6.20	makẹlẹ Alị-eze Osolobuẹ wụ nke ụnụ!
LUK.6.21	Ngọzi wụ nke ụnụ, ndị ẹgụn rị a gụn ogẹnni,
LUK.6.21	makẹni ẹfọ k'e jun ụnụ!
LUK.6.21	Ngọzi wụ nke ụnụ ndị rị a kwan ẹkwan ogẹnni,
LUK.6.21	makẹni ụnụ sikọ d'a mụ ẹmụ.
LUK.6.22	Ngọzi wụ nke ụnụ
LUK.6.22	wẹ gha e gi ufiri Nwa nke ịhịan e ze ize ụnụ,
LUK.6.22	e nu ụnụ e ye ụsụọ,
LUK.6.22	a kpari ụnụ, e ye ụnụ ẹjan ẹfan!
LUK.6.23	“A ghọghọ nị, a tụshi elu ogẹn ọwụlẹ wẹ mẹ ụnụ ya! Makẹni ụgwọ ọrụn hi-ogbe rị e che ụnụ imẹ elu-igwee. Makẹni, ẹrịra kẹ ndị nẹdi wẹ mẹ ndị-amụma mbụ ya.
LUK.6.24	Kanị nsọngbu rị e che ụnụ, ndị ịdanfịn,
LUK.6.24	makẹni ụnụ e rigụọ nke ụnụ!
LUK.6.25	Nsọngbu rị e che ụnụ ndị ẹfọ jun ogẹnni,
LUK.6.25	makẹni ẹgụn sikọ d'a gụn ụnụ!
LUK.6.25	Nsọngbu rị e che ụnụ, ndị rị a mụ ẹmụ ogẹnni,
LUK.6.25	makẹni ụnụ jẹnkọ d'a gha a kwan, e goo!
LUK.6.26	Nsọngbu rị e che ụnụ
LUK.6.26	ogẹn ọwụlẹ ịhịan ile rị e ku oku ụnụ ọhụnma,
LUK.6.26	makẹni ẹrịra kẹ ndị nẹdi wẹ
LUK.6.26	mẹ ndị amụma-ụgha mbụ-mbụ.
LUK.6.27	“Kanị m rị a gwa ụnụ ndị rị e gọn m ntịn: e nwọn ni ihiẹn-ọsụsụọ ndị iṅẹnrẹn ụnụ; e mẹni ni ndị rị e we iwe ụnụ ihiẹn rị mma; 
LUK.6.28	a gọzi ni ndị hụn a bụ ụnụ ọnụ; e mẹni ni ndị e mẹjanị ụnụ ekpere. 
LUK.6.29	Onyẹ ma ị ọra nti ohu, y'e zinmẹn'ẹ hụn-ẹbọ; onyẹ napụ ị ẹwuru i yiye elu ẹ, y'e yezi ẹ hụn i yi imẹ ẹ. 
LUK.6.30	Onyẹ rịọ ị ihiẹn, y'e ye ẹ. Onyẹ weri ihiẹn i, a dọl'a ya. 
LUK.6.31	E mẹ ndị ọzọ kẹ ị chọ nị wẹ e mẹ i.
LUK.6.32	“Omẹni ndị ihiẹn i a sụọ kẹ y'e nwọn ihiẹn-ọsụsụọ wẹ, nanị y'a dọn narịn ngọzi? Ndị njọ e nwọnzikwọ ihiẹn-ọsụsụọ ndị ihiẹn wẹ a sụọ! 
LUK.6.33	Omẹni ndị hụn e mẹn'i ọhụnma kẹ y'e mẹni ọhụnma, nanị y'e dọn narịn ngọzi? Ndị njọ e mẹzikwọ ẹrịra! 
LUK.6.34	Omẹni ndị k'a kụkinni i sụọ kẹ y'e zinye, nanị y'a dọn narịn ngọzi? Ndị njọ e mẹzikwọ ẹrịra, kẹni wẹ kụkinchanrịn wẹ ihiẹn wẹ zinye wẹ! 
LUK.6.35	Mba! Enwọn ni ihiẹn-ọsụsụọ ndị iṅẹnrẹn ụnụ, e mẹni ni wẹ ọhụnma. E zinye ni ịhịan, atụlẹ ni ẹnya ihiẹn ọwụlẹ, ụgwọ-ọrụn ụnụ jẹnkọ d'e hi-ogbe, ụnụ a wụrụ ezigbo ụmụ Onyẹ Hụ Kachanrịnnị. Makẹni, o mẹ ni ndị ọhụnma-ogodan lẹ ndị-njọ ẹfọma. 
LUK.6.36	E mẹ ni omikẹn kẹ Nẹdi ụnụ dọn e mẹ omikẹn.
LUK.6.37	“Ekinlẹ ịhịan ikpe, makẹ Chuku gha e kin i ikpe; amalẹ ịhịan ikpe makẹ Chuku gha a ma ị ikpe; gbagharị, kẹni Osolobuẹ gbagharị ị.
LUK.6.38	“Ye, kẹni Osolobuẹ ye i: i sikọ d'e nwọnhẹn hụn wẹ kpọnjun ọhụnma-ọhụnma, bịantu ẹ, zinzin, o junpụha — e hu wẹ ẹ ye i ngadan. Makẹni, kẹ i yehan ndị ọzọ k'i sikọ d'e nwọnhẹn.”
LUK.6.39	Jizọsị nọzị tụnị wẹ iluni: “Nị onyẹ ẹnya-ishi sa ẹka du onyẹ ẹnya-ishi ibe ẹ? O m'ẹ, ẹlẹ wẹ ẹbụbụọ a danban imẹ mgbugbu? 
LUK.6.40	Onyẹ wẹ rị a kuzi ara karị onyẹ-nkuzi ẹ; kama, onyẹ wẹ kuzigụ a nọ kẹ onyẹ kuzin'ẹ. 
LUK.6.41	K'ị rị a hụnnị irinrin-nkụn rị nwẹnẹ i ẹnya, bụ y'a hụnnị ogwe-nkụn rị yụ nwẹn ẹnya? 
LUK.6.42	Nanị ke y'e dọn sị nwẹnẹ i, ‘Nwẹnẹ-onyẹ, nị m wepụ ị irinrin-nkụn rị ị ẹnya,’ bụ y'a hụndẹni ogwe-nkụn rị yụ lẹ enwẹn i ẹnya? Onyẹ ihunnaị! Bu ụzọ bupụ ogwe-nkụn rị i ẹnya, kẹn'i legha ụzọ ọhụnma wepụ irinrin-nkụn rị nwẹnẹ i ẹnya!
LUK.6.43	“Osisi rị mma ara mị mkpụrụ rịlẹni mma; osisi jọ njọ ara mị mkpụrụ rị mma. 
LUK.6.44	Mkpụrụ osisi kẹ wẹ gi a marịn a: w'a ra ghọrị figi elu ọgọgọ; w'a ra ghọrị ogbe vaịnị elu abị-ogun. 
LUK.6.45	Ezigbo ịhịan a gha ezigbo ihiẹn o butọ imẹ obi ẹ e wepụha ezigbo ihiẹn; kanị eje-ịhịan a gha eje-ihiẹn o butọ e wepụha eje-ihiẹn. Makẹni, ihiẹn hụn jun imẹ obi kẹ ọnụ e ku.
LUK.6.46	“Kị haịn ụnụ gi a kpọ m ‘Di-nwọnni-ẹnyi, Di-nwọnni-ẹnyi,’ bụ ụnụ ara mẹ ihiẹn m ku? 
LUK.6.47	Nị m ghọsị ụnụ kẹ onyẹ hụn bịa d'e kunrunni m, a nụ ihiẹn m rị e ku, e gi ẹ a rụn ọrụn nọ: 
LUK.6.48	ọ nọ kẹ onyẹ rị a tụn ụlọ, hụn gumi mgbugbu, gbe iyetọ a ye elu ọmụma; ogẹn okẹn mirin gi huru, ide ẹ nọ hukunrun ụlọ hụ, ọ sanị ẹka mẹhunmẹ ẹ, makẹni wẹ tụn a ọhụnma.
LUK.6.49	“Kanị, onyẹ hụn a nụ oku m bụ ara gi ẹ rụn ọrụn rị kẹ onyẹ tụn ụlọ ye alị-mmakalaka, o gbeni iyetọ a: hụn mirin ahụn gihụ hukunrun ụlọ ahụn, ọ dan ozigbo, dankpọchanrịn!”
LUK.7.1	Ogẹn Jesu gi gwachanrịngụ wẹ oku ndịnị, ọ nọ shi Kapanọm. 
LUK.7.2	Onyẹ Rom a kị ndị-agha ọgụn isẹn rị ebẹhụ. Onyẹni nwọn igbọn ohu rị a mkpa ọda-ọda emu rị a kụ hụn họdụ ẹkẹrẹ n'ọ nwụn. 
LUK.7.3	Onyẹ-ndu aghanị a nụ banyeni Jesu, ọ nọ zi ụfọdụ ndị-isi ndị Ju d'a rịọ a n'ọ bịa d'a zụọ igbọn ẹ. 
LUK.7.4	E kunrun wẹ Jesu, wẹ nọ rịọ a, sị, “Okẹnnyẹni furu onyẹ y'e yeni ẹka, 
LUK.7.5	makẹlẹ alị ẹnyi wụ Izrẹlụ rị a ụda, ịya tụnnị ẹnyi ụlọ-ofufe ebeni!” 
LUK.7.6	Jesu nọ sọnmẹ wẹ. Kanị, o rumẹ iwe onyẹ-ndu agha hụ, okẹnnyẹ hụ nọ zi ndị ọwụ a d'e kunrun ẹ, sị a, “Diọkpa, esọngbulẹ enwẹn i, makẹni eruni m onyẹ y'a banhan iwe ẹ — 
LUK.7.7	ya haịndẹ m gilẹni gi ụkụ m bịa d'e kunrunn'i — ka kuhụ oku-ọnụ, igbọn m k'a dịnhịn.
LUK.7.8	“Makẹni, mmẹ nwẹn nwọn ndị m rị okpuru wẹ, nwọnzikwọ ndị-agha rị okpuru m. M sị onyẹni, ‘Jẹn!’ O jẹn, m sị hụn-ẹbọ, ‘Bịa!’ Ọ bịa. M sị igbọn m, ‘Mẹ ihiẹnni!’ O mẹ ẹ.”
LUK.7.9	Jesu a nụ ihiẹnni, ọ tụ a ẹnya; ọ nọ gbehutọ, bu ihun zimẹ igunrun hụ sọnkọn'a, sị, “M rị a gwa ụnụ ezioku, kẹ imẹ Izrẹlụ, ahụntuni m okukwe han ẹnịna!” 
LUK.7.10	Ogẹn ndị wẹ zijẹnni Jesu gi lụa, wẹ nọ hụn a nị igbọn hụ a dịnhịngụọ.
LUK.7.11	Ọ nọbe ẹkẹrẹ, Jesu nọ shi obodo w'a kpọ Nẹini. Ndị nsọnmazụụn a lẹ igunrun hi-ogbe sọn ẹ jẹn ebẹhụ.
LUK.7.12	Ogẹn o gi rumẹ ọnụ-mgbọn obodo hụ, e lee ozun wẹ bupụkọ d'e li. Okpoho di ẹ nwụn kẹ wẹ bupụkọzị nwan akpụ okẹnnyẹ ohu ọ mụ d'e li. Igunrun ịhịan gha imẹ obodo hụ sọnkọ okpoho hụ. 
LUK.7.13	Ogẹn Di-nwọnni-ẹnyi gi hụn a, omikẹn okpoho hụ nọ mẹ ẹ ọda-ọda, ọ sị a, “Akwanlẹ ẹkwan.” 
LUK.7.14	Ọ nọ jẹnpụha d'e mẹtụ ẹkpẹti-ozun hụ ẹka; ndị bun'ẹ nọ wuzo. Ya ọ nọ sị, “Okorọbịa, m sị ị lihi ọtọ!” 
LUK.7.15	Okẹnnyẹ hụ nwụnhụnnị nọ nọdị alị, kumẹ oku. Jizọsị nọ w'ẹ ye nnẹ ẹ. 
LUK.7.16	Egun nọ tụ wẹ ile; wẹ nọ ja Osolobuẹ mma, sị, “Okẹn onyẹ-amụma a pụhagụọ imẹ ẹnyi! Osolobuẹ a bịagụọ d'e mẹni ndị nke ẹ ọhụnma!” 
LUK.7.17	Ihiẹnni Jesu mẹ nọ kpọgbarị Judia ile lẹ alị ile nọkunmẹn'ẹ.
LUK.7.18	Ogẹn ndị nsọnmazụụn Jọnụ gi gwachanrịngụ a ihiẹn ndịnị ile Jesu rị e mẹ, ya ọ nọ kpọ mmadụ ẹbụọ imẹ wẹ, 
LUK.7.19	zi wẹ jẹn d'e kunrun Di-nwọnni-ẹnyi d'a jụ a, sị, “Ịyụ wụ onyẹ hụ Osolobuẹ kwe nkwa n'ọ lala alala, ra nị ẹnyi lemẹ ẹnya onyẹ ọzọ?” 
LUK.7.20	Ogẹn ụmụ azụụn Jọnụ gi bịa d'e kunrun Jesu, wẹ nọ sị a, “Jọnụ hụn e mẹ mirin-Chuku zi ẹnyi d'a jụ ị, sị, ‘Ịyụ wụ onyẹ hụ Osolobuẹ kwe nkwa n'ọ lala alala, ra nị ẹnyi lemẹ ẹnya onyẹ ọzọ?’ ” 
LUK.7.21	Ogẹn ohu ahụn, Jizọsị nọ zụọ ndị bu ọda emu lẹ ọrịa ichẹn-ichẹn, chụpụsọnmẹ eje-mmọn imẹ ndị bu ọda, mẹ ndị ẹnya-ishi bu ọda hụnma ụzọ. 
LUK.7.22	Ya ọ nọ sị wẹ, “Jẹn ni d'a gwa Jọnụ ihiẹn ụnụ hụn lẹ ihiẹn ụnụ nụ: ndị ẹnya-ishi e leghama ụzọ; ndị ngụrọ e jẹnmẹ ijẹn; ndị oti a dịnhịn, wụbehi ndị rụnị; ndị odin a nụma ihiẹn; wẹ hụ a kpọtiẹn ndị nwụnnị, e zi ndị igbẹnnyẹ oziọma. 
LUK.7.23	Ngọzi wụ nke onyẹ hụn gilẹni ihiẹn ọ hụn m ẹhụ nwọnmẹ obi-ẹbụọ!”
LUK.7.24	Ogẹn ndị ahụn Jọnụ zihẹ gi pụgụ, Jesu nọ gwama igunrun hụ oku Jọnụ, sị, “Kị ụnụ jẹn d'e lee imẹ atụ ogẹn ụnụ gi jẹn d'e kunrun Jọnụ? Ẹfịfịa ufere rị e buhunmẹ? 
LUK.7.25	Kị ụnụ jẹn nwan d'e lee? Onyẹ yi ezigbo ẹkwa ṅanrannị? Kaka akpohu! Imẹ obi-eze kẹ wẹ nọ a hụn ndị e kọn ẹrịra lẹ ndị ẹhụ fu. 
LUK.7.26	Kị ụnụ jẹn nwan d'e lee ebahụn? Onyẹ-amụma? Ẹghẹẹ, m rị a gwa ụnụ n'ọ karịdẹ onyẹ-amụma. 
LUK.7.27	Makẹni, Jọnụ kẹ wẹ ku oku ẹ ebahụn Ẹkụkwọ-nsọ nọ sị,
LUK.7.27	‘Lee ẹ,
LUK.7.27	m zila onyẹ-ozi m
LUK.7.27	n'o burun'i ụzọ;
LUK.7.27	ịya k'a kwan'ị ụzọ.’
LUK.7.28	Jesu nọzị sị: M rị a gwa ụnụ, imẹ ndị ile ikpoho mụ, onwọnni onyẹ ka Jọnụ. Kanị, onyẹ hụn kachanrịn ẹkẹrẹ imẹ Alị-eze Chuku ka Jọnụ.
LUK.7.29	(Ndị ile nụ ihiẹn o ku kweyen'ẹ nị Osolobuẹ wụ onyẹ ezi-omumẹ, makẹni wẹ gọn Jọnụ ntịn, nị a mẹ wẹ mirin-Chuku — kẹ ndị ụgwọ-isi rị imẹ wẹ. 
LUK.7.30	Kanị, ndị Itu-Farisi lẹ ndị-nkuzi Iwu jụ ihiẹn Osolobuẹ kwademẹni wẹ — makẹni wẹ jụ nị Jọnụ emẹkọ wẹ mirin-Chuku.)
LUK.7.31	“Kị m'e gi nwan ma atụ ndị agbọnị? Nanị kẹ wẹ nọ? 
LUK.7.32	Wẹ nọ kẹ ụmụẹka nọdị alị imẹ afịa, a hị ibe wẹ, a sị,
LUK.7.32	‘Ẹnyi e gbuni ụnụ ẹkpịrị,
LUK.7.32	ụnụ etẹnni egu;
LUK.7.32	ẹnyi a bụye ẹbụ wẹ gi a kwan ozun,
LUK.7.32	ụnụ akwannị ẹkwan.’
LUK.7.33	“Jọnụ hụn e mẹ mirin-Chuku a bịa, o rini kẹ ịhịan ile dọn e ri, ọ ranị manya, ụnụ sị, ‘Eje-mmọn rị imẹ ẹ!’ 
LUK.7.34	Nwa nke ịhịan a bịa nwan, ọ hụ e ri, a ra, ụnụ a sị, ‘Lee okẹnnyẹni! Onyẹ okẹn ihiẹn-oriri, onyẹ-manya, ọwụ ndị a na ụgwọ-isi lẹ ndị ọzọ wẹ gi njọ marịn!’
LUK.7.35	“K'osilẹrị, nwa amamihiẹn mụ kẹ wẹ gi a marịn a.”
LUK.7.36	Onyẹ Itu-Farisi ohu kpọ Jesu d'e sọn ẹ ri ihiẹn-oriri iwe ẹ, Jesu nọ jẹn. Ebe ọ nọdị alị e ri ihiẹn-oriri, 
LUK.7.37	okpoho ohu wẹ gi eje-obibi ẹ marịn hụn rị imẹ obodo hụ nọ chọpụha nị Jesu rị iwe onyẹ Itu-Farisi hụ e ri ihiẹn-oriri, ya ọ nọ wẹhẹ ọgọ-alabasta udẹn e shin ọhụnma jun imẹ ẹ.
LUK.7.38	Ọ nọ nọdị azụụn ebe ụkụ-alị Jesu rị, a kwan ẹkwan: ọ hụ a kwan ẹnya-mirin e ye Jesu ụkụ-alị ẹbụbụọ, e gi ntutu ẹ e finkọrị a; ọ hụ e susu Jesu ọnụ ụkụ-alị, e hu udẹn hụ e kpu ẹ ụkụ-alị. 
LUK.7.39	Ogẹn onyẹ Itu-Farisi hụ kpọ Jesu oriri gi hụn ihiẹnni, ọ sị enwẹn ẹ, “Omẹni okẹnnyẹni te wụ onyẹ-amụma nke-esi, nkẹ ọ marịn onyẹ okpohoni rị e mẹtụ a ẹka wụ lẹ ụdị ịhịan ọ wụ — n'ọ wụ onyẹ-njọ!” 
LUK.7.40	Jesu nọ sị a, “Saịmọnụ, o nwọn ihiẹn m chọ nị m gwa ị.” Ọ nọ sị a, “Onyẹ-nkuzi, kumẹ.” 
LUK.7.41	Jesu nọ sị, “O nwọn onyẹ mmadụ ẹbụọ gi ụgwọ. Onyẹ ohu gi ẹ egho ọrụn akpọhịn iri kwasị ọgụnnaị, hụn-ẹbọ gi ẹ egho ọrụn akpọhịn ọgụn-isẹn kwasị nnụ. 
LUK.7.42	Asanị wẹ ẹka kụ ụgwọ hụ, ya k'ọ nọ gharị wẹ ẹbụbụọ, sị wẹ akụzịlẹ ụgwọ hụ. Onyẹ imẹ wẹ kẹ ihiẹn okẹnnyẹ ahụn k'a ka nwan a sụọ?” 
LUK.7.43	Saịmọnụ nọ sị, “Ẹnya m, onyẹ hụn ọ gbagharị hụn kanị rọ.” Jesu nọ sị a, “Y'a zagụọ ọhụnma.”
LUK.7.44	Ya Jesu nọ gbehutọ, bu ihun zinmẹ okpoho hụ, sị Saịmọnụ, “Y'a hụn okpohoni? A banhan m iwe i, y'e yeni m mirin chanchan ụkụ, kalẹ o gigụọ ẹnya-mirin ẹ chanchan m ụkụ, gi ntutu ẹ finkọrị a; 
LUK.7.45	kẹ m banhan, y'e susuni m ọnụ okele, kanị ya nwẹn e ke susubehikwọ m nwan ọnụ ụkụ kete m bịalẹ; 
LUK.7.46	y'e huyeni m udẹn isi, kanị o hugụọ udẹn e shin ọhụnma ye m ụkụ. 
LUK.7.47	M rị nwan a gwa ị n'a gbagharịgụọ w'a njọ bu ọda o mẹ, ya haịn o gi a ghọsị okẹn ihiẹn-ọsụsụọnị; kanị onyẹ wẹ gbagharị njọ mẹ ẹkẹrẹ a ghọsị ihiẹn-ọsụsụọ ẹkẹrẹ.”
LUK.7.48	Ya Jesu nọ sị okpoho hụ, “A gbagharịgụọ wẹ i njọ ị.”
LUK.7.49	Ndị hụ ya lẹ wẹ rị e ri ihiẹn-oriri nọ jụma ibe wẹ, “Onyẹ kẹ onyẹni wụdẹ o gi a gbagharị njọ?”
LUK.7.50	Jesu nọzị sị okpoho hụ, “Okukwe i a zụọgụọ ị. Lama, ihiẹn emẹ i.”
LUK.8.1	Otebe ẹkẹrẹ, Jizọsị nọ ghasọnmẹ obodo uku lẹ obodo nta ile, e zi oziọma Alị-eze Osolobuẹ. Ya lẹ ndị nsọnmazụụn a mmẹbụọ hụ wị, 
LUK.8.2	lẹ ikpoho ọ chụpụ eje-mmọn lẹ ndị ọ zụọ ọrịa. Ikpoho ndịnị wụ Meri hụn w'a kpọ onyẹ Magidala, hụn ọ chụpụ eje-mmọn ẹsa imẹ ẹ 
LUK.8.3	lẹ Juana hụn Chuza di ẹ wụ onyẹ-isi ọrụn imẹ obi-eze Hẹrọdụ lẹ Suzana lẹzi ikpoho ndị-ọzọ bu ọda hụn gi ihiẹn wẹ nwọn e yeni Jesu lẹ ndị nsọnmazụụn a ẹka.
LUK.8.4	O nwọn ogẹn igunrun hi-ogbe gha obodo ichẹn-ichẹn bịa gi fihunmẹ Jesu, Jesu nọ tanị wẹ iluni: 
LUK.8.5	“Onyẹ-ugbo ohu jẹn d'a gha mkpụrụ imẹ ugbo. Ogẹn o gi rị a gha a, ndị danye ọkpụzọ a danye, wẹ nọ zọgbu ẹ, nnụnụ nọ bịa d'e ripụ wẹ; 
LUK.8.6	ndị danye elu ọmụma a danye, kanị e pupụha wẹ, wẹ nọ kpọpụ nkụn, makẹni mirin arịa. 
LUK.8.7	Ndị ọzọ a danye imẹ ogun, wẹ lẹ ogun e suepụha, ogun nọ dụngbu wẹ. 
LUK.8.8	Ndị ọzọ a danye ezigbo alị; e pu wẹ, sue, mị mkpụrụ mmagi-mmagi, mịrudẹ ụzọ ọgụn-isẹn.” O kugụ, ọ nọ yi, “Onyẹ nwọn ntịn, ya nụ!”
LUK.8.9	Ndị nsọnmazụụn Jesu nọ sị a kọwanị wẹ ilu hụ. 
LUK.8.10	Ya ọ nọ sị wẹ, “Ụnụ kẹ wẹ ye oghere ịmarịn ihiẹn-omimi Alị-eze Osolobuẹ, nke ndị ọzọ wụ ilu-ilu, kẹni ọ wụrụ nị,
LUK.8.10	‘Wẹ hụ e lee ile,
LUK.8.10	kanị arị wẹ e legha;
LUK.8.10	wẹ hụ a nụ,
LUK.8.10	kanị arị w'a ghọta.’
LUK.8.11	“Jesu nọ sị: Ọnwan wụ nkọwa ilu hụ. Mkpụrụ hụ wụ oku-Chuku. 
LUK.8.12	Ọkpụzọ hụ mkpụrụ ndị hụ danye wụ ndị hụ nụnị, kanị, Ekwensụ a bịa d'e wepụ ozi wẹ nụ imẹ obi wẹ amamgbe wẹ e kweri, nwọnrin nzụọpụha. 
LUK.8.13	Elu ọmụma hụ mkpụrụ ndị hụ danye wụ ndị hụ nụ ozi hụ, gi ịghọghọ nabanhan a. Kanị enwọn wẹ nkpọgụn; w'e kwerihụ ẹkẹrẹ ogẹn, kanị nlele bịa, a danpụ wẹ. 
LUK.8.14	Ogun hụ mkpụrụ ndị hụ danye wụ ndị ahụn nụ oku-Chuku — kanị oku elu lẹ akụ-lẹ-ụba
LUK.8.15	“Ezigbo alị hụ mkpụrụ ndị hụ danye wụ ndị ahụn nụ oku-Chuku, gi obi wẹ ile nabanhan a, kwọnkẹnmẹ ẹ, din ndidin, mị mkpụrụ.
LUK.8.16	“Onwọnni onyẹ a mụyegụ ukpẹ afẹrẹ kpumẹ ẹ mọbụ rụ a ye okpuru bẹdi. Kama, w'e bu ẹ e che elu obu-ukpẹ, kẹni ndị rị a banhannị legha ụzọ. 
LUK.8.17	Makẹni, onwọnni ihiẹn zuerini hụn jẹnkọlẹni d'a pụha ifọn; onwọnni ihiẹn wẹ kpumẹ hụn jẹnkọlẹni d'a wa. 
LUK.8.18	E kwọnkẹnmẹkwọ nị nwan ihiẹn ụnụ rị a nụ; makẹni ndị nwọnni kẹ wẹ sikọ d'e yecheni; kalẹ, ndị nwọnlẹni, a napụdẹ wẹ wẹ hụn nta wẹ te ro nị ya kẹ wẹ nwọn.”
LUK.8.19	Ya kẹ nnẹ lẹ umunẹ Jizọsị nọ bịa d'a hụn a, kalẹ asanị wẹ ẹka nọchimẹ ẹ yeni igunrun hụ rị ebẹhụ. 
LUK.8.20	Onyẹ ohu nọ sị Jizọsị, “Nnẹ i lẹ umunẹ
LUK.8.21	Jizọsị nọ sị wẹ, “Ndị a nụ oku-Chuku e gi ẹ e bi — uwẹ wụ nnẹ m lẹ umunẹ m!”
LUK.8.22	Ụhụọhịn ohu, Jesu weri ndị nsọnmazụụn a banye ụgbọ-mirin, ọ sị wẹ, “Nị ẹnyi fetu ni mirin shi azụụn hụn-ẹbọ.” Ya wẹ nọ gi ụgbọ buli. 
LUK.8.23	Ebe wẹ nyankọ, ụran nọ buru Jizọsị. Idẹnmizi, ẹbi nọ kpọma ohimin hụ, mirin nọ jun imẹ ụgbọ, wẹ ile nọ rị eje-ọnọdị. 
LUK.8.24	Ndị nsọnmazụụn a nọ jẹnburu ẹ, kpọtiẹn ẹ, e yi, “Onyẹ-nwọnni-ẹnyi! Onyẹ-nwọnni-ẹnyi! Ẹnyi e d'a nwụn!!” Jizọsị nọ tẹnhin, jụgbọ ẹbi hụ lẹ ohimin hụ ẹbi rị a kpọhunmẹ; wẹ ile nọ kụsị, ebe ile nọ mẹ rajụụ. 
LUK.8.25	Ya ọ nọ sị ndị nsọnmazụụn a, “Elebe kẹ okukwe ụnụ rị?” Ọ tụ wẹ ẹnya, tụ wẹ egun; wẹ nọ jụma ibe wẹ, “Onyẹ wụ onyẹni?! Ọ gwadẹ ẹbi lẹ ohimin oku, a gbaye w'ẹ!”
LUK.8.26	Ya wẹ nọ pụha Gadara hụn bu ihun zinmẹ Galili. 
LUK.8.27	Hụn Jesu gihụ gha ụgbọ-mirin pụha mkpẹnrẹn mirin hụ, okẹnnyẹ ohu eje-mmọn rị imẹ ẹ hụn wụ onyẹ obodo hụ nọ bịa d'e kunrun ẹ.
LUK.8.27	O tekẹmẹkẹ okẹnnyẹ hụ yibemẹ ẹkwa; ara nọdịzị imẹ ụlọ, ikpẹkpẹ k'ọ nọdịchanrịn. 
LUK.8.28	Ogẹn o gi hụn Jesu, ọ nọ dọbepụ oro, gbun'ẹ osekpu, weshi olu elu yi, “Jesu, Nwa Chuku Kachanrịnnị! K'ị chọ n'i gi m mẹ? Dodo, eyekwọlẹ m afụnfụn!” 
LUK.8.29	O ku ihiẹnni makẹlẹ Jesu sị eje-mmọn hụ ya gha imẹ ẹ pụ.
LUK.8.29	(Eje-mmọn hụ e kwọndọn ẹ mbụ-lẹ-ẹbụọ: o kwọndọn ẹ, ọsụọn'a nị wẹ kpọ ẹgan ye ẹ ụkụ lẹ ẹka gi kwọndọn ẹ, o sikọ d'e tibepụ ẹgan ndị ahụn, eje-mmọn hụ e nurun ẹ shi imẹ ọfịa lẹ ebe ịhịan bilẹni
LUK.8.30	Ogẹn Jesu gi sị a, “Kị wụ ẹfan ị?” Ya ọ nọ sị, “Ẹfan m wụ ‘Igunrun.’ ” Ọ za ẹrịra makẹni eje-mmọn bu ọda rị imẹ ẹ. 
LUK.8.31	Eje-mmọn ndị hụ nọ rịọ Jesu y'a chụlẹ wẹ ye imẹ okẹn-mgbugbu alị-mmọn
LUK.8.32	O nwọn igunrun ezin bu ọda rị nkpọtu òke nọkunmẹ ebahụn a kpa nni. Ya kẹ eje-mmọn ndị hụ nọ rịọ Jesu ya nị wẹ banyesọnmẹ imẹ ezin ndị ahụn. Jesu nọ nị wẹ banye. 
LUK.8.33	Eje-mmọn ndị ahụn nọ gha imẹ okẹnnyẹ hụ pụha, banyesọnmẹ imẹ ezin ndị ahụn, ezin hụ ile nọ kpọtu òke hụ, zụnban imẹ mirin Galili, ragbu enwẹn wẹ.
LUK.8.34	Ogẹn ikẹnnyẹ rị e du ezin ndị hụ gi hụn ihiẹn mẹni, wẹ nọ gbapụ d'a gwa wẹ imẹ obodo hụ lẹ ụmụ-alị ndị rị ẹgbẹrẹ hụ. 
LUK.8.35	Ndị nụnị nọ pụha d'a hụn ihiẹn mẹni. E ru wẹ ebe Jesu rị, wẹ nọ hụn okẹnnyẹ ahụn eje-mmọn ndị hụ gha imẹ ẹ pụ k'ọ nọdị alị ẹhụ ụkụ Jesu: o yihụ ẹwuru; uche ẹ zu oke; ya kẹ egun nọ tụma wẹ. 
LUK.8.36	Ndị o mẹye ẹnya nọ gwa wẹ kẹ okẹnnyẹ hụ dọn dịnhịn. 
LUK.8.37	Ya ndị Gadara lẹ ẹgbẹrẹ ahụn ile nọ sị Jizọsị ya pụnị wẹ, makẹni egun rị a tụ wẹ ọda-ọda. Ya Jizọsị nọ banyezi ụgbọ mirin hụ, kin azụụn. 
LUK.8.38	Okẹnnyẹ hụ eje-mmọn gha imẹ ẹ pụ nọ rịọ Jizọsị ọda-ọda n'ọ nị a sọnmẹ ẹ, kanị Jizọsị nọ zi ẹ la, sị a, 
LUK.8.39	“La iwe ụnụ d'a gwa wẹ okẹn ihiẹn Osolobuẹ mẹni i.” Ya okẹnnyẹ hụ nọ jẹnmẹ, ghagbarị obodo hụ ile, kukọ ihiẹn hụ Jizọsị mẹn'ẹ.
LUK.8.40	Ogẹn Jesu gi gha alị ndị Gadara kinhẹn, igunrun ịhịan rị ebẹhụ nọ nabanhan a ọhụnma, makẹni wẹ ile rị e che ẹ. 
LUK.8.41	Ya kẹ okẹnnyẹ ohu w'a kpọ Jaịrọsụ nọ bịa; onyẹ ohu imẹ ndị-isi ụlọ-ofufe wẹ rọ. Ọ nọ dannị Jesu alị, rịọ a n'ọ bịa iwe ẹ, 
LUK.8.42	makẹni akpụ okpoho ohu ọ mụ hụn rị ihiẹn nọ kẹ nwa ahụa mmẹbụọ e d'a nwụnhụn. Ogẹn Jesu gi jẹnkọ, igunrun ịhịan hụ a fụfa a.
LUK.8.43	O nwọn okpoho ihiẹn rị a gba kete ahụa mmẹbụọ rị imẹ igunrun ahụn; ihiẹn a gụgụọ a ẹka o gi e jẹn ẹka ndị dibiẹ, makẹni onwọnni onyẹ hụn saẹka zụọn'a. 
LUK.8.44	Ọ nọ ghaha Jizọsị azụụn, tẹtụ ntịn-ẹkwa Jizọsị ẹka, ihiẹn rị a gban'a nọ kụsị ozigbo. 
LUK.8.45	Ya Jizọsị nọ sị, “Onyẹ tẹtụ m ẹka?”
LUK.8.45	Ogẹn wẹ ile gi ghọrị nị ẹlẹ wẹ, Pita nọ sị Jizọsị, “Di-nwọnni-ẹnyi, ịhịan ile fihunmẹ i a fụfa ị nụ!”
LUK.8.46	Kanị Jizọsị nọ sị, “O nwọnghọ onyẹ tẹtụ m ẹka, makẹni a marịnghọ m nị ikẹn a ghalẹ imẹ m pụ.” 
LUK.8.47	Ogẹn okpoho hụ gi hụn a n'ọ sakọ ẹka warị, ọ nọ pụha, ẹhụ hụ a ma a nni; ọ dannị Jesu alị, nọ idẹnya ndị rị ebẹhụ gwa a ihiẹn o mẹtụn'a ẹka lẹ k'o dọn dịnhịn ozigbo. 
LUK.8.48	Jizọsị nọ sị a, “Nwa m, okukwe i a zụọgụọ ị. Lama, ihiẹn emẹ i.”
LUK.8.49	Ebe Jizọsị rị e ku ihiẹnni kẹ onyẹ ohu nọ gha iwe onyẹ-isi ụlọ-ofufe hụ bịa d'a sị a, “Nwa ị a nwụnhụngụọ; eyezilẹ onyẹ-nkuzi nsọngbu.”
LUK.8.50	Jizọsị a nụ a, ọ nọ sị Jaịrọsụ, “Atụlẹ egun; nwọnhụ okukwe; o jẹnkọ d'a dịnhịn.”
LUK.8.51	Ogẹn Jesu gi ru iwe Jaịrọsụ, onwọnni onyẹ ọ nị sọn ẹ banye mmụlọ wezụka Pita lẹ Jọnụ lẹ Jemisi lẹzi ndị mụ nwata hụ. 
LUK.8.52	Wẹ ile rị ebahụn hụ a kwan, e goo nwata hụ. Kanị Jesu nọ sị wẹ,
LUK.8.52	“Akwanzilẹ ni, nwata hụ anwụnhụnnị; ọ rịhụ ụran!”
LUK.8.53	Wẹ nọ mụma Jizọsị ẹmụ, makẹni a marịngụọ wẹ nị nwata hụ a nwụnhụngụọ.
LUK.8.54	Kanị Jizọsị nọ kwọndọn nwata hụ ẹka, sị, “Nwata, lihi ọtọ!”
LUK.8.55	Mmọn nwata hụ nọ kinhẹn; ọ nọ lihi ọtọ ozigbo. Jizọsị nọ sị wẹ ye nwata hụ ihiẹn-oriri. 
LUK.8.56	Ọ tụ ndị mụn'a ẹnya ọda-ọda, kanị Jizọsị nọ sị wẹ agwakwọlẹ onyẹ ọwụlẹ ihiẹn mẹni.
LUK.9.1	Jesu kpọkikomẹ ndị nsọnmazụụn a mmẹbụọ
LUK.9.2	Ya ọ nọ zi wẹ d'e zi ozi Alị-eze Osolobuẹ lẹni wẹ d'a zụọ ndị emu rị a kụ. 
LUK.9.3	Ọ nọ sị wẹ, “Ụnụ jẹnkọnị, ewerilẹ ni ihiẹn ọwụlẹ: kẹ ọkpọ kẹ ẹkpa kẹ ihiẹn-oriri kẹ egho; ewerilẹ ni ẹwuru ọzọ cheni hụn ụnụ yi. 
LUK.9.4	Ụlọ ọwụlẹ nabanhan ụnụ, nọdị nị ebahụn d'e ru mgbe ụnụ gha obodo hụ pụ. 
LUK.9.5	Ebe ọwụlẹ wẹ nọlẹni nabanhan ụnụ, ụnụ pụkọnị obodo hụ, kpukpupụ nị ẹjan rị ụnụ ụkụ n'ọ wụrụ ihiẹn wẹ e gi shịagbu wẹ ẹri.” 
LUK.9.6	Ndị nsọnmazụụn hụ nọ jẹnmẹ, a ghasọnmẹ wẹ ụmụ-alị ichẹn-ichẹn, e zi oziọma, a zụọ ọrịa ebe ile wẹ ru.
LUK.9.7	Ogẹn Hẹrọdụ, hụn rị a kị ẹgbẹrẹ Galili gi nụ ihiẹn ile rị e mẹni, obi eruzin'ẹ alị kaka. Makẹni o nwọn ndị rị a sị nị Jọnụ hụn e mẹ mirin-Chuku a ghagụọ ọnwụn lihi, 
LUK.9.8	ndị ọzọ sị nị Ẹlaịja a pụhagụọ, ndị ọzọ sịzị nị onyẹ ohu imẹ ndị-amụma mbụ e lihigụọ. 
LUK.9.9	Hẹrọdụ nọ sị, “Mmẹ bepụ Jọnụ isi; onyẹ wụzị nwan onyẹni m rị a nụ otiti ẹ?” Ya ọ nọ chọma n'ọ hụn Jizọsị.
LUK.9.10	Ndị-ozi hụ pụ-ichẹn a lụaha ebe wẹ jẹn d'e zi ozi Alị-eze, wẹ nọ gwa Jesu ihiẹn ile wẹ mẹ. Ọ nọ gi nzuzue weri wẹ pụ, wẹ nọ shi obodo w'a kpọ Bẹtisaịda. 
LUK.9.11	Kanị ogẹn igunrun ndị ahụn gi nụ a, wẹ nọ rusọnmẹ ẹ. Ọ nọ nabanhan wẹ, gwa wẹ oku Alị-eze Osolobuẹ, zụọ ndị hụn chọ nzụọrị.
LUK.9.12	Ogẹn anwụn gi rọma, ndị nsọnmazụụn a mmẹbụọ hụ nọ bịa d'e kunrun ẹ, sị a, “Sị igunrunni lama, nị wẹ jẹn obodo ndị mẹ ẹkẹrẹ-ẹkẹrẹ lẹ alị-ọfịa rị ẹgbẹrẹni d'a chọrị ebe wẹ k'a ranhịn lẹ ihiẹn-oriri, makẹni onwọnni onyẹ bi ebeni ẹnyi rị.” 
LUK.9.13	Kanị Jizọsị nọ sị ndị nsọnmazụụn a, “Yeni wẹ ihiẹn-oriri.”
LUK.9.13	Ndị nsọnmazụụn a nọ sị a, “Ogbe brẹdi isẹn lẹ azụn ẹbụọ sụọ kẹ ẹnyi nwọn, mmanị ẹnyi jẹnkọ d'e ṅọnni ndịnị ile ihiẹn-oriri.” 
LUK.9.14	Wẹ ku ẹrịra makẹni ndị rị ebẹhụ rị ihiẹn nọ kẹ ikẹnnyẹ nnụ-uku isẹn
LUK.9.14	Ya ọ nọ sị ndị nsọnmazụụn a, “Sị nị wẹ nọdị ọkụdụ-ọkụdụ, ihiẹn nọ kẹ iri-kwasị-ọgụnnaị, iri-kwasị-ọgụnnaị.” 
LUK.9.15	Ndị nsọnmazụụn a nọ mẹ ẹ, ndị hụ ile nọ nọdị alị ẹrịra. 
LUK.9.16	Jesu nọ weri ogbe brẹdi isẹn hụ lẹ azụn ẹbụọ hụ, lee ẹnya elu-igwee, kpanmịn Osolobuẹ; ya ọ nọ bebe wẹ, weye ndị nsọnmazụụn a nị wẹ kesọnmẹni igunrun hụ. 
LUK.9.17	Wẹ ile nọ rijunchanrịn ẹfọ. E kpọnkikomẹ wẹ irinrin ẹ, o jun ụkpalị mmẹbụọ.
LUK.9.18	Ụhụọhịn ohu, Jesu sụọ nọdị e mẹ ekpere. Ndị nsọnmazụụn a nọkunmẹ ẹ. Ọ nọ sị wẹ, “Onyẹ kẹ wẹ sị nị ịya kẹ m wụ?” 
LUK.9.19	Wẹ nọ sị, “O nwọn ndị sị ị wụ Jọnụ hụn e mẹ mirin-Chuku; ndị ọzọ sị ị wụ Ẹlaịja; ndị ọzọ sị ị wụ onyẹ amụma mbụ-mbụ hụn gha nwan ọnwụn lihi.”
LUK.9.20	Ọ nọ nwan sị wẹ, “Ụnụ nwẹn, onyẹ kẹ ụnụ sị nị ịya kẹ m wụ?” Pita nọ za, “Ịyụ wụ Kraịstị, Onyẹ-nzụọpụha ahụn Osolobuẹ Tumẹ.”
LUK.9.21	Ya Jizọsị nọ dọ wẹ ẹka-ntịn wẹ agwakwọlẹ onyẹ ọwụlẹ ihiẹnni. 
LUK.9.22	Ọ nọzị sị wẹ, “Nwa nke Ịhịan jẹnkọ d'a tarịrị okẹn afụnfụn ẹka ndị-isi lẹ ndị-isi nchụn-ẹjan lẹ ndị-nkuzi Iwu. Wẹ sikọ d'a jụ a, gbu ẹ, kanị, nke akpọhịn ẹtọ Osolobuẹ e weli ẹ.”
LUK.9.23	Ọ nọ sị wẹ, “Onyẹ chọ n'o sọn m, ya jụ enwẹn ẹ, buru
LUK.9.24	Makẹni onyẹ chọ n'o ghe isi ẹ, isi ẹ a tọ a; kanị, onyẹ hụn gi ufiri m tuhu ndụn a k'e nwọnhẹn ẹ. 
LUK.9.25	Elee erere k'ọ bannị ịhịan, omẹni o nwọnchanrịngụ ụwa ile, ya lẹ enwẹn ẹ e tuhu?
LUK.9.26	“Makẹni, onyẹ mẹ ifẹnrẹn mmẹ lẹ oku-ọnụ m, mmẹ wụ Nwa nke Ịhịan sikọ d'e mẹzi ifẹnrẹn ẹ ogẹn m'e gi gi ọghọ m lẹ nke Chuku-Nẹdi lẹ nke ndị mmọn-ozi nsọ bịa. 
LUK.9.27	M rị a gwa ụnụ ezioku, imẹ ndị turu ebeni o nwọn ndị jẹnkọlẹni d'a nwụnhụn d'e ru ni a hụn wẹ Alị-eze Osolobuẹ.”
LUK.9.28	Ọ rị ihiẹn nọkẹ akpọhịn ẹsatọ Jesu ku ihiẹn ndịnị, ọ nọ weri Pita lẹ Jọnụ lẹ Jemisi shi elu ugu d'e mẹ ekpere. 
LUK.9.29	Ebe ọ rị e mẹ ekpere, ihun ẹ nọ nwọnhutọ, ẹkwa o yi nọ gbukemẹ. 
LUK.9.30	Idẹnmizi ya lẹ ikẹnnyẹ ẹbụọ nọ kumẹ oku. Ikẹnnyẹ ẹbụọ hụ wụ Mozizi lẹ Ẹlaịja; 
LUK.9.31	wẹ gi ọghọ elu-igwee pụha, e ku oku ọnwụn Jizọsị hụn o sikọ d'a nwụn imẹ Jerusalẹm gi mẹzu uche Osolobuẹ.
LUK.9.32	Ụran te gi Pita lẹ ibe ẹ ya lẹ wẹ wị, kanị ogẹn o gi fọn wẹ ẹnya kẹ wẹ gi hụn ọghọ Jizọsị lẹ ikẹnnyẹ ẹbụọ ahụn turuyenin'ẹ. 
LUK.9.33	Ogẹn ikẹnnyẹ ẹbụọ hụ gi gha ebe Jesu rị pụkọ, Pita nọ sị Jesu, “Di-nwọnni-ẹnyi, ọ rịka mma nị ẹnyi nọdịchanrịn ebeni! Nị ẹnyi tụn ọdụ ẹtọ: nke i wụ ohu, nke Mozizi wụ ohu, nke Ẹlaịja wụ ohu.” (Pita amarịn ihiẹn o rị e ku.) 
LUK.9.34	Okuni rịkwọ Pita ọnụ kẹ orukpu pụha d'e kpumẹ wẹ. Egun tụ ndị nsọnmazụụn ẹtọ hụ ogẹn orukpu hụ gi rị e kpumẹ wẹ. 
LUK.9.35	Olu nọ gha imẹ orukpu hụ sị, “Ọnwan wụ Nwa m, Onyẹ hụn m họrị, gọnn'ẹ ntịn!” 
LUK.9.36	Ogẹn olu hụ gi kugụ, Jesu sụọ kẹ wẹ hụnzị.
LUK.9.36	Ndị nsọnmazụụn a ẹtọ hụ ekupụhanị ihiẹnni wẹ hụn ogẹn hụ wẹ gi hụn a; onwọnni onyẹ wẹ gwa ihiẹn wẹ hụn.
LUK.9.37	Eki e fọn, ogẹn Jesu lẹ ndị nsọnmazụụn a ẹtọ ahụn gi gha elu ugu hụ hidan, igunrun hi-ogbe nọ bịa d'e kunrun Jesu. 
LUK.9.38	Okẹnnyẹ ohu nọ gha imẹ igunrun hụ yi, “Onyẹ-nkuzi! Dodo, lee nwa m! Ịya sụọ kẹ m mụ! 
LUK.9.39	O nwọn eje-mmọn e kwọndọnn'ẹ. O kwọndọn ẹ, ọ dọbepụ oro, ụfọfọ a gbọma a ọnụ; a ra yen'ẹ efe; ẹhụ ẹhụ k'ọ rụsọnmẹ ẹ! 
LUK.9.40	A rịọlẹ m ndị nsọnmazụụn ị nị wẹ chụpụ a, asanị wẹ ẹka.” 
LUK.9.41	Jesu nọ, sị, “Eje-agbọ nwọnlẹni okukwe! Elebe mmẹ lẹ ụnụ k'a nọru?! Elebe kẹ m k'e dinruni ụnụ ndidin?!” Ya ọ nọ sị okẹnnyẹ hụ, “Wẹhẹ nwa ị ebeni.” 
LUK.9.42	Ogẹn nwata-okẹnnyẹ ahụn gi pụla, eje-mmọn hụ nọ we ẹ gbe alị, dọma a. Kanị Jesu nọ jụgbọ eje-mmọn hụ, zụọ nwata hụ, we ẹ ye nẹdi ẹ. 
LUK.9.43	Ogẹn ndị ahụn gi hụn ikẹn Osolobuẹ, ọ tụ wẹ ẹnya ọda-ọda.
LUK.9.43	Hụn ahụn ihiẹn ile Jesu rị e mẹ rịkwọ a tụ ịhịan ile ẹnya, ọ nọ sị ndị nsọnmazụụn a, 
LUK.9.44	“Azọkwọlẹ ni ihiẹnni m jẹnkọ d'a gwa ụnụ kikẹnni: Wẹ sikọ d'e re Nwa nke Ịhịan ye wẹ.” 
LUK.9.45	Kanị ndị nsọnmazụụn a aghọtanị oku hụ. Wẹ zuemẹni wẹ ya, amamgbe w'a ghọta a, kanị egun anịnị wẹ jụ a ihiẹn o gi ẹ ku.
LUK.9.46	Onwọn ogẹn ndị nsọnmazụụn Jesu gi rị a dọ onyẹ kachanrịnnị imẹ wẹ. 
LUK.9.47	Jizọsị a marịngụọ ihiẹn wẹ rị e ro imẹ obi wẹ, ya kẹ ọ nọ wezụhan nwa-ndu ohu ebe ọ rị, 
LUK.9.48	ọ nọ sị wẹ, “Onyẹ gi ufiri ẹfan m nabanhan nwata nọ ẹnịna, mmẹ k'ọ nabanhan; onyẹ nabanhannị m nabanhan onyẹ zini m. Ya wụ, onyẹ hụn kachanrịn ẹkẹrẹ imẹ ụnụ ile, ịya wụ onyẹ hụn kachanrịnnị.”
LUK.9.49	Ya kẹ Jọnụ nọ sị Jizọsị, “Di-nwọnni-ẹnyi, ẹnyi hụn okẹnnyẹ ohu rị e gi ẹfan ị a chụpụ eje-mmọn, ẹnyi nọ sị a kụsị a, makẹni ara sọn ẹnyi.” 
LUK.9.50	Kanị Jesu nọ sị wẹ, “Akụsịlẹ n'a, makẹni onyẹ ghalẹni a nọkin ụnụ ụzọ rị azụụn nke ụnụ.”
LUK.9.51	O rumẹ ogẹn wẹ e gi we Jizọsị shi elu-igwee, ọ nọ buchanrịn ihun zinmẹ Jerusalẹm, o leni ẹnya azụụn. 
LUK.9.52	Ọ nọ zi ndị o zi burun'ẹ ụzọ. Wẹ nọ banye obodo ohu rị Sameria d'a kwademẹn'ẹ ihiẹn. 
LUK.9.53	Kanị ekwerini wẹ n'ọ banhan makẹni Jerusalẹm kẹ ẹnya a rị. 
LUK.9.54	Ogẹn ndị nsọnmazụụn a wụ Jemisi lẹ Jọnụ gi hụn ihiẹnni, wẹ nọ sị, “Di-nwọnni-ẹnyi, y'a chọghọ nị ẹnyi gha elu-igwee kpọtu ọkụn n'o ripụ wẹ [kẹ Ẹlaịja dọn mẹ]?” 
LUK.9.55	Kanị Jesu nọ gbehutọ, jụgbọ wẹ, sị, [“Ụnụ amarịn ụdị obi ụnụ nwọn.” 
LUK.9.56	Mmẹ wụ Nwa nke Ịhịan abịanị d'e gbu ịhịan, kama, m bịa d'a zụọpụha wẹ.] Ya lẹ wẹ nọ shi alị ọzọ mẹ ẹkẹrẹ.
LUK.9.57	Ogẹn wẹ gi jẹnkọ, okẹnnyẹ ohu nọ sị Jesu, “M k'e sọn i ebe ọwụlẹ i jẹnkọ.” 
LUK.9.58	Jesu nọ sị a, “Ufu nwọn okporo; nnụnụ nwọnzikwọ ẹkụụ; kanị mmẹ wụ Nwa nke Ịhịan enwọn ebe m'e buche isi.”
LUK.9.59	Jesu sị okẹnnyẹ ọzọ, “Sọnmẹ m.” Kanị okẹnnyẹ hụ nọ sị, “Diọkpa, nị m d'e ligụ nẹdi m.” 
LUK.9.60	Ya Jesu nọ sị, “Hapụ ndị nwụnhụnnị nị wẹ li ndị nke wẹ nwụnhụnnị. Ịyụ nwẹn, jẹnmẹ d'e zi ozi Alị-eze Osolobuẹ.”
LUK.9.61	Onyẹ ọzọ sịzị, “Diọkpa, m jẹnkọ d'e sọn i, kalẹ, nị m d'a gwagụ ezi-lẹ-ụlọ m, ‘Nọdị nị ọhụnma.’ ” 
LUK.9.62	Kanị Jizọsị nọ sị a, “Onyẹ hụn e bu ẹka e che ọrụn e lee ẹnya azụụn efuruni Alị-eze Osolobuẹ.”
LUK.10.1	Ọhụn e mẹgụ, Di-nwọnni-ẹnyi nọ họrị ikẹnnyẹ mmẹbụọ kwasị ọgụn-ẹtọ ndị ọzọ. Ọ nọ zipụ wẹ ẹbụọ-ẹbụọ, nị wẹ burun'ẹ ụzọ jẹn obodo ile lẹ ebe ile o sikọ d'e jẹn. 
LUK.10.2	Ọ nọ sị wẹ, “Ihiẹn-ugbo wẹ jẹnkọ d'a ghọ e bukẹ, kanị ndị ọrụn ebuni ọda. Mẹ ni nwan ekpere rịọ onyẹ nwọn ugbo n'o zi ndị ọrụn d'a ghọn'a ihiẹn-ugbo ẹ. 
LUK.10.3	Jẹnmẹ ni nwan! Lee ẹ, m zikọ ụnụ kẹ atụnrụn wẹ ziye imẹ igunrun ẹwọrọ
LUK.10.4	Ewerilẹ ni egho; ebulẹ ni ẹkpa; ewerilẹ ni akpụkụ; akụsịlẹ ni ụzọ kele onyẹ ọwụlẹ. 
LUK.10.5	“Ụlọ ọwụlẹ ụnụ banye, kele ni wẹ, sị, ‘Udọn ya rị ụlọnị.’ 
LUK.10.6	Omẹni onyẹ udọn rị ụlọ hụ, udọn ụnụ a nọyen'ẹ; kanị, omẹni onyẹ udọn arịa, udọn ụnụ e kinhẹnni ụnụ. 
LUK.10.7	Nọdị nị ụlọ ohu ahụn nabanhannị ụnụ, e ri, a ra ihiẹn ọwụlẹ wẹ ye ụnụ — makẹni onyẹ ọrụn furu w'a kụ ụgwọ. Akwahunmẹlẹ ni.
LUK.10.8	“Obodo ọwụlẹ ụnụ banye, nị a nabanhan wẹ ụnụ, ri ni ihiẹn ọwụlẹ wẹ ye ụnụ; 
LUK.10.9	zụọ nị ndị emu rị a kụ imẹ obodo hụ; sị nị ndị rịn'a, ‘Alị-eze Osolobuẹ e rugụọ ụnụ ẹhụ.’ 
LUK.10.10	Kanị obodo ọwụlẹ ụnụ banye nị anabanhannị wẹ ụnụ, shi ni ọgbara-ogbe, ụnụ a nọ ebẹhụ sị, 
LUK.10.11	‘Kẹ ẹjan obodo ụnụ rị ẹnyi ụkụ, ẹnyi rị e tichanpụ a a tọnị ụnụ n'ọ shịagbu ụnụ ẹri. Ka marịnkwọ nị nị Alị-eze Osolobuẹ a rịgụọ nsue!’ 
LUK.10.12	M rị a gwa ụnụ ezioku, obodo ahụn k'a takarị eje-alị wụ Sodọm afụnfụn Ụhụọhịn Okinkin-ikpe!
LUK.10.13	“Okẹn nsọngbu jẹnkọ d'a rịnị ndị obodo Korazini! Okẹn nsọngbu jẹnkọ d'a rịzịkwọnị ndị obodo Bẹtisaịda! Makẹni, omẹni imẹ alị Taya-lẹ-Sidọnụ kẹ wẹ nọ rụn ọrụn-atụmẹnya ndị wẹ rụn imẹ ụnụ, nkẹ o tekẹ ndị Taya-lẹ-Sidọnụ rogharịgụ, yiri ẹkwa-achọ, bụọ ntụn kpu enwẹn wẹ, nọdị akpakalị gi ghọsị n'e rogharịgụọ wẹ! 
LUK.10.14	Ụnụ jẹnkọ d'a takarị ndị Taya-lẹ-Sidọnụ afụnfụn Ụhụọhịn Okinkin-ikpe.
LUK.10.15	“Nke ụnụ ndị obodo Kapanọm, ụnụ ro ni wẹ sikọ d'e bushi ụnụ elu-igwee? Mba! Wẹ jẹnkọ d'a tụ ụnụ ye alị-mmọn!
LUK.10.16	“Ọ nọ sị ndị nsọnmazụụn a, ‘Onyẹ gọn ụnụ ntịn, mmẹ k'ọ rị e gọn ntịn; onyẹ jụ ụnụ, mmẹ k'ọ jụ; onyẹ ọwụlẹ jụnị m rị a jụ onyẹ zihẹni m.’ ”
LUK.10.17	Omẹgụ, ikẹnnyẹ mmẹbụọ kwasị ọgụn-ẹtọ hụ nọ gi okẹn ịghọghọ lụaha. Wẹ nọ sị, “Di-nwọnni-ẹnyi, eje-mmọn rị ichẹn-ichẹn e humẹni ẹnyi isi hụn ẹnyi gihụ gi ẹfan ị gwa wẹ oku!” 
LUK.10.18	Jesu nọ sị wẹ, “A hụnghọ m kẹ Ekwensụ gha elu-igwee dan ‘nwaịn!’ nọkẹ amụma beni. 
LUK.10.19	Lee ẹ! E yeọlẹ m ụnụ ikẹn ịzọ agwọ lẹ akpị lẹ ikẹn ile Eṅẹnrẹn nwọn ụkụ ghafe, onwọnni ihiẹn o k'e mẹ ụnụ. 
LUK.10.20	K'osilẹrị, aghọghọlẹ ni nị eje-mmọn rị e humẹni ụnụ isi, ka ghọghọ nị n'e deyegụọ wẹ ẹfan ụnụ imẹ elu-igwee.”
LUK.10.21	Ogẹn hụzịkwọ, Jesu nọ ghọghọ imẹ Mmọn-nsọ, sị, “Baba, Onyẹ nwọn elu-igwee lẹ ụwa! M rị a ja ị mma ni y'e zuemẹgụọnị ndị marịn ihiẹn lẹ ndị nwọn nghọta ihiẹn ndịnị, we wẹ ghọsị ụmụ-ndu. Ẹghẹẹ Baba, ẹnịna k'ị chọ n'ọ rị. 
LUK.10.22	Nẹdi m e bugụọ ihiẹn ile che m ẹka. Onwọnni onyẹ marịn onyẹ Nwa-Chuku wụ wezụka Chuku-Nẹdi; onwọnzikwọnị onyẹ marịn Chuku-Nẹdi wezụka Nwa a lẹ onyẹ ọwụlẹ Nwa a chọ n'o mẹ ẹ marịn a.”
LUK.10.23	Jizọsị e kugụ ihiẹnni, ọ nọ gbehutọ, bu ihun zinmẹ ndị nsọnmazụụn a, kagwa wẹ, sị, “Ẹnya rị a hụn ihiẹn ndịnị ụnụ rị a hụn e nwọnkẹ ngọzi! 
LUK.10.24	M rị a gwa ụnụ, ndị-amụma lẹ ndị-nze bu ọda a chọgụọ nị wẹ hụn ihiẹn ụnụ rị a hụn, ahụnnị w'a; a chọzịkwọ wẹ nị wẹ nụ ihiẹn ụnụ rị a nụ, anụnị w'a.”
LUK.10.25	Ọka-iwu ohu bịa d'e shini Jesu ọnyan. Ọ sị Jesu, “Onyẹ-nkuzi, kị m'e mẹ nị m nwọnhẹn ndụn-itẹbitẹ?” 
LUK.10.26	Jesu nọ sị a, “Kị Iwu Mozizi ku? Nanị ị ghọta a?” 
LUK.10.27	Okẹnnyẹ hụ nọ za, “ ‘Gi obi i ile, umẹ-ndụn i ile, ikẹn i ile lẹ uche i ile nwọn ihiẹn-ọsụsụọ Di-nwọnni-ẹnyi wụ Chuku i’; lẹ ‘Nị ihiẹn ibe i a sụọ ị kẹ ihiẹn enwẹn i dọn a sụọ ị.’ ” 
LUK.10.28	Jesu nọ sị a, “Y'a zagụọ ọhụnma; mẹ ẹ nwan kẹni i rị ndụn.” 
LUK.10.29	Kanị Ọka-iwu hụ chọ n'o kuni enwẹn ẹ ọhụnma, ọ nọ sị Jesu, “Onyẹ wụ nwan ibe m?”
LUK.10.30	Jesu nọ za, “Okẹnnyẹ ohu gha Jerusalẹm jẹnkọ Jẹriko. Ọ nọ danban ẹka ndị ohin. A narịn w'a ihiẹn ile o gi, gbu ẹ ili, ọ họdụ ẹkẹrẹ n'ọ nwụn, wẹ nọ la a tọ ụzọ. 
LUK.10.31	Ọ nọ nwan mẹ ni onyẹ nchụn-ẹjan ohu ghakọ ụzọ hụ; kanị, ọ hụn okẹnnyẹ hụ, ọ nọ ghakpẹn ẹ. 
LUK.10.32	Ẹrịra kẹ onyẹ Livaị a rụn ọrụn Ụlọ-nsọ hụn ghakọ ụzọ hụ dọnzi pụha ebahụn, ọ hụn okẹnnyẹ ahụn, ghakpẹn ẹ. 
LUK.10.33	Kanị, onyẹ Sameria jẹnkọ alị-ịhịan a pụha ebe okẹnnyẹ hụ rị, hụn a, omikẹn ẹ nọ mẹ ẹ. 
LUK.10.34	Ọ nọ nọzụnhan, hu udẹn lẹ manya ye ẹ ebe ile wẹ rụ a ẹhụ, kẹnmẹchanrịn a wẹ ile. Ya ọ nọ gi anyịnyan a buru okẹnnyẹ hụ, we ẹ shi ụlọ ndị-ijẹn, nọ ebẹhụ lepụ a ẹnya. 
LUK.10.35	Eki e fọn, ọ nọ we egho ọrụn akpọhịn ẹbụọ ye hụn nwọn ụlọ ndị-ijẹn hụ, sị a, ‘Dodo, lepụ a ẹnya; m kinhẹn e yepụ m'ị hụn ọwụlẹ k'a banzịn'a.’
LUK.10.36	“Jesu nọ nwan sị ọka-iwu hụ ọ tanị iluni: Imẹ mmadụ ẹtọnị, onyẹ wụ ibe okẹnnyẹ hụ danye ẹka ndị ohin?”
LUK.10.37	Ọ nọ za, “Onyẹ hụn mẹn'ẹ ẹfọma.” Ya kẹ Jesu nọ sị a, “D'e mẹ nwan ẹrịra.”
LUK.10.38	Ogẹn Jesu lẹ ndị nsọnmazụụn a gi jẹnkọ, wẹ nọ banye obodo ohu mẹ ẹkẹrẹ. Okpoho ohu ẹfan a wụ Mata nọ nabanhan a iwe ẹ: 
LUK.10.39	Mata nwọn nwẹnẹ w'a kpọ Meri. Mẹri nọ nọdị alị ebe ụkụ Di-nwọnni-ẹnyi rị, e gọn ntịn ihiẹn ọ rị e ku. 
LUK.10.40	Kanị, ozi jun mmụlọ anịnị Mata nọdị ụzọ ohu. Mata nọ bịa d'e kunrun Jesu, sị, “Di-nwọnni-ẹnyi, onwọnni ihiẹn i kpọ a nị nwẹnẹ m la ọrụn ile tọnị mmẹ sụọ? Gwa a nwan d'e yeni m ẹka.” 
LUK.10.41	Kanị Di-nwọnni-ẹnyi nọ za a, “Mata, Mata! Ị rị e hue uhue, e sọngbu enwẹn i yeni ihiẹn bu ọda — 
LUK.10.42	kanị ihiẹn ohu sụọ rị mkpa; Meri a họrịgụọ hụn ka mma; anapụkọ w'a ya.”
LUK.11.1	O nwọn ebe Jizọsị rị e mẹ ekpere; ogẹn o gi mẹgụ, onyẹ nsọnmazụụn a ohu nọ sị a, “Di-nwọnni-ẹnyi, kuzi ẹnyi kẹ wẹ dọn e mẹ ekpere kẹ Jọnụ dọn kuzi ndị nsọnmazụụn a.”
LUK.11.2	Jizọsị nọ sị wẹ, “Ụnụ gha e mẹ ekpere, sị nị:
LUK.11.2	‘Baba,
LUK.11.2	mẹ ịhịan ile dọnmẹ ẹfan ị nsọ;
LUK.11.2	Alị-eze i (ọkịkị ị) ya bịa.
LUK.11.3	Ye ẹnyi ihiẹn-oriri k'e zu ẹnyi ụhụọhịn-ụhụọhịn;
LUK.11.4	Gbagharị ẹnyi njọ ẹnyi,
LUK.11.4	makẹni ẹnyi hụ a gbagharị ndị ile mẹ ẹnyi njọ.
LUK.11.4	Edulẹ ẹnyi ye imẹ ọnwụnwan,
LUK.11.4	ka gbapụha ẹnyi imẹ eje-ihiẹn
LUK.11.5	Ọ nọ sị ndị nsọnmazụụn a, “Imẹ ụnụ ile, onyẹ k'e jẹn iwe ọwụ a imẹ abalị, sị a, ‘Di-ẹnyi, dodo zinye m ogbe brẹdi ẹtọ. 
LUK.11.6	Ọwụ m rị ụzọ-ijẹn banhan iwe m kikẹnni, kanị enwọn m ihiẹn-oriri m'e ye ẹ,’ 
LUK.11.7	ọwụ ị a gha imẹ ụlọ sị, ‘Eyelẹ m nsọngbu; a kpọkingụọ m ụzọ; mmẹ lẹ ụmụ m e dinẹgụọ. Asa m ẹka lihi ọtọ d'e ye i ihiẹn ọwụlẹ.’
LUK.11.8	“M rị a gwa ị, ọsụọn'a n'o gini ufiri ọwụ lihi ye i ihiẹn ị chọha, o sikọ d'e ye y'ẹ makẹni y'e gini ifẹnrẹn rịọbehi.
LUK.11.9	“M rị nwan a gwa ụnụ, rịọ nị, wẹ k'e ye ụnụ; chọ nị, ụnụ k'a hụn; dụ nị ẹka, wẹ k'a gụnpụnị ụnụ ụzọ. 
LUK.11.10	Makẹni ndị ile a rịọnị e nwọnhẹn; ndị a chọnị a hụn; w'a gụnpụnị ndị a dụ ẹka ụzọ. 
LUK.11.11	Imẹ ụnụ ile, elee nẹdi kẹ nwa a a rịọ azụn, o ye nwa a agwọ 
LUK.11.12	mọbụ nwa a rịọ a ẹkwan, o ye nwa a akpị? 
LUK.11.13	O mẹ nwan nị ụnụ ndị-njọ ma ye ụmụ ụnụ ihiẹn rị mma, nanị Nẹdi ahụn rị elu-igwee k'e yehan ndị rịọ a Mmọn-nsọ? O yekarịkọ ụnụ?”
LUK.11.14	Ụhụọhịn ohu, Jesu chụpụ eje-mmọn odin. Eje-mmọn hụ a pụgụ, okẹnnyẹ ahụn o te rị imẹ ẹ nọ kumẹ oku. Ọ tụ igunrun rị ebahụn ẹnya; 
LUK.11.15	kanị ụfọdụ nọ sị, “Ikẹn Bẹzibọlụ onyẹ-isi eje-mmọn ile k'o gi a chụpụ eje-mmọn.” 
LUK.11.16	Ndị ọzọ a chọma ihiẹn rị Jesu ọnụ, sị a rụnghọsị wẹ ọrụn-atụmẹnya pụ-ichẹn gha elu-igwee bịa. 
LUK.11.17	Kanị Jesu a marịngụọ ihiẹn wẹ rị e ro, ọ sị wẹ, “Alị-eze ọwụlẹ nwọn nkebe k'a gba okpokoro họnrin ọfịa; ụlọ ọwụlẹ agha rị k'a dan.
LUK.11.18	“Ebe ụnụ sị nị m gi ikẹn Bẹzibọlụ a chụpụ eje-mmọn, o mẹ nwan nị Ekwensụ e kebeọlẹ, nanị kẹ alị-eze ẹ e dọn turu? 
LUK.11.19	Omẹni ikẹn Bẹzibọlụ kẹ m gi a chụpụ eje-mmọn, ikẹn onyẹ kẹ ndị nke ụnụ gi a chụpụ? Ndị nke ụnụ sikọ nwan d'a shịagbu ụnụ ẹri! 
LUK.11.20	Kanị, omẹni ikẹn Osolobuẹ kẹ m gi a chụpụ eje-mmọn, ya wụ nị Alị-eze Osolobuẹ e rugụọ ebe ụnụ rị.
LUK.11.21	“Dikẹn weri ihiẹn ọgụn a ile e che ụlọ a hi-ogbe nche, onwọnni ihiẹn k'e mẹ ihiẹn ẹ. 
LUK.11.22	Kanị, onyẹ ka a ikẹn maye ẹ ọgụn, mẹri ẹ, ọ napụchanrịn a ihiẹn ọgụn ile o gi dọn ẹnya, buru ihiẹn ẹ ile keyịya. 
LUK.11.23	Onyẹ rịlẹni azụụn nke m rị a lụsọn m ọgụn; onyẹ rịlẹni e yeni m ẹka e kpọnkikomẹ rị a kpayịya.
LUK.11.24	“Eje-mmọn ghagụ imẹ ịhịan pụ, ọ ghahunmẹmẹ ebe mirin rịlẹni, a chọ ebe o k'a nọ zu ikẹn. Omẹni ọ hụnnị, o k'a sị enwẹn ẹ, ‘M sikọ d'a lakin ụlọ m gha pụha.’ 
LUK.11.25	O kinhẹn, hụn a nị a zachangụọ w'a dọnkwama, 
LUK.11.26	o jẹn d'e wẹhẹ eje-mmọn ẹsa ọzọ ka a njọ, a bịa wẹ d'e biri ebẹhụ, ọnọdị onyẹ hụ a ka njọ karị k'ọ rị mbụ.”
LUK.11.27	Ogẹn Jesu gi rị e ku ihiẹnni, okpoho ohu rị imẹ igunrun hụ nọ yi, “Ẹfọ mụn'ị lẹ ẹran ị ra e nwọnkẹ ngọzi!” 
LUK.11.28	Kanị Jesu nọ sị, “Mba, ndị nwọn ngọzi wụ ndị hụn a nụ oku Osolobuẹ, e gi ẹ e bi!”
LUK.11.29	Hụn ahụn igunrun fihunmẹn'ẹ rị ebuwaye ọda, ọ nọ kumẹzi, sị, “Agbọnị jọ njọ! Wẹ sị m ghọsị wẹ ahịma pụ-ichẹn, kanị onwọnni ahịma pụ-ichẹn wẹ jẹnkọ d'a ghọsị wẹ wezụka ihiẹn mẹ Jona onyẹ-amụma. 
LUK.11.30	Kẹ Jona dọn wụrụnị ndị Ninivẹ ahịma, ẹrịra kẹ Nwa nke Ịhịan jẹnkọ d'a wụrụnị agbọnị ahịma. 
LUK.11.31	Ogẹn Ichin-ikpe, eze-okpoho alị Shẹba, jẹnkọ d'a pụha ọshẹri, shịagbu agbọnị ẹri. Makẹni, ọ gha alị hụ tegbu enwẹn ẹ bịa d'e gọn ntịn amamihiẹn Solomọnụ — bụ onyẹ ka Solomọnụ rị nwan ebeni. 
LUK.11.32	Ogẹn Okinkin-ikpe, ndị Ninivẹ jẹnkọ d'a pụha ọshẹri, shịagbu agbọnị ẹri, makẹni e rogharịghọ wẹ kẹ wẹ nụ ozi Jona zi — bụ onyẹ ka Jona rị nwan ebeni!”
LUK.11.33	“Onwọnni onyẹ a mụye ukpẹ e bu ẹ e zuemẹ mọbụ e bu ẹ che okpuru afẹrẹ. Mba, w'e butọ a elu obu-ukpẹ kẹni onyẹ banhan o gi ẹ legha ụzọ.” 
LUK.11.34	“Ẹnya ị wụ ukpẹ rị ị ẹhụ. Omẹni ẹnya ị hụ ikẹn, ukpẹ jẹnkọ d'e jun imẹ i. Kanị omẹni ẹnya ị arị ikẹn, ishi jẹnkọ d'e jun imẹ i. 
LUK.11.35	Hụnkwọ a nwan nị ukpẹ rị imẹ i ẹlẹ ishi. 
LUK.11.36	Ya wụ, omẹni ukpẹ gbarị ị ẹhụ ile, n'o nwọnni mkpamkpa ọwụlẹ rị imẹ ishi, ẹhụ ị ile sikọ d'e mẹ ukpẹ-ukpẹ nọkẹ ebe ukpẹ rị e nwunkpu i.”
LUK.11.37	Ogẹn Jesu gi kugụ, onyẹ Itu-Farisi ohu nọ sị a bịa iwe ẹ d'e du ẹ ri ihiẹn-oriri. Ya ọ nọ jẹnmẹ; ọ nọ weri oche n'o rimẹ ihiẹn-oriri.
LUK.11.38	Ọ tụ onyẹ Itu-Farisi hụ ẹnya k'ọ hụn nị Jesu akwọnị ẹka a kẹ w'a kwọ n'o d'e rimẹ ihiẹn-oriri. 
LUK.11.39	Ya kẹ Di-nwọnni-ẹnyi nọ sị a, “Lee ẹ: ụnụ ndị Itu-Farisi a chanchan azụụn mkpu lẹ afẹrẹ ụnụ, kanị ẹnya-uku lẹ eje-ihiẹn jun imẹ ụnụ. 
LUK.11.40	Ndị-nzuzu! Ẹlẹ onyẹ mẹmẹ azụụn a mẹmẹzikwọ imẹ ẹ? 
LUK.11.41	Ka we ni nwan ihiẹn rị imẹ ẹ ye ndị igbẹnnyẹ, ogẹn ahụn ihiẹn ile a rịchanrịnnị ụnụ ọchan.
LUK.11.42	“Nsọngbu rị e che ụnụ ndị Itu-Farisi! Ụnụ a kụsọnmẹdẹ ohu-imẹ-iri ihiẹn wẹ gi e te ofe — kẹ arabasị-minti kẹ riu kẹ ihiẹn-akụnkụn nta ile, a latọ iye onyẹ ọwụlẹ ihiẹn run'ẹ lẹ inwọn ihiẹn-ọsụsụọ Osolobuẹ — ndịnị ka mkpa furu ụnụ k'a gha e mẹ, kanị ẹlẹ hụn ụnụ e gi latọ ndị ọzọ hụ.
LUK.11.43	“Nsọngbu rị e che ụnụ ndị Itu-Farisi, makẹni ọ sụọ ụnụ nị ụnụ a nọdị isi-ocho imẹ ụlọ-ofufe lẹni wẹ e kele ụnụ ọhụnma ogbe. 
LUK.11.44	Nsọngbu rị e che ụnụ! Ụnụ nọ kẹ ili wẹ marịnlẹni nị ili rọ, ịhịan hụ a gha elu ẹ bụ amarịn wẹ.”
LUK.11.45	Onyẹ ohu imẹ ndị-nkuzi Iwu nọ sị a, “Onyẹ-nkuzi, ị gha e ku ihiẹn ndịnị wẹ, ị rị a kparizikwọ ẹnyi nwẹn!”
LUK.11.46	Jesu nọ sị a, “Nsọngbu rị e chezikwọ ụnụ nwẹn, ndị-nkuzi Iwu! Ụnụ e buye ndị ọzọ ibu a fụ ọrụn obubu, kanị ụnụ lẹ enwẹn ụnụ ara tịnpụdẹ mkpịnsịn-ẹka ohu yeni wẹ ẹka bu ibu ndị ahụn.
LUK.11.47	“Nsọngbu rị e che ụnụ! Ụnụ a tụn ili ndị-amụma mbụ ndị nẹdi ụnụ gbu — 
LUK.11.48	a ghọsị nị ụnụ kwadọn ihiẹn ndị nẹdi ụnụ mẹ — makẹni, e gbu wẹ ndị-amụma, ụnụ nwẹn a tụn ili ndị-amụma ahụn wẹ gbu. 
LUK.11.49	Ufiri ihiẹnni kẹ Amamihiẹn Osolobuẹ gi sị, ‘M jẹnkọ d'e zijẹnni wẹ ndị-amụma lẹ ndị-ozi pụ-ichẹn: wẹ jẹnkọ d'e gbu ndị wẹ k'e gbu, kpokpo ndị wẹ k'e kpokpo.’ 
LUK.11.50	Ẹghẹẹ, kẹni wẹ jụ agbọnị ukwere ẹdeke ndị-amụma ile wẹ gbu kete wẹ kelẹ ụwa — 
LUK.11.51	ghakwọrị ẹdeke Ebẹlụ d'e ru ẹdeke Zẹkaraya wẹ gbutọ Ụlọ-nsọ, ẹgbata Ukpo nchụn-ẹjan lẹ Ebẹhụ rị nsọ. Ẹghẹẹ, m rị a gwa ụnụ, wẹ sikọ d'a jụ agbọnị ukwere wẹ ile!
LUK.11.52	“Nsọngbu rị e che ụnụ ndị-nkuzi Iwu! Ụnụ e wepụgụọ isafịn amamihiẹn: ụnụ lẹ enwẹn ụnụ abanyeni, ụnụ eyeni ndị rị a banyeni efe banye!”
LUK.11.53	Kẹ Jesu pụkọ ebahụn, ndị-nkuzi Iwu lẹ ndị Itu-Farisi nọ kọrịaman'a ọda-ọda, jụchanma a ọnụ ọda-ọda, 
LUK.11.54	a chọ ihiẹn rị a ọnụ, kẹni wẹ hụn ihiẹn wẹ e gi kwọndọn ẹ.
LUK.12.1	Kẹ ịhịan dọn rị e ruhẹ ọda-ọda, a zọgbudẹ ibe wẹ, Jizọsị nọ bu ụzọ sị ndị nsọnmazụụn a, “Kpachanpụ nị ẹnya makẹ yisti
LUK.12.2	Onwọnni ihiẹn kpumẹni hụn jẹnkọlẹni d'e kpupụ; onwọnni ihiẹn zuerini hụn jẹnkọlẹni d'a wa. 
LUK.12.3	Ya wụ, ihiẹn ọwụlẹ ụnụ ku imẹ ishi, wẹ jẹnkọ d'a nụ a ifọnrin-ifọn; ihiẹn ọwụlẹ ụnụ gụnma ụzọ ka-ụka ku imẹ mmughẹ, wẹ sikọ d'e gi ẹ yi oro elu ụlọ.
LUK.12.4	“Ndị ọwụ m, m rị a gwa ụnụ, atụlẹ ni egun ndị e gbu ẹhụ sụọ kanị asa wẹ ẹka mẹkarị ọhụn. 
LUK.12.5	Kama, nị m ghọsị ụnụ onyẹ ụnụ sikọ d'a tụ egun ẹ: tụ nị egun Onyẹ hụn e gbugụ ẹhụ, ọ sazịkwọ ẹka tụ ịhịan ye ọkụn-mmọn. Ẹghẹẹ, ịya kẹ ụnụ k'a tụ egun ẹ! 
LUK.12.6	Ẹlẹ ‘ịkọbọ’ ẹbụọ sụọ kẹ w'e re achụ
LUK.12.7	Osolobuẹ a gụngụọdẹ ntutu rị ụnụ isi. Atụlẹ ni nwan egun: ụnụ ka achụ mkpa a rị ẹnya Osolobuẹ — kẹ wẹ buhanlẹ ọda!
LUK.12.8	“M rị a gwapụ ụnụ ezioku, onyẹ ọwụlẹ nọ idẹnya ịhịan kweri n'ọ wụ nke m, mmẹ wụ Nwa nke Ịhịan jẹnkọ d'a nọ idẹnya ndị mmọn-ozi Osolobuẹ kwerizikwọ nị onyẹ hụ wụ nke m. 
LUK.12.9	Kanị, onyẹ nọ idẹnya ịhịan ghọrị nị ẹlẹ nke m, mmẹ wụ Nwa nke Ịhịan jẹnkọ d'a nọ idẹnya ndị mmọn-ozi Osolobuẹ kuzikwọ a nị hụnyẹ ẹlẹ nke m. 
LUK.12.10	Nị wẹ gbagharịghọ onyẹ kuja oku mmẹ wụ Nwa nke Ịhịan, kanị agbagharịkọ wẹ onyẹ kuja oku Mmọn-nsọ. 
LUK.12.11	Wẹ wejẹn ụnụ ọgwa ụlọ-ofufe mọbụ ọgwa ndị-ọkịkị mọbụ ndị-nze, ehuekwọlẹ ni uhue ihiẹn ụnụ k'e gi kinrin ọnụ ụnụ mọbụ ihiẹn ụnụ k'e ku. 
LUK.12.12	Makẹni, ogẹn ru, Mmọn-nsọ jẹnkọ d'a gwa ụnụ ihiẹn furu ụnụ k'e ku.”
LUK.12.13	Okẹnnyẹ ohu rị imẹ igunrun hụ nọ sị Jizọsị, “Onyẹ-nkuzi, dodo gwa nwẹnẹ m n'o keye m ukuu nẹdi ẹnyi latọnị ẹnyi.” 
LUK.12.14	Jizọsị nọ sị a, “Di-ẹnyi, onyẹ tumẹ m d'a hannị ụnụ ẹbụọ eṅẹn mọbụ keni ụnụ ihiẹn?”
LUK.12.15	Ya ọ nọzị sị igunrun hụ, “Kpachanpụkwọ nị ẹnya; gbanị nị ẹnya-uku ile ọsọ; makẹni, ẹlẹ ihiẹn bu ọda ịhịan nwọn wụ ndụn a.” 
LUK.12.16	Ya kẹ Jizọsị nọ tanị wẹ iluni: “Ugbo ọdanfịn ohu mẹn'ẹ ihiẹn ọda-ọda. 
LUK.12.17	Ọ sị enwẹn ẹ, ‘Enwọn m ebe m'e butọ ihiẹn ugbo m. Kị m'e mẹ nwan?’ 
LUK.12.18	Ọ sị enwẹn ẹ, ‘Lee ihiẹn m sikọ d'e mẹ: m k'a tọtuchanrịn ọban m ile, a rụn m ndị ka wẹ e sue; ebẹhụ kẹ m jẹnkọ d'e dọnmẹ ọka m lẹ ihiẹn m ndị ọzọ. 
LUK.12.19	Ogẹn hụ, m k'a sị enwẹn m, “Enwẹn m, y'e nwọngụọ ihiẹn ọda-ọda, o k'e zu i ahụa ole-lẹ-ole lalanị! Eyezilẹ enwẹn i nsọngbu! Ri! Ra! Rimẹ ụwa!” ’ 
LUK.12.20	Kanị Osolobuẹ nọ sị a, ‘Onyẹ nzuzu! Uhinhinni kẹ wẹ jẹnkọ d'a napụ ị ndụn ị! Onyẹ jẹnkọ nwan d'e nwọnrin ihiẹn ndịnị ile i rụntọ?’ ”
LUK.12.21	Igi mẹkin iluni, Jizọsị nọ sị, “Ẹnịna k'o k'a rịnị ndị hụ a kpatọnị enwẹn wẹ akụ-lẹ-ụba kanị ẹlẹ wẹ ọdanfịn imẹ ihiẹn Osolobuẹ.”
LUK.12.22	Ya Jesu nọ sị ndị nsọnmazụụn a, “Ya kẹ m gi rị a gwa ụnụ ehuelẹ uhue ihiẹn ụnụ jẹnkọ d'e ri gi rị ndụn mọbụ ihiẹn ụnụ jẹnkọ d'e yi. 
LUK.12.23	Ndụn ka ihiẹn-oriri; ẹhụ ka ẹkwa. 
LUK.12.24	Lekpọ nị nnụnụ: w'a ra kụn ihiẹn, w'ara ghọtọ; enwọn wẹ ebe w'e kpọntọ ihiẹn — kẹ mmughẹ kẹ ọban, kanị Osolobuẹ hụ e ye wẹ ihiẹn-oriri! Bụ ụnụ ka mkpa a rị ọda-ọda karị nnụnụ! 
LUK.12.25	Imẹ ụnụ ile, onyẹ k'a saẹka gi uhue ọ rị e hue tọcheni mgbahunmẹ ọkụrọkụ ohu? 
LUK.12.26	Omẹni y'a sakọ ẹka mẹ ihiẹn mẹ ẹkẹrẹ ẹnịna, k'ị rị nwan e sọngbuni enwẹn i yeni ihiẹn ndị ọzọ?
LUK.12.27	“Lekpọ ni kẹ obobo rị ọfịa dọn e sue: w'a ra lụkpọ mọbụ kpa ẹkwa — kanị, m rị a gwa ụnụ ezioku, kẹ Solomọnụ e nwọnhanlẹ ikpẹn, onwọnni ekikẹn o kẹn mahan mma kẹ hụn ọwụlẹ imẹ obobo ndịnị. 
LUK.12.28	Omẹni ẹnịna kẹ Osolobuẹ e kọn ẹfịfịa ekikẹn, ẹfịfịa w'a hụn ebeni tannị, eki fọn a tụ w'a ye ọkụn, o kọnkọ ụnụ hụn ka mma? Heuu, ndị okukwe nta!
LUK.12.29	“Ya wụ, emẹzilẹ ni oku ihiẹn ụnụ jẹnkọ d'e ri lẹ ihiẹn ụnụ jẹnkọ d'a ra; egizilẹ n'ẹ sọngbu enwẹn ụnụ. 
LUK.12.30	Makẹni, ihiẹn ndịnị kẹ ndị ile rị elu-ụwa a chụsọnmẹ, kanị Nẹdi ụnụ a marịnghọ nị wẹ rị ụnụ mkpa. 
LUK.12.31	Kama, chụmagụ ni Alị-eze ẹ, o sikọ d'e yezikwọ ụnụ ihiẹn ndịnị wẹ.
LUK.12.32	“Ụmụ-atụnrụn m, atụlẹ ni egun, makẹni ọ sụọghọ Nẹdi ụnụ n'o ye ụnụ Alị-eze. 
LUK.12.33	Repụ nị ihiẹn ụnụ nwọn, we egho ẹ ye ndị igbẹnnyẹ, ya kẹ ụnụ e gi kwarị ẹkpa ghalẹni a kahị, nwọnferi akụ-lẹ-ụba imẹ elu-igwee. Ohin asakọ ẹka ru ebahụn; ẹkịka asakọ ẹka ri ihiẹn rị ebẹhụ. 
LUK.12.34	Makẹni, ebe ụnụ butọ ihiẹn ụnụ kẹ obi ụnụ jẹnkọ d'a rịzịkwọ.
LUK.12.35	“Kwademẹ ni ọrụn; ụnụ a mụye ukpẹ ụnụ; 
LUK.12.36	nọ nị kẹ ndị rị e che di-nwọnni wẹ n'ọ gha oriri agbamẹkụkwọ lụa, kẹni ọ lụahahụ dụ ẹka, ụnụ a gụnpụn'a ụzọ ozigbo. 
LUK.12.37	O jẹnkọ d'a rịnị idibo ndị ahụn mma omẹni di-nwọnni wẹ lụakunrun wẹ ebe wẹ mụ ẹnya, e che ẹ. M rị a gwa ụnụ ezioku, o k'a sị wẹ ri ra, ọ kwademẹ gi ẹka a e buye wẹ y'a. 
LUK.12.38	Ọ sụọn'a imẹ abalị mọbụ igirigi ụtụntụn k'o gi lụa, ọ hụn wẹ ẹrịra, o k'a rịnị wẹ mma! 
LUK.12.39	Marịnkwọ nị nị omẹni onyẹ nwọn ụlọ te marịn ogẹn onyẹ ohin e gi bịa, o ke nị a gbukpọ iwe ẹ banhan. 
LUK.12.40	Kwademẹzikwọ nị nwan, makẹni Nwa nke Ịhịan sikọ d'a bịa ogẹn ụnụ tụlẹni ẹnya a.”
LUK.12.41	Pita nọ sị, “Di-nwọnni-ẹnyi, ẹnyi sụọ k'ị rị a tụnị iluni ra ịhịan ile?” 
LUK.12.42	Di-nwọnni-ẹnyi nọ za, “Onyẹ wụ onyẹ nlepụ-ẹnya ahụn furu wẹ gi e dọn ẹnya, marịn ihiẹn, hụn di-nwọnn'ẹ bu idibo rị iwe ẹ che ẹka, n'ọ hụn ụzọ e ye wẹ ihiẹn-oriri furu onyẹ-onyẹ ogẹn o furu? 
LUK.12.43	O k'a rịn'a mma omẹni di-nwọnn'ẹ lụakunrun ẹ ebe ọ rị e mẹ ihiẹn ahụn ọ sị a mẹ! 
LUK.12.44	Ezioku kẹ m rị a gwa ụnụ, di-nwọnn'ẹ jẹnkọ d'e we ihiẹn ile o nwọn che ẹ ẹka lepụ ẹnya.
LUK.12.45	“Kanị, omẹni odibo hụ a sị enwẹn ẹ, ‘Di-nwọnni m e biekẹ d'a lụa’, o gbumẹ idibo ibe ẹ ili — ikẹnnyẹ lẹ ikpoho ndị ahụn wẹ buche ẹ ẹka, e ri, a ra, a ra manya a tụ, 
LUK.12.46	di-nwọnn'ẹ jẹnkọ d'a lụakunrun odibo hụ ụhụọhịn ọ tụlẹni ẹnya a, ogẹn ọ marịnlẹni. O k'e mẹshi ẹ ikẹn, we ẹ che ebe ndị kwerilẹni rị.
LUK.12.47	“Odibo hụn marịn ihiẹn di-nwọnn'ẹ chọ bụ ọ kwademẹni mọbụ o mẹn'ẹ, wẹ sikọ d'a fịan a mkpịnsịn ọda-ọda. 
LUK.12.48	Kanị, odibo marịnlẹni ihiẹn di-nwọnn'ẹ chọ mẹ ihiẹn w'e gi fịan a mkpịnsịn, a fịan w'a hụn bulẹni ọda.
LUK.12.48	“Ihiẹn bu ọda kẹ w'a tụ ẹnya a ẹka onyẹ wẹ ye ihiẹn bu ọda; kanị, hụn ka ọda kẹ w'a tụ ẹnya a ẹka onyẹ wẹ buche ihiẹn ka ọda ẹka.
LUK.12.49	“M bịa d'a mụ ọkụn ye ụwa. K'ọ rị m, ọ dụnmagụọdẹ! 
LUK.12.50	Kanị wẹ jẹnkọ d'e gi afụnfụn mẹgụ m mirin-Chuku; ẹhụ efukọ m d'e ru ni e mẹgụ m ya wụ mirin-Chuku. 
LUK.12.51	Ụnụ rị e ro ni m bịa d'e wẹhẹ udọn elu ụwa? Mba, ezioku kẹ m rị a gwa ụnụ, ẹlẹ udọn kanị nkebe! 
LUK.12.52	Gha ogẹnni jẹnmẹ, mmadụ isẹn rị ụlọ sikọ d'e gi ufiri m kebe: ẹtọ hụ azụụnnị, ẹbụọ hụ azụụnnị, wẹ hụ a lụsọn ibe wẹ; 
LUK.12.53	nẹdi hụ a lụsọn nwa a okẹnnyẹ, okẹnnyẹ hụ a lụsọn nẹdi ẹ; nnẹ hụ a lụsọn nwa a okpoho, okpoho hụ a lụsọn nnẹ ẹ; nnẹ-di hụ a lụsọn nwunyẹ-nwa a, nwunyẹ hụ a lụsọn nnẹ-di ẹ.”
LUK.12.54	Jizọsị nọ sịzịkwọ ndị hụ, “Ụnụ hụn kẹ mirin rị e ru ibẹka ndịdan ẹnyanwụn, ụnụ e sị nị mirin jẹnkọ d'e zue; o mẹgụkwọ, o zue. 
LUK.12.55	Ụnụ hụnzị a nị ufere gha ẹbamịn ndịdan-mirin fehẹ, ụnụ e sị nị uwowo jẹnkọ d'a rị; o mẹgụkwọ, ọ rị. 
LUK.12.56	Ndị ihunnaị! Ụnụ ma kẹ w'e lee alị lẹ igwere e ku kẹ ụhụọhịn jẹnkọ d'a rị; kị haịnzị ụnụ gilẹni a saẹka e lee ihiẹn rị e mẹ ogẹnni e ku ihiẹn ọ ghọsị?
LUK.12.57	“Kị haịn ụnụ gilẹni a marịn ihiẹn rị mma? 
LUK.12.58	Lịlịma nị ịyụ lẹ onyẹ ikpe i dọn, ụnụ gini d'e ru ọgwa, amamgbe ọ dọkpụn ị ye ọka-ikpe, ọka-ikpe e we i ye onyẹ ẹwuru-ogi, ọ tụ i ye imẹ ụlọ-ngan. 
LUK.12.59	M rị a gwa ị ezioku, i k'a tọ ebahụn d'e ru nị y'a hanchanrịn ihiẹn ile wẹ be i d'e rudẹ ịkọbọ ka ntịn.”
LUK.13.1	Ogẹn ohu hụ kẹ ụfọdụ ndị rị ebẹhụ gi gwa Jesu oku ndị Galili hụ Paịleti gbu ebe wẹ rị a chụnyeni Osolobuẹ ẹjan, gi ẹdeke wẹ gwọ ẹjan ahụn. 
LUK.13.2	Jesu nọ shịarị wẹ, sị, “Ụnụ rịdẹ nwan e ro ni ihiẹn mẹ ndị Galili hụ ghọsị nị uwẹ ka ndị Galili ile họdụnị njọ e mẹ ra? 
LUK.13.3	Mba! M rị a gwa ụnụ, omẹni ụnụ lẹ enwẹn ụnụ erogharịnị, ụnụ ile sikọ d'a lazịkwọ iwi kẹ wẹ. 
LUK.13.4	Ra ụnụ ro ni mmadụ mmẹsatọ ahụn ụlọ-uku rị Silụam dangbu ka ndị ọzọ ile bi imẹ Jerusalẹm njọ e mẹ? 
LUK.13.5	Mba! M rị a gwa ụnụ, omẹni ụnụ erogharịnị, ụnụ ile jẹnkọ d'a la iwi kẹ wẹ.”
LUK.13.6	Ya Jesu nọ tanị wẹ iluni: “Okẹnnyẹ ohu kụn figi imẹ alị vaịnị a. Ọ hụ a chọha mkpụrụ elu figi hụ, ọ hụnnị. 
LUK.13.7	Ọ nọ sị onyẹ hụn e lepụn'a alị vaịnị hụ ẹnya, ‘Lee ẹ, kete ahụa ẹtọ ịnwaịn kẹ m bịama d'a chọ mkpụrụ elu figini, ahụnnị m. Gbutu ẹ! K'ọ rị e wiwini alị?’ 
LUK.13.8	Kanị, onyẹ e lepụ ugbo hụ ẹnya nọ sị a, ‘Diọkpa, dodo hapụzị a ahụa ohu sụọ, nị m hụn ụzọ guhunmẹ ukun ẹ, buche ẹ fẹtalaịza. 
LUK.13.9	Ọ mị mkpụrụ akan-ile, ọ hụ mma; kanị, omẹni ọ mịnị, n'i sikọ d'e gbutu ẹ, y'e gbutu ẹ.’ ”
LUK.13.10	Ụhụọhịn Ezumikẹn ohu, Jesu rị ụlọ-ofufe, a kuzi. 
LUK.13.11	Okpoho ohu eje-mmọn rị imẹ ẹ rị ebẹhụ. Eje-mmọn hụ hiemẹ ẹ kete ahụa mmẹsatọ; ara saẹka tịnpụ. 
LUK.13.12	Ogẹn Jizọsị gi hụn a, ọ kpọchen'ẹ, sị, “Okpoho, Osolobuẹ a tọpụgụọ ị imẹ emuni rị a kụn'ị!” 
LUK.13.13	O bu ẹka kwasị a, okpoho hụ nọ tịnpụ ozigbo, jama Osolobuẹ mma.
LUK.13.14	Kanị iwe nọ we onyẹ-isi ụlọ-ofufe nị Jizọsị zụọ ịhịan Ụhụọhịn Ezumikẹn. Ọ nọ gwama ndị rị ebẹhụ oku, “Akpọhịn isin rị a hụn furu ẹnyi e gi rụn ọrụn. Bịa nị ogẹn hụ d'a zụọ isi, ẹlẹ Ụhụọhịn Ezumikẹn!”
LUK.13.15	Di-nwọnni-ẹnyi nọ sị, “Ndị ihunnaị! Imẹ ụnụ, onyẹ ghalẹni a tọpụ efin ẹ mọbụ jaki ẹ ebe o limẹtọ a Ụhụọhịn Ezumikẹn, e wejẹn ẹ d'a ra mirin?”
LUK.13.16	“Lee ni nwan okpohoni: nwa Ebraham hụn Ekwensụ kẹn ẹgbụn kete ahụa mmẹsatọ; o runi hụn w'a tọpụ Ụhụọhịn Ezumikẹn?” 
LUK.13.17	Ogẹn o gi ku ihiẹnni, ifẹnrẹn nọ mẹ ndị iṅẹnrẹn ẹ. Kanị igunrun ahụn rị ebẹhụ hụ a ghọghọ makẹ ihiẹn atụmẹnya ile ọ rị e mẹ.
LUK.13.18	Ya Jesu nọ nwan sị, “Kị Alị-eze Osolobuẹ yi? Kị m'e gi ghọsị k'ọ nọ? 
LUK.13.19	Ọ nọ kẹ ebe onyẹ ohu nọ weri mkpụrụ mọstadị, kụn a ye ugbo-nta a, o sue, han kẹ osisi, nnụnụ a bịa d'a kụ ẹkụụ e ye agalaba a.”
LUK.13.20	Jesu nọ sịzị, “Kị m'e gi ghọsị kẹ Alị-eze Osolobuẹ nọ? 
LUK.13.21	Ọ nọ kẹ ebe okpoho ohu nọ weri ẹkẹrẹ yisti brẹdi gi a fụ, gwọgbama ya lẹ ọka wẹ gwe hụn jun adana
LUK.13.22	Jesu rị ụzọ o gi jẹnkọ Jerusalẹm; ọ hụ a banyesọnmẹ obodo uku lẹ ndị mẹ ẹkẹrẹ, jẹnkọ, a kuzi ndị rị imẹ wẹ. 
LUK.13.23	Onyẹ ohu nọ jụ a ajụjụ, sị, “Di-nwọnni-ẹnyi, ndị k'e nwọn nzụọpụha ebukọ ọda?” Jizọsị sị wẹ, 
LUK.13.24	“Shikwọ nị ọnwụn nị ụnụ banye ọnụmụzọ hụ mẹ warara! Makẹni ndị bu ọda jẹnkọ d'a lịlịma nị wẹ banye, kanị asakọ wẹ ẹka.
LUK.13.25	“Makẹni, onyẹ nwọn ụlọ ma ama gụnma ụzọ, ụnụ e turu ezi ebahụn dụma ẹka ọnụmụzọ, a sị, ‘Di-nwọnni-ẹnyi, dodo gụnpụnị ẹnyi ụzọ!’ O jẹnkọ d'a za ụnụ, sị, ‘Amarịn m ebe ụnụ gha bịa!’ 
LUK.13.26	Ogẹn hụ, ụnụ k'a gha a sị, ‘Ẹlẹ ẹnyi lẹ ịyụ wị ri, ẹlẹ ẹnyi lẹ ịyụ wị ra? Y'a nọgụọdẹ ọgbara-ogbe ẹnyi kuzi!’ 
LUK.13.27	Kanị o k'a sị, ‘Amarịn m ebe ụnụ gha bịa! Pụnị nị m, ụnụ ile hụn e mẹ njọ!’ 
LUK.13.28	Ịkwan-ẹkwan lẹ ịta nkwẹnrẹn-eze jẹnkọ d'a rị ogẹn ụnụ e gi hụn Ebraham lẹ Aziki lẹ Jekọpụ lẹ ndị-amụma ile imẹ Alị-eze Osolobuẹ, kanị a tụ wẹ ụnụ lẹ enwẹn ụnụ ye ezi!”
LUK.13.29	“Ịhịan jẹnkọ d'a gha ẹbamịn ẹnọ rị ụwa bịa d'e ri oriri imẹ Alị-eze Osolobuẹ. 
LUK.13.30	Eziẹ, o nwọnghọ ndị kpan azụụn ogẹnni jẹnkọ d'a wụ ibuzọ ogẹn ahụn lẹ ndị bu ụzọ kikẹnni jẹnkọ d'a wụ ikpanzụụn.”
LUK.13.31	Ogẹn hụzịkwọ, ụfọdụ ndị Itu-Farisi nọ bịa d'e kunrun Jizọsị, sị a, “Ghakwọ ebeni pụ, makẹni Hẹrọdụ chọ n'o gbu i!” 
LUK.13.32	Jesu nọ sị wẹ, “D'a gwanị nị m ufu ahụn e mẹ ẹro nị m sị, ‘Gọn ntịn, m rị a chụpụ eje-mmọn tannị, a zụọ ndị emu rị a kụ; ekile e mẹzi m ẹrịra; nke akpọhịn ẹtọ, a rụnchanrịn m ọrụn m.’ 
LUK.13.33	K'osilẹrị, m pụkọ apụkọ, makẹni m k'a rịrịrị ụzọ tannị lẹ ekile lẹ nwẹnẹ-eki hụn m gi jẹnkọ Jerusalẹm, makẹni w'a ra gbu onyẹ-amụma ụzọ ọzọ mmanị Jerusalẹm.
LUK.13.34	“Heuu Jerusalẹm! Jerusalẹm!! Obodo hụn e gbu ndị-amụma, e gi ọmụma a magbu ndị wẹ zihẹn'ẹ! Mgbe ole-lẹ-ole kẹ m chọpụ nị m kpọnkikomẹ ndị rị imẹ i kẹ nneku-ọhụhụ dọn e kpọnkikomẹ ụmụ a e ye okpuru nku ẹ, kanị y'a nịnị m! 
LUK.13.35	Lee ẹ, a la wẹ nwan Ụlọ ị tọn'ị! M rị a gwa ị, y'a hụnkọzị m d'e ru ogẹn i jẹnkọ d'a sị ‘Ngọzi ya rịnị onyẹ ahụn gi ẹfan Di-nwọnni-ẹnyi lala.’ ”
LUK.14.1	Ụhụọhịn Ezumikẹn ohu, Jizọsị jẹn d'e ri ihiẹn-oriri iwe onyẹ-isi ohu imẹ ndị Itu-Farisi; ndị rị e ke Jizọsị nke hụ e ke ẹ. 
LUK.14.2	Ya kẹ okẹnnyẹ ohu ẹhụ a fun nọ pụha ihun Jizọsị ebẹhụ. 
LUK.14.3	Jesu nọ jụ ndị-nkuzi Iwu lẹ ndị Itu-Farisi, sị, “Iwu e kwerighọ nị wẹ zụọ ịhịan emu Ụhụọhịn Ezumikẹn ra o kwerini?”
LUK.14.4	Wẹ nọ gba nkịtịn. Ya Jesu nọ weri okẹnnyẹ hụ, zụọ a, sị a lama. 
LUK.14.5	Ya ọ nọ sị wẹ, “Imẹ ụnụ ile onyẹ kẹ nwa a okẹnnyẹ mọbụ okẹn-efin ẹ k'a danban ọmị Ụhụọhịn Ezumikẹn, o wepụhan'a ozigbo?” 
LUK.14.6	Kanị, asanị wẹ ẹka za ihiẹn ọwụlẹ.
LUK.14.7	Jesu a hụn kẹ ndị ọbịa rị a họrịsọnmẹ isi-ocho, ọ nọ kuzimẹ wẹ, sị, 
LUK.14.8	“Wẹ kpọ ị oriri-agbamẹkụkwọ, ejẹnlẹ d'a nọdị isi-ocho. Amamgbe ọ wụrụ n'o nwọn onyẹ kanị ị wẹ kpọzị oriri, 
LUK.14.9	onyẹ hụ kpọ ụnụ oriri a bịa d'a sị ị, ‘Ọwụ m, lihi ọtọ nị onyẹni nọdị alị.’ Ogẹn hụ y'e gi ifẹnrẹn jẹnmẹ d'a nọdị ocho nwọnlẹni ọghọ. 
LUK.14.10	Kama, wẹ kpọ ị oriri, jẹn d'a nọdị alị oche nwọnlẹni ọghọ; kẹni onyẹ hụn kpọ ị oriri bịa, ọ sị ị, ‘Ọwụ m, bịa d'a nọdị isi-oche.’ Ogẹn ahụn ọghọ e jun i ẹhụ ihun ndị wẹ kpọ yụ lẹ wẹ oriri ahụn.”
LUK.14.11	“Makẹni onyẹ weshi enwẹn ẹ elu, e welụa w'ẹ alị; onyẹ welụa enwẹn ẹ alị, e weshi w'ẹ elu.”
LUK.14.12	Ya Jizọsị nọ sị onyẹ hụn kpọ a oriri, “Ị gha kpọ oriri, akpọlẹ ndị ọwụ ị mọbụ nwẹnẹ i mọbụ ndị nke ụnụ mọbụ ndị-ịdanfịn ibe i amamgbe w'a kpọgwarị ị, ọhụn a wụrụ ụgwọ-ọrụn ị.
LUK.14.13	“Kama, ị kpọ oriri, kpọ ndị igbẹnnyẹ lẹ ndị ngụrọ lẹ ndị ụkụ rịlẹni ikẹn lẹ ndị ẹnya-ishi.
LUK.14.14	“I jẹnkọ d'e nwọnhẹn ngọzi makẹni asa wẹ ẹka kụkin i y'ẹ, Osolobuẹ sikọ d'a kụkin i y'ẹ ụhụọhịn hụ ndị ezi-omumẹ k'a gha ọnwụn lihi.”
LUK.14.15	Onyẹ ohu imẹ ndị bịa oriri hụ a nụ ihiẹn Jesu ku, ọ nọ sị, “Onyẹ hụn k'e ri oriri hụ imẹ Alị-eze Osolobuẹ, nke ẹ a rịkakwọ mma!”
LUK.14.16	Jizọsị nọ sị a, “Okẹnnyẹ ohu kpọ oriri hi-ogbe, kpọ ndị bu ọda oriri ahụn. 
LUK.14.17	Ogẹn oriri hụ e ru, ọ nọ zi odibo ẹ d'a sị ndị ọ kpọ oriri, ‘Bịa nị nị e mẹmẹgụọ m ihiẹn ile!’
LUK.14.18	“Kanị, wẹ ile nọ rịọma a: onyẹ ibuzọ sị odibo hụ, ‘M ṅọnhụ alị, iwu wụ nị m k'e jẹn d'e lele ẹ. Dodo, asa m ẹka bịa.’ 
LUK.14.19	Onyẹ ọzọ sị, ‘M ṅọnhụ okẹn-efin iri wẹ gi a rụn ugbo; m jẹnkọ nwan d'e lele wẹ; dodo asa m ẹka bịa.’ 
LUK.14.20	Onyẹ ọzọ sị, ‘M lụ nwunyẹ nke ọhụn, asa m ẹka bịa.’ 
LUK.14.21	Ya nwata iwe okẹnnyẹ hụ nwọn ụlọ nọ bịa d'a gwa a k'o jẹn. Olulu nọ bu di-nwọnn'ẹ ọ nọ sị odibo ẹ, ‘Jẹnmẹ nwan ọgbara-ogbe lẹ ụzọ ụpụ ile ozigbo d'e wẹhẹsọnmẹ ndị igbẹnnyẹ lẹ ndị ngụrọ lẹ ndị ẹnya-mpịn lẹ ndị ụkụ wẹ rịlẹni ikẹn.’ 
LUK.14.22	Omẹgụ, odibo hụ nọ bịa, sị a, ‘Diọkpa, e mẹgụọ m ihiẹn i zi m, kanị ebẹhụ eke junkwọ.’ 
LUK.14.23	Ya di-nwọnn'ẹ nọ sị a, ‘Shi nwan ụwaya lẹ nwa-ozue: lịlịma n'ị mẹ ịhịan bịa kẹni ụlọ m jun. 
LUK.14.24	M rị a gwa ụnụ, onwọnni akpụ onyẹ ohu imẹ ndị hụ wẹ bu ụzọ kpọ hụn jẹnkọ d'a danmịn ihiẹn-oriri m!’ ”
LUK.14.25	Igunrun hi ogbe sọnkọ nwan Jesu, o gbehutọ, sị wẹ, 
LUK.14.26	“Onyẹ bịa d'e kunrunni m bụ ihiẹn m asụọn'a karị ihiẹn nẹdi ẹ lẹ nnẹ ẹ lẹ nwunyẹ ẹ lẹ ụmụ a lẹ umunẹ-ẹ-ikẹnnyẹ lẹ umunẹ-ẹ-ikpoho, ẹghẹẹ, karịdẹ ndụn a, ọ sakọ ẹka wụrụ onyẹ nsọnmazụụn m; 
LUK.14.27	onyẹ burulẹni obe nke ẹ sọnmẹ m asakọ ẹka wụ onyẹ nsọnmazụụn m.
LUK.14.28	“Imẹ ụnụ ile, onyẹ k'a chọ n'ọ tụn okẹn ụlọ, o buni ụzọ nọdị alị, chọpụhagụ ihiẹn k'a bann'a kẹni ọ marịn kẹ o nwọnghọ egho k'e zu ẹ rụnchanrịn a? 
LUK.14.29	Omẹni o mẹn'ẹ, o gbegụ iyetọ a, nị ọ sanị ẹka tụngụ a, ndị rị a hụnn'a a mụma a ẹmụ, 
LUK.14.30	a sị, ‘Onyẹni jẹn d'a tụnma ụlọ, kanị ọ sanị nwan ẹka tụngụ a!’
LUK.14.31	“Ra o nwọndẹ eze jẹnkọ d'e kunrun ibe ẹ hụn lala d'a lụsọn ẹ agha, o buni ụzọ nọdị alị lelegụ kẹ n'ọ saẹka gi mmadụ nnụ-uku iri o nwọn che hụn gi mmadụ nnụ-uku ọgụn lala d'a lụsọn ẹ agha? 
LUK.14.32	Ọ hụn a n'ọ sakọ ẹka, ọ họrị ịhịan zijẹnni hụn lala d'a lụsọn ẹ agha ebe o kelẹni nọkunmẹ ẹ, ni wẹ d'a rịọ a nị wẹ dọn. 
LUK.14.33	Ẹrịrazịkwọ, onwọnni onyẹ ọwụlẹ imẹ ụnụ hụn k'a s'ẹka wụ onyẹ nsọnmazụụn m mmanị ọ latọchanrịn ihiẹn ile ọ nwọn!
LUK.14.34	“Nnu rị mma; kanị omẹni nnu asụọzịnị ụsụọ, nanị w'e dọn mẹ ẹ n'ọ sụọmazị ụsụọ? 
LUK.14.35	Onwọnni erere ọ ban: ọ rịkọ mma alị; ọ rịkọ mma wẹ e gi mẹmẹ fẹtalaịza. W'e kpọn ẹ hụ e tuhu. Onyẹ nwọn ntịn o gi a nụ ihiẹn, y'a nụ.”
LUK.15.1	Ndị ile a na ụgwọ-isi lẹ ndị wẹ gi njọ marịn hụ a nọkunmẹ Jizọsị nị wẹ gọn ẹ ntịn. 
LUK.15.2	Ndị Itu-Farisi lẹ ndị-nkuzi Iwu nọ dẹnwịnnwịnma, a sị, “Okẹnnyẹni a nabanhan ndị njọ, e sọn wẹ e ri ihiẹn-oriri.”
LUK.15.3	Ya Jizọsị nọ tanị wẹ iluni: 
LUK.15.4	“Imẹ ụnụ, onyẹ k'e nwọn atụnrụn ọgụn-isẹn, ohu e tuhu, ọ latọnị ohu-arịa-ọgụn-isẹn họdụnị ebẹhụ o wejẹn wẹ d'a kpa nni, jẹn d'a chọ ohu hụ tuhuni d'e ru mgbe ọ hụn a? 
LUK.15.5	Ọ hụn a, o k'a pa che uvun, a ghọghọ; 
LUK.15.6	o ru ụlọ, ọ kpọgbama ndị ọwụ a lẹ ndị bikunmẹn'ẹ, sị wẹ, ‘Sọn ni m ghọghọ, ni a hụngụọ m atụnrụn m tuhuni.’ 
LUK.15.7	M rị a gwa ụnụ, ẹrịra kẹ ịghọghọ jẹnkọ d'a rị elu-igwee ọda-ọda yeni onyẹ-njọ ohu rogharịnị karị ndị ezi-omumẹ ohu-arịa-ọgụn-isẹn hụn nrogharị rịlẹni mkpa. 
LUK.15.8	“Ra elee okpoho nwọn egho ọrụn akpọhịn iri, egho ọrụn akpọhịn e tuhu, hụn jẹnkọlẹni d'a mụye ukpẹ, zachanrịn mmụlọ iwe ẹ, chọ a ntan, chọ a imọn d'e ru n'ọ hụn a? 
LUK.15.9	Ọ hụn a, ọ kpọkikomẹ ndị ọwụ a lẹ ndị bikunmẹn'ẹ, sị wẹ, ‘Sọn ni m ghọghọ, n'a hụngụọ m egho m tuhuni.’ 
LUK.15.10	M rị a gwa ụnụ, ẹrịra kẹ ịghọghọ dọn a rị imẹ igunrun ndị mmọn-ozi Osolobuẹ makẹni onyẹ-njọ rogharị erogharị.”
LUK.15.11	Jizọsị nọzị sị, “Okẹnnyẹ ohu mụ ikẹnnyẹ ẹbụọ. 
LUK.15.12	Ọ nọbe hụn-nta nọ sị nẹdi ẹ, ‘Baba, ye m ihiẹn runi m.’ Ya okẹnnyẹ hụ nọ kebe ihiẹn ẹ, ye ẹ hụn run'ẹ.
LUK.15.13	“O ke mẹhụ akpọhịn ole, hụn-nta nọ bu ihiẹn ile wẹ keye ẹ re, shi alị teni, nọ ebahụn ritịta egho ẹ yeni obibi nwọnlẹni isi. 
LUK.15.14	Ogẹn o gi rigụ ihiẹn ile o nwọn, okẹn ụnwụn nọ mụgbarị alị hụ, elu nọ fụma a. 
LUK.15.15	Ya ọ nọ jẹnmẹ d'a rụnmanị onyẹ alị hụ ọrụn, ọ nọ zi ẹ shi ebe ọ nọ a zụn anụ d'e yemẹn'ẹ ezin ihiẹn-oriri. 
LUK.15.16	O te rị a n'o gi ihiẹn-oriri ezin e gbọn ẹgụn, kanị onwọnni hụn w'a nị a ri.
LUK.15.17	“Ogẹn uche ẹ gi lụa, ọ nọ sị, ‘Ndị hụ ile nẹdi m we ọrụn e ri e rihọdụ, kanị ẹgụn hụ e gbu m ebeni? 
LUK.15.18	M jẹnkọ d'e lihi, buru nẹdi m; m jẹnkọ d'a sị a, “Baba, e mẹọlẹ m elu-igwee njọ, mẹzikwọ ị njọ. 
LUK.15.19	Efuruzini m onyẹ wẹ sikọ d'a kpọ nwa ị; weri m kẹ onyẹ ohu imẹ ndị hụn i we ọrụn.” ’
LUK.15.20	“Ya ọ nọ buli, buru nẹdi ẹ. Kanị, ebe ọ rị ebe teni, nẹdi ẹ nọ lechen'ẹ; omikẹn nwa a nọ mẹ nẹdi ẹ ọda-ọda, ọ nọ gbaburu nwa a, dide ẹ, susu ẹ ọnụ. 
LUK.15.21	Ya nwa a nọ sị nẹdi ẹ, ‘Baba, e mẹọlẹ m elu-igwee njọ, mẹzikwọ ị njọ, efuruzini m onyẹ w'a kpọ nwa ị.’
LUK.15.22	“Kanị, nẹdi ẹ nọ kpọ ndị idibo ẹ, sị wẹ, ‘Ozigbo-ozigbo! Wẹhẹ ni ẹkwa hụn kachanrịn mma yimẹ ẹ! Yimẹ n'ẹ ọla ẹka! Yimẹn'ẹ akpụkụ! 
LUK.15.23	Wepụha nị nwa-efin ahụn kachanrịn mma ẹnyi zụntọ nị ẹnyi gbu ẹ! Nị ẹnyi ri ni oriri, nị ẹnyi ghọghọ — 
LUK.15.24	makẹni nwa m nị te nwụnhụn anwụnhụn, kanị ọ rị nwan ndụn; o te tuhu etuhu, kanị a hụngụọ m'a nwan.’ Wẹ nọ rimẹ oriri, ghọghọma.
LUK.15.25	“Nwa a hụn kanị rị ugbo ogẹnni. Ogẹn o gi lala, o rumẹ ẹhụ ụlọ, ọ nọ nụ egu wẹ rị a kpọ, e tẹn. 
LUK.15.26	Ya ọ nọ kpọ odibo ohu, jụ a, ‘Kị rị e mẹ?’ 
LUK.15.27	Odibo hụ nọ sị a, ‘Nwẹnẹ i bịa abịa; nẹdi i e gbugụọ nwa-efin ahụn kachanrịn mma ọ zụntọ, makẹni ọ lụaha udọn lẹ ndọnkwa, onwọnni ihiẹn mẹn'ẹ.’ 
LUK.15.28	Iwe nọ wemẹ nwẹnẹ ẹ hụn kanị, o kwerini ban mmụlọ. Ya kẹ nẹdi ẹ nọ pụha, rịọma a. 
LUK.15.29	Kanị, ọ sị nẹdi ẹ, ‘Lee ẹ, kete ahụa ole-lẹ-ole m hụ e fe i kẹ igbọn, enupụtunini m'i isi. Kanị, y'e yetudẹni m nwa-ewu mmaka nị mmẹ lẹ ndị ọwụ m ri, ra! 
LUK.15.30	Kanị, nwa ị nị gigụ ihiẹn i ile bu ịgbaraja a lụa nwan, y'e gbun'ẹ nwa-efin hụ kachanrịn mma ẹnyi zụntọ!!’ 
LUK.15.31	Ya Nẹdi ẹ nọ sị a, ‘Nwa m, mmẹ lẹ yụ rịchanrịn ebeni, ihiẹn ile m nwọn wụ nke i. 
LUK.15.32	O furu nị ẹnyi ri oriri, ghọghọ, makẹni nwẹnẹ i ni te nwụnhụn anwụnhụn, kalẹ ọ rị nwan ndụn; o te tuhu etuhu, kanị, a hụngụọ w'a nwan.’ ”
LUK.16.1	Jizọsị nọzị sị ndị nsọnmazụụn a, “Ọdanfịn ohu nwọn onyẹ e lepụn'a ihiẹn ẹ ẹnya. Ọ nọ nụma nị hụnyẹ rị e ritịta ihiẹn ẹ. 
LUK.16.2	Ya ọ nọ kpọ a, sị a, ‘Kị wụ ihiẹnni m rị a nụ? Kọwachanrịnnị m k'i dọn rụn, makẹni y'e lepụkọzịnị m ihiẹn m ẹnya.’ 
LUK.16.3	Hụn e lepụn'a ihiẹn ẹ ẹnya nọ sị enwẹn ẹ, ‘Hụnnị di-nwọnni m jẹnkọ d'a chụ m ọrụn, kị m'e mẹ nwan? Enwọn m ndụn m'e gi rụn ugbo bụ ifẹnrẹn anịkọ m rịọ ụrịọ. 
LUK.16.4	A marịngụọ m nwan ihiẹn m jẹnkọ d'e mẹ, kẹni, omẹni a chụ wẹ m ọrụn, a hụn m ndị jẹnkọ d'a nabanhan m iwe wẹ.’
LUK.16.5	“Ya ọ nọ kpọ ndị gi di-nwọnn'ẹ ụgwọ ohu-ohu. Ọ nọ jụ onyẹ ibuzọ, sị, ‘Ole k'i gi di-nwọnni m?’ 
LUK.16.6	Ọ nọ za, sị, ‘Galọnụ ofigbọn-olivu ọgụn-isẹn.’ Onyẹ nlepụ-ẹnya ahụn nọ sị a, ‘Lee ẹhụhụọ wẹ gi de ẹ ebeni. Nọdị alị, ẹjijẹi-ẹjijẹi, n'i dehutọ a nị galọnụ iri-kwasị-ọgụnnaị rọ.’ 
LUK.16.7	Ya ọ nọ jụzị hụn mẹ ẹ ẹbụọ, ‘Ole kẹ yụ nwẹn gi?’ Ọ nọ sị a, ‘Ẹkpa ọka-witi ọgụn-isẹn.’ Onyẹ hụ e lepụn'a ihiẹn ẹnya nọ sị a, ‘Lee ẹhụhụọ wẹ gi de ẹ ebeni, dehutọ a nị ọgụn-ẹnọ rọ.’
LUK.16.8	“Ufiri ihiẹnni o mẹ, ọdanfịn hụ nọ ja onyẹ nlepụ-ẹnya hụ furulẹni wẹ gi e dọn ẹnya mma makẹ akọnị o nwọn. Ẹghẹẹ, makẹni ndị ụwanị ka ụmụ ukpẹ akọ e nwọn ebe wẹ lẹ ibe wẹ rị e mẹ ihiẹn.
LUK.16.9	“M rị a gwa ị: gi akụ-lẹ-ụba ụwanị han ọwụ, omẹni ọ gụ, kẹni ị hụn onyẹ jẹnkọ d'a nabanhan ị iwe ẹ biri jẹnrin ejẹn.
LUK.16.10	“Onyẹ kwọndọn ihiẹn mẹ ẹkẹrẹ ọhụnma k'e kwọndọn hụn hi ogbe ọhụnma; onyẹ kwọndọnlẹni ihiẹn mẹ ẹkẹrẹ ọhụnma ekwọndọnkọ hụn hi ogbe ọhụnma.
LUK.16.11	“O mẹ nwan nị y'e kwọndọnni akụ-lẹ-ụba ụwanị ọhụnma, onyẹ k'e ye i ezigbo akụ-lẹ-ụba kwọndọn? 
LUK.16.12	Y'e dọnmẹni ihiẹn onyẹ ọzọ ọhụnma, onyẹ jẹnkọ d'e ye i nke i?
LUK.16.13	“Onwọnni nwata-iwe ịhịan jẹnkọ d'a saẹka fe nna ẹbụọ; o jẹnkọ d'e ze ize ohu, nwọn ihiẹn-ọsụsụọ hụn-ẹbọ mọbụ o wechanrịn enwẹn ẹ ye ohu, lelịa hụn-ẹbọ. Y'a sakọ ẹka fe Osolobuẹ lẹ egho.”
LUK.16.14	Ogẹn ndị Itu-Farisi gi nụgụ ihiẹnni ile, wẹ nọ ru Jesu imi, makẹni egho a sụọka wẹ.
LUK.16.15	Kanị Jizọsị nọ sị wẹ, “Ụnụ rịhụ e mẹ nọkẹ sị ụnụ a rịka mma ebe ịhịan rị, kanị, Osolobuẹ a marịngụọ obi ụnụ. Makẹni, ihiẹn rị mkpa ọda ẹnya ịhịan wụ arụ ẹnya Osolobuẹ.
LUK.16.16	“Iwu Mozizi lẹ ihiẹn ndị-amụma de kẹ wẹ gi rụn ọrụn d'e ru ogẹn Jọnụ hụn e mẹ mirin-Chuku gi bidọn ọrụn a. Kete mgbe hụ, wẹ hụ e zi oziọma Alị-eze Osolobuẹ, ịhịan ile hụ a fụfa a banye.
LUK.16.17	“Ọ ka nfe nị elu-igwee lẹ ụwa gụ karị nị akpụ ihiẹn ohu rị imẹ Iwu emẹzuni, ọsụọn'a nị ihiẹn kachanrịn ntịn wẹ kaye mkpụrụ-ẹkụkwọ rị imẹ Iwu rọ.
LUK.16.18	“Okẹnnyẹ hụn kpechan nwunyẹ ẹ lụma okpoho ọzọ ghẹrẹ aghẹrẹ; okẹnnyẹ hụn lụma okpoho wẹ kpechan ghẹrẹ aghẹrẹ.
LUK.16.19	“O nwọn ọdanfịn ohu, hụn e kẹn ekikẹn ọdanfịn, e ri kẹ eze ụhụọhịn ile.
LUK.16.20	“O nwọnzikwọ okẹnnyẹ ohu ẹfan a wụ Lazarọsụ; ogbẹnnyẹ rọ, ẹtẹ jun ẹ ẹhụ ile. W'e bu Lazarọsụ a tọ ọnụ-mgbọn ọdanfịn hụ ogẹn ile. 
LUK.16.21	K'ọ rị Lazarọsụ ọ hụndẹ ifunfun dannahịn ọdanfịn hụ ebe ọ nọ e ri ihiẹn-oriri ri. Nkitẹ a bịadẹ d'a rachan ẹtẹ rịsọnmẹ ẹ ẹhụ.
LUK.16.22	“Omẹgụ, ogbẹnnyẹ hụ nọ nwụnhụn, ndị mmọn-ozi nọ bu ẹ shi ebe Ebraham rị. Ọdanfịn hụ a nwụnhụnzịkwọ, wẹ nọ li ẹ. 
LUK.16.23	Ebe ọdanfịn hụ nọ rị a ta afụnfụn imẹ ọkụn mmọn
LUK.16.24	Ya ọ nọ yi, ‘Nẹdi ẹnyi Ebraham! Mẹ omikẹn m zi Lazarọsụ n'o gi ọnụnụ mkpịnsịn-ẹka a deri mirin tanye m ire kẹni ire jụụ m oyi, makẹni m rị a ta okẹn afụnfụn imẹ ọkụnnị!’
LUK.16.25	“Ebraham nọ sị a, ‘Nwa m, nyanhan nị k'ị rị ndụn, ị hụ e nwọnhẹn ihiẹn rị mma, kanị Lazarọsụ hụ e nwọnhẹn ihiẹn ile jọ njọ. Ẹhụ fu ẹ nwan ebeni, yụ nwẹn hụ a ta afụnfụn. 
LUK.16.26	Wezụkadẹ oku ahụn, o nwọnzighọ oghe shịagbu enwẹn ẹ wẹ dọnmẹ ẹgbata ẹnyi lẹ ụnụ, onyẹ chọ n'ọ bịa ebe ụnụ rị asakọ ẹka, onyẹ rị ebahụn asakọ ẹka bịa ebe ẹnyi rị.’ 
LUK.16.27	Ọdanfịn hụ nọ sị a, ‘Baba, dodo zi nwan Lazarọsụ iwe nẹdi m — 
LUK.16.28	makẹni m nwọn umunẹ ikẹnnyẹ isẹn. Ya jẹn d'a gwashi wẹ oku ikẹn makẹ wẹ gha a bịa ebeni afụnfụn rị.’
LUK.16.29	“Kanị, Ebraham nọ sị a, ‘E nwọnghọ wẹ Iwu Mozizi lẹ ihiẹn ndị-amụma de; umunẹ i wẹ gọn wẹ ntịn.’ 
LUK.16.30	Ọdanfịn hụ nọ sị a, ‘Mba nẹdi ẹnyi wụ Ebraham, ọhụn ezuni! Onyẹ gha ọnwụn lihi jẹn d'e kunrun wẹ, wẹ jẹnkọ d'e rogharị.’ 
LUK.16.31	Kanị, Ebraham nọ sị a, ‘Omẹni egọnni wẹ ntịn Iwu Mozizi lẹ ihiẹn ndị-amụma de, ekwerikọ wẹ — ọsụọkwọn'a nị ịhịan gha ọnwụn lihi d'a gwa wẹ.’ ”
LUK.17.1	Jizọsị nọ sị ndị nsọnmazụụn a, “Ihiẹn a han ịhịan e mẹ njọ jẹnkọ d'a bịarịrị; kanị, nsọngbu rị e che onyẹ wẹ k'a gha ẹka a bịa! 
LUK.17.2	Ọ ka onyẹ hụ mma nị wẹ kẹnmẹ ọlọ y'ẹ olu, tụ a ye imẹ ohimin karị n'ọ han onyẹ ohu imẹ ndị ntanị mẹ njọ.
LUK.17.3	“Kpachanpụ nị nwan ẹnya! Nwẹnẹ i mẹ njọ, jụgbọ a; o rogharị, y'a gbagharị a. 
LUK.17.4	Ọsụọn'a n'o mẹ i njọ mgbe ẹsa imẹ ụhụọhịn, n'ọ bịachanrịn mgbe ẹsa hụ d'a sị ị, ‘E mẹọlẹ m njọ; e kpelẹ,’ ị sikọ d'a gbagharịrịrị a.”
LUK.17.5	Ndị-ozi hụ pụ-ichẹn nọ sị Di-nwọnni-ẹnyi, “Mẹ okukwe ẹnyi zewaye.” 
LUK.17.6	Di-nwọnni-ẹnyi nọ sị wẹ, “Omẹni i nwọn okukwe handẹ kẹ mkpụrụ mọstadị mẹgbu enwẹn ẹ ntịn, ị jẹnkọ d'a sa ẹka sị osisi sịkamọnị higbu enwẹn ẹ ogbe rị ebeni, ‘Hueri d'a gbọrị imẹ ohimin,’ o sikọ d'a gbaye i.
LUK.17.7	“Gwadẹle ni m: igbọn i gha ugbo mọbụ ebe ọ rị e du atụnrụn lụaha, n'ị sị a, ‘Bịa ozigbo d'a nọdị alị n'i ri ihiẹn-oriri’? 
LUK.17.8	Mba nụ! I jẹnkọ d'a sị a, ‘Mẹmẹni m ihiẹn-oriri ẹnyasị, y'e buye m'ẹ; y'e cheri m ni m rigụ, ra, n'ị kịpụ ihiẹn; i kebe ri, ra.’ 
LUK.17.9	N'i kelemẹ igbọn hụ n'o mẹ ihiẹn ị sị a mẹ?
LUK.17.10	“Ẹrịrazị, ụnụ nwẹn, ụnụ mẹchanrịngụ ihiẹn ile wẹ sị ụnụ mẹ, sị nị, ‘Igbọn mmakalaka kẹ ẹnyi wụ, ogbo ẹnyi sụọ kẹ ẹnyi rụn hụ.’ ”
LUK.17.11	Ogẹn Jizọsị gi jẹnkọ Jerusalẹm, ọ nọ ghashi ẹgbata Sameria lẹ Galili. 
LUK.17.12	Hụn o gi banyekọ obodo ohu mẹ ẹkẹrẹ, ndị oti iri nọ bịa d'e kunrun ẹ, turu ebe teyezi ẹkẹrẹ; 
LUK.17.13	yi, “Jizọsị! Di-nwọnni-ẹnyi! Mẹ omikẹn ẹnyi!” 
LUK.17.14	Jizọsị a hụn wẹ, ọ nọ sị wẹ, “We ni enwẹn ụnụ d'a ghọsị ndị nchụn-ẹjan kẹni wẹ gwa wẹ nị ụnụ a dịnhịngụọ.” E ru wẹ ụzọ, wẹ nọ dịnhịn, wụbehi ndị rụnị. 
LUK.17.15	Ogẹn onyẹ ohu imẹ wẹ gi hụn a n'ọ rịgụọ mma, ọ nọ kin azụụn, yikọ, jakọ Osolobuẹ mma. 
LUK.17.16	Ọ dannị Jizọsị alị, kpanmịn a. Onyẹ Sameria k'ọ wụ. 
LUK.17.17	Jizọsị nọ sị, “Ẹlẹ mmadụ iri kẹ m zụọ, mẹ wẹ wụbehi ndị rụnị? Elebe kẹ itenẹi họdụnị rị? 
LUK.17.18	Onwọnni nwan onyẹ kin azụụn d'a ja Osolobuẹ mma wezụka onyẹ alị ọzọnị?”
LUK.17.19	Ya Jizọsị nọ sị okẹnnyẹ hụ, “Lihi ọtọ n'ị lama; okukwe i a zụọgụọ ị.”
LUK.17.20	Ndị Itu-Farisi jụ Jesu kẹ ele ogẹn kẹ Alị-eze Osolobuẹ e gi bịa. Ọ nọ sị wẹ, “Ẹlẹ ẹnya kẹ wẹ gi a marịn nị Alị-eze Osolobuẹ a bịalẹ d'e weri ọnọdị. 
LUK.17.21	Ẹlẹ hụn w'a sị, ‘Lee ẹ, ebeni k'ọ rị,’ mọbụ ‘Ebẹhụ k'ọ rị,’ makẹni, eziẹ, Alị-eze Osolobuẹ e werigụọlẹ ọnọdị imẹ ụnụ.”
LUK.17.22	Ya ọ nọ sị ndị nsọnmazụụn a, “Ogẹn lala hụn o gi rị ụnụ ọda-ọda nị ụnụ lẹ Nwa nke Ịhịan nọdịzị, ọsụọn'a akpọhịn ohu, kanị ụnụ ahụnkọ a. 
LUK.17.23	Wẹ k'a sị ụnụ, ‘Lee ẹ ebenẹi!’ mọbụ ‘Lee ẹ ebeni!’ Ka esọnkwọlẹ ni wẹ; a chọhunmẹlẹ n'ẹ. 
LUK.17.24	Makẹni, kẹ amụma dọn e be elu-igwere, a hụn w'a azụụn ile, ẹrịra kẹ Nwa nke Ịhịan jẹnkọ d'a nọ ụhụọhịn o k'a bịa. 
LUK.17.25	Kanị, o jẹnkọ d'a tagụ afụnfụn bu ọda, agbọnị a jụgụ a.
LUK.17.26	“K'ọ rị ogẹn Nụa k'o jẹnkọ d'a rị ogẹn Nwa nke Ịhịan e gi bịa. 
LUK.17.27	Ịhịan ile hụ e ri, a ra, a lụ di lẹ nwunyẹ d'e ru ụhụọhịn ahụn Nụa banye imẹ ụgbọ-mirin ahụn pụ-ichẹn, okẹn mirin hụ nọ bịa, gbupụchanrịn wẹ ile.
LUK.17.28	“Ẹrịra k'o mẹzi ogẹn Lọtụ: Ịhịan ile hụ e ri, a ra; e ṅọn, e re; a kụn, a tụn. 
LUK.17.29	Kanị, ụhụọhịn hụ Lọtụ gha Sodọm pụ, ọkụn lẹ nsịn-ẹnyanwụn nọ gha elu-igwee zuetu kẹ mirin, gbuchanrịn wẹ ile. 
LUK.17.30	Ẹrịra k'o jẹnkọ d'a rị ụhụọhịn hụ Nwa nke Ịhịan jẹnkọ d'a bịa.
LUK.17.31	“Ụhụọhịn hụ, onyẹ rị elu ụlọ a hụn nwọn ihiẹn mmụlọ y'e hidangụkwọlẹ banyemẹ d'e weri ẹ. Ẹrịrazịkwọ, onyẹ rị imẹ ugbo y'a lashikwọlẹ ụlọ n'o jẹnkọ d'e weri ihiẹn. 
LUK.17.32	Nyanhankwọ nị ihiẹn mẹ nwunyẹ Lọtụ! 
LUK.17.33	Onyẹ chọ n'o ghe isi ẹ, isi ẹ a tọ a; onyẹ tuhu ndụn a k'a zụọpụha a. 
LUK.17.34	M rị a gwa ụnụ, o ru uhinhin hụ, mmadụ ẹbụọ k'a rị bẹdi ohu, e weri wẹ onyẹ ohu, la hụn-ẹbọ tọ. 
LUK.17.35	Ikpoho ẹbụọ k'a rị ụzọ ohu a kwọ ihiẹn, e weri wẹ onyẹ ohu, a la wẹ hụn-ẹbọ tọ. 
LUK.17.36	Ikẹnnyẹ ẹbụọ jẹnkọ d'a rị ugbo a rụn ọrụn, e weri wẹ onyẹ ohu, a la wẹ hụn-ẹbọ tọ.”
LUK.17.37	Ndị nsọnmazụụn a nọ jụ a, “Di-nwọnni-ẹnyi, elebe kẹ ihiẹnni jẹnkọ d'a nọ mẹ?” Jizọsị nọ sị wẹ, “Ebe ọwụlẹ ozun rị kẹ udele a gbakikomẹ!”
LUK.18.1	Jizọsị nọ gi ilu ghọsị ndị nsọnmazụụn n'o furu nị wẹ e mẹ ekpere e mẹsọnmẹ, anịnị wẹ ndụn gụ wẹ. 
LUK.18.2	Ọ sị, “O nwọn okẹnnyẹ ohu oku rị ẹka imẹ obodo ohu. Ara tụ egun Osolobuẹ, ara gbaye ịhịan. 
LUK.18.3	Okpoho ohu di ẹ nwụn rịzị obodo hụ; ọ hụ a bịa d'a rịọ okẹnnyẹ hụ, ‘Dodo, d'a hannị mmẹ lẹ onyẹ rị e mẹgbuni m eṅẹn!’ 
LUK.18.4	Okẹnnyẹ hụ a jụbe n'o lekọ a ẹnya ihun, ọ nọ sị enwẹn ẹ, ‘Ọsụọn'a nị m'a ra tụ egun Osolobuẹ mọbụ gbaye ịhịan, 
LUK.18.5	m sikọ d'e gi ufiri nsọngbuni okpohoni di ẹ nwụn rị e ye m mẹ wẹ ye ẹ ihiẹn run'ẹ, makẹ ẹhụ gha a ghanahịn m yeni ọbịbịanị ọ rị a bịa ogẹn ile!’ ”
LUK.18.6	Di-nwọnni-ẹnyi nọ sị, “Ụnụ a nụgụọ ihiẹn eje okẹnnyẹ ahụn oku rị ẹka ku. 
LUK.18.7	Osolobuẹ emẹkọ wẹ ye ndị nke ẹ rị a kwanghọsị a uhinhin lẹ efinnaị ihiẹn runi wẹ? N'o biekẹ d'e yeni wẹ ẹka?
LUK.18.8	“M rị a gwa ụnụ, o jẹnkọ d'e mẹ wẹ ye wẹ ihiẹn runi wẹ, mẹdẹ ẹ ngwa. Kanị Nwa nke Ịhịan bịa, n'ọ hụn ndị nwọn okukwe imẹ ụwa?”
LUK.18.9	Jizọsị ta iluni makẹ ndị ahụn rị e lelịa ndị ọzọ makẹni wẹ ro n'a rịka wẹ mma: 
LUK.18.10	Ọ sị, “Ikẹnnyẹ ẹbụọ jẹn Ụlọ-nsọ d'e mẹ ekpere: ohu wụ onyẹ Farisi, hụn-ẹbọ wụ onyẹ a na ụgwọ-isi — onyẹ wẹ gi njọ marịn. 
LUK.18.11	Onyẹ Itu-Farisi e jẹnzụka, mẹ ekpereni: ‘Osolobuẹ, a kpanmịn m'ị nị anọnị m kẹ ndị ọzọ: m'a ra tụnarịn ịhịan ihiẹn ẹ, m'a ra tụ ntụ, m'a ra ghẹrẹ; anọdẹni m kẹ onyẹ ụgwọ-isi hụ rị ebẹhụ. 
LUK.18.12	M hụ e bu ọnụ mgbe ẹbụọ imẹ izuka, e ye i ohu-imẹ-iri ihiẹn ile m nwọn.’
LUK.18.13	“Kanị, onyẹ ụgwọ-isi nọ wuzo ebe teni; ọ sadẹni ẹka bu ihun zinmẹ elu-igwee, kama, ọ hụ a fịan ẹka obi, a sị, ‘Osolobuẹ, dodo mẹ omikẹn m, onyẹ njọ kẹ m wụ!’
LUK.18.14	“Jesu nọ sị: M rị a gwa ụnụ nị onyẹ ụgwọ-isi hụ kẹ Osolobuẹ kuni ọhụnma n'o d'a lama iwe ẹ, ẹlẹ onyẹ Itu-Farisi hụ. Makẹni, onyẹ bushi enwẹn ẹ elu, e welụa w'ẹ alị; onyẹ welụa enwẹn ẹ alị, e bushi wẹ ẹ elu.”
LUK.18.15	O nwọn ndị rị e wẹhẹ ụmụ wẹ pa ẹka kẹni Jesu hụatụ wẹ ẹka, gọzi wẹ. Kanị, ndị nsọnmazụụn a a hụn ihiẹnni, jụgbọma wẹ. 
LUK.18.16	Ya Jizọsị nọ sị wẹ wẹhẹ ụmụẹka hụ; ọ nọ sị, “Nị nị ụmụ-ndu bịa d'e kunrun m; akụsịlẹ ni wẹ, makẹni Alị-eze Osolobuẹ wụ nke ndị nọ ẹrịra. 
LUK.18.17	M rị a gwa ụnụ ezioku, onyẹ nabanhanlẹni Alị-eze Osolobuẹ kẹ nwata abanyekọ a.”
LUK.18.18	Onyẹ-ndu ohu jụ Jizọsị ajụjụ, sị a, “Ezigbo onyẹ-nkuzi, kị m'e mẹ nị m nwọn ndụn itẹbitẹ?”
LUK.18.19	Jizọsị nọ sị a, “K'ị rị a kpọnị m onyẹ-ọma? Onwọnni onyẹ rị mma wezụka Chuku. 
LUK.18.20	Ya marịnghọ Iwu ndịnị wẹ: ‘Aghẹrẹlẹ; egbulẹ ọchụn; ezunlẹ ohin; ebuokinlẹ ịhịan ọnụ; gbaye nẹdi i lẹ nnẹ i.’ ”
LUK.18.21	Ọ nọ sị Jizọsị, “M hụ e dọnmẹ iwu ndịnị ile kete m marịnlẹ ihiẹn.” 
LUK.18.22	Jizọsị a nụ ihiẹn ọ za, ọ nọ sị a, “O nwọn ihiẹn ohu i kelẹni mẹ: repụ ihiẹn ile i nwọn, y'e we egho ẹ ye ndị igbẹnnyẹ, gi ẹ nwọn akụ-lẹ-ụba imẹ elu-igwee; y'a bịa d'e sọnmẹ m.” 
LUK.18.23	Okẹnnyẹ hụ a nụ ihiẹnni, ẹfọ asụọzịn'a ụsụọ kaka, makẹni o hikẹ ọdanfịn.
LUK.18.24	Ogẹn Jizọsị gi hụn nị ẹfọ asụọzịn'a ụsụọ, ọ nọ sị, “Alị-eze Osolobuẹ k'a fụkwọ ndị-ịdanfịn ọrụn ọbanye! 
LUK.18.25	O sikọ d'a ka anyịnyan-mkpukpuke wụ kamẹlụ nfe ịgha ẹnya-olodẹn karị nị ọdanfịn banye Alị-eze Osolobuẹ.” 
LUK.18.26	Ndị nụ ihiẹnni nọ sị, “Onyẹ k'a sazị nwan ẹka nwọn nzụọpụha?”
LUK.18.27	Jesu nọ sị wẹ, “Ihiẹn ịhịan ghalẹni a sa ẹka e mẹ, Osolobuẹ k'a sa ẹka mẹ ẹ.”
LUK.18.28	Ya Pita nọ sị, “Lee ẹ, ẹnyi a lagụọ ihiẹn ile ẹnyi nwọn tọ sọnmẹ i!”
LUK.18.29	Jizọsị nọ sị wẹ, “M rị a gwa ụnụ ezioku, onwọnni onyẹ gi ufiri Alị-eze Osolobuẹ latọ ụlọ mọbụ nwunyẹ mọbụ umunẹ mọbụ nẹdi lẹ nnẹ mọbụ ụmụ 
LUK.18.30	hụn jẹnkọlẹni d'e nwọnhẹn wẹ mmagi-mmagi ogẹnni, nwọnhẹnzikwọ ndụn itẹbitẹ ogẹn ahụn lalanị.”
LUK.18.31	Jizọsị weri mmadụ mmẹbụọ hụ shi ụsụọ, ọ nọ sị wẹ, “Gọn ni ntịn! Ẹnyi jẹnkọ nwan Jerusalẹm; ihiẹn ile ndị-amụma de banyeni Nwa nke Ịhịan jẹnkọ d'e mẹchanrịn ebẹhụ.
LUK.18.32	“Wẹ sikọ d'e bu ẹ che ẹka ndị alị ọzọ; e gi w'ẹ gu egu, kpari ẹ, jụ a ẹsọn. 
LUK.18.33	Wẹ k'a fịan a mkpịnsịn, gbu ẹ; kanị, hụn mẹ ẹ akpọhịn ẹtọ, o lihi.”
LUK.18.34	Kanị, onwọnni hụn wẹ ghọta; wẹ zuemẹni wẹ ya e zuemẹni.
LUK.18.35	Ogẹn Jizọsị gi nọkunmẹmẹ Jẹriko, onyẹ ẹnya-mpịn ohu nọdị alị mkpẹnrẹn ụzọ, a rịọ ụrịọ.
LUK.18.36	Ogẹn onyẹ ẹnya-mpịn hụ gi nụ ukwere igunrun ghafekọnị, ọ nọ jụ wẹ kẹ kị rị e mẹ.
LUK.18.37	Wẹ nọ gwa a nị Jesu onyẹ Nazarẹtị ghafekọ.
LUK.18.38	Ya ọ nọ yi, “Jizọsị, Nwa Defidi, mẹni m omikẹn!”
LUK.18.39	Ndị rị ihun imẹ igunrun hụ nọ jụgbọ a, sị a kpumẹ ọnụ. Kanị, ọ nọ yikẹnmẹdẹ, a sị, “Nwa Defidi, mẹ omikẹn m!”
LUK.18.40	Ya Jesu nọ wuzo, sị wẹ wẹhẹ okẹnnyẹ hụ. Ọ nọzụnhan, Jesu nọ sị a, 
LUK.18.41	“K'ị chọ nị m mẹn'i?” Ọ nọ sị, “Di-nwọnni-ẹnyi, m chọ nị m leghama ụzọ.”
LUK.18.42	Jizọsị nọ sị a, “Leghama nwan! Okukwe i a zụọgụọ ị.”
LUK.18.43	Ozigbo, ọ nọ leghama ụzọ; ọ nọ sọnmẹ Jizọsị, a ja Osolobuẹ mma. Ịhịan ile hụnn'a nọzịkwọ ja Osolobuẹ mma.
LUK.19.1	Ya kẹ Jizọsị nọ banye Jẹriko, ghafekọ. 
LUK.19.2	Okẹnnyẹ ohu w'a kpọ Zakịọsụ rị ebẹhụ. Zakịọsịnị rị ndị-isi ndị a na ụgwọ-isi; ọdanfịn k'ọ wụ. 
LUK.19.3	Ọ hụ a chọ n'ọ hụn onyẹ Jizọsị wụ, kanị ọ sanị ẹka legha Jizọsị imẹ igunrun hụ makẹni o mẹkẹ mkpụrụ.
LUK.19.4	Ya ọ nọ gbashi ihun d'e nyinrin osisi sikamọ, kẹni ọ hụn Jesu, makẹni ebẹhụ kẹ Jesu jẹnkọ d'a gha. 
LUK.19.5	Ogẹn Jesu gi ru ebahụn, o lee ẹnya elu, ọ nọ sị Zakịọsụ, “Zakịọsụ, hidan ozigbo, nị m sikọ d'a nọdịrịrị iwe i tannị.”
LUK.19.6	Zakịọsụ nọ hidan ozigbo-ozigbo, gi ịghọghọ nabanhan a. 
LUK.19.7	Ịhịan ile hụnn'a nọ kpemẹ, a sị, “O shigụọ nke onyẹ-njọ d'a nọdị!”
LUK.19.8	Zakịọsụ nọ turu, sị, “Di-nwọnni-ẹnyi, lee ẹ, m rị nwan e kebe ihiẹn ile m nwọn ụzọ ẹbụọ e we ohu e ye ndị igbẹnnyẹ! Omẹni o nwọn onyẹ m mẹgbu, m jẹnkọ d'a kụkin ẹ ya ụzọ ẹnọ!”
LUK.19.9	Ya Jizọsị nọ sị a, “Nzụọpụha a bịaọlẹ ezi-lẹ-ụlọnị tannị, makẹni okẹnnyẹni wụzịkwọ nwa Ebraham. 
LUK.19.10	Nwa nke Ịhịan bịa d'a chọ ndị tuhuni kẹn'ọ zụọpụha wẹ.”
LUK.19.11	Ya Jizọsị nọ tazịnị ndị rị e sọnn'ẹ ilu ọzọ, makẹni, hụnnị o rumẹgụ Jerusalẹm, wẹ rị e ro ni Alị-eze Osolobuẹ e d'e weri ọnọdị ozigbo-ozigbo. 
LUK.19.12	Ọ sị wẹ, “Okẹnnyẹ ohu wụ nwa eze jẹnkọ alị teni nị w'e d'e kin ẹ eze n'ọ lụa. 
LUK.19.13	Ọ nọ kpọ idibo ẹ iri, ye wẹ egho ọrụn akpọhịn ọgụn-isẹn ụzọ iri. Ọ nọ sị wẹ, ‘Gi ni eghoni zụ afịa d'e ru n'a lụaha m.’ 
LUK.19.14	Kanị, ize okẹnnyẹ ahụn rị e ze ndị alị a. Wẹ nọ zi ndị ozi sọnmẹ ẹ d'a sị, ‘Ẹnyi achọnị nị okẹnnyẹni kị ẹnyi.’
LUK.19.15	“Kanị, wẹ nọkwọ kin ẹ eze hụ. Ọ nọ lụa. Ozigbo, ọ nọ kpọ ndị idibo ẹ hụ o ye egho, n'ọ marịn erere afịa wẹ zụ.
LUK.19.16	“Nke ibuzọ a pụha, sị, ‘Di-nwọnni ẹnyi, e gigụọ m egho i ye m nwọnhẹn iri chen'ẹ.’ 
LUK.19.17	Ọ nọ sị a, ‘Ezigbo odibo! Y'e mẹkẹ. Ebe o mẹ ni y'e kwọndọngụọ ihiẹn mẹgbu enwẹn ẹ ẹkẹrẹ ọhụnma, weri obodo iri kịma.’ 
LUK.19.18	Hụn mẹ ẹ ẹbụọ nọ pụha, sị, ‘Di-nwọnni-ẹnyi, e gigụọ m egho i ye m nwọnhẹn isẹn chen'ẹ.’ 
LUK.19.19	Ọ nọ sị a, ‘Yụ nwẹn, weri obodo isẹn kịma.’ 
LUK.19.20	Odibo ọzọ nọ pụha, sị, ‘Di-nwọnni-ẹnyi, lee egho i; m gi ẹkwa kẹnmẹ ẹ butọ. 
LUK.19.21	Egun i rị a tụ m, makẹni y'e zekẹ; y'e ri ihiẹn ị rụnlẹni, a ghọrị ihiẹn ị kụnlẹni.’
LUK.19.22	“Eze nọ sị a, ‘Eje-odibo! Oku-ọnụ ị kẹ m k'e gi kin i ikpe. Y'a marịnghọ nị e zekẹ m, nị m'e ri ihiẹn m rụnlẹni, a ghọrị ihiẹn m kụnlẹni. Ẹlẹ ịya? 
LUK.19.23	Kị haịn nwan i gilẹni bu egho m cheni m imẹ ụlọ egho
LUK.19.24	“Eze nọ sị ndị turu ebẹhụ, ‘Napụhan'a egho hụ, we ẹ ye odibo ahụn nwọn iri.’ 
LUK.19.25	Kanị wẹ nọ sị a, ‘Di-nwọnni-ẹnyi, o nwọngụọlẹ iri nụ!’ 
LUK.19.26	Eze nọ sị wẹ, ‘M rị a gwa ụnụ, wẹ jẹnkọ d'e yecheni ndị ile nwọnni, kanị, ndị nwọnlẹni, wẹ jẹnkọ d'a napụdẹ wẹ hụn wẹ nwọn. 
LUK.19.27	Nke ndị iṅẹnrẹn m ahụn chọlẹni nị m wụrụ eze wẹ, wẹhẹ ni wẹ d'e gbu idẹnya m ebeni.’ ”
LUK.19.28	Ogẹn Jesu gi kugụ ihiẹnni, ọ nọ jẹnmẹ Jerusalẹm o jẹnkọ. Ọ hụ ihun; ndị ya lẹ wẹ wị hụ e sọn ẹ. 
LUK.19.29	O rumẹ Bẹtifeji lẹ Bẹtani hụn rị ugu w'a kpọ Ugu Olivu, ọ nọ zi ndị nsọnmazụụn a ẹbụọ ozi: 
LUK.19.30	ọ sị wẹ, “Banye ni obodo ahụn mẹ ẹkẹrẹ rị ihun; ụnụ banye, ụnụ sikọ d'a hụn nwa-jaki wẹ limẹtọ ebẹhụ, hụn wẹ nyintulẹni kaka; tọpụ n'a wẹhẹ. 
LUK.19.31	Onyẹ sị ụnụ, ‘Kị ụnụ rị a tọrịn'a?’ Sị n'a hụ, ‘Onyẹ-nwọnni-ẹnyi chọ a.’ ”
LUK.19.32	Ya ndị hụ o zi nọ jẹnmẹ, hụnchanrịn ihiẹn ile kẹ Jesu dọn gwa wẹ. 
LUK.19.33	Ebe wẹ rị a tọpụ nwa-jaki hụ, ndị nwọnn'ẹ nọ sị wẹ, “Kị ụnụ rị a tọpụnị nwa Jaki hụ?”
LUK.19.34	Wẹ nọ sị, “Onyẹ-nwọnni-ẹnyi chọ a.” 
LUK.19.35	Ya wẹ nọ wẹhẹni Jesu nwa-jaki hụ. Wẹ nọ gbama ẹwuru wẹ e yiye elu ẹ ye elu jaki hụ; ya wẹ nọ yeni Jesu ẹka nyinrin ẹ. 
LUK.19.36	O nyinkọ, igunrun ahụn hụ e gi ẹwuru wẹ e yiye elu ẹ a gbama ụzọ.
LUK.19.37	Ogẹn o gi ru ẹhụ Jerusalẹm, ebẹhụ wẹ gha a kpọtu Ugu Olivu, igunrun ndị nsọnmazụụn a nọ ghọghọma, e weshi olu elu a ja Osolobuẹ mma makẹ ihiẹn atụmẹnya ndị wẹ hụn, a sị,
LUK.19.38	“Ịja-mma ya rịnị
LUK.19.38	Eze ahụn gi ẹfan Di-nwọnni-ẹnyi bịa!
LUK.19.38	Udọn ya rị elu-igwee,
LUK.19.38	Ngọzi ya rịnị Osolobuẹ
LUK.19.38	ebẹhụ kachanrịn elu ejẹn.”
LUK.19.39	Kanị ụfọdụ ndị Itu-Farisi rị igunrun hụ nọ sị Jesu, “Onyẹ-nkuzi, jụgbọ ndị nsọnmazụụn ị!”
LUK.19.40	Jizọsị nọ sị wẹ, “M rị a gwa ụnụ, ndịnị gba nkịtịn, ọmụma ndịnị rị ebeni jẹnkọ d'e yimẹ oro hụ.”
LUK.19.41	Ogẹn Jesu gi nwan ru ẹhụ Jerusalẹm, ọ hụn a, ọ nọ kwanman'a ẹkwan, 
LUK.19.42	sị, “Ẹghẹẹ, ịyụ, ịyụdẹ! Tannị, omẹni i te marịn ihiẹn nkẹ e ye i udọn! Kanị, e zuemẹgụọ nị wẹ i ya! 
LUK.19.43	Ogẹn lala, hụn ndị iṅẹnrẹn i jẹnkọ d'e gi kehunmẹchanrịn ị, gha azụụn ile zụnbanhan imẹ i. 
LUK.19.44	Wẹ jẹnkọ d'e tikpọ ị ru alị, yụ lẹ ndị rị imẹ i: onwọnni ogbe ọmụma ohu wẹ gi tụn ị hụn wẹ jẹnkọ d'a latọ elu ibe ẹ, makẹni y'a marịnnị ogẹn Osolobuẹ gi bịa d'e mẹni i ọhụnma.” 
LUK.19.45	Ya kẹ Jizọsị nọ banye Ụlọ-nsọ, chụpụma ndị rị ebahụn e re ihiẹn, 
LUK.19.46	a sị wẹ, “Wẹ de ẹ imẹ Ẹkụkwọ-nsọ nị Osolobuẹ sị, ‘Ụlọ m jẹnkọ d'a wụ ụlọ wẹ nọ e mẹ ekpere’, kanị ụnụ e gigụọ a nwan họnrin ebe ndị ohin a warị.”
LUK.19.47	Ụhụọhịn ile, Jizọsị hụ a kuzi imẹ Ụlọ-nsọ. Ndị-isi nchụn-ẹjan lẹ ndị-nkuzi Iwu lẹ ndị-isi ndị Ju hụ a chọ nị wẹ gbu ẹ, 
LUK.19.48	kanị, ahụnnị wẹ ụzọ mẹ ẹ, makẹni nkuzi ẹ e werigụọ igunrun ahụn ile.
LUK.20.1	Ụhụọhịn ohu, ebe Jesu rị a kuzi, e zi oziọma imẹ Ụlọ-nsọ, ndị-isi nchụn-ẹjan lẹ ndị-nkuzi Iwu lẹ ndị-isi nọ pụha, 
LUK.20.2	sị a, “Gwa ẹnyi, onyẹ gwa ị mẹ ihiẹn ndịnị ị rị e mẹ? Onyẹ zi i?” 
LUK.20.3	Jesu nọ za wẹ, sị, “Mmẹ nwẹn jẹnkọ d'a jụ ụnụ ajụjụ ohu: gwa nị m, 
LUK.20.4	onyẹ sị Jọnụ mẹ Mirin-Chuku o mẹ? Chuku rị elu-igwee zi ẹ, ra ịhịan?”
LUK.20.5	Ya wẹ nọ tụgbama iroro, sị ibe wẹ, “Ẹnyi sị, ‘Ọ gha elu-igwee bịa,’ o k'a sị, ‘Kị haịn ụnụ gilẹni gi oku ẹ dọn?’ 
LUK.20.6	Kanị ẹnyi sị, ‘Ọ gha ẹka ịhịan bịa,’ wẹ jẹnkọ d'e gi ọmụma magbu ẹnyi makẹni wẹ ile kweri ni Jọnụ wụ onyẹ-amụma.”
LUK.20.7	Ya wẹ nọ sị a, “Ẹnyi amarịn ebe ọ gha bịa.”
LUK.20.8	Ya Jizọsị nọ sị wẹ, “Mmẹ nwẹn agwakọ ụnụ onyẹ sị m mẹ ihiẹn ndịnị.”
LUK.20.9	Ya kẹ Jesu nọ tanị ndị ile rị ebahụn iluni: “Okẹnnyẹ ohu nwọn ugbo-vaịnị, ya k'ọ nọ we ẹ ye ndị jẹnkọ d'a rụnn'a e-gbu-e-ke, ọ nọ shi alị-ịhịan d'a nọbie. 
LUK.20.10	Ogẹn vaịnị e ru, ọ nọ zi odibo ohu jẹnni ndị hụ rị a rụn ugbo hụ nị wẹ ye ẹ hụn run'ẹ; kanị, ndị hụ nọ gbu odibo ẹ ili, gba a ẹka la. 
LUK.20.11	Ọ nọ zijẹn odibo ọzọ; kanị wẹ nọzị gbu ẹ ili, gbe ifẹnrẹn ye ẹ ihun, gba ya nwẹn ẹka la. 
LUK.20.12	O zijẹn odibo hụn mẹ wẹ ẹtọ; wẹ nọ rụdẹ ọhụn ẹhụ, chụpụ a. 
LUK.20.13	Onyẹ hụ nwọn ugbo-vaịnị hụ nọ sị, ‘Kị m'e mẹ nwan? M jẹnkọ d'e zi ezi nwa m, ikẹnkwọ nị wẹ gbayeghọ a!’ 
LUK.20.14	Kanị, ogẹn ndị hụ gi hụn a, wẹ nọ sị ibe wẹ, ‘Ọnwan wụ hụn sikọ d'e nwọnrin ugboni omẹgụ, nị ẹnyi gbu ẹ nwan kẹni ihiẹn nkẹ e ru ẹ ẹka họnrin nke ẹnyi!’ 
LUK.20.15	Ya wẹ nọ gha imẹ ugbo-vaịnị hụ dọkpụnpụ a, gbu ẹ.
LUK.20.15	“Jesu nọ sị: Kị onyẹ hụ nwọn ugbo jẹnkọ d'e mẹ ndị hụ rị a rụnn'a? 
LUK.20.16	O sikọ d'a bịa d'e gbu wẹ, we ugbo hụ ye ndị ọzọ.”
LUK.20.16	A nụ wẹ ihiẹnni, wẹ nọ sị, “Chuku a jụ!”
LUK.20.17	Kanị, Jesu e bu ẹnya zinmẹ wẹ, sị, “Kị wẹ den'ẹ nwan imẹ Ẹkụkwọ-nsọ nị
LUK.20.17	‘Ọmụma hụ ndị rị a tụn ụlọ jụ
LUK.20.17	e họnringụọ ọmụma gi ụlọ’?
LUK.20.18	Ọmụma hụ jẹnkọ d'e tikpọ onyẹ ọwụlẹ dankwasịn'a; kanị o jẹnkọ d'e gweriẹn onyẹ ọwụlẹ ọ dankwasị.”
LUK.20.19	Ya kẹ ndị-nkuzi Iwu lẹ ndị-isi nchụn-ẹjan nọ mẹ nị wẹ nwụnrụn Jesu ozigbo, makẹni a ghọtagụọ wẹ nị uwẹ k'ọ tụnị ilu hụ; kanị, egun igunrun ahụn anịnị wẹ.
LUK.20.20	Ya kẹ wẹ nọ kemẹ Jesu nke. Wẹ nọ zi ndị wẹ zi d'e kunrun ẹ, sị wẹ mẹ nọkẹ sị wẹ gi ezioku bịa kẹni wẹ hụn ụzọ gi ihiẹn o k'e ku kwọndọn ẹ, bu ẹ che ẹka Gọvanọ hụn ndị Rom tumẹ. 
LUK.20.21	Wẹ nọ sị a, “Onyẹ-nkuzi, ẹnyi a marịnghọ nị oku-ọnụ ị lẹ nkuzi i kụrụ ọtọ; y'a ra lee ịhịan ẹnya ihun, kama, y'a kuzi ụzọ Osolobuẹ k'ọ rịchanrịn. 
LUK.20.22	Gwa ẹnyi, Iwu ẹnyi e kwerighọ nị ẹnyi kụ eze-kanị wụ Siza ụgwọ-isi ra o kwerini?”
LUK.20.23	Kanị, Jizọsị a ghọtagụọ nị ẹro kẹ wẹ gi bịa, ọ nọ sị wẹ, 
LUK.20.24	“Ghọsịdẹle ni m akpụrụ egho dinarịọsụ: isi onyẹ lẹ ẹfan onyẹ rị a?” Wẹ nọ sị a, “Siza.”
LUK.20.25	Ya Jesu nọ sị wẹ, “We ni nwan ihiẹn Siza ye Siza; ụnụ e we nke Osolobuẹ ye Osolobuẹ.”
LUK.20.26	A sanị wẹ nwan ẹka gi oku-ọnụ a nwụndọn ẹ idẹnya ndị ahụn. Oku hụn ọ shịarị wẹ a tụ wẹ ẹnya ọda-ọda, wẹ nọ kpumẹ ọnụ.
LUK.20.27	Omẹgụ, ụfọdụ ndị Itu-Sadusi nọ bịa d'e kunrun Jesu. (Ndị Itu-Sadusi sị nị ndị nwụnnị ara lihi.) 
LUK.20.28	Wẹ nọ jụ a ajụjụ, sị a, “Onyẹ-nkuzi, Mozizi deni ẹnyi ya imẹ Ẹkụkwọ Iwu nị: ‘Omẹni okẹnnyẹ a nwụnhụn bụ nwunyẹ ẹ amụnị nwa, nwẹnẹ ẹ sikọ d'a lụrụ nwunyẹ ẹ, mụdọnni ẹ nwa.’ 
LUK.20.29	O nwọn nwan umunẹ ikẹnnyẹ ẹsa. Nke ibuzọ a lụrụ nwunyẹ kanị ọ mụnị nwa o we nwụnhụn; 
LUK.20.30	hụn mẹ ẹbụọ nọzị lụrụ okpoho hụ, ọ nwụnhụn, ọ mụnị nwa; 
LUK.20.31	hụn mẹ ẹtọ nọ lụrụzị a, ẹrịra k'ọ rịzị ndị ọzọ ile họdụnị d'e ru nị wẹ ẹsa a lụgbarị okpoho hụ, a nwụnhụnchanrịn wẹ, bụ amụnị wẹ nwa. 
LUK.20.32	Omẹgụ, hụn okpoho hụ nkẹ nọ nwụnhụn. 
LUK.20.33	O ru ogẹn ndị nwụnnị e gi lihi, nwunyẹ onyẹ kẹ okpoho hụ jẹnkọ d'a wụ imẹ wẹ ile, ebe o mẹ ni wẹ ẹsa lụgbarị a?”
LUK.20.34	Jesu nọ sị wẹ, “Ndị ogẹnni sụọ a lụ di lẹ nwunyẹ; 
LUK.20.35	kanị ọ rịkọ ẹrịra ogẹn hụ lalanị. Makẹni, ndị hụ Osolobuẹ jẹnkọ d'e weri nị wẹ furu efuru, ndị hụn o k'a gha ọnwụn weli kẹni wẹ bi ogẹn hụ, alụkọ di lẹ nwunyẹ. 
LUK.20.36	Wẹ sikọ d'a nọ kẹ ndị mmọn-ozi; anwụnkọzị wẹ. Wẹ wụ ụmụ Osolobuẹ — makẹni wẹ wụ ndị gha ọnwụn lihi. 
LUK.20.37	O mẹ nke iweli ndị nwụnnị, Mozizi lẹ enwẹn ẹ e kugụọd'a ebe ọ nọ ku oku akụ-ọfịa hụ, ebẹhụ ọ nọ kpọ Di-nwọnni-ẹnyi ‘Chuku Ebraham, Chuku Aziki, Chuku Jekọpụ’. 
LUK.20.38	Chuku ndị rị ndụn k'ọ wụ, ẹlẹ nke ndị nwụnnị, makẹni ịhịan ile rị ndụn ẹnya a.”
LUK.20.39	Ụfọdụ ndị-nkuzi Iwu nọ sị, “Onyẹ-nkuzi, y'a zagụọ ọhụnma!”
LUK.20.40	Egun anịnị wẹ jụzị a ajụjụ.
LUK.20.41	Ya Jesu nọ sị wẹ, “Kị haịn wẹ gi e ku ni Kraịstị wụ nwa Defidi? 
LUK.20.42	Bụ Defidi lẹ enwẹn ẹ e kuọlẹ imẹ ẹhụhụọ Ẹbụ-ọma, sị,
LUK.20.42	‘Di-nwọnni-ẹnyi sị Di-nwọnni m,
LUK.20.42	“Nọdị alị ẹka-nni m,
LUK.20.43	d'e ru mgbe m gigụ ndị iṅẹnrẹn i
LUK.20.43	họnrin ihiẹn i gi a tụkwasị ụkụ.” ’
LUK.20.44	O mẹ nwan nị Defidi kpọ Kraịstị ‘Di-nwọnni m’, nanị k'o dọnzi nwan wụrụ nwa Defidi?”
LUK.20.45	Ebẹhụ ịhịan ile rị e gọn ẹ ntịn, Jizọsị nọ sị ndị nsọnmazụụn a, 
LUK.20.46	“Kpachanpụnị nị ndị-nkuzi Iwu ẹnya: ọ sụọ wẹ nị w'e yi ẹwuru tueni a ghahunmẹ lẹ ni w'e kele wẹ ọhụnma ogbe lẹ nị wẹ a nọdị isi-oche imẹ ụlọ-ofufe lẹ ebe wẹ nọ e ri oriri. 
LUK.20.47	W'e rigbu ikpoho di wẹ nwụn, e gi ekpere sueni e kpumẹ ẹ! Wẹ jẹnkọ d'a narịn afụnfụn kanị.”
LUK.21.1	Jesu nọ lee ẹnya, hụn kẹ ndị ịdanfịn rị e buche oyiye ebe w'e buche ẹ imẹ Ụlọ-nsọ; 
LUK.21.2	ọ hụnzị ogbẹnnyẹ mgbeleke ohu di ẹ nwụn k'o buche ịkọbọ ẹbụọ ebẹhụ. 
LUK.21.3	Ya kẹ Jesu nọ sị, “Ezioku kẹ m rị a gwa ụnụ nị ogbẹnnyẹ mgbelekeni di ẹ nwụn yekarị wẹ ile. 
LUK.21.4	Makẹni, wẹ ile yeni nwọn ọda, kanị ya hụn nwọnlẹni yechanrịn ihiẹn ile o gi e bi.”
LUK.21.5	Ụfọdụ rị e ku oku ọmụma ndị magbu enwẹn wẹ mma lẹ ihiẹn ile rịgbu enwẹn ẹ mma wẹ ye Osolobuẹ hụn wẹ gi chọ Ụlọ-nsọ mma. Jizọsị nọ sị wẹ, 
LUK.21.6	“Ihiẹn ndịnị ụnụ rị e leghanị, ogẹn lala hụn wẹ e gi tituchanrịn ọmụma ile wẹ gi tụn Ụlọ-nsọnị, alatọkọ wẹ akpụ ohu elu ibe ẹ.”
LUK.21.7	Wẹ nọ jụ a, sị, “Onyẹ-nkuzi, elee ogẹn kẹ ihiẹn ndịnị e gi mẹ? Elee ahịma kẹ w'e gi marịn nị wẹ e d'e mẹ?”
LUK.21.8	Jesu nọ sị wẹ, “Dọnrin ni ẹnya makẹ wẹ gha e dufie ụnụ. Makẹni, ndị bu ọda sikọ d'e gi ẹfan m bịa, a sị, ‘Mmẹ wụ Kraịstị;’ a sịzị, ‘Ogẹn hụ e rugụọ!’ Ka esọnkwọlẹ ni wẹ. 
LUK.21.9	Ụnụ nụ ukwere agha lẹ ndị rị a lụsọn ndị ọkịkị ọgụn, anịkwọlẹ ni egun tụ ụnụ. Makẹni, ihiẹn ndịnị jẹnkọ d'e bugụ ụzọ mẹ, kanị ọgụgụ-ogẹn erukọ ozigbo ahụn.”
LUK.21.10	Ya ọ nọzị sị wẹ, “Alị lẹ alị jẹnkọ d'a lụ agha; alị-eze a lụsọn alị-eze; 
LUK.21.11	okẹn alị-ọmahihie lẹ ụnwụn lẹ eje-emu e gbuni sikọ d'a rị. Ihiẹn egun lẹ ihiẹn atụmẹnya jẹnkọ d'a pụhasọnmẹ elu igwere.
LUK.21.12	“Kanị, ihiẹn ndịnị ile gini d'e mẹ, wẹ jẹnkọ d'e mẹshi ụnụ ikẹn, kpokpo ụnụ, we ụnụ ye wẹ kin ikpe imẹ ụlọ-ofufe, tụ ụnụ ngan; wẹ sikọ d'e gi ufiri ẹfan m we ụnụ jẹnni ndị-nze lẹ ndị Gọvanọ. 
LUK.21.13	Ọnwan sikọ d'a wụ oghere ụnụ e gi shịanị m ẹri. 
LUK.21.14	Kwademẹ ni nwan obi nị ụnụ erotọkọ ihiẹn ụnụ e gi kinrin ọnụ ụnụ. 
LUK.21.15	Makẹni m sikọ d'e ye ụnụ amamihiẹn lẹ oku-ọnụ hụn ndị ikpe ụnụ jẹnkọlẹni d'a saẹka shịarị mọbụ papụ.
LUK.21.16	“Ndị mụnị ụnụ lẹ umunẹ ụnụ ikẹnnyẹ lẹ ikpoho lẹ ndị nke ụnụ lẹ ndị ọwụ ụnụ jẹnkọ d'e redẹ ụnụ. Wẹ jẹnkọ d'e gbudẹ ndị wẹ k'e gbu imẹ ụnụ. 
LUK.21.17	Ize ụnụ k'e ze ịhịan ile makẹ ẹfan m. 
LUK.21.18	Kanị onwọnni akpụ ntutu ohu rị ụnụ isi hụn k'a la iwi. 
LUK.21.19	Ndidin kẹ ụnụ k'e gi nwọn nzụọpụha.
LUK.21.20	“Kanị, ụnụ hụn kẹ ndị-agha fihunmẹ Jerusalẹm, ụnụ a marịn nị ogẹn w'e gi tikpọ a a rịgụọ nsue. 
LUK.21.21	Ogẹn hụ, ndị rị Judia wẹ gbashi elu-ugu ndị rị ebẹhụ; ndị rị imẹ Jerusalẹm wẹ pụ; ndị rịlẹni imẹ ẹ wẹ abanyelẹ. 
LUK.21.22	Makẹni ogẹn mmẹgwarị rọ, ogẹn w'e gi mẹzuchanrịn ihiẹn ile wẹ de imẹ Ẹkụkwọ-nsọ. 
LUK.21.23	O jẹnkọ d'a fụ ndị rị imẹ lẹ ndị pa nwa ọrụn ụhụọhịn hụ. Makẹni, okẹn nsọngbu sikọ d'a rị alịnị; wẹ k'e gi okẹn ọnụma sọn ndịnị. 
LUK.21.24	Wẹ k'e gi ọpịa-agha gbu wẹ, kpụnrụn wẹ shi alị ile rị ichẹn-ichẹn. Alị ndị ọzọ jẹnkọ d'a zọ Jerusalẹm ụkụ d'e ru nị ogẹn alị ndị ọzọ e zu.
LUK.21.25	“Wẹ jẹnkọ d'a hụn ihiẹn ahịma ihun ẹnyanwụn lẹ ifọn lẹ kokisẹ rị igwere. Imẹ ụwa, alị ichẹn-ichẹn jẹnkọ d'a rị imẹ nsọngbu, makẹ okẹn ụzụn ohimin rị a zụn lẹ k'o dọn rị e mẹhunmẹ ọda-ọda; o sikọ d'a gba wẹ ngharị-ẹnya. 
LUK.21.26	Ndụn k'a gụ ịhịan yeni egun ihiẹn lalanị ụwa ile, makẹni ikẹn ndị rị igwere jẹnkọ d'e mẹhunmẹ. 
LUK.21.27	Ogẹn hụ kẹ wẹ jẹnkọ d'e gi hụn Nwa nke Ịhịan k'ọ rị imẹ orukpu o gi lala, ya lẹ ikẹn lẹ ọghọ hi-ogbe. 
LUK.21.28	Ogẹn ihiẹn ndịnị e gi bidọn, turu ni ọtọ, ụnụ e weshi isi elu, makẹni ogẹn wẹ k'e gi gbapụha ụnụ a rịgụọ nsue!”
LUK.21.29	Ya Jizọsị nọ tụnị wẹ ilu: “Lekpọ nị osisi figi lẹ osisi ndị ọzọ ile: 
LUK.21.30	Hụn wẹ gihụ fọma ẹhụhụọ, ụnụ e gi ẹnya ụnụ a hụn a, marịn nị udu-mirin e d'e bidọn. 
LUK.21.31	Ẹrịrazịkwọ, ụnụ hụn kẹ ihiẹn ndịnị rị e mẹ, ụnụ a marịn nị alị-eze Osolobuẹ a rịgụọ nsue.
LUK.21.32	“M rị a gwa ụnụ ezioku, ndị rị ogẹnni agụkọ ihiẹn ndịnị kebe mẹ. 
LUK.21.33	Elu-igwere lẹ ụwa jẹnkọ d'a gụ, kanị, ihiẹn m ku k'a bụn.
LUK.21.34	“Kpachanpụ nị nwan ẹnya, amamgbe iri-ụwa lẹ ịra-manya lẹ oku-elu e mẹ ụhụọhịn hụ kunrun ụnụ idẹnmizi nọkẹ ọnyan. 
LUK.21.35	Makẹni, ụhụọhịn hụ sikọ d'e kunrun ịhịan ile rị elu-ụwa. 
LUK.21.36	We ni nwan ẹnya ru alị ogẹn ile; e mẹ ni ekpere nị Osolobuẹ mẹ ụnụ saẹka wanahịn ihiẹn ndịnị ile jẹnkọ d'e mẹni, lẹni ụnụ sazịkwọ ẹka turu ihun Nwa nke Ịhịan.”
LUK.21.37	Ụhụọhịn ile, Jesu hụ a kuzi imẹ Ụlọ-nsọ, kanị ọhị gba, ọ pụ, shi ugu ahụn w'a kpọ Olivẹtị d'a nọdị. 
LUK.21.38	Ụzọ ụtụntụn ile, ịhịan ile hụ a bịa d'e kunrun ẹ imẹ Ụlọ-nsọ, e gọn ẹ ntịn.
LUK.22.1	Ogẹn Mmẹmmẹ ahụn wẹ gi e ri Brẹdi nwọnlẹni yisti hụn w'a kpọzị Mmẹmmẹ-Nghafe gi rumẹ, 
LUK.22.2	ndị-isi nchụn-ẹjan lẹ ndị-nkuzi Iwu rị a chọ nị wẹ gbu Jizọsị hụ a chọ kẹ w'a dọn mẹ ẹ, makẹni egun ndị alị rị a tụ wẹ.
LUK.22.3	Ekwensụ nọ banye imẹ Judasị w'a kpọ Iskarọtụ, onyẹ ohu imẹ ndị nsọnmazụụn a mmẹbụọ hụ. 
LUK.22.4	Ọ nọ pụ, jẹnmẹ d'e sọn ndị-isi nchụn-ẹjan lẹ ndị-isi ndị-nche Ụlọ-nsọ ku kẹ o dọn re Jesu ye wẹ. 
LUK.22.5	Ẹfọ nọ sụọ wẹ ụsụọ, wẹ nọ kweri nị wẹ jẹnkọ d'e ye ẹ egho. 
LUK.22.6	Ya ọ nọ kweri, chọma ezigbo oghere o jẹnkọ d'e gi we Jesu ye wẹ ebe ịhịan rịkalẹni.
LUK.22.7	O ru ụhụọhịn hụ wẹ gi e bidọn Mmẹmmẹ wẹ gi e ri Brẹdi nwọnlẹni yisti, ụhụọhịn ahụn wẹ gi e gbu nwa-ebulu Nghafe, 
LUK.22.8	Jizọsị nọ zi Pita lẹ Jọnụ, sị wẹ, “Jẹnmẹ ni d'e dọnkwama ihiẹn nị ẹnyi ri Oriri-nghafe.”
LUK.22.9	Wẹ nọ jụ a, sị, “Elebe k'ị chọ nị ẹnyi dọnkwama?”
LUK.22.10	Ọ nọ sị wẹ, “Gọn ni ntịn: ụnụ banyekọnị imẹ obodo, okẹnnyẹ ohu bu ite-mirin jẹnkọ d'e kunrun ụnụ. Sọnn'ẹ banye ụlọ o k'a banye. 
LUK.22.11	Ụnụ a sị onyẹ nwọn ụlọ hụ, ‘Onyẹ-nkuzi sị ị, “Elee hụn wụ mmughẹ onyẹ-ọbịa ahụn mmẹ lẹ ndị nsọnmazụụn m k'a nọ ri ihiẹn-oriri Nghafe rị?” ’ 
LUK.22.12	O sikọ d'a ghọsị ụnụ mmughẹ ohu shịanị rị ibe elu, hụn oche lẹ teburu rị; ebẹhụ kẹ ụnụ k'e dọnkwama.”
LUK.22.13	Ya wẹ nọ jẹnmẹ. Wẹ nọ hụnchanrịn ihiẹn ile k'o dọn gwa wẹ, ya wẹ nọ dọnkwama ihiẹn w'e gi ri Oriri-nghafe.
LUK.22.14	Ogẹn e ru, Jizọsị nọ weri oche, ndị-ozi hụ pụ-ichẹn nọ sọn ẹ nọdị alị nị wẹ ri Oriri hụ. 
LUK.22.15	Jizọsị nọ sị wẹ, “A chọkẹnmẹkẹ m nị mmẹ lẹ ụnụ ri Oriri-nghafeni m gini d'a ta afụnfụn! 
LUK.22.16	Makẹni onwọnni ogẹn m'e gi rizi ẹ d'e ru mgbe w'e gi ri ẹ imẹ Alị-eze Osolobuẹ.”
LUK.22.17	Ya ọ nọ weri mkpu, ọ kpanmịngụ Osolobuẹ, ọ nọ sị, “Weri ni rarịsọnmẹ. 
LUK.22.18	M rị a gwa ụnụ, arakọzị m manya vaịnị d'e ru mgbe Alị-eze Osolobuẹ bịa.”
LUK.22.19	Ya ọ nọ weri ogbe brẹdi, ọ kpanmịn Osolobuẹ, bebe ẹ, we ẹ ye wẹ, sị, “Ọnwan wụ ẹhụ m, hụn wẹ rị e gi ufiri ụnụ e ye. E mẹ ni ihiẹnni e gi a nyanhan m.” 
LUK.22.20	Ẹrịra k'o dọnzikwọ weri mkpu hụ ogẹn wẹ gi rigụ, ye wẹ, sị, “Mkpuni wụ nkwerigbama ọhụn Osolobuẹ; ẹdeke
LUK.22.21	“Ka lee n'ẹ, mmẹ lẹ onyẹ jẹnkọ d'e reni m rị ebeni e ri ihiẹn-oriri! 
LUK.22.22	Nwa nke Ịhịan lakọ kẹ Osolobuẹ dọn ku, kanị nsọngbu rịnị onyẹ ren'ẹ!”
LUK.22.23	Ya wẹ nọ jụma ibe wẹ kẹ onyẹ imẹ wẹ jẹnkọ d'e mẹ ihiẹnni.
LUK.22.24	O nwọnzighọ ogẹn ndị-ozi ahụn pụ-ichẹn gi rị a dọ onyẹ wẹ k'e weri nị ị ya kachanrịn imẹ wẹ ile. 
LUK.22.25	Jizọsị nọ sị wẹ, “Ndị-nze ụwa a kị wẹ nkịgbu; ndị ọkịkị wẹ e ri nzere ‘Omẹ-ọghọ!’ 
LUK.22.26	Kanị nke ụnụ ẹlẹ ẹrịra. Kama, onyẹ kachanrịnnị imẹ ụnụ ya mẹmẹ kẹ nwata; onyẹ-ndu ya nọ kẹ ojẹn-ozi. 
LUK.22.27	Onyẹ kadẹ ibe ẹ? Hụn rị e ri ihiẹn-oriri ra hụn rị e jẹn ozi rịn'a? Ẹlẹ hụn rị e rini? Kanị mmẹ nwẹn rị nwan e bi imẹ igunrun ụnụ nọkẹ onyẹ e jẹn ozi.
LUK.22.28	“Ụnụ e sọngụọ m nọdị hụnnị ile wẹ lele m: 
LUK.22.29	m rị nwan e ye ụnụ ọkịkị kẹ Nẹdi m dọn ye m alị-eze kị, 
LUK.22.30	kẹni ụnụ sọn m ri, ra imẹ alị-eze m; onyẹ-onyẹ imẹ ụnụ sikọ d'a nọdị ukpo-eze, a hannị ikpụlọ mmẹbụọ rị Izrẹlụ eṅẹn.
LUK.22.31	“Saịmọnụ, Saịmọnụ! Gọn ntịn! Ekwensụ a sịgụọ wẹ we ụnụ ile che ẹ ẹka, n'ọ yọ ụnụ kẹ ọka. 
LUK.22.32	Kanị, e mẹgụọnị m'ị ekpere Saịmọnụ, amamgbe okukwe i a dan. I rogharịgụ, y'e yeni umunẹ i ẹka turu.”
LUK.22.33	Kanị Pita nọ sị, “Di-nwọnni-ẹnyi, ihiẹn ọ k'a wụ ya wụrụ, m k'e sọn i jẹn ngan, sọndẹ i nwụnhụn!” 
LUK.22.34	Jizọsị nọ sị a, “M rị a gwa ị ezioku Pita, ọkpa gini d'a kwan tannị, i sikọ d'a ghọrị mgbe ẹtọ nị y'a marịn m.”
LUK.22.35	Ya Jesu nọ jụ ndị nsọnmazụụn a ajụjụ, sị, “Ogẹn m gi zipụ ụnụ, sị ụnụ ewerilẹ egho mọbụ ẹkpa mọbụ akpụkụ, o nwọnghọ ihiẹn kọnị ụnụ?” Wẹ nọ sị a, “Mba, onwọnni.”
LUK.22.36	Jesu nọ sị wẹ, “Kanị ujeni, onyẹ nwọn egho ya weri ẹ, onyẹ nwọn ẹkpa ya buruzikwọ a. Onyẹ nwọnlẹni ọpịa-agha ya re ẹwuru o yiye elu ẹ, gi ẹ ṅọnrin ọpịa-agha. 
LUK.22.37	M rị a gwa ụnụ, ihiẹn ahụn Ẹkụkwọ-nsọ ku, nị ‘Wẹ jẹnkọ d'a gụn a yeni ndị a dan iwu’ jẹnkọ d'a nọ ẹhụ m bụn. Eziẹ, ihiẹn Ẹkụkwọ-nsọ ku banyeni m hụ e mẹ.”
LUK.22.38	Ya kẹ ndị nsọnmazụụn a nọ sị a, “Di-nwọnni-ẹnyi, e lee ọpịa-agha ẹbụọ ebeni!”
LUK.22.38	Ọ nọ sị wẹ “O higụọ!”
LUK.22.39	Jesu nọ gha imẹ Jerusalẹm pụ, shi Ugu Olivu k'o dọn e mẹ mbụ, ndị nsọnmazụụn a nọ sọnmẹ ẹ. 
LUK.22.40	O ru ebẹhụ, ọ nọ sị wẹ, “Mẹ ni ekpere makẹ ụnụ gha a danban imẹ ọnwụnwan.”
LUK.22.41	Ya ọ nọ jẹnshi ihun ẹkẹrẹ, ihiẹn rịkẹ ebe mbụrụ e ru, gbu osekpu, mẹ ekpere, 
LUK.22.42	sị, “Baba, omẹni y'a chọghọ, napụ m mkpu afụnfụn lẹ ọnwụnnị; kanị, uche i ya mẹ, ẹlẹ nke m.” 
LUK.22.43	Ya mmọn-ozi elu-igwee nọ pụha d'e yechen'ẹ ikẹn. 
LUK.22.44	Ọ nọ gi okẹn-ụfụ ọ rị mẹkẹnmẹ ekpere; ọbanje ẹ nọ kẹ ẹdeke rị a tantuni.
LUK.22.45	Ogẹn o gi gha ebahụn ọ rị e mẹ ekpere lihi, ọ nọ bịa d'e kunrun ndị nsọnmazụụn a; ọ nọ hụn nị wẹ rị ụran — ẹhụ rọ wẹ makẹni wẹ rị a kwan. 
LUK.22.46	Ya ọ nọ sị wẹ, “Kị ụnụ rị a ranhịnnị? Lihi ni mẹmẹ ekpere, amamgbe ụnụ a danban imẹ ọnwụnwan.”
LUK.22.47	Ebe Jizọsị rịkwọ e ku oku, idẹnmizi, igunrun ịhịan nọ bịa. Onyẹ hụ w'a kpọ Judasị hụn rị imẹ ndị-ozi pụ-ichẹn mmẹbụọ hụ duhẹ wẹ. Ọ nọ jẹnburu Jizọsị d'e susu ẹ ọnụ. 
LUK.22.48	Kanị Jizọsị nọ sị a, “Judasị, isusu-ọnụ k'i gi e re Nwa nke Ịhịan?”
LUK.22.49	Ogẹn ndị nsọnmazụụn Jesu ya lẹ wẹ wị gi hụn ihiẹn jẹnkọ d'e mẹni, wẹ nọ sị Jesu, “Di-nwọnni-ẹnyi, nị ẹnyi gi ọpịa-agha mẹ wẹ ihiẹn?!” 
LUK.22.50	Onyẹ ohu imẹ wẹ nọ gi ọpịa-agha banpụ odibo onyẹ-isi nchụn-ẹjan ntịn ẹka-ihiẹn.
LUK.22.51	Jesu nọ sị wẹ, “Kụsị nị ihiẹnni!” Ya ọ nọ mẹtụ okẹnnyẹ hụ ẹka ntịn, zụọ a.
LUK.22.52	Ya Jizọsị nọ sị ndị-isi nchụn-ẹjan lẹ ndị-isi ndị-nche Ụlọ-nsọ lẹ ndị-isi hụn wẹ ile gba bịa ebẹhụ d'a nwụnrụn a, “Kị ụnụ buhẹni ọpịa-agha lẹ ẹgbe, rịkẹ sị m wụ onyẹ-ohin? 
LUK.22.53	Mmẹ lẹ ụnụ rị imẹ Ụlọ-nsọ ụhụọhịn ile, ụnụ anwụnrụnnị m. Kanị hụnnị wụ ogẹn ụnụ lẹ ogẹn ishi gi a kị!”
LUK.22.54	Ya wẹ nọ nwụnrụn Jesu, duru ẹ shi iwe onyẹ-isi nchụn-ẹjan. Pita hụ ebe teni e sọn wẹ d'e ru ebẹhụ. 
LUK.22.55	Ogẹn ndị rị ebẹhụ gi fiye ọkụn ahanmahan ezi-ọgwa onyẹ-isi nchụn-ẹjan hụ, fihunmẹ ẹ a nyan a, Pita nọ nọdịyeni wẹ. 
LUK.22.56	Ogẹn nwagbọọ ohu wụ odibo gi gi ọkụn ahụn wẹ fiye legha Pita k'ọ nọdị ebahụn a nyan a, ọ nọ bu ẹnya tụma Pita, sị, “Okẹnnyẹni rịzị ndị wẹ lẹ Jizọsị te wị!”
LUK.22.57	Kanị Pita nọ ghọrị, sị, “Okpoho, amarịn m'a!”
LUK.22.58	O tebe ẹkẹrẹ, onyẹ ọzọ a hụn Pita, ọ nọ sị a, “Yụ lẹ wẹ wị!” Pita nọ sị a, “Di-ẹnyi, ẹlẹ mmẹ!”
LUK.22.59	Ihiẹn nọ kẹ mgbahunmẹ ọkụrọkụ ohu a ghagụ, onyẹ ọzọ nọzị sị, “Ịrụ-ụka arịa, okẹnnyẹni lẹ Jesu wị, makẹni onyẹ Galili k'ọ wụ!”
LUK.22.60	Pita nọ sị a, “Di-ẹnyi, amarịn m ihiẹn i rị e ku!”
LUK.22.60	Ebe Pita rị e ku okuni, ọkpa nọ kwan.
LUK.22.61	Ya Di-nwọnni-ẹnyi nọ gbehutọ ebe ọ rị, bu ẹnya zinmẹ Pita. Pita nọ nyanhan ihiẹn Di-nwọnni-ẹnyi ku, k'o dọn sị a, “Ọkpa gini d'a kwan tannị, i k'a ghọrị mgbe ẹtọ nị y'a marịn m.” 
LUK.22.62	Pita nọ pụ, kwan ezigbo ẹkwan.
LUK.22.63	Ikẹnnyẹ ndị ahụn gi Jesu nọ gi ẹ gumẹ egu, e gbu ẹ ili. 
LUK.22.64	E kẹnkin wẹ ẹ ẹnya, sị a, “Bu amụma gwa ẹnyi, onyẹ fịan ị ihiẹn?!” 
LUK.22.65	A gwasọnmẹ w'ẹ eje-oku bu ọda.
LUK.22.66	Eki e fọn, Ndị-isi ile nọ zu, kẹ ndị-isi nchụn-ẹjan kẹ ndị-nkuzi Iwu. Ya wẹ nọ wẹhẹ Jizọsị Ọgwa Ndị-isi nkịkwama. 
LUK.22.67	Wẹ nọ sị a, “Omẹni ịyụ wụ Kraịstị, gwa ẹnyi?” Ọ sị wẹ, “M gwa ụnụ, ụnụ ekwerikọ; 
LUK.22.68	m jụ ụnụ ajụjụ, ụnụ azakọ. 
LUK.22.69	Kanị, gha kikẹnni jẹnmẹ, Nwa nke Ịhịan jẹnkọ d'a nọdị alị ẹka-nni Chuku Onyẹ nwọn ikẹn ile.” 
LUK.22.70	Wẹ ile nọ sị, “Ịyụ wụ nwan Nwa Chuku?”
LUK.22.70	Ọ nọ sị wẹ, “Ụnụ e kugụọ a nị ya kẹ m wụ.”
LUK.22.71	Wẹ nọ sị, “Kị ẹnyi rị a chọzịnị ọshẹri! Ẹnyi a nụgụọ a ọnụ a!”
LUK.23.1	Ya kẹ Ndị-isi Nkịkwama hụ ile nọ lihi ọtọ, we Jizọsị jẹnni Paịleti, Gọvanọ rị a kịnị ndị Rom. 
LUK.23.2	Wẹ nọ kinmẹ, sị, “Ẹnyi nwụn okẹnnyẹni k'ọ rị e dufie ndị alị ẹnyi, a sị wẹ akụzịlẹ eze-kanị wụ Siza ụgwọ-isi, a kpọ enwẹn ẹ Kraịstị hụn wụ eze.”
LUK.23.3	Paịleti nọ jụ Jesu, sị, “Ịyụ wụ eze ndị Ju?”
LUK.23.3	Ọ nọ sị a, “Y'e kugụọ a.”
LUK.23.4	Ya kẹ Paịleti nọ sị ndị-isi nchụn-ẹjan lẹ igunrun hụ, “Ahụnnị m ihiẹn m'e gi ma okẹnnyẹni ikpe.”
LUK.23.5	Kanị, a tọ wẹ e ku ẹ, a sị, “O gi nkuzi ẹ e se isusu alị Judia ile. Galili k'ọ gha bidọn; o rugụọ nwan ebeni.”
LUK.23.6	Ogẹn Paịleti gi nụ ihiẹnni, ọ nọ jụ wẹ kẹ onyẹ Galili rọ. 
LUK.23.7	Ogẹn o gi marịn nị azụụn Hẹrọdụ rị a kị k'ọ gha bịa, ọ nọ zi ẹ jẹnni Hẹrọdụ. Hẹrọdụ nkẹ rị imẹ Jerusalẹm ogẹn hụ. 
LUK.23.8	Ogẹn Hẹrọdụ gi hụn Jesu, ẹfọ nọ sụọ a ụsụọ ọda-ọda, makẹni o tekẹ ọ chọma n'ọ hụn a. Makẹni, ọ nụgụọ otiti ẹ, a tụ ẹnya n'ọ hụn a ebe ọ rị a rụn ọrụn-atụmẹnya. 
LUK.23.9	Ya ọ nọ jụma Jizọsị ajụjụ bu ọda, kanị Jizọsị a shịarịn'a ihiẹn ọwụlẹ. 
LUK.23.10	Ndị-isi nchụn-ẹjan lẹ ndị-nkuzi Iwu turuhụkwọ ebahụn e kin, e kinshi ikẹn.
LUK.23.11	Hẹrọdụ lẹ ndị-agha a nọzị gi Jesu gu egu, mụ a ẹmụ. Ya Hẹrọdụ nọ yimẹ ẹ ẹkwa ma mma, zikinni Paịleti ya. 
LUK.23.12	Ya kẹ Hẹrọdụ lẹ Paịleti nọ sụọkin ụhụọhịn hụ; wẹ te wụ eṅẹnrẹn mbụ.
LUK.23.13	Paịleti nọ kpọgbama ndị-isi nchụn-ẹjan lẹ ndị-ọkịkị lẹ ndị alị hụ ile, 
LUK.23.14	sị wẹ, “Ụnụ wẹhẹni m okẹnnyẹni n'ọ rị e dufie ndị alịnị. E lelegụọ m'a nwan idẹnya ụnụ; ahụnnị m eje-ihiẹn ndị hụ ụnụ sị nị ya k'o mẹ. 
LUK.23.15	Hẹrọdụ lẹ enwẹn ẹ ahụnzịkwọnị eje-ihiẹn ọwụlẹ o mẹ, ya k'o gi zikinni ẹnyi ya. Lee ẹ, onwọnni ihiẹn okẹnnyẹni mẹ hụn wẹ e gi gbu ẹ. 
LUK.23.16	M jẹnkọ nwan d'a sị wẹ fịan a mkpịnsịn, a hatu m'ẹ.”
LUK.23.17	Ogẹn Mmẹmmẹ-nghafe ọwụlẹ Paịleti e wepụharịrị nị wẹ onyẹ-ngan ohu.
LUK.23.18	Kanị igunrun hụ ile nọ yimẹ, “Wepụ onyẹni elu-ụwa! Wepụhanị ẹnyi Barabasị!” 
LUK.23.19	(Barabasịnị rị ngan makẹ isusu o se imẹ obodo hụ lẹ ọchụn o gbu.)
LUK.23.20	Makẹni Paịleti te chọ n'ọ hapụ Jizọsị ye, ọ nọ gwazị igunrun hụ oku. 
LUK.23.21	Kanị wẹ ile a tọkwọ e yi, “Kpọgbu ẹ! Kpọgbu ẹ!”
LUK.23.22	Paịleti nọ gwazị wẹ hụn mẹ mgbe ẹtọ, sị, “Kị haịn? Elee eje-ihiẹn k'o mẹ? Ahụnnị m ihiẹn ọwụlẹ o mẹ hụn wẹ e gi gbu ẹ! M jẹnkọ nwan d'a fịan a mkpịnsịn, hatu ẹ ye.”
LUK.23.23	Kanị wẹ hụkwọ e yi, a sị a kpọgbu Jizọsị. Oro wẹ a karị ẹka, nke wẹ nọ bụn. 
LUK.23.24	Ya Paịleti nọ ma Jizọsị ikpe hụ wẹ chọ n'ọ ma a. 
LUK.23.25	Ọ nọ hatu onyẹ hụ wẹ chọ, onyẹ nwẹn wẹ tụ ngan makẹ isusu lẹ igbu-ọchụn.
LUK.23.25	Ọ nọ we Jizọsị ye wẹ nị wẹ kpọgbu ẹ ọkpọgbu ahụn wẹ chọ.
LUK.23.26	Ebe ndị-agha dukọ a, wẹ nọ kwọndọn Saịmọnụ, onyẹ alị Saịrini, hụn gha alị-ọfịa lala imẹ obodo, buye ẹ obe hụ, sị a buru ẹ sọnmẹ Jesu.
LUK.23.27	Igunrun ịhịan hụ e sọn Jizọsị, wẹ lẹ ikpoho ndị rị a kwannị Jizọsị ẹkwan, e goo. 
LUK.23.28	Jesu nọ gbehutọ, sị wẹ, “Ikpoho Jerusalẹm! Akwanlẹ ni ni m ẹkwan, ka kwanmanị nị enwẹn ụnụ lẹ ụmụ ụnụ ẹkwan. 
LUK.23.29	Makẹni ogẹn zeni lala hụn wẹ e gi sị, ‘Ndị-agan lẹ ikpoho mụlẹni ụmụ lẹ ndị yetulẹni nwa ẹran e nwọnkẹ ngọzi.’ 
LUK.23.30	Ogẹn hụ, ịhịan k'a gha a sị ugu, ‘Dodo, dankwasị ẹnyi’, a sị òke, ‘Dodo, kpumẹ ẹnyi!’ 
LUK.23.31	Makẹni, omẹni ihiẹnni kẹ wẹ rị e mẹ osisi rị ndụn, kị wẹ k'e mẹ hụn kpọgụ nkụn?”
LUK.23.32	O nwọnzi ikẹnnyẹ ẹbụọ ndị mẹ eje-ihiẹn wẹ duru wẹ lẹ Jesu d'a kpọgbu.
LUK.23.33	E ru wẹ ebẹhụ w'a kpọ “Okpokomisi”, wẹ nọ nọ ebẹhụ kpọma Jesu ye elu obe, ịya lẹ ndị hụ mẹ eje-ihiẹn: onyẹ ohu rị a ẹka-nni, hụn-ẹbọ rị a ẹka-ekpẹn.
LUK.23.34	Jesu nọ sị, “Baba, gbagharị wẹ, n'a marịn wẹ ihiẹn wẹ rị e mẹ.”
LUK.23.34	Ogẹnni kẹ ndị-agha kpọgbun'ẹ gi tụ nkpọ, gi ẹ keri ẹkwa a.
LUK.23.35	Igunrun ịhịan turu ebẹhụ, e lee ile; kanị, ndị-isi ndị Ju hụ a mụ a ẹmụ, a sị, “Ọ zụọgụọ ndị ọzọ, ya zụọ nwan enwẹn ẹ, omẹni ịya wụ Kraịstị Osolobuẹ, Onyẹ hụ Osolobuẹ họrị!”
LUK.23.36	Ndị-agha a mụzịghọ a ẹmụ: A bịa wẹ d'e kunrun ẹ, ye ẹ manya rụ-ụka, 
LUK.23.37	sị a, “Omẹni ịyụ wụ eze ndị Ju, zụọpụha enwẹn i!”
LUK.23.38	O nwọnzikwọ ihiẹn wẹ deye obe hụ. Ihiẹn wẹ de wụ, “Ọnwan wụ eze ndị Ju.”
LUK.23.39	Onyẹ ohu imẹ ndị hụ mẹ eje-ihiẹn wẹ kpọma elu obe nọ kparimẹ ẹ, a sị a, “Ẹlẹ yụ wụ Kraịstị? Zụọpụha nwan enwẹn i, y'a zụọpụhazịkwọ ẹnyi!”
LUK.23.40	Hụn-ẹbọ nọ jụgbọ hụn ku ihiẹnni, sị, “Y'a ra tụdẹ egun Osolobuẹ, ebe o mẹ ni ikpe ohu kẹ wẹ mazị yụ nwẹn? 
LUK.23.41	Ikpe wẹ ma ẹnyi hụghọ mma, makẹni ihiẹn ẹnyi chọ kẹ ẹnyi rị a hụn; kanị onwọnni ihiẹn okẹnnyẹni mẹ.” 
LUK.23.42	Ya ọ nọ sị Jesu, “Jesu, ogẹn y'e gi bịa rịkẹ eze, dodo nyanhankwọ m!”
LUK.23.43	Jesu nọ sị a, “M rị a gwa ị ezioku, mmẹ lẹ yụ sikọ d'a rị Alị Ezumikẹn wụ Paradaịsị tannị.”
LUK.23.44	Ihiẹn nọkẹ ọkụrọkụ mmẹbụọ efinnaị ẹnyanwụn gi a rị isi, ọhịhị nọ gbagbarị alị hụ ile d'e ru ọkụrọkụ ẹtọ efinnaị, 
LUK.23.45	anwụn amụnị. Ogẹnni kẹ Ẹkwa wẹ gi gbọnbepụ Ebẹhụ Kachanrịn Nsọ imẹ Ụnọ-NSỌ gi gbawa ẹbụọ
LUK.23.46	Ya Jesu nọ gi okẹn olu yi, “Baba, e bu m mmọn m che i ẹka!” O kugụ ihiẹnni, ọ nọ kwọnbepụ.
LUK.23.47	Ogẹn onyẹ-isi agha ahụn kị ndị-agha kpọgbun'ẹ gi hụn ihiẹn mẹni, ọ nọ ja Osolobuẹ mma, sị, “Ezioku-ezioku, ẹka okẹnnyẹni rị ọchan!” 
LUK.23.48	Ogẹn ndị hụ ile gbakikomẹ ebahụn e lee ilee gi hụngụ ihiẹn mẹni, wẹ nọ lama fịankọ ẹka obi. 
LUK.23.49	Ndị ile marịn Jesu ọhụnma lẹ ikpoho ndị ahụn gha Galili sọnhẹn ẹ nọtezi ẹkẹrẹ, e lee ihiẹn ndị rị e mẹni.
LUK.23.50	O nwọn okẹnnyẹ ohu ẹfan a wụ Josẹfụ hụn wụ onyẹ ohu imẹ Ndị-isi Nkịkwama. Onyẹ obodo Arịmatịa rị Judia k'ọ wụ; ezigbo ịhịan kụrụ ọtọ rọ. 
LUK.23.51	O kweyenini ndị-isi ibe ẹ nị wẹ mẹ Jesu ihiẹn wẹ mẹ ẹ. Ọ rị ndị rị e che ọbịbịa Alị-eze Osolobuẹ.
LUK.23.52	Ọ nọ jẹn d'e kunrun Paịleti, sị a buye ẹ ẹhụ Jizọsị. 
LUK.23.53	Ya ọ nọ butu ẹ elu obe, gi ẹkwa linẹ kwama a, bu ẹ che imẹ ili wẹ liyetulẹni ịhịan hụn wẹ gu rịkẹ mmughẹ ye imẹ ọmụma kẹ w'e mẹ. 
LUK.23.54	Ụhụọhịn wẹ gi a kwademẹ Ezumikẹn rọ, Ụhụọhịn Ezumikẹn e d'e bidọn ẹnyasị hụ.
LUK.23.55	Ikpoho ndị ahụn gha Galili sọnhẹn Jizọsị nọ sọnmẹ Josẹfụ, wẹ nọ hụn ili hụ, hụnzị kẹ wẹ dọnmẹ ẹhụ Jizọsị. 
LUK.23.56	Ya wẹ nọ lama d'a chọtọ udẹn lẹ ihiẹn ndị ọzọ wẹ gi a kwama ozun.
LUK.23.56	O ru Ụhụọhịn Ezumikẹn, wẹ nọ zu ikẹn kẹ Iwu dọn ku.
LUK.24.1	Kanị, ụzụtụntụn biribiri ụhụọhịn ibuzọ imẹ izuka
LUK.24.2	Wẹ nọ hụn a nị e nupụgụọ wẹ ọmụma wẹ te gi nukin ọnụ ili hụ. 
LUK.24.3	A banye wẹ ẹ, ahụnnị wẹ ẹhụ Di-nwọnni-ẹnyi wụ Jesu. 
LUK.24.4	Ebe wẹ rị e ro ihiẹnni, ikẹnnyẹ ẹbụọ ẹwuru wẹ rị e be nwaịn-nwaịn nọ wuzoyeni wẹ idẹnmizi. 
LUK.24.5	Okẹn egun nọ tụma wẹ, ya wẹ nọ bu ihun kọma alị. Ikẹnnyẹ hụ nọ sị wẹ, “Kị ụnụ rị a chọnị onyẹ rị ndụn imẹ igunrun ndị nwụnnị? 
LUK.24.6	Ọ rịzị ebeni; ọ ghagụọ ọnwụn lihi. Nyanhan nị k'ọ dọn gwa ụnụ k'ọ rị Galili, sị, 
LUK.24.7	‘Wẹ jẹnkọ d'e bu Nwa nke Ịhịan che ẹka ndị njọ, a kpọgbu wẹ ẹ; kanị hụn m'ẹ akpọhịn ẹtọ, o k'a gha ọnwụn lihi.’ ”
LUK.24.8	Ya kẹ ikpoho hụ nọ nyanhan ihiẹn Jesu ku. 
LUK.24.9	A gha wẹ ili ahụn lụa, wẹ nọ gwa ndị-ozi mmanaị hụ pụ-ichẹn lẹ ndị ọzọ ile họdụnị. 
LUK.24.10	Ikpoho hụ jẹn ili ahụn wụ Meri onyẹ Magidala lẹ Juana lẹ Meri nnẹ Jemisi; uwẹ lẹ ikpoho ndị ọzọ wẹ ile wị gba gwa ndị-ozi hụ pụ-ichẹn ihiẹn ndịnị. 
LUK.24.11	Kanị, ndị-ozi hụ pụ-ichẹn egini oku wẹ dọn makẹni wẹ weri ẹ kẹ oku nwọnlẹni isi.
LUK.24.12	Kanị Pita nọ lihi ọtọ, gbashi ili ahụn; o hulụa alị, nyọnye, ọ nọ hụn ẹkwa linẹ hụ sụọ, ẹkwa hụ we te gi kwama ozun Jesu. Ọ nọ pụ, e ro ihiẹn rị e mẹni.
LUK.24.13	Ụhụọhịn ahụn daị, ndị nsọnmazụụn Jesu ẹbụọ jẹnkọ obodo ohu mẹ ẹkẹrẹ w'a kpọ Ẹmaụsụ. Gha Jerusalẹm d'e ru Ẹmaụsụ wụ ihiẹn rị kẹ maịlị ẹsa. 
LUK.24.14	Wẹ hụ e ku oku ihiẹn ndị hụ ile mẹni. 
LUK.24.15	Hụn ahụn wẹ rị e ku, e shi inyẹnrẹn, Jizọsị lẹ enwẹn ẹ nọ nọchimẹ wẹ, sọn wẹ jẹnkọ; 
LUK.24.16	kanị Osolobuẹ anịnị wẹ kọma a ẹnya. 
LUK.24.17	Ya Jizọsị nọ sị wẹ, “Elee inyẹnrẹn kẹ ụnụ shikọ ihiẹnni ile jẹnkọ?”
LUK.24.17	Wẹ nọ biwuzo, rọnmẹ ihun. 
LUK.24.18	Ya onyẹ ohu imẹ wẹ ẹfan a wụ Klopasị nọ sị a, “Ọ nọkẹ sị yụ sụọ imẹ ndị ile bịa Jerusalẹm marịnlẹni ihiẹn ndị mẹ ebahụn kete ụhụọhịnnị?”
LUK.24.19	Jesu nọ sị, “Kịnị mẹ?”
LUK.24.19	Wẹ nọ sị a, “Oku Jesu onyẹ Nazarẹtị: Okẹnnyẹ hụn gi ọrụn a lẹ oku-ọnụ a ghọsịchanrịn n'ọ wụ okẹn onyẹ-amụma, kẹ ebe Osolobuẹ rị kẹ ebe ịhịan rị — 
LUK.24.20	lẹ oku ihiẹn ndị-isi nchụn-ẹjan lẹ ndị-isi ẹnyi mẹ — kẹ wẹ dọn we ẹ ye wẹ d'a ma a ikpe-ọnwụn kpọgbu; 
LUK.24.21	bụ ẹnyi te rị a tụ ẹnya nị ịya jẹnkọ d'a gbapụha Izrẹlụ!
LUK.24.21	“O mẹgụọdẹ nwan akpọhịn ẹtọ ihiẹn ndịnị mẹ. 
LUK.24.22	Ọzọzị, o nwọn ikpoho ndị itu ẹnyi mẹ ihiẹn tụ ẹnyi ẹnya: wẹ jẹn ili ẹ ụzụtụntụnnị, 
LUK.24.23	ahụnnị wẹ ẹhụ a. E kinhẹn wẹ, wẹ nọ gwa ẹnyi nị wẹ hụndẹ ndị mmọn-ozi gwa wẹ n'ọ hụ ndụn. 
LUK.24.24	O nwọn ndị itu ẹnyi jẹn ili hụ, wẹ nọ hụn a n'ọ rịchanrịn kẹ ikpoho ndị hụ dọn ku; wẹ nwẹn ahụnzịkwọn'a.”
LUK.24.25	Ya Jizọsị nọ sị wẹ ẹbụbụọ, “Ụnụ e zuzukẹ! Ihiẹn ile ndị-amụma ku imẹ Ẹkụkwọ-nsọ a fụka ụnụ ọrụn okweri! 
LUK.24.26	Ẹkụkwọ-nsọ ekugụọn'a nị Onyẹ-nzụọpụha Ahụn Osolobuẹ Tumẹ
LUK.24.27	Ya Jizọsị nọ gha ihiẹn Mozizi de imẹ Ẹkụkwọ-nsọ lẹ ihiẹn ndị-amụma ile de kọwachanrịn nị wẹ ihiẹn ile Ẹkụkwọ-nsọ ku banyeni enwẹn ẹ.
LUK.24.28	Hụn wẹ gi rumẹ ẹhụ obodo hụ wẹ jẹnkọ, Jizọsị nọ mẹ rịkẹ sị ọ ghafekọ aghafekọ; 
LUK.24.29	wẹ nọ rịọ a ọda-ọda, sị a, “Dodo, du ẹnyi nọdị, nị ọhị a gbamagụọ, ụhụọhịn tannị a gụmagụọ.” Ya ọ nọ banye d'e sọn wẹ nọdị.
LUK.24.30	Ogẹn ya lẹ wẹ gi nọdị alị nị wẹ ri ihiẹn-oriri, ọ nọ weri brẹdi ahụn wẹ jẹnkọ d'e ri, kpanmịn Osolobuẹ; ọ nọ bebe ẹ, we ẹ ye wẹ. 
LUK.24.31	Ebẹhụ kẹ ẹnya wẹ nọ shịapụ, wẹ nọ marịn nị ịya rọ. Ya ọ nọ fori!
LUK.24.32	Wẹ nọ sị ibe wẹ, “Ẹhẹn! Ịya haịn obi gi rị a nụ ẹnyi ọkụn ogẹn o gi rị a gwa ẹnyi oku, a kọwanị ẹnyi Ẹkụkwọ-nsọ kẹ ẹnyi rị ụzọ!”
LUK.24.33	Ya wẹ nọ lihi ọtọ ozigbo hụ, kinzi Jerusalẹm; wẹ nọ hụn ndị nsọnmazụụn a mmanaị hụ lẹ ndị ọzọ rị itu wẹ kẹ wẹ zu, 
LUK.24.34	a sị, “Ezioku rọ! Di-nwọnni-ẹnyi e lihigụọ, Saịmọnụ a hụngụọ a!”
LUK.24.35	Wẹ ẹbụbụọ nọ nwan gwa wẹ ihiẹn mẹ ụzọ lẹ kẹ wẹ dọn ghọha nị ya rọ ogẹn o gi bebe brẹdi.
LUK.24.36	Ebe mmadụ ẹbụọ hụ rị a gwa wẹ ihiẹnni, ya kẹ Jizọsị lẹ enwẹn nọ turu imẹ igunrun wẹ idẹnmizi, sị wẹ, “Udọn ya rị nị ụnụ.”
LUK.24.37	Wẹ ile nọ jụsọhị, okẹn egun nọ tụma wẹ; wẹ ro n'a hụn wẹ onyẹ-mmọn. 
LUK.24.38	Ya ọ nọ sị wẹ, “Kị egun rị a tụnị ụnụ? Kị ụnụ rị e nwọnni obi-ẹbụọ? 
LUK.24.39	Lee ni ẹka m lẹ ụkụ m: Mmẹ rọ! Hụatụ nị m ẹka nị ụnụ hụn a nị mmẹ rọ; onyẹ-mmọn ara nwọn uru lẹ ọkpụkpụ ụnụ rị a hụn m ẹhụ.”
LUK.24.40	Ọ hụ e ku ihiẹnni, ọ hụ a ghọsị wẹ ẹka a ẹbụbụọ lẹ ụkụ a ẹbụbụọ. 
LUK.24.41	Ufiri ni ekwerini wẹ makẹni ọ tụka wẹ ẹnya lẹzi makẹni ịghọghọ jun wẹ obi, Jesu nọ sị wẹ, “Ụnụ e nwọnghọ ihiẹn-oriri ọwụlẹ ebeni?” 
LUK.24.42	Wẹ nọ ye ẹ mkpikpi azụn wẹ shi, 
LUK.24.43	ọ nọ narịn wẹ ya ri idẹnya wẹ.
LUK.24.44	Ya ọ nọ sị wẹ, “Ihiẹn ndịnị kẹ m gwa ụnụ ogẹn mmẹ lẹ ụnụ gi rị: nị ihiẹn ile wẹ de banyeni m imẹ Iwu Mozizi lẹ imẹ ihiẹn ndị-amụma de lẹ imẹ Ẹbụ-ọma jẹnkọ d'e mẹrịrị.”
LUK.24.45	Ya ọ nọ shịapụ wẹ obi kẹni wẹ saẹka ghọta Ẹkụkwọ-nsọ, 
LUK.24.46	sị wẹ, “Ọnwan wụ ihiẹn wẹ de: nị Onyẹ-nzụọpụha sikọ d'a nwụnhụn, nke akpọhịn ẹtọ ọ gha ọnwụn lihi; 
LUK.24.47	nị wẹ jẹnkọ d'e gi ẹfan a zi ndị alị ile ozi w'e gi rogharị kẹni Osolobuẹ gbagharị wẹ njọ; nị Jerusalẹm kẹ wẹ jẹnkọ d'a gha bidọn. 
LUK.24.48	Ụnụ nwọn shịa ẹri ihiẹn ndịnị ile. 
LUK.24.49	Lee n'ẹ, m zilanị ụnụ Mmọn-nsọ ahụn Nẹdi m kwe nkwa a. Ka cherikwọ nị imẹ obodo ebeni d'e ru n'e yimẹgụ wẹ ụnụ ikẹn ahụn gha Elu-igwee bịa.”
LUK.24.50	Ọ nọ gha imẹ obodo hụ we wẹ rukwọrị Bẹtani; e ru wẹ ebẹhụ, ọ nọ kịshi ẹka elu, gọzi wẹ. 
LUK.24.51	Ebe ọ rị a gọzi wẹ, ọ nọ gha imẹ wẹ buli, Osolobuẹ nọ we ẹ shi elu-igwee. 
LUK.24.52	Ya wẹ nọ kụn'a isi alị, gi okẹn ịghọghọ lakin Jerusalẹm. 
LUK.24.53	Wẹ hụ a nọ imẹ Ụlọ-nsọ ogẹn ile, a ja Osolobuẹ mma.
JHN.1.1	Isi mbidọn, onyẹ hụ wụ Oku Chuku rị arị; onyẹ hụ wụ Oku Chuku lẹ Chuku rị; onyẹ hụ wụ Oku Chuku wụ Chuku. 
JHN.1.2	Ya lẹ Chuku rị isi mbidọn. 
JHN.1.3	Chuku ke ihiẹn ile rịnị ghahan'a; onwọnni ihiẹn Chuku ke hụn o kelẹni ghahan'a. 
JHN.1.4	Imẹ ẹ kẹ ndụn rị; ndụn hụ wụ ukpẹ ịhịan ile. 
JHN.1.5	Ukpẹ hụ e nwun imẹ ishi, kanị ishi a s'ẹka tinyụn a.
JHN.1.6	O nwọn okẹnnyẹ ohu Osolobuẹ zihẹ; ẹfan a wụ Jọnụ. 
JHN.1.7	Ọ bịa d'a shịanị Ukpẹ hụ ẹri, kẹni ịhịan ile nụ ẹri ẹ, kweri. 
JHN.1.8	Ẹlẹ ya wụ Ukpẹ hụ, kalẹ ọ bịa d'a shịanị Ukpẹ hụ ẹri. 
JHN.1.9	Onyẹ hụn wụ Ezigbo Ukpẹ hụn e ye ịhịan ile ukpẹ lala imẹ ụwa ogẹn ahụn.
JHN.1.10	Ọ rị imẹ ụwa, hụn Osolobuẹ gi ẹ ke, kanị ụwa amarịnn'a. 
JHN.1.11	Ọ bịa d'e kunrun ndị nke ẹ, kanị ndị nke ẹ anabanhann'a. 
JHN.1.12	Kanị, ndị ile nabanhann'a, ndị ile kwerinin'ẹ, o ye wẹ ikẹn nị wẹ wụrụ ụmụ Osolobuẹ: 
JHN.1.13	ẹlẹ ịhịan mụ wẹ; egini wẹ uche ịhịan mụ wẹ, onwọnni okẹnnyẹ han wẹ mụ wẹ, kama, Osolobuẹ mụ wẹ.
JHN.1.14	Oku Chuku nọ họnrin ịhịan, sọn ẹnyi biri elu-ụwa. Ẹfọma lẹ ezioku jun imẹ ẹ! Ẹnyi a hụnọlẹ ikpẹn ẹ, ikpẹn akpụ Nwa ohu Chuku-Nẹdi mụ rọ.
JHN.1.15	Jọnụ ku oku ẹ, yi, “Ọnwan wụ onyẹ hụn m rị e ku ogẹn m gi sị, ‘Onyẹ hụn lalanị m mẹmẹgụ ka m, makẹlẹ ọ rị a rị nị wẹ d'a mụ m.’ ”
JHN.1.16	Ẹfọma ahụn jun imẹ ẹ hụ e ru ẹnyi ẹka mmagi-mmagi. 
JHN.1.17	Osolobuẹ ye Iwu ghahanị Mozizi; kanị ẹfọma lẹ ezioku gha ẹka Jesu Kristi bịa. 
JHN.1.18	Onwọnni onyẹ hụntu Osolobuẹ, kanị akpụ Nwa ohu ọ mụ sụọ, hụn wụ Osolobuẹ, hụn ya lẹ Nẹdi ẹ rị, e mẹgụọ ẹnyi marịn Osolobuẹ.
JHN.1.19	Ọnwan wụ ẹri Jọnụ shịa ogẹn ndị-ndu ndị Ju gi gha Jerusalẹm zihẹ ndị nchụn-ẹjan lẹ ndị Livaị d'a jụ a, “Onyẹ k'ị wụ?” 
JHN.1.20	Jọnụ nọ kupụ a, ọ ghọrịnị; ọ sị wẹ, “Ẹlẹ m Kraịstị.”
JHN.1.21	Wẹ nọzị jụ a, “Onyẹ k'ị wụ nwan? Ịyụ wụ Ẹlaịja?”
JHN.1.21	Ọ nọ sị, “Ẹlẹ mmẹ.”
JHN.1.21	Wẹ nọ jụzị a, sị, “Ịyụ wụ Onyẹ-amụma hụ pụ-ichẹn?”
JHN.1.21	Ọ sị, “Mba.”
JHN.1.22	Wẹ nọ sị a, “Onyẹ k'ị wụ nwan? Gwa ẹnyi nị ẹnyi marịn ihiẹn ẹnyi sikọ d'a gwa ndị zini ẹnyi. Onyẹ k'ị sị ya k'ị wụ?”
JHN.1.23	Ọ nọ gi ihiẹn onyẹ-amụma wụ Azaya ku za wẹ, sị,
JHN.1.23	“Mmẹ wụ olu hụ rị e yi oro imẹ atụ,
JHN.1.23	a sị,
JHN.1.23	‘Kwa nị ụzọ Di-nwọnni-ẹnyi n'o zinrin!’ ”
JHN.1.24	Ndị Itu Farisi hụn rị imẹ ndị hụ wẹ zihẹn'ẹ 
JHN.1.25	nọ jụ a, “Kị haịn nwan i gi e mẹ mirin-Chuku omẹni y'ẹlẹ Kraịstị mọbụ Ẹlaịja mọbụ Onyẹ-amụma hụ pụ-ichẹn?”
JHN.1.26	Jọnụ nọ sị wẹ, “M gi mirin mmaka e mẹ mirin-Chuku, kanị o nwọn onyẹ turu imẹ ụnụ hụn ụnụ marịnlẹni. 
JHN.1.27	Ịya wụ onyẹ hụ lalanị m mẹmẹgụ. Erudẹni m onyẹ sikọ d'a tọpụ eriri akpụkụ a.”
JHN.1.28	Ọnwan mẹ imẹ Bẹtani, nfetu Jọdanị, ebe Jọnụ nọ rị e mẹ mirin-Chuku.
JHN.1.29	Eki e fọn, Jọnụ nọ hụn Jizọsị k'ọ lala, Jọnụ nọ sị, “Lee n'ẹ! Ọnwan wụ Nwa-ebulu Osolobuẹ hụn e wepụ njọ ụwa! 
JHN.1.30	Ịya kẹ m rị e ku ogẹn m gi sị, ‘M mẹmẹgụ, okẹnnyẹ ohu kanị m lala.’ Ịya ka m makẹni ọ rị arị nị wẹ d'a mụ m. 
JHN.1.31	E te marịn m'a, kanị m rị e mẹ mirin-Chukuni m rị e gi mirin e mẹ kẹni ndị Izrẹlụ marịn a.”
JHN.1.32	Jọnụ shịa ẹri, sị, “M hụn Mmọn-nsọ k'ọ gha elu-igwee hidanla nọkẹ nduru, nọkwasị a. 
JHN.1.33	E te marịn m'a, kanị onyẹ hụn zi m d'e gi mirin mẹ ịhịan mirin-Chuku sị m, ‘Onyẹ i jẹnkọ d'a hụn kẹ Mmọn-nsọ hidan nọkwasị, ịya wụ onyẹ hụ jẹnkọ d'e gi Mmọn-nsọ mẹ ịhịan mirin-Chuku.’ 
JHN.1.34	A hụnọlẹ m'a; e kuọlẹ m nị ịya wụ Nwa Osolobuẹ.”
JHN.1.35	Eki e fọn, ebe Jọnụ lẹ ndị nsọnmazụụn a ẹbụọ wuzozi, 
JHN.1.36	Jọnụ hụ e lee Jesu ebe ọ ghafekọ, ya ọ nọ sị, “Lẹhụ Nwa-ebulu Osolobuẹ!” 
JHN.1.37	Ndị nsọnmazụụn Jọnụ ẹbụbụọ ahụn a nụ k'o ku ihiẹnni, wẹ nọ sọnmẹ Jesu. 
JHN.1.38	Jesu e gbehutọ, hụn wẹ kẹ wẹ rị e sọn ẹ, ọ nọ sị wẹ, “Kị ụnụ chọkọ?” Wẹ nọ sị, “Rabaị, elebe k'i bi?” (“Rabaị” wụ “Onyẹ-nkuzi.”)
JHN.1.39	Ọ nọ sị wẹ, “Bịa nị d'e lee ẹ.” Wẹ nọ jẹn d'a hụn ebe o bi; ihiẹn rịkẹ ọkụrọkụ ẹnọ efinnaị rị a kụ ogẹn hụ; wẹ nọ du ẹ nọdịchanrịn ụhụọhịn hụ.
JHN.1.40	Onyẹ ohu imẹ madụ ẹbụbụọnị nụ ihiẹn Jọnụ ku sọnmẹ Jesu wụ Andrụ nwẹnẹ Saịmọnụ Pita. 
JHN.1.41	Ọ nọ bu ụzọ chọjẹn nwẹnẹ ẹ wụ Saịmọnụ, sị a, “Ẹnyi a hụnọlẹ Onyẹ Nzụọpụha Hụ Osolobuẹ Tumẹ
JHN.1.42	Andrụ nọ we Saịmọnụ d'e kunrun Jizọsị. Jizọsị nọ bu ẹnya tụma Saịmọnụ, sị a, “Yụ wụ Saịmọnụ nwa Jọnụ. Ẹfan ị jẹnkọ nwan d'a wụ Kẹfasị
JHN.1.43	Eki e fọn, Jesu chọ n'o jẹn Galili; ọ hụn Filipu, ọ nọ sị a, “Sọnmẹ m.” 
JHN.1.44	Filipu wụ onyẹ Bẹtisaịda, obodo Andrụ lẹ Pita. 
JHN.1.45	Filipu a hụn Natanẹlụ, ọ nọ sị a, “Ẹnyi a hụnọlẹ onyẹ hụ Mozizi de imẹ Iwu, onyẹ ahụn wẹ dezikwọ imẹ ẹkụkwọ ndị-amụma — Jesu onyẹ Nazarẹtị nwa Josẹfụ rọ.”
JHN.1.46	Natanẹlụ nọ sị a, “Nị ihiẹn rị mma saẹka gha Nazarẹtị pụha?”
JHN.1.46	Filipu nọ sị a, “Bịa d'e lee.” 
JHN.1.47	Ogẹn Jizọsị gi hụn Natanẹlụ k'ọ lala d'e kunrun ẹ, ọ nọ sị, “Ọnwan wụchanrịn onyẹ Izrẹlụ hụn nwọnlẹni ẹro!”
JHN.1.48	Ya kẹ Natanẹlụ nọ sị a, “Nanị ị dọn marịn m?”
JHN.1.48	Jizọsị nọ sị a, “A hụngụọdẹ m'i k'ị rị okpuru osisi figi hụ nị Filipu d'a kpọ ị!”
JHN.1.49	Natanẹlụ nọ sị, “Onyẹ-nkuzi, eziẹ ịyụ wụ Nwa Osolobuẹ; ịyụ wụ Eze ndị Izrẹlụ!”
JHN.1.50	Jizọsị nọ sị a, “Y'e kweriọlẹ makẹni m gwa ị hụ nị m hụn ị okpuru osisi figi?! Ị jẹnkọ d'a hụndẹ ihiẹn ndị ka ọnwan!” 
JHN.1.51	Ọ nọ sị a, “M rị a gwa ụnụ ezioku, ụnụ jẹnkọ d'a hụn kẹ elu-igwee kpupụ, hụn ndị mmọn-ozi Osolobuẹ rị e jẹnjẹn e jẹnlụa ebe Nwa nke Ịhịan rị.”
JHN.2.1	Hụn mẹ ẹ akpọhịn ẹtọ, o nwọn ndị rị a gba ẹkụkwọ imẹ Kana rị Galili. Nnẹ Jizọsị rị ebahụn. 
JHN.2.2	Wẹ kpọzịkwọ Jizọsị lẹ ndị nsọnmazụụn a agbamẹkụkwọ hụ. 
JHN.2.3	Manya a gụ, nnẹ Jizọsị nọ sị a, “Manya wẹ a gụ.” 
JHN.2.4	Jizọsị nọ sị a, “Okpoho, hatu m ye nụ, ogẹn m eke ru.” 
JHN.2.5	Nnẹ ẹ nọ sị ndị rị e jẹn ozi, “Ihiẹn ọwụlẹ ọ sị ụnụ mẹ, ụnụ e mẹ.”
JHN.2.6	O nwọn ite-mirin isin wẹ gi ọmụma mẹmẹ rị ebahụn wẹ gi a chan ihiẹn ile w'a chan wẹ gi e mẹzu omẹnalị ndị Ju. Ohu-ohu imẹ wẹ e ripụ ite-mirin isẹn mọbụ ẹsa.
JHN.2.7	Jesu nọ sị ndị ahụn rị e jẹn ozi, “Gbajun ni ite ndị hụ mirin.” Ya wẹ nọ gbajun wẹ pụ ọnụ. 
JHN.2.8	Ọ nọ sị wẹ, “Kuru ni nwan wejẹnni onyẹ-isi ocho.” Ya wẹ nọ kuru.
JHN.2.9	Onyẹ-isi ocho nọ danmịn mirin hụ họnringụ manya. Ọ marịn ebe ọ gha bịa, kanị ndị hụ rị e jẹn ozi a marịnghọ. Ya kẹ ọ nọ kpọ okẹnnyẹ hụ rị a gba ẹkụkwọ, 
JHN.2.10	sị a, “Ndị ọzọ ile e wepụhagụ manya ka a sụọ, ịhịan ile rajungụ ẹfọ wẹ kebe wepụha hụn sụọlẹni; kalẹ y'e bu hụnnị ka mma tọ d'e ru ogẹnni.”
JHN.2.11	Imẹ Kana rị Galili kẹ Jesu nọ rụn ọrụn-atụmẹnya ibuzọnị o gi ghọsị onyẹ ọ wụ, ndị nsọnmazụụn a nọ kwerin'ẹ. 
JHN.2.12	Omẹgụ, Jesu lẹ nnẹ ẹ lẹ umunẹ ẹ lẹ ndị nsọnmazụụn a nọ shi Kapanọm, nọdị ebẹhụ ẹkẹrẹ. 
JHN.2.13	O rumẹ ogẹn ndị Ju gi e mẹ Mmẹmmẹ-nghafe, Jesu nọ shi Jerusalẹm. 
JHN.2.14	Ọ nọ hụn ndị rị ezi-ọgwa Ụlọ-nsọ ebẹhụ e re okẹn-efin lẹ atụnrụn lẹ oluikuku lẹ ndị a gbahutọ egho nọdịyeni teburu wẹ. 
JHN.2.15	Ọ nọ kpa iberi
JHN.2.16	Ọ sị ndị rị e re oluikuku, “Wepụ nị ihiẹn ndịnị ebeni; egizilẹ ni ụlọ Nẹdi m e họnrin afịa!”
JHN.2.17	Ndị nsọnmazụụn a nọ nyanhan nị Ẹkụkwọ-nsọ sị, “Oku ụlọ ị jẹnkọ d'e bu m ri.” 
JHN.2.18	Ya kẹ ndị-ndu ndị Ju nọ sị a, “Ele ahịma kẹ y'e gi ghọsị nị Osolobuẹ sị ị mẹ ihiẹnni.”
JHN.2.19	Jizọsị nọ za wẹ, sị, “Tikpọ nị Ụlọ-nsọnị, e gi m akpọhịn ẹtọ weshi ẹ elu.”
JHN.2.20	Ya ndị-ndu ndị Ju nọ sị a, “Ụlọ-nsọnị wẹ gi ahụa isin-kwasị-ọgụnnaị tụn k'i jẹnkọ d'e gi akpọhịn ẹtọ weshi elu?” 
JHN.2.21	Kanị Ụlọ-nsọ Jesu rị e ku oku ẹ wụ ẹhụ a. 
JHN.2.22	Ogẹn Jesu gi ghagụ ọnwụn lihi, ndị nsọnmazụụn a nọ nwan nyanhan n'o kughọ ihiẹnni, wẹ nọ gi ihiẹn Ẹkụkwọ-nsọ ku lẹ ihiẹn Jesu ku dọn.
JHN.2.23	Ogẹn Jesu gi rị imẹ Jerusalẹm ogẹn Mmẹmmẹ-nghafe, ndị bu ọda kwerin'ẹ makẹni wẹ hụn ọrụn-atụmẹnya ndị ọ rị a rụn. 
JHN.2.24	Kanị Jizọsị ebuni enwẹn ẹ ye wẹ, makẹni ọ marịngụọ kẹ ịhịan ile nọ. 
JHN.2.25	Ẹlẹ hụn w'e gi gwama a kẹ ịhịan nọ, makẹni ya lẹ enwẹn ẹ a marịngụọ ihiẹn rị imẹ ịhịan.
JHN.3.1	O nwọn onyẹ Itu Farisi w'a kpọ Nikodimọsụ, onyẹ ohu imẹ ndị-isi ndị Ju. 
JHN.3.2	Okẹnnyẹni gi uhinhin chọha Jizọsị, sị a, “Onyẹ-nkuzi, ẹnyi a marịnghọ n'ị wụ onyẹ-nkuzi gha ebe Osolobuẹ rị bịa, makẹlẹ onwọnni onyẹ k'a s'ẹka rụn ọrụn-atụmẹnya ndịnị ị rị a rụn mmanị Osolobuẹ nọyen'ẹ.”
JHN.3.3	Jesu nọ sị a, “Ezioku kẹ m rị a gwa ị, mmanị wẹ mụdọnzi ịhịan, ọ saẹka hụn Alị-eze Osolobuẹ.” 
JHN.3.4	Nikodimọsụ nọ sị a, “Nanị w'a dọnzi nwan mụdọnzi ịhịan ebe ọ kagụ ẹgẹdi?! N'ọ sazị ẹka banyezi ẹfọ nnẹ ẹ, a mụzị w'a nke mgbe ẹbụọ?” 
JHN.3.5	Jizọsị nọ sị a, “Ezioku kẹ m rị a gwa ị, mmanị wẹ gi mirin lẹ Mmọn-nsọ mụ ịhịan, ọ saẹka banye Alị-eze Osolobuẹ. 
JHN.3.6	Hụn ịhịan mụ wụ ịhịan; hụn Mmọn-nsọ mụ wụ nke imẹ-mmọn. 
JHN.3.7	Y'a tụlẹ i ẹnya nị m sị, ‘Wẹ sikọ d'a mụdọnzigụrịrị ụnụ.’ 
JHN.3.8	Ufere e feshi ebe ọ chọ, ụnụ a nụ ụzụn a, kanị ụnụ ara marịn ebe ọ gha fela mọbụ ebe o fekọ. Ẹrịra kẹ onyẹ ọwụlẹ Mmọn Osolobuẹ mụ rị.”
JHN.3.9	Ya kẹ Nikodimọsụ nọ sị Jizọsị, “Nanị ihiẹn ndịnị e dọn saẹka mẹ?”
JHN.3.10	Jizọsị nọ sị a, “Onyẹ-nkuzi kị wụ imẹ Izrẹlụ bụ y'a marịn ihiẹn ndịnị? 
JHN.3.11	Ezioku kẹ m rị a gwa ị, ẹnyi rị e ku ihiẹn ẹnyi marịn, a shịa ẹri ihiẹn ẹnyi hụn, kanị ụnụ ara gi ẹri ẹnyi dọn. 
JHN.3.12	M hụ e gi ihiẹn rị elu-ụwa a gwa ụnụ oku, ụnụ egini ẹ dọn, m gi ihiẹn rị elu-igwee gwa ụnụ oku, nanị ụnụ a dọn gi ẹ dọn? 
JHN.3.13	Onwọnni onyẹ jẹntu elu-igwee wezụka onyẹ hụn gha elu-igwee bịa — mmẹ Nwa nke Ịhịan.
JHN.3.14	“Kẹ Mozizi dọn weshi agwọ hụ elu imẹ atụ, ẹrịra kẹ wẹ k'e weshi Nwa nke Ịhịan elu, 
JHN.3.15	kẹni onyẹ ọwụlẹ hụn kwerinin'ẹ hụn ụzọ nwọn ndụn itẹbitẹ.
JHN.3.16	“Makẹni Osolobuẹ nwọn ihiẹn-ọsụsụọ ndị rị ụwa ọda-ọda, ya haịn o gi we akpụ Nwa ohu o nwọn ye, n'ọ wụrụ nị onyẹ ọwụlẹ kwerinin'ẹ alakọ iwi, kama o nwọn ndụn itẹbitẹ. 
JHN.3.17	Ẹlẹ ikpe kẹ Osolobuẹ zi Nwa a d'a ma ndị rị ụwa, o zi ẹ kẹni wẹ gha ẹka a nwọnrin nzụọpụha. 
JHN.3.18	Ikpe amanị onyẹ hụn kwerinin'ẹ, kanị ikpe a magụọlẹ onyẹ hụn kwerilẹni, o gilẹni kwerini ẹfan akpụ Nwa ohu Osolobuẹ mụ. 
JHN.3.19	Ọnwan kẹ wẹ gi hangbu wẹ eṅẹn: nị ukpẹ a bịagụọ imẹ ụwa, kalẹ ishi a ka ịhịan a sụọ karị ukpẹ, makẹni eje-ihiẹn kẹ w'e mẹ. 
JHN.3.20	Ndị ile e mẹ eje-ihiẹn ara chọ nị wẹ gi ẹnya hụn ukpẹ; w'a ra bịa ebe ukpẹ rị amamgbe eje-ihiẹn wẹ rị e mẹ a pụha ifọn.
JHN.3.21	“Kanị ndị hụn e mẹ ihiẹn rị mma a bịa ebe ukpẹ rị, kẹni ịhịan ile hụn a nị ihiẹn Osolobuẹ chọ kẹ wẹ rị e mẹ.”
JHN.3.22	Omẹgụ, Jizọsị lẹ ndị nsọnmazụụn a nọ shi ẹgbẹrẹ Judia, ọ nọ du wẹ nọdị ebẹhụ. Ọ hụ e mẹ ịhịan mirin-Chuku k'ọ rị ebẹhụ. 
JHN.3.23	Jọnụ nkẹ rị obodo Ẹnọnụ hụn nọkunmẹ Salim e mẹzikwọ mirin-Chuku, makẹni mirin rị ebahụn ọda-ọda, wẹ hụ e jẹnburu ẹ d'e mẹ mirin-Chuku.
JHN.3.24	W'e ke bu Jọnụ che imẹ ụlọ-ngan ogẹn ahụn.
JHN.3.25	Ya k'o gi mẹni ebe ndị nsọnmazụụn Jọnụ lẹ onyẹ Ju rị a dọ oku ẹhụ w'a chan wẹ gi e fe ẹhụ, 
JHN.3.26	wẹ nọ bịa d'e kunrun Jọnụ, sị a, “Onyẹ-nkuzi, lee nwan nị onyẹ hụ yụ lẹ ya rịtan nfetu Iyi Jọdanị, hụn ị gwa ịhịan ile oku ẹ, rị nwan e mẹ mirin-Chuku, ịhịan ile hụ e jẹnburu ẹ.”
JHN.3.27	Jọnụ nọ shịarị wẹ, sị, “Onwọnni ihiẹn e ru ịhịan ẹka mmanị wẹ gha elu-igwee y'ẹ ya. 
JHN.3.28	Ụnụ lẹ enwẹn ụnụ wụ ọshẹri m nị e kughọ m'a nị ‘Ẹlẹ m Kraịstị, kanị wẹ zi m d'a kwan'a ụzọ.’ 
JHN.3.29	Onyẹ rị a lụ okpoho nwọn okpoho ahụn ọ rị a lụ. Ọwụ a wuzohụ ẹhụ a, a ghọghọ n'ọ rị a nụ olu ẹ. Ịghọghọ m e zuọlẹ nwan oke. 
JHN.3.30	Kraịstị k'a gha a waye; mmẹ nwẹn k'a gha e belụa.
JHN.3.31	“Onyẹ gha elu-igwee bịa ka ịhịan ile; onyẹ gha elu-ụwa bịa gha elu-ụwa bịa, o ku oku ihiẹn rị elu-ụwa. Hụn gha elu-igwee bịa ka ịhịan ile. 
JHN.3.32	Ọ hụ e ku ihiẹn ọ hụn lẹ ihiẹn ọ nụ, kanị onwọnni onyẹ e gi ẹri ẹ e dọn. 
JHN.3.33	Onyẹ gi oku ẹ dọn a ghọsịọlẹ nị Osolobuẹ wụ onyẹ-ezioku. 
JHN.3.34	Makẹni onyẹ Osolobuẹ zihẹ rọ, o ku oku Osolobuẹ, ufiri nị Osolobuẹ eyen'ẹ Mmọn-nsọ yehọdụ. 
JHN.3.35	Chuku-Nẹdi nwọn ihiẹn-ọsụsụọ Nwa a wụ Kraịstị, o bugụọ ihiẹn ile che ẹ ẹka. 
JHN.3.36	Onyẹ hụn kwerini Nwa Osolobuẹ nwọn ndụn itẹbitẹ; onyẹ kwerilẹnini Nwa Osolobuẹ ahụnkọ ndụn; kama, iwe-lẹ-ọnụma kẹ Osolobuẹ k'e gi sọn ẹ.”
JHN.4.1	Ogẹn Jesu gi nwan marịn nị ndị itu-Farisi a nụgụọ nị ndị alị hụn rị a la wẹ a tọ a bannị Jesu lẹ ndị rị e mẹ mirin Chuku ẹka a a karịgụọdẹ ndị rị a la wẹ a tọ a bannị Jọnụ hụn e mẹ mirin-Chuku — 
JHN.4.2	bụ ẹlẹ Jesu lẹ enwẹn ẹ rị e mẹ wẹ mirin-Chuku, ndị nsọnmazụụn a rị e mẹ wẹ — 
JHN.4.3	ya kẹ Jesu nọ gha Judia pụ, kinkọ Galili. 
JHN.4.4	Ọ nọ ghashi alị Sameria makẹlẹ ọ rị mkpa n'ọ ghashi ẹ. 
JHN.4.5	Ya ọ nọ pụha obodo ohu w'a kpọ Sika hụn rị imẹ Sameria, ẹhụ alị Jekọpụ ye Josẹfụ nwa a. 
JHN.4.6	Ọmị Jekọpụ rị ebẹhụ. Ndụn gụ Jesu o gi jẹn ijẹn. Ọ nọ nọdị alị ẹhụ ọmị hụ. (Ihiẹn rịkẹ ọkụrọkụ mmẹbụọ efinnaị anwụn gi a rị isi rọ.)
JHN.4.7	Ya kẹ okpoho Sameria ohu nọ bịa d'a dọrị mirin. Jesu nọ sị a, “Ye m mirin ra.”
JHN.4.8	Ndị nsọnmazụụn Jesu e shigụọ imẹ obodo d'e ṅọnhẹn ihiẹn-oriri ogẹn hụ.
JHN.4.9	Okpoho hụ wụ onyẹ Sameria nọ sị a, “Nanị kẹ ịyụ, onyẹ Ju, dọn nwan a rịọ mmẹ wụ onyẹ Sameria mirin, bụ ndị Ju ara sọn ndị Sameria mẹkọ
JHN.4.10	Jizọsị nọ sị a, “Omẹni i te marịn ihiẹn Osolobuẹ e ye lẹ onyẹ rị a sị ị, ‘Ye m mirin ra’, nkẹ y'a rịọ a, n'o ye i mirin hụn e ye ndụn.” 
JHN.4.11	Okpoho hụ nọ sị a, “Diọkpa, ọmịnị mi emi bụ y'e gi mkpu wẹ gi a dọ mirin. Elebe y'a nọ nwan wẹhẹ mirin ahụn e ye ndụn?! 
JHN.4.12	Yụ kazị Jekọpụ nẹdi ẹnyi kanị ye ẹnyi ọmịnị? Kẹ ya kẹ ụmụ a kẹ anụ a a razịghọ mirin rịn'a?” 
JHN.4.13	Jesu nọ sị a, “Onyẹ ragụ mirinni, ẹgụn mirin jẹnkọ d'a gụnzị a. 
JHN.4.14	Kanị onyẹ ra mirin m jẹnkọ d'e ye ẹ, onwọnni ogẹn ẹgụn mirin e gizi gụn a elu-ụwanị, mirin hụ k'e họnrindẹ isi-mirin imẹ hụnyẹ, a mụpụhan'a ndụn itẹbitẹ.”
JHN.4.15	Okpoho hụ nọ sị a, “Diọkpa, ye m nwan mirin hụ amamgbe ẹgụn-mirin a gụnzị m mọbụ a bịamazị m ebeni d'a dọrị mirin.”
JHN.4.16	Jizọsị nọ sị a, “Jẹn d'a kpọha di i, y'e kinhẹn ebeni.”
JHN.4.17	Okpoho hụ nọ sị a, “Enwọn m di.” Jesu nọ sị a, “Ezioku kẹ i ku ebe ị nọ sị, ‘Enwọn m di’, 
JHN.4.18	makẹni ọsụọn'a nị y'a lụpụgụọ di isẹn, okẹnnyẹ yụ lẹ ya rị nwan ẹlẹ di i. Ezioku k'i ku!”
JHN.4.19	Okpoho hụ nọ sị a, “Diọkpa, a hụnọlẹ m'a nị ị wụ onyẹ-amụma. 
JHN.4.20	Ndị nẹdi ẹnyi kanị nọ uguni fe Chuku, bụ ụnụ ndị Ju sị Jerusalẹm kẹ ịhịan k'a nọrịrị fe Chuku.”
JHN.4.21	Jesu nọ sị a, “Okpoho, kweri ihiẹn m rị e ku: ogẹn lala, hụn ụnụ jẹnkọlẹni d'a nọzị kẹ elu uguni kẹ imẹ Jerusalẹm fe Chuku-Nẹdi. 
JHN.4.22	Ụnụ amarịn onyẹ ụnụ rị e fe; kanị, ẹnyi nwẹn a marịnghọ onyẹ ẹnyi rị e fe, makẹni ẹka ndị Ju kẹ nzụọpụha gha lala. 
JHN.4.23	Ogẹn laladẹ, ẹghẹẹ, o rugụọdẹ nwan, hụn ndị e fe ezigbo ofufe k'e gi fe Chuku-Nẹdi ofufe imẹ-mmọn lẹ nke ezioku. Makẹni ndị hụn e fe ẹrịra kẹ Chuku-Nẹdi chọkọ. 
JHN.4.24	Osolobuẹ wụ mmọn, ẹlẹ ịhịan; ndị k'e fen'ẹ k'e ferịrị a ofufe imẹ-mmọn
JHN.4.25	Okpoho hụ nọ sị a, “A marịnghọ m nị Onyẹ Nzụọpụha Hụ Osolobuẹ Tumẹ hụn w'a kpọ Kraịstị lala; ọ bịa, n'ọ gwachanrịnghọ ẹnyi ihiẹn ile.”
JHN.4.26	Jesu nọ sị a, “Mmẹ hụn rị a gwa ị oku rọ.”
JHN.4.27	Ogẹn hụ hụra kẹ ndị nsọnmazụụn a gi kinhẹn. Ọ tụka wẹ ẹnya n'ọ rị e sọn okpoho e ku; kanị onwọnni onyẹ sị, “K'ị chọ?” mọbụ “Kị rị e dun'ẹ e ku?” 
JHN.4.28	Ya kẹ okpoho hụ nọ la ite mirin ẹ tọ, kinzi imẹ obodo, sị ndị rịn'a, 
JHN.4.29	“Bịa nị d'e lee onyẹ gwa m ihiẹn ile m mẹ!! Onyẹ ma kẹ ịya wụ Kraịstị?” 
JHN.4.30	Wẹ nọ gha imẹ obodo rujẹnmẹ ebe ọ rị.
JHN.4.31	Ogẹn hụ, ndị nsọnmazụụn Jesu hụ a rịọ a, “Onyẹ-nkuzi, dodo ri ihiẹn-oriri.” 
JHN.4.32	Kanị ọ nọ sị wẹ, “M nwọn ihiẹn m'e ri hụn ụnụ marịnlẹni.” 
JHN.4.33	Ya kẹ ndị nsọnmazụụn a nọ jụma ibe wẹ, “O nwọndẹ nwan onyẹ wẹhẹn'ẹ ihiẹn-oriri ra?”
JHN.4.34	Jizọsị nọ sị wẹ, “Ihiẹn-oriri m wụ imẹ uche onyẹ zini m lẹ ịrụnchanrịn ọrụn a. 
JHN.4.35	Ẹlẹ ụnụ a sị, ‘Ọ họdụzị ifọn ẹnọ nị wẹ ghọma ihiẹn-ugbo?’ Kanị, m rị a sị ụnụ, lehunmẹ ni ẹnya nị ụnụ hụn nị ihiẹn-ugbo a kagụọlẹ w'a ghọ. 
JHN.4.36	Onyẹ rị a ghọnị hụ a ghọ, a narịn ụgwọ-ọrụn a, e kpọntọnị ndụn itẹbitẹ, kẹni hụn kụnn'a lẹ hụn ghọn'a nwọngbama ịghọghọ. 
JHN.4.37	O mẹgụọ nwan kẹ wẹ dọn e ku ẹ:
JHN.4.37	‘Onyẹni kụn;
JHN.4.37	onyẹni ghọ.’ ”
JHN.4.38	“M zi ụnụ d'a ghọ ihiẹn ụnụ rụnlẹni; ndị ọzọ a rụngbugụọ enwẹn wẹ; ụnụ a bịagụọ d'a ghọ ihiẹn wẹ rụn.”
JHN.4.39	Ndị Sameria bu ọda bi obodo hụ kwerini Jesu, makẹni okpoho hụ sị, “Ọ gwa m ihiẹn ile m mẹ!” 
JHN.4.40	Ogẹn ndị Sameria gi bịa d'e kunrun Jesu, wẹ nọ rịọ a n'o sọn wẹ nọdị. Ya ọ nọ sọn wẹ nọdị akpọhịn ẹbụọ. 
JHN.4.41	Ya kẹ ndị bu ọda nọzị kwerinin'ẹ makẹ ihiẹn wẹ nụ ọnụ a. 
JHN.4.42	Wẹ nọ sị okpoho hụ, “Ẹlẹzi ihiẹn i ku sụọ kẹ ẹnyi gi kweri, makẹlẹ ẹnyi lẹ enwẹn ẹnyi a nụọlẹ ọnụ a, marịn nị ọnwan wụ Onyẹ-nzụọpụha ụwa nke-esi.”
JHN.4.43	Akpọhịn ẹbụọ a ghafegụ, Jesu nọ gha Sameria pụ, shi Galili. 
JHN.4.44	Jizọsị lẹ enwẹn ẹ e kugụọ a nị w'a ra gbaye onyẹ-amụma alị a.
JHN.4.45	Ogẹn o gi ru Galili, ndị Galili nọ nabanhan a, makẹni a hụngụọ wẹ ihiẹn ile o mẹ imẹ Jerusalẹm ogẹn Mmẹmmẹ-nghafe, makẹni wẹ nwẹn e jẹnzighọ mmẹmmẹ hụ.
JHN.4.46	Ọ nọ bịazị obodo Kana rị Galili ebe ọ nọ gi mirin họnrin manya.
JHN.4.46	O nwọn okẹnnyẹ ohu emu rị a kụ nwa a okẹnnyẹ imẹ Kapanọm rịzị Galili. Okẹnnyẹni rị ndị-isi ọrụn eze. 
JHN.4.47	Ọ nụ nị Jizọsị a ghagụọ Judia kinhẹn Galili, ọ nọ buru ẹ, rịọ a bịa d'a zụọ nwa a makẹni o d'a nwụn. 
JHN.4.48	Ya Jesu nọ sị a, “Mmanị ụnụ hụn ahịma lẹ ihiẹn atụmẹnya, ụnụ ekwerikọ.” 
JHN.4.49	Onyẹ-isi ọrụn hụ nọ sị a, “Diọkpa bịa dodo, nwa m gini d'a nwụn.”
JHN.4.50	Jizọsị nọ sị a, “Lama, nwa ị anwụnkọ.” Okẹnnyẹ hụ nọ kweri oku Jizọsị gwa a, ọ nọ lama. 
JHN.4.51	Ebe ọ lakọ, idibo ẹ nọ kunrun ẹ, gwa a nị nwa a hụ mma. 
JHN.4.52	Ọ jụ wẹ ele ogẹn k'o gi rị mma, wẹ nọ sị a, “Ọkụrọkụ ohu efinnaị ụnyanhụn kẹ ẹhụ-ọkụn hụ gi hapụ a.”
JHN.4.53	Nẹdi nwata hụ nọ nyanhan nị ogẹn hụ daị kẹ Jizọsị gi sị a, “Nwa ị anwụnkọ.” Ufiri ẹ, ya lẹ ezi-lẹ-ụlọ a nọ kwerini Jesu. 
JHN.4.54	Ọnwan wụ ọrụn-atụmẹnya nke ẹbụọ Jesu rụn k'ọ gha Judia lụaha Galili.
JHN.5.1	Omẹgụ, Jesu nọ shizi Jerusalẹm makẹni o nwọn mmẹmmẹ ndị Ju rịnị.
JHN.5.2	Imẹ Jerusalẹm, ọ nwọn ọgọdọ wẹ rụnye ẹhụ Ọnụ-mgbọn Atụnrụn. W'a kpọ ọgọdọ hụ Bẹtẹsida
JHN.5.3	Ndị bu ọda emu rị a kụ e dinẹsọnmẹ ẹworo ndị hụ: kẹ ndị ẹnya-ishi kẹ ndị ngụrọ kẹ ndị ọrọ kinmin, e che ni wẹ mẹhunmẹ mirin ọgọdọ hụ. 
JHN.5.4	Makẹni, mmọn-ozi Di-nwọnni-ẹnyi a bịa mbụ-lẹ-ẹbụọ d'e mẹhunmẹ mirin hụ. O mẹhunmẹgụ a, onyẹ bu ụzọ banye a dịnhịn emu ọwụlẹ rị a kụn'a.
JHN.5.5	O nwọn onyẹ ohu dinẹ ebẹhụ emu rị a kụ kete ahụa ẹbụọ-arịa-ọgụnnaị. 
JHN.5.6	Ogẹn Jizọsị gi hụn a, marịn n'o tegụọ emu hụ kụma a, ọ nọ sị a, “Y'a chọghọ n'ị dịnhịn?”
JHN.5.7	Okẹnnyẹ hụ emu rị a kụ nọ sị, “Diọkpa, enwọn m onyẹ e bu m e che imẹ mirinni wẹ mẹhunmẹ ẹ; m chọ nị m banye, onyẹ ọzọ e bu m ụzọ banye.”
JHN.5.8	Jizọsị nọ sị a, “Lihi ọtọ! Heri ute i jẹnmẹ ijẹn!” 
JHN.5.9	Ozigbo, okẹnnyẹ ahụn nọ dịnhịn, heri ute ẹ, jẹnmẹ ijẹn.
JHN.5.9	Ụhụọhịn Ezumikẹn kẹ ihiẹnni mẹ. 
JHN.5.10	Ya kẹ ndị-ndu ndị Ju nọ sị okẹnnyẹ hụ Jizọsị zụọ, “Tannị wụ Ụhụọhịn Ezumikẹn, o furuni nị y'e bu ute i. Iwu gi i.”
JHN.5.11	Ọ nọ shịarị wẹ, sị, “Onyẹ hụn zụọnị m sị m, ‘Heri ute i jẹnmẹ ijẹn.’ ”
JHN.5.12	Wẹ nọ jụma a, “Onyẹ wụ onyẹ hụ sị ị heri ute i jẹnmẹ ijẹn?” 
JHN.5.13	Kanị okẹnnyẹ hụ Jizọsị zụọ amarịn onyẹ ọ wụ, makẹni Jizọsị a rụbangụọ imẹ igunrun rị ebahụn.
JHN.5.14	Omẹgụ, Jizọsị a hụn a imẹ Ụlọ-nsọ. Ọ nọ sị a, “Lee ẹnya: Y'a rịgụọ mma! Mẹbehi nwan njọ amamgbe ihiẹn ka ọhụn gha e mẹ i.” 
JHN.5.15	Okẹnnyẹ ahụn nọ jẹn d'a gwa ndị-ndu ndị Ju nị Jesu wụ onyẹ hụ zụọn'a.
JHN.5.16	Ya kẹ ndị-ndu ndị Ju nọ kpokpomẹ Jesu o gi mẹ ihiẹnni Ụhụọhịn Ezumikẹn. 
JHN.5.17	Kanị Jizọsị nọ sị wẹ, “Echẹn kẹ Nẹdi m rị a rụn, mmẹ nwẹn hụkwọ a rụn.”
JHN.5.18	Ufiri ihiẹnni o ku, ndị-ndu ndị Ju nọ sị nị wẹ k'e gburịrị a. Makẹlẹ, ẹlẹ n'ọ dan iwu Ezumikẹn sụọ, kanị, ọ kpọzịkwọ Osolobuẹ Nẹdi ẹ, ya wụ nị ya lẹ Osolobuẹ han.
JHN.5.19	Jizọsị nọ sị wẹ, “Ezioku kẹ m rị a gwa ụnụ, Nwa asaẹka gi uche ẹ mẹ ihiẹn ọwụlẹ — mmanị ihiẹn ọ hụn Chuku-Nẹdi rị e mẹ; makẹni ihiẹn Chuku-Nẹdi mẹ kẹ Nwa a nkẹ e mẹ. 
JHN.5.20	Makẹni ihiẹn Nwa a a sụọ Chuku-Nẹdi, o ye Nwa a ikẹn a rụn ihiẹn ile Nwa a rị a rụn. O k'e yedẹ ẹ ikẹn rụn hụn ka ndịnị, kẹni ọ tụ ụnụ ẹnya. 
JHN.5.21	Eziẹ, kẹ Chuku-Nẹdi dọn e weli onyẹ nwụnhụnnị e we ndụn e ye ẹ, ẹrịra kẹ Nwa a dọnzi e we ndụn e ye ndị ọ chọ n'o ye. 
JHN.5.22	Onwọnni onyẹ Chuku-Nẹdi e kin ikpe, kama, o bugụọ ikpe ile che Nwa a ẹka kin, 
JHN.5.23	kẹni ịhịan ile gbaye Nwa a kẹ wẹ dọn a gbaye Chuku-Nẹdi. Onyẹ gbayelẹni Nwa a agbayeni Chuku-Nẹdi zihẹn'ẹ.
JHN.5.24	“M rị a gwa ụnụ ezioku, nị onyẹ nụ oku m kweyeni onyẹ zihẹni m, hụnyẹ e nwọngụọ ndụn itẹbitẹ. Amakọ w'a ikpe, kama, ọ ghagụọdẹ ọnwụn banye ndụn.
JHN.5.25	“Ezioku kẹ m rị a gwa ụnụ, ogẹn lala — o rụgụọdẹ nwan — ogẹn ndị nwụnnị k'e gi nụ olu Nwa Osolobuẹ, ndị nụn'a a rị ndụn. 
JHN.5.26	Kẹ Chuku-Nẹdi dọn nwọn ndụn imẹ enwẹn ẹ, ẹrịra k'o dọnzikwọ ye Nwa ikẹn o gi e nwọn ndụn imẹ enwẹn ẹ. 
JHN.5.27	O yegụọzị Nwa a ikẹn o gi kin ịhịan ile ikpe makẹni ịya wụ Nwa nke Ịhịan. 
JHN.5.28	Anịlẹ ni ọnwan tụ ụnụ ẹnya, makẹni ogẹn lala hụn ndị ile rị imẹ ili jẹnkọ d'e gi nụ olu ẹ, 
JHN.5.29	a pụha wẹ — ndị mẹ mma e lihi banye ndụn itẹbitẹ; ndị mẹ njọ e lihi narịn ikpe-ọmụma.
JHN.5.30	“Asa m ẹka gi ikẹn m mẹ ihiẹn ọwụlẹ. M hụ a nụ ihiẹn Osolobuẹ rị a gwa m, e gi ẹ a han eṅẹn; ya wụ, ezigbo eṅẹn kẹ m'a han, makẹni arị m e mẹ uche m, kalẹ uche onyẹ zihẹni m. 
JHN.5.31	M shịanị enwẹn m ẹri, ẹri m ẹlẹ hụn w'e gi dọn. 
JHN.5.32	O nwọnzighọ onyẹ a shịanị m ẹri. A marịnghọ m nị ẹri ọ shịanị m wụ ezioku. 
JHN.5.33	Ụnụ e zigụọ wẹ d'a jụ Jọnụ. Ọ gwagụọ ụnụ ezioku. 
JHN.5.34	Ẹlẹ ni m chọ ẹri ịhịan, kanị m rị e ku ihiẹnni kẹni ụnụ nwọn nzụọpụha. 
JHN.5.35	Jọnụ te rị a dụn, e nwun kẹ ukpẹ; ụnụ a ghọghọghọ nị ukpẹ ẹ ẹkẹrẹ ogẹn.
JHN.5.36	“Kanị m nwọn ẹri hụn ka hụn Jọnụ shịanị m. Ọrụn ndị hụn Nẹdi m ye m rụn, ya wụ ọrụn ndịnị m rị a rụn, wẹ rị a shịanị m ẹri nị Chuku-Nẹdi zihẹ m.
JHN.5.37	“Chuku-Nẹdi lẹ enwẹn ẹ hụn zihẹni m a shịagụọnị m ẹri. Ụnụ anụtuni olu ẹ; ụnụ ahụntuni k'ọ nọ; 
JHN.5.38	oku ẹ arị imẹ ndụn ụnụ, makẹni ụnụ ekwerinini onyẹ o zihẹ.
JHN.5.39	“Ụnụ a mụ Ẹkụkwọ-nsọ a mụshi ẹ ikẹn, makẹni ụnụ ro ni imẹ ẹ kẹ ụnụ a gha nwọn ndụn-itẹbitẹ; bụ Ẹkụkwọ-nsọ hụ rị a shịanị m ẹri, 
JHN.5.40	kanị ụnụ achọnị nwan nị ụnụ bịa d'e kunrun m kẹni ụnụ nwọnrin ndụn. 
JHN.5.41	M'a ra narịn ọjịja-mma ịhịan; 
JHN.5.42	kanị a marịnghọ m ndị ụnụ wụ, nị ihiẹn Osolobuẹ ara sụọ ụnụ. 
JHN.5.43	M gi nwan ẹfan Nẹdi m bịa, ụnụ anabanhannị m, kanị onyẹ ọzọ gi ẹfan enwẹn ẹ bịa, ụnụ a nabanhan a. 
JHN.5.44	Nanị nkẹ ụnụ a dọndẹ nwan kweri? Ụnụ hụn a narịn ọjịja-mma ẹka ibe ụnụ, kanị ụnụ ara lịlịma nị Onyẹ hụ ya sụọ wụ Osolobuẹ ja ụnụ mma.
JHN.5.45	“Erokwọlẹ ni nị m k'e kpe ụnụ ẹka Chuku-Nẹdi; onyẹ e kpeni ụnụ wụ Mozizi ahụn ụnụ gi dọn ẹnya. 
JHN.5.46	Makẹni, omẹni ụnụ te gi oku Mozizi dọn, nkẹ ụnụ e gi oku m dọn, makẹni mmẹ kẹ Mozizi de banyeni. 
JHN.5.47	Ebe o mẹni ụnụ egini ihiẹn Mozizi de dọn, nanị ụnụ e dọn nwan gi oku m dọn?”
JHN.6.1	Ọhụn e mẹgụ, Jizọsị nọ fetu Ohimin Galili hụn wụzị Ohimin Taịberiasị. 
JHN.6.2	Igunrun hi-ogbe hụ e sọn ẹ, makẹni wẹ hụn ọrụn-atụmẹnya ndị ọ rị a rụnnị ndị emu rị a kụ. 
JHN.6.3	Jizọsị nọ shi elu ugu, ya lẹ ndị nsọnmazụụn a nọ nọdị alị ebẹhụ.
JHN.6.4	Ogẹnni, Mmẹmmẹ-nghafe ndị Ju e rumẹgụọ.
JHN.6.5	Jizọsị e weshi ẹnya elu, hụn igunrun ịhịan lala d'e kunrun ẹ. Ọ nọ sị Filipu, “Elebe kẹ ẹnyi a nọ ṅọn brẹdi kẹni ndịnị ri?” 
JHN.6.6	O gi ẹ hụ lele Filipu, ya nwẹn a marịngụọlẹ ihiẹn o jẹnkọ d'e mẹ.
JHN.6.7	Filipu nọ za a, sị, “Egho ọrụn akpọhịn ọgụn iri ezukọdẹ ṅọn brẹdi k'e ru wẹ ile ẹka, ọsụọn'a nị wẹ ri ẹkẹrẹ-ẹkẹrẹ sụọ!”
JHN.6.8	Onyẹ ohu imẹ ndị nsọnmazụụn Jesu w'a kpọ Andrụ, nwẹnẹ Saịmọnụ Pita, nọ sị a, 
JHN.6.9	“O nwọn nwata bu ogbe brẹdi isẹn wẹ gi ọka bali mẹmẹ lẹ azụn ẹbụọ ebeni; kalẹ, ebe ọhụn sikọ d'a pụ igunrunni?!”
JHN.6.10	Jizọsị nọ sị, “Gwa nị wẹ nọdị alị.” Irurue rị ebẹhụ ọda. Ya ndị hụ nọ nọdị alị. Ikẹnnyẹ rị imẹ wẹ wụ ihiẹn nọ kẹ nnụ-uku isẹn. 
JHN.6.11	Ya kẹ Jesu nọ weri brẹdi ndị hụ, ọ kpanmịngụ Osolobuẹ, ọ nọ keni ndị hụ nọdị alị ya; ọ nọ mẹzi azụn ndị ahụn ẹrịra, wẹ nọ ri kẹ wẹ chọ. 
JHN.6.12	E rijungụ wẹ ẹfọ, Jesu nọ sị ndị nsọnmazụụn a, “Kpọnkwama nị ifunfun ẹ, makẹ hụn ọwụlẹ gha a la iwi.” 
JHN.6.13	Ya wẹ nọ kpọnkwama wẹ, ifunfun ẹ họdụ imẹ ogbe brẹdi bali isẹn hụ wẹ ri jun ụkpalị mmẹbụọ!
JHN.6.14	Ogẹn ndị ahụn gi hụn ọrụn-atụmẹnya Jizọsị rụn, wẹ nọ sị, “Ezioku-ezioku, ọnwan wụ onyẹ-amụma hụ Ẹkụkwọ-nsọ sị n'ọ lala imẹ ụwa!”
JHN.6.15	Jesu a hụn a nị w'e d'a bịa d'e gi ikẹn weri ẹ d'e kin eze, ọ nọ pụzị, ya sụọ nọ shi elu-ugu.
JHN.6.16	O ru ẹnyasị, ndị nsọnmazụụn Jesu nọ shi Ohimin Galili, 
JHN.6.17	banye imẹ ụgbọ-mirin, buli, jẹnkọ Kapanọm. Ọhịhị a gbagụ, Jesu eke bịa d'e kunrun wẹ. 
JHN.6.18	Ohimin hụ e mẹhunmẹ ọda-ọda yeni okẹn ufere rị a kpọnị. 
JHN.6.19	A nyanpụ wẹ ihiẹn rịkẹ maịlị ẹtọ mọbụ ẹnọ, wẹ nọ hụn Jesu k'o jẹnla ijẹn elu mirin, a nọkunmẹ ụgbọ hụ. Egun nọ tụma wẹ. 
JHN.6.20	Kanị ọ nọ sị wẹ, “Mmẹ rọ! Atụlẹ ni egun!” 
JHN.6.21	Wẹ te nọ chọ n'ọ banyeni wẹ imẹ ụgbọ; kanị ozigbo, ụgbọ hụ nọ ru mkpẹnrẹn mirin alị hụ wẹ jẹnkọ.
JHN.6.22	Eki e fọn, ọ nọ we igunrun hụ wẹ latọ nfetu ohimin ẹnya nị ụgbọ ohu sụọ te rị ebẹhụ bụ Jesu esọnni ndị nsọnmazụụn a banye ẹ, ndị nsọnmazụụn a sụọ wị pụ. 
JHN.6.23	Kanị ogẹnni, ụgbọ ndị ọzọ gha Taịberiasị bịa rị nwan ẹhụ ebahụn wẹ nọ ri brẹdi ogẹn Di-nwọnni-ẹnyi gi kpanmịngụ Osolobuẹ yeni brẹdi hụ. 
JHN.6.24	Ogẹn igunrun hụ gi nwan ghọta nị kẹ Jesu kẹ ndị nsọnmazụụn a arịzị ebahụn, wẹ lẹ enwẹn wẹ nọ banye ụgbọ ndị hụ gha Taịberiasị bịa chọshi Jesu Kapanọm.
JHN.6.25	Ogẹn wẹ gi hụn Jesu nfetu “ohimin” hụ, wẹ nọ sị a, “Onyẹ-nkuzi, ele ogẹn k'i gizi ru ebeni?!” 
JHN.6.26	Jesu nọ sị wẹ, “Ezioku kẹ m rị a gwa ụnụ, brẹdi ụnụ ri rijun ẹfọ haịn ụnụ gi a chọ m, ẹlẹ ọrụn-atụmẹnya ndị ahụn ụnụ hụn. 
JHN.6.27	Egizilẹ ni ufiri ihiẹn-oriri e wiwini a rụngbu enwẹn ụnụ, kanị ihiẹn-oriri hụn sikọ d'a rị jẹnrin ejẹn, e ye ndụn itẹbitẹ, ihiẹn-oriri ahụn Nwa nke Ịhịan jẹnkọ d'e ye ụnụ, makẹni Nwa nke Ịhịan kẹ Chuku-Nẹdi tumẹ.”
JHN.6.28	Wẹ nọ nwan sị a, “Kị ẹnyi jẹnkọ d'a rụn hụn wụ ọrụn Osolobuẹ?”
JHN.6.29	Jesu nọ sị wẹ, “Ọnwan wụ ọrụn Osolobuẹ: ikwerini onyẹ hụn o zihẹ.”
JHN.6.30	Wẹ nọ sị a, “Elee ọrụn-atụmẹnya k'i jẹnkọ nwan d'a rụnghọsị ẹnyi nị ẹnyi hụn a kweri ihiẹn i ku? K'ị jẹnkọ d'e mẹ? 
JHN.6.31	Ndị nẹdi ẹnyi kanị ri mana imẹ atụ; ya kẹ wẹ de imẹ Ẹkụkwọ-nsọ, sị, ‘O ye wẹ brẹdi gha elu-igwee bịa ri.’ ” 
JHN.6.32	Ya kẹ Jizọsị nọ sị wẹ, “Ezioku kẹ m rị a gwa ụnụ, ẹlẹ Mozizi ye ụnụ brẹdi gha elu-igwee bịa; Nẹdi m rị e ye ụnụ ezigbo brẹdi hụ gha elu-igwee bịa. 
JHN.6.33	Makẹni brẹdi Osolobuẹ wụ onyẹ hụ gha elu-igwee bịa, hụn rị e ye ụwa ndụn.” 
JHN.6.34	Wẹ nọ sị a, “Diọkpa, yemẹ nwan ẹnyi brẹdini ogẹn ile.”
JHN.6.35	Jizọsị nọ sị wẹ, “Mmẹ wụ brẹdi hụn e ye ndụn. Onyẹ bịa d'e kunrunni m, ẹgụn agụnkọ a; onyẹ kwerinini m, ẹgụn mirin agụnkọ a. 
JHN.6.36	Kanị, a gwagụọ m ụnụ ya mbụ nị ụnụ a hụngụọ m, kanị ụnụ ekwerini.
JHN.6.37	“Ndị ile Nẹdi m ye m sikọ d'a bịa d'e kunrun m; achụpụkọ m onyẹ ọwụlẹ bịa d'e kunrunni m 
JHN.6.38	Makẹni, aghanị m elu-igwee bịa d'e mẹ uche m, kanị uche onyẹ hụn zihẹni m. 
JHN.6.39	Ọnwan wụ uche onyẹ zihẹni m: nị onwọnni akpụ onyẹ ohu o ye m jẹnkọ d'e hunahịnnị m, kama, nị m k'a gha ọnwụn weli wẹ Ụhụọhịn ikpanzụụn; 
JHN.6.40	uche Nẹdi m wụ nị onyẹ hụn Nwa, kwerin'ẹ, jẹnkọ d'e nwọn ndụn itẹbitẹ; m sikọ d'e weli ẹ Ụhụọhịn ikpanzụụn.”
JHN.6.41	Ya kẹ ndị Ju ahụn nọ dẹnnwịnnwịnman'a, makẹni ọ sị, “Mmẹ wụ brẹdi hụ gha elu-igwee bịa.” 
JHN.6.42	Wẹ hụ a sị, “Ẹlẹ Jesu nwa Josẹfụ wụ ọnwan, hụn ẹnyi marịn ndị mụn'a? Nanị o dọn nwan a sị, ‘M gha elu-igwee bịa?’ ”
JHN.6.43	Jizọsị nọ shịarị wẹ, sị, “Edẹnnwịnnwịnzịlẹ ni. 
JHN.6.44	Onwọnni onyẹ k'a s'ẹka bịa d'e kunrun m mmanị Chuku-Nẹdi zihẹni m dọha a; m k'e weli hụnyẹ Ụhụọhịn ikpanzụụn. 
JHN.6.45	Wẹ de ẹ imẹ Ẹkụkwọ ndị-amụma nị, ‘Osolobuẹ sikọ d'a kuzi wẹ ile.’ Onyẹ hụn e gọn Chuku-Nẹdi ntịn, a mụnarịn a, jẹnkọ d'a bịa d'e kunrun m. 
JHN.6.46	Ẹlẹ n'o nwọn onyẹ hụntu Chuku-Nẹdi wezụka onyẹ ahụn gha ebe ọ rị bịa; ịya sụọ hụntu Chuku-Nẹdi. 
JHN.6.47	Ezioku kẹ m rị a gwa ụnụ, onyẹ ọwụlẹ kwerini e nwọngụọ ndụn itẹbitẹ.
JHN.6.48	“Mmẹ wụ brẹdi hụn e ye ndụn. 
JHN.6.49	Ndị nẹdi ụnụ kanị ri mana
JHN.6.50	Kanị hụnnị m rị e ku wụ brẹdi hụn gha elu-igwee bịa, hụn onyẹ rin'ẹ ghalẹni a nwụn. 
JHN.6.51	Mmẹ wụ brẹdi hụ rị ndụn hụn gha elu-igwee bịa. Onyẹ hụn ri brẹdini jẹnkọ d'a rị ndụn jẹnrin ejẹn. Ẹhụ m wụ brẹdi hụ m jẹnkọ d'e ye kẹni ndị rị ụwa rị ndụn.”
JHN.6.52	Ya kẹ ndị Ju ahụn lẹ ibe wẹ nọ dọma, “Nanị okẹnnyẹni e dọn ye ẹnyi ẹhụ a ri?”
JHN.6.53	Ya kẹ Jizọsị nọ sị wẹ, “Ezioku kẹ m rị a gwa ụnụ, mmanị ụnụ ri ẹhụ Nwa nke Ịhịan, ra ẹdeke ẹ, ụnụ enwọnkọ ndụn imẹ ụnụ. 
JHN.6.54	Onyẹ hụn ri ẹhụ m, ra ẹdeke m, e nwọngụọ ndụn itẹbitẹ; m sikọ d'e weli ẹ Ụhụọhịn ikpanzụụn. 
JHN.6.55	Makẹni, ẹhụ m wụ ihiẹn-oriri nke-esi, ẹdeke m wụ ihiẹn-ọrịra nke-esi. 
JHN.6.56	Onyẹ ri ẹhụ m, ra ẹdeke m, k'a rịsọnmẹ imẹ m, mmẹ lẹ enwẹn m a rịsọnmẹ imẹ ẹ.
JHN.6.57	“Kẹ m dọn rị ndụn makẹni Chuku-Nẹdi zihẹni m rị ndụn, ẹrịra kẹ onyẹ hụn rini m k'a dọn rị ndụn makẹni m rị ndụn. 
JHN.6.58	Ọnwan wụ brẹdi gha elu-igwee bịa; ọ nọnị kẹ hụn ndị nẹdi ụnụ kanị ri, kanị a nwụnhụnkwọ wẹ. Onyẹ ri brẹdini, o jẹnkọ d'a rị ndụn jẹnrin ejẹn.”
JHN.6.59	Ebe Jesu rị a kuzi imẹ ụlọ-ofufe ndị Ju rị Kapanọm k'ọ nọ ku ihiẹn ndịnị.
JHN.6.60	Ndị nsọnmazụụn a bu ọda a nụ ihiẹnni, wẹ nọ sị, “Okuni e zekẹkwọ-o! Onyẹ sikọ d'a saẹka mẹ ẹ?!”
JHN.6.61	Jizọsị a marịngụọ nị ndị nsọnmazụụn a rị e dẹnnwịnnwịn makẹni o ku ihiẹnni. Ọ nọ sị wẹ, “Ọnwan k'e mẹdẹ nwan ụnụ kweribehi ra? 
JHN.6.62	Kị ụnụ k'e mẹzi nwan ụnụ hụn Nwa nke Ịhịan k'ọ lakọ elu-igwee ọ rị mbụ? 
JHN.6.63	Mmọn-nsọ sụọ e ye ndụn, ịhịan mmaka asaẹka mẹ ihiẹn-anaị: oku ndịnị m rị a gwa ụnụ wụ oku imẹ-mmọn lẹ oku e ye ndụn. 
JHN.6.64	Kanị ẹlẹ ụnụ ile kweri.” Gha mbidọn lala, Jesu a marịngụọ ndị kwerilẹni lẹ onyẹ hụn jẹnkọ d'e ren'ẹ.
JHN.6.65	Ọ nọ sịzị, “Ọnwan haịn m gi sị ụnụ n'o nwọnni onyẹ jẹnkọ d'a saẹka bịa d'e kunrun m mmanị Chuku-Nẹdi mẹ ẹ bịa.”
JHN.6.66	Gha ogẹnni jẹnmẹ, ndị bu ọda imẹ ndị e sọnn'ẹ nọ kin azụụn, esọnzini w'ẹ ghahunmẹ.
JHN.6.67	Ya Jizọsị nọ sị ndị nsọnmazụụn a mmẹbụọ hụ, “Ụnụ nwẹn sikọ d'a pụzị?”
JHN.6.68	Saịmọnụ wụ Pita nọ za a, sị, “Di-nwọnni-ẹnyi, onyẹ kẹ ẹnyi burukọ? Ịyụ e ku oku ndị e ye ndụn itẹbitẹ. 
JHN.6.69	Ẹnyi e kwerighọ, marịnzịkwọ, nị ịyụ wụ Onyẹ-nsọ Osolobuẹ.”
JHN.6.70	Jizọsị nọ sị wẹ, “Ẹlẹ mmẹ họrị ụnụ mmẹbụọ? Kanị onyẹ ohu imẹ ụnụ wụ Ekwensụ!”
JHN.6.71	Judasị nwa Saịmọnụ Iskarọtụ k'ọ rị e ku, makẹni ịya jẹnkọ d'e re ẹ, ọsụọn'a n'ọ wụ onyẹ ohu imẹ ndị nsọnmazụụn a mmẹbụọ.
JHN.7.1	Omẹgụ, Jesu nọ jẹnhunmẹmẹ imẹ Galili. Ọ chọnị n'o jẹn Judia, makẹni ndị-ndu ndị Ju rị a chọ nị wẹ gbu ẹ. 
JHN.7.2	Ogẹn hụ, mmẹmmẹ ndị Ju gi a nọdịsọnmẹ imẹ Ọdụ
JHN.7.3	Ya umunẹ Jesu ikẹnnyẹ nọ sị a, “Y'e shikọ Judia kẹni ndị nsọnmazụụn ị hụn ọrụn-atụmẹnya ndị ị rị a rụn?! 
JHN.7.4	Onwọnkwọnị onyẹ e zueri a rụn ọrụn omẹni ọ chọ nị wẹ marịn a. Ebe ị rị a rụn ihiẹn ndịnị ile, we nwan enwẹn i ghọsị ụwa.”
JHN.7.5	Umunẹ ẹ ku ihiẹnni makẹni wẹ nwẹn ekweridẹnin'ẹ.
JHN.7.6	Ya Jizọsị nọ sị wẹ, “Ogẹn m eke ru, kanị ogẹn ile hụ ụnụ mma. 
JHN.7.7	Ize ụnụ ezekọ ụwa, kanị ize m rị e ze wẹ, makẹlẹ m rị e ku ẹ nị wẹ rị e mẹ eje-ihiẹn. 
JHN.7.8	Jẹnmẹ ni nwan mmẹmmẹ, mmẹ nwẹn ejẹnkọ hụnnị, nị ogẹn m eke ru.” 
JHN.7.9	O kugụ ihiẹnni, ọ nọ nọdị imẹ Galili.
JHN.7.10	Kanị ogẹn umunẹ Jesu gi jẹnmẹgụ mmẹmmẹ hụ, ya nwẹn nọ nwan jẹnmẹ, kanị o zue nzuzue jẹn.
JHN.7.11	Ndị-ndu ndị Ju hụ a chọ a imẹ mmẹmmẹ hụ, a jụ, “Elebe kẹ okẹnnyẹ hụ rị?”
JHN.7.12	Ndị bịa mmẹmmẹ hụ a ka murinmurin ọda-ọda banyen'ẹ: ụfọdụ sị, “Ezigbo ịhịan rọ,” ụfọdụ sị, “Mba, ọ rịhụ e dufie ndị alị.” 
JHN.7.13	Kanị onwọnni onyẹ egun ndị-ndu ndị Ju nị kushi ẹ elu.
JHN.7.14	Mmẹmmẹ hụ e ru nwan ahanmahan, Jizọsị nọ shi Ụlọ-nsọ d'a kuzimẹ. 
JHN.7.15	Nkuzi ẹ hụ a tụ ndị-ndu ndị Ju ẹnya, wẹ hụ a sị, “Nanị okẹnnyẹni dọn marịn ihiẹn ẹnịna, bụ o jẹntuni ọzụnzụn?” 
JHN.7.16	Jesu nọ sị wẹ, “Nkuzi m ẹlẹ nke m, nke onyẹ zini m rọ. 
JHN.7.17	Onyẹ kwademẹ obi ẹ n'o k'e mẹ uche Osolobuẹ ọ marịn kẹ nkuzi m gha ẹka Osolobuẹ bịa ra uche m kẹ m rị e ku. 
JHN.7.18	Onyẹ gi ikẹn ẹ e ku rị a chọ nị wẹ ja a mma; kanị onyẹ rị e mẹ nị wẹ ye onyẹ zin'ẹ ọghọ wụ onyẹ ezioku, ntụ arị imẹ ẹ.
JHN.7.19	“Mozizi e yegụọnị ụnụ Iwu? Kanị onwọnni akpụ onyẹ ohu e dọnmẹ Iwu hụ imẹ ụnụ. Kị ụnụ rị a chọnị nị ụnụ gbu m?”
JHN.7.20	Igunrun hụ nọ shịarị a, “Eje-mmọn rị imẹ i! Onyẹ rị a chọ n'o gbu i?”
JHN.7.21	Jesu nọ sị wẹ, “Akpụ ihiẹn ohu m rụn kẹ ụnụ ile rị e mẹni ẹnịna nọkẹ sị ahụnlele rọ. 
JHN.7.22	Ụnụ nwẹn a kwadẹ okẹnnyẹ ugun Ụhụọhịn Ezumikẹn kẹni ụnụ dọnmẹ iwu ịkwa-ugun hụn Mozizi ye ụnụ. (Mozizi ye ụnụ ya, kanị ẹlẹ ni ịya bidọn ịkwa-ugun, ndị nẹdi ụnụ ibuzọ bidọn ẹ.) 
JHN.7.23	Omẹni wẹ hụ a kwa okẹnnyẹ ugun mmaka Ụhụọhịn Ezumikẹn amamgbe w'a dan Iwu Mozizi, kị haịn ụnụ gi e weni m iwe nị m zụọchanrịn ẹhụ okẹnnyẹni Ụhụọhịn Ezumikẹn? 
JHN.7.24	Ahanzilẹni eṅẹn elu-elu, ka han nị eṅẹn ọhụnma.”
JHN.7.25	Ya kẹ ụfọdụ ndị Jerusalẹm nọ sị, “Ẹlẹ ọnwan wụ okẹnnyẹ hụ wẹ rị a chọ nị wẹ gbu? 
JHN.7.26	Lee ẹ nwan k'ọ rị e ku oku idẹnya ịhịan ile, a gba w'a nkịtịn! Ra ndị-isi a marịngụọdẹ nị ya wụ Kraịstị? 
JHN.7.27	Bụ ẹnyi a marịnghọ ebe okẹnnyẹni gha bịa, kanị Kraịstị bịa, onwọnni onyẹ jẹnkọ d'a marịn ebe ọ gha bịa.”
JHN.7.28	Ogẹn Jesu gi rị a kuzi imẹ Ụlọ-nsọ, ọ nọ weshi olu elu, sị, “Eziẹ, ụnụ a marịngụọ kẹ mmẹ kẹ ebe m gha bịa, ẹlẹ ya?! Kanị ẹlẹ mmẹ zihẹ enwẹn m; onyẹ hụn zihẹni m furu w'e gi dọn ẹnya — ịya kẹ ụnụ marịnlẹni! 
JHN.7.29	Mmẹ nwẹn a marịnghọ a makẹni ebe ọ rị kẹ m gha bịa; ịya zihẹ m.”
JHN.7.30	Ya kẹ wẹ nọ mẹmẹ nị wẹ nwụnrụn a, kanị onwọnni onyẹ saẹka mẹtụ a ẹka makẹni ogẹn ẹ eke ru. 
JHN.7.31	K'osilẹrị, ndị bu ọda rị ebẹhụ kwerinin'ẹ — wẹ sị, “Elee ọrụn-atụmẹnya nkẹ Kraịstị a rụn ọ bịa hụn ka hụn okẹnnyẹni rị a rụn?”
JHN.7.32	Ndị itu-Farisi a nụ kẹ igunrun hụ rị e ku ihiẹn ndịnị banyeni Jizọsị, ya ndị-isi nchụn-ẹjan lẹ ndị Itu-Farisi nọ zi ndị ụlakpa Ụlọ-nsọ d'a nwụnhan a. 
JHN.7.33	Jizọsị nọ sị ndị ọ rị a gwa oku, “Mmẹ lẹ ụnụ nọdịzịhụ ẹkẹrẹ, a laburu m onyẹ zihẹni m; 
JHN.7.34	ụnụ jẹnkọ d'a chọ m, kanị, ụnụ ahụnkọ m; ebe m rị, ụnụ as'ẹka bịa.” 
JHN.7.35	Ya ndị Ju nọ sị ibe wẹ, “Elebe kẹ okẹnnyẹni chọ n'o jẹn, hụn ẹnyi jẹnkọlẹni d'a hụn a? Onyẹ ma k'o jẹnkọ ebe ndị nke ẹnyi bi alị ndị ọzọ rị kẹni o d'a kuzi ndị alị ọzọ? 
JHN.7.36	K'ọ rị a sịnị, ‘Ụnụ sikọ d'a chọ m, ụnụ ahụnkọ m; ebe m rị, ụnụ asakọ ẹka bịa’?”
JHN.7.37	Ụhụọhịn ikpanzụụn mmẹmmẹ hụ, hụn wụ ụhụọhịn kachanrịn mkpa, Jesu nọ wuzo ọtọ, yi, “Onyẹ ẹgụn mirin rị a gụn, ya bịa d'e kunrun m n'ọ ra! 
JHN.7.38	Onyẹ kwerini m, ọ rịn'a kẹ Ẹkụkwọ-nsọ dọn ku:
JHN.7.38	‘Mirin hụn e ye ndụn
JHN.7.38	k'a gha imẹ ẹ e hupụha kẹ iyi.’ ”
JHN.7.39	Jizọsị gi ẹ e ku oku Mmọn-nsọ hụn ndị kwerinin'ẹ jẹnkọ d'e nwọnhẹn. Wẹ eke ye wẹ Mmọn-nsọ ogẹn hụ makẹni Jesu eke nwụnhụn lihi nwọnrin ọghọ a.
JHN.7.40	Ogẹn wẹ gi nụ oku ndịnị, ụfọdụ imẹ igunrun hụ nọ sị, “Ezioku, ọnwan wụ Onyẹ-amụma ahụn pụ-ichẹn.” 
JHN.7.41	Ndị ọzọ sị, “Ọnwan wụ Kraịstị, Onyẹ Nzụọpụha ahụn Osolobuẹ tumẹ!” Kanị o nwọnzighọ ndị sị, “Kraịstị k'a wụdẹ nwan onyẹ Galili ra?! 
JHN.7.42	Ẹkụkwọ-nsọ e kugụọn'a nị Kraịstị k'a wụ onyẹ ebọn Defidi, n'o sikọ d'a wụ onyẹ Bẹtilẹhẹm, obodo Defidi?” 
JHN.7.43	Oku onyẹ Jizọsị wụ nọ kebe igunrun ahụn. 
JHN.7.44	Ụfọdụ te chọ nị wẹ nwụnrụn a, kanị onwọnni onyẹ saẹka mẹtụ a ẹka.
JHN.7.45	Ogẹn ndị-ụlakpa Ụlọ-nsọ ahụn ndị-isi nchụn-ẹjan lẹ ndị Itu-Farisi zi d'a nwụnhan Jizọsị gi nwan kinhẹn, wẹ nọ jụma wẹ, “Kị haịn ụnụ gilẹni wẹhẹ okẹnnyẹ hụ?” 
JHN.7.46	Ndị ụlakpa Ụlọ-nsọ hụ nọ sị, “Onwọnni onyẹ kutu oku kẹ okẹnnyẹ hụ!”
JHN.7.47	Ndị Itu-Farisi nọ sị, “E dufiegụọzịdẹ wẹ ụnụ nwẹn ra? 
JHN.7.48	Elee onyẹ-ndu mọbụ onyẹ Itu-Farisi kẹ ụnụ hụn kwerinin'ẹ? 
JHN.7.49	O mẹ nke igunrunni, amarịn wẹ Iwu Mozizi, ndị wẹ bụ ọnụ kẹ wẹ wụ.”
JHN.7.50	Ya kẹ Nikodimọsụ hụn jẹn d'a hụn Jesu mbụ, hụn wụ onyẹ ohu imẹ wẹ, nọ sị wẹ, 
JHN.7.51	“Iwu ẹnyi a madẹ nwan ịhịan ikpe ebe wẹ kelẹni nụ ọnụ a marịn ihiẹn o mẹ ra?”
JHN.7.52	Wẹ nọ shịarị a, sị, “Yụ nwẹn wụdẹ nwan onyẹ Galili ra? D'a mụ Ẹkụkwọ-nsọ n'ị marịn nị onwọnni onyẹ-amụma wụ onyẹ Galili.” 
JHN.7.53	Ya kẹ onyẹ ọwụlẹ nọ la iwe ẹ.
JHN.8.1	Jesu nkẹ nọ shi Ugu Olivu. 
JHN.8.2	Ụzụtụntụn, o kinhẹnzi Ụlọ-nsọ, ndị hụ ile nọ bịa d'e kunrun ẹ, ọ nọ nọdị alị, kuzimẹ wẹ.
JHN.8.3	Ya kẹ ndị-nkuzi Iwu lẹ ndị Itu-Farisi nọ duhẹ okpoho ohu wẹ nwụn ebe ọ rị a zọ ụkụ e ye ọfịa. E we w'ẹ tumẹ ihun ịhịan ile, 
JHN.8.4	wẹ nọ sị Jizọsị, “Onyẹ-nkuzi, wẹ nwụn okpohoni ebe ọ rị a zọ ụkụ e ye ọfịa. 
JHN.8.5	Imẹ Iwu, Mozizi sị ẹnyi gi ọmụma magbu okpoho mẹ ihiẹnni o mẹ. Kị yụ nwẹn ku?”
JHN.8.6	Kanị wẹ rịhụ a chọ ihiẹn rị a ọnụ nị wẹ hụn ihiẹn w'e gi ma a ikpe. Ya kẹ Jizọsị nọ tukun, gi mkpịnsịn-ẹka a demẹ ihiẹn alị. 
JHN.8.7	A tọ wẹ a jụ a, ọ nọ lihi ọtọ, sị wẹ, “Onyẹ hụn mẹtulẹni njọ imẹ ụnụ ile ya bu ụzọ ma a ọmụma.” 
JHN.8.8	Ya ọ nọzị tukun, demẹ ihiẹn alị. 
JHN.8.9	A nụ wẹ ihiẹn ọ za, wẹ ile nọ pụma ohu-ohu — ndị kanị bu ụzọ pụma, d'e ru n'ọ họdụ Jizọsị sụọ; okpoho hụ turuhụkwọ ihun Jizọsị ebẹhụ. 
JHN.8.10	Ya Jesu nọ lihi ọtọ, sị a, “Okpoho, elebe wẹ rị? Onwọnni onyẹ ma ị ikpe?” 
JHN.8.11	Ọ nọ sị, “Diọkpa, onwọnni!” Jizọsị nọ sị a, “Mmẹ nwẹn amakọ ị ikpe. E jẹn. Gha kikẹnni jẹnmẹ, emẹzilẹ njọ.”
JHN.8.12	Ya kẹ Jizọsị nọ sịzị ndị ahụn o te rị a kuzi, “Mmẹ wụ ukpẹ ụwa. Onyẹ rị e sọnni m aghakọ imẹ ishi, kama, o sikọ d'e nwọn ukpẹ ahụn e ye ndụn.”
JHN.8.13	Ndị Farisi nọ sị a, “Ị rị nwan a shịanị enwẹn i ẹri, ya wụ ẹlẹ hụn wẹ e gi dọn.”
JHN.8.14	Jesu nọ sị wẹ, “Ọsụọn'a nị m shịanị enwẹn m ẹri, ẹri m furu w'e gi dọn, makẹlẹ a marịnghọ m ebe m gha bịa lẹ ebe m shikọ. Kanị ụnụ amarịn ebe m gha bịa mọbụ ebe m shikọ. 
JHN.8.15	Ụnụ a han eṅẹn kẹ ịhịan mmaka. Onwọnni onyẹ m'a hannị eṅẹn. 
JHN.8.16	Ọ sụọdẹn'a nị m han eṅẹn, ezigbo eṅẹn rọ, makẹni ẹlẹ mmẹ sụọ han a, mmẹ lẹ Chuku-Nẹdi hụn zihẹni m han a. 
JHN.8.17	E degụọdẹ w'a imẹ Iwu ụnụ nị ẹri mmadụ ẹbụọ shịa kẹ wẹ gi e dọn. 
JHN.8.18	M rị a shịanị enwẹn m ẹri; Nẹdi m hụn zihẹni m rịzịkwọ a shịanị m ẹri.” 
JHN.8.19	Ya wẹ nọ sị a, “Ebe nẹdi i ahụn rị?” Jesu nọ sị, “Ụnụ amarịn m, ụnụ amarịn Nẹdi m. Omẹni ụnụ te marịn m amarịn, nkẹ ụnụ a marịnzịkwọ Nẹdi m.”
JHN.8.20	Ogẹn Jesu gi ku ihiẹnni, ọ rị ebe w'e buche oyiye imẹ ụlọ-nsọ a kuzi, bụ onwọnni onyẹ saẹka nwụnrụn a makẹni ogẹn ẹ e ke ru.
JHN.8.21	Ya Jizọsị nọzị sị wẹ, “M pụkọ apụkọ; ụnụ jẹnkọ d'a chọ m, kanị ụnụ jẹnkọ d'a nwụntọ imẹ njọ ụnụ. Ụnụ asakọ ẹka bịa ebe m jẹnkọ.”
JHN.8.22	Ndị Ju hụ nọ sị, “Ọ chọdẹ nwan n'o gbu enwẹn ẹ ra? Hụnnị ọ rị a sị, ‘Ụnụ asakọ ẹka bịa ebe m jẹnkọ’?”
JHN.8.23	Jizọsị nọ sị wẹ, “Ụnụ gha ibe alị bịa, kalẹ m gha elu bịa; ụnụ wụ nke ụwanị, kanị ẹlẹ m nke ụwanị. 
JHN.8.24	Ya haịn m gi gwa ụnụ nị ụnụ sikọ d'a nwụntọ imẹ njọ ụnụ. Ụnụ jẹnkọ d'a nwụntọ imẹ njọ ụnụ mmanị ụnụ kweri nị m wụ 
JHN.8.25	Wẹ nọ sị a, “Onyẹ k'ị wụ?” Jesu nọ sị wẹ, “Onyẹ hụ m gwa ụnụ isi mbidọn. 
JHN.8.26	M nwọn ihiẹn bu ọda nkẹ m'e ku ma ụnụ ikpe; kanị, onyẹ zihẹni m furu wẹ gi e dọn ẹnya, m'a gwahụ ụwa ihiẹn m nụ ọnụ a.”
JHN.8.27	Kanị aghọtanị wẹ nị Chuku-Nẹdi k'ọ rị e ku.
JHN.8.28	Ya Jizọsị nọ sị, “Ogẹn ụnụ e gi weshi Nwa nke Ịhịan elu kẹ ụnụ k'a marịn nị m wụ 
JHN.8.29	Onyẹ hụ zihẹni m nọyeni m anọyeni; ọ latọnị m, makẹni ogẹn ile kẹ m gi e mẹ ihiẹn a sụọn'a.”
JHN.8.30	Ogẹn o gi rị e ku ihiẹn ndịnị, ndị bu ọda nọ kwerin'ẹ.
JHN.8.31	Ya kẹ Jizọsị nọ sị ndị Ju hụn kwerinin'ẹ, “Omẹni ụnụ e sọnsọnmẹ nkuzi m, ụnụ wụ ndị nsọnmazụụn m nke-esi; 
JHN.8.32	ụnụ jẹnkọ d'a marịn ezioku, ezioku a tọpụ ụnụ ẹgbụn-igbọn.”
JHN.8.33	Wẹ nọ sị a, “Ụmụ Ebraham kẹ ẹnyi wụ; ẹnyi awụtuni igbọn ịhịan. K'ị rị a sịnị, ‘Ụnụ jẹnkọ d'e weri enwẹn ụnụ’?!”
JHN.8.34	Jesu nọ sị wẹ, “Ezioku kẹ m rị a gwa ụnụ, onyẹ hụn e mẹ njọ wụ igbọn njọ. 
JHN.8.35	Igbọn ara nwọnsọnmẹ ọnọdị imẹ ezi-lẹ-ụlọ, kanị, nwa e nwọnsọnmẹ ọnọdị imẹ ezi-lẹ-ụlọ. 
JHN.8.36	Ya wụ nị Nwa Osolobuẹ tọpụ ụnụ ẹgbụn-igbọn, ụnụ e weri enwẹn ụnụ nke-esi. 
JHN.8.37	A marịnghọ m nị ụnụ wụ ụmụ Ebraham, kanị ụnụ rị nwan a chọ nị ụnụ gbu m, makẹni oku m arị a ban ụnụ obi. 
JHN.8.38	M rị e ku ihiẹn m hụn ẹka Nẹdi m; kanị ụnụ nwẹn rị e mẹ ihiẹn ụnụ nụ ọnụ nẹdi ụnụ.”
JHN.8.39	Wẹ nọ sị, “Ebraham wụ nẹdi ẹnyi.”
JHN.8.39	Jesu nọ sị wẹ, “Omẹni ụmụ Ebraham kẹ ụnụ wụ, nkẹ ụnụ hụ e mẹ ihiẹn Ebraham mẹ. 
JHN.8.40	Kanị ụnụ rị nwan a chọ nị ụnụ gbu m, onyẹ hụn gwa ụnụ ezioku ọ nụ ọnụ Osolobuẹ. Ebraham emẹni ẹrịra! 
JHN.8.41	Ihiẹn nẹdi ụnụ e mẹ kẹ ụnụ rịhụ e mẹ.”
JHN.8.41	Ya wẹ nọ sị a, “Ẹnyi ẹlẹ ụmụ ọwụ, Osolobuẹ sụọ wụ Nẹdi ẹnyi.”
JHN.8.42	Jizọsị nọ sị wẹ, “Omẹni Osolobuẹ te wụ Nẹdi ụnụ, nkẹ ihiẹn m a sụọ ụnụ, makẹni m gha ẹka Osolobuẹ bịa; ịya mẹ m nwan rị ebeni. Ẹlẹ mmẹ gi ihiẹn ẹka m bịa, ịya zihẹ m. 
JHN.8.43	Kị haịn ụnụ gilẹni a ghọta ihiẹn m rị e ku? Ụnụ arị a ghọta makẹni ụnụ ara s'ẹka gọn ntịn oku m.
JHN.8.44	“Ụnụ wụ nke Ekwensụ nẹdi ụnụ. Ihiẹn nẹdi ụnụ chọ kẹ ụnụ chọ nwan nị ụnụ mẹ. Izighẹ k'ọ wụ gha isi mbidọn lala; ọ kwadọntuni ezioku — makẹni ezioku arị imẹ ẹ. Ọ gha a tụ ntụ, onwọnni ihiẹn ọ kpọ a, makẹni onyẹ ntụ lẹ nẹdi ntụ k'ọ wụ. 
JHN.8.45	M rị e ku ezioku haịn ụnụ gilẹni nwan kweri ihiẹn m rị e ku. 
JHN.8.46	Imẹ ụnụ ile, onyẹ k'a saẹka ghọsị nị m mẹ njọ? Omẹni ezioku ke m rị a gwa ụnụ, kị haịn nwan ụnụ gilẹni kweri ihiẹn m rị e ku? 
JHN.8.47	Onyẹ wụ nke Osolobuẹ e gi oku Osolobuẹ e dọn. Ụnụ ẹlẹ nke Osolobuẹ haịn ụnụ gilẹni e gi oku Osolobuẹ e dọn.”
JHN.8.48	Ndị-ndu ndị Ju nọ sị a, “Ẹnyi e kun'ẹ tan n'ị wụ onyẹ Sameria, nị eje-mmọn rị imẹ i?”
JHN.8.49	Jesu nọ sị, “Eje-mmọn arị imẹ m; m hụ e ye Nẹdi m ọghọ, ụnụ nwẹn hụ a kpari m. 
JHN.8.50	Kanị ẹlẹ m rị a chọ onyẹ e ye m ọghọ, makẹni hụn e ye m ọghọ hụ a; ịya k'a han eṅẹn. 
JHN.8.51	Ezioku kẹ m rị a gwa ụnụ, onyẹ mẹ ihiẹn m ku ahụnkọ ọnwụn, kaka.”
JHN.8.52	Ya kẹ ndị Ju nọ sị a, “O wegụọ nwan ẹnyi ẹnya nị eje-mmọn rị imẹ i! Ebraham lẹ ndị-amụma a nwụnhụnghọ, kanị ị sị, ‘Onyẹ mẹ ihiẹn m ku ahụnkọ ọnwụn.’ 
JHN.8.53	Ebraham nẹdi ẹnyi a nwụnhụnghọ, ndị-amụma a nwụnhụnzịghọ; ịyụ kazị wẹ? K'ị rịdẹ nwan a kpọ enwẹn i?”
JHN.8.54	Jizọsị nọ sị, “M ye enwẹn m ọghọ, ọghọ hụ la iwi. Nẹdi m wụ hụn e ye m ọghọ, onyẹ nwẹn ụnụ sị ‘Ịya wụ Chuku ẹnyi’, 
JHN.8.55	bụ ụnụ amarịn a; kalẹ mmẹ nwẹn a marịnghọ a. M sị amarịn m'a, a wụrụ m onyẹ ntụ kẹ ụnụ; kanị a marịnghọ m'a, ihiẹn ọ sị m mẹ kẹ m'e mẹ. 
JHN.8.56	Ọ rịkẹnmẹkẹ nẹdi ụnụ kanị wụ Ebraham n'ọ hụn ogẹn m; ogẹn o gi hụn a, ẹfọ nọ sụọ a ụsụọ.”
JHN.8.57	Ya ndị Ju hụ nọ sị a, “Y'a hụnọlẹ Ebraham bụ y'e ke ru ahụa iri-kwasị-ọgụnnaị?!”
JHN.8.58	Jesu nọ sị wẹ, “Ezioku kẹ m rị a gwa ụnụ, m wụ 
JHN.8.59	Ya wẹ nọ tụtụrụ ọmụma nị wẹ magbu ẹ, kanị Jesu nọ gi nzuzue, gha imẹ Ụlọ-nsọ gepụ.
JHN.9.1	Ogẹn Jizọsị gi ghafekọ, ọ nọ hụn onyẹ ẹnya kpu ishi kete wẹ mụl'a. 
JHN.9.2	Ndị nsọnmazụụn a nọ jụ a, “Onyẹ-nkuzi, onyẹ mẹ njọ wẹ gi mụ okẹnnyẹni ẹnya-ishi, ịya ra ndị mụn'a?”
JHN.9.3	Jesu nọ sị, “Onwọnni; wẹ mụ a ẹnya-ishi kẹni Osolobuẹ ghọsị ikẹn ẹ imẹ ndụn a. 
JHN.9.4	Ẹnyi sikọ d'a rụnrịrị ọrụn onyẹ zihẹni m ebe eki rị elu, makẹni uhinhin lala, ogẹn wẹ ghalẹni a s'ẹka a rụn ọrụn. 
JHN.9.5	Hụnnị m rị imẹ ụwa, mmẹ wụ ukpẹ ụwa.”
JHN.9.6	O kugụ ihiẹnni, ọ nọ jụ ẹsọn ye ẹjan rị alị, kpụrụ ẹjan buche ẹnya-ishi hụ ẹnya. 
JHN.9.7	Ọ nọ sị ẹnya-ishi hụ, “Jẹn mirin Silụam d'e fin ihun.” (Silụam wụ “Hụn wẹ zijẹn.”) O jẹn d'e fin ihun, ọ nọ leghama ụzọ lụaha. 
JHN.9.8	Ndị nọchimẹn'ẹ lẹ ndị marịn n'o te a rịọ ụrịọ hụ a sị, “Ẹlẹ hụn a nọdị alị a rịọ ụrịọ wụ ọnwan?” 
JHN.9.9	Ụfọdụ sị, “Ịya rọ.” Ndị ọzọ sị, “Mba, kanị o yi ẹ eyi.”
JHN.9.9	Kanị ya nwẹn nọ sị, “Mmẹ rọ.”
JHN.9.10	Wẹ nọ jụ a, “Nanị ị dọn nwan leghama ụzọ?” 
JHN.9.11	Ọ sị, “Okẹnnyẹ hụ w'a kpọ Jizọsị kpụrụ ẹjan te m ẹnya, sị m, ‘Jẹn mirin Silụam d'e fin ihun.’ Ya m nọ jẹn d'e fin ihun; m rị nwan e legha ụzọ!”
JHN.9.12	Wẹ sị a, “Ebe okẹnnyẹ hụ rị?” Ọ nọ sị, “Amarịn m.”
JHN.9.13	Ya wẹ nọ we onyẹ hụ ẹnya te kpu ishi jẹnni ndị Itu-Farisi.
JHN.9.14	(Ụhụọhịn hụ Jesu kpụrụ ẹjan shịapụ a ẹnya wụ Ụhụọhịn Ezumikẹn.)
JHN.9.15	Ya ndị Itu-Farisi nọ jụma a k'ọ dọn leghama ụzọ. Ọ nọ sị wẹ, “O kpụrụ ẹjan buche m ẹnya, e fin m ihun; m rị nwan e legha ụzọ.”
JHN.9.16	Ụfọdụ ndị Itu-Farisi nọ sị, “Ẹlẹ Osolobuẹ zi okẹnnyẹni makẹni ara dọnmẹ iwu Ezumikẹn.” Ndị ọzọ sị, “Nanị onyẹ-njọ dọn nwan a saẹka a rụn ọrụn-atụmẹnya ndịnị?” Wẹ nọ kebe.
JHN.9.17	Ya wẹ nọ sịzị hụn ahụn ẹnya te kpu ishi, “Kị yụ nwẹn ku banyen'ẹ, ebe o mẹ ni ya shịapụ ị ẹnya?” Ọ nọ sị, “Onyẹ-amụma rọ.”
JHN.9.18	Ndị Ju hụ ete kwerini nị ẹnya te kpu ẹ ishi d'e ru n'a kpọha wẹ ndị mụn'a. 
JHN.9.19	Wẹ nọ jụma ndị mụn'a, “Ọnwan wụ nwa ụnụ hụn ụnụ sị nị ụnụ mụ a ẹnya-mpịn? Nanị k'o dọn nwan leghama ụzọ?”
JHN.9.20	Ya ndị mụn'a nọ za, “Ihiẹn ẹnyi marịn wụ nị nwa ẹnyi rọ lẹ nị ẹnyi mụ a ẹnya-mpịn. 
JHN.9.21	Ẹnyi amarịn k'o dọn nwan leghama ụzọ mọbụ onyẹ shịapụ a ẹnya. Jụn'a nwan n'o rugụọ ogo. Ya sikọ d'e ku ọnụ a.” 
JHN.9.22	(Ndị mụn'a ku ẹrịra makẹlẹ egun ndị-ndu ndị Ju rị a tụ wẹ. Makẹni, ndị-ndu ndị Ju e kwerigbamaọlẹ nị onyẹ sị nị Jizọsị wụ Kraịstị, a chụpụ w'a imẹ ụlọ-ofufe. 
JHN.9.23	Ya haịn ndị mụn'a gi sị, “Jụn'a n'o rugụọ ogo.”)
JHN.9.24	Ya wẹ nọ kpọ okẹnnyẹ hụ ẹnya te kpu ishi nke mgbe ẹbụọ, sị a, “Ku ezioku gi ye Osolobuẹ ọghọ! Ẹnyi a marịnghọ nị okẹnnyẹni wụ onyẹ-njọ.”
JHN.9.25	Ọ nọ sị, “Omẹni onyẹ njọ rọ amarịn m. Ihiẹn ohu m marịn wụ nị ẹnya te kpu m ishi, kalẹ, e leghamagụọ m nwan ụzọ!”
JHN.9.26	Ya wẹ nọ sị a, “K'o mẹ i? Nanị k'o dọn shịapụ ị ẹnya?” 
JHN.9.27	Ọ nọ sị wẹ, “A gwagụọ m ụnụ, ụnụ egini ẹ dọn. Kị ụnụ chọkọnị nị ụnụ nụzị a? Ra ụnụ chọkọ nị ụnụ wụrụ ndị nsọnmazụụn a?!”
JHN.9.28	Ya wẹ nọ kpọma a iyi, a sị, “Ịyụ wụ onyẹ nsọnmazụụn a! Ndị nsọnmazụụn Mozizi kẹ ẹnyi wụ. 
JHN.9.29	Ẹnyi a marịnghọ nị Osolobuẹ gwa Mozizi oku, kanị o mẹ nke okẹnnyẹni, ẹnyi amarịndẹ ebe ọ gha bịa!”
JHN.9.30	Okẹnnyẹ hụ nọ sị wẹ, “Okẹn ihiẹn! Ụnụ amarịn ebe ọ gha bịa bụ ọ shịapụ m ẹnya!! 
JHN.9.31	Ẹnyi a marịnghọ nị Osolobuẹ ara gọn onyẹ-njọ ntịn, nị onyẹ e fen'ẹ lẹ onyẹ e mẹ uche ẹ k'o gọn ntịn. 
JHN.9.32	Kete ụwa e bidọnlẹ, ẹnyi anụtuni nị wẹ shịapụ ẹnya onyẹ wẹ mụ ẹnya-ishi. 
JHN.9.33	Omẹni okẹnnyẹni ẹlẹ nke Osolobuẹ, o ke saẹka mẹ ihiẹn ọwụlẹ.”
JHN.9.34	Wẹ nọ sị a, “Imẹ njọ kẹ wẹ nọchanrịn mụ ị; yụ k'a kuzimẹzi ẹnyi?!” Ya wẹ nọ chụpụ a imẹ ụlọ-ofufe.
JHN.9.35	Jizọsị nụ nị a chụpụgụọ w'a. Ọ hụn a, ọ nọ sị a, “Y'e kwerighọ nị Nwa nke Ịhịan?”
JHN.9.36	Ọ nọ za, sị, “Onyẹ rọ Diọkpa? Gwa m, kẹni m hụn ụzọ kwerin'ẹ!”
JHN.9.37	Jizọsị nọ sị a, “Y'a hụngụọ a: onyẹ yụ lẹ ya rị e ku oku rọ.”
JHN.9.38	Ọ nọ sị, “Di-nwọnni-ẹnyi, e kwerighọ m.” Ọ nọ gbuni Jesu osekpu.
JHN.9.39	Jesu nọ sị, “M bịa ụwanị d'a han eṅẹn, kẹni ndị ẹnya-ishi leghama ụzọ, ndị e legha ụzọ a wụrụ ẹnya-ishi.”
JHN.9.40	Ndị Itu-Farisi nọkunmẹn'ẹ a nụ ihiẹnni o ku, wẹ nọ jụ a, sị, “Ẹnyi nwẹn wụzịdẹ ndị ẹnya-ishi ra?”
JHN.9.41	Jizọsị nọ za wẹ, “Omẹni ụnụ te wụ ndị ẹnya-ishi, ikpe njọ eke ma ụnụ; kalẹ, ebe ụnụ sị, ‘Ẹnyi hụ e legha ụzọ’, njọ ụnụ hụkwọ ebe ọ rị.”
JHN.10.1	“Ezioku kẹ m rị a gwa ụnụ, onyẹ ghalẹni ọnụmụzọ, kanị ọ gha ebe ọzọ nyinban ụlọ atụnrụn wụ ohin lẹ onyẹ a narịn ịhịan ihiẹn ẹ. 
JHN.10.2	Kanị hụn gha ọnụmụzọ banye wụ onyẹ-ndu atụnrụn ndị hụ. 
JHN.10.3	Ịya kẹ onyẹ nche a kpọpụnị ụzọ; ịya kẹ atụnrụn a e gọn ntịn olu ẹ. Ọ kpọ atụnrụn a ẹfan, o dupụha wẹ. 
JHN.10.4	O wepụhagụ atụnrụn a ile, o buruni wẹ ụzọ, e sọn wẹ ẹ, makẹni wẹ marịn olu ẹ. 
JHN.10.5	Esọnkọ wẹ onyẹ wẹ marịnlẹni; ọsọ kẹ w'a gbadẹn'a, makẹni amarịn wẹ olu ẹ.” 
JHN.10.6	Jizọsị gi iluni gwa wẹ oku, kanị a ghọtanị wẹ ihiẹn o gi ẹ ku. 
JHN.10.7	Ya Jizọsị nọ nwan sị wẹ, “Ezioku kẹ m rị a gwa ụnụ, mmẹ wụ ọnụmụzọ atụnrụn a gha. 
JHN.10.8	Ndị ọzọ ile bu m ụzọ bịa wụ ndị ohin lẹ ndị a narịn ịhịan ihiẹn ẹ; atụnrụn egọnni wẹ ntịn. 
JHN.10.9	Mmẹ wụ ọnụmụzọ. Onyẹ gha m banye sikọ d'e nwọn nzụọpụha; o k'a gha e jẹn, a lụa, a hụnsọnmẹ ẹfịfịa e ri. 
JHN.10.10	Ohin enwọn ihiẹn ọzọ ọ bịanị karị n'o d'e zun, n'o d'e gbu lẹ n'o d'e wiwi ihiẹn, kanị mmẹ nwẹn bịa kẹni wẹ nwọn ndụn, nwọn ẹ mmagi-mmagi.
JHN.10.11	“Mmẹ wụ ezigbo onyẹ-ndu atụnrụn: Ezigbo onyẹ-ndu atụnrụn e gi ufiri atụnrụn a e ye ndụn a. 
JHN.10.12	Nke onyẹ wẹ we ọrụn, atụnrụn ndị ahụn ẹlẹ nke ẹ. Ọ hụn ẹwọrọ
JHN.10.13	Onyẹ wẹ we ọrụn a gbapụ makẹni onwọnni ihiẹn ọ kpọ atụnrụn ndị hụ.
JHN.10.14	“Mmẹ wụ ezigbo onyẹ-ndu atụnrụn. A marịnghọ m atụnrụn m; atụnrụn m a marịnghọ m — 
JHN.10.15	nọkẹ kẹ Nẹdi m dọn marịn m, mmẹ nwẹn a marịn Nẹdi m. M rị e gi ufiri atụnrụn ndị hụ e ye ndụn m. 
JHN.10.16	M nwọn atụnrụn ndị ọzọ rịlẹni igunrunni. M jẹnkọ d'e wẹhẹzi wẹ; wẹ k'e gọn m ntịn. Wẹ ile a wụrụ igunrun ohu lẹ onyẹ-ndu ohu. 
JHN.10.17	Ihiẹn m sụọ Nẹdi m makẹ ndụn m nị m rị e ye, hụn m k'e werizi. 
JHN.10.18	Onwọnni onyẹ rị a napụ m ndụn m; mmẹ rị e gi uche m e ye ẹ. Iyen'ẹ lẹ iwerizin'ẹ rịchanrịn m ẹka. Ẹrịra kẹ Nẹdi m gwa m.”
JHN.10.19	Ya kẹ ndị-ndu ndị Ju nọ kebezi yeni ihiẹn ndịnị ọ rị e ku. 
JHN.10.20	Ndị bu ọda imẹ wẹ sị, “Eje-mmọn rị imẹ ẹ; ẹra rị a pụ a! Kị ẹnyi rị e gọnn'ẹ ntịn?”
JHN.10.21	Ndị ọzọ sị, “Oku ndịnị ẹlẹ oku onyẹ eje-mmọn rị imẹ ẹ. Nị eje-mmọn saẹka shịapụ onyẹ ẹnya-ishi ẹnya?”
JHN.10.22	Mgbe ndị Ju gi zu imẹ Jerusalẹm ogẹn oyi, e mẹ Mmẹmmẹ Idọndọnzi
JHN.10.23	Jizọsị ghakọ ẹtu-ụlọ Solomọnụ hụn rị ezi-ọgwa Ụlọ-nsọ, 
JHN.10.24	ya ndị-isi ndị Ju nọ fihunmẹ ẹ, sị a, “Elee ogẹn kẹ y'e kọnmẹru ẹnyi obi elu? Omẹni yụ wụ Kraịstị, Onyẹ ahụn Osolobuẹ tumẹ, gwapụ ẹnyi?”
JHN.10.25	Jizọsị nọ sị wẹ, “A gwagụọ m ụnụ, ụnụ ekwerini. Ọrụn-atụmẹnya ndị m gi ẹfan Nẹdi m a rụn rị a shịanị m ẹri, 
JHN.10.26	kalẹ ụnụ ekwerikwọnị, makẹni ụnụ ẹlẹ atụnrụn m. 
JHN.10.27	Atụnrụn m e gọn m ntịn egọn; a marịnghọ m wẹ; w'e sọn m esọn. 
JHN.10.28	M'e ye wẹ ndụn itẹbitẹ; alakọ wẹ iwi. Onwọnni onyẹ sikọ d'a napụ m wẹ. 
JHN.10.29	Nẹdi m hụn we wẹ che m ẹka ka ihiẹn ile; onwọnni onyẹ jẹnkọ d'a saẹka wepụ wẹ ẹka Nẹdi m. 
JHN.10.30	Mmẹ lẹ Nẹdi m wụ ohu.”
JHN.10.31	Ndị-ndu ndị Ju nọ burusọnmẹzi ọmụma nị wẹ magbu ẹ. 
JHN.10.32	Jizọsị nọ sị wẹ, “A rụnghọsịgụọ m ụnụ ọrụn-ọma bu ọda gha ẹka Nẹdi m bịa: imẹ wẹ ile elee hụn ụnụ k'a manị m ọmụma?”
JHN.10.33	Ndị Ju hụ nọ sị, “Ẹlẹ ọrụn rị mma kẹ ẹnyi k'a man'ị ọmụma, kanị, arụ ị ku. Makẹni yụ wụ ịhịan mmaka weri enwẹn i n'ị wụ Osolobuẹ.”
JHN.10.34	Jesu nọ sị wẹ, “Ẹlẹ wẹ de ẹ imẹ Iwu ụnụ, sị, ‘E kugụọ m'a nị ụnụ wụ mmọn’? 
JHN.10.35	Ọ kpọgụọ ndị ahụn wẹ zijẹnni oku Osolobuẹ mbụ ‘mmọn’ bụ w'a ra hutọ oku rị imẹ Ẹkụkwọ-nsọ, 
JHN.10.36	onyẹ hụn Chuku-Nẹdi dọn nsọ zihẹ imẹ ụwa kẹ ụnụ rị nwan a kpọ oku ẹ arụ, makẹni m sị, ‘M wụ Nwa Osolobuẹ’? 
JHN.10.37	Omẹni arị m a rụn ọrụn Nẹdi m, egilẹ ni ihiẹn m ku dọn. 
JHN.10.38	Kanị omẹni m hụ a rụn wẹ, ọsụọn'a nị ụnụ egini oku m dọn, gi ni ọrụn-atụmẹnya ndị m rụn dọn, kẹni ụnụ marịn lẹ n'o we ụnụ ẹnya nị Chuku-Nẹdi rị imẹ m, mmẹ nwẹn rị imẹ Chuku-Nẹdi.”
JHN.10.39	Ya wẹ nọ chọzị nị wẹ nwụnrụn a, kanị ọ nọ gbụnahịn wẹ.
JHN.10.40	Ya Jizọsị nọ kinzi azụụn, fetu Iyi Jọdanị, shi ebẹhụ Jọnụ te nọ e mẹ ịhịan mirin-Chuku ogẹn mbụ, ọ nọ nọdị ebẹhụ. 
JHN.10.41	Ndị bu ọda nọ bịa d'e kunrun ẹ, Wẹ hụ a sị, “Jọnụ arụnnị akpụ ọrụn-atụmẹnya ohu, kanị, ihiẹn ile Jọnụ ku banyeni okẹnnyẹni wụ ezioku.”
JHN.10.42	Ya ndị bu ọda nọ kwerini Jesu ebahụn.
JHN.11.1	O nwọn okẹnnyẹ ohu emu rị a kụ. Ẹfan a wụ Lazarọsụ. Onyẹ Bẹtani rọ. Ebẹhụ kẹ ya lẹ umunẹ ẹ wụ Meri lẹ Mata bi. 
JHN.11.2	Merini wụ hụn hu udẹn e kun fuẹin ye Di-nwọnni-ẹnyi wụ Jesu ụkụ, gi ntutu ẹ lọgbu ẹ; nwẹnẹ ẹ wụ Lazarọsụ kẹ emu rị a kụ. 
JHN.11.3	Ya umunẹ ẹbụbụọ hụ nọ zi ozi jẹnni Jizọsị, sị, “Di-nwọnni-ẹnyi, emu rị a kụ ọwụ ị.”
JHN.11.4	Kanị, ogẹn Jizọsị gi nụ ihiẹnni, ọ nọ sị, “Emuni ẹlẹ nke ọnwụn, kama, o k'e wẹhẹni Osolobuẹ ọghọ; Nwa Osolobuẹ k'e gi ẹ nwọnrin ọghọ.” 
JHN.11.5	(Ihiẹn Mata lẹ Meri nwẹnẹ ẹ lẹ Lazarọsụ a sụọ Jesu asụọ.)
JHN.11.6	Kanị Jesu a nụgụ nwan nị emu rị a kụ Lazarọsụ, ọ nọdịzị ebẹhụ ọ rị akpọhịn ẹbụọ!
JHN.11.7	Omẹgụ, ọ nọ sị ndị nsọnmazụụn a, “Nị ẹnyi kin ni Judia.”
JHN.11.8	Ndị nsọnmazụụn a nọ sị a, “Onyẹ-nkuzi, o ke te ndị Ju chọ nị wẹ ma ị ọmụma ebahụn, y'e d'e kinzi azụụn ebẹhụ?”
JHN.11.9	Jesu nọ sị, “Ẹlẹ mgbahunmẹ ọkụrọkụ mmẹbụọ kẹ eki gi a rị elu? Onyẹ e jẹnhunmẹ ogẹn eki gi rị elu ara kpọgburu, makẹni o gi ukpẹ rị ụwanị e legha ụzọ. 
JHN.11.10	Kanị onyẹ gi ukinkin e jẹnhunmẹ a kpọgburu akpọgburu, makẹni ukpẹ arị imẹ ẹ.”
JHN.11.11	Jesu e kugụ ihiẹnni, ọ nọzị sị wẹ, “Ụran e buruọlẹ ọwụ ẹnyi wụ Lazarọsụ, kalẹ, m jẹnkọ ebẹhụ d'a kpọtiẹn ẹ.”
JHN.11.12	Ya ndị nsọnmazụụn a nọ sị a, “Di-nwọnni-ẹnyi, omẹni ọ rị ụran, n'ọ dịnhịnghọ.”
JHN.11.13	Jizọsị gi ẹ e ku n'ọ nwụnhụngụọ, kanị wẹ ro n'ọ rị e ku ụran mmaka. 
JHN.11.14	Ya Jizọsị nọ gwapụ wẹ, “Lazarọsụ a nwụnhụngụọ, 
JHN.11.15	kanị, ufiri ụnụ, m rị a ghọghọ nị arị m ebahụn, makẹni ihiẹn ụnụ e gi kweri e mẹgụọ. Pụha nị nwan nị ẹnyi d'e kunrun ẹ.”
JHN.11.16	Ya kẹ Tamọsị (hụn w'a kpọ Ejimẹ) nọ sị ndị nsọnmazụụn ibe ẹ, “Nị ẹnyi nwẹn jẹnzi, kẹni ẹnyi sọn onyẹ-nkuzi nwụn!”
JHN.11.17	Ogẹn Jizọsị gi ru nke Lazarọsụ wẹ, ọ nọ hụn a nị Lazarọsụ a rịọlẹ imẹ ili ọrọgbọ akpọhịn ẹnọ. 
JHN.11.18	Bẹtani nọkunmẹ Jerusalẹm, ẹgbata wẹ wụ ihiẹn rịkẹ maịlị ẹbụọ. 
JHN.11.19	Ndị Ju bu ọda a bịaọlẹ d'a rọkọ Meri lẹ Mata obi yeni ọnwụn nwẹnẹ wẹ Lazarọsụ.
JHN.11.20	Ogẹn Mata gi nụ nị Jizọsị lala, ọ nọ jẹnmẹ d'e kunrun ẹ. Meri nkẹ nọdị alị imẹ ụlọ. 
JHN.11.21	Mata nọ sị Jesu, “Di-nwọnni-ẹnyi, omẹni i te rị ebeni, nwẹnẹ m eke nwụn. 
JHN.11.22	Kanị a marịnghọ m nị kẹ hụnnị ọ nwụnhụngụ, Osolobuẹ jẹnkọ d'e ye i ihiẹn ọwụlẹ ị rịọ a.”
JHN.11.23	Jizọsị nọ sị a, “Nwẹnẹ i jẹnkọ d'e lihi.”
JHN.11.24	Mata nọ sị a, “A marịnghọ m n'o jẹnkọ d'e lihi Ụhụọhịn ikpanzụụn ndị nwụnhụnnị e gi lihi.”
JHN.11.25	Ya kẹ Jizọsị nọ sị a, “Mmẹ e weli ndị nwụnhụnnị; mmẹ e ye ndụn. Onyẹ kwerinini m, ọ sụọ n'a nị ọ nwụnhụn anwụnhụn, o sikọ d'a rị ndụn; 
JHN.11.26	onyẹ ọwụlẹ rị ndụn hụn kwerinini m anwụnkọ, kaka. Y'e kwerighọ?”
JHN.11.27	Mata nọ sị a, “Ẹghẹẹ Di-nwọnni-ẹnyi, e kwerighọ m nị yụ wụ Kraịstị Nwa Osolobuẹ, onyẹ ahụn wẹ rị e lee ẹnya a elu ụwa.”
JHN.11.28	Ogẹn Mata gi kugụ ihiẹnni, ọ nọ kin azụụn d'a kpọ nwẹnẹ ẹ wụ Meri. Ọ nọ kagwa a, sị a, “Onyẹ-nkuzi rị ebeni, ọ rị a kpọ ị.” 
JHN.11.29	Ogẹn Mẹri gi nụ ihiẹnni, ọ nọ felihi ozigbo, jẹn d'e kunrun Jesu. 
JHN.11.30	Jesu eke banyekwọ imẹ obodo hụ ogẹnni — echẹn k'ọ rịkwọ ebe Mata nọ kunrun ẹ. 
JHN.11.31	Ndị Ju rị a rọkọ Mẹri obi, ndị ahụn wẹ lẹ ịya rị imẹ ụlọ, a hụn kẹ Meri felihi pụ, wẹ nọ sọnmẹ ẹ, makẹni wẹ ro n'o jẹnkọ ili ahụn d'a kwan ẹkwan.
JHN.11.32	Ogẹn Meri gi nwan ru ebẹhụ Jizọsị rị, ọ hụn Jizọsị, ọ nọ dan alị ụkụ a, sị a, “Euu, Di-nwọnni-ẹnyi, omẹni i te rị ebeni, nwẹnẹ m eke nwụn!”
JHN.11.33	Ogẹn Jizọsị gi hụn k'ọ rị a kwan, hụnzị kẹ ndị Ju ya lẹ wẹ wị rị a kwan, o mẹtụ a ọda-ọda, ọ fụ a.
JHN.11.34	Ọ nọ sị wẹ, “Ebe ụnụ liye ẹ?” Wẹ nọ sị a, “Di-nwọnni-ẹnyi, bịa d'e lee ẹ.”
JHN.11.35	Ya kẹ Jizọsị nọ kwan ẹkwan. 
JHN.11.36	Ya ndị Ju ahụn nọ sị, “Euu, ihiẹn ẹ a sụọk'a!”
JHN.11.37	Kanị o nwọnzighọ ndị sị, “Onyẹni shịapụ onyẹ ẹnya-ishi ẹnya, o ke saẹka mẹ okẹnnyẹni anwụnhụnlẹ?”
JHN.11.38	O mẹtụzị Jizọsị ọda-ọda; ọ nọ nọkunmẹ ili hụ wụ okporo wẹ gi ọmụma nukin ọnụ a. 
JHN.11.39	Jizọsị nọ sị, “Nupụ nị ọmụma hụ.”
JHN.11.39	Mata, nwẹnẹ okẹnnyẹ hụ nwụnhụnnị nọ sị a, “Di-nwọnni-ẹnyi, o k'e shin ọda-ọda, makẹlẹ tannị mẹ akpọhịn ẹnọ wẹ li ẹ.”
JHN.11.40	Jizọsị nọ sị a, “Agwanị m'ị n'i jẹnkọ d'a hụn ikẹn Osolobuẹ omẹni y'e kwerighọ?”
JHN.11.41	E nupụ wẹ ọmụma hụ; ya Jizọsị nọ weshi ẹnya elu, sị, “M rị a kpanmịn ị Baba, makẹni y'a nụgụọ ekpere m. 
JHN.11.42	A marịngụọ m nị y'a nụ ihiẹn m ku ogẹn ile, kanị ndịnị rị ebeni haịn m gi ku ihiẹnni, kẹni wẹ kweri nị yụ zihẹ m.”
JHN.11.43	O ku ihiẹnni, ya ọ nọ gi okẹn olu yi, “Lazarọsụ, pụha!!” 
JHN.11.44	Ya kẹ okẹnnyẹ nwẹn nwụnhụnnị nọ pụha, ya lẹ ẹkwa wẹ gi fụkpumẹ ẹ ụkụ lẹ ẹka lẹ hụn wẹ gi fụma a ihun. Jizọsị nọ sị wẹ, “Tọpụ n'a, hapụ a n'ọ lama.” 
JHN.11.45	Imẹrinmẹ ndị Ju ahụn bịa d'a hụn Meri a hụn ihiẹn ndị Jesu mẹ, wẹ nọ kwerin'ẹ. 
JHN.11.46	Kanị o nwọnzighọ ndị jẹnmẹ d'e kunrun ndị Itu-Farisi, gwa wẹ ihiẹn Jizọsị mẹ.
JHN.11.47	Ya ndị Itu-Farisi lẹ ndị-isi nchụn-ẹjan nọ kpọ ọgwa Ndị-isi Nkịkwama, sị, “Kị ẹnyi jẹnkọ d'e mẹ? Okẹnnyẹni rị a rụn ọrụn-atụmẹnya bu ọda! 
JHN.11.48	Ẹnyi yesọnmẹ ẹ efe ẹnịna, ịhịan ile jẹnkọ d'e kwerin'ẹ; ogẹn hụ, ndị Rom ẹnyi rị okpuru wẹ a bịa d'e bụpụ Ụlọ-nsọ ẹnyi lẹ ndị alị ẹnyi!”
JHN.11.49	Ya kẹ onyẹ ohu imẹ wẹ wụ Kayafasị hụn wụ onyẹ-isi nchụn-ẹjan ahụa hụ nọ sị wẹ, “Ụnụ amarịn ihiẹn kaka! 
JHN.11.50	Ụnụ ahụnn'a n'ọ ka ụnụ mma nị onyẹ ohu nwụndọnni ịhịan ile ọnwụn, karị nị ndị alị ẹnyi ile a la iwi?”
JHN.11.51	Kanị, ẹlẹ ya gi uche ẹ ku ihiẹnni: ịya wụ onyẹ-isi nchụn-ẹjan ahụa hụ, amụma k'o bu ihiẹn hụ — nị Jesu jẹnkọ d'a nwụndọnni ndị Ju ọnwụn. 
JHN.11.52	Ẹlẹdẹ ndị Ju sụọ kẹ Jesu sikọ d'a nwụndọnni, n'o gizighọ ọnwụn a wegbama ndị nke Osolobuẹ ile rị ebe ọwụlẹ.
JHN.11.53	Gha ụhụọhịn hụ jẹnmẹ, ndị-ndu ndị Ju nọ tụma iroro w'e gi gbu Jesu.
JHN.11.54	Ya kẹ Jesu nọ kpabehi ebe ịhịan rị imẹ Judia, ọ gha ebẹhụ pụ, shi ụmụ-alị nọkunmẹ atụ d'a nọdị obodo w'a kpọ Ifrem — ịya lẹ ndị nsọnmazụụn a nọ nọdị ebẹhụ.
JHN.11.55	Mmẹmmẹ-nghafe e rumẹgụọ ogẹnni. Ndị Ju bu ọda nọ gha ụmụ-alị ichẹn-ichẹn jẹn Jerusalẹm d'e fegụ ẹhụ kẹ iwu wẹ dọn ku. 
JHN.11.56	Wẹ hụ a chọ Jesu; wẹ hụ a jụ ibe wẹ ajụjụ imẹ Ụlọ-nsọ, sị, “Ya wụ, ọ bịakọdẹ nwan mmẹmmẹni ra?” 
JHN.11.57	Ogẹn hụ, ndị-isi nchụn-ẹjan lẹ ndị Itu-Farisi e tigụọ iwu nị onyẹ marịn ebe Jesu rị ya bịa d'a gwa wẹ, kẹni wẹ nwụnrụn a.
JHN.12.1	Ọ họdụ akpọhịn isin nị wẹ mẹ Mmẹmmẹ-nghafe, Jizọsị nọ jẹn Bẹtani, ebe Lazarọsụ hụn ọ gha ọnwụn weli bi. 
JHN.12.2	Wẹ nọ shini Jesu ihiẹn-oriri ẹnyasị. Mata rị e buye wẹ ihiẹn-oriri; Lazarọsụ rị ndị wẹ lẹ Jesu gba rị teburu e ri ihiẹn-oriri.
JHN.12.3	Ya kẹ Meri nọ wẹhẹ udẹn e kun fuẹin ṅanrannị wẹ gi mirin osisi nadị wẹ buchelẹni ihiẹn ọzọ mẹmẹ. Udẹn hụ k'e jun ihiẹn nọ kẹ ọgọ-nta ohu lẹ nkirishi. Ọ nọ hu ẹ ye Jesu ụkụ, e gi ntutu ẹ a lọgbu ẹ; udẹn hụ e kungbarị ụlọ hụ ile. 
JHN.12.4	Kanị onyẹ nsọnmazụụn a ohu wụ Judasị nwa Iskarọtụ, Judasị hụn jẹnkọ d'e ren'ẹ, nọ sị, 
JHN.12.5	“Kị haịn wẹ gilẹni re udẹnni egho-ọrụn akpọhịn ọgụn-mmisẹn, we egho ẹ ye ndị igbẹnnyẹ?”
JHN.12.6	(Ẹlẹ ni ndị igbẹnnyẹ rị a mkpa haịn o gi ku ihiẹnni. Kanị, onyẹ-ohin k'ọ wụ: ịya e dọnmẹni Jesu wẹ egho; o werisọnmẹ egho wẹ ye ẹ dọnmẹ.)
JHN.12.7	Ya kẹ Jizọsị nọ sị, “Hatu n'ẹ, n'o gigụọ a kwademẹ olili m. 
JHN.12.8	Ụnụ lẹ ndị igbẹnnyẹ rị ogẹn ile, kanị mmẹ nwẹn esọnkọ ụnụ nọdịferi.”
JHN.12.9	Ogẹn igunrun ndị Ju ahụn bịa mmẹmmẹ gi nụ nị Jesu rị Bẹtani, wẹ nọ bịa ebahụn. Kanị, ẹlẹ ufiri Jesu sụọ kẹ wẹ gi bịa, wẹ chọzị nị wẹ hụn Lazarọsụ hụn ọ gha ọnwụn weli. 
JHN.12.10	Ya kẹ ndị-isi nchụn-ẹjan nọ zumẹni Lazarọsụ umẹ nị wẹ gbuzi ya nwẹn, 
JHN.12.11	makẹlẹ ufiri ẹ kẹ ndị Ju bu ọda gi rị a la wẹ a tọ, e kwerini Jesu.
JHN.12.12	Ogẹn eki gi fọn, igunrun ahụn bịa Mmẹmmẹ-nghafe a nụ nị Jesu lala Jerusalẹm, 
JHN.12.13	ya wẹ nọ werisọnmẹ iguru, jẹnmẹ d'e kunrun ẹ, e yi,
JHN.12.13	“Ja nị Osolobuẹ mma;
JHN.12.13	ngọzi ya rịnị onyẹ ahụn gi ẹfan Di-nwọnni-ẹnyi lala,
JHN.12.13	ọjịja-mma ya rịnị Chuku hụn wụ Eze Izrẹlụ.”
JHN.12.14	Jesu nọ chọrị nwa jaki, nyinrin ẹ jẹnmẹ, nọkẹ kẹ Ẹkụkwọ-nsọ dọn ku — Ẹkụkwọ-nsọ sị:
JHN.12.15	“Obodo Zayọnụ, atụlẹ egun!
JHN.12.15	Lee ẹ, Eze i lala;
JHN.12.15	ọ rị elu nwa jaki.”
JHN.12.16	Ndị nsọnmazụụn Jesu aghọtanị ihiẹnni ogẹn hụ, kanị, ogẹn Jesu gi nwụnhụngụ lihi nwọnrin ọghọ kẹ wẹ gi nyanhan nị Ẹkụkwọ-nsọ ku ihiẹnni banyen'ẹ lẹni e mẹghọnị w'a ihiẹn ndịnị.
JHN.12.17	Ndị rị igunrun ahụn wẹ lẹ Jizọsị wị ogẹn o gi kpọpụha Lazarọsụ imẹ ili, gha ọnwụn weli ẹ, hụ a gwa ndị ọzọ ihiẹn mẹni. 
JHN.12.18	Ya haịn igunrunni gi bịa d'e kunrun Jizọsị. Ọrụn-atụmẹnyanị wẹ nụ n'ọ rụn dọha wẹ.
JHN.12.19	Ya ndị Itu-Farisi nọ nwan sị ibe wẹ, “Ụnụ hụ a hụn a?! Ihiẹn ile ẹnyi rị e mẹ a rị a danye kaka! Lee n'ẹ, ụwa ile e sọnmẹgụọ a!”
JHN.12.20	O nwọnzighọ ndị wụlẹni ndị Ju hụn bịa Jerusalẹm d'e fe ofufe ogẹn mmẹmmẹ hụ. 
JHN.12.21	Wẹ nọ jẹn d'e kunrun Filipu hụn wụ onyẹ Bẹtisaịda rị imẹ Galili, sị a, “Diọkpa, ẹnyi chọ nị ẹnyi hụn Jesu.” 
JHN.12.22	Filipu nọ jẹn d'a gwa Andrụ, wẹ ẹbụbụọ nọ wịrị d'a gwa Jesu.
JHN.12.23	Jesu nọ za wẹ, sị, “Ogẹn e rugụọ w'e gi ye Nwa nke Ịhịan ọghọ. 
JHN.12.24	M rị a gwa ụnụ ezioku, mmanị akpụrụ ọka dan alị nwụnhụn, ọ karịkọ akpohu; kanị ọ nwụnhụn, ọ mị mkpụrụ ọda-ọda. 
JHN.12.25	Onyẹ ndụn a a sụọ k'e tuhu ẹ, kanị onyẹ e legberi ndụn a elu-ụwanị rị e dọnmẹ ẹ a tọnị ndụn itẹbitẹ. 
JHN.12.26	Onyẹ chọ n'ọ gbanị m odibo ya sọnmẹ m, nị ebe m rị kẹ odibo m k'a rị; Nẹdi m jẹnkọ d'e ye onyẹ k'a gbanị m odibo ọghọ.
JHN.12.27	“Obi rị nwan e feri m. Kị m'e ku nwan? Nị m sị, ‘Baba, anịlẹ ogẹn afụnfụnnị bịanị m’? Mba! Makẹni, ya haịn m gi rị ebeni, m bịa kẹni m hụn ụzọ ta afụnfụnnị. 
JHN.12.28	Baba, ye ẹfan ị ọghọ!” Ya kẹ olu nọ gha elu-igwee sị, “E yegụọlẹ m ẹfan m ọghọ; m jẹnkọ nwan d'e yezi ẹ ọghọ.”
JHN.12.29	Igunrun ahụn rị ebẹhụ a nụghọ olu hụ: Ụfọdụ sị, “Akpabọ rọ,” ndị ọzọ sị “Mmọn-ozi gwa a oku!”
JHN.12.30	Kanị, Jesu nọ sị wẹ, “Ẹlẹkwọ ufiri m kẹ olu ahụn gi bịa, kalẹ ufiri ụnụ. 
JHN.12.31	Kikẹnni kẹ wẹ jẹnkọ d'a ma ụwanị ikpe; kikẹnni kẹ wẹ sikọ d'a chụpụ onyẹ rị a kị ụwanị. 
JHN.12.32	Mmẹ nwẹn, ogẹn w'e gi gha alị weshi m elu, m jẹnkọ d'a dọrị ịhịan ile.”
JHN.12.33	Jesu gi ihiẹnni o ku ghọsị ụdị ọnwụn o jẹnkọ d'a nwụn.
JHN.12.34	Ya kẹ igunrun hụ nọ sị a, “Iwu ẹnyi gwa ẹnyi nị Kraịstị jẹnkọ d'a rị ndụn jẹnrin ejẹn. Kị ị rị a sịnị nị wẹ sikọ d'e weshi Nwa nke Ịhịan elu? Onyẹ wụdẹ nwan Nwa nke Ịhịannị?”
JHN.12.35	Jesu nọ sị wẹ, “Ukpẹ jẹnkọ d'e sọnzi ụnụ nọdị ẹkẹrẹ sụọ. A ghahunmẹ ni nwan hụnnị ụnụ nwọn ukpẹ, amamgbe ọhịhị a gbakunrun ụnụ idẹnmuzi, makẹni onyẹ ghakọ imẹ ishi amarịn ebe o jẹnkọ. 
JHN.12.36	Ya wụ, kwerinini ukpẹ hụnnị ụnụ nwọn ukpẹ, kẹni ụnụ hụn ụzọ wụrụ ụmụ ukpẹ.”
JHN.12.36	Ogẹn Jesu gi kugụ ihiẹnni, ọ nọ pụnị wẹ, jẹn d'a warị.
JHN.12.37	Ọsụọn'a nị Jesu rụn ọrụn-atụmẹnya bu ọda idẹnya wẹ, ekwerikwọnị wẹ. 
JHN.12.38	Ihiẹn onyẹ-amụma wụ Azaya ku nọ bụn, Azaya sị,
JHN.12.38	“Di-nwọnni-ẹnyi, onyẹ kweri ozi ẹnyi zi?
JHN.12.38	Onyẹ kẹ Di-nwọnni-ẹnyi ghọsị ihiẹnni o mẹ?”
JHN.12.39	Asanị wẹ ẹka kweri: ọ nọhụ kẹ Azaya dọnzi ku ẹ, sị,
JHN.12.40	“Chuku e mẹgụọ ẹnya kpu wẹ ishi,
JHN.12.40	mẹ obi tikin wẹ —
JHN.12.40	amamgbe wẹ e gi ẹnya wẹ legha ụzọ,
JHN.12.40	gi obi wẹ ghọta,
JHN.12.40	e gbehutọ wẹ d'e kunrun m;
JHN.12.40	a zụọ m wẹ.
JHN.12.40	Ya kẹ Chuku ku.”
JHN.12.41	Azaya ku ihiẹnni makẹni ọ hụngụọ ọghọ Jizọsị jẹnkọ d'e nwọn, ọ nọ ku oku Jizọsị.
JHN.12.42	K'osilẹrị, ndị-ndu bu ọda e kwerighọnị Jesu. Kanị, egun ndị Itu-Farisi anịnị wẹ ku ẹ ebe ịhịan rị, amamgbe w'a chụpụ wẹ imẹ ụlọ-ofufe.
JHN.12.43	Mma ịhịan k'a ja wẹ ka wẹ a sụọ karị hụn Osolobuẹ k'a ja wẹ.
JHN.12.44	Jesu nọ yi, “Onyẹ kwerinini m ẹlẹ mmẹ k'o kwerini, kanị onyẹ hụn zihẹni m. 
JHN.12.45	Onyẹ hụnnị m a hụngụọ onyẹ zihẹni m. 
JHN.12.46	M bịa imẹ ụwa d'a wụ ukpẹ kẹni, onyẹ kwerinini m, ọ rịkọ imẹ ishi. 
JHN.12.47	Onyẹ nụ ihiẹn m ku bụ o mẹn'ẹ, amakọ m'a ikpe. Makẹni, abịanị m d'a ma ụwa ikpe, m bịa d'a zụọpụha wẹ. 
JHN.12.48	Onyẹ hụn jụ mmẹ lẹ oku m nwọn onyẹ k'a ma a ikpe: ihiẹn m ku, ịya jẹnkọ d'a ma a ikpe Ụhụọhịn ikpanzụụn. 
JHN.12.49	Makẹni, ẹlẹ m gi uche m e ku; Nẹdi m hụn zihẹni m gwa m ihiẹn m sikọ d'a sị lẹ ihiẹn m sikọ d'e ku. 
JHN.12.50	A marịnghọ m nị ihiẹn o ku e ye ndụn itẹbitẹ. Ya wụ, ihiẹn Chuku-Nẹdi sị m ku kẹ m'e kuchanrịn.”
JHN.13.1	Nị Mmẹmmẹ-nghafe d'e ru, Jesu a marịngụọ n'o rugụọ ogẹn o gi hapụ ụwanị laburu Nẹdi ẹ. Ebe o nwọn ihiẹn-ọsụsụọ ndị nke ẹ rị imẹ ụwa, ọ nọ nwan ghọsịchanrịn wẹ ya d'e ru isi ẹ.
JHN.13.2	Ebahụn wẹ nọ e ri ihiẹn-oriri ẹnyasị, Ekwensụ e bugụọl'a che Judasị nwa Saịmọnụ Iskarọtụ obi n'o d'e re Jizọsị. 
JHN.13.3	Jizọsị a marịngụọ nị Chuku-Nẹdi e bugụọ ihiẹn ile che ẹ ẹka; ọ marịnghọ nị ebe Chuku-Nẹdi rị k'ọ gha bịa lẹni Chuku-Nẹdi k'ọ laburukọ: 
JHN.13.4	ọ nọ lihi ọtọ ebẹhụ ọ rị e ri ihiẹn-oriri, yipụ ẹkwa o yiye elu ẹ, jeri ẹkwa wẹ gi e finchan ẹhụ. 
JHN.13.5	Ọ nọ hu mirin ye imẹ afẹrẹ, chanma ndị nsọnmazụụn a ụkụ, e gi ẹkwa hụ wẹ gi e finchan ẹhụ o je e finchan wẹ ya. 
JHN.13.6	O ru Saịmọnụ wụ Pita, Pita nọ sị a, “Di-nwọnni-ẹnyi, ịyụ k'a chanmazị m ụkụ ra?!” 
JHN.13.7	Jizọsị nọ sị, “Y'a marịn ihiẹn m rị e mẹ kikẹnni; kanị omẹgụ, ị k'a ghọta a.” 
JHN.13.8	Kanị Pita nọ sị a, “Onwọnni ogẹn y'e gi chan m ụkụ, kaka!” Jesu nọ sị a, “Omẹni achannị m'ị, onwọnni ihiẹn mmẹ lẹ yụ gi.” 
JHN.13.9	Ya Saịmọnụ wụ Pita nọ sị a, “Di-nwọnni-ẹnyi, ẹlẹzi nwan ụkụ sụọ kị k'a chan m, chanzị m nwan ẹka lẹ isi!”
JHN.13.10	Jesu nọ sị a, “Onyẹ wụgụ ẹhụ, ẹlẹzi hụn w'a wụmazị ẹhụ, ụkụ sụọ kẹ w'a chan a, makẹni o nwungụọ. Ụnụ e nwungụọ nke-esi — kanị ẹlẹ ụnụ ile.”
JHN.13.11	Jesu a marịngụọ onyẹ jẹnkọ d'e ren'ẹ, ya haịn o gi sị, “Ẹlẹ ụnụ ile nwun.”
JHN.13.12	Ogẹn o gi changụ wẹ nwan ụkụ, yiri ẹkwa ahụn ọ gbụpụ, dịnọzị ebe ọ nọ e ri ihiẹn-oriri. Ya ọ nọ sị wẹ, “Ụnụ a ghọtaghọ ihiẹn m mẹni ụnụ? 
JHN.13.13	Ụnụ a kpọ m ‘Onyẹ-nkuzi’, a kpọ m ‘Di-nwọnni-ẹnyi’; ezioku rọ makẹni ya kẹ m wụ. 
JHN.13.14	O mẹ nwan nị mmẹ hụn wụ di-nwọnni ụnụ lẹ Onyẹ-nkuzi ụnụ, chan ụnụ ụkụ, ya wụ o furu nị ụnụ nwẹn chan ibe ụnụ ụkụ. 
JHN.13.15	A ghọsịọlẹ m ụnụ ihiẹn ụnụ k'e leri, kẹni ụnụ hụn ụzọ mẹ kẹ m dọn mẹni ụnụ. 
JHN.13.16	Ezioku kẹ m rị a gwa ụnụ, odibo ara ka onyẹ nwọnn'ẹ; onyẹ wẹ zi ozi ara ka onyẹ zin'ẹ. 
JHN.13.17	Ebe o mẹni ụnụ a marịnghọ ihiẹn ndịnị, Osolobuẹ jẹnkọ d'a gọzi ụnụ ụnụ mẹ wẹ.
JHN.13.18	“Ẹlẹ ụnụ ile kẹ m rị e ku, n'a marịnghọ m ndị m họrị. Kanị, ihiẹn Ẹkụkwọ-nsọ ku, nị ‘Onyẹ ri ihiẹn-oriri m e bugụọ nụmanị m’, k'a bụnrịrị. 
JHN.13.19	M rị nwan a gwatọ ụnụ ihiẹnni, kẹni, o mẹ, nị ụnụ kweri nị mmẹ wụ Onyẹ Hụ m ku. 
JHN.13.20	Ezioku kẹ m rị a gwa ụnụ, onyẹ hụn nabanhan onyẹ m zi, nabanhan m; onyẹ nabanhannị m, nabanhan onyẹ zihẹni m.”
JHN.13.21	Ogẹn Jizọsị gi kugụ ihiẹnni, obi eruzin'ẹ alị, ọ nọ sị, “Ezioku kẹ m rị a gwa ụnụ, onyẹ ohu imẹ ụnụ jẹnkọ d'e re m.” 
JHN.13.22	Ya kẹ ndị nsọnmazụụn a nọ lemẹ ibe wẹ. Amarịn wẹ onyẹ ọ rị e ku. 
JHN.13.23	Onyẹ nsọnmazụụn a ohu, onyẹ ahụn ihiẹn ẹ a sụọ Jesu, nọsọn Jesu. 
JHN.13.24	Ya Saịmọnụ wụ Pita nọ gi ẹka gwa a ya jụ Jizọsị onyẹ ọ rị e ku.
JHN.13.25	Ya onyẹ nsọnmazụụn a hụ nọ danbemẹ Jesu, sị a, “Di-nwọnni-ẹnyi, onyẹ rọ?” 
JHN.13.26	Jesu nọ sị, “Onyẹ m jẹnkọ d'e ye brẹdini m surugụ ihiẹn rị afẹrẹ rọ.” Ya ọ nọ gi brẹdi hụ suru ihiẹn wẹ gi e ri ẹ, we ẹ ye Judasị nwa Saịmọnụ Iskarọtụ.
JHN.13.27	Ogẹn Judasị gi narịngụ brẹdi ahụn, Ekwensụ nọ banye imẹ ẹ. Jesu nọ sị a, “Mẹ ihiẹn ị k'e mẹ ozigbo!” 
JHN.13.28	Kanị, onwọnni onyẹ ọzọ rị ebahụn e ri ihiẹn-oriri ghọta ihiẹn Jesu gi gwa Judasị okuni. 
JHN.13.29	Makẹni Judasị e kwọndọnni wẹ egho, o nwọn ndị ro ni Jizọsị rị a gwa a d'e ṅọnhẹn ihiẹn mmẹmmẹ hụ, mọbụ ya d'e ye ndị igbẹnnyẹ ihiẹn. 
JHN.13.30	Ogẹn Judasị gi narịngụ brẹdi hụ, ọ pụ ozigbo; imẹ uchinchin rọ.
JHN.13.31	Ogẹn Judasị gi pụgụ, Jesu nọ sị, “Wẹ jẹnkọ nwan d'e ye Nwa nke Ịhịan ọghọ, gi Nwa nke Ịhịan ye Osolobuẹ ọghọ. 
JHN.13.32	Osolobuẹ gi ẹ ye enwẹn ẹ ọghọ, Osolobuẹ sikọ d'e ye ya nwẹn ọghọ imẹ Osolobuẹ; o jẹnkọ d'e ye ẹ ọghọ ozigbo-ozigbo.
JHN.13.33	“Ụmụ m, mmẹ lẹ ụnụ sikọ d'a nọdịzị ẹkẹrẹ sụọ. Ụnụ jẹnkọ d'a chọ m. Kẹ m dọn gwa ndị-ndu ndị Ju kẹ m rị nwan a gwa ụnụ: ‘Ụnụ asakọ ẹka bịa ebe m jẹnkọ.’ 
JHN.13.34	M rị nwan e ye ụnụ iwu ọhụn: e nwọn ni ihiẹn-ọsụsụọ ibe ụnụ. Kẹ m dọn nwọn ihiẹn-ọsụsụọ ụnụ kẹ ụnụ k'a dọn nwọn ihiẹn-ọsụsụọ ibe ụnụ. 
JHN.13.35	Omẹni ihiẹn ibe ụnụ a sụọ ụnụ, ya kẹ ịhịan ile e gi marịn nị ụnụ wụ ndị nsọnmazụụn m.”
JHN.13.36	Saịmọnụ w'a kpọ Pita nọ sị a, “Di-nwọnni-ẹnyi, elebe k'i jẹnkọ?” Jizọsị nọ sị, “Ebe m jẹnkọ, y'a saẹka sọn m kikẹnni — kanị omẹgụ kẹ yụ nwẹn sikọ d'a bịa.” 
JHN.13.37	Pita nọ sị a, “Di-nwọnni-ẹnyi, kị wụnị asa m ẹka sọn i kikẹnni? Nị m nwụnghọdẹni i ọnwụn!”
JHN.13.38	Jesu nọ sị, “N'ị nwụnnị m ọnwụn? Ezioku kẹ m rị a gwa ị, ọkpa gini d'a kwan, i jẹnkọ d'a ghọrị ku mgbe ẹtọ nị y'a marịn m.”
JHN.14.1	Jizọsị nọ sị wẹ, “Anịlẹ ni obi nahịn ụnụ. Kweri ni ni Osolobuẹ; kwerizikwọ nị nị mmẹ nwẹn. 
JHN.14.2	Mmughẹ bu ọda iwe Nẹdi m. Omẹni ẹlẹ ẹrịra, nkẹ m'a gwa ụnụ. M shikọ nwan d'a kwademẹni ụnụ ebe ụnụ k'e bi. 
JHN.14.3	M jẹngụ d'a kwademẹni ụnụ ebe ụnụ jẹnkọ d'e bi, e kinhẹn m d'e weri ụnụ, kẹni ụnụ nwẹn rị ebe m rị. 
JHN.14.4	Ụnụ a marịngụọ ụzọ ebẹhụ m jẹnkọ.”
JHN.14.5	Tamọsị nọ sị a, “Di-nwọnni-ẹnyi, ẹnyi amarịn ebe i jẹnkọ, nanị ẹnyi e dọn marịn ụzọ a?”
JHN.14.6	Jizọsị nọ sị a, “Mmẹ wụ ụzọ lẹ ezioku lẹ ndụn. Onwọnni onyẹ a bịa d'e kunrun Chuku-Nẹdi mmanị ọ ghaha ẹka m. 
JHN.14.7	Omẹni ụnụ te marịn m amarịn, nkẹ ụnụ a marịnzị Nẹdi m. Ụnụ a marịngụọ a nwan gha kikẹnni jẹnmẹ; ụnụ a hụngụọ a.”
JHN.14.8	Filipu nọ sị a, “Di-nwọnni-ẹnyi, ị ghọsịhụ ẹnyi Chuku-Nẹdi, ẹfọ e jun ẹnyi.”
JHN.14.9	Jesu nọ sị a, “Filipu, hụnnị ile mmẹ lẹ ụnụ rị, y'e ke marịn m? Onyẹ hụnnị m a hụngụọ Chuku-Nẹdi. K'ị rị a sịnị, ‘Ghọsị ẹnyi Chuku-Nẹdi’? 
JHN.14.10	Ụnụ ekwerini nị m rị imẹ Chuku-Nẹdi lẹni Chuku-Nẹdi nkẹ rị imẹ m? Ẹlẹ uche m kẹ m rị a gwa ụnụ hụnnị ile, Chuku-Nẹdi hụn rị imẹ m rị a rụn ọrụn a.
JHN.14.11	“Kweri ni ihiẹn m ku nị m rị imẹ Chuku-Nẹdi lẹni Chuku-Nẹdi nkẹ rị imẹ m. Kanị, omẹni ụnụ egikọ oku-ọnụ m kweri, gi ni nwan ihiẹn m rị a rụn kweri. 
JHN.14.12	Ezioku kẹ m rị a gwa ụnụ, onyẹ kwerinini m sikọ d'a rụn ọrụn ndị m rị a rụn. O jẹnkọ d'a rụnkarịdẹ ndịnị m rị a rụn, makẹlẹ m laburukọ Chuku-Nẹdi. 
JHN.14.13	Ihiẹn ọwụlẹ ụnụ gi ẹfan m rịọ, m sikọ d'e mẹ ẹ kẹni mmẹ wụ Nwa hụn ụzọ ye Chuku-Nẹdi ọghọ. 
JHN.14.14	Ihiẹn ọwụlẹ ụnụ gi ẹfan m rịọ m, m k'e mẹ ẹ.
JHN.14.15	“Omẹni ihiẹn m a sụọghọ ụnụ, ụnụ jẹnkọ d'e mẹ ihiẹn m sị ụnụ mẹ, 
JHN.14.16	a rịọ m Chuku-Nẹdi, o zihẹni ụnụ onyẹ eyemẹka ọzọ n'o sọn ụnụ nọdị
JHN.14.17	Mmọn-nsọ a ghọsị ezioku rọ; ụwa as'ẹka nabanhan a makẹni ụwa ara hụn a, ụwa amarịn a. Kanị ụnụ a marịnghọ a, makẹni o sọn ụnụ nọdị, o k'e bisọnmẹ imẹ ụnụ. 
JHN.14.18	Ẹlẹ m k'a latọ ụnụ kẹ ndị nwọnlẹni nnẹ lẹ nẹdi; m sikọ d'a bịa d'e kunrun ụnụ.
JHN.14.19	“Ọ họdụ ẹkẹrẹ nị ụwa hụnbehi m; kanị ụnụ nwẹn k'a gha a hụn m. Makẹni m rị ndụn, ụnụ nwẹn k'a rịzị ndụn. 
JHN.14.20	O ru ụhụọhịn hụ, ụnụ jẹnkọ d'a marịn nị m rị imẹ Nẹdi m, nị ụnụ rị imẹ m, mmẹ nwẹn rị imẹ ụnụ. 
JHN.14.21	Onyẹ a nụ ihiẹn m ku, e gi wẹ e bi, ịya kẹ ihiẹn m a sụọ. Onyẹ ihiẹn m a sụọ kẹ ihiẹn ẹ k'a sụọ Nẹdi m; ihiẹn ẹ k'a sụọzịkwọ mmẹ nwẹn, e we m enwẹn m ghọsị a.”
JHN.14.22	Ya kẹ onyẹ nsọnmazụụn a ohu w'a kpọ Judasị (kalẹ ẹlẹ nwa Iskarọtụ) nọ sị a, “Di-nwọnni-ẹnyi, kị k'a ghọsịnị ẹnyi enwẹn i bụ y'a ghọsịkọ ụwa?”
JHN.14.23	Jesu nọ za a, “Onyẹ ọwụlẹ ihiẹn m a sụọ jẹnkọ d'e mẹ ihiẹn m ku. Ihiẹn ẹ k'a gha a sụọ Nẹdi m, mmẹ lẹ Nẹdi m a bịa d'e kunrun ẹ, du ẹ biri. 
JHN.14.24	Onyẹ ọwụlẹ ihiẹn m ghalẹni a sụọ ara mẹ ihiẹn m ku — bụ oku ndịnị ụnụ rị a nụ ẹlẹ nke m, wẹ wụ nke Chuku-Nẹdi hụn zihẹni m.
JHN.14.25	“A gwagụọ m ụnụ ihiẹn ndịnị hụnnị mmẹ lẹ ụnụ rị; 
JHN.14.26	kanị, Mmọn-nsọ, Onyẹ eyemẹka, hụn Chuku-Nẹdi jẹnkọ d'e gi ẹfan m zihẹ, jẹnkọ d'a kuzi ụnụ ihiẹn ile; o k'a nyanhannị ụnụ ihiẹn ile m gwa ụnụ.
JHN.14.27	“Udọn kẹ m rị a latọnị ụnụ; udọn m kẹ m rị e ye ụnụ — m'a ra ye kẹ ụwa dọn e ye. Anịlẹ ni obi nahịn ụnụ; atụlẹ ni egun. 
JHN.14.28	Ụnụ a nụghọ kẹ m sị ụnụ, ‘M pụkọ apụkọ’ lẹni ‘m sikọ d'e kinhẹn d'e kunrun ụnụ.’ Omẹni ihiẹn m sụọ ụnụ, nkẹ ụnụ hụ a ghọghọ nị m burukọ Chuku-Nẹdi, makẹni ịya ka m. 
JHN.14.29	A gwatọgụọ m nwan ụnụ ihiẹnni hụnnị o kelẹni mẹ — kẹni, o mẹ, ụnụ e kweri. 
JHN.14.30	Ogẹn arịa m'e gi gwamazị ụnụ ihiẹn bu ọda, makẹni onyẹ hụn a kị ụwanị lala nwan; onwọnni ihiẹn o k'a saẹka mẹ m, 
JHN.14.31	kanị, m rị e mẹ nị ụwa marịn nị ihiẹn Chuku-Nẹdi a sụọ m a sụọ, nị ihiẹn Chuku-Nẹdi sị m mẹ kẹ m'e mẹ. Lihi ni nwan nị ẹnyi pụ ebeni.
JHN.15.1	“Mmẹ wụ ezigbo vaịnị; Nẹdi m wụ hụn e lepụ a ẹnya. 
JHN.15.2	Agalaba m ọwụlẹ mịlẹni mkpụrụ, o bepụ a; kanị agalaba hụn mị mkpụrụ, o befọn ẹ, kẹni ọ mịkẹnmẹ. 
JHN.15.3	Oku m gwa ụnụ e befọngụọlẹ ụnụ. 
JHN.15.4	Nọdịsọnmẹ ni nwan imẹ m, mmẹ nwẹn a nọdịsọnmẹ imẹ ụnụ. K'o dọn wụrụ nị agalaba vaịnị nọdị nke ẹ ara saẹka mị mkpụrụ, mmanị ọ rị vaịnị hụ, ẹrịra k'o dọn wụrụ nị ụnụ asaẹka mị mkpụrụ mmanị ụnụ rị imẹ m. 
JHN.15.5	“Mmẹ wụ vaịnị, ụnụ nwẹn wụsọnmẹ agalaba rịn'a; onyẹ hụn rị imẹ m, mmẹ nwẹn hụ imẹ ẹ, ya sikọ d'a mị mkpụrụ ọda-ọda, makẹni, ụnụ gha imẹ m pụ, ụnụ asakọ ẹka mẹ ihiẹn ọwụlẹ. 
JHN.15.6	Onyẹ nọdịlẹni imẹ m, e tuhu w'ẹ, nọkẹ ebe wẹ nọ bepụ agalaba, ọ kpọpụ nkụn; w'e kpọngbama agalaba ndị nọ ẹrịra, e kpọnye ọkụn, a dụnpụ. 
JHN.15.7	Omẹni ụnụ a nọdị imẹ m, nị oku m hụ imẹ ụnụ, rịọ nị ihiẹn ọwụlẹ ụnụ chọ; Osolobuẹ jẹnkọ d'e mẹni ụnụ ya. 
JHN.15.8	Ụnụ mị mkpụrụ ọda-ọda, o k'a ghọsị nị ụnụ wụ ndị nsọnmazụụn m: ọhụn jẹnkọ d'e wẹhẹni Nẹdi m ọghọ.
JHN.15.9	“Kẹ Chuku-Nẹdi dọn nwọn ihiẹn-ọsụsụọ m kẹ m dọn nwọn ihiẹn-ọsụsụọ ụnụ; wụsọnmẹkwọ nị ndị ihiẹn wẹ a sụọ m. 
JHN.15.10	Omẹni ụnụ e mẹsọnmẹghọ ihiẹn m ku, ụnụ sikọ d'a wụsọnmẹ ndị ihiẹn wẹ a sụọ m — nọkẹ kẹ m dọn e mẹ ihiẹn Nẹdi m ku, e gi ẹ a wụsọnmẹ onyẹ ihiẹn ẹ a sụọ Nẹdi m. 
JHN.15.11	A gwatọgụọ m ụnụ ihiẹn ndịnị, kẹni ụnụ nwọn ịghọghọ m lẹni ụnụ nwọn ịghọghọ nwọnzu ẹ.
JHN.15.12	“Ọnwan wụ iwu m: ihiẹn ibe ụnụ y'a sụọ ụnụ kẹ ihiẹn ụnụ dọn sụọ m. 
JHN.15.13	Onwọnni onyẹ nwọn ihiẹn-ọsụsụọ ka ọnwan: nị ịhịan gi ufiri ndị ọwụ a we ndụn a ye. 
JHN.15.14	Ndị ọwụ m kẹ ụnụ wụ — omẹni ụnụ e mẹ ihiẹn m ku. 
JHN.15.15	Arịzị m a kpọ ụnụ igbọn, makẹlẹ igbọn amarịn ihiẹn di-nwọnn'ẹ rị e mẹ. Ọwụ kẹ m kpọ ụnụ, makẹni a gwagụọ m ụnụ ihiẹn ile m nụ ọnụ Nẹdi m.
JHN.15.16	“Ẹlẹ ụnụ họrị m; kaka, mmẹ họrị ụnụ, tumẹ ụnụ kẹni ụnụ d'a mị mkpụrụ — mkpụrụ hụn sikọ d'a rịsọnmẹni, kẹni Chuku-Nẹdi ye ụnụ ihiẹn ọwụlẹ ụnụ gi ẹfan m rịọ. 
JHN.15.17	M rị e ye ụnụ iwuni: ihiẹn ibe ụnụ y'a sụọ ụnụ.
JHN.15.18	“Ize ụnụ zemẹ ụwa, nyanhankwọ nị nị ize m bu ụzọ ze ụwa. 
JHN.15.19	Omẹni ụnụ te wụ nke ụwa, nkẹ ihiẹn ụnụ hụ a sụọ ụwa kẹ nke ẹ. Kanị, ebe o mẹ ni ụnụ ẹlẹ nke ụwa makẹni a họpụgụọ m ụnụ imẹ ụwa, ya haịn ize ụnụ gi e ze ụwa. 
JHN.15.20	Nyanhan nị ihiẹn m gwa ụnụ, nị, ‘Odibo ara ka di-nwọnn'ẹ.’ Omẹni wẹ kpokpo m ekpokpo, wẹ sikọ d'e kpokpo ụnụ nwẹn; omẹni wẹ mẹ ihiẹn m ku, wẹ jẹnkọ d'e mẹzi ihiẹn ụnụ ku. 
JHN.15.21	Wẹ k'e gi ufiri ẹfan m mẹ ụnụ ihiẹn ndịnị, makẹni amarịn wẹ Onyẹ ahụn zihẹni m. 
JHN.15.22	Omẹni ete bịanị m d'a gwa wẹ oku, ikpe eke ma wẹ; kanị onwọnzini nwan ihiẹn wẹ k'e kin. 
JHN.15.23	Onyẹ ize m rị e ze, ize Nẹdi m rị e ze ẹ. 
JHN.15.24	Omẹni ete rụnnị m ihiẹn wẹ rụntulẹni imẹ igunrun wẹ, ikpe eke ma wẹ; kanị, a hụnchanrịngụọ wẹ nwan ọrụn-atụmẹnya ndị m rụn — bụ ize mmẹ lẹ Nẹdi m hụ e ze wẹ. 
JHN.15.25	Ihiẹn wẹ de imẹ iwu wẹ a bụngụọ nwan: nị, ‘Ize m rị e ze wẹ bụ onwọnni ihiẹn m mẹ.’
JHN.15.26	“Onyẹ Eyemẹka ahụn Chuku-nẹdi k'e ye m zihẹni ụnụ bịa, ịya sikọ d'e ku oku m: Mmọn-nsọ hụn a ghọsị ezioku rọ, hụn gha imẹ Chuku-nẹdi lala. 
JHN.15.27	Ụnụ lẹ enwẹn ụnụ sikọ d'a shịazịkwọnị m ẹri, makẹni mmẹ lẹ ụnụ rị gha isi mbidọn lala.
JHN.16.1	“A gwatọgụọ m ụnụ ihiẹn ndịnị amamgbe ụnụ a danpụ imẹ okukwe. 
JHN.16.2	Wẹ jẹnkọ d'a chụpụ ụnụ imẹ ụlọ-ofufe. Ogẹn lala hụn w'e gi gbudẹ ụnụ e ro nị Osolobuẹ kẹ wẹ rị e mẹn'ẹ. 
JHN.16.3	Wẹ jẹnkọ d'e mẹ ẹ makẹlẹ amarịn wẹ Chuku-Nẹdi, amarịn wẹ m. 
JHN.16.4	Kanị, a gwatọgụọ m ụnụ ihiẹn ndịnị, kẹni, o mẹmẹ, ụnụ a nyanhan nị a gwatọgụọ m ụnụ ya.
JHN.16.4	“Agwanị m ụnụ ihiẹn ndịnị isi mbidọn, makẹni mmẹ lẹ ụnụ rị. 
JHN.16.5	Kanị m laburukọ nwan onyẹ hụn zihẹni m, bụ onwọnni onyẹ ọwụlẹ imẹ ụnụ rị a jụ m, ‘Elebe k'i jẹnkọ?’ 
JHN.16.6	Kama, ụnụ hụ a kwan makẹ ihiẹn ndịnị m gwa ụnụ.
JHN.16.7	“Kanị nị m gwa ụnụ ezioku, erere ụnụ rọ nị m pụ apụ; makẹni, Onyẹ-eyemẹka ahụn abịakọ mmanị m lama alama. M lamagụ kẹ m'a nọ zihẹni ụnụ ya. 
JHN.16.8	Ọ bịa, ịya sikọ d'a ghọsị ụwa njọ wẹ, ghọsị wẹ ihiẹn wụ ezi-omumẹ, ghọsị wẹ kẹ ikpe dọn ma wẹ. 
JHN.16.9	O k'a ghọsị wẹ njọ wẹ makẹni ekwerinini wẹ m; 
JHN.16.10	o k'a ghọsị wẹ ihiẹn ezi-omumẹ wụ makẹni m laburukọ Chuku-Nẹdi ebe ụnụ jẹnkọlẹni d'a hụn m; 
JHN.16.11	o k'a ghọsị wẹ kẹ ikpe dọn ma wẹ, makẹni Osolobuẹ a magụọ onyẹ hụn a kị ụwanị ikpe.
JHN.16.12	“M nwọn ihiẹn bu ọda nkẹ m'a gwazị ụnụ, kanị isi ụnụ as'ẹka bu ẹ kikẹnni. 
JHN.16.13	Mmọn-nsọ hụn a ghọsị ezioku bịa, o du ụnụ, mẹ ụnụ marịn ezioku ile. Makẹni, ẹlẹ uche ẹ k'o k'e ku; kama, ihiẹn o k'a nụ k'o k'e ku. O k'a gwazịkwọ ụnụ ihiẹn ndị jẹnkọ d'e mẹ ihun. 
JHN.16.14	O jẹnkọ d'e ye m ọghọ, makẹni o k'e weri ihiẹn m k'e ye ẹ, gwa ụnụ. 
JHN.16.15	Ihiẹn ile Nẹdi m nwọn wụ nke m; ya haịn m gi sị nị Mmọn-nsọ jẹnkọ d'e weri ihiẹn m k'e ye ẹ, gwa ụnụ.
JHN.16.16	“Ọ nọbe ẹkẹrẹ, ụnụ ahụnkọzị m; ọ nọbezi ẹkẹrẹ ụnụ a hụn m.” 
JHN.16.17	Ụfọdụ ndị nsọnmazụụn a nọ sị ibe wẹ, “K'ọ rị a sịnị ẹnyi, ‘Ọ nọbe ẹkẹrẹ, ụnụ ahụnkọzị m; ọ nọbezi ẹkẹrẹ ụnụ a hụn m;’ k'ọ rị a sịnị ẹnyi, ‘makẹni m burukọ Chuku-Nẹdi’?” 
JHN.16.18	Wẹ hụ a sị, “Kị wụ ‘Ọ nọbe ẹkẹrẹni’ ọ rị e ku? Ẹnyi aghọtanị ihiẹn ọ rị e ku!”
JHN.16.19	Jesu a marịngụọ nị wẹ chọ nị wẹ jụ a ajụjụ, ọ nọ sị wẹ, “Ụnụ rị a jụtarị ibe ụnụ ihiẹn haịn m gi sị, ‘Ọ nọbe ẹkẹrẹ, ụnụ ahụnkọzị m, ọ nọbezi ẹkẹrẹ, ụnụ a hụn m’? 
JHN.16.20	M rị a gwa ụnụ ezioku nị ụnụ k'a gha a kwan, e goo, ụwa nkẹ hụ a ghọghọ; ụnụ k'a sụkụrụ (gbusuru) kanị, o nọbe, ịghọghọ a nọkin ẹnya ẹkwan hụ.
JHN.16.21	“Imẹ gha e mẹ okpoho, ọ tụrụ a atụrụ makẹni ọmụmụ e rugụọ a; kanị ọ mụgụ, ọ nyanhankọzị afụnfụn hụ makẹni ọ rị a ghọghọ n'ọ mụgụọ nwa. 
JHN.16.22	Ẹrịra kẹ ụnụ rị nwan a hụnjun ẹnya; kanị, nị m hụnzịghọ ụnụ; ogẹn hụ, ịghọghọ e jun ụnụ obi; onwọnni onyẹ k'a napụ ụnụ ịghọghọ hụ. 
JHN.16.23	O ru ogẹn hụ, ẹlẹ hụn ụnụ e gi jụmazị m ajụjụ.
JHN.16.23	“Ezioku kẹ m rị a gwa ụnụ, ụnụ gi ẹfan m rịọ Chuku-Nẹdi ihiẹn, n'o yeghọ ụnụ ya. 
JHN.16.24	D'e rukwọ nwan ogẹnni, ụnụ egituni ẹfan m rịọ ihiẹn ọwụlẹ; rịọ nị, ụnụ jẹnkọ d'e nwọnhẹn, kẹni ịghọghọ ụnụ zu oke.
JHN.16.25	“M hụ e gi ilu a gwa ụnụ ihiẹn ndịnị; kanị ogẹn lala hụn m'e gi gwapụ ụnụ oku Nẹdi m, ẹlẹzi ilu. 
JHN.16.26	O ru ogẹn ahụn, ẹfan m kẹ ụnụ e gi rịọ. Asịnị m ụnụ nị mmẹ k'a rịọnị ụnụ Chuku-Nẹdi, 
JHN.16.27	makẹni Chuku-Nẹdi lẹ enwẹn ẹ nwọn ihiẹn-ọsụsụọ ụnụ. Ihiẹn ụnụ a sụọ a makẹni ihiẹn m a sụọ ụnụ asụọ lẹzi makẹni ụnụ kweri nị m gha ebe Chuku rị bịa. 
JHN.16.28	M gha ebe Chuku-Nẹdi rị bịa imẹ ụwa; m pụkọzị nwan imẹ ụwa kẹni m laburu Chuku-Nẹdi.”
JHN.16.29	Ya ndị nsọnmazụụn a nọ sị a, “Ẹhẹn! Ị rị e kupụ a nwan ọhụnma-ọhụnma, ẹlẹzi ilu! 
JHN.16.30	Echẹn kẹ ẹnyi marịn nwan n'ị marịn ihiẹn ile, n'o nwọnni onyẹ furu n'ọ jụ ị ajụjụ; ọnwan kẹ ẹnyi gi kweri n'ị gha ebe Osolobuẹ rị bịa.”
JHN.16.31	Jesu nọ sị, “Ụnụ sị nwan nị ụnụ e kwerigụọ? 
JHN.16.32	Ogẹn lala — o rugụọdẹ nwan, hụn ụnụ e gi gbayịya, onyẹ-onyẹ e shi iwe ẹ, la mmẹ sụọ tọ. Kanị, ẹlẹ mmẹ sụọ rị, Nẹdi m nọyeni m anọyeni. 
JHN.16.33	A gwagụọ m ụnụ ihiẹn ndịnị kẹni obi gi ufiri m ru ụnụ alị. Imẹ ụwa, ụnụ jẹnkọ d'e nwọn nsọngbu; ka kwọndọn ni obi ụnụ, n'e mẹrigụọ m ụwa!”
JHN.17.1	Ogẹn Jizọsị gi kugụ ihiẹn ndịnị, ọ nọ bu ẹnya zinmẹ elu-igwee, sị, “Baba, ogẹn hụ e rugụọ! Ye Nwa ị ọghọ, kẹni Nwa ị gi ẹ wẹhẹn'i ọghọ 
JHN.17.2	nọkẹ kẹ i dọn bu ịhịan ile che okpuru ẹ kẹni o ye ndị ile i ye ẹ ndụn itẹbitẹ. 
JHN.17.3	Ọnwan wụ ndụn itẹbitẹ: ịmarịnn'ị, Chuku hụn ya sụọ wụ Chuku nke-esi lẹ ịmarịn Jizọsị Kraịstị hụn i zihẹ.
JHN.17.4	“E yegụọ m'ị ọghọ imẹ ụwanị ghahanị ịrụnchanrịn ọrụn i ye m rụn. 
JHN.17.5	Baba, yezi m nwan ọghọ ebe ị rị, ọghọ hụ m nwọn ebe ị rị nị ụwa d'e bidọn.
JHN.17.6	“E mẹgụọ m ndịnị ị gha imẹ ụwa weye m marịn ẹfan ị. Ịyụ nwọn wẹ, ị nọ we wẹ ye m; e mẹgụọ wẹ ihiẹn i ku. 
JHN.17.7	A marịngụọ wẹ nwan nị ihiẹn ile i ye m gha ẹka ị bịa, 
JHN.17.8	makẹlẹ a gwagụọ m wẹ ihiẹn ndị hụ ị sị m gwa wẹ. A nabanhangụọ wẹ oku ndị hụ; a marịngụọ wẹ nwan nị m gha ebe ị rị bịa nke-esi. E kwerigụọ wẹ nị yụ zihẹ m.
JHN.17.9	“Uwẹ kẹ m rị e mẹni ekpere: ẹlẹ ụwa ile kẹ m rị e mẹ ni ekpereni, kalẹ ndị hụn i ye m, makẹni wẹ wụ nke i. 
JHN.17.10	Ihiẹn ile m nwọn wụ nke i, nke i wụzịkwọ nke m. E wẹhẹgụọnị wẹ m ọghọ. 
JHN.17.11	Arịkọzị m nwan imẹ ụwa, kanị wẹ hụkwọ imẹ ụwa — mmẹ nwẹn lala d'e kunrun i. Nẹdi rị nsọ, gi ẹfan ị chemẹ wẹ, ẹfan ahụn i ye m, kẹni wẹ wụrụ ohu kẹ mmẹ lẹ yụ dọn wụ ohu. 
JHN.17.12	Ẹfan ị ahụn i ye m kẹ m gi chemẹ wẹ hụnnị mmẹ lẹ wẹ rị. E chemẹgụọ m wẹ: onwọnni hụn ọwụlẹ la iwi — wezụka onyẹ ahụn mẹ ihiẹn wẹ gi a la iwi — hụn Ẹkụkwọ-nsọ gi bụn. 
JHN.17.13	Kanị, m burula ị nwan; m rị e ku ihiẹn ndịnị imẹ ụwa kẹni wẹ nwọn ịghọghọ m imẹ ndụn wẹ, nwọnzu ẹ.
JHN.17.14	“E yegụọ m wẹ oku i, ize wẹ a ban ụwa — makẹni ẹlẹ wẹ nke ụwa, nọkẹ kẹ o dọn mẹ ni mmẹ lẹ enwẹn m ẹlẹ nke ụwa. 
JHN.17.15	Arị m a rịọ ị n'ị wepụ wẹ imẹ ụwa; kama, m rị a rịọ n'ị chemẹ wẹ makẹ Eje-onyẹ hụ gha e mẹ wẹ ihiẹn ọwụlẹ. 
JHN.17.16	Ẹlẹ wẹ nke ụwa — nọkẹ kẹ o dọn mẹ ni mmẹ nwẹn ẹlẹ nke ụwa. 
JHN.17.17	Gi ezioku dọn wẹ nsọ: oku i wụ ezioku. 
JHN.17.18	Kẹ i dọn zihẹ m imẹ ụwa kẹ m dọn rị e zi wẹ e ye imẹ ụwa.
JHN.17.19	“M rị nwan e gi ufiri wẹ e wepụha enwẹn m, kẹni m mẹ wẹ wụrụ ndị wẹ wepụha dọn nsọ nke-esi.
JHN.17.20	“Ẹlẹ ndịnị rị ebeni sụọ kẹ m rị e mẹni ekpereni; kama, m rịzị e mẹni ndị hụn jẹnkọ d'e gi ufiri ozi wẹ k'e zi kwerini m, 
JHN.17.21	kẹni wẹ ile wụrụ ohu, nọkẹ kẹ ịyụ, Baba, dọn rị imẹ m, mmẹ nwẹn hụ imẹ i; m rị a rịọ nị wẹ rịzịkwọ imẹ ẹnyi — kẹni ụwa kweri nị ịyụ zihẹ m. 
JHN.17.22	E wegụọ m ọghọ hụ i ye m ye wẹ, kẹni wẹ wụrụ ohu kẹ mmẹ lẹ yụ dọn wụ ohu: 
JHN.17.23	kẹni ọ wụrụ nị mmẹ nwẹn hụ imẹ wẹ, yụ nwẹn hụ imẹ m; a wụrụchanrịn wẹ ohu, ụwa e gi ẹ marịn nị ịyụ zihẹ m lẹni y'e nwọnghọ ihiẹn-ọsụsụọ wẹ k'i dọn nwọn ihiẹn-ọsụsụọ m.
JHN.17.24	“Baba! M chọ nị ndị ile i ye m sọn m rị ebe m rị, nị wẹ hụn ọghọ m, ọghọ hụn i ye m makẹni i nwọn ihiẹn-ọsụsụọ m n'i d'e kedẹ ụwa.
JHN.17.25	“Euu Baba, Onyẹ ezi-omumẹ, ọsụọn'a nị ụwa amarịn ị, mmẹ nwẹn a marịnghọ ị; ndịnị wẹ a marịnzịghọ nị ịyụ zihẹ m. 
JHN.17.26	E mẹgụọ m wẹ marịn ị; m k'a gha e mẹ wẹ a marịn ị, kẹni ihiẹn-ọsụsụọ m i nwọn hụn ụzọ rị imẹ wẹ lẹni mmẹ nwẹn rịzị imẹ wẹ.”
JHN.18.1	Ogẹn Jesu gi mẹgụ ekpereni, ya lẹ ndị nsọnmazụụn a nọ pụ ebẹhụ, fetu Ọdanmgbugbu Kidrọnụ, banye ugbo-nta ohu rị ebẹhụ. 
JHN.18.2	(Judasị, hụn jẹnkọ d'e ren'ẹ a marịnzịghọ ebahụn, makẹni Jesu lẹ ndị nsọnmazụụn a a nọ ebẹhụ e zu mbụ-lẹ-ẹbụọ.)
JHN.18.3	Ya Judasị nọ weri igunrun ndị-agha Rom lẹ ndị-nche Ụlọ-nsọ, ndị hụn ndị-isi nchụn-ẹjan lẹ ndị itu-Farisi zihẹ, o webanhan wẹ ebẹhụ. Wẹ busọnmẹ ihiẹn-ọgụn ichẹn-ichẹn lẹ ọwa lẹ ukpẹ.
JHN.18.4	Jesu a marịngụọ ihiẹn ile jẹnkọ d'e mẹn'ẹ: ọ nọ jẹnpụha, sị wẹ, “Onyẹ kẹ ụnụ rị a chọ?” 
JHN.18.5	Wẹ nọ sị, “Jesu, onyẹ Nazarẹtị.” Ọ nọ sị wẹ, “Mmẹ rọ.” (Judasị hụn rị e ren'ẹ wuzoyeni wẹ ebahụn ogẹnni.) 
JHN.18.6	Ogẹn Jesu gi sị wẹ, “Mmẹ rọ”, wẹ nọ jẹnkin azụụn, danchanrịn alị. 
JHN.18.7	Jizọsị nọzị sị, “Onyẹ kẹ ụnụ chọkọ?” Wẹ nọ sị, “Jizọsị onyẹ Nazarẹtị.” 
JHN.18.8	Jizọsị nọ sị, “A gwagụọ m ụnụ nị mmẹ rọ. O mẹ nwan nị mmẹ kẹ ụnụ rị a chọ, nị nị ndịnị lama.” 
JHN.18.9	(O ku ihiẹnni kẹni okunẹi o ku bụn: “Onwọnni hụn ọwụlẹ la iwi imẹ ndị hụn i ye m.”)
JHN.18.10	Saịmọnụ wụ Pita bu ọpịa-agha, ya k'ọ nọ sepụha a, banpụ odibo onyẹ-isi nchụn-ẹjan ntịn ẹka-ihiẹn. (Ẹfan odibo ahụn wụ Mal'kusu.) 
JHN.18.11	Jizọsị nọ sị Pita, “Wekin ọpịa-agha ị ọbụọ a! Nị m jụ mkpu afụnfụn Nẹdi m ye m ra?”
JHN.18.12	Ya ndị-agha Rom lẹ Onyẹ-isi agha wẹ kanị lẹ ndị-nche ndị-isi ndị Ju zihẹ nọ kwọndọn Jesu, kẹn ẹ ẹgbụn. 
JHN.18.13	Wẹ nọ bu ụzọ we ẹ jẹnni Anasị, nẹdi nwunyẹ Kayafasị. Kayafasị wụ onyẹ-isi nchụn-ẹjan ahụa hụ. 
JHN.18.14	(Kayafasịnị wụ hụn dụn ndị-isi ndị Ju ọdụn n'ọ kakwọ wẹ mma nị onyẹ ohu nwụndọnni ịhịan ile ọnwụn.)
JHN.18.15	Saịmọnụ wụ Pita lẹ onyẹ nsọnmazụụn Jesu ọzọ nọ sọnmẹ Jesu. (Onyẹ-isi nchụn-ẹjan marịn onyẹ nsọnmazụụn hụn-ẹbọ hụ amarịn, ya onyẹ nsọnmazụụn hụ nọ sọn Jesu banye ezi ọgwa onyẹ-isi nchụn-ẹjan.) 
JHN.18.16	Kanị Pita abanhannị. Onyẹ nsọnmazụụn hụ marịn onyẹ-isi nchụn-ẹjan nọ kin azụụn d'a gwa okpoho rị ọnụ-mgbọn oku, webanhan Pita. 
JHN.18.17	Okpoho ahụn rị ọnụ-mgbọn nọ sị Pita, “Yụ nwẹn arị ndị nsọnmazụụn okẹnnyẹ hụ?” Pita nọ sị, “Ẹlẹ mmẹ!”
JHN.18.18	Oyi rị a tụ; ya ndị idibo lẹ ndị-nche hụ nọ fiye ọkụn, fihunmẹ ọkụn hụ, a nyan a. Ya Pita nọ jẹn d'e sọn wẹ turu ebẹhụ, a nyan ọkụn.
JHN.18.19	Onyẹ-isi nchụn-ẹjan hụ a jụ Jesu oku ndị nsọnmazụụn a lẹ nkuzi ẹ. 
JHN.18.20	Jesu nọ sị, “Idẹnya ịhịan ile kẹ m nọ ku ihiẹn m ku; imẹ ụlọ-ofufe rị ichẹn-ichẹn lẹ imẹ Ụlọ-nsọ ndị Ju ile nọ e zu kẹ m nọ kuzi; onwọnni hụn m ku nzuzue. 
JHN.18.21	K'ị rị nwan a jụnị m ajụjụ? Jụ ndị hụn nụ ihiẹn m ku, a marịngụọ wẹ ihiẹn m ku.” 
JHN.18.22	Ogẹn Jesu gi ku ihiẹnni, onyẹ-nche ohu turu ẹhụ ebahụn nọ ma Jesu ọra, sị, “Ẹrịra kẹ ya a gwa onyẹ-isi nchụn-ẹjan oku!”
JHN.18.23	Jesu nọ sị a, “Omẹni o nwọn eje-oku m ku, gwa ịhịan ile rị ebeni ihiẹn ọ wụ; kanị, omẹni ezioku kẹ m ku, k'ị manị m ọra?”
JHN.18.24	Ya Anasị nọ sị wẹ weri ya lẹ ẹgbụn hụ wẹ kẹn ẹ jẹnni Kayafasị onyẹ-isi nchụn-ẹjan.
JHN.18.25	Pita turukwọ ebẹhụ a nyan ọkụn. Ya ndị ọzọ nọzị sị, “Y'a rị nwan ndị nsọnmazụụn okẹnnyẹ hụ?” Kanị, Pita nọ ghọrị, sị, “Ẹlẹ mmẹ.”
JHN.18.26	Onyẹ ohu imẹ ndị idibo onyẹ-isi nchụn-ẹjan, nwẹnẹ okẹnnyẹ hụ Pita banpụ ntịn, nọ sị Pita, “Ahụnnị m yụ lẹ ya imẹ ugbo ahụn?”
JHN.18.27	Ya Pita nọ ghọrịzị. Ozigbo, ọkpa nọ kwan.
JHN.18.28	Ụzụtụntụn biribiri, wẹ nọ gha iwe Kayafasị weri Jizọsị shi ọgwa Gọvanọ rị a kịnị. Kanị, abanyeni wẹ imẹ ọgwa hụ, makẹni achọnị wẹ nị wẹ mẹrụ enwẹn wẹ, kẹni wẹ hụn ụzọ ri Oriri-nghafe hụ. 
JHN.18.29	Ya Paịleti nọ jẹnburu wẹ ezi, sị, “Elee ikpe kẹ ụnụ rị e kpe okẹnnyẹni?” 
JHN.18.30	Wẹ nọ sị a, “Omẹni okẹnnyẹni ẹlẹ eje-ịhịan, ẹnyi eke wẹhẹni i y'ẹ.” 
JHN.18.31	Paịleti nọ sị wẹ, “Weri n'ẹ d'e gi iwu ụnụ kin ẹ ikpe.” Ndị-ndu ndị Ju nọ sị a, “Iwu ụnụ tini ẹnyi sị ẹnyi egbulẹ onyẹ ọwụlẹ.” 
JHN.18.32	(Hụnnị kẹ oku Jesu gi bụn — oku o gi ghọsị ụdị ọnwụn o jẹnkọ d'a nwụn.)
JHN.18.33	Ya kẹ Paịleti nọ shizi imẹ ọgwa a, zi wẹ kpọ Jesu; ya ọ nọ jụma Jesu, “Ịyụ wụ eze ndị Ju?”
JHN.18.34	Jesu nọ sị a, “Uche i k'i gidẹ nwan a jụ ajụjụnị ra wẹ gwa ị oku m?”
JHN.18.35	Paịleti nọ sị a, “I rodẹ ni m wụ onyẹ Ju ra? Ndị Ju ibe i lẹ ndị-isi nchụn-ẹjan bu i che m ẹka; k'i mẹ?”
JHN.18.36	Jesu nọ sị, “Alị-eze m ẹlẹ nke ụwanị. Omẹni alị-eze m te wụ nke ụwanị, nkẹ ihu m a lụ ọgụn gbọndọn wẹ ebulẹ m che ẹka ndị-ndu ndị Ju. Mba, alị-eze m ẹlẹ nke ebeni.”
JHN.18.37	Ya Paịleti nọ jụ a, “Eze k'ị wụ nwan?” Jizọsị nọ sị a, “Ọ ghagụọ ọnụ ị pụha ni m wụ eze. M bịa d'a shịanị ezioku ẹri: ufiri ẹ kẹ wẹ gi mụ m; ịya haịn m gi bịa imẹ ụwa. Onyẹ wụ nke ezioku e gọn ntịn oku m.” 
JHN.18.38	Paịleti nọ sị a, “Kị wụ ezioku?”
JHN.18.38	Paịleti a jụgụ a ya, buruzi ndị hụ ezi, sị wẹ, “Ahụnnị m ihiẹn o mẹ m'e gi ma a ikpe. 
JHN.18.39	Ụnụ sị m a hatuni ụnụ onyẹ-ngan ohu Mmẹmmẹ-nghafe ọwụlẹ; nị m hatuni nwan ụnụ Eze ndị Ju?” 
JHN.18.40	Ya wẹ nọ yizi, “Mba, ẹlẹ ọnwan! Barabasị kẹ ẹnyi chọ!!” (Barabasịnị rị ndị bunụmanị ndị Rom rị a kịnị.)
JHN.19.1	Ya Paịleti nọ weri Jesu gbu ẹ mkpịnsịn.
JHN.19.2	Ndị-agha hụ nọ kpagiri ogun, gi ẹ kpa okpu-eze, bu ẹ che ẹ isi; ya wẹ nọ yimẹ ẹ ẹwuru okẹn-ịhịan. 
JHN.19.3	Wẹ hụ a bịa d'e kunrun ẹ, a sị, “Isi i chei, eze ndị Ju!” Wẹ hụ a fịan a ẹka.
JHN.19.4	Paịleti nọ pụhazị, sị wẹ, “Lee ẹ, m jẹnkọ nwan d'e wepụhanị ụnụ ya, nị ụnụ marịn nị ahụnnị m njọ o mẹ!” 
JHN.19.5	Ya Jizọsị nọ pụha: o kpuhụ okpu ogun; o yihụ ẹwuru okẹn-ịhịan hụ wẹ yimẹ ẹ. Paịleti nọ sị wẹ, “Lee ni okẹnnyẹ hụ ebeni!”
JHN.19.6	Ogẹn ndị-isi nchụn-ẹjan lẹ ndị-ọrụn Ụlọ-nsọ gi hụn a, wẹ nọ yi, “Kpọgbu ẹ! Kpọgbu ẹ!” Paịleti nọ sị wẹ, “Weri n'ẹ nwan d'e gi ẹka ụnụ kpọgbu ẹ; nị ahụnnị m eje-ihiẹn o mẹ.”
JHN.19.7	Ndị-ndu ndị Ju nọ za, sị, “Ẹnyi e nwọnghọ Iwu. Iwu ẹnyi sị n'o furu hụn a nwụnhụnnị, makẹni o weri enwẹn ẹ n'ọ wụ Nwa Osolobuẹ.”
JHN.19.8	Ogẹn Paịleti gi nụ hụnnị, egun nọ tụkẹnmẹd'ẹ. 
JHN.19.9	Ọ nọ shizi imẹ ọgwa a d'a jụ Jesu ajụjụ, sị a, “Elebe k'ị gha bịa?” Kanị Jesu ashịarịn'a. 
JHN.19.10	Paịleti nọ sị a, “Ị rị a gba m nkịtịn? Y'a marịn nị ihatun'i lẹ ikpọgbun'i rị m ẹka?”
JHN.19.11	Jesu nọ sị a, “Onwọnni ihiẹn i k'a saẹka mẹ m mmanị Osolobuẹ rị elu-igwee kweri e kweri. Ya wụ, onyẹ hụ bu m che ẹka ị ka njọ e mẹ.”
JHN.19.12	Ya kẹ Paịleti nọ mẹmẹ n'ọ hatu Jizọsị ye; kalẹ igunrun hụ nọ yi, “I hatu okẹnnyẹni ye, ya wụ y'ẹlẹ ọwụ eze-kanị wụ Siza; makẹni, onyẹ ọwụlẹ kpọ enwẹn ẹ eze rị a lụsọn Siza ọgụn!”
JHN.19.13	Ya kẹ Paịleti nọ gi ufiri oku ndịnị wepụha Jizọsị ihun-ezi, nọdị alị elu Oche Okinkin-ikpe elu Mgbankpo w'a kpọ “Mgbankpo Ọmụma.” (“Gabata” kẹ w'a kpọ a ọnụ Hibru, asụsụ ndị Ju). 
JHN.19.14	Ụhụọhịn wẹ gi a kwademẹ Mmẹmmẹ-nghafe rọ. O rumẹgụọ ọkụrọkụ mmẹbụọ, ogẹn anwụn gi a rị isi. Ya Paịleti nọ sị ndị Ju, “Lee ni eze ụnụ!” 
JHN.19.15	Wẹ nọ yi, “Gbu ẹ! Gbu ẹ! Kpọgbu ẹ!”
JHN.19.15	Paịleti nọ sị wẹ, “Ụnụ chọ nị m kpọgbu eze ụnụ?”
JHN.19.15	Ndị-isi nchụn-ẹjan nọ sị a, “Siza, eze Rom, ịya sụọ wụ eze ẹnyi nwọn!”
JHN.19.16	Ya Paịleti nọ we Jesu ye ndị-agha d'a kpọgbu. Ya ndị agha nọ weri Jesu.
JHN.19.17	Ọ nọ buru obe ahụn wẹ sikọ d'e gi kpọgbu ẹ buli, gha imẹ obodo ahụn pụ, shi ebe w'a kpọ “Ebe-Okpokomisi.” (“Gọgọta kẹ w'a kpọ a ọnụ Hibru, asụsụ ndị Ju.”) 
JHN.19.18	Ya wẹ nọ nọ ebẹhụ kpọma a elu-obe; o nwọnzighọ ikẹnnyẹ ẹbụọ wẹ kpọma elu obe chen'ẹ, onyẹ ohu rị azụụnnị, onyẹ ohu rị azụụnnị, Jizọsị rị etintin wẹ. 
JHN.19.19	Paịleti nọ de ihiẹn buche elu obe hụ. Ihiẹn o de wụ, “Jesu onyẹ Nazarẹtị, eze ndị Ju.” 
JHN.19.20	Ndị bu ọda gụn a, makẹni ebahụn wẹ nọ kpọgbu Jesu nọkunmẹ imẹ obodo hụ lẹzi ni wẹ gi asụsụ ndị Ju wụ Hibru lẹ asụsụ ndị Rom lẹ asụsụ Griki alị ichẹn-ichẹn a sụ ogẹn hụ de ẹ. 
JHN.19.21	Ndị-isi nchụn-ẹjan ndị Ju nọ sị Paịleti, “Edelẹ ẹ ‘Eze ndị Ju,’ ka de ‘Okẹnnyẹni sị, “Mmẹ wụ eze ndị Ju.” ’ ” 
JHN.19.22	Paịleti nọ shịarị wẹ, “E degụọ m ihiẹn m de.”
JHN.19.23	Ogẹn ndị-agha hụ gi kpọmagụ Jesu elu-obe, wẹ nọ kịrị ẹkwa a kebe ụzọ ẹnọ, onyẹ-onyẹ nọ weri ohu ohu. Kanị, ẹwuru tueni o yiye elu ẹ enwọn ebe wẹ nọ kwagbama a makẹni ibe ẹkwa ohu rọchanrịn, gha elu d'e ru alị, 
JHN.19.24	ya ndị-agha hụ nọ sị ibe wẹ, “Ẹnyi etikakọ n'a; nị ẹnyi tụ nkpọ: onyẹ ri ẹ, o weri.” Ya kẹ ihiẹn Ẹkụkwọ-nsọ ku nọ bụn — makẹni Ẹkụkwọ-nsọ sị,
JHN.19.24	“E keri wẹ ẹkwa m,
JHN.19.24	tụ mkpọ gi weri ẹwuru m yiye elu ẹ.”
JHN.19.24	Ya kẹ ndị-aghanị mẹ.
JHN.19.25	Ikpoho ndịnị wuzo ẹhụ obe hụ ogẹn ahụn: Nnẹ Jesu lẹ nwẹnẹ nnẹ Jesu lẹ Meri nwunyẹ Klopasị lẹzi Meri onyẹ Magidala. 
JHN.19.26	Jesu a hụn nnẹ ẹ lẹ onyẹ nsọnmazụụn a ahụn ihiẹn ẹ a sụọ Jesu kẹ wẹ turu ebẹhụ, ọ nọ sị nnẹ ẹ, “Okpoho, hụnnị wụ nwa ị.” 
JHN.19.27	Ọ nọzị sị onyẹ nsọnmazụụn a ahụn, “Hụnnị wụ nnẹ i.” Ya onyẹ nsọnmazụụn a ahụn nọ gha ẹrịra weri nnẹ Jesu shi iwe ẹ, nnẹ Jesu nọ du ẹ biri.
JHN.19.28	Omẹgụ, makẹni Jesu a marịngụọ nị ihiẹn ile k'e mẹni e mẹchanrịngụọ, ọ nọ sị, “Ẹgụn mirin rị a gụn m.” O ku okuni n'o gi ẹ mẹzu ihiẹn Ẹkụkwọ-nsọ ku. 
JHN.19.29	Ite manya rụ-ụka jun rị ebahụn; ya wẹ nọ gi ẹru suru manya hụ, gi hisopu wẹ tigiri weshi ẹ elu, bu ẹ che ẹ ụgb'ọnụ. 
JHN.19.30	Manyanị a bangụ Jizọsị ọnụ, ọ nọ sị, “Ọ gụgụọ!” Ya ọ nọ bu isi kọma alị, nwụnhụn.
JHN.19.31	Makẹni Ụhụọhịn Nkwademẹ Ezumikẹn rọ, ndị-ndu ndị Ju achọnị nị wẹ latọ ẹhụ
JHN.19.32	Ya kẹ ndị-agha hụ nọ jẹnmẹ d'a kpagisọnmẹ ikẹnnyẹ ndị hụ wẹ kpọgbu wẹ lẹ Jesu ụkụ: a kpagi wẹ nke onyẹ ibuzọ, kpagizikwọ nke hụn-ẹbọ. 
JHN.19.33	Kanị e ru wẹ ebe Jesu rị, wẹ nọ hụn n'ọ nwụnhụngụọlẹ, ya wẹ nọlẹni kpagi ẹ ụkụ. 
JHN.19.34	Kanị onyẹ ohu imẹ ndị-agha hụ nọ dụn Jesu obo ẹkụnkụn, ẹdeke lẹ mirin nọ gbapụha.
JHN.19.35	(Onyẹ hụn kẹ ihiẹnni mẹ e kugụọ a, kẹni ụnụ lẹ enwẹn ụnụ hụn ụzọ kweri. Ihiẹn o ku wụ ezioku; ọ marịnghọ nị ezioku rọ).
JHN.19.36	Ihiẹn ndịnị mẹ kẹni Ẹkụkwọ-nsọ bụn, makẹni Ẹkụkwọ-nsọ sị, “Onwọnni ọkpụkpụ a jẹnkọ d'a kpagini
JHN.19.37	Ẹkụkwọ-nsọ e kugụọzị a ebe ọzọ, sị, “Wẹ jẹnkọ d'a gba onyẹ hụ wẹ dụn ihiẹn ilee.”
JHN.19.38	Omẹgụ, Josẹfụ onyẹ alị Arịmatịa
JHN.19.39	Nikodimọsụ nkẹ, hụnnẹi bịa d'e kunrun Jizọsị imẹ ukinkin ogẹn mbụ nọ sọnmẹ Josẹfụ. Nikodimọsụ wẹhẹ ihiẹn e kun fuẹin — maa lẹ alo wẹ hugbama — hụn k'a nyịnhan kẹ ẹkpa-nnu ohu lẹ mkpikpi
JHN.19.40	Ikẹnnyẹ ẹbụbụọ hụ nọ buru ẹhụ Jesu, gi ẹkwa linẹ fụgbama ya lẹ ihiẹn ndị ahụn e shin ọhụnma — kẹ ndị Ju dọn a kwama ozun.
JHN.19.41	O nwọn ugbo-nta rị ebahụn wẹ nọ gbu Jesu; ili ọhụn nọ kẹ mmughẹ hụn wẹ kelẹni liyetu ịhịan rị imẹ ugbo-nta hụ. 
JHN.19.42	Makẹni Ụhụọhịn hụ ndị Ju gi a kwademẹ Ezumikẹn a gụmagụọ lẹni ili hụ rị nsue, wẹ nọ gwarị li Jesu ebẹhụ.
JHN.20.1	Ụzụtụntụn biribiri ụhụọhịn ibuzọ imẹ izuka
JHN.20.2	Ọ nọ gbajẹn d'a gwa Saịmọnụ wụ Pita lẹ onyẹ nsọnmazụụn nẹi ihiẹn ẹ a sụọ Jesu, sị wẹ, “E bupụgụọ wẹ Di-nwọnni-ẹnyi imẹ ili hụ, kanị ẹnyi amarịn ebe wẹ buche ẹ.”
JHN.20.3	Ya kẹ Pita lẹ onyẹ nsọnmazụụn ahụn ihiẹn ẹ a sụọ Jesu nọ gbashi ili hụ. 
JHN.20.4	Onyẹ nsọnmazụụn ahụn nọ gbaghafe Pita, bu ụzọ ru ebahụn. 
JHN.20.5	O hulụa alị, nyọnye imẹ ili, ọ nọ hụn ẹkwa linẹ ndị ahụn wẹ te gi kwama Jesu ebe wẹ rị alị, kanị ọ banyeni imẹ ili hụ. 
JHN.20.6	Saịmọnụ Pita hụn sọnkọ a azụụn e ru ebẹhụ, shi imẹ ili hụ. Ọ nọ hụn ẹkwa linẹ ndị hụ alị ebẹhụ; 
JHN.20.7	ọ hụnzị ẹkwa wẹ te gi kẹnmẹ Jesu isi lẹ ihun. Ya lẹ linẹ ndị ahụn arị ụzọ ohu, a fụmagụọ wẹ hụn wẹ te gi kẹnmẹ ẹ isi lẹ ihun, bu ẹ tọ nkọ ohu. 
JHN.20.8	Ya onyẹ nsọnmazụụn ahụn te bu ụzọ ru ili hụ nọ banyezi; ọ hụn, ọ nọ kweri. 
JHN.20.9	(Ogẹn ahụn, w'e ke ghọtakwọ ihiẹn hụ Ẹkụkwọ-nsọ ku n'o jẹnkọ d'a gha ọnwụn lihi.)
JHN.20.10	Ndị nsọnmazụụn a ndị ahụn a hụngụ ihiẹn ndịnị, onyẹ-onyẹ nọ la iwe ẹ.
JHN.20.11	Kanị Meri turuhụkwọ ihun ili hụ, a kwan. Hụn ahụn ọ rị a kwan, ọ nọ hulụa alị, nyọnye imẹ ili hụ, 
JHN.20.12	ọ nọ hụn ndị mmọn-ozi ẹbụọ yi ẹkwa ọchan kẹ wẹ nọdị alị ebahụn ẹhụ Jesu te rị, onyẹ ohu rị ibe isi, hụn-ẹbọ rị ibe ụkụ.
JHN.20.13	Wẹ nọ sị Mẹri, “Okpoho, k'ị rị a kwannị?” Ọ nọ sị wẹ, “E bupụgụọ wẹ Di-nwọnni m, kanị amarịn m ebe wẹ buche ẹ!” 
JHN.20.14	O kugụ ihiẹnni, ya ọ nọ gbehutọ, hụn Jesu k'o turu ebẹhụ, kanị ọ marịn nị ya rọ.
JHN.20.15	Jesu nọ sị a, “Okpoho, k'ị rị a kwannị? Onyẹ k'ị rị a chọ?” Meri ro ni hụn e lepụ ugbo-nta hụ ẹnya rọ, ya ọ nọ sị a, “Diọkpa, omẹni yụ bupụ a, gwa m ebe i buche ẹ, m k'e jẹn d'e buru ẹ.” 
JHN.20.16	Jizọsị nọ hị a, “Meri!” Meri nọ gbehutọ buchanrịn ihun zinmẹ ẹ, gi asụsụ Hibru hị a, “Raboni!” (Ọnụ ndị Ju Raboni wụ Onyẹ-nkuzi) 
JHN.20.17	Jesu nọ sị a, “Eke kwọndọnlẹ m ẹka, makẹni m'e ke jẹn elu-igwee d'e kunrun Chuku-Nẹdi. Ka jẹn d'e kunrun umunẹ m, y'a sị wẹ, ‘M lakọ elu-igwee d'e kunrun Nẹdi m hụn wụzị Nẹdi ụnụ, Osolobuẹ m hụn wụzị Osolobuẹ ụnụ.’ ”
JHN.20.18	Ya kẹ Meri onyẹ Magidala nọ jẹn d'a gwa ndị nsọnmazụụn Jesu, “A hụngụọ m Di-nwọnni-ẹnyi!” Ya kẹ ọ nọzị gwachanrịn wẹ ihiẹn ndị hụ ọ gwa a.
JHN.20.19	Ẹnyasị ụhụọhịn ahụn wụ ụhụọhịn ibuzọ imẹ izuka, ndị nsọnmazụụn Jesu gi egun ndị-ndu ndị Ju kpọkin enwẹn wẹ ye mmụlọ wẹ rị. Ya Jesu nọ nwọnpụha idẹnmizi, turu imẹ igunrun wẹ, sị, “Udọn ya rịnị ụnụ!” 
JHN.20.20	Ogẹn o gi kugụ ihiẹnni, ọ nọ ghọsị wẹ ẹka a ẹbụbụọ lẹ ẹkụnkụn a. Ya kẹ ndị nsọnmazụụn a nọ ghọghọ ọda-ọda n'a hụn wẹ Di-nwọnni-ẹnyi. 
JHN.20.21	Ya Jizọsị nọzị nwan sị wẹ, “Udọn ya rịnị ụnụ. M rị nwan e zi ụnụ kẹ Chuku-Nẹdi dọn zi m.” 
JHN.20.22	O kugụ ihiẹnni, ọ nọ horokpu
JHN.20.23	Ụnụ gbagharị ịhịan njọ wẹ, Osolobuẹ a gbagharị wẹ ya; ụnụ agbagharịnị ịhịan njọ wẹ, Osolobuẹ agbagharịkọ wẹ.”
JHN.20.24	Tamọsị w'a kpọ Ejimẹ, onyẹ ohu imẹ ndị nsọnmazụụn mmẹbụọ, arị imẹ igunrun wẹ kẹ Jesu bịa. 
JHN.20.25	Ya ndị nsọnmazụụn ibe ẹ nọ sị a, “Ẹnyi a hụngụọ Di-nwọnni-ẹnyi.” Kanị Tamọsị nọ sị wẹ, “Mmanị m hụn ẹnya ntu ndị hụ rị a ẹka ẹbụbụọ, bu mkpịnsịn-ẹka m che ẹnya ntu ndị hụ, bu ẹka m che ẹkụnkụn a — ekwerikọ m!”
JHN.20.26	Hụn mẹ ẹ izuka, ebe ndị nsọnmazụụn Jesu rịzị imẹ ụlọ wẹ lẹ Tamọsị; ụzọ kpọkin akpọkin kanị Jesu nọzị nwọnpụha, turu imẹ igunrun wẹ, sị, “Udọn ya rịnị ụnụ.” 
JHN.20.27	Ya kẹ ọ nọ sị Tamọsị, “Wẹhẹ mkpịnsịn-ẹka ị n'i bu ẹ che ebeni; lee ẹka m ẹbụbụọ; wẹhẹ nwan ẹka ị n'i buche m ẹkụnkụn. Arụzịlẹ ụka; kweri!”
JHN.20.28	Tamọsị nọ za a, sị, “Di-nwọnni m lẹ Chuku m!”
JHN.20.29	Jesu nọ sị a, “Ẹlẹ hụnnị ị hụngụ m k'i gi kweri? Ngọzi wụ nke ndị kelẹni hụn bụ e kweri wẹ.”
JHN.20.30	O nwọnzighọ ọrụn-atụmẹnya bu ọda Jesu rụn idẹnya ndị nsọnmazụụn a hụn wẹ deyelẹni imẹ ẹkụkwọnị. 
JHN.20.31	Kanị, wẹ deye ndịnị kẹni ụnụ hụn ụzọ kweri nị Jesu wụ Kraịstị (hụn wụ Onyẹ Nzụọpụha Hụ Osolobuẹ Tumẹ), Nwa Osolobuẹ, kẹni ụnụ gi ẹfan a nwọn ndụn ghahanị okweri ụnụ kwerin'ẹ.
JHN.21.1	Ihiẹn ndịnị e mẹgụ, Jesu nọzị nwọnpụha d'e kunrun ndị nsọnmazụụn a mkpẹnrẹn Ohimin Taịberiasị. Ẹnịna k'o dọn mẹ: 
JHN.21.2	Saịmọnụ wụ Pita lẹ Tamọsị w'a kpọ Ejimẹ lẹ Natanẹlụ onyẹ obodo Kana rị Galili lẹ ụmụ-ikẹnnyẹ Zẹbẹdi lẹzi ndị nsọnmazụụn Jesu ẹbụọ ọzọ gba rị. 
JHN.21.3	Ya Saịmọnụ wụ Pita nọ sị, “E shi m d'e gbu azụụn.” Wẹ nọ sị a, “Ẹnyi k'e sọn i.” Ya wẹ nọ jẹnmẹ, banye ụgbọ-mirin. Kanị, egbuni wẹ ihiẹn ọwụlẹ ukinkin hụ ile.
JHN.21.4	Eki e fọnmẹ, Jesu nọ turu mkpẹnrẹn mirin; kanị ndị nsọnmazụụn a amarịn nị Jesu rọ.
JHN.21.5	Ya kẹ Jesu nọ jụ wẹ, sị, “Ụmụẹka, o ke nwọn azụn ụnụ gbu?” Wẹ nọ za, sị, “O ke nwọn.”
JHN.21.6	Ọ nọ sị wẹ, “Tụ nị ọga ụnụ ye azụụn ẹka-nni ụgbọ ụnụ, ụnụ jẹnkọ d'e gbu azụn.” Ya wẹ nọ tụye ọga hụ. Ọga ete nịzịnị wẹ dọbanhan imẹ ụgbọ, makẹni azụn wẹ gbu e bukẹ ọda.
JHN.21.7	Onyẹ nsọnmazụụn hụ ihiẹn ẹ a sụọ Jesu nọ sị Pita, “Di-nwọnni-ẹnyi rọ maị!” Ogẹn Pita gi nụ nị Di-nwọnni-ẹnyi rọ, ọ nọ yiri ẹwuru o yiye elu ẹ (makẹni o te yipụgụọ a). Ya ọ nọ tụban imẹ mirin. 
JHN.21.8	Ndị nsọnmazụụn a họdụ imẹ ụgbọ nọ gi ụgbọ lịlịma dọkpụnpụha ọga hụ azụn jun mkpẹnrẹn mirin, makẹni mkpẹnrẹn-mirin eteni, ọ karịnị usue ebe w'a nọ a gba bọlụ
JHN.21.9	Ogẹn wẹ gi pụha mkpẹnrẹn mirin, wẹ nọ hụn oboko ọkụn ebahụn; azụn hụ elu ẹ; brẹdi hụzịkwọ ebẹhụ. 
JHN.21.10	Jesu nọ sị wẹ, “Wẹhẹ ni azụn imẹ ndị hụn ụnụ gbu kikẹnni.” 
JHN.21.11	Ya Saịmọnụ wụ Pita nọ shi imẹ ụgbọ-mirin, dọkpụnpụha ọga hụ mkpẹnrẹn mirin. Azụn mmẹtọ-kwasị-ọgụn-ẹsa hi ogbe nchaịn rị imẹ ọga hụ bụ o tikanị. 
JHN.21.12	Jesu nọ sị wẹ, “Bịa nị nwan d'e ri ihiẹn-oriri ụtụntụn.” Makẹni a marịngụọ wẹ nị Di-nwọnni-ẹnyi rọ, onwọnni onyẹ nsọnmazụụn a ọwụlẹ egun nị jụ a, “Onyẹ k'ị wụ?” 
JHN.21.13	Ya kẹ Jesu nọ jẹn d'e weri brẹdi hụ ye wẹ, werizikwọ azụn hụ ye wẹ.
JHN.21.14	Ọnwan mẹ ẹ mgbe ẹtọ ndị nsọnmazụụn Jesu hụn a k'ọ ghagụ ọnwụn lihi.
JHN.21.15	Ogẹn wẹ gi rigụ ihiẹn-oriri ụtụntụn ahụn, Jesu nọ sị Saịmọnụ wụ Pita, “Saịmọnụ nwa Jọnụ, ihiẹn m a sụọghọ ị karị ndịnị?” Ọ nọ za, sị, “Ẹghẹẹ Di-nwọnni-ẹnyi, y'a marịnghọ nị ihiẹn i a sụọghọ m.” Jesu nọ sị a, “Lepụ ụmụ-atụnrụn m ẹnya.” 
JHN.21.16	Ya Jesu nọ jụ a hụn mẹ ẹ mgbe ẹbụọ, sị, “Saịmọnụ nwa Jọnụ, ihiẹn m a sụọghọ ị?” Ọ nọ za, sị, “Ẹghẹẹ Di-nwọnni-ẹnyi, y'a marịnghọ nị ihiẹn i a sụọghọ m.” Jesu nọ sịzị a, “Lepụ atụnrụn m ẹnya.” 
JHN.21.17	Jesu nọ jụzị a ya hụn mẹ ẹ mgbe ẹtọ, “Saịmọnụ nwa Jọnụ, ihiẹn m a sụọghọ ị?” Ọ nọ fụ Pita nị Jesu jụ a mgbe ẹtọ, “Ihiẹn m a sụọghọ ị?” Pita nọ sị a, “Di-nwọnni-ẹnyi, y'a marịnghọ ihiẹn ile; y'a marịnghọ nị ihiẹn i a sụọghọ m.” Jesu nọ sị a, “Lepụ atụnrụn m ẹnya. 
JHN.21.18	M rị a gwa ị ezioku, ebe ị rị okoro, y'e kọnrin, e jẹn ebe ọwụlẹ sụọn'ị; kanị ị kagụ ẹgẹdi, i jẹnkọ d'a tịnpụ ẹka ị, ndị ọzọ e yimẹ i ẹwuru i, we i shi ebe i chọlẹni n'i jẹn.” 
JHN.21.19	(Jesu gi ihiẹnni o ku ghọsị ụdị ọnwụn Pita jẹnkọ d'a nwụn gi wẹhẹni Osolobuẹ ọghọ).
JHN.21.19	Jesu e kugụ ihiẹnni, ọ nọ sị Pita, “Sọnmẹ m!”
JHN.21.20	Pita e lee ẹnya azụụn, ọ nọ hụn onyẹ nsọnmazụụn hụ ihiẹn ẹ a sụọ Jesu k'o sọnkọ wẹ, (hụn nọkunmẹ Jizọsị ogẹn wẹ gi rị e ri ihiẹn-oriri ẹnyasị ụhụọhịn ahụn, hụn sị Jizọsị, “Di-nwọnni-ẹnyi, onyẹ jẹnkọ d'e re i?”) 
JHN.21.21	Ogẹn Pita gi hụn a, ọ nọ jụma Jesu, “Di-nwọnni-ẹnyi, okẹnnyẹni nkẹ?”
JHN.21.22	Jizọsị nọ sị a, “Omẹni m chọ n'ọ rị ndụn d'e ru mgbe m bịa, ele hụn biri i? Sọnmẹ m!” 
JHN.21.23	Ya okuni nọ kpọgbama imẹ igunrun ndị e sọn Jesu, nị onyẹ nsọnmazụụn a nị anwụnkọ. Kanị, Jizọsị ekuni n'ọ nwụnkọ, ihiẹn o ku wụ, “Omẹni, m chọ n'ọ rị ndụn d'e ru mgbe m bịa, ele hụn biri i?”
JHN.21.24	Onyẹ nsọnmazụụn a ahụn wụ hụn rị nwan e ku oku ihiẹn ndịnị; ịya detuzikwọ ndịnị wẹ; ẹnyi a marịnghọ nị ihiẹn o ku wụ ezioku.
JHN.21.25	O nwọnzighọ ihiẹn bu ọda Jesu mẹ. Omẹni wẹ dechanrịn wẹ ile ohu-ohu, e roghọ m'a nị ụwa ile erugụkọ ẹkụkwọ wẹ sikọ d'e gi de wẹ.
ACT.1.1	Tiofilọsụ, imẹ ẹkụkwọ nke ibuzọ, m de ihiẹn ile Jesu rụn lẹ ihiẹn ile ọ kuzi, ghakwọrị ogẹn o gi bidọn ọrụn a 
ACT.1.2	d'e ru ụhụọhịn hụ wẹ weri ẹ shi elu-igwee, kẹ o gigụ ikẹn Mmọn-nsọ gwa ndị-ozi hụ pụ-ichẹn ọ họpụha ihiẹn wẹ jẹnkọ d'e mẹ.
ACT.1.3	Ogẹn o gi tagụ afụnfụn, nwụnhụngụ, ọ hụ a bịa d'e kunrun ndị-ozi hụ pụ-ichẹn ọrọgbọ akpọhịn ọgụnnaị, e gi ụzọ rị ichẹn-ichẹn a ghọsị wẹ n'ọ ghagụọ ọnwụn lihi, a gwa wẹ oku Alị-eze Osolobuẹ. 
ACT.1.4	Ụhụọhịn ohu, ebe ya lẹ wẹ rị e ri ihiẹn-oriri, ọ nọ sị wẹ, “Aghakwọlẹ ni Jerusalẹm pụ; ka cheri ni onyẹ ahụn Nẹdi m kwe nkwa n'o k'e zihẹ, hụn m gwa ụnụ oku ẹ. 
ACT.1.5	Jọnụ gi mirin mẹ mirin-Chuku; kanị, o gini d'e mẹ akpọhịn ole-lẹ-ole, wẹ k'e gi Mmọn-nsọ mẹ ụnụ mirin-Chuku.”
ACT.1.6	Ogẹn wẹ gi zuzi, wẹ nọ jụma a, “Di-nwọnni-ẹnyi, n'ị gbapụha nwan alị ẹnyi wụ Izrẹlụ ẹka ndị rị a kịnị ẹnyi nị ẹnyi kịmazị enwẹn ẹnyi?”
ACT.1.7	Ya Jizọsị nọ shịarị wẹ, sị, “Chuku-Nẹdi gi ẹka e ku ogẹn lẹ ụdị ogẹn ndị ahụn, ẹlẹ hụn ụnụ e gi marịn. 
ACT.1.8	Kama, ụnụ jẹnkọ d'e nwọnhẹn ikẹn ogẹn Mmọn-nsọ e gi hidankwasịgụ ụnụ, ụnụ a wụrụ ndị ọshẹri m imẹ Jerusalẹm lẹ imẹ Judia ile lẹ imẹ Sameria d'e ru ebe ụwa ru.” 
ACT.1.9	O kugụ ihiẹnni, ebe wẹ rị e lee ẹ, o buli elu, orukpu nọ kpumẹ ẹ, ahụnzịnị w'a. 
ACT.1.10	Hụn ahụn wẹ rị e lee igwere moo k'ọ lakọ, ikẹnnyẹ ẹbụọ yi ẹwuru ọchan tueni nọ nwọnpụha idẹnmizi, turuyeni wẹ, 
ACT.1.11	sị wẹ, “Ikẹnnyẹ Galili, kị ụnụ turuni ebeni e lee igwere moo? Jesuni wẹ weri ebe ụnụ rị weshi elu-igwee jẹnkọ d'e kinhẹn kẹ ụnụ dọn nwan hụn a k'ọ lakọ elu-igwee.”
ACT.1.12	Ya ndị nsọnmazụụn Jesu nọ gha ugu hụ w'a kpọ Olivẹtị, hụn nọkunmẹ Jerusalẹm lakin Jerusalẹm, ijẹn Ụhụọhịn Ezumikẹn hụn wụ nkirishi maịlị. 
ACT.1.13	A banye wẹ obodo hụ, ya wẹ nọ shi mmughẹ hụ rị ibe elu hụn w'a nọdị. Wẹ wụ ndịnị: Pita, Jọnụ, Jemisi, Andrụ; Filipu lẹ Tamọsị, Batolomi lẹ Matiu, Jemisi nwa Alịfịọsụ lẹ Saịmọnụ lẹ Judasị nwa Jemisi. Saịmọnụ te rị ndị hụn gi ẹka ikẹn a nwan nị wẹ chụpụ ndị Rom rị a kị alị wẹ. 
ACT.1.14	Ndịnị ile gi obi ohu e bu enwẹn wẹ e che imẹ ekpere, uwẹ lẹ ikpoho ndị ọzọ lẹ Meri nnẹ Jizọsị lẹzi umunẹ Jizọs ikẹnnyẹ.
ACT.1.15	Ogẹnni kẹ Pita gi lihi ọtọ imẹ igunrun ndị kwerini, gwama wẹ oku. Wẹ rị ihiẹn nọ kẹ mmadụ ọgụn-isin gbakikomẹ ebẹhụ. Ọ sị wẹ, 
ACT.1.16	“Umunẹ m, Ẹkụkwọ-nsọ jẹnkọ d'e mẹzurịrị. O mẹgụọ nwan ebe Judasị rị nọkẹ kẹ Mmọn-nsọ dọn ku ghahanị Defidi, banyeni Judasị hụn duhẹ ndị nwụnrụn Jesu. 
ACT.1.17	Makẹni, o te wụ onyẹ ohu imẹ ẹnyi; o te nwọnghọ ogbo ẹ imẹ ọrụnnị.” Ya kẹ Pita ku.
ACT.1.18	(Makẹni, okẹnnyẹ ahụn wụ Judasị gi egho eje-ihiẹn hụ o mẹ ṅọnrin alị: ọ dan, gi isi zu alị, ẹfọ a nọ gbawa, akụ-ẹfọ a nọ yọpụha. 
ACT.1.19	Ndị ile bi imẹ Jerusalẹm nụ ihiẹnni, wẹ nọ gi asụsụ wẹ kpọ alị hụ, “Hakẹludama” ya wụ “Ogige ẹdeke.”)
ACT.1.20	Ya Pita nọ kusọnmẹ, sị, “Makẹni wẹ de ẹ imẹ Ẹkụkwọ Ẹbụ-ọma, sị,
ACT.1.20	‘Wẹ la ụlọ a tọ okpokoro;
ACT.1.20	onyẹ ọwụlẹ ebilẹ ẹ;
ACT.1.20	onyẹ ọzọ ya weri ọkwa a.’
ACT.1.21	Ya wụ nwan nị onyẹ ọzọ jẹnkọ d'e sọn ẹnyi wụrụ ọshẹri. O k'a wụrịrị onyẹ ohu imẹ ikẹnnyẹ ndị hụ sọnni ẹnyi ogẹn hụ ile Di-nwọnni-ẹnyi wụ Jesu gi bi imẹ igunrun ẹnyi — 
ACT.1.22	ghakwọrị ogẹn Jọnụ gi rị e mẹ mirin-Chuku d'e ru ụhụọhịn wẹ gha imẹ igunrun ẹnyi weri Jesu shi elu-igwee. Onyẹ hụ sikọ d'e sọn ẹnyi a shịa ẹri nị Jesu a ghagụọ ọnwụn lihi.”
ACT.1.23	Ya wẹ nọ họpụha madụ ẹbụọ: Josẹfụ lẹ Matịasị. W'a kpọ Josẹfụ Basabasị, a kpọzịkwọ a Jọstusu. 
ACT.1.24	Ya wẹ nọ mẹ ekpere, sị, “Di-nwọnni-ẹnyi, ịyụ marịn obi ịhịan ile; dodo, ghọsị ẹnyi onyẹ ị họrị imẹ madụ ẹbụọnị, 
ACT.1.25	n'o weri ọkwa lẹ ọrụn onyẹ-ozi pụ-ichẹn, hụn Judasị latọ jẹnmẹ ebẹhụ furun'ẹ.” 
ACT.1.26	A tụ wẹ mkpọ, ọ nọ nwụn Matịasị; wẹ nọ we ẹ cheni ndị-ozi pụ-ichẹn mmanaị hụ.
ACT.2.1	O ru ụhụọhịn Mmẹmmẹ Pẹntikọsụ
ACT.2.2	Idẹnmizi, ụzụn nọ kẹ okẹn ufere rị a kpọnị nọ gha elu-igwee bịa, jun mmụlọ wẹ nọdị. 
ACT.2.3	Wẹ nọ hụn ihiẹn nọ kẹ ire ọkụn pụhasọnmẹni, nọkwasị onyẹ-onyẹ imẹ wẹ. 
ACT.2.4	Mmọn-nsọ nọ jun imẹ wẹ ile, wẹ nọ gi asụsụ alị ndị ọzọ kumẹ, e kushi ikẹn kẹ Mmọn-nsọ dọn ye onyẹ onyẹ.
ACT.2.5	Ndị Ju e feshi Osolobuẹ ikẹn gha alị ile rị elu-ụwa bịa Jerusalẹm ogẹn ahụn d'a nọdị. 
ACT.2.6	Ogẹn wẹ gi nụ ụzụnnị, igunrun ịhịan nọ gbakikomẹ. Ọ tụ wẹ ẹnya, makẹni onyẹ-onyẹ hụ a nụ kẹ wẹ rị a sụ asụsụ alị ọ gha bịa. 
ACT.2.7	Ọ tụ wẹ ẹnya, gba wẹ ngharị-ẹnya ọda-ọda; wẹ nọ sị, “Ẹlẹ ndị Galili wụ ndịnị rị e ku oku? 
ACT.2.8	Nanị onyẹ-onyẹ imẹ ẹnyi dọn nwan rị a nụ asụsụ alị wẹ nọ mụ a? 
ACT.2.9	Kẹ ndị Patịa kẹ ndị Mẹdịa kẹ ndị Ẹlam; kẹ ndị bi Mẹsopotemịa lẹ Judia lẹ Kapadoshịa lẹ Pọntusu lẹ Eshịa 
ACT.2.10	lẹ Frigia lẹ Pamfilia lẹ Ijiptu lẹ ẹgbẹrẹ Libia ndị hụ nọchimẹ Saịrini lẹ ndị bi alị ndị Rom, 
ACT.2.11	kẹ ndị Ju kẹti-kẹti kẹ ndị gha ofufe ọzọ sọnmẹ ofufe ndị Ju; kẹ ndị gha alị Kriti bịa lẹ ndị Arabụ. Ẹnyi ile hụ a nụ kẹ wẹ rị e gi asụsụ ẹnyi e ku oku okẹn ọrụn-atụmẹnya Osolobuẹ rụnsọnmẹ.”
ACT.2.12	Ọ tụ wẹ ile ẹnya, gba wẹ ngharị-ẹnya; wẹ hụ a jụ ibe wẹ, “Kị ọnwan wụ?”
ACT.2.13	Kanị ndị ọzọ hụ a mụ ẹmụ, a sị, “E gigụọ wẹ manya ọhụn ragbu enwẹn wẹ!”
ACT.2.14	Ya kẹ Pita lẹ ndị-ozi pụ-ichẹn mmanaị ibe ẹ nọ lihi ọtọ, Pita nọ weshi olu elu gwa ndị hụ gbazuni oku: ọ sị wẹ, “Ndị Ju ibe m lẹ ndị ile bi Jerusalẹm, nị m kọwa nị ụnụ ihiẹnni rị e mẹni; gọnni m ntịn ọhụnma-ọhụnma. 
ACT.2.15	Manya arị a tụ ndịnị kẹ ụnụ dọn rị e ro, kaka — o mẹkẹdẹ nwan ụtụntụn, ọkụrọkụ itenẹi sụọ rọhụ. 
ACT.2.16	Mba! Ihiẹnni kẹ Osolobuẹ gi Juwẹlụ onyẹ-amụma ku, sị,
ACT.2.17	‘Osolobuẹ sị,
ACT.2.17	“Ogẹn ikpanzụụn,
ACT.2.17	m jẹnkọ d'e hu Mmọn-nsọ m kpu ịhịan ile.
ACT.2.17	Ụmụ ụnụ ikẹnnyẹ lẹ ikpoho
ACT.2.17	k'e bu amụma;
ACT.2.17	ikorọbịa ụnụ k'a hụn ọhụn;
ACT.2.17	ikẹnnyẹ-ọba ụnụ k'a rọ nrọ.
ACT.2.18	Ẹghẹẹ, ogẹn hụ,
ACT.2.18	m k'e hu Mmọn-nsọ m kpu idibo m —
ACT.2.18	kẹ ikẹnnyẹ kẹ ikpoho,
ACT.2.18	e bu wẹ amụma.
ACT.2.19	M k'a ghọsịsọnmẹ ihiẹn atụmẹnya elu-igwere,
ACT.2.19	ghọsịsọnmẹ ahịma elu-ụwa —
ACT.2.19	kẹ ẹdeke kẹ ọkụn kẹ ẹnwụnrụn.
ACT.2.20	Ẹnyanwụn jẹnkọ d'a gba ishi,
ACT.2.20	ifọn e nwunmẹ ẹdeke-ẹdeke,
ACT.2.20	Ụhụọhịn Di-nwọnni-ẹnyi kebe ru,
ACT.2.20	okẹn ụhụọhịn ahụn pụ ichẹn.
ACT.2.21	Ogẹn hụ,
ACT.2.21	onyẹ ọwụlẹ hụn k'a kpọku ẹfan Di-nwọnni-ẹnyi
ACT.2.21	k'e nwọn nzụọpụha.” ’
ACT.2.22	“Ndị Izrẹlụ, gọn ni ntịn ihiẹn m rị e ku! Jizọsị onyẹ Nazarẹtị wụ okẹnnyẹ hụn Osolobuẹ ghọsịchanrịn ụnụ ọhụnma-ọhụnma nị ya zihẹ ẹ — ghahanị ọrụn-atụmẹnya lẹ ahụnlele lẹ ihiẹn-nghọsị bu ọda o gi ẹ rụn imẹ igunrun ụnụ, hụn ụnụ marịn. 
ACT.2.23	Kanị ihiẹn Osolobuẹ rotọ kaye nọ mẹ, ụnụ nọ we ẹ ye ndị alị ọzọ marịnlẹni Osolobuẹ, wẹ nọ kpọgbuni ụnụ ya elu obe. 
ACT.2.24	Kanị Osolobuẹ nọ gha ọnwụn weli ẹ, gha ẹka ọnwụn gbapụha a, makẹni ọnwụn as'ẹka kwọndọn ẹ. 
ACT.2.25	Defidi e kughọ oku ẹ, sị,
ACT.2.25	‘M'a hụn Di-nwọnni-ẹnyi
ACT.2.25	ogẹn ile k'ọ nọyeni m;
ACT.2.25	ebe o mẹ ni ọ rị m ẹka-nni,
ACT.2.25	emẹhunmẹkọ m.
ACT.2.26	Ya haịn obi gi a sụọ m ụsụọ;
ACT.2.26	ya haịn ẹbụ gi a rị m ọnụ.
ACT.2.26	Ẹhụ m k'e zu nwan ikẹn,
ACT.2.26	makẹni m nwọn olilẹnya.
ACT.2.27	Makẹni y'a lakọ m tọ alị-mmọn;
ACT.2.27	y'a nịkọ Onyẹ-nsọ ị rehi.
ACT.2.28	Y'e mẹgụọ m marịn ụzọ ndụn;
ACT.2.28	y'e mẹ m a ghọghọ nị mmẹ lẹ yụ rị.’
ACT.2.29	“Umunẹ m, m k'a gwapụ ụnụ nị nẹdi ẹnyi kanị wụ Defidi a nwụnhụnghọ, e li wẹ ẹ; ili ẹ rịkwọ nwan ebeni d'e ru tannị. 
ACT.2.30	Kanị makẹni Defidi wụ onyẹ-amụma lẹni Defidi a marịngụọ nị Osolobuẹ kwe ẹ nkwa, kun enwẹn ẹ, n'o jẹnkọ d'e tumẹ nwa Defidi eze elu ukpo ẹ, 
ACT.2.31	Defidi hụntọ ihiẹnni. Ya kẹ ọ nọ ku ẹ nị Kraịstị, Onyẹ Hụ Osolobuẹ Tumẹ, jẹnkọ d'a gha ọnwụn lihi, nị alanị w'a tọ imẹ ili lẹni ẹhụ a eretọnị imẹ ili. 
ACT.2.32	Osolobuẹ a ghagụọ nwan ọnwụn weli Jesuni, ẹnyi ile rị ihun ụnụ kikẹnni gi ẹnya ẹnyi hụn a. 
ACT.2.33	Osolobuẹ e weshigụọ a elu-igwee ebe ọghọ rị ẹka-nni Osolobuẹ; ọ nahangụọ Chuku-Nẹdi Mmọn-nsọ hụ Chuku-Nẹdi kwe nkwa a, ọ nọ nwan hupụha ihiẹnni ụnụ rị a hụn lẹ hụn ụnụ rị a nụ. 
ACT.2.34	Makẹni Defidi aghanị ọnwụn lihi lashi elu-igwee, kama ya lẹ enwẹn ẹ e kughọd'a, sị,
ACT.2.34	‘Di-nwọnni-ẹnyi sị Di-nwọnni m,
ACT.2.34	“Nọdị alị ẹka-nni m,
ACT.2.35	d'e ru mgbe m gi ndị-iṅẹnrẹn i
ACT.2.35	mẹmẹ ihiẹn i gi a tụkwasị ụkụ.” ’
ACT.2.36	Ndị Izrẹlụ ile, ya we nwan ụnụ ẹnya nị Osolobuẹ e mẹọlẹ Jesuni ụnụ kpọgbu elu obe wụrụ Onyẹ nwọn ihiẹn ile lẹ Onyẹ-nzụọpụha hụ ụnụ rị e lee ẹnya a
ACT.2.37	Ogẹn wẹ gi nụ ihiẹnni, o gbu wẹ mgbu obi ọda-ọda. Wẹ nọ sị Pita lẹ ndị-ozi pụ-ichẹn ibe ẹ, “Umunẹ, kị ẹnyi e mẹ nwan?” 
ACT.2.38	Pita nọ za wẹ, sị, “Onyẹ-onyẹ imẹ ụnụ ya rogharị, ni wẹ gi ẹfan Jizọs Kraịstị mẹ ẹ mirin-Chuku, Osolobuẹ a gbagharị a njọ, ogẹn ahụn, o nwọnhẹn oyiye hụ wụ Mmọn-nsọ. 
ACT.2.39	Makẹni ụnụ kẹ Osolobuẹ kwe nkwanị n'o k'e zihẹ Mmọn-nsọ — ụnụ lẹ ụmụ ụnụ lẹ ndị rị ebe teni — onyẹ ọwụlẹ Di-nwọnni-ẹnyi wụ Osolobuẹ ẹnyi k'a kpọ oku.”
ACT.2.40	Pita a gwazịghọ wẹ ihiẹn bu ọda, gi ẹ dọ wẹ ẹka-ntịn, a sị wẹ, “Zụọpụha nị enwẹn ụnụ imẹ agbọnị zinlẹni!” 
ACT.2.41	Wẹ nọ mẹ ndị ile nabanhan ozi ẹ mirin-Chuku. Ihiẹn nọ kẹ madụ nnụ-uku ẹtọ (3,000) banyeni wẹ ụhụọhịn hụ. 
ACT.2.42	Ndịnị ile nọ bu enwẹn wẹ che nkuzi ndị-ozi hụ pụ-ichẹn, izu iko ofufe, iri Oriri-nsọ lẹ imẹ-ekpere.
ACT.2.43	Onyẹ-onyẹ hụ e gi egun Osolobuẹ e bi, Osolobuẹ hụ e gi ndị-ozi hụ pụ-ichẹn a rụn ọrụn-atụmẹnya lẹ ihiẹn-nghọsị bu ọda. 
ACT.2.44	Ndị ile kwerini hụ e mẹgbama; onwọnni onyẹ kpọ ihiẹn ẹ nke ya sụọ. 
ACT.2.45	W'e re alị lẹ ihiẹn ndị ọzọ wẹ nwọn, e ke egho ẹ e ye onyẹ-onyẹ kẹ mkpa wẹ dọn rị.
ACT.2.46	Wẹ hụ e gi obi ohu e zu imẹ Ụlọ-nsọ ụhụọhịn-ụhụọhịn; e ri Oriri-nsọ ụlọ-ụlọ; e gi ịghọghọ lẹ ịshịapụ-ẹfọ e rigbama ihiẹn-oriri iwe wẹ, 
ACT.2.47	a ja Osolobuẹ mma; ihiẹn wẹ hụ a sụọ ịhịan ile. Ụhụọhịn-ụhụọhịn, Di-nwọnni-ẹnyi hụ e bucheni wẹ ndị hụn ọ rị a zụọpụha.
ACT.3.1	Ụhụọhịn ohu, Pita lẹ Jọnụ jẹn Ụlọ-nsọ ogẹn ekpere ọkụrọkụ ẹtọ efinnaị. 
ACT.3.2	O nwọn okẹnnyẹ ohu dan ngụrọ kete wẹ mụl'a hụn w'e buhẹ ebẹhụ. Ụhụọhịn ile kẹ wẹ gi e butọ a ọnụ-mgbọn rị Ụlọ-nsọ hụn w'a kpọ “Ọnụ-mgbọn Ma mma,” kẹni ọ hụn ụzọ a rịọ ndị rị a banye imẹ Ụlọ-nsọ ihiẹn. 
ACT.3.3	Ogẹn okẹnnyẹ hụ gi hụn Pita lẹ Jọnụ kẹ wẹ banyekọ Ụlọ-nsọ, ọ nọ rịọma wẹ ihiẹn. 
ACT.3.4	Pita nọ bu ẹnya zinmẹ ẹ, Jọnụ nkẹ e buzi ẹnya zinmẹ ẹ. Ya Pita nọ sị a, “Bu ẹnya zinmẹ ẹnyi!” 
ACT.3.5	Okẹnnyẹ hụ nọ bu ẹnya zinmẹ wẹ, a tụ ẹnya nị wẹ ye ẹ ihiẹn. 
ACT.3.6	Kanị Pita nọ sị a, “Egi m egho, kanị, m jẹnkọ d'e ye i ihiẹn m nwọn: ghahanị ẹfan Jesu Kristi onyẹ Nazarẹtị lihi ọtọ n'i jẹnmẹ ijẹn!” 
ACT.3.7	O kwọndọn okẹnnyẹ hụ ẹka-nni, weli ẹ. Ozigbo, ụkụ-alị okẹnnyẹ ahụn lẹ olu-ụkụ a nọ kẹnrẹn. 
ACT.3.8	Okẹnnyẹ hụ nọ felihi ọtọ, jẹnmẹ ijẹn; o sọn wẹ banye Ụlọ-nsọ, e jẹn ijẹn, a wụshi elu, a ja Osolobuẹ mma. 
ACT.3.9	Ịhịan ile hụn a k'ọ rị e jẹnhunmẹ, a ja Osolobuẹ mma, 
ACT.3.10	wẹ nọ hụn nị ịya wụ onyẹ hụn te a nọdị alị Ọnụ-mgbọn Ma Mma a rịọ ụrịọ. Ihiẹnni mẹn'ẹ tụ wẹ ẹnya, gba wẹ ngharị-ẹnya.
ACT.3.11	Hụn ahụn ọ nyankụnma Pita lẹ Jọnụ ebẹhụ w'a kpọ Ẹtu-ụlọ Solomọnụ, ịhịan ile nọ gbaha d'e fihunmẹ wẹ makẹni ihiẹnni mẹni tụ wẹ ile ẹnya ọda-ọda. 
ACT.3.12	Ogẹn Pita gi hụn ihiẹnni, ọ nọ sị ndị ahụn, “Ndị Izrẹlụ, kị ihiẹnni rị a tụnị ụnụ ẹnya? Kị ụnụ gbanị ẹnyi ilee nọkẹ sị ikẹn ẹnyi mọbụ ezi-omumẹ ẹnyi kẹ ẹnyi gi mẹ okẹnnyẹni jẹnmẹ ijẹn? 
ACT.3.13	Osolobuẹ Ebraham lẹ Aziki lẹ Jekọpụ, Osolobuẹ ndị nẹdi ẹnyi wẹ kanị, e yegụọ odibo ẹ wụ Jizọsị ọghọ — Jizọsị, hụn ụnụ we ye wẹ gbu, hụn ụnụ jụ idẹnya Paịleti — ọsụọn'a nị Paịleti e te sịgụọ n'ọ hapụ a. 
ACT.3.14	Ụnụ a jụ Onyẹ-nsọ hụ, Onyẹ ahụn nwọnlẹni ihiẹn o mẹ, sị wẹ hapụnị ụnụ izighẹ. 
ACT.3.15	Ụnụ nọ gbu onyẹ hụn e ye ndụn, kanị Osolobuẹ nọ gha ọnwụn weli ẹ. Ihiẹnni mẹye ẹnyi ile ẹnya. 
ACT.3.16	Ghahanị okukwe, ẹfan a e mẹgụọ okẹnnyẹni kẹnrẹn, okẹnnyẹni ụnụ a hụn, okẹnnyẹni ụnụ marịn. Ẹghẹẹ, ịtụkwasị Jesu obi kẹ okẹnnyẹni gi nwan dịnhịn idẹnya ụnụ ile.
ACT.3.17	“Umunẹ m, a marịnghọ m nị ụnụ amarịn haịn ụnụ gi mẹ ihiẹnni, kẹ ụnụ kẹ ndị-isi ụnụ. 
ACT.3.18	Kanị ẹnịna kẹ Osolobuẹ dọn nwan mẹzu ihiẹn o gi ndị-amụma ile ku mbụ-mbụ, nị Onyẹ-nzụọpụha hụ o tumẹ k'a ta afụnfụn. 
ACT.3.19	Rogharị nị nwan ụnụ e kinhẹn n'o finchanpụ ụnụ njọ, 
ACT.3.20	kẹni ogẹn ru, Di-nwọnni-ẹnyi a gha elu igwee mẹ ndụn banzị ụnụ, o zihẹni ụnụ Onyẹ Nzụọpụha hụ o tumẹni ụnụ, hụn wụ Jizọsị, 
ACT.3.21	hụn k'a rịgụdẹ elu-igwee d'e ru ogẹn Osolobuẹ k'e gi dọnzichanrịn ihiẹn ile, nọkẹ kẹ Osolobuẹ dọn ku mbụ-mbụ ghahanị ọnụ ndị-amụma a rị nsọ.
ACT.3.22	“Nke Mozizi, Mozizi sị, ‘Di-nwọnni-ẹnyi wụ Chuku ụnụ jẹnkọ d'a gha imẹ ndị nke ụnụ wepụhanị ụnụ onyẹ-amụma k'o dọn wepụha m. Ụnụ k'e gọnrịrị ntịn ihiẹn ile onyẹ-amụma hụ k'a gwa ụnụ. 
ACT.3.23	Onyẹ gilẹni ihiẹn onyẹ amụma hụ ku dọn, e gbupụ w'a imẹ ndị Izrẹlụ.’
ACT.3.24	“Ndị-amụma ndị ọzọ ile zi ozi e kuzighọ oku ihiẹn ndịnị rị e mẹ ogẹnni, ghakwọrị Samuẹlụ d'e ru ndị amụma ndị ọzọ ile. 
ACT.3.25	Ụnụ kẹ ozi ndị-amụma jẹnni, ya lẹ nkwa Osolobuẹ kwe ndị nẹdi ụnụ kanị: ọ sị Ebraham nẹdi ụnụ, ‘Ẹka onyẹ hụ k'a gha ị ẹhụ pụha kẹ ndị alị ile rị elu-ụwa k'a gha nwọn ngọzi.’ 
ACT.3.26	Ogẹn Osolobuẹ gi wepụha odibo ẹ, ọ nọ bu ụzọ zihẹni ụnụ ya, n'ọ gọzi ụnụ, ghahanị imẹ onyẹ-onyẹ imẹ ụnụ pụha imẹ njọ a.”
ACT.4.1	Ogẹn Pita lẹ Jọnụ gi rị a gwa ndị alị oku, ndị nchụn-ẹjan lẹ onyẹ-isi ndị e lepụ Ụlọ-nsọ ẹnya lẹ ụfọdụ ndị itu-Sadusi nọ bịa d'e kunrun wẹ. 
ACT.4.2	Ize hụ e ze wẹ ọda-ọda makẹni wẹ rị e gi oku Jesu a gwa wẹ nị ndị nwụnnị jẹnkọ d'e lihi. 
ACT.4.3	Wẹ nọ nwụnrụn Pita lẹ Jọnụ butọgụ ụlọ-ngan d'e ru mgbe eki fọn, makẹni eki e gigụọ. 
ACT.4.4	Kanị ndị bu ọda nụ ozi Pita wẹ kweri, ya ndị kwerini nọ ru ikẹnnyẹ nnụ-uku isẹn
ACT.4.5	Eki e fọn, ndị-isi nkịkwama ile nọ zu imẹ Jerusalẹm: kẹ ndị-isi kẹ ndị nkuzi-Iwu 
ACT.4.6	kẹ Anasị wụ onyẹ-isi nchụn-ẹjan lẹ Kayafasị lẹ Jọnụ lẹ Alẹzanda lẹ ndị ọzọ rị ebọn onyẹ-isi nchụn-ẹjan. 
ACT.4.7	Wẹ nọ wepụha Pita lẹ Jọnụ ihun wẹ, jụma wẹ, sị, “Elee ikẹn mọbụ ẹfan kẹ ụnụ gi mẹ ihiẹnni?” 
ACT.4.8	Ya kẹ Pita hụn Mmọn-nsọ jun imẹ ẹ nọ za wẹ, sị, “Ndị-ndu lẹ ndị-isi, 
ACT.4.9	omẹni ihiẹn rị mma wẹ mẹni onyẹ ngụrọ kẹ wẹ rị a jụnị ẹnyi ụtaa tannị, a jụ kẹ nanị k'o dọn dịnhịn, 
ACT.4.10	ụnụ lẹ ndị Izrẹlụ ile, marịn nị nwan nị ẹfan Jesu Kristi onyẹ Nazarẹtị, onyẹ ụnụ kpọgbu elu-obe, onyẹ Osolobuẹ gha ọnwụn weli, mẹ ẹ ẹhụ gi rị okẹnnyẹni wuzo ihun ụnụ ikẹn. 
ACT.4.11	Jesuni wụ
ACT.4.11	‘Ọmụma hụ’ ụnụ ‘ndị rị a tụn ụlọ jụ’,
ACT.4.11	hụn ‘wụrụ nwan ọmụma gi ụlọ.’
ACT.4.12	Onwọnni onyẹ ọzọ nzụọpụha gha ẹka a a bịa, makẹni onwọnni ẹfan ọzọ rị okpuru elu-igwee hụn Osolobuẹ ye ịhịan n'o gi nwọn nzụọpụha karị ẹfan Jesu.”
ACT.4.13	A hụn wẹ kẹ Pita lẹ Jọnụ dọn rị e ku, e kushi ẹ ikẹn, bụ a marịngụọ wẹ nị ejẹnni wẹ ụlọ-ẹkụkwọ, ejẹnni wẹ ọzụnzụn, ọ tụ wẹ ẹnya; ya wẹ nọ ghọta nị wẹ lẹ Jesu a wịọlẹ haịn. 
ACT.4.14	Kanị ebe o mẹ ni okẹnnyẹ hụ dịnhịnnị turuyeni wẹ ebẹhụ, asanị wẹ ẹka sị wẹ ihiẹn ọwụlẹ.
ACT.4.15	Ya wẹ nọ sị Pita lẹ Jọnụ yeni wẹ efe ẹkẹrẹ, wẹ ile nọ tụgbama iroro, sị, 
ACT.4.16	“Kị ẹnyi k'e gi ndịnị mẹ? O wegụọ ịhịan ile bi Jerusalẹm ẹnya n'a rụngụọ wẹ ọrụn atụmẹnya pụ-ichẹn — ẹnyi as'ẹka sị o mẹni. 
ACT.4.17	Kanị, amamgbe okuni a kpọkarị ẹnịna, nị ẹnyi dọ wẹ ẹka-ntịn, sị wẹ ezizilẹ ozini wẹ rị e gi ẹfannị e zi.”
ACT.4.18	Ya wẹ nọ kpọbanhanzị wẹ, gba wẹ mkpịnsịn ẹka ẹnya ọhụnma-ọhụnma wẹ egizilẹ ẹfan Jesu ku oku mọbụ kuzi ihiẹn ọwụlẹ! 
ACT.4.19	Kanị Pita lẹ Jọnụ nọ shịarị wẹ, sị, “Ku ni nwan o mẹni ọ hụghọ mma ẹnya Osolobuẹ nị ẹnyi gọn ụnụ ntịn karị Osolobuẹ; 
ACT.4.20	kanị, ẹnyi nwẹn ekubehikọ ihiẹn ẹnyi hụn lẹ ihiẹn ẹnyi nụ.” 
ACT.4.21	Ogẹn wẹ gi rọngụzị Pita lẹ Jọnụ egun, wẹ nọ hapụ wẹ, ebe o mẹni ahụnnị wẹ ihiẹn wẹ e kwọndọn ẹka ye wẹ afụnfụn, makẹni ịhịan ile rị a ja Osolobuẹ mma yeni ihiẹn mẹni, 
ACT.4.22	makẹni okẹnnyẹ hụ wẹ gi ọrụn-atụmẹnyanị zụọ karị nwa ahụa ọgụnnaị.
ACT.4.23	Ogẹn wẹ gi hatugụ wẹ, wẹ nọ laburu ndị itu-Kraịstị ibe wẹ. Wẹ nọ gwa wẹ ihiẹn ile ndị-isi nchụn-ẹjan lẹ ndị-isi gwa wẹ. 
ACT.4.24	Ogẹn wẹ gi nụ ihiẹnni, wẹ ile nọ gi obi ohu kpọku Osolobuẹ, sị, “Di nwọnni ẹnyi, onyẹ hụn ihiẹn ile rị okpuru ẹ, Onyẹ hụn ke elu-igwere lẹ ụwa lẹ ohimin lẹ ihiẹn ile rị imẹ wẹ, 
ACT.4.25	ịyụ gi Mmọn-nsọ ku oku ghahanị ọnụ nẹdi ẹnyi kanị wụ Defidi, hụn wụ odibo
ACT.4.25	‘Kị ndị alị ọzọ rị e buni olulu?
ACT.4.25	Kị ndị alị ichẹn-ichẹn rị e zuni umẹ la iwi?
ACT.4.26	Ndị-nze ụwa e kọnrinsọnmẹ agha;
ACT.4.26	ndị rị a kịnị e zu d'e bunụmanị
ACT.4.26	Di-nwọnni-ẹnyi lẹ Onyẹ hụn o tumẹ
ACT.4.27	Ezioku-ezioku, Hẹrọdụ lẹ Pọntius Paịleti lẹ ndị alị ndị ọzọ lẹ ndị Izrẹlụ e zughọ imẹ obodoni, bunụmanị odibo-nsọ ị wụ Jizọsị hụn ị tumẹ. 
ACT.4.28	Ya kẹ ihiẹn i kwademẹtọ nọ gha ẹka wẹ bụn. 
ACT.4.29	Di-nwọnni-ẹnyi, lee nwan egun wẹ rị e rọn ndị idibo i; dodo ye idibo i obi kushi oku i ikẹn, 
ACT.4.30	y'a tịnpụ ẹka zụọ ndị emu rị a kụ, rụn ihiẹn-nghọsị lẹ ọrụn-atụmẹnya ghahanị ẹfan odibo-nsọ ị wụ Jesu.”
ACT.4.31	E mẹgụ wẹ ekpereni, ebẹhụ wẹ nọ zu nọ mẹhunmẹ, Mmọn-nsọ nọ jun wẹ ile, wẹ hụ e kushi oku Osolobuẹ ikẹn.
ACT.4.32	Ndị ile kwerini hụ e gi obi ohu e bi, e ro ihiẹn ohu; onwọnni onyẹ kpọ ihiẹn o nwọn nke ẹ, kama, wẹ weri ẹ nị wẹ ile gba nwọn ihiẹn ile. 
ACT.4.33	Ndị-ozi hụ pụ-ichẹn hụ a rụn okẹn ihiẹn wẹ gi a ghọsịchanrịn nị Di-nwọnni-ẹnyi wụ Jesu a ghagụọ ọnwụn lihi nke-esi; Osolobuẹ hụ e yeni wẹ ẹka ọhụnma-ọhụnma. 
ACT.4.34	Onwọnni onyẹ ihiẹn a kọ imẹ wẹ. Makẹni, ndị nwọn alị mọbụ ụlọ hụ e re wẹ, e wẹhẹ egho, 
ACT.4.35	e bu a tọnị ndị-ozi ahụn pụ-ichẹn. Ndị-ozi ahụn pụ-ichẹn hụ e ye onyẹ-onyẹ kẹ mkpa a han.
ACT.4.36	Josẹfụ hụn ndị-ozi ahụn pụ-ichẹn tu “Banabasị” (hụn wụ, “Onyẹ nkasị-obi”) e mẹghọ ẹrịra. Josẹfụ wụ onyẹ ebọn Livaị alị Izrẹlụ, kanị alị Saịprọsụ kẹ wẹ nọ mụ a. 
ACT.4.37	O repụ alị a, wẹhẹni ndị-ozi ahụn pụ-ichẹn egho o re ẹ.
ACT.5.1	Okẹnnyẹ ohu ẹfan a wụ Ananayasị e rezighọ alị, ya lẹ Safaira nwunyẹ ẹ. 
ACT.5.2	Ọ nọ bu mgbube egho o re ẹ tọ, wẹhẹni Ndị-ozi ahụn pụ-ichẹn hụn họdụnị; ya lẹ nwunyẹ ẹ kwerigbama mẹ ẹ. 
ACT.5.3	Kanị Pita nọ sị, “Ananayasị, kị Ekwensụ nun'i tụ Mmọn-nsọ ntụ, mẹ i bu mgbube egho i re alị hụ tọ? 
ACT.5.4	N'ị d'e re ẹ, ẹlẹ yụ nwọn ẹ? K'i regụ a, ẹlẹ yụ nwọn egho ẹ? K'i roni eje-ihiẹn nọ ẹnịna? Ẹlẹkwọ ịhịan k'ị tụ ntụnị, kanị Osolobuẹ!” 
ACT.5.5	Ananayasị a nụ hụ ihiẹnni, ọ nọ dan alị, nwụnhụn. Okẹn egun tụ ndị ile nụn'a. 
ACT.5.6	Ananayasị a nwụnhụn, ikorọbịa nọ pụha, kwama ozun ẹ, buru ẹ pụ d'e li.
ACT.5.7	Ihiẹn nọ kẹ mgbahunmẹ ọkụrọkụ ẹtọ a ghafegụ, nwunyẹ ẹ nọ banhan, o ke marịn ihiẹn mẹni. 
ACT.5.8	Pita nọ jụ a, sị, “Ọnụ eghoni kẹ yụ lẹ di i re alị hụ?” Ọ nọ sị, “Ẹghẹẹ, ya rọ.” 
ACT.5.9	Ya Pita nọ sị a, “Kị haịn ụnụ gi kweri nị ụnụ d'a chọ ihiẹn rị Mmọn-nsọ Di-nwọnni-ẹnyi ọnụ? Lee ẹ, ikorọbịa li di i lala: ụkụ wẹ e rugụọdẹ ọnụmụzọ; wẹ jẹnkọ d'e bupụzị yụ nwẹn!” 
ACT.5.10	Ọ nọ dan alị ụkụ Pita ozigbo, nwụnhụn. Ikorọbịa ahụn a banhan, hụn a n'ọ nwụnhụngụọ, ya wẹ nọ buru ẹ pụ d'e li ẹ nọkunmẹ di ẹ. 
ACT.5.11	Ya kẹ okẹn egun nọ tụma ndị ụka Kraịstị ile lẹ ndị ile nụ ihiẹn ndịnị.
ACT.5.12	Ogẹn hụ, Ndị-ozi ahụn pụ-ichẹn hụ a rụn ọrụn-atụmẹnya lẹ ihiẹn-nghọsị ichẹn-ichẹn imẹ igunrun ndị alị. Ndị ile kwerini hụ e zu Ẹtu-ụlọ Solomọnụ
ACT.5.13	Onwọnni onyẹ kwerilẹni egun nị tụ ẹhụ d'a bannị wẹ, ọsụọn'a nị ịhịan ile rị e ku oku wẹ ọhụnma. 
ACT.5.14	Ndị bu ọda hụ e kwerini Di-nwọnni-ẹnyi nke-esi, a bannị wẹ, kẹ ikẹnnyẹ kẹ ikpoho. 
ACT.5.15	Wẹ e bupụha ndị emu rị a kụ ọkpụzọ, e bu wẹ a tọ elu ute lẹ ihiẹn ndị ọzọ ịhịan gi e dinẹ, kẹni onyinyọn Pita kunrun ndị o k'e kunrun ọ ghafekọnị. 
ACT.5.16	Igunrun ịhịan hụ a gha alị ndị nọhunmẹ Jerusalẹm a bịa, e wẹhẹ ndị emu rị a kụ lẹ ndị eje-mmọn rị e ye nsọngbu. Wẹ ile hụ a dịnhịn.
ACT.5.17	Ya kẹ onyẹ-isi nchụn-ẹjan nọ sị ọ gbakọ nkịtịn, ya lẹ ndị ile rị e sọnn'ẹ, ndị itu Sadusi ibe ẹ; wẹ nọ gi ẹnya-ụfụ sọn wẹ: 
ACT.5.18	wẹ nọ nwụnrụn ndị-ozi ahụn pụ-ichẹn tụye imẹ ngan ịhịan ile.
ACT.5.19	Kanị, uhinhin hụ, mmọn-ozi Di-nwọnni-ẹnyi nọ kpọpụ ụzọ ụlọ-ngan, dupụha wẹ, sị wẹ, 
ACT.5.20	“Jẹn ni Ụlọ-nsọ, ụnụ e wuzo ebẹhụ gwachanrịn ịhịan ile oku ndụn ọhụnnị.” 
ACT.5.21	A nụ wẹ ihiẹnni, eki e fọnhụ, wẹ nọ banye Ụlọ-nsọ d'a kuzimẹ.
ACT.5.21	Ogẹnni, onyẹ-isi nchụn-ẹjan nkẹ lẹ ndị ya lẹ wẹ wị a bịagụọ, kpọ Ọgwa Sahẹdrini, Ndị-isi Nkịkwama alị Izrẹlụ. Ya wẹ nọ zi ịhịan ụlọ-ngan d'e wẹhẹ Ndị-ozi hụ pụ-ichẹn. 
ACT.5.22	Kanị, ogẹn ndị e lepụ Ụlọ-nsọ ẹnya wẹ zijẹn gi ru ebẹhụ, ahụnnị wẹ ndị-ozi hụ pụ-ichẹn imẹ ụlọ-ngan, wẹ nọ kinhẹn d'a gwa ndị-isi, sị, 
ACT.5.23	“Kẹ ẹnyi ru ẹ, wẹ kpọkin ụlọ-ngan ọhụnma-ọhụnma; ndị nche turuhụ ọnụmụzọ, kanị ogẹn ẹnyi gi kpọpụ ụzọ, onwọnni onyẹ rị imẹ ẹ.” 
ACT.5.24	Onyẹ-isi ndị e lepụ Ụlọ-nsọ ẹnya lẹ Ndị-isi nchụn-ẹjan a nụ ihiẹnni, ọ gba wẹ ngharị-ẹnya, wẹ hụ a jụ enwẹn wẹ ihiẹn rị e mẹni. 
ACT.5.25	Ya onyẹ ohu nọ bịa d'a gwa wẹ, sị, “Lee n'ẹ, ndị ụnụ buche imẹ ụlọ-ngan turu imẹ Ụlọ-nsọ a kuzi wẹ!” 
ACT.5.26	Ya kẹ onyẹ-isi nlepụ-ẹnya Ụlọ-nsọ lẹ ndị ọ kị nọ jẹnmẹ d'e wẹhẹ wẹ, kanị egun ndị rị ebẹhụ anịnị wẹ gi ikẹn mẹ ẹ, amamgbe w'e gi ọmụma magbu wẹ.
ACT.5.27	E wẹhẹ wẹ wẹ ọgwa, wẹ nọ bu wẹ tumẹ ihun Ndị-isi Nkịkwama ahụn zuni. Ya Onyẹ-isi nchụn-ẹjan nọ jụma wẹ ụtaa, 
ACT.5.28	sị, “Ẹnyi a gbagụọnị ụnụ mkpịnsịn-ẹka ẹnya, sị ụnụ egizilẹ ẹfan onyẹni a kuzi? Lee n'ẹ nwan, ụnụ a kuzigbarịgụọ Jerusalẹm ile ihiẹnni, a chọ nị ụnụ bu ẹdeke okẹnnyẹni che ẹnyi isi.”
ACT.5.29	Pita lẹ Ndị-ozi ahụn pụ-ichẹn ibe ẹ nọ za wẹ, sị, “Chuku kẹ ẹnyi jẹnkọ d'e humẹni isi, ẹlẹ ịhịan. 
ACT.5.30	Chuku ndị nẹdi ẹnyi kanị weli Jesu hụn ụnụ gbu ghahanị ihogbu ẹ elu osisi. 
ACT.5.31	Osolobuẹ e weshigụọ a nwan elu, bu ẹ che ẹka-nni ẹ, ebẹhụ ọghọ rị, mẹmẹ ẹ Onyẹ-ndu lẹ Onyẹ-nzụọpụha, kẹni ndị Izrẹlụ gha ẹka a rogharị nwọnhẹn mgbagharị njọ wẹ. 
ACT.5.32	Ẹnyi rị nwan a shịa ẹri ihiẹn ndịnị, ẹnyi lẹ Mmọn-nsọ hụn Osolobuẹ ye ndị e humẹn'ẹ isi.”
ACT.5.33	Kẹ wẹ nụ ihiẹnni, ize ze wẹ ọda-ọda, wẹ nọ chọ nị wẹ gbu wẹ. 
ACT.5.34	Kanị onyẹ ohu imẹ wẹ ẹfan a wụ Gamaliẹlụ, hụn rị Itu-Farisi, nọ lihi ọtọ; onyẹ-nkuzi Iwu Mozizi k'ọ wụ; ịhịan ile a gbaye ẹ. Ọ nọ sị wẹ wepụgụ ndị-ozi ahụn pụ-ichẹn ezi ẹkẹrẹ.
ACT.5.35	Ya ọ nọ sị Ndị-isi Nkịkwama ibe ẹ, “Ikẹnnyẹ Izrẹlụ, lebankwọ nị ihiẹn ụnụ chọ nị ụnụ mẹ ikẹnnyẹ ndịnị ẹnya ọhụnma. 
ACT.5.36	Ogẹn mbụ, onyẹ ohu w'a kpọ Tiodasị pụha, kpọ enwẹn ẹ ịhịan, ihiẹn nọ kẹ madụ nnụ nọ sọnmẹ ẹ. Kanị e gbu wẹ ẹ, ndị hụ sọnn'ẹ nọ gbayịya; ọhụn a gụ. 
ACT.5.37	Ọhụn e mẹgụ, Judasị onyẹ Galili nọ pụha ogẹn hụ wẹ gi gụn ịhịan, ndị bu ọda nọzị sọnmẹ ẹ. E gbuzikwọ w'a, ndị rị e sọnn'ẹ a gbayịya.
ACT.5.38	“Imẹ okuni rị nwan alị, ndụnmọdụn m jẹnkọ d'e ye ụnụ wụ ọnwan: la nị ndịnị tọ! Hatu nị wẹ! Makẹni, omẹni ihiẹn wẹ bu obi mọbụ ihiẹn wẹ rị e mẹ gha ẹka ịhịan bịa, o k'a dan. 
ACT.5.39	Kanị, omẹni ẹka Osolobuẹ k'ọ gha bịa, ụnụ asakọ ẹka kụsị wẹ; o ru ẹ tan, ọ wụrụ nị ụnụ rị a lụsọn Osolobuẹ ọgụn!” Ya wẹ nọ weri ndụnmọdụn a.
ACT.5.40	A kpọbanhan wẹ ndị-ozi ahụn pụ-ichẹn, fịan wẹ mkpịnsịn, gba wẹ mkpịnsịn-ẹka ẹnya, sị wẹ ekuzilẹ ihiẹn wẹ rị e gi ẹfan Jesu e ku; ya wẹ nọ hatu wẹ. 
ACT.5.41	Ya kẹ ndị-ozi ahụn pụ-ichẹn nọ gha Ọgwa Ndị-isi Nkịkwama hụ pụha, a ghọghọ nị Osolobuẹ weri wẹ kẹ ndị furuni ebe ọ nọ nị wẹ narịn ifẹnrẹn makẹ Ẹfan Jesu. 
ACT.5.42	Ụhụọhịn ile, kẹ imẹ Ụlọ-nsọ kẹ ụlọ-ụlọ, wẹ hụ a kuzi, e zi ozi nị Jesu wụ Onyẹ Hụ Osolobuẹ Tumẹ, akụsịnị wẹ kaka akpohu!
ACT.6.1	Ogẹn ndị rị e sọn Kraịstị gi rị e buwaye ọda, ndị Ju gha obodo ebo lụaha hụn rị imẹ igunrun wẹ nọ kpemẹ nị ndị rị ụlọ arị e keye ikpoho wẹ di wẹ nwụnhụn ihiẹn-oriri w'e ke ụhụọhịn-ụhụọhịn. 
ACT.6.2	Ya ndị-ozi pụ-ichẹn mmẹbụọ hụ nọ kpọzu ndị ile kwerini, sị wẹ, “O furuni nị ẹnyi latọ oku-Chuku d'e kemẹ ihiẹn-oriri. 
ACT.6.3	Umunẹ, lehunmẹ ni nwan ẹnya imẹ igunrun ụnụ, nị ụnụ họpụha mmadụ ẹsa: ndị w'e ku oku wẹ ọhụnma, ndị Mmọn-nsọ jun imẹ wẹ, ndị marịn ihiẹn ọhụnma-ọhụnma, kẹni ẹnyi ye wẹ ọrụnnị; 
ACT.6.4	ẹnyi nwẹn jẹnkọ d'e bu enwẹn ẹnyi che ekpere lẹ iku oku-Chuku.”
ACT.6.5	Okuni sụọ ndị ụka ile ụsụọ; wẹ nọ họpụha Stivini, okẹnnyẹ hụn nwọn okukwe ọda-ọda, Mmọn-nsọ jun imẹ ẹ; ịya lẹ Filipu lẹ Prokorọsụ lẹ Nikanọ lẹ Timọnụ lẹ Pamẹnasị lẹ Nikọlasị onyẹ Antịọkụ, onyẹ alị ọzọ te e fe ofufe ndị Ju. 
ACT.6.6	Ya wẹ nọ wepụha ndịnị ihun Ndị-ozi ahụn pụ-ichẹn, Ndị-ozi ahụn pụ-ichẹn nọ mẹ ni wẹ ekpere, bu ẹka kwasị wẹ.
ACT.6.7	Oku-Chuku hụkwọ a ghagbarị, e ru ndị bu ọda ẹka, ndị kwerini hụ e buwaye ọda imẹ Jerusalẹm; ndị nchụn-ẹjan bu ọda nọ gbehutọ sọnmẹ Ụzọ Jesu.
ACT.6.8	Stivini e nwọnkẹ eyemẹka Osolobuẹ lẹ ikẹn ẹ. Ọ hụ a rụn okẹn ọrụn-atụmẹnya lẹ ihiẹn-nghọsị imẹ igunrun ndị alị. 
ACT.6.9	Kanị ụfọdụ ndị Ju, ndị ụlọ-ofufe w'a kpọ “Ụlọ-ofufe ndị Ju werigụ enwẹn wẹ”, nọ lihi, sọn Stivini dọma ndọndọ. Ndịnị wụ ndị Ju ghasọnmẹ Saịrini lẹ Alẹzandrịa lẹ ndị ghazị ẹgbẹrẹ Silisia lẹ Eshịa bịa. 
ACT.6.10	Kanị asanị wẹ ẹka sọn amamihiẹn lẹ Mmọn-nsọ hụn Stivini gi e ku oku dọ. 
ACT.6.11	Wẹ nọ gha azụụn rịọ ndị wẹ rịọ d'e buokin Stivini ọnụ, sị, “Ẹnyi nụ kẹ Stivini rị e kuja oku Mozizi lẹ Osolobuẹ.” 
ACT.6.12	Wẹ nọ kpasu ndị alị lẹ ndị-isi lẹ ndị nkuzi-Iwu, wẹ nọ jẹnburu Stivini, nwụnrụn a, wẹhẹ ẹ Ọgwa Ndị-isi Nkịkwama. 
ACT.6.13	Wẹ nọ kpọpụha ndị ọshẹri-ntụ, ndị ọshẹri-ntụ hụ nọ sị, “Okẹnnyẹni ara kujabehi oku Ụlọ-nsọnị lẹ Iwu Mozizi. 
ACT.6.14	Ẹnyi a nụọlẹ k'ọ sị nị Jesu onyẹ Nazarẹtịnị jẹnkọ d'e tikpọ ebeni, gbehutọ ọdịnalị ndị Mozizi tumẹni ẹnyi.” 
ACT.6.15	Wẹ ile rị Ọgwa hụ nọ bu ẹnya zinmẹ Stivini, wẹ nọ hụn nị ihun ẹ nọ kẹ ihun mmọn-ozi.
ACT.7.1	Onyẹ-isi nchụn-ẹjan nọ jụma Stivini sị, “Ihiẹn ndịnị wụdẹ nwan ezioku ra?”
ACT.7.2	Stivini nọ za, sị, “Umunẹ m lẹ ndị nẹdi ẹnyi, gọn nị m ntịn! Osolobuẹ hụn nwọn ọghọ bịa d'e kunrun nẹdi ẹnyi kanị wụ Ebraham imẹ alị Mẹsopotemịa. Ebraham eke jẹn alị Haranị d'e biri ogẹn ahụn. 
ACT.7.3	Ọ nọ sị a, ‘Latọ alị ị lẹ ebọn ụnụ, n'i shi alị m jẹnkọ d'a ghọsị ị.’ 
ACT.7.4	Ya k'ọ nọ la alị ndị Kal'di tọ, jẹn d'e biri alị Haranị. Ogẹn nẹdi ẹ gi nwụnhụn, Osolobuẹ nọ zihẹ ẹ alịnị ụnụ bi nwan — 
ACT.7.5	bụ o yen'ẹ alị ọwụlẹ imẹ ẹ — kẹ hụn handẹ kẹ amụkụ ohu; o kwe ẹ nkwa n'o jẹnkọ d'e ye ya lẹ ụmụ a ya ọsụọn'a n'o ke mụ nwa ogẹn hụ. 
ACT.7.6	Osolobuẹ nọ sịzị a, ‘Ụmụ ị jẹnkọ d'a wụ itumunyẹ imẹ alị ọzọ; wẹ k'e gi wẹ họnrin igbọn, mẹja wẹ, ọrọgbọ ahụa nnụ. 
ACT.7.7	Kanị m k'e ye alị hụ gi wẹ họnrin igbọn afụnfụn. Omẹgụ, ụmụ ị k'a pụha d'e fe m ebeni. Ya kẹ Chuku ku.’ 
ACT.7.8	Chuku nọ tumẹ nkwerigbama hụn ahịma a wụ ịkwa-ugun, gi ẹ kwọngbama ya lẹ Ebraham. Ebraham a mụ Aziki, nke akpọhịn ẹsatọ, ọ kwa a ugun. Aziki a mụ Jekọpụ, Jekọpụ a mụ ndị nẹdi ẹnyi mmẹbụọ.
ACT.7.9	“Ndị nẹdi ẹnyi nọ gi ẹnya-ụfụ re nwẹnẹ wẹ wụ Josẹfụ ye ndị hụ w'ẹ shi Ijiptu. Kanị Osolobuẹ nọ nọyen'ẹ, 
ACT.7.10	zụọpụha a imẹ nsọngbu ẹ ile. Ọ nọ mẹ ihiẹn ẹ sụọ Fẹro eze Ijiptu, yezikwọ Josẹfụ amamihiẹn pụ-ichẹn ogẹn o gi pụha ihun Fẹro, nke wụ nị Fẹro nọ tumẹ ẹ n'ọ kị alị Ijiptu lẹ obi-eze Fẹro ile.
ACT.7.11	“Omẹgụ, okẹn ụnwụn nọ mụgbarị alị Ijiptu lẹ Kenaanị, buhẹ okẹn afụnfụn, d'e ru nị ndị nẹdi ẹnyi wẹ ahụnzịnị ihiẹn-oriri. 
ACT.7.12	Ogẹn Jekọpụ nẹdi wẹ gi nụ nị ihiẹn-oriri rị alị Ijiptu, ọ nọ zi ndị nẹdi ẹnyi wẹ ebẹhụ d'e ṅọnlụa ihiẹn-oriri. Ọnwan wụ nke ibuzọ wẹ jẹn Ijiptu. 
ACT.7.13	Ogẹn umunẹ ẹ gi bịa Ijiptu hụn mẹ ẹ nke mgbe ẹbụọ, Josẹfụ nọ nwan mẹ wẹ marịn nị ịya rọ, ogẹn hụ kẹ Fẹro gizi marịn ndị nke Josẹfụ. 
ACT.7.14	Ya Josẹfụ nọ zi ozi, e wẹhẹ wẹ nẹdi ẹ lẹ ebọn wẹ ile bịa alị Ijiptu. Wẹ ile bịanị wụ madụ isẹn arịa ọgụn-ẹnọ. 
ACT.7.15	Ẹrịra kẹ Jekọpụ gi jẹn alị Ijiptu. Omẹgụ, ọ nọ nwụntọ ebẹhụ, ya lẹ ndị nẹdi ẹnyi kanị. 
ACT.7.16	Omẹgụ, wẹ nọ bukin wẹ ile obodo Shẹkẹm, li wẹ ye imẹ ili ahụn rị Shẹkẹm hụn Ebraham gi egho ṅọnnarịn ụmụ Hamọ.
ACT.7.17	“Ogẹn e rumẹ hụn Osolobuẹ e gi mẹzu nkwa o kwe Ebraham, ndị nke ẹnyi nọ bakẹnmẹ ụba imẹ alị Ijiptu 
ACT.7.18	d'e ru ogẹn Fẹro ọzọ marịnlẹni Josẹfụ gi kịma Ijiptu. 
ACT.7.19	Ezeni wụ hụn gi aghịghọ sọn ndị nke ẹnyi, mẹjama ndị nẹdi ẹnyi wẹ, mẹ wẹ latọ ụmụ wẹ mụ nke ọhụn, kẹni ọnwụn gbu wẹ. 
ACT.7.20	Ogẹnni kẹ wẹ gi mụ Mozizi. Mozizi pu okorọbịa ọda-ọda. Ndị mụn'a nọ gi nzuzue zụn a iwe wẹ ifọn ẹtọ. 
ACT.7.21	Ogẹn wẹ gi nwan we ẹ che ogbe, nwa-okpoho Fẹro nọ mụnrụn a, zụn a kẹ nwa ẹfọ a. 
ACT.7.22	Wẹ nọ zụn Mozizi ọzụnzụn ndị Ijiptu, kuzi ẹ ihiẹn ile wẹ marịn, ọ nọ wụrụ okẹn ịhịan — kẹ oku-ọnụ kẹ ọrụn.
ACT.7.23	“Ogẹn o gi rị nwa ahụa ọgụnnaị, ọ nọ ban a obi n'o d'a hụn ndị nke wẹ, ndị Izrẹlụ. 
ACT.7.24	Ọ hụn kẹ onyẹ Ijiptu rị e mẹja onyẹ ohu imẹ wẹ, ọ nọ nọ onyẹ wẹ rị e mẹja ye azụụn, mẹgwarịn'a, gbu onyẹ Ijiptu hụ rị e mẹjan'a. 
ACT.7.25	O te ro ni umunẹ ẹ k'a ghọta nị Osolobuẹ rị e gi ẹ a zụọpụha wẹ, kanị aghọtanị wẹ. 
ACT.7.26	Eki e fọn, Mozizi nọ hụn ndị Izrẹlụ ẹbụọ kẹ wẹ rị a lụ ọgụn. Ọ chọ n'o gbọn wẹ: ọ nọ sị, ‘Ikẹnnyẹ, ụnụ wụ umunẹ, kị ụnụ rị e mẹni ibe ụnụ eje-ihiẹn?’ 
ACT.7.27	Kanị hụn chọ oku nọ kwan a ye ụsụọ, sị, ‘Onyẹ tumẹ i n'i kịma ẹnyi? Onyẹ sị ị hannị ẹnyi eṅẹn? 
ACT.7.28	Ị chọ n'i gbu m k'i dọn gbu onyẹ Ijiptu ahụn ụnyanhụn?’ 
ACT.7.29	Mozizi a nụ ihiẹnni, ọ nọ gbashi alị Midianị d'e biri, o họnrin abịamabịa, nọ ebẹhụ mụ ikẹnnyẹ ẹbụọ.
ACT.7.30	“Ahụa ọgụnnaị a ghafegụ, mmọn-ozi nọ bịa d'e kunrun ẹ imẹ atụ nọkunmẹ Ugu Saịnaị; imẹ ọkụn rị e nwun imẹ akụ-ọfịa. 
ACT.7.31	Ogẹn Mozizi gi hụn ihiẹnni, ọ tụ a ẹnya, ọ nọkunmẹ ẹ n'o legha a ọhụnma, ya ọ nọ nụ olu Di-nwọnni-ẹnyi k'ọ gha ebẹhụ sị a, 
ACT.7.32	‘Mmẹ wụ Chuku ndị nẹdi i: Chuku Ebraham lẹ Aziki lẹ Jekọpụ.’ Ẹhụ nọ mama Mozizi nni, egun anịn'a lee ẹnya. 
ACT.7.33	Di-nwọnni-ẹnyi nọ sị a, ‘Gbụpụ akpụkụ ị, makẹni alị i turu rị nsọ. 
ACT.7.34	Gọn ntịn: a hụnchanrịngụọ m eje-afụnfụn ndị nke m rị a ta imẹ Ijiptu; a nụọlẹ m udẹn wẹ rị a sụn; a bịaọlẹ m nwan d'a zụọpụha wẹ. Bịa nwan nị m zijẹn i Ijiptu.’
ACT.7.35	“Mozizi nwẹn wẹ jụ; onyẹ nwẹn wẹ sị, ‘Onyẹ tumẹ i n'ị kịma ẹnyi? Onyẹ sị ị hannị ẹnyi eṅẹn?’ Ịya kẹ Osolobuẹ zi nwan d'a wụrụ onyẹ-ọkịkị lẹ onyẹ-nzụọpụha. O zi ẹ ghahanị mmọn-ozi hụ ọ hụn imẹ akụ-ọfịa hụ. 
ACT.7.36	Mozizi nọ gha alị Ijiptu wepụha wẹ, rụnkọ ọrụn-atụmẹnya lẹ ihiẹn-nghọsị imẹ alị Ijiptu lẹ Ohimin ufie lẹ imẹ atụ, ọrọgbọ ahụa ọgụnnaị. 
ACT.7.37	Mozizini wụ hụn sị ụmụ Izrẹlụ, ‘Osolobuẹ k'a gha imẹ umunẹ ụnụ wepụhanị ụnụ onyẹ-amụma k'o dọn wepụha m.’ 
ACT.7.38	Mozizi wụ onyẹ hụn kị ndị nke Osolobuẹ imẹ atụ ogẹn ahụn, ya lẹ Mmọn-ozi ahụn gwa a oku elu Ugu Saịnaị; ịya du ndị nẹdi ẹnyi kanị; ịya nahan Osolobuẹ oku ndị ahụn e ye ndụn o ye ẹ ye ẹnyi.
ACT.7.39	“Kanị ndị nẹdi ẹnyi kanị a jụ n'e humẹkọnị w'a isi; a jụ w'a ọjụjụ ụya, lakin alị Ijiptu imẹ obi wẹ, 
ACT.7.40	a sị wẹ Ẹrọnụ, ‘Mẹmẹni ẹnyi mmọn nị wẹ dumẹ ẹnyi, ni ẹnyi amarịnzị ihiẹn mẹ Mozizini wepụha ẹnyi alị Ijiptu.’ 
ACT.7.41	Ogẹn hụ kẹ wẹ gi kpụ nwa-efin, chụnyen'ẹ ẹjan; wẹ nọ rimẹni ihiẹn ẹka wẹ mẹmẹ oriri. 
ACT.7.42	Ya kẹ Osolobuẹ nọ gbakitọ wẹ azụụn, ha wẹ ye nị wẹ femẹ ihiẹn ndị rị igwere. Ya kẹ ndị-amụma de, sị,
ACT.7.42	‘Heuu, ikpụlọ Izrẹlụ!
ACT.7.42	Ẹlẹkwọ mmẹ kẹ ụnụ gbuni anụ ndị ahụn;
ACT.7.42	ẹlẹ mmẹ kẹ ụnụ chụnyesọnmẹni
ACT.7.42	ẹjan ndị ahụn imẹ atụ
ACT.7.42	ọrọgbọ ahụa ọgụnnaị.
ACT.7.43	Ụnụ e buru ụlọ-mmọn Molẹkị
ACT.7.43	lẹ okokisẹ mmọn ụnụ wụ Refanị,
ACT.7.43	mmọn ndị ụnụ kpụ
ACT.7.43	nị ụnụ hụn ụzọ e fe wẹ;
ACT.7.43	m k'e gi ufiri ẹ chụ ụnụ shikwọrị Babilọnụ
ACT.7.44	“Ogẹn ahụn wẹ gi rị a ghahunmẹ imẹ atụ hụ, ndị nẹdi ẹnyi bu Ọdụ Ashịa-ẹri hụ hụn a ghọsị nị wẹ lẹ Osolobuẹ rị. Wẹ rụn a kẹ Osolobuẹ dọn gwa Mozizi ogẹn o gi sị a rụn a kẹ hụn ọ ghọsị a. 
ACT.7.45	Ọdụ hụ e ru ẹka ndị nẹdi ẹnyi hụn rị ogẹn Joshụa, wẹ nọ bubanhan a imẹ alị hụ Osolobuẹ kwe wẹ nkwa a. Ọhụn mẹ kẹ wẹ banhan d'a napụ ndị Chuku chụpụnị wẹ alị. Ọdụ hụ rị imẹ igunrun wẹ d'e ru ogẹn Defidi. 
ACT.7.46	Chuku gi ẹnya rị mma lee Defidi: o mẹ ekpere, rịọ Chuku n'ọ nị a tụnnị Chuku, Chuku Jekọpụ, ebe obibi. 
ACT.7.47	Solomọnụ tụnnị nwan Osolobuẹ ụlọ hụ. 
ACT.7.48	“Kanị Onyẹ Hụ Kachanrịnnị ara bi ụlọ wẹ gi ẹka tụn. Ịya kẹ onyẹ-amụma gi sị,
ACT.7.49	‘Osolobuẹ sị,
ACT.7.49	“Elu-igwee wụ ukpo m;
ACT.7.49	ụwa wụ ebe m'a gbakwasị ụkụ.
ACT.7.49	Elee ụlọ k'i k'a tụnnị m nwan,
ACT.7.49	elebe kẹ m'a nọ zu ikẹn?
ACT.7.50	Ẹlẹ mmẹ mẹmẹ ihiẹn ndịnị ile?” ’
ACT.7.51	“Ndị isi-ikẹn! Ndị kwalẹni ugun imẹ obi lẹ ntịn! Ogẹn ile kẹ ụnụ gi e gbọndọn Mmọn-nsọ, e mẹ kẹ ndị nẹdi ụnụ! 
ACT.7.52	Elee onyẹ-amụma kẹ ndị nẹdi ụnụ kpokpolẹni? Uwẹ gbu ndị hụn ku oku ọbịbịa Kraịstị Onyẹ Ezi-omumẹ, ụnụ nwẹn wụ nwan ndị ren'ẹ lẹ ndị gbun'ẹ! 
ACT.7.53	Ndị Osolobuẹ ye Iwu ghahanị ndị mmọn-ozi, kanị emẹni wẹ ẹ!”
ACT.7.54	Ogẹn wẹ gi nụ ihiẹnni Stivini rị e ku, okẹn ọnụma nọ bịa wẹ, wẹ nọ gi iwe tan'a ẹka eze
ACT.7.55	Kanị Stivini Mmọn-nsọ jun imẹ ẹ nọ lee ẹnya elu-igwee, hụn ọghọ Osolobuẹ, hụnzị Jesu k'o turu ẹka-nni Osolobuẹ. 
ACT.7.56	Ọ nọ sị, “Lee ni! M rị a hụn elu-igwee k'o kpupụ: m rịzị a hụn Nwa nke Ịhịan ebe o turu ẹka-nni Osolobuẹ!”
ACT.7.57	Kanị, wẹ nọ gi ẹka kụkin ntịn, dọ oro ye ọnụ, zụnburu ẹ. 
ACT.7.58	Wẹ nọ gha imẹ obodo dọkpụnpụha a; ya wẹ nọ mama a ọmụma. Ndị ọshẹri hụ wẹhẹn'ẹ a gbụpụsọnmẹọlẹ ẹkwa wẹ yọtọ ụkụ okorọbịa ohu ẹfan a wụ Sọlụ n'o lepụ ẹnya. 
ACT.7.59	Ogẹn wẹ gi rị a ma Stivini ọmụma, ọ nọ mẹ ekpere, sị, “Di-nwọnni-ẹnyi wụ Jesu, dodo nabanhan mmọn m!” 
ACT.7.60	Ya ọ nọ gbu osekpu, weshi olu elu, yi, “Di-nwọnni-ẹnyi, agụnkwọlẹ njọnị yeni wẹ!” O kugụ a, ọ nọ nwụnhụn.
ACT.8.1	Sọlụ a kwadọnghọ wẹ kẹ wẹ rị e gbu Stivini.
ACT.8.1	Gha ụhụọhịn hụ jẹnmẹ, wẹ nọ kpokpomẹ ndị ụka rị Jerusalẹm ọda-ọda. Wẹ ile nọ gbayịya, gbashisọnmẹ ẹgbẹrẹ Judia lẹ Sameria — wezụka ndị-ozi hụ pụ-ichẹn.
ACT.8.2	Ogẹn wẹ gi magbu Stivini, ikẹnnyẹ e feshi Osolobuẹ ikẹn nọ bịa d'e buru ozun ẹ d'e li; wẹ nọ kwan ọda-ọda kwanshi elu nị Stivini a nwụnhụn.
ACT.8.3	Kanị Sọlụ nkẹ hụ a lụ nọ kụsị ụka Jesu, a gha ụlọ-ụlọ a dọkpụnpụha ikẹnnyẹ lẹ ikpoho kweri ni Jesu, e bu wẹ e che ụlọ-ngan.
ACT.8.4	Ogẹn hụ, ndị hụn gbayịyanị hụ e zi oziọma ebe-lẹ-ebe wẹ ru. 
ACT.8.5	Filipu nkẹ nọ jẹn isi-obodo Sameria, gwa wẹ oku Kraịstị. 
ACT.8.6	Ogẹn igunrun rịsọnmẹ ebẹhụ gi nụ ihiẹn Filipu rị e ku, hụnzị ọrụn-atụmẹnya ọ rị a rụn, wẹ ile nọ gọn ẹ ntịn, 
ACT.8.7	makẹni eje-mmọn rị imẹ ndị bu ọda hụ a gha imẹ wẹ a pụha, yikọ oro; ndị ọrọ lẹ ndị ngụrọ bu ọda hụ a dịnhịn, 
ACT.8.8	okẹn ịghọghọ e jun obodo hụ.
ACT.8.9	Ogẹn ahụn, okẹnnyẹ ohu ẹfan a wụ Saịmọnụ bi obodo hụ. O gi ọgụn e mẹ ihiẹn a tụ ndị Sameria ile ẹnya; ọ hụ a kpọ enwẹn ẹ okẹn ịhịan. 
ACT.8.10	Wẹ ile e gọn ẹ ntịn, kẹ onyẹ uku kẹ onyẹ-nta, a sị, “Okẹnnyẹni ya gi Ikẹn Osolobuẹ ahụn w'a kpọ ‘Okẹn-ikẹn.’ ” 
ACT.8.11	Wẹ hụ e gọn ẹ ntịn makẹni o tekẹmẹkẹ o gi ọgụn e mẹ ihiẹn a tụ wẹ ẹnya.
ACT.8.12	Ogẹn wẹ gi kweri oziọma Alị-eze Osolobuẹ lẹ ẹfan Jizọs Kraịstị hụn Filipu rị e zi, wẹ nọ mẹ wẹ mirin-Chuku, kẹ ikẹnnyẹ kẹ ikpoho. 
ACT.8.13	Saịmọnụ lẹ nwẹn ẹ nọ kwerizidẹ; e mẹgụ w'a mirin-Chuku, ọ nọ sọnhunmẹmẹ Filipu; okẹn ọrụn-atụmẹnya lẹ ihiẹn-nghọsị ọ rị a hụn Filipu rị a rụn hụ a tụ a ẹnya ọda-ọda.
ACT.8.14	Ogẹn ndị-ozi hụ pụ-ichẹn hụn rị Jerusalẹm gi nwan nụ nị ndị Sameria a nabanhangụọ oku Osolobuẹ, wẹ nọ zijẹnni wẹ Pita lẹ Jọnụ. 
ACT.8.15	Ogẹn wẹ gi ru ebẹhụ, wẹ nọ mẹni ndị kwerini ekpere nị wẹ nwọnhẹn Mmọn-nsọ — 
ACT.8.16	(makẹni imẹ wẹ ile o ke nwọn hụn Mmọn-nsọ hidankwasị, wẹ gihụ ẹfan Di-nwọnni-ẹnyi wụ Jizọsị mẹ wẹ mirin-Chuku.) 
ACT.8.17	Ya Pita lẹ Jọnụ nọ bu ẹka kwasị wẹ, wẹ nọ nwọnhẹn Mmọn-nsọ.
ACT.8.18	Ogẹn Saịmọnụ gi hụn nị Ndị-ozi hụ pụ-ichẹn buhụ ẹka kwasị wẹ, e nwọnhẹn wẹ Mmọn-nsọ, ọ nọ wẹhẹ egho n'o ye wẹ: 
ACT.8.19	ọ sị, “Yezi ni mmẹ nwẹn ikẹnni, kẹni, m buhụ ẹka kwasị ịhịan, o nwọnhẹn Mmọn-nsọ.”
ACT.8.20	Pita nọ sị a, “Ịyụ lẹ egho i la iwi! Makẹni i ro n'ị k'a saẹka gi egho ṅọnrin oyiye Osolobuẹ! 
ACT.8.21	Y'a rị imẹ ihiẹnni, onwọnzikwọnị ihiẹn runi i imẹ ẹ, makẹni obi i ezinrinni ẹnya Osolobuẹ. 
ACT.8.22	Rogharịkwọ nwan eje-ihiẹnni i mẹ, y'e mẹ ekpere, rịọ Di-nwọnni-ẹnyi; ikẹnkwọ ọ gbagharị ị iroroni. 
ACT.8.23	Makẹni a hụnọlẹ m nị eje ẹnya-ụfụ gi i, nị njọ kẹnzikwọ ị ẹgbụn.”
ACT.8.24	Saịmọnụ nọ sị Pita lẹ Jọnụ, “Dodo ni, mẹ ni ni m ekpere, rịọ Di-nwọnni-ẹnyi, makẹ ihiẹnni ụnụ ku gha e mẹ m.”
ACT.8.25	Ogẹn Pita lẹ Jọnụ gi shịagụnị Di-nwọnni-ẹnyi ẹri, zigụ ozi Di-nwọnni-ẹnyi, wẹ nọ lakin Jerusalẹm, zikọ oziọma imẹ obodo mẹsọnmẹ ẹkẹrẹ-ẹkẹrẹ bu ọda rị alị Sameria.
ACT.8.26	Ya mmọn-ozi Di-nwọnni-ẹnyi nọ sị Filipu, “Lihi, shi ụzọ hụ rị ẹbamịn ndịdan-mirin hụn gha Jerusalẹm pụ Gaza.” (W'a ra ghaka ụzọnị.) 
ACT.8.27	Ya ọ nọ lihi, jẹnmẹ. Ọ nọ kunrun onyẹ Ẹtiopịa. Okẹnnyẹni wẹ wara wụ iho-aza hụn e dọnmẹ egho lẹ ihiẹn ile okpoho wụ Kandesi eze Ẹtiopịa nwọn. Ọ bịa Jerusalẹm d'e fe ofufe. 
ACT.8.28	Ọ lakọ nwan alakọ; ọ nọdị alị imẹ ụgbọ-anyịnyan a, gụnkọ Ẹkụkwọ Azaya onyẹ-amụma. 
ACT.8.29	Mmọn-nsọ nọ sị Filipu, “Jẹn d'a nọkunmẹchanrịn ụgbọ-anyịnyan hụ.” 
ACT.8.30	Ya Filipu nọ gbakunrun ụgbọ-anyịnyan hụ, nụ kẹ okẹnnyẹ hụ rị a gụn Ẹkụkwọ Azaya onyẹ-amụma. Ọ nọ jụ a, sị, “Ị hụ nwan a ghọta ihiẹn ị rị a gụn?”
ACT.8.31	Okẹnnyẹ hụ nọ za, sị, “Nanị m'e dọn ghọta omẹni a kọwanịnị wẹ m'a?” Ọ nọ rịọ Filipu n'o nyinhẹn d'e du ẹ nọdị imẹ ụgbọ-anyịnyan hụ. 
ACT.8.32	Ọ rị a gụn ebẹhụ Ẹkụkwọ-nsọ nọ sị,
ACT.8.32	“Wẹ nọ duru ẹ
ACT.8.32	nọkẹ atụnrụn wẹ dukọ d'e gbu;
ACT.8.32	ọ gba wẹ nkịtịn
ACT.8.32	kẹ atụnrụn wẹ rị a kọ ẹṅẹnrẹn
ACT.8.32	dọn a gba nkịtịn.
ACT.8.33	Wẹ nọ kpari ẹ;
ACT.8.33	wẹ nọ ma a ikpe —
ACT.8.33	bụ onwọnni ihiẹn o mẹ.
ACT.8.33	Onyẹ jẹnkọ d'e kuzi oku ụmụ a,
ACT.8.33	ebe o mẹni wẹ gbuchu ẹ egbuchu elu ụwa?”
ACT.8.34	Okẹn-okporo hụ nọ sị Filipu, “Dodo, gwa m, onyẹ kẹ onyẹ-amụmanị rị e ku oku ẹ? Ya lẹ enwẹn ẹ ra onyẹ ọzọ?” 
ACT.8.35	Ya kẹ Filipu nọ gha ebẹhụ okẹnnyẹ hụ rị a gụn zimẹ ẹ oziọma banyeni Jizọsị. 
ACT.8.36	E jẹnbe wẹ, wẹ nọ hụn mirin; okẹn-okporo hụ nọ sị, “Lee mirin ebeni! Kị k'a han m emẹlẹ mirin-Chuku?” 
ACT.8.37	[Filipu nọ sị a, “Omẹni y'e gighọ obi i ile kweri, nị wẹ mẹghọ ị mirin-Chuku.” Ọ nọ za, sị, “E kwerighọ m nị Jesu Kristi wụ Nwa Osolobuẹ.”]
ACT.8.38	Ya okẹn-okporo nọ sị onyẹ rị a nyann'a ụgbọ-anyịnyan hụ kụsị; okẹn-okporo lẹ Filipu nọ banye imẹ mirin, Filipu nọ mẹ ẹ mirin-Chuku. 
ACT.8.39	Ogẹn wẹ gi gha imẹ mirin pụha, idẹnmizi, Mmọn-nsọ Di-nwọnni-ẹnyi nọ jụrụ Filipu; okẹn-okporo hụ ahụnzịn'a, ya okẹn-okporo hụ nọ gi ịghọghọ jẹnmẹ ebe o jẹnkọ.
ACT.8.40	Ebe Filipu nkẹ nọzị hụn enwẹn ẹ wụ Azọtusu. Ọ nọ jẹnsọnmẹ, zikọ oziọma imẹ obodo ile rị ẹgbẹrẹ hụ d'e ru n'ọ pụha Sizaria. 
ACT.9.1	Kanị Sọlụ nkẹ hụkwọ a ban mban n'o k'e gbuchanrịn ndị ile e sọn Ụzọ Di-nwọnni-ẹnyi. O jẹnburu onyẹ-isi nchụn-ẹjan, 
ACT.9.2	sị a deye ẹ ẹkụkwọ-ozi jẹnni ụlọ-ofufe ndị Ju ile rịkwọrị Damaskọsụ, kẹni, ọ hụn onyẹ ọwụlẹ rị e sọn Ụzọ-Jesu ebẹhụ, o kẹnmẹhẹn wẹ Jerusalẹm, ọsụọn'a okẹnnyẹ mọbụ okpoho.
ACT.9.3	Ogẹn o gi nwan jẹnkọ, nọchimẹmẹ Damaskọsụ, idẹnmizi, ukpẹ nọ gha elu-igwee nwunkpu ẹ. 
ACT.9.4	Ọ nọ dan; ọ nọ nụ olu hụn sị a, “Sọlụ, Sọlụ, k'ị rị e kpokponi m?”
ACT.9.5	Ọ nọ sị, “Di-nwọnni m, onyẹ k'ị wụ?” Olu hụ nọ sị, “Mmẹ wụ Jizọsị ị rị e kpokpo. 
ACT.9.6	Ka lihi nwan n'ị banye imẹ obodo; wẹ k'a gwa ị ihiẹn i k'e mẹ.”
ACT.9.7	Ikẹnnyẹ ya lẹ wẹ wị turuhụ ebẹhụ, o ri wẹ ọnụ, makẹni wẹ hụ a nụ olu hụ bụ ahụnnị wẹ onyẹ ọwụlẹ. 
ACT.9.8	Ya Sọlụ nọ lihi ọtọ: ẹnya a hụkwọ e ti, kanị ọ rịzị e legha ụzọ. Wẹ nọ kwọndọn ẹ ẹka, we ẹ ban obodo Damaskọsụ. 
ACT.9.9	O leghanị ụzọ, o rini, ọ ranị, ọrọgbọ akpọhịn ẹtọ.
ACT.9.10	Imẹ Damaskọsụ, o nwọn onyẹ nsọnmazụụn Kraịstị w'a kpọ Ananayasị. Ọ nọ hụn ọhụn ebe Di-nwọnni-ẹnyi nọ kpọ a, “Ananayasị!” ya nwẹn nọ za, sị, “Di-nwọnni-ẹnyi, e lee m.”
ACT.9.11	Di-nwọnni-ẹnyi nọ sị a, “Lihi n'i jẹn Ọgbara-ogbe ahụn w'a kpọ Streti. I ru iwe Judasị
ACT.9.12	ọ hụnghọlẹ ọhụn ebe okẹnnyẹ ohu ẹfan a wụ Ananayasị banhan, bu ẹka kwasị a, kẹni ọ leghamazị ụzọ.”
ACT.9.13	Kanị Ananayasị nọ za, sị, “Di-nwọnni-ẹnyi, ndị bu ọda a gwaọlẹ m oku okẹnnyẹni lẹ eje-ihiẹn ile o mẹ ndị-nsọ ị rị Jerusalẹm. 
ACT.9.14	Ọ rị nwan ebeni makẹni onyẹ-isi nchụn-ẹjan e yegụọ a ikẹn n'o gi nwụnrụn ndị ile a kpọku ẹfan ị.”
ACT.9.15	Kanị Di-nwọnni-ẹnyi nọ sị a, “Jẹnmẹ, makẹni okẹnnyẹni kẹ m họrị n'ọ wụrụ ihiẹn-ọrụn m hụn k'e we ẹfan m jẹnni alị ndị ọzọ lẹ ndị-nze lẹ ndị Izrẹlụ; 
ACT.9.16	mmẹ lẹ enwẹn m jẹnkọ d'a ghọsị a okẹn afụnfụn ẹfan m k'e buhẹn'ẹ.”
ACT.9.17	Ananayasị nọ jẹnmẹ. O ru ebẹhụ, ọ nọ banye imẹ ụlọ ahụn, bụ ẹka kwasị Sọlụ, sị a, “Sọlụ nwẹnẹ m, Di-nwọnni-ẹnyi wụ Jesu hụn ị hụn ụzọ k'i lala zihẹ m kẹni i leghamazị ụzọ lẹni Mmọn-nsọ jun imẹ i.” 
ACT.9.18	Ozigbo hụ, ihiẹn nọkẹ okpukpu-azụn nọ gha Sọlụ ẹnya danpụha, ọ nọ leghamazị ụzọ. Ya ọ nọ lihi, wẹ nọ mẹ ẹ mirin-Chuku. 
ACT.9.19	O ri ihiẹn-oriri, ndụn nọ ban a. Ya lẹ ndị nsọnmazụụn Kraịstị rị Damaskọsụ nọ nọdị akpọhịn ole-lẹ-ole.
ACT.9.20	Ozigbo, ọ nọ kumẹ oku Jesu imẹ ụlọ-ofufe ndị Ju rịsọnmẹ ebẹhụ, a sị wẹ, “Ịya wụ Nwa Osolobuẹ
ACT.9.21	Ọ tụ wẹ ile nụn'a ẹnya, wẹ hụ a sị, “Ọnwan ẹlẹ okẹnnyẹnẹi te rị e kpokpo ndị a kpọku ẹfannị imẹ Jerusalẹm? Ẹlẹ ya k'ọ bịanị nwan ebeni, kẹni ọ kẹnmẹnrin wẹ jẹnni ndị-isi nchụn-ẹjan?”
ACT.9.22	Kanị ẹka Sọlụ hụ e zewaye, ndị Ju bi Damaskọsụ asanị ẹka gburi ọnụ a, makẹni ọ hụ a ghọsịchanrịn nị Jizọsị wẹ rị e ku oku ẹ wụ Kraịstị
ACT.9.23	Ọ nọbe, ndị Ju nọ zun'ẹ umẹ nị wẹ gbu ẹ. 
ACT.9.24	Kanị Sọlụ nọ nụ ihiẹn wẹ romẹ. Wẹ hụ e che nche ọnụ-mgbọn rịsọnmẹ obodo hụ uhinhin lẹ efinnaị nị wẹ gbu ẹ. 
ACT.9.25	Kanị ndị kweri oku ẹ rị e sọnn'ẹ nọ gi imẹ uhinhin bu ẹ che imẹ ụkpalị, gha oghe rị mgbọn obodo hụ dọtu ẹ alị. 
ACT.9.26	Ogẹn o gi ru Jerusalẹm, o te chọ n'ọ banyeni ndị nsọnmazụụn Jesu, kanị egun ẹ rị a tụ wẹ ile makẹni ekwerini wẹ n'o họnringụọ onyẹ nsọnmazụụn Jesu. 
ACT.9.27	Ya kẹ Banabasị nọ we Sọlụ jẹnni ndị-ozi ahụn pụ-ichẹn, kọwanị wẹ kẹ Sọlụ dọn hụn Di-nwọnni-ẹnyi ụzọ, kọwazịnị wẹ nị Di-nwọnni-ẹnyi a gwagụọ Sọlụ oku; ọ gwazị wẹ kẹ Sọlụ dọn ku oku ẹfan Jizọsị imẹ Damaskọsụ, e ku ẹ e kushi ẹ ikẹn. 
ACT.9.28	Ya Sọlụ nọ bannị wẹ, e sọn wẹ e bi imẹ Jerusalẹm. Ọ hụ e ku oku Di-nwọnni-ẹnyi, e kushi ẹ ikẹn. 
ACT.9.29	Ọ hụzị e sọn ndị Ju gha obodo ebo lụaha e ku, e sọn wẹ a dọ ndọndọ; kanị wẹ hụ a chọ nị wẹ gbu ẹ. 
ACT.9.30	Ogẹn ndị kwerini Kraịstị gi marịn nị wẹ rị a chọ nị wẹ gbu ẹ, wẹ nọ we ẹ shi Sizaria, sị a lashi Tasọsụ.
ACT.9.31	Ya kẹ ndị ụka rị Judia lẹ Galili lẹ Sameria ogẹn hụ nọ zu ikẹn ukpokpo wẹ rị e kpokpo wẹ. Wẹ hụ e zekẹnmẹ, e gi egun Di-nwọnni-ẹnyi e bi, Mmọn-nsọ hụ e yeni wẹ ẹka e buwaye ọda.
ACT.9.32	Ogẹn Pita gi rị e jẹnhunmẹ d'a hụn ndị ile kwerini, ọ nọ jẹn d'a hụn ndị-nsọ, ndị itu-Kraịstị, bi obodo Lida. 
ACT.9.33	Ebẹhụ k'ọ nọ hụn okẹnnyẹ ohu ẹfan a wụ Ẹnasị hụn dinẹ kete ahụa ẹsatọ ịnwaịn, makẹni ọrọ kinmin ẹ. 
ACT.9.34	Pita nọ sị a, “Ẹnasị, Jesu Kristi a zụọgụọ ị; lihi, heri ute i!” Ya ọ nọ lihi ọtọ ozigbo! 
ACT.9.35	Ndị ile bi Lida lẹ Sharọnụ a hụn Ẹnasị n'o lihigụọ, wẹ nọ rogharị, sọnmẹ Di-nwọnni-ẹnyi.
ACT.9.36	Imẹ Jọpa, o nwọn okpoho ohu ẹfan a wụ Tabita hụn wụ onyẹ nsọnmazụụn Jesu (Asụsụ Griki, Tabita wụ Dọkasị hụn wụ Ele). Tabita e mẹ ọghọ ọda-ọda, o yeni ndị igbẹnnyẹ ẹka ọhụnma-ọhụnma. 
ACT.9.37	Emu a kụma a, ọ nọ nwụnhụn. A wụgụ w'a ẹhụ, wẹ nọ bu ẹ dinẹ mmughẹ rị ibe elu. 
ACT.9.38	Lida nọkunmẹ Jọpa; ndị nsọnmazụụn Jesu a nụ nị Pita rị Lida, wẹ nọ zi ikẹnnyẹ ẹbụọ d'a rịọ a, sị, “Dodo, bịa obodo ẹnyi ozigbo!” 
ACT.9.39	Ya Pita nọ lihi, sọnmẹ wẹ. E ru w'ẹ, wẹ nọ w'ẹ shi mmughẹ hụ rị ibe elu. Ikpoho ile di wẹ nwụnhụn e fihunmẹ Pita, a kwan ẹkwan, a ghọsị a ẹwuru tueni lẹ ẹkwa ndị ọzọ Dọkasị kpa k'ọ rị ndụn. 
ACT.9.40	Pita nọ sị wẹ ile pụ; ọ nọ gbu osekpu, mẹ ekpere. Ya ọ nọ gbehutọ, bu ihun zimẹ ozun hụ, sị, “Tabita, lihi.” Ya Tabita nọ shịapụ ẹnya; ọ hụn Pita, ọ nọ nọdị alị. 
ACT.9.41	Pita nọ kwọndọn ẹ ẹka, weli ẹ. Ya Pita nọ kpọ ndị itu-Kraịstị lẹ ikpoho ndị ahụn di wẹ nwụnhụn, we Tabita ghọsị wẹ, wẹ nọ hụn a n'ọ rịzị ndụn. 
ACT.9.42	Ya ihiẹnni nọ kpọgbarị Jọpa ile, ndị bu ọda nọ kwerini Di-nwọnni-ẹnyi. 
ACT.9.43	Pita nọ nọdị Jọpa akpọhịn ole-lẹ-ole iwe onyẹ w'a kpọ Saịmọnụ, hụn a rụn ọrụn akpụkpọ.
ACT.10.1	Imẹ obodo Sizaria, o nwọn okẹnnyẹ ohu ẹfan a wụ Kọnẹlusu hụn a kị ndị-agha ọgụn-isẹn imẹ itu-agha w'a kpọ Itu Itali. 
ACT.10.2	Okẹnnyẹni e feshi Osolobuẹ ikẹn, a tụ egun Osolobuẹ, ya lẹ ezi-lẹ-ụlọ a ile. O yesọnmẹ ndị igbẹnnyẹ rị alị hụ ihiẹn. Ọ kpọku Osolobuẹ ogẹn ile.
ACT.10.3	Ihiẹn nọkẹ ọkụrọkụ ẹtọ efinnaị, ọ nọ hụn ọhụn, hụn kẹ mmọn-ozi Osolobuẹ banhan, hị a, “Kọnẹlusu!” 
ACT.10.4	Ya nwẹn nọ bu ẹnya tụma mmọn-ozi hụ yeni egun, sị a, “Di-nwọnni m, kị rọ?” Mmọn-ozi hụ nọ sị a, “Ekpere i lẹ ihiẹn i rị e ye ndị-igbẹnnyẹ e rugụọ elu-igwee, Osolobuẹ e gigụọ a nyanhan ị. 
ACT.10.5	Zijẹn wẹ nwan Jọpa d'e wẹhẹ okẹnnyẹ ohu ẹfan a wụ Saịmọnụ hụn w'a kpọ Pita; 
ACT.10.6	ọ rị nke Saịmọnụ hụn a rụn ọrụn akpụkpọ hụn iwe ẹ rị ẹhụ Ohimin.” 
ACT.10.7	Ogẹn mmọn-ozi hụ gwa a oku gi pụgụ, Kọnẹlusu nọ kpọ idibo ẹ ẹbụọ lẹ onyẹ-agha ohu e feshi Osolobuẹ ikẹn imẹ ndị e jẹnn'ẹ ozi. 
ACT.10.8	Ogẹn o gi gwagụ wẹ ihiẹn ile mẹni, ọ nọ zi wẹ Jọpa.
ACT.10.9	Eki e fọn, ibẹka ọkụrọkụ mmẹbụọ efinnaị anwụn gi a rị isi, ikẹnnyẹ ahụn e rumẹ obodo hụ. Ogẹn hụ kẹ Pita nkẹ gi shi elu ụlọ d'e mẹ ekpere. 
ACT.10.10	Ẹgụn a gụnma a, ọ nọ sị wẹ n'o k'e ri ihiẹn-oriri. Ogẹn wẹ gi rị e mẹmẹ ihiẹn-oriri hụ, ọ nọkẹ sị ụran rọ bụ ẹlẹ ụran, 
ACT.10.11	ọ nọ hụn kẹ elu-igwee kpupụ, hụn ihiẹn nọkẹ ẹkwa shịanị k'ọ gha elu lala rịkẹ sị wẹ dọdọn ẹ ntịn a ẹnịnọ. 
ACT.10.12	Anụ ile nwọn ụkụ ẹnọ lẹ ndị ile a rịnị lẹ nnụnụ ile e fe elu hụ imẹ ẹ. 
ACT.10.13	Ya ọ nọ nụ olu sị, “Pita, lihi; gbu n'i ri.”
ACT.10.14	Kanị Pita nọ za, sị, “Mba-o, Di-nwọnni-ẹnyi! Erituni m ihiẹn rụnị mọbụ ihiẹn ẹnyi a sọ.”
ACT.10.15	Olu hụ nọ gwazị a oku nke mgbe ẹbụọ, sị, “Akpọkwọlẹ ihiẹn Osolobuẹ mẹgụ n'ọ rị ọchan ihiẹn w'a sọ.” 
ACT.10.16	Ihiẹnni e mẹpụ mgbe ẹtọ, wẹ nọ weri ihiẹn nwẹn ozigbo shi elu-igwee.
ACT.10.17	Ihiẹnni gba Pita ngharị-ẹnya ọda-ọda; ebe ọ rị e ro ihiẹn ọ wụ kẹ ndị hụ Kọnẹlusu zihẹ nọ ru ebẹhụ, turu ọnụ-mgbọn, a jụ kẹ elebe kẹ iwe onyẹ w'a kpọ Saịmọnụ rị. 
ACT.10.18	E weshi wẹ olu wẹ elu, jụ kẹ Saịmọnụ w'a kpọ Pita hụzị ebẹhụ.
ACT.10.19	Pita nkẹ hụkwọ e ro ihiẹn ọ hụn, Mmọn-nsọ nọ nwan sị a, “Lee ẹ, ikẹnnyẹ ẹtọ rị a chọ ị. 
ACT.10.20	Lihi nwan, n'i hidan d'e kunrun wẹ. Etulẹ; sọnmẹ wẹ, ni mmẹ zihẹ wẹ.” 
ACT.10.21	Ya Pita nọ buru ikẹnnyẹ ndị hụ, sị, “Mmẹ wụ onyẹ ahụn ụnụ rị a chọ; kị ụnụ bịanị?”
ACT.10.22	Wẹ nọ za, sị, “Kọnẹlusu zi ẹnyi. Onyẹ a kị ndị-agha ọgụn-isẹn rọ, onyẹ ezi-omumẹ a tụ egun Osolobuẹ; ndị Ju ile e ku oku ẹ ọhụnma. Mmọn-ozi nsọ gwa a d'a kpọ ị, n'ị bịa iwe ẹ kẹni ọ nụ ihiẹn i k'e ku.” 
ACT.10.23	Ya Pita nọ sị wẹ banhan, ọ nọ lee wẹ ọbịa.
ACT.10.23	Eki e fọn, o lihi, sọnmẹ wẹ, ụfọdụ ndị kwerini rị Jọpa nọ sọnmẹ ẹ. 
ACT.10.24	Eki e fọnzi, wẹ nọ ru Sizaria. Kọnẹlusu hụ a tụ ẹnya wẹ; ọ kpọkikomẹgụọ ndị nke ẹ lẹ ndị wụ ezigbo ọwụ a. 
ACT.10.25	Ogẹn Pita gi bịa, Kọnẹlusu nọ jẹn d'e kunrun ẹ, gbun'ẹ osekpu, kpọn'a isi alị. 
ACT.10.26	Kanị Pita nọ weli ẹ, sị, “Lihi ọtọ, nị ịhịan mmaka kẹ mmẹ nwẹn wụzị.” 
ACT.10.27	Pita lẹ Kọnẹlusu hụkwọ e ku oku d'e ru nị ọ banye imẹ ụlọ; ọ nọ hụn a nị igunrun ịhịan a gbakikomẹgụọ ebẹhụ. 
ACT.10.28	Ọ nọ sị wẹ, “Ụnụ lẹ enwẹn ụnụ a marịnghọ nị Iwu kwọndọn onyẹ Ju sọn onyẹ alị ọzọ mẹkọ mọbụ jẹn iwe ẹ. Kanị Osolobuẹ a ghọsịgụọ m m'a kpọlẹ onyẹ ọwụlẹ ‘onyẹ w'a sọ’ mọbụ ‘onyẹ wẹ ghalẹni a nọkunmẹ’. 
ACT.10.29	Ya haịn m gilẹni nwan tu kẹ wẹ zi wẹ d'a kpọ m. M rị nwan a jụ: kị ụnụ kpọnị m?”
ACT.10.30	Kọnẹlusu nọ za a, sị, “Nwẹnẹ mgbeni taịnnọ, m rị iwe m e mẹ ekpere, ihiẹn nọ kẹ ọkụrọkụ ẹtọ efinnaị. Idẹnmizi, okẹnnyẹ ohu yi ẹwuru rị e gbukeni nọ wuzo m ihun. 
ACT.10.31	Ọ nọ sị, ‘Kọnẹlusu, Osolobuẹ a nụọlẹ ekpere i; ọ nyanhangụọ ihiẹn ị rị e ye ndị igbẹnnyẹ. 
ACT.10.32	Zi nwan ozi jẹn Jọpa d'a chọ Saịmọnụ w'a kpọ Pita, ọ rị iwe Saịmọnụ onyẹ ọrụn akpụkpọ hụn rị ẹhụ Ohimin.’ 
ACT.10.33	Ya m nọ zi wẹ d'a kpọ ị ozigbo. Y'e mẹkẹ i gi bịa. Ẹnyi ile rị nwan ihun Osolobuẹ ebeni kẹni ẹnyi nu ihiẹn ile Di-nwọnni-ẹnyi sị ị gwa ẹnyi.”
ACT.10.34	Ya kẹ Pita nọ gwama wẹ oku, sị, “A hụngụọ m'a nwan nị Osolobuẹ ara tu onyẹ ịhịan wụ. 
ACT.10.35	Kama, ọ nabanhan onyẹ ọwụlẹ a tụ egun ẹ, e mẹ ihiẹn rị mma; ara tu alị onyẹ gha bịa. 
ACT.10.36	Ụnụ a marịnghọ ozi o zijẹnni ndị Izrẹlụ: oziọma ya lẹ ịhịan gi e dọn ghahanị Jesu Kristi Onyẹ nwọn ihiẹn ile lẹ ịhịan ile. 
ACT.10.37	Ụnụ a marịnzịghọ ihiẹn ile mẹ imẹ alị ndị Ju
ACT.10.38	kẹ Jizọsị onyẹ Nazarẹtị hụn Osolobuẹ tumẹ, gi Mmọn-nsọ lẹ ikẹn gbajun, dọn jẹnhunmẹ, e mẹ ihiẹn rị mma, a zụọ ndị ile Ekwensụ rị e kpokpo, makẹni Osolobuẹ nọyen'ẹ. 
ACT.10.39	Ẹnyi wụ ọshẹri ihiẹn ile o mẹ imẹ alị ndị Ju lẹ isi-obodo wẹ wụ Jerusalẹm lẹ kẹ wẹ dọn hogbu ẹ elu osisi. 
ACT.10.40	Kanị Osolobuẹ nọ gha ọnwụn weli ẹ nke akpọhịn ẹtọ, mẹ ịhịan hụn a, 
ACT.10.41	bụ ẹlẹ ịhịan ile kanị ẹnyi sụọ, ẹnyi ndị Osolobuẹ họtọ, nị ẹnyi wụrụ ọshẹri, ẹnyi ndị sọn ẹ ri, sọn ẹ ra, k'ọ ghagụ ọnwụn lihi. 
ACT.10.42	Ọ nọzị sị ẹnyi hụnkwọ a nị ẹnyi zi ịhịan ile ozini, gwa wẹ nị ịya wụ Onyẹ hụn Osolobuẹ tumẹ hụn jẹnkọ d'e kin ndị rị ndụn lẹ ndị nwụnhụnnị ikpe. 
ACT.10.43	Ndị-amụma ile shịan'a ẹri nị onyẹ ọwụlẹ kwerinin'ẹ gi ẹfan a e nwọnrin mgbagharị njọ.”
ACT.10.44	Ebe okuni rịkwọ Pita ọnụ, Mmọn-nsọ nọ hidankwasị wẹ ile nụ oku-Chuku hụ Pita rị e ku. 
ACT.10.45	Ọ nọ tụ ndị Ju kwa ugun kwerini hụn gha Jọpa sọnhẹn Pita ẹnya nị Osolobuẹ e hukpugụọzidẹ ndị wụlẹni ndị Ju Mmọn-nsọ, 
ACT.10.46	makẹni wẹ hụ a nụ kẹ wẹ rị a sụ asụsụ ichẹn-ichẹn, a ja Osolobuẹ mma. Ya Pita nọ sị, 
ACT.10.47	“Onyẹ k'a sị wẹ emẹlẹ ndịnị mirin-Chuku, ebe o mẹni e nwọnhẹngụọ wẹ Mmọn-nsọ kẹ ẹnyi nwẹn dọn nwọnhẹn?!” 
ACT.10.48	Ọ nọ sị wẹ gi ẹfan Jizọsị Kraịstị mẹ wẹ mirin-Chuku.
ACT.10.48	Wẹ nọ sị a sọnzi wẹ nọdị ẹkẹrẹ.
ACT.11.1	Omẹgụ, ndị-ozi ahụn pụ-ichẹn lẹ ndị ụka Judia ile nọ nụ nị ndị wụlẹni ndị Ju a nabanhangụọzị oku Osolobuẹ.
ACT.11.2	Ogẹn Pita gi nwan ru Jerusalẹm, ndị Ju kwa ugun kwerini Jesu nọ du ẹ kpemẹ, 
ACT.11.3	sị, “Kị haịn i gi jẹn nke ndị kwalẹni ugun, sọndẹ wẹ ri ihiẹn-oriri?!” 
ACT.11.4	Ya Pita nọ gi uri-uri kọwanị wẹ k'o dọn mẹ, sị,
ACT.11.5	“Ebe m rị e mẹ ekpere imẹ obodo Jọpa; ọ nọ kẹ sị ụran rọ bụ ẹlẹ ụran, m nọ hụn ọhụn: M nọ hụn ihiẹn nọ kẹ ẹkwa shịanị k'ọ gha elu-igwee lala nọkẹ sị wẹ dọdọn ẹ ntịn ẹnịnọ, ọ nọ ru ebe m rị. 
ACT.11.6	E lekpọ m'a, m nọ hụn anụ ụkụ ẹnọ rị ichẹn-ichẹn lẹ anụ e ri anụ imẹ ẹ, lẹ ihiẹn ndị a rịnị lẹ nnụnụ e fe elu. 
ACT.11.7	Ya kẹ m nọ nụ olu sị m, ‘Pita, lihi, gbu n'i ri.’ 
ACT.11.8	Kanị, m nọ sị, ‘Mba Di-nwọnni-ẹnyi, nị ihiẹn rụnị mọbụ ihiẹn ẹnyi a sọ abantuni m ọnụ.’ 
ACT.11.9	Kanị olu hụ a gha elu-igwee sịzị, ‘Ihiẹn Osolobuẹ mẹgụ n'ọ rị ọchan, akpọkwọl'a ihiẹn w'a sọ.’ 
ACT.11.10	Ihiẹnni e mẹpụ mgbe ẹtọ, wẹ nọ dọrị ihiẹn hụ ile shi elu-igwee.
ACT.11.11	“Ozigbo hụ, ikẹnnyẹ ẹtọ wẹ gha Sizaria zi ozi bịanị m nọ ru ụlọ ẹnyi rị. 
ACT.11.12	Ya Mmọn-nsọ nọ sị m sọnmẹ wẹ, m'e tulẹ. Mmẹ lẹ ikẹnnyẹ isinni wụ umunẹ ẹnyi imẹ Kraịstị wị jẹn, ẹnyi nọ banye iwe okẹnnyẹ hụ. 
ACT.11.13	Ọ nọ gwa ẹnyi k'o dọn hụn mmọn-ozi ohu turu iwe ẹ, sị a, ‘Zi ịhịan Jọpa d'a kpọha Saịmọnụ hụn w'a kpọ Pita. 
ACT.11.14	O k'e zi i ozi yụ lẹ ikpụlọ i ile e gi nwọn nzụọpụha.’ 
ACT.11.15	Ogẹn m gi kumẹ, Mmọn-nsọ nọ hidankwasị wẹ k'o dọn hidankwasị ẹnyi isi-ibuzọ. 
ACT.11.16	Ya m nọ nyanhan ihiẹn Di-nwọnni-ẹnyi ku: k'o dọn sị, ‘Mirin kẹ Jọnụ gi mẹ mirin-Chuku, kanị Mmọn-nsọ kẹ wẹ e gi mẹ ụnụ mirin-Chuku.’ 
ACT.11.17	O mẹ nwan nị Osolobuẹ ye wẹ oyiye ohu hụ o ye ẹnyi ogẹn ẹnyi gi kwerini Di-nwọnni-ẹnyi wụ Jesu Kristi, onyẹ kẹ m wụ hụn m'e gi gbọndọn Osolobuẹ!?”
ACT.11.18	A nụgụ wẹ ihiẹnni, onwọnzini ihiẹn wẹ ku; a ja wẹ Osolobuẹ mma, sị, “Ya wụ nị Osolobuẹ e yegụọzị nwan ndị wụlẹni ndị Ju oghere rogharị, nwọnrin ndụn!”
ACT.11.19	Ndị ụka hụn gbayịya makẹ ukpokpo oku Stivini buhẹni ụka gbarukwọrị Finishịa, Saịprọsụ lẹ Antịọkụ, zikọ oziọma; kanị ndị Ju sụọ kẹ imẹrinmẹ wẹ zi oziọma. 
ACT.11.20	Kanị, o nwọnghọ ikẹnnyẹ gha alị Saịprọsụ lẹ Saịrini lụaha imẹ ndị ụka gbayiyanị hụn ru nwan Antịọkụ, gwama ndị wụlẹni ndị Ju oku-Chuku, e zi wẹ ozi Di-nwọnni-ẹnyi wụ Jesu Kristi. 
ACT.11.21	Makẹni ẹka Di-nwọnni-ẹnyi rị imẹ wẹ, ndị bu ọda nọ kweri, rogharị sọnmẹ Di-nwọnni-ẹnyi.
ACT.11.22	Ogẹn ndị ụka rị Jerusalẹm gi nụ a, wẹ nọ zi Banabasị Antịọkụ. 
ACT.11.23	Ogẹn o gi ru ẹ, hụn ẹfọma Osolobuẹ k'ọ rị ọrụn, ọ nọ ghọghọ; ọ nọ dụn wẹ ọdụn wẹ wechanrịn enwẹn wẹ kwanị Di-nwọnni-ẹnyi, kwọnkẹnmẹchanrịn Di-nwọnni-ẹnyi. 
ACT.11.24	Banabasị wụ ezigbo ịhịan Mmọn-nsọ lẹ okukwe jun imẹ ẹ, nke wụnị ndị bugbu enwẹn wẹ ọda nọzị sọnmẹ Di-nwọnni-ẹnyi.
ACT.11.25	Ya kẹ Banabasị nọ jẹnmẹ Tasọsụ d'a chọ Sọlụ. 
ACT.11.26	Ọ hụn a, ọ nọ wẹhẹ ẹ Antịọkụ. Uwẹ lẹ ndị ụka ahụn hụ e zu, wẹ hụ a kuzi igwerigwe, ọrọgbọ ahụa. Imẹ Antịọkụ kẹ wẹ nọ kpọma ndị nsọnmazụụn Kraịstị “Kristiansị,” ya wụ, “Ndị Nke Kraịstị.”
ACT.11.27	Ogẹn ahụn, o nwọn ndị-amụma gha Jerusalẹm bịa Antịọkụ. 
ACT.11.28	Onyẹ ohu imẹ wẹ ẹfan a wụ Agabusu nọ lihi ọtọ, bu amụma ghahanị ikẹn Mmọn-nsọ, nị okẹn ụnwụn sikọ d'a mụgbarị ụwa ile. Amụmanị bụn ogẹn Klọdiọsụ gi kị alị-eze ndị Rom. 
ACT.11.29	Ndị e sọn ụzọ Jesu nọ kwerigbama nị onyẹ-onyẹ jẹnkọ d'e wẹhẹ kẹ ẹka a han, nị wẹ zijẹnni ndị Ju kwerini Jesu hụn bi imẹ Judia. 
ACT.11.30	Ya wẹ nọ nwan tụ ihiẹn kẹ wẹ dọn ku, we ihiẹn wẹ tụ ye Banabasị lẹ Sọlụ jẹnni ndị-isi ụka rị Jerusalẹm.
ACT.12.1	Ogẹn hụ, eze wụ Hẹrọdụ Agripa
ACT.12.2	O gigụọ ọpịa-agha gbu Jemisi nwẹnẹ Jọnụ; 
ACT.12.3	ọ hụn a nị ihiẹnni sụọ ndị Ju ụsụọ, ya ọ nọ nwụnrụn Pita. Ogẹn Mmẹmmẹ Brẹdi nwọnlẹni yisti kẹ ihiẹnni gi mẹ. 
ACT.12.4	Ọ nwụnrụn Pita, ọ nọ kpọkin ẹ ye imẹ ụlọ-ngan, bu ẹ che ẹka ndị-agha mmisin: itu-agha ẹnọ nwọnsọnmẹ ndị-agha ẹnọ-ẹnọ, kẹni, wẹ mẹgụ Mmẹmmẹ-Nghafe ya lẹ Mmẹmmẹ Brẹdi nwọnlẹni yisti a wị, o kin ẹ ikpe idẹnya ndị alị. 
ACT.12.5	E bu wẹ nwan Pita tọ ụlọ-ngan, kanị ndị-ụka nọ wepụha obi wẹ mẹmẹn'ẹ ekpere, a kpọku Osolobuẹ banyen'ẹ.
ACT.12.6	W'a kpọ a eki kẹ Hẹrọdụ k'e wepụha Pita mẹ ẹ ihiẹn rị a obi. O ru imẹ uhinhin; Pita rị ụran ẹgbata ndị-agha ẹbụọ, wẹ gi ẹgan ẹbụọ kpọma a; ndị-agha hụzị ihun ọnụmụzọ ụlọ-ngan ahụn e che nche.
ACT.12.7	Idẹnmizi, mmọn-ozi Di-nwọnni-ẹnyi nọ pụha; ukpẹ nọ nwun imẹ ụlọ-ngan hụ. Mmọn-ozi nọ kpa Pita ẹka ẹkụnkụn kpọtiẹn ẹ, sị a, “Lihi ọtọ ozigbo!” Ẹgan ndị ahụn nọ gha Pita olu ẹka danpụ. 
ACT.12.8	Mmọn-ozi hụ nọ sị Pita, “Kẹnmẹ akpụkpọ-ukun i, y'e yiri akpụkụ ị.” Pita nọ mẹ ihiẹn o ku. Ọ nọzị sị Pita, “Yiri ẹkwa y'e yiye elu ẹ, n'i sọnmẹ m.” 
ACT.12.9	Pita nọ sọn ẹ pụ. Pita rọ nị ọ rị a hụn ọhụn, ọ marịn nị ihiẹn ahụn rị e mẹni ẹlẹ ọhụn.
ACT.12.10	A ghafegụ wẹ itu ibuzọ lẹ nke ẹbụọ rị e che nche, wẹ nọ ru ọnụ-mgbọn igwe wẹ gha a pụha imẹ obodo. Ọnụ-mgbọn nọ gụnpụnị wẹ ihiẹn-ẹka a, wẹ nọ ghafe, pụha ọgbara-ogbe ohu. E jẹnzụkazị wẹ, idẹnmizi mmọn-ozi hụ nọ la Pita tọ.
ACT.12.11	Ogẹnni kẹ ẹnya gi fọn Pita, ọ nọ sị, “Kikẹnni k'o we m ẹnya: Di-nwọnni-ẹnyi zi mmọn-ozi ẹ d'a zụọpụha m ẹka Hẹrọdụ lẹ ihiẹn ile ndị Ju te rị a tụ ẹnya a.”
ACT.12.12	Ọ ghọta ihiẹn mẹni, ọ nọ shi iwe Meri nnẹ Jọnụ — Jọnụ hụn ẹfan a wụzị Makị — ebe ndị bu ọda gbakikomẹ e mẹ ekpere. Ẹfan Jọnụ wụzị Makị. 
ACT.12.13	Ogẹn o gi dụ ẹka ọnụ-mgbọn, odibo ohu wụ okpoho w'a kpọ Roda nọ pụha d'a za. 
ACT.12.14	Ọ nụ olu Pita, ịghọghọ anịn'a gụnpụgụn'a ọnụ-mgbọn, ọ gbakin mmụlọ d'a gwa wẹ nị Pita turu ọnụ-mgbọn. 
ACT.12.15	Wẹ nọ sị a, “Ẹra rị a pụ ị!” Kanị ọ tọ a sị nị ezioku rọ. Wẹ nwẹn hụ a sị, “Mmọn-ozi Pita rọ.” 
ACT.12.16	Pita nkẹ hụkwọ a dụ ẹka. Ogẹn wẹ gi nwan gụnpụ ọnụ-mgbọn, hụn a, ọ nọ tụ wẹ ẹnya. 
ACT.12.17	Ọ nọ gi ẹka sị wẹ gba nkịtịn. Ọ nọ kọwanị wẹ kẹ Di-nwọnni-ẹnyi dọn wepụha a imẹ ụlọ-ngan; ọ sị wẹ, “Gwa nị Jemisi lẹ ndị ụka họdụnị.” Ya ọ nọ pụ, shi ụzọ ọzọ.
ACT.12.18	Eki e fọn, okẹn isusu nọ rị imẹ ndị-agha hụ te rị e che Pita nche, wẹ gi rị a chọ ihiẹn mẹ Pita.
ACT.12.19	Eze wụ Hẹrọdụ a chọgụ a, ọ hụnn'a, ọ nọ kpọnị ndị-agha hụ che ẹ nche ọgwa jụ wẹ kẹ wẹ jẹn, ya ọ nọ sị wẹ gbu wẹ. Ya nwẹn nọ gha Judia pụ, shi Sizaria d'a nọdị ẹkẹrẹ.
ACT.12.20	Hẹrọdụ rị e buni ndị Taya lẹ Sidọnụ olulu ọda-ọda. Ya wẹ nọ zu d'a hụn a. A rịọtọgụọ wẹ Blastusu hụn e lepụ ọgwa Hẹrọdụ ẹnya n'o yeni wẹ ẹka. Ya wẹ nọ nwan jẹn d'e kunrun Hẹrọdụ d'a rịọ a nị wẹ dọn, makẹni alị Hẹrọdụ rị a kị kẹ alị wẹ gha e nwọnhẹn ihiẹn-oriri.
ACT.12.21	Ụhụọhịn wẹ kaye e ru, Hẹrọdụ nọ yiri ẹwuru-nze ẹ, nọdị alị ukpo ẹ, gwama ndị hụ oku. 
ACT.12.22	Ndị ahụn e yimẹ, “Olu mmọn rọ, ẹlẹkwọ ịhịan-mmaka!!” 
ACT.12.23	Ozigbo, mmọn-ozi Osolobuẹ nọ titu Hẹrọdụ, makẹni o yeni Osolobuẹ ọghọ. Ọhọrị nọ bu ẹ ri, ọ nọ nwụnhụn.
ACT.12.24	Kanị oku Osolobuẹ hụ a gha ihun, ndị bu ọda hụ e kweri.
ACT.12.25	Ogẹn Banabasị lẹ Sọlụ gi rụngụ ihiẹn ahụn wẹ bịa Jerusalẹm d'a rụn, wẹ nọ kinhẹn Antịọkụ. Wẹ kinkọ, wẹ nọ weri Jọnụ hụn w'a kpọzị Makị.
ACT.13.1	O nwọn ndị amụma lẹ ndị-nkuzi rị ụka rị Antịọkụ. Ndịnị wụ: Banabasị lẹ Simiọnụ w'a kpọ Onyẹ-ogi lẹ Lushiọsụ onyẹ alị Saịrini lẹ Manẹni hụn ya lẹ Hẹrọdụ nọ ụlọ ohu sue lẹzi Sọlụ. 
ACT.13.2	Ebe wẹ zu e fe Di-nwọnni-ẹnyi, e bu ọnụ, Mmọn-nsọ nọ sị, “Wepụha nị nị m Banabasị lẹ Sọlụ, nị wẹ hụn ụzọ d'a rụn ọrụn m kpọ wẹ d'a rụn.” 
ACT.13.3	E bugụ wẹ ọnụ, mẹgụ ekpere, bugụ ẹka kwasị Banabasị lẹ Sọlụ, wẹ nọ zipụ wẹ.
ACT.13.4	Ogẹn Mmọn-nsọ gi nwan zipụ Banabasị lẹ Sọlụ, wẹ nọ shi Selusia, gi ụgbọ-mirin gha ebẹhụ shi alị Saịprọsụ ohimin nọhunmẹ. 
ACT.13.5	Ogẹn wẹ gi ru Salamisi rị imẹ Saịprọsụ, wẹ nọ ku oku Chuku imẹ ụlọ-ofufe ndị Ju rịsọnmẹ ebẹhụ. Wẹ weri Jọnụ kẹ wẹ jẹnkọ n'ọ hụn ụzọ e yeni wẹ ẹka.
ACT.13.6	Ogẹn wẹ gi ghagbarịgụ alị hụ d'e rukwọrị Pafọsụ, wẹ nọ kunrun onyẹ Ju ohu gi ikẹn ọzọ a kpa ikẹn; onyẹ amụma-ntụ k'ọ wụ; ẹfan a wụ Ba-Jizọsị. 
ACT.13.7	Ya lẹ gọvanọ wụ Sẹjọsụ Pọlọsụ rị. Sẹjọsụ Pọlọsụnị nwọn uche, o zi wẹ kpọhan'a Banabasị lẹ Sọlụ, makẹni ọ chọ n'ọ nụ oku Chuku. 
ACT.13.8	Kanị okẹnnyẹ ahụn gi ikẹn ọzọ a rụn, hụn ẹfan Griki ẹ wụ Ẹlimasị, anịnị wẹ kuye; ọ hụ e mẹ n'o wiwi obi Gọvanọ, amamgbe o kwerini Jizọsị. 
ACT.13.9	Kanị Sọlụ hụn wụzị Pọlụ hụn Mmọn-nsọ jun imẹ ẹ nọ bu ẹnya zinmẹ okẹnnyẹ hụ: 
ACT.13.10	sị a, “Onyẹ hụn ẹro lẹ eje-ihiẹn ile jun imẹ ẹ! Nwa Ekwensụ! Eṅẹnrẹn ihiẹn ile rị ọchan! Y'a fịbehikọ ezioku Di-nwọnni-ẹnyi?! 
ACT.13.11	Gọn nwan ntịn: ẹka Di-nwọnni-ẹnyi jẹnkọ d'e bitụ ị kikẹnni, ẹnya k'e kpu i ishi ẹkẹrẹ ogẹn, y'e leghakọ ụzọ!”
ACT.13.11	Ozigbo, ụzọ ile nọ mẹ Ẹlimasị igirigi-igirigi, gba a ishi ẹnya. Ọ nọ bisọnmẹmẹ ẹka, chọkọ onyẹ k'e dun'ẹ. 
ACT.13.12	Ogẹn Gọvanọ hụ gi hụn ihiẹn mẹni, ọ nọ kwerini Di-nwọnni-ẹnyi, makẹni nkuzi Di-nwọnni-ẹnyi ri ẹ ọnụ.
ACT.13.13	Pọlụ lẹ ndị ya lẹ wẹ wị nọ gi ụgbọ-mirin gha Pafọsụ jẹnmẹ Pẹga rị Pamfilia. Ebẹhụ kẹ Jọnụ w'a kpọ Makị nọ la wẹ tọ, lakin Jerusalẹm.
ACT.13.14	Wẹ nọ jẹnshi ihun, gha Pẹga shi Antịọkụ rị Pisidia. O ru Ụhụọhịn Ezumikẹn, wẹ nọ banye imẹ ụlọ-ofufe ndị Ju, nọdị alị. 
ACT.13.15	Ndị gụn Iwu Mozizi lẹ ihiẹn ndị-amụma de a gụngụ, ndị-isi ụlọ-ofufe ahụn nọ zi ịhịan d'a jụ wẹ, “Umunẹ, omẹni ụnụ nwọn oku ụnụ k'e gi kasị ndị rị ebeni obi, ku ni nwan.”
ACT.13.16	Ya kẹ Pọlụ nọ lihi ọtọ, gi ẹka gwa wẹ gba nkịtịn, ọ nọ kumẹ, sị,
ACT.13.16	“Ndị Izrẹlụ lẹ ndị ọzọ a tụ egun Osolobuẹ, gọn ni ntịn! 
ACT.13.17	Chuku ndị Izrẹlụ họrị ndị nẹdi ẹnyi kanị kẹ wẹ rị alị Ijiptu, o mẹ wẹ wụrụ okẹn alị; o mẹgụ, ọ nọ kpa ikẹn hi-ogbe wepụha wẹ alị Ijiptu. 
ACT.13.18	Ọ nọ dinchanrịn ihiẹn ile wẹ mẹ imẹ atụ ọrọgbọ ahụa ọgụnnaị. 
ACT.13.19	O tikpọ alị ẹsa te rị Kenaanị, we alị wẹ ye ndị Izrẹlụ weri. 
ACT.13.20	Ihiẹn nọkẹ ọrọgbọ ahụa iri-kwasị-ọgụnnaị kwasị nnụ (450) kẹ ihiẹn ndịnị gi mẹ. Omẹgụ, Osolobuẹ nọ yesọnmẹ wẹ ndị ahụn hannị wẹ eṅẹn d'e ru ogẹn Samuẹlụ onyẹ-amụma. 
ACT.13.21	Ogẹn wẹ gi sị, ‘Ye ẹnyi eze’, Chuku nọ ye wẹ Sọlụ nwa Kishi, onyẹ ebọn Bẹnjamini. Sọlụ nọ kị wẹ ọrọgbọ ahụa ọgụnnaị. 
ACT.13.22	Chuku nọ wepụ Sọlụ, webanhan Defidi n'ọ wụrụ eze wẹ. Chuku ku oku Defidi, sị, ‘A hụngụọ m'a nị Defidi nwa Jese wụ ụdị ịhịan a sụọnị m, onyẹ hụn k'e mẹchanrịn uche m.’ 
ACT.13.23	Chuku e mẹgụọ ihiẹn o kwe nkwa a: ọ ghagụọ ebọn okẹnnyẹni wụ Defidi wepụhanị ndị Izrẹlụ Onyẹ-nzụọpụha wụ Jizọsị.
ACT.13.24	“Nị Jesu d'e bidọn ọrụn a, Jọnụ e zigụọlẹ ndị Izrẹlụ ile ozi sị wẹ rogharị, mẹ mirin-Chuku gi ghọsị a. 
ACT.13.25	Ogẹn ọrụn Jọnụ gi gụma, Jọnụ nọ sị, ‘Onyẹ kẹ ụnụ ro nị ịya kẹ m wụ? Ẹlẹ m Kraịstị. Mba. O nwọn onyẹ lalanị m mẹmẹgụ; erudẹni m hụn a tọpụ eriri akpụkụ rị a ụkụ.’
ACT.13.26	“Umunẹ m ndị ebọn Ebraham lẹ ndị a tụ egun Osolobuẹ imẹ ụnụ, e zihẹgụọnị wẹ ẹnyi oziọma nzụọpụhanị. 
ACT.13.27	Kanị, makẹni ndị bi Jerusalẹm lẹ ndị-isi wẹ aghọtanị ihiẹnni lẹ oku ndị-amụma w'a gụn Ụhụọhịn Ezumikẹn ile, wẹ nọ gbu ẹ, oku ndị hụ nọ gha ẹka wẹ bụn. 
ACT.13.28	Ọsụọn'a nị onwọnni ihiẹn wẹ hụn wẹ e gi ma a ikpe ọnwụn, a sịkwọ wẹ Paịleti gbu ẹ. 
ACT.13.29	Ogẹn wẹ gi mẹgụ ihiẹn ile Ẹkụkwọ-nsọ ku banyen'ẹ, wẹ nọ gha elu osisi ahụn butu ẹ, bu e che imẹ ili. 
ACT.13.30	Kanị Osolobuẹ nọ gha ọnwụn weli ẹ. 
ACT.13.31	Ọ nọ pụhasọnmẹ ọrọgbọ akpọhịn ole-lẹ-ole, e we enwẹn ẹ a ghọsị ndị gha Galili sọnhẹn ẹ Jerusalẹm. Uwẹ rị nwan a shịa ẹri, a gwa ịhịan ile oku ẹ.
ACT.13.32	“Ẹnyi wẹhẹni nwan ụnụ oziọma, hụn wụ nị: nkwa hụ Osolobuẹ kwe ndị nẹdi ẹnyi kanị, 
ACT.13.33	o mẹzugụọnị ẹnyi wụ ụmụ wẹ ya ghahanị iweli Jesu. O mẹgụọ kẹ wẹ dọn de ẹ imẹ Ẹbụ-ọma nke ẹbụọ, sị,
ACT.13.33	‘Ị wụ Nwa m;
ACT.13.33	e họnringụọ m nẹdi i tannị.’
ACT.13.34	Banyeni oweli Osolobuẹ gha ọnwụn weli Kraịstị hụn wụnị Kraịstị erehikọ, Osolobuẹ ku oku ẹ imẹ Ẹkụkwọ-nsọ, sị,
ACT.13.34	‘M k'e mẹni i ihiẹn ndị hụ rị nsọ
ACT.13.34	hụn m kwe Defidi nkwa a.’
ACT.13.35	Ya k'ọ nọ kpọ ihiẹn nwẹn ẹfan imẹ ẹbụ-ọma ọzọ, sị,
ACT.13.35	‘Y'a nịkọ Onyẹ-nsọ ị rehi.’
ACT.13.36	“O mẹ nke Defidi, k'o mẹgụ uche Osolobuẹ ogẹn nke ẹ, ọ nọ nwụnhụn, e li w'ẹ kẹ wẹ dọn li ndị nẹdi ẹ, ya ọ nọ rehi; 
ACT.13.37	kanị onyẹ hụ Osolobuẹ weli erehini.
ACT.13.38	“Umunẹ m, marịn nị nwan nị ẹfan Jizọsịnị kẹ wẹ gi nwan e zi ụnụ ozi mgbagharị njọ; nị Osolobuẹ a gbagharị ndị ile kwerinin'ẹ ihiẹn ile, 
ACT.13.39	ihiẹn ile Iwu Mozizi ghalẹni a sa ẹka a hatu onyẹ mẹn'ẹ.
ACT.13.40	“Kpachanpụ nị nwan ẹnya amamgbe ihiẹn ndị-amụma ku gha e mẹ ụnụ: ndị amụma sị,
ACT.13.41	‘Ndị-nlelịa, lee n'ẹ!
ACT.13.41	Y'a tụ ụnụ ẹnya, gbu ụnụ la iwi —
ACT.13.41	makẹni o nwọn ihiẹn m rị e mẹ ogẹn nke ụnụ,
ACT.13.41	ihiẹn ụnụ jẹnkọlẹni d'e kweri,
ACT.13.41	kẹ wẹ gwalẹ ụnụ ru.’ ”
ACT.13.42	Ogẹn Pọlụ lẹ Banabasị gi pụkọ, wẹ nọ rịọ wẹ nị wẹ gwazị wẹ ihiẹn ndịnị Ụhụọhịn Ezumikẹn lalanị. 
ACT.13.43	Ogẹn wẹ gi gbashịagụ, ndị Ju bu ọda lẹ ndị ọzọ e fe ofufe ndị Ju nọ sọnmẹ Pọlụ lẹ Banabasị. Pọlụ lẹ Banabasị nọ gba wẹ umẹ, sị wẹ turusọnmẹ imẹ ẹfọma Osolobuẹ mẹni ẹnyi.
ACT.13.44	Ụhụọhịn Ezumikẹn sọnn'ẹ, obodo hụ ile e d'a gụ-ezi gụ-ụlọ, e jun wẹ ebẹhụ kẹni wẹ nụ oku-Chuku. 
ACT.13.45	Kanị ndị Ju a hụn igunrun hụ, ẹnya nọ fụma wẹ; Pọlụ ku, a kagbu wẹ; a kparimẹ wẹ Pọlụ. 
ACT.13.46	Kanị Pọlụ lẹ Banabasị hụ e ku e kushi ẹ ikẹn, a sị, “O te rị mkpa nị wẹ gwagụ ụnụ ndị Ju oku Osolobuẹ. Kanị, ebe o mẹ ni ụnụ a jụgụọ a, gi ẹ sị ụnụ efuruni ndị e nwọn ndụn itẹbitẹ, lee n'ẹ, ẹnyi wejẹnkọnị nwan ndị wụlẹni ndị Ju ya. 
ACT.13.47	Makẹni ya kẹ Di-nwọnni-ẹnyi sị ẹnyi mẹ: ọ sị,
ACT.13.47	‘E tumẹgụọ m ụnụ
ACT.13.47	nị ụnụ wụrụ ukpẹ ndị alị ọzọ,
ACT.13.47	kẹni ụnụ wẹhẹ nzụọpụha ebe ile rị elu ụwa.’ ”
ACT.13.48	Ogẹn ndị wụlẹni ndị Ju gi nụ ihiẹnni, ya wẹ nọ ghọghọma, jama oku Di-nwọnni-ẹnyi mma. Ndị ile wẹ họtọ nị wẹ nwọnrin ndụn-itẹbitẹ nọ kweri. 
ACT.13.49	Ẹrịra kẹ oku Di-nwọnni-ẹnyi dọn ghagbarị ẹgbẹrẹ hụ ile. 
ACT.13.50	Ya ndị Ju nọ kpasu ikpoho wẹ marịn amarịn wụlẹni ndị Ju, hụn e sọn ndị Ju e fe Osolobuẹ, uwẹ lẹ ikẹnnyẹ wẹ marịn amarịn obodo hụ, wẹ ile nọ kpokpomẹ Pọlụ lẹ Banabasị, chụpụ wẹ ẹgbẹrẹ wẹ. 
ACT.13.51	Ya kẹ Pọlụ lẹ Banabasị nọ tichanpụ ẹjan rị wẹ ụkụ tọnị wẹ, gi gwa wẹ nị ikpe a magụọ wẹ; ya wẹ nọ gha alị hụ pụ, shi Ikoniọm. 
ACT.13.52	Ịghọghọ lẹ Mmọn-nsọ e jun imẹ ndị hụn e sọn Jesu hụn rị Antịọkụ Pisidia.
ACT.14.1	Ihiẹn mẹ imẹ Antịọkụ rị Pisidia mẹzikwọ imẹ Ikoniọm. Pọlụ lẹ Banabasị banye imẹ ụlọ-ofufe ndị Ju rị ebẹhụ, ku oku-Chuku, nke wụ nị ndị bu ọda nọ kwerini Jesu, kẹ ndị Ju kẹ ndị wụlẹni ndị Ju. 
ACT.14.2	Kanị ndị Ju kwerilẹni nọ kpasu ndị wụlẹni ndị Ju, wiwi obi wẹ, wẹ nọ bunụmanị ndị kwerini.
ACT.14.3	Wẹ nọbie ebẹhụ, e zini Di-nwọnni-ẹnyi ozi e zishi ẹ ikẹn. Di-nwọnni-ẹnyi hụ e gi wẹ a rụn ihiẹn-nghọsị lẹ ọrụn-atụmẹnya bu ọda o gi kwadọn ozi ẹfọma a. 
ACT.14.4	Kanị ndị obodo hụ kebe ekebe: ndịnị a nọyeni ndị Ju, ndịnị a nọyeni ndị-ozi hụ pụ-ichẹn wụ Banabasị lẹ Pọlụ. 
ACT.14.5	Ogẹn ndị Ju lẹ ndị wụlẹni ndị Ju lẹ ndị-isi alị gi chọ nị wẹ mẹshi ndị-ozi hụ pụ-ichẹn ikẹn, gi ọmụma magbu wẹ, 
ACT.14.6	ndị-ozi ahụn a nụ a, ya wẹ nọ gbashi Likonịa. Wẹ nọ jẹnsọnmẹ obodo ndị rị ebẹhụ, kẹ Listra kẹ Debẹ kẹ alị ndị nọhunmẹ ni wẹ, 
ACT.14.7	zikọ oziọma jẹnkọ.
ACT.14.8	Imẹ Listra, o nwọn okẹnnyẹ ohu nọdị alị, ngụrọ k'ọ wụ kete wẹ mụl'a; o jẹntuni ijẹn. 
ACT.14.9	Ọ hụ e gọn ntịn ebe Pọlụ rị e ku oku-Chuku. Pọlụ nkẹ e bu ẹnya zinmẹ ẹ, hụn a n'o nwọnghọ okukwe o gi dịnhịn, 
ACT.14.10	ya ọ nọ yi, “Gi ụkụ ị ẹbụbụọ wuzo ọtọ!” Ya kẹ okẹnnyẹ nwẹn nọ tụshi elu, jẹnmẹ ijẹn.
ACT.14.11	Ogẹn ndị hụ jun ebẹhụ gi hụn ihiẹn Pọlụ mẹ, wẹ nọ gi asụsụ Likonịa wẹ yimẹ, “Ndị mmọn e họnringụọ ịhịan hidan d'e kunrun ẹnyi-oo!” 
ACT.14.12	Wẹ nọ kpọ Banabasị Zeusu, kpọ Pọlụ Hẹmisi makẹni ya wụ hụn e kuni. 
ACT.14.13	Ụlọ-mmọn Zeusu rịhụ ọnụ obodo hụ. Ya ohẹn-mmọn Zeusu nọ wẹhẹ okẹn-efin bu ọda lẹ obobo ọnụ-mgbọn obodo hụ, ya lẹ igunrun hụ, ọ chọkọ n'ọ chụnyeni ndị-ozi hụ pụ-ichẹn ẹjan.
ACT.14.14	Kanị ogẹn ndị-ozi hụ pụ-ichẹn wụ Banabasị lẹ Pọlụ gi nụ ihiẹnni, wẹ nọ dọka ẹwuru ye enwẹn wẹ olu, gbaban imẹ igunrun hụ, e yi, 
ACT.14.15	“Ibe ẹnyi, kị ụnụ rị e mẹ ihiẹnni?! Ẹnyi wụhụ ịhịan mmaka nọ kẹ ụnụ!! Ẹnyi wẹhẹni ụnụ oziọma, kẹni ụnụ hụn ụzọ gbehutọ, la ihiẹn ndịnị nwọnlẹni-isi tọ, pụha d'e kunrun Osolobuẹ rị ndụn, onyẹ hụn ke elu-igwee lẹ ụwa lẹ ohimin lẹ ihiẹn ile rị imẹ wẹ. 
ACT.14.16	Ogẹn mbụ, ọ nị alị ile rị ichẹn-ichẹn bi k'ọ sụọ wẹ. 
ACT.14.17	Kanị, onwọnni ogẹn o gi latọ ịshịanị enwẹn ẹ ẹri ghahanị mma ọ rị e mẹ. Ọ gha elu-igwee e mẹ mirin e zueni ụnụ, e ye ụnụ mkpụrụ a ghọrị udu wẹ, e ye ụnụ ihiẹn-oriri ụnụ gi e rijun ẹfọ, e mẹ ịghọghọ e jun ụnụ obi.” 
ACT.14.18	Ihiẹnni ile Pọlụ lẹ Banabasị e ku, ọ fụkwọ wẹ ọrụn nị wẹ d'a s'ẹka gbọndọn igunrun hụ achụnyelẹni wẹ ẹjan.
ACT.14.19	Kanị o nwọn ndị Ju gha Antịọkụ lẹ Ikoniọm bịa Listra. A dọrịgụ wẹ igunrun hụ ye azụụn nke wẹ, ya wẹ nọ weri Pọlụ mama ọmụma, dọkpụnpụ a imẹ obodo hụ, e ro n'ọ nwụnhụngụọ. 
ACT.14.20	Kanị, ogẹn ndị kwerini gi fihunmẹ ẹ, ọ nọ lihi ọtọ, banye imẹ obodo hụ. Eki e fọn, ya lẹ Banabasị nọ shi Debẹ.
ACT.14.21	Ogẹn wẹ gi zigụ oziọma imẹ Debẹ, kpọhagụnị Jesu ndị bu ọda, wẹ nọ kin azụụn, shizi obodo Listra, gha ebẹhụ shizi Ikoniọm, gha Ikoniọm shizi Antịọkụ rị Pisidia: 
ACT.14.22	wẹ hụ e jẹn, wẹ hụ a gba ndị nke Jesu rị imẹ obodo ndịnị umẹ; a gwa wẹ kwọnkẹnmẹ okukwe wẹ kwerini Kraịstị, nị “Ẹnyi k'a tarịrị afụnfụn bu ọda omẹni ẹnyi jẹnkọ d'a banye Alị-eze Osolobuẹ.” 
ACT.14.23	Ogẹn wẹ gi ghagbarịgụ ụka ndị rị ẹgbẹrẹ hụ, tumẹsọnmẹgụni wẹ ndị-isi, wẹ nọ gi ekpere lẹ ibu-ọnụ ha wẹ ye ẹka Di-nwọnni-ẹnyi hụn wẹ kwerini. 
ACT.14.24	Ya wẹ nọ ghashi Pisidia lụapụhazị Pamfilia. 
ACT.14.25	Ogẹn wẹ gi zigụ oziọma imẹ Pẹga rị Pamfilia, wẹ nọ jẹnmẹ Atalịa hụn wụ isi-obodo Pamfilia. 
ACT.14.26	Ya wẹ nọ nwan gi ụgbọ-mirin gha Atalịa lakin Antịọkụ rị Siria ebe wẹ nọ bu wẹ che ẹka Osolobuẹ nị wẹ d'a rụnma ọrụnnị wẹ rụngụ nwan.
ACT.14.27	Ogẹn wẹ gi ru Antịọkụ rị Siria, wẹ nọ kpọgbama ndị ụka, gwa wẹ ihiẹn ile Osolobuẹ gi wẹ rụn lẹ k'o dọn kpọpụnị ndị alị ọzọ ụzọ okukwe. 
ACT.14.28	Ya wẹ nọ sọn ndị kwerini nọbie ebẹhụ.
ACT.15.1	Ogẹn ahụn, o nwọn ndị gha Judia bịa Antịọkụ, a kuzi ndị ụka, a sị, “Mmanị ụnụ kwa ugun iwu Mozizi chọ, ụnụ as'ẹka nwọn nzụọpụha.” 
ACT.15.2	Pọlụ lẹ Banabasị nọ sọn ndị hụ dọ oku hụ, e kube w'ẹ; ya ndị ụka nọ han Pọlụ lẹ Banabasị lẹ ndị ọzọ imẹ wẹ nị wẹ we okuni jẹnni ndị-ozi ahụn pụ-ichẹn lẹ ndị-isi rị Jerusalẹm. 
ACT.15.3	Ndị ụka e zipụ wẹ, wẹ nọ buli, kụyesọnmẹ alị Finishịa lẹ alị Sameria, a gwa wẹ kẹ ndị alị ndị ọzọ rị ichẹn-ichẹn wụlẹni ndị Ju dọn rị e hutọ e sọnmẹ Jesu; ozi wẹ hụ e mẹ ndị kwerini a ghọghọ ọda-ọda. 
ACT.15.4	E ru wẹ Jerusalẹm, ndị-ụka lẹ ndị-ozi ahụn pụ-ichẹn lẹ ndị-isi nọ sị wẹ alụa, wẹ nwẹn nọ gwa wẹ ihiẹn ile Osolobuẹ gi wẹ rụn. 
ACT.15.5	Kanị ụfọdụ ndị kwerini rị itu Farisi nọ lihi ọtọ, sị, “Wẹ k'a gwarịrị ndị alị ọzọ wụlẹni ndị Ju nị wẹ k'a kwarịrị ugun, dọnmẹrịrị Iwu Mozizi.”
ACT.15.6	Ya ndị-ozi ahụn pụ-ichẹn lẹ ndị-isi nọ zu kẹni wẹ leban okuni ẹnya. 
ACT.15.7	E kube wẹ, Pita nọ lihi ọtọ, sị wẹ, “Umunẹ m, ụnụ a marịnghọ kẹ Osolobuẹ dọn họpụha m imẹ ụnụ mbụ-mbụ, gi m mẹ ndị alị ọzọ nụ oziọma, kweri. 
ACT.15.8	Osolobuẹ hụn marịn obi ịhịan ile nọzị shịanị wẹ ẹri ghahanị iye wẹ Mmọn-nsọ k'o dọn ye ẹnyi. 
ACT.15.9	Onwọnni ihiẹn ọ sị n'ọ rị ichẹn ẹgbata ẹnyi lẹ wẹ, makẹni o gigụọ okukwe chanchan obi wẹ. 
ACT.15.10	Kị ụnụ rị nwan e buni okẹn ibu e che ndị kwerini olu a chọ ihiẹn rị Osolobuẹ ọnụ, ibu hụn o mẹni kẹ ẹnyi kẹ ndị nẹdi ẹnyi kanị asanị ẹka bu?” 
ACT.15.11	Pita nọzị sị, “Mba! Ẹnyi kweri nị ẹfọma Onyẹ-nwọnni-ẹnyi wụ Jesu ahụn ẹnyi gha nwọn nzụọpụha kẹ wẹ nwẹn ghazị nwọn.”
ACT.15.12	Ndị hụ ile zu ebẹhụ nọ gba nkịtịn, gọnmẹ Pọlụ lẹ Banabasị ntịn: wẹ nọ gwama wẹ ihiẹn-nghọsị lẹ ọrụn-atụmẹnya Osolobuẹ gi wẹ rụn imẹ igunrun ndị alị ọzọ.
ACT.15.13	Pọlụ lẹ Banabasị e kugụ, Jemisi nọ sị, “Umunẹ m, gọn ni m ntịn: 
ACT.15.14	Simiọnụ
ACT.15.15	Ihiẹnni lẹ ihiẹn ndị-amụma ku imẹ Ẹkụkwọ-nsọ a laye. Makẹni, imẹ Ẹkụkwọ-nsọ, ndị-amụma de, sị,
ACT.15.16	‘Ihiẹnni mẹgụ,
ACT.15.16	m k'e kinhẹn;
ACT.15.16	m k'a tụndọnzi ụlọ
ACT.15.16	m k'a tụndọnzi ihiẹn wiwini,
ACT.15.16	e mẹ m'ẹ rịzị k'ọ rị mbụ,
ACT.15.17	kẹni ndị ile họdụnị hụn ụzọ
ACT.15.17	bịa d'e kunrun Di-nwọnni-ẹnyi —
ACT.15.17	kẹ ndị alị ọzọ ile m k'a kpọ d'a za ẹfan m.
ACT.15.17	Ya kẹ Di-nwọnni-ẹnyi hụn mẹ wẹ
ACT.15.18	marịn ihiẹn ndịnị ketekete ku.’
ACT.15.19	“Ya wụ, ihiẹn ẹnyi jẹnkọ d'e mẹ wụ ọnwan: ẹnyi esọngbukọ ndị wụlẹni ndị Ju hụn rị e gbehutọnị a bịa d'e kunrun Osolobuẹ. 
ACT.15.20	Kama, ẹnyi k'e dejẹnni wẹ ẹkụkwọ, sị wẹ hụ erilẹ ihiẹn ọwụlẹ wẹ gi rụa mmọn, makẹni ọ rụ arụ; w'a ghẹrẹlẹ; w'e rilẹ anụ ọwụlẹ wẹ rụkwọn olu; w'e rilẹ ẹdeke. 
ACT.15.21	Makẹni, ndị a kuzi Iwu Mozizi arịọlẹ imẹ obodo ọwụlẹ kete-kete, gha agbọ d'e ru agbọ; wẹ hụ a gụnnị ịhịan ile ya imẹ ụlọ-ofufe ndị Ju rị obodo ichẹn-ichẹn Ụhụọhịn Ezumikẹn ile.”
ACT.15.22	Ya kẹ ndị-ozi ahụn pụ-ichẹn lẹ ndị-isi lẹ ndị ụka ile rị Jerusalẹm nọ kwerigbama nị wẹ hanpụha ịhịan imẹ wẹ, nị wẹ sọn Pọlụ lẹ Banabasị jẹn Antịọkụ. Mmadụ ẹbụọnị kẹ wẹ han: Judasị w'a kpọ Basabasị lẹ Saịlasị; wẹ ẹbụbụọ wụ ndị-isi imẹ ndị kwerini. 
ACT.15.23	Wẹ nọ de ẹkụkwọ-ozi ye wẹ. Ihiẹn wẹ de wụ:
ACT.15.23	“Ẹnyi umunẹ ụnụ, kẹ ndị-ozi ahụn pụ-ichẹn kẹ ndị-isi, gba de ẹkụkwọ-ozini; ẹnyi rị e dejẹnni umunẹ ẹnyi wụlẹni ndị Ju, hụn rịsọnmẹ obodo Antịọkụ rị Siria lẹ Siria ile lẹ Silisia. Ẹnyi e kele ụnụ!
ACT.15.24	“Ẹnyi a nụgụọ n'o nwọn ndị gha imẹ ẹnyi bịa d'e kunrun ụnụ, e gi ihiẹn wẹ rị e ku e sọngbu ụnụ, e mẹ obi e kọnrin ụnụ elu, bụ ẹnyi ezini wẹ. 
ACT.15.25	Ẹnyi e kugụọ nwan, kwerigbama; ẹnyi a hangụọ ndị k'a nọkin ẹnya ẹnyi, nị wẹ sọnhẹn ezi umunẹ ẹnyi wụ Banabasị lẹ Pọlụ 
ACT.15.26	hụn bu ndụn wẹ che ọb'ẹka makẹ ufiri Di-nwọnni-ẹnyi wụ Jesu Kristi.
ACT.15.27	“Ya kẹ ẹnyi zini nwan Judasị lẹ Saịlasị; wẹ bịa e gi wẹ ọnụ gwa ụnụ ihiẹn ẹnyi deye imẹ ẹkụkwọ. 
ACT.15.28	Makẹni ọ hụghọ Mmọn-nsọ lẹ ẹnyi lẹ enwẹn ẹnyi mma nị ẹnyi ebuyekọ ụnụ ibu ọzọ — wezụka ihiẹn ndịnị rị mkpa: 
ACT.15.29	erilẹ ni ihiẹn-oriri wẹ gi rụa mmọn lẹzi ẹdeke lẹzi anụ wẹ rụkwọn olu; aghẹrẹlẹ ni. Ụnụ la ihiẹn ndịnị wẹ tọ, o k'a rịnị ụnụ mma. Nọdị nị ọhụnma.”
ACT.15.30	Ya wẹ nọ zipụ wẹ, wẹ nọ shi Antịọkụ. E ru w'ẹ, wẹ nọ kpọgbama ndị ụka hụ ile we ẹkụkwọ-ozi hụ ye wẹ. 
ACT.15.31	A gụngụ w'a, wẹ nọ ghọghọma makẹni ozi rịn'a kasị wẹ obi. 
ACT.15.32	Judasị lẹ Saịlasị wụzị ndị-amụma; ya wẹ nọ kuzi ihiẹn bu ọda gi kasị ndị kwerini obi, mẹ wẹ kwerikẹnmẹ. 
ACT.15.33	Judasị lẹ Saịlasị nọ nọdịzị ẹkẹrẹ; o mẹgụ, ndị kwerini nọ gi udọn lẹ ndọnkwa ha wẹ ụla nị wẹ laburu ndị zihẹni wẹ. 
ACT.15.34	[Saịlasị nkẹ nọ sị n'o k'a nọdị ebẹhụ.]
ACT.15.35	Kanị Pọlụ lẹ Banabasị a nọdị imẹ Antịọkụ, wẹ lẹ ndị bu ọda hụ a kuzi, e zi ozi Di-nwọnni-ẹnyi.
ACT.15.36	O tebe, Pọlụ nọ sị Banabasị, “Nị ẹnyi kin d'a hụn umunẹ ẹnyi imẹ Kraịstị rị obodo ile ẹnyi nọ zi ozi Di-nwọnni-ẹnyi, nị ẹnyi hụn kẹ wẹ rị.” 
ACT.15.37	Banabasị te chọ nị wẹ weri Jọnụ w'a kpọ Makị. 
ACT.15.38	Kanị Pọlụ achọnị nị wẹ weri onyẹ la wẹ tọ imẹ Pamfilia, onyẹ hụn sọnlẹni wẹ rụn ọrụn wẹ jẹn d'a rụn. 
ACT.15.39	Ezigbo oku nọ seni wẹ, nke wụ nị onyẹ-onyẹ nọ jẹnmẹ nke ẹ: Banabasị e weri Makị, e gi wẹ ụgbọ-mirin shi Saịprọsụ. 
ACT.15.40	Pọlụ nkẹ nọ weri Saịlasị — kẹ ndị ụka hagụ a ye ẹka Di-nwọnni-ẹnyi kẹn'o yen'ẹ ẹka. 
ACT.15.41	Ọ nọ ghagbarị Siria lẹ Silisia, e mẹ ndị ụka rị ebẹhụ e kẹnrẹn.
ACT.16.1	Pọlụ nọzị bịa Debẹ lẹ Listra. Imẹ Listra, o nwọn onyẹ ohu kwerini Jesu w'a kpọ Timoti; nnẹ ẹ wụ onyẹ Ju kwerini Jesu; kanị nẹdi ẹ wụ onyẹ Griki. 
ACT.16.2	Ndị kwerini imẹ Listra lẹ Ikoniọm e ku oku Timoti ọhụnma. 
ACT.16.3	Pọlụ chọ nị Timoti sọnmẹ ẹ, ọ nọ gi ufiri ndị Ju rị Listra lẹ Ikoniọm ebẹhụ weri ẹ, kwa a ugun, makẹni wẹ ile a marịnghọ nị nẹdi ẹ wụ onyẹ Griki, ẹlẹ onyẹ Ju.
ACT.16.4	Wẹ nọ nwan ghasọnmẹ obodo-obodo, e ye ndị ụka iwu ndị hụ ndị-ozi pụ-ichẹn lẹ ndị-isi rị Jerusalẹm ti, a sị wẹ e dọnmẹ wẹ. 
ACT.16.5	Ya ụka ndị hụ nọ zekẹnmẹ imẹ okukwe, e buwaye ọda ụhụọhịn-ụhụọhịn.
ACT.16.6	Wẹ nọ fetu Ẹgbẹrẹ Frigia lẹ Galeshịa, ebe o mẹ ni Mmọn-nsọ anịnị wẹ ku oku-Chuku imẹ Ẹgbẹrẹ Eshịa. 
ACT.16.7	E ru wẹ ọnụ Mishịa, wẹ nọ mẹmẹ ni wẹ banye imẹ Ẹgbẹrẹ Bitinia, kanị Mmọn Jizọs anịnị wẹ. 
ACT.16.8	Ya wẹ nọ ghafe Mishịa jẹnmẹ Trasị.
ACT.16.9	Uhinhin hụ, Pọlụ nọ hụn ọhụn, hụn kẹ okẹnnyẹ ohu wụ onyẹ Masẹdonia turu, a rịọ a, “Dodo, bịa Masẹdonia d'e yeni ẹnyi ẹka!” 
ACT.16.10	Ọ hụngụ ọhụn hụ, ẹnyi nọ kwademẹ ozigbo-ozigbo nị ẹnyi shi Masẹdonia, makẹni ẹnyi gi ẹ dọn nị Osolobuẹ sị ẹnyi d'e zi ndị rị ebẹhụ oziọma.
ACT.16.11	Ya kẹ ẹnyi nọ banye ụgbọ-mirin, gha Trasị shikwọrị Samọtresi; eki e fọn, ẹnyi nọ ru Nịapolisi. 
ACT.16.12	Ẹnyi nọ gha ebẹhụ shi Filipi, obodo rị mkpa imẹ Ẹgbẹrẹ Masẹdonia. Ndị Rom kẹti-kẹti bi obodo Filipi. Ẹnyi nọdị ebẹhụ akpọhịn ole-lẹ-ole.
ACT.16.13	Ụhụọhịn Ezumikẹn, ẹnyi nọ gha imẹ obodo pụ, shi mkpẹnrẹn iyi, ebe ẹnyi ro nị ịya wụ ebe wẹ n'e mẹ ekpere, ẹnyi nọ nọdị alị gwama ikpoho zu ebẹhụ oku. 
ACT.16.14	Okpoho ohu w'a kpọ Lidia hụ e gọn ntịn; onyẹ obodo Tịatira rọ; o re ẹkwa a ṅanrannị; o sọn ndị Ju e fe Osolobuẹ. Di-nwọnni-ẹnyi shịapụ a obi, ọ nọ gi ihiẹn Pọlụ rị e ku dọn. 
ACT.16.15	Ogẹn wẹ gi mẹgụ ya lẹ ikpụlọ a mirin-Chuku, ọ nọ gi arịrịọ sị ẹnyi, “Omẹni ụnụ weri ẹ nị m kwerini Di-nwọnni-ẹnyi, bịa nị nwan iwe m d'a nọdị.” Ọ rịọ ẹnyi ọda-ọda, ẹnyi nọ kweri.
ACT.16.16	Ụhụọhịn ohu, ebe ẹnyi jẹnkọ ebe wẹ a nọ e mẹ ekpere, ẹnyi nọ hụn nwagbọọ ohu wụ igbọn, eje-mmọn o gi a hụn ọhụn rị imẹ ẹ. O gi ihiẹnni a kpahanị ndị nwọnn'ẹ egho ọda-ọda. 
ACT.16.17	Nwa-agbọnị hụ e sọnhunmẹ ẹnyi lẹ Pọlụ. Ọ nọbe, ọ dọbepụ oro, sị, “Ndịnị wụ idibo Chuku Kachanrịnnị! Wẹ rị a gwa ụnụ kẹ ụnụ a dọn nwọn nzụọpụha.” 
ACT.16.18	O mẹpụ ihiẹnni akpọhịn ole-lẹ-ole, ọ nịzịnị Pọlụ din, ya Pọlụ nọ gbehutọ, sị mmọn hụ, “M rị e gi ẹfan Jizọsị Kraịstị a sị ị gha imẹ ẹ pụ!” Ya kẹ eje-mmọn hụ nọ pụ ozigbo.
ACT.16.19	Kanị ogẹn ndị nwọnn'ẹ gi hụn a nị ihiẹn wẹ gi a kpa egho a la, wẹ nọ kwọndọn Pọlụ lẹ Saịlasị, dọkpụn wẹ jẹnni ndị-isi ọkịkị rị ebe wẹ a nọ e zu. 
ACT.16.20	E wẹhẹ wẹ wẹ ihun ndị-isi ọkịkị, wẹ nọ kinmẹ, “Ikẹnnyẹ ndịnị wụ ndị Ju, wẹ rị e ye obodo ẹnyi nsọngbu: 
ACT.16.21	wẹ rị a kuzi ọdịnalị ndị iwu ẹnyi ndị Rom sị ẹnyi ekwerilẹ, ẹnyi emẹlẹ.” 
ACT.16.22	Ịhịan ile jun ebẹhụ nọ kị ọnụ nwụn wẹ. Ndị-isi ọkịkị nọ tikapụ wẹ ẹkwa, sị wẹ gbu wẹ mkpịnsịn. 
ACT.16.23	E gbugụ wẹ wẹ mkpịnsịn ọda-ọda, wẹ nọ tụ wẹ ngan, sị onyẹ e che ndị-ngan ya kpọkin wẹ ye ọhụnma-ọhụnma. 
ACT.16.24	Ọ nọ mẹ ihiẹn ndị-isi gwa a, bu wẹ che ngan rị imẹ-imẹ. Ọ nọ gi aba kpọdọn wẹ ụkụ. 
ACT.16.25	O ru imẹ abalị, kẹ Pọlụ lẹ Saịlasị rị e mẹ ekpere, e gi ẹbụ a ja Osolobuẹ mma, ndị-ngan hụ e gọn wẹ ntịn, 
ACT.16.26	idẹnmizi, alị nọ zinzinmẹ ọda-ọda, iyetọ ụlọ-ngan nọ mẹhunmẹ; ozigbo ahụn, ụzọ ile nọ gụnpụ, ẹgan ile a ganpụ. 
ACT.16.27	Ogẹn onyẹ e che ndị ngan gi tẹnhin, hụn kẹ ụzọ ndị ahụn rị oghe, ọ nọ sepụha ọpịa-agha n'o gbu enwẹn ẹ, makẹni o ro ni ndị ngan a gbapụgụọ.
ACT.16.28	Kanị Pọlụ nọ yi okẹn oro, sị, “Egbukwọlẹ enwẹn i! Ẹnyi ile hụ ebeni!” 
ACT.16.29	Ya okẹnnyẹ hụ nọ sị wẹ buhẹ ukpẹ; ọ zụnbanhan, gbu osekpu ihun Pọlụ lẹ Saịlasị, a ma piripiri. 
ACT.16.30	Ya ọ nọ wepụha wẹ ezi, sị, “Ndị nwọnni m, kị m'e mẹ nị m nwọn nzụọpụha?” 
ACT.16.31	Wẹ nọ sị a, “Kweri ni Di-nwọnni-ẹnyi wụ Jesu, i k'e nwọn nzụọpụha — kẹ yụ kẹ ezi-lẹ-ụlọ ị!” 
ACT.16.32	Wẹ nọ gwa ya lẹ ndị ile rị iwe ẹ oku Di-nwọnni-ẹnyi
ACT.16.33	Ọ nọ weri wẹ imẹ abalị hụ d'a chanchan wẹ ebe wẹ rụsọnmẹ wẹ ẹhụ, wẹ nọ mẹ ya lẹ ikpụlọ a ile mirin-Chuku ozigbo hụ. 
ACT.16.34	Ọ nọ we wẹ shi iwe ẹ, bupụhanị wẹ ihiẹn-oriri, ọ hụ a ghọghọ n'o kwerigụọnị Osolobuẹ, ya lẹ ikpụlọ a ile.
ACT.16.35	Eki e fọn, ndị-isi ọkịkị nọ zi ndị ẹwuru-ogi d'a sị onyẹ e che ndị ngan, “Hapụ ndị hụ nị wẹ lama.” 
ACT.16.36	Onyẹ nche ndị-ngan hụ nọ we ozi hụ jẹnni Pọlụ, sị a, “Ndị-isi ọkịkị zihẹ ozi, sị wẹ hatu ụnụ nị ụnụ lama. Pụha nị nwan nị ụnụ gi udọn lama.” 
ACT.16.37	Kanị Pọlụ nọ sị ndị ẹwuru-ogi hụ, “E gbugụọ wẹ ẹnyi ili idẹnya ịhịan ile elebangụnị wẹ oku ẹnya; a tụgụọ wẹ ẹnyi wụ ụmụ di-alị Rom
ACT.16.38	Ndị ẹwuru-ogi nọ bu okuni jẹnni ndị-isi ọkịkị. Ogẹn ndị-isi ọkịkị gi nụ nị wẹ wụ ụmụ di-alị Rom, egun nọ tụma wẹ. 
ACT.16.39	Wẹ nọ bịa d'a rịọ wẹ. Wẹ nọ wepụha wẹ, rịọma wẹ gha obodo hụ pụ. 
ACT.16.40	Ya wẹ nọ pụha ngan hụ, shi iwe Lidia. A hụngụ wẹ ndị kwerini, kasịgụ wẹ obi, wẹ nọ gha ebẹhụ pụ.
ACT.17.1	Ogẹn Pọlụ lẹ Saịlasị gi ghagbarịgụ Amfipolisi lẹ Apolonia, wẹ nọ ru obodo Tẹsalonika. Ụlọ-ofufe ndị Ju rị ebẹhụ. 
ACT.17.2	Ya Pọlụ nọ jẹnmẹ ụlọ-ofufe hụ k'o dọn e mẹ ebe ile. Ụhụọhịn Ezumikẹn ẹtọ, ọ hụ e gi Ẹkụkwọ-nsọ a gwa wẹ oku, 
ACT.17.3	a kọwa, a ghọsị nị Ẹkụkwọ-nsọ ku ẹ nị Onyẹ hụ Osolobuẹ tumẹ
ACT.17.4	Ụfọdụ nọ kweri, ya wẹ nọ sọnmẹ Pọlụ lẹ Saịlasị. Ndị alị ọzọ
ACT.17.5	Makẹni ẹnya rị a fụ ndị Ju, wẹ nọ chọrị ndị isi-mgbaka imẹ afịa, wẹ nọ bu isusu che obodo hụ. A zụnbanhan wẹ iwe Jasịnị d'a chọ Pọlụ lẹ Saịlasị, kẹni wẹ wepụha wẹ weye ndị alị. 
ACT.17.6	Ahụnnị wẹ wẹ; ya wẹ nọ dọkpụnrụn Jasịnị lẹ ụfọdụ ndị kwerini jẹnni ndị-isi obodo hụ, e yi, “Ikẹnnyẹ ndịnị rị e bu ụwa isi a kpọma alị e ruzịọlẹ ebeni, 
ACT.17.7	Jasịnị e bu wẹ che ụlọ! Wẹ ile rị a dan iwu eze-kanị wụ Siza, e ku n'o nwọn eze ọzọ rịnị w'a kpọ Jesu.” 
ACT.17.8	Ogẹn ndị alị lẹ ndị-isi wẹ gi nụ ihiẹnni, obi eruzini wẹ alị. 
ACT.17.9	Wẹ nọ be Jasịnị lẹ ndị ọzọ egho wẹ be wẹ, a hangụ w'a, ya wẹ nọ hapụ wẹ.
ACT.17.10	Ozigbo-ozigbo, ndị kwerini nọ gi uhinhin wepụ Pọlụ lẹ Saịlasị, sị wẹ jẹnmẹ obodo Bẹrịa. E ru w'ẹ, ya wẹ nọ shi ụlọ-ofufe ndị Ju. 
ACT.17.11	Ndị Ju rị Bẹrịa ka obi a shịapụ karị ndị rị Tẹsalonika. Makẹni, wẹ gichanrịn obi wẹ ile nabanhan oku Di-nwọnni-ẹnyi, e leban ẹnya Ẹkụkwọ-nsọ ụhụọhịn ile nị wẹ marịn kẹ ihiẹn ndị hụ Pọlụ ku wụ ezioku. 
ACT.17.12	Ya kẹ ndị bu ọda nọ kweri, wẹ lẹ ikpoho bu ọda wẹ marịn amarịn wụlẹni ndị Ju lẹ ikẹnnyẹ bu ọda. 
ACT.17.13	Kanị, ogẹn ndị Ju rị Tẹsalonika gi marịn nị Pọlụ e kuọlẹ oku Chuku imẹ Bẹrịa, wẹ nọzị bịa ebẹhụ d'a kpasu ndị rị ebẹhụ. 
ACT.17.14	Ndị rị ebẹhụ kwerini nọ weri Pọlụ pụ ozigbo-ozigbo, sị a jẹnmẹ mkpẹnrẹn Ohimin; kanị Saịlasị lẹ Timoti nọ nọdịgụ Bẹrịa ebẹhụ. 
ACT.17.15	Ndị du Pọlụ nọ du ẹ rukwọrị Atẹnsi; o zigụ wẹ gwa Timoti lẹ Saịlasị bịakẹnrin d'e kunrun ẹ, ya wẹ nọ lama.
ACT.17.16	Ogẹn Pọlụ gi rị e che Timoti lẹ Saịlasị imẹ Atẹnsi, ize hụ e ze ẹ makẹni ọ hụn a nị alị hụ ile wụ mmọn-mmọn. 
ACT.17.17	Ọ nọ gi ufiri ẹ gwama ndị Ju lẹ ndị ọzọ e fe ofufe ndị Ju oku Jesu imẹ ụlọ-ofufe ndị Ju, e sọn wẹ a dọ a, a nọzị afịa a gwa ndị ile ọ hụn ebẹhụ oku Jesu ụhụọhịn ile.
ACT.17.18	Ụfọdụ ndị ọka-ẹkụkwọ
ACT.17.19	Ya wẹ nọ we ẹ jẹn Eropagọsụ, ọgwa ndị ọka-ẹkụkwọ, sị a, “Kọwanị nwan ẹnyi ihiẹn ọhụnnị ị rị a kuzi. 
ACT.17.20	Ẹnyi anụtuni ihiẹn ndịnị ị rị e ku; ẹnyi chọ nwan nị ẹnyi ghọta a.”
ACT.17.21	(Onwọnni ihiẹn ndị obodo Atẹnsi ile lẹ ndị ọbịa bi ebẹhụ gi ogẹn wẹ e mẹ karị iku lẹ ịnụ ihiẹn ọhụn.)
ACT.17.22	Ya Pọlụ nọ pụha ihun ndị rị ọgwa Eropagọsụ, sị, “Ndị Atẹnsi, a hụnọlẹ m'a nị ụnụ e fe ofufe ọda-ọda. 
ACT.17.23	Makẹni, kẹ m ghakọ imẹ obodo ụnụ, m hụ e lekpọ ihiẹn ndị ụnụ e fe; a hụnghọdẹ m ụlọ-mmọn wẹ de: ‘Ọnwan wụ nke mmọn hụ ẹnyi marịnlẹni.’ Ihiẹn ahụn ụnụ rị e fe ụnụ marịnlẹni, ịya kẹ m rị nwan a gwa ụnụ oku ẹ.
ACT.17.24	“Osolobuẹ hụn ke ụwa lẹ ihiẹn ile rị imẹ ẹ, Onyẹ hụn nwọn elu-igwee lẹ ụwa, ara bi ụlọ-mmọn wẹ gi ẹka tụn; 
ACT.17.25	w'a ra gi ihiẹn gha ẹka ịhịan bịa fe ẹ nọkẹ sị ihiẹn rị a kọ a. Mba, ịya e yedẹ ịhịan ndụn lẹ uzun lẹ ihiẹn ile. 
ACT.17.26	Ọ gha onyẹ ohu wepụha ndị alị ile nị wẹ bigbarị elu ụwa ile, ọ nọ tumẹsọnmẹni wẹ ogẹn nke wẹ lẹ alị wẹ k'e bi. 
ACT.17.27	O mẹ ihiẹnni ni wẹ hụn ụzọ chọ ya lẹ enwẹn ẹ wụ Chuku, ikẹnkwọ a hụn w'a ebe wẹ rị e bisọnmẹ ẹka a chọ a, ọsụọn'a n'ọ nọkunmẹ onyẹ-onyẹ imẹ ẹnyi anọkunmẹ, 
ACT.17.28	makẹni ‘Ịya e ye ẹnyi ndụn, e mẹ ẹnyi a saẹka e jẹnhunmẹ, e mẹ ẹnyi a rị.’ O nwọnghọdẹ ndị nke ụnụ e deni hụn de sị, ‘Ụmụ a kẹ ẹnyi wụ.’
ACT.17.29	“Ebe o mẹni ẹnyi wụ ụmụ Osolobuẹ, ẹlẹ hụn ẹnyi e gi e ro ni Osolobuẹ ẹnyi nọ kẹ ihiẹn goru mọbụ siliva mọbụ ọmụma ịhịan gi akọ-lẹ-uche ẹ lẹ iroro ẹ kpụ mọbụ tụ. 
ACT.17.30	Osolobuẹ e fepụghọ ẹnya ogẹn mbụ ịhịan marịnlẹn'a. Kanị, ọ sị nwan ịhịan ile rị ebe ile wẹ rogharị. 
ACT.17.31	Makẹni, ọ kayegụọ ụhụọhịn o gi kin ụwa ikpe zinrinni ghahanị okẹnnyẹ ohu o tumẹ. Ọ ghọsịgụọ onyẹ okẹnnyẹ hụ wụ ghahanị iweli ẹ ogẹn o gi nwụnhụngụ.”
ACT.17.32	Ogẹn wẹ gi nụ oku ịgha ọnwụn lihi, ụfọdụ nọ mụma a ẹmụ; kanị ndị ọzọ sị, “Ẹnyi chọ n'ị gwazị ẹnyi okuni.” 
ACT.17.33	Omẹgụ, Pọlụ nọ gha imẹ igunrun hụ pụ. 
ACT.17.34	Kanị ụfọdụ ikẹnnyẹ nọ bann'a, kwerini Jesu. Ohu imẹ wẹ wụ Dionishịọsụ hụn rị ndị e zu ọgwa Eropagọsụ, ịya lẹ okpoho ohu w'a kpọ Damarisi lẹ ndị ọzọ wẹ ile wị.
ACT.18.1	Ihiẹnni e mẹgụ, Pọlụ nọ gha Atẹnsi pụ, shi obodo Kọrẹntị. 
ACT.18.2	Ọ nọ hụn onyẹ Ju w'a kpọ Akwila hụn wẹ mụ Ẹgbẹrẹ Pọntusu, hụn ya lẹ nwunyẹ ẹ wụ Prisilia
ACT.18.3	Makẹni ya nwẹn a kwazị ọdụ w'a kpụkpọrị kẹ wẹ, ọ nọ du wẹ nọdị, wẹ hụ a rụngbama ọrụn. 
ACT.18.4	Ụhụọhịn Ezumikẹn ile, ọ hụ e jẹn ụlọ-ofufe ndị Ju d'a gwa wẹ oku, a lịlịma n'o mẹ wẹ kweri — kẹ ndị Ju kẹ ndị wụlẹni ndị Ju.
ACT.18.5	Ogẹn Saịlasị lẹ Timoti gi gha Masẹdonia bịa, Pọlụ nọ gi ogẹn ẹ ile e ku oku-Chuku, a kọwanị ndị Ju nị Jesu wụ Kraịstị. 
ACT.18.6	Ogẹn ndị Ju gi bunụman'a, kparimẹ ẹ, ya kẹ ọ nọ zinzinpụ uzunzun rị a ẹkwa tọnị wẹ gi gwa wẹ n'e mẹọlẹ wẹ eje-ihiẹn, ọ sị wẹ, “Ẹdeke ụnụ rị ụnụ isi! Ẹka m rị ọchan! Gha kikẹnni jẹnmẹ, e buru m ndị wụlẹni ndị Ju.” 
ACT.18.7	Ọ nọ gha ebẹhụ pụ, shi iwe okẹnnyẹ ohu w'a kpọ Taịtiọsụ
ACT.18.8	Krispọsụ onyẹ-isi ụlọ-ofufe hụ nọ kwerini Di-nwọnni-ẹnyi, ya lẹ ezi-lẹ-ụlọ a ile; ndị Kọrẹntị bu ọda hụn nụ oziọma Pọlụ rị e zi e kwerizighọ, wẹ nọ mẹ wẹ mirin-Chuku.
ACT.18.9	Imẹ uhinhin, Pọlụ nọ hụn ọhụn ebe Onyẹ-nwọnni-ẹnyi nọ sị a, “Atụlẹ egun; ka kumẹ; agbakwọlẹ nkịtịn, 
ACT.18.10	makẹni m rị ị azụụn. Onwọnni onyẹ k'e mẹtụ ị ẹka, mẹ i ihiẹn ọwụlẹ, makẹni m nwọn ndị bu ọda imẹ obodoni.” 
ACT.18.11	Ya ọ nọ nọdị ebẹhụ ahụa ohu lẹ ifọn isin, a kuzi wẹ oku Osolobuẹ.
ACT.18.12	Kanị ogẹn Galio gi wụ Gọvanọ rị a kịnị ndị Rom Ẹgbẹrẹ Akaya, ndị Ju nọ kpọngbama, maye Pọlụ, w'ẹ jẹn ọgwa Gọvanọ. 
ACT.18.13	Wẹ nọ sị Gọvanọ, “Okẹnnyẹni rị a sị ịhịan gi ụzọ ọzọ wụlẹni hụn Iwu ku femẹ Osolobuẹ.” 
ACT.18.14	Pọlụ a chọhụ n'o kumẹ, Galio nọ sị ndị Ju, “Omẹni oku ịdan-iwu obodo rọ mọbụ nị ịhịan mẹ ihiẹn wụ eje-ihiẹn nke-esi, nkẹ m'e gọn ụnụ ndị Ju ntịn! 
ACT.18.15	Ebe o mẹ nwan ni oku ihiẹn onyẹ ku lẹ ẹfan ịhịan lẹ oku iwu ụnụ rọ, gi ni ẹka ụnụ leban a ẹnya; ekinkọ m ụdị ikpe ndịnị!” 
ACT.18.16	Ya ọ nọ chụpụ wẹ imẹ ọgwa. 
ACT.18.17	Ya wẹ ile nọ kwọndọn Sọstẹnẹsi onyẹ-isi ụlọ-ofufe ndị Ju, gbu ẹ ili ihun-ezi ọgwa hụ, kanị Galio efeyedẹni wẹ ẹnya.
ACT.18.18	Ogẹn Pọlụ gi nọbiegụ Kọrẹntị, ọ nọ sị ndị kwerini Jesu rị ebẹhụ nọdị ọhụnma, ọ nọ banye ụgbọ-mirin, shi alị Siria. Ịya lẹ Prisilia lẹ Akwila wị. E ru wẹ obodo Sẹnkrẹ, ọ nọ kọ ntutu makẹni o nwọn nkwa o kwe. 
ACT.18.19	E ru wẹ Ẹfẹsọsụ, ọ nọ la wẹ tọ ebẹhụ, ya sụọ nọ jẹn ụlọ-ofufe ndị Ju d'a gwa wẹ oku. 
ACT.18.20	Ogẹn wẹ gi sị a nọyezi, ọ jụ; 
ACT.18.21	kanị ogẹn o gi pụkọ, ọ nọ sị, “M k'e kinhẹn, omẹni uche Osolobuẹ rọ.” Ọ nọ gi ụgbọ-mirin gha Ẹfẹsọsụ jẹnmẹ.
ACT.18.22	Ogẹn o gi ru Sizaria, ọ nọ kụye Jerusalẹm d'e kelegụ ndị ụka, ọ nọ nwan lashi Antịọkụ ọ lakọ.
ACT.18.23	Ogẹn o gi nọbe Antịọkụ, ọ nọzị pụ, jẹnsọnmẹ ebe rị ichẹn-ichẹn Ẹgbẹrẹ Galeshịa lẹ Frigia, a gba ndị ile kwerini Jesu umẹ.
ACT.18.24	O nwọn onyẹ Ju ohu wẹ nọ Alẹzandrịa mụ w'a kpọ Apolọsụ hụn bịa Ẹfẹsọsụ. Okẹnnyẹni ma ku oku ọhụnma-ọhụnma, marịnzị Ẹkụkwọ-nsọ ọda-ọda. 
ACT.18.25	A kuzigụọ w'a Ụzọ Di-nwọnni ẹnyi; o nwọnkẹnmẹkẹ adụdụ iku oku-Chuku; ọ kuzi banyeni Jesu ọhụnma. Kanị mirin-Chuku Jọnụ sụọ k'ọ marịn. 
ACT.18.26	Ọ nọ kushimẹ oku-Chuku ikẹn imẹ ụlọ-ofufe ndị Ju. Kanị, ogẹn Prisilia lẹ Akwila gi nụ nkuzi ẹ, wẹ nọ weri ẹ shi ụsụọ d'a kọwan'a Ụzọ Osolobuẹ ọhụnma. 
ACT.18.27	Ogẹn Apolọsụ gi chọ n'o fetu shi Ẹgbẹrẹ Akaya, ndị kwerini Jesu nọ kwadọn ẹ, de ẹkụkwọ jẹnni ndị kwerini rị Akaya, sị wẹ nabanhan a. Ogẹn o gi ru Akaya, o yekẹnmẹkẹni ndị rị ebẹhụ ẹka, ndị Osolobuẹ yeni ẹka kwerini Jesu. 
ACT.18.28	Makẹni, ọ nọ idẹnya ịhịan ile a zachanrịn ihiẹn ile ndị Ju rị a dọ, e gi Ẹkụkwọ-nsọ a ghọsịchanrịn nị Kraịstị hụ Ẹkụkwọ-nsọ rị e ku oku ẹ wụ Jizọsị.
ACT.19.1	Ogẹn Apolọsụ gi rị Kọrẹntị, Pọlụ nọ ghashi akpakalị, fetu obodo bu ọda, pụha Ẹfẹsọsụ, ọ nọ hụn ndị rị e sọn Ụzọ-Jesu ebẹhụ. 
ACT.19.2	Ọ sị wẹ, “Ụnụ e nwọnhẹnghọ Mmọn-nsọ ogẹn ụnụ gi kweri?” Wẹ nọ sị, “Mba, ẹnyi anụtudẹni nị Mmọn-nsọ rị arị.” 
ACT.19.3	Ya ọ nọ sị wẹ, “Elee mirin-Chuku kẹ wẹ mẹ nwan ụnụ?” Wẹ nọ sị, “Mirin-Chuku Jọnụ.” 
ACT.19.4	Pọlụ nọ sị, “Mirin kẹ Jọnụ gi mẹ ndị rogharịnị mirin-Chuku, kanị ọ hụ a gwa wẹ kwerini onyẹ hụ lalanị ogẹn ya lẹ enwẹn e gi rụngụ ọrụn a — ya wụ, wẹ kwerini Jesu.” 
ACT.19.5	Ogẹn wẹ gi nụ ihiẹnni, wẹ nọ gi ẹfan Di-nwọnni-ẹnyi wụ Jesu mẹ wẹ mirin-Chuku. 
ACT.19.6	Ogẹn Pọlụ gi bu ẹka kwasị wẹ, Mmọn-nsọ nọ hidankwasị wẹ, wẹ nọ sụma asụsụ ndị ọzọ rị ichẹn-ichẹn, bumẹ amụma. 
ACT.19.7	(Wẹ ile rị ihiẹn nọkẹ madụ mmẹbụọ.)
ACT.19.8	Omẹgụ, Pọlụ nọ jẹnmẹmẹ ụlọ-ofufe ndị Ju. Ọrọgbọ ifọn ẹtọ, ọ hụ e jẹn d'a gwa wẹ oku, e ku oku Alị-eze Osolobuẹ, e kushi ẹ ikẹn, e mẹ ẹ n'o we ẹnya, kẹni wẹ kweri. 
ACT.19.9	Kanị ogẹn ụfọdụ rị ebẹhụ gi gbama isi-akwanran, jụ n'e kwerikọ wẹ, kujama oku Ụzọ-Jesu idẹnya ịhịan ile imẹ ụlọ-ofufe hụ, Pọlụ nọ la wẹ tọ. O weri ndị kwerini pụ d'a kuzimẹ wẹ ụhụọhịn ile imẹ ụlọ-ẹkụkwọ onyẹ w'a kpọ Taịranọsụ
ACT.19.10	O mẹ ihiẹnni ọrọgbọ ahụa ẹbụọ, nke wụ nị ndị ile bi Ẹgbẹrẹ Eshịa nọ nụ oku Di-nwọnni-ẹnyi, kẹ ndị Ju kẹ ndị ọzọ.
ACT.19.11	Osolobuẹ gi Pọlụ rụnsọnmẹ ọrụn-atụmẹnya pụ-ichẹn, 
ACT.19.12	nke wụ nị, wẹ e wedẹ hankachifu lẹ ẹwuru-ọrụn mẹtụ Pọlụ ẹhụ e jẹnni ndị ọrịa, emu wẹ a la, eje-mmọn a gha imẹ ndị wẹ rị imẹ wẹ pụ.
ACT.19.13	Ya kẹ ụfọdụ ndị Ju a ghahunmẹni a chụpụ eje-mmọn nọ chọ nị wẹ gi ẹfan Di-nwọnni-ẹnyi wụ Jesu chụpụ eje-mmọn: wẹ hụ a sị eje-mmọn ndị hụ, “M gi ẹfan Jesu hụn Pọlụ rị e ku oku ẹ a sị ụnụ pụ!” 
ACT.19.14	Onyẹ ohu imẹ ndị nchụn-ẹjan kanị ẹfan a wụ Skiva nwọn ụmụ-ikẹnnyẹ ẹsa hụn rị ndị rị e mẹ ihiẹnni. 
ACT.19.15	Kanị eje-mmọn wẹ rị a chụpụ nọ shịarị wẹ, “A marịnghọ m Jesu, a marịnzịghọ m Pọlụ; ụnụ nwẹn: onyẹ kẹ ụnụ wụ?” 
ACT.19.16	Ya okẹnnyẹ eje-mmọn hụ rị imẹ ẹ nọ wụkwasị wẹ, gbukwama wẹ ile ili, mẹshi wẹ ikẹn ọda-ọda, nke wụnị ọtọ kẹ wẹ gi gbapụ ụlọ hụ, wẹ lẹ ẹhụ ọ rụ wẹ. 
ACT.19.17	Ndị ile rị Ẹfẹsọsụ, kẹ ndị Ju kẹ ndị wụlẹni ndị Ju nụ ihiẹnni, egun nọ tụma wẹ ile; ẹfan Di-nwọnni-ẹnyi wụ Jesu nọ nwọnkẹnmẹ ọghọ.
ACT.19.18	Ndị bụ ọda hụ e kwerini Jesu, a pụha idẹnya ịhịan ile, kọma ọnụ eje-ihiẹn ndị wẹ te rị a rụn. 
ACT.19.19	Ndị bu ọda te a gwọ ọgụn nọ kpọnhẹnsọnmẹ ẹkụkwọ ndị wẹ gi a rụn ihiẹn ndị ahụn d'a dụn ọkụn idẹnya ịhịan ile. Ogẹn wẹ gi gbakọ ọnụ egho ẹkụkwọ ndị hụ, ọ gba ihiẹn nọ kẹ egho ọrụn akpọhịn nnụ-uku iri-kwasị-ọgụnnaị (50,000) nchaịn! 
ACT.19.20	Ya kẹ oku Di-nwọnni-ẹnyi nọ ghakẹnmẹ ihun, weri ọnọdị ọhụnma-ọhụnma.
ACT.19.21	Ogẹn ihiẹn ndịnị gi mẹgụ, Pọlụ nọ kwademẹ obi ẹ ghahanị Mmọn-nsọ n'o k'e ru Masẹdonia lẹ Akaya rị ụzọ o jẹnkọnị Jerusalẹm. Ọ nọzị sị, “M jẹngụ Jerusalẹm, m k'e ruzirịrị Rom.” 
ACT.19.22	Ya ọ nọ zi madụ ẹbụọ imẹ ndị rị e yen'ẹ ẹka — Timoti lẹ Ẹrastọsụ — shi Ẹgbẹrẹ Masẹdonia, ya nwẹn a nọdịzị imẹ Eshịa ẹkẹrẹ.
ACT.19.23	Ogẹn hụ kẹ okẹn nsọngbu gi pụha imẹ Ẹfẹsọsụ makẹ Ụzọ-Jesu: 
ACT.19.24	O nwọn okẹnnyẹ ohu w'a kpọ Dẹmẹtrịọsụ hụn a kpụ siliva, e gi ẹ a kpụ ụlọ-mmọn wẹ nọ a rụa Atẹmisi. Ọrụn a e wẹhẹni ndị a kpụ ụzụn ọrụn ọda-ọda. 
ACT.19.25	Ọ nọ kpọkikomẹ ndị a kpụ ụzụn lẹ ndị ọzọ wẹ ile gba a rụn ọrụn hụ, ọ sị wẹ, “Ikẹnnyẹ, ụnụ a marịnghọ nị ọrụnnị kẹ ẹnyi gi a ban ihiẹn. 
ACT.19.26	Kanị ụnụ hụ e gi nwan ntịn a nụ, e gi ẹnya a hụn nị Pọlụnị e gigụọ ihiẹn ọ rị e ku nị mmọn wẹ gi ẹka mẹmẹ ẹlẹ mmọn, dọrị ndị bu ọda; ẹlẹ imẹ Ẹfẹsọsụ sụọ k'ọ rị e mẹ ihiẹnni, o d'a ghagbarịdẹ Ẹgbẹrẹ Eshịa ile! 
ACT.19.27	Okẹn eje-ihiẹn rị e mẹ. Ẹlẹdẹ eje-ẹfan ihiẹnni k'e ye ọrụn ẹnyini sụọ, kanị ụlọ-uku mmọn-onyẹnyẹ uku wụ Atẹmisi k'a wụ tan ihiẹn mmaka; ọghọ a, hụn ịhịan ile rị imẹ Eshịa lẹ ụwa ile gi e fe ẹ, a la!!”
ACT.19.28	Ogẹn wẹ gi nụ ihiẹnni, olulu e bumẹ wẹ, wẹ nọ yimẹ,
ACT.19.28	“Atẹmisi ndị Ẹfẹsọsụ
ACT.19.28	wụ Okẹn Mmọn!”
ACT.19.29	Ya obodo hụ nọ susuhu: wẹ ile a zụnpụha, dọkpụnrụn Gayọsụ lẹ Arịstakusu, ndị Masẹdonia wẹ lẹ Pọlụ wị e jẹn alị ichẹn-ichẹn d'a rụn ọrụn oziọma, kpụnrụn wẹ shi ebe ndị alị a nọ e zu iko ichẹn-ichẹn. 
ACT.19.30	Pọlụ te chọ n'o jẹn imẹ ọgbọ hụ, kanị ndị nsọnmazụụn Jizọsị anịn'a; 
ACT.19.31	kẹ ụfọdụ ndị-isi Ẹgbẹrẹ Eshịa ahụn wụ ndị ọsị Pọlụ nọ zi ozi jẹnn'ẹ, rịọ a amakwọlẹ ama ru ebẹhụ ndị alị n'e zu.
ACT.19.32	Imẹ igunrun hụ, ndịnị hụ e yi ichẹn, ndịnị hụ e yi ichẹn, makẹni isusu rị imẹ igunrun hụ; imẹrinmẹ imẹ wẹ amarịn ihiẹn wẹ kokomẹni. 
ACT.19.33	Ebe o mẹ ni Alẹzanda kẹ ndị Ju nupụha ihun, ndị hụ imẹ ndị ahụn zuni nọ sị Alẹzanda kumẹ. Alẹzanda nọ gi ẹka gwa wẹ gba nkịtịn, chọma n'ọ kọwanị igunrun ahụn. 
ACT.19.34	Kanị hụn wẹ gihụ marịn n'ọ wụ onyẹ Ju, wẹ ile nọ yimẹ,
ACT.19.34	“Atẹmisi ndị Ẹfẹsọsụ
ACT.19.34	wụ okẹn mmọn!”
ACT.19.34	Wẹ ile hụ e yi ihiẹnni mgbahunmẹ ọkụrọkụ ẹbụọ!!
ACT.19.35	Akanwe obodo hụ nọ mẹ igunrun hụ ile gba nkịtịn, ya ọ nọ sị, “Ndị Ẹfẹsọsụ, onyẹ wụ onyẹ ahụn marịnlẹni nị ẹka ndị obodo Ẹfẹsọsụ kẹ ụlọ-uku okẹn-mmọn wụ Atẹmisi rị, nị Atẹmisi wẹ kpụ hụn gha igwere dan rịzị wẹ ẹka? 
ACT.19.36	Ebe o mẹ nị w'a ra rụ ụka ihiẹn ndịnị, o furu ni ụnụ gba nkịtịn. O furuni nị ụnụ mẹ ihiẹn ọwụlẹ ụnụ lebanlẹni ẹnya. 
ACT.19.37	Makẹni, ụnụ e wẹhẹgụọ ndịnị ebeni bụ ezunni wẹ ohin ụlọ-mmọn; e kujanị wẹ oku mmọn ẹnyi.
ACT.19.38	“O mẹ nwan ni Dẹmẹtrịọsụ lẹ ndị omẹ-nka ya lẹ wẹ wị nwọn onyẹ wẹ k'e kpe, ọgwa ẹnyi ichẹn-ichẹn hụ a, ndị ọkịkị hụzị a; wẹ jẹnmẹ ebẹhụ d'e kpe wẹ. 
ACT.19.39	Kanị, omẹni o nwọnzighọ ihiẹn ọzọ ụnụ rị a chọ karị ọnwan, ya wụ nị ọgwa ịhịan ile e zu
ACT.19.40	Makẹni, ihiẹnni mẹ tannị nwọn ikẹn buhẹni ẹnyi oku ebe ndị-ọkịkị rị. O ru e du wẹ ẹnyi kpe nị ẹnyi rị a lụ nị ẹnyi weri enwẹn ẹnyi — makẹni onwọnni ihiẹn ẹnyi k'a saẹka ku nị ịya buhẹ isusuni.” 
ACT.19.41	Ogẹn o gi kugụ ihiẹnni, ya ọ nọ gbashịa ndị ahụn ile zuni.
ACT.20.1	Ogẹn isusu hụ gi kụsịgụ, Pọlụ nọ kpọkikomẹ ndị e sọn Ụzọ-Jesu; ọ gbagụ wẹ umẹ, sịgụ wẹ nọdị ọhụnma, ọ nọ shi Masẹdonia. 
ACT.20.2	Ọ ghagbarịgụ ẹgbẹrẹ hụ ile, kugụ ihiẹn bu ọda gi gba ndị kwerini Jesu azụụn hụ umẹ, ọ nọ shi alị Grisi
ACT.20.3	ọ nọ nọdị Grisi ebẹhụ ifọn ẹtọ. Ogẹn o gi nwan chọ n'o gi ụgbọ-mirin lakin Ẹgbẹrẹ Siria, ọ nọ marịn nị ndị Ju zun'ẹ eje-umẹ, ọ nọ gwarị sị n'ọ ghashi Masẹdonia lakin Siria. 
ACT.20.4	Ịya lẹ ndịnị wị: Sopata nwa Paịrusu, onyẹ Bẹrịa; Arịstakusu lẹ Sekọndusu, ndị Tẹsalonika; Gayọsụ onyẹ Debẹ; lẹ Timoti; lẹzi ndị Eshịa wụ Taịkikọsụ lẹ Trofimọsụ. 
ACT.20.5	Wẹ nọ bu ụzọ jẹnmẹ Trasị d'e cheri ẹnyi lẹ Pọlụ. 
ACT.20.6	Ogẹn mmẹmmẹ Brẹdi nwọnlẹni yisti o gi a fụ a ghafegụ, ẹnyi nwẹn nọ gi ụgbọ-mirin gha Filipi buli, hụn m'ẹ akpọhịn isẹn, ẹnyi nọ kunrun wẹ imẹ Trasị; ẹnyi nọ nọdị ebẹhụ izuka ohu.
ACT.20.7	O ru ụhụọhịn ibuzọ imẹ izuka (hụn wụ nwan Sọnde), ogẹn ẹnyi gi nọgbama nị ẹnyi ri Oriri-nsọ, Pọlụ nọ gwama wẹ oku; ebe o mẹ ni eki fọnhụ, ọ lama, ọ nọ kusọnmẹ oku hụ d'e ru imẹ abalị. 
ACT.20.8	Ukpẹ e bughọ ọda mmughẹ hụ rị ibe-elu ẹnyi nọ rị e zu. 
ACT.20.9	Okorọbịa ohu ẹfan a wụ Yutikọsụ nọdị alị elu windo. Ogẹn Pọlụ gi kube oku, ezigbo ụran nọ tụma Yutikọsụ; ọ tụbe ẹ, ọ nọ buru ẹ. Ọ nọ gha windo ụlọ hụ mẹ wẹ agba ẹtọ dan; a bịa wẹ d'e weli ẹ, wẹ nọ hụn n'ọ nwụnhụngụọ. 
ACT.20.10	Pọlụ nọ hidan: o hulụa, fiedọn Yutikọsụ, sị, “Atụlẹ ni egun, nị ọ hụ ndụn
ACT.20.11	Ya Pọlụ nọ shizi ibe-elu hụ ẹnyi nọ e zu. O bebegụ brẹdi Oriri-nsọ yegụ ẹnyi ri, ọ nọ gwabiezi wẹ oku eki e we fọn; ya kẹ ọ nọ jẹnmẹ. 
ACT.20.12	Wẹ nwẹn nọ weri nwata-okẹnnyẹ hụ lẹ ndụn lama. Ihiẹnni gba wẹ umẹ ọda-ọda.
ACT.20.13	Ẹnyi nwẹn nọ banye ụgbọ-mirin jẹnmẹgụ obodo Asọsụ, ebe Pọlụ jẹnkọ d'a nọ banyeni ẹnyi imẹ ụgbọ-mirin hụ. Ẹnịna kẹ Pọlụ ku ẹ, makẹni ọ chọ n'ọ gha akpakalị. 
ACT.20.14	Mgbe o gi nwan kunrun ẹnyi imẹ Asọsụ, ọ nọ banyeni ẹnyi imẹ ụgbọ-mirin hụ, ẹnyi lẹ ịya nọ shi Mitilẹni. 
ACT.20.15	Ẹnyi nọzị gi ụgbọ-mirin gha ebẹhụ buli, eki e fọn, ẹnyi nọ ru ebẹhụ bu ihun zinmẹ Kịọsụ; eki e fọnzi, ẹnyi nọ ru Samọsụ; eki e fọnzi, ẹnyi nọ ru Miletusu. 
ACT.20.16	Ẹnyi akụbannị Ẹfẹsọsụ makẹni Pọlụ a kwademẹgụọ nị ẹlẹ o k'a banye Ẹfẹsọsụ, amamgbe ọ gha e bie imẹ Eshịa — makẹni ọ rị a hụhụ n'ọ kẹrẹn'a ru Jerusalẹm ụhụọhịn Mmẹmmẹ-Pẹntikọsụ — omẹni ọ rị nfe. 
ACT.20.17	Pọlụ nọ gha Miletusu zi wẹ d'a kpọ ndị-isi ụka Ẹfẹsọsụ bịa d'e kunrun ẹ. 
ACT.20.18	A bịagụ wẹ, ọ nọ sị wẹ, “Ụnụ lẹ enwẹn ụnụ a marịnghọ kẹ m dọn bi ogẹn ahụn ile m gi rị imẹ igunrun ụnụ, ghakwọrị ụhụọhịn ibuzọ m zọ ụkụ ye imẹ Eshịa; 
ACT.20.19	kẹ m dọn welụachanrịn enwẹn m alị, gi ẹnya-mirin fe Di-nwọnni-ẹnyi, e dingbuchanrịn nsọngbu ile bịanịnị m yeni eje-umẹ ndị Ju zuni m; 
ACT.20.20	ụnụ a marịnzịghọ nị egini m egun seri isi m ihiẹn m marịn k'e yeni ụnụ ẹka; a kuzi m ụnụ ihun ịhịan ile lẹ ụlọ-ụlọ — 
ACT.20.21	a gwa kẹ ndị Ju kẹ ndị wụlẹni ndị Ju oku irogharị buru Osolobuẹ lẹ ikwerini Di-nwọnni-ẹnyi wụ Jesu.
ACT.20.22	“Kanị, m jẹnkọ nwan Jerusalẹm nọkẹ onyẹ Mmọn-nsọ tụ eriri ye olu sekpụnkọ; a marịn m ihiẹn k'e kunrunni m ebẹhụ. 
ACT.20.23	Ihiẹn m marịnhụ wụ nị Mmọn-nsọ hụ a gwa m'a imẹ obodo ọwụlẹ nị ngan lẹ nsọngbu rị e che m. 
ACT.20.24	Kanị onwọnni ihiẹn m kpọ ndụn m, kasị m gbagụ ọsọ
ACT.20.25	“Lee n'ẹ nwan: a marịnghọ m nwan nị imẹ ụnụ ile m nọ imẹ igunrun wẹ zi ozi Alị-eze onwọnni hụn jẹnkọ d'a hụnzịnị m. 
ACT.20.26	M rị nwan a gwa ụnụ tannị n'o nwọnni onyẹ ọwụlẹ imẹ ụnụ ẹdeke ẹ rị m isi. 
ACT.20.27	A gwachanrịngụọ m ụnụ ihiẹn ile wụ uche Osolobuẹ k'ọ nọ — eserini m isi latọ hụn ọwụlẹ. 
ACT.20.28	Lepụ nị nwan enwẹn ụnụ lẹ igunrun atụnrụn Mmọn-nsọ buche ụnụ ẹka ẹnya. O tumẹgụọ ụnụ ndị-ndu kẹni ụnụ du ụka Osolobuẹ, hụn Osolobuẹ gi ẹdeke ẹ nwọnhẹn. 
ACT.20.29	A marịnghọ m nị m pụgụ, eje-ẹwọrọ k'a bịa imẹ igunrun ụnụ d'e ripụ atụnrụn. 
ACT.20.30	Ụfọdụ imẹ ụnụ jẹnkọ d'a fịma ezioku kẹni wẹ dọrị ndị nsọnmazụụn Jizọsị. 
ACT.20.31	We ni nwan ẹnya ru alị; nyanhan nị nị ezuni m ikẹn ọrọgbọ ahụa ẹtọ, kẹ uhinhin kẹ efinnaị, ebe m rị e gi ẹnya-mirin a dọ onyẹ ọwụlẹ ẹka-ntịn.
ACT.20.32	“M rị nwan e bu ụnụ e che ẹka Osolobuẹ lẹ ozi banyeni ọhụnma a, ozi ẹ hụn k'a s'ẹka tụn ụnụ kẹ ụlọ mẹ ụnụ turu — weye ụnụ ihiẹn runi ụnụ imẹ ndị nsọ Osolobuẹ ile.
ACT.20.33	“Onwọnni onyẹ egho ẹ mọbụ goru ẹ mọbụ ẹkwa a la m ẹnya. 
ACT.20.34	Ụnụ lẹ enwẹn ụnụ a marịnghọ nị m gi ẹka m lụrụ ihiẹn mmẹ lẹ ndị mmẹ lẹ wị gi bi. 
ACT.20.35	E gigụọ m ihiẹnni ile ghọsị ụnụ n'o furu ni ẹnyi a rụnshi ọrụn ikẹn ẹrịra e gi e yeni ndị zelẹni ẹka, a nyanhan oku Di-nwọnni-ẹnyi wụ Jesu lẹ enwẹn ẹ ku, sị, ‘Iyeni ka ngọzi a wụ karị ịnarịnnị.’ ”
ACT.20.36	Ogẹn Pọlụ gi kugụ, ya lẹ wẹ nọ sekpu alị, ọ nọ mẹ ekpere. 
ACT.20.37	Wẹ ile hụ a kwan ẹkwan, a kwanshi elu, e fiedọn Pọlụ, e susu ẹ ọnụ. 
ACT.20.38	Ihiẹn kachanrịn wẹ a fụ wụ nị ọ sị nị a hụnkọzị w'a. Ya wẹ nọ du ẹ d'e ru ebe ụgbọ-mirin rị.
ACT.21.1	Ndị-isi ụka Ẹfẹsọsụ a hagụ ẹnyi ụla, ẹnyi nọ gi ụgbọ-mirin jẹnmẹ; ẹnyi nọ ghafe ozigbo shi Kọsụ; eki e fọn, ẹnyi nọ ru Rodisi; ẹnyi nọ gha ebẹhụ shi Patara. 
ACT.21.2	Ẹnyi a hụn ụgbọ-mirin jẹnkọ Finishịa, ẹnyi nọ banye, jẹnmẹ. 
ACT.21.3	Ẹnyi e ru ebe ẹnyi nọ leghama alị Saịprọsụ, ẹnyi nọ nu ẹ ye azụụn ẹka-ekpẹn, nyanshi Ẹgbẹrẹ Siria; ẹnyi e ru ẹ, ẹnyi nọ kụsị imẹ alị Taya, makẹni ebẹhụ kẹ ụgbọ ahụn jẹnkọ d'a nọ butu ibu. 
ACT.21.4	Ẹnyi nọ chọrị ndị rị e sọn Ụzọ-Jesu ebẹhụ, sọn wẹ nọdị izuka ohu. Ghahanị ikẹn Mmọn-nsọ wẹ nọ sị Pọlụ ya ejẹnlẹ Jerusalẹm. 
ACT.21.5	Kanị, ogẹn ẹnyi lẹ wẹ gi nọgụ, ẹnyi nọ pụ, jẹnmẹzi ebe ẹnyi jẹnkọ. Wẹ ile lẹ inyẹnmẹ wẹ lẹ ụmụ wẹ nọ gha imẹ obodo hụ dupụha ẹnyi, durukwọrị ẹnyi mkpẹnrẹn ohimin. Ya ẹnyi ile nọ sekpu alị mkpẹnrẹn mirin ebẹhụ mẹ ekpere, 
ACT.21.6	ẹnyi nọ sị ibe ẹnyi nọdị ọhụnma. Ẹnyi nọ banye ụgbọ-mirin jẹnmẹ, wẹ nwẹn nkẹ nọ lama.
ACT.21.7	Ẹnyi nọ gha Taya bulizi, pụha Tọlemaịsị; ẹnyi nọ kele umunẹ ẹnyi imẹ Kraịstị rị ebẹhụ, sọn wẹ nọdị akpọhịn ohu. 
ACT.21.8	Eki e fọn ẹnyi e buli, ru Sizaria. Ya ẹnyi nọ shi iwe Filipu hụn e zisọnmẹ oziọma d'e sọn ẹ nọdị. Filipu rị imẹ Madụ Ẹsa hụ wẹ họpụha imẹ Jerusalẹm ogẹn mbụ. 
ACT.21.9	Ụmụ Filipu ịgbagba ẹnọ e bu amụma. 
ACT.21.10	Ẹnyi nọdị ebẹhụ akpọhịn ole-lẹ-ole.
ACT.21.10	Ẹnyi rị ebẹhụ, onyẹ-amụma ohu w'a kpọ Agabusu nọ gha Judia bịa. 
ACT.21.11	Ọ nọ bịa d'e kunrun ẹnyi: o weri akpụkpọ-ukun Pọlụ, gi ẹ kẹnmẹ enwẹn ẹ ụkụ lẹ ẹka; ọ nọ sị, “Mmọn-nsọ sị, ‘Ẹnịna kẹ ndị Ju rị Jerusalẹm k'a dọn kẹnmẹ onyẹ nwọn akpụkpọ-ukunni, bu ẹ che ẹka ndị alị ọzọ.’ ” 
ACT.21.12	Ogẹn ẹnyi gi nụ ihiẹnni, ẹnyi lẹ ndị ọzọ rị ebẹhụ nọ rịọma Pọlụ y'e jẹnlẹ Jerusalẹm. 
ACT.21.13	Ya kẹ Pọlụ nọ sị, “Kị ụnụ rị e mẹdẹ — a kwan ẹkwan, e tiwa m obi? A kwademẹgụọ m nị m jẹnkọ Jerusalẹm, ọsụọn'a nị wẹ k'e kẹn m ẹgbụn, ọ sụọdẹn'a nị m k'e gi ufiri ẹfan Di-nwọnni-ẹnyi wụ Jesu nwụnhụn ebẹhụ.” 
ACT.21.14	O kwerini hụn ẹnyi ku, onwọnzini ihiẹn ẹnyi ku karị, “Uche Di-nwọnni-ẹnyi ya mẹ.”
ACT.21.15	Ẹnyi a nọbe ebẹhụ, ẹnyi nọ kwademẹ, shi Jerusalẹm. 
ACT.21.16	O nwọn ndị rị e sọn Ụzọ-Jesu gha Sizaria sọnmẹ ẹnyi, we ẹnyi shi ebe ẹnyi jẹnkọ d'a nọdị, iwe Mnasịnị onyẹ Saịprọsụ, onyẹ ohu imẹ ndị ibuzọ kwerini.
ACT.21.17	Ẹnyi e ru Jerusalẹm, ndị e sọn Jesu a ghọghọ, sị ẹnyi a lụa. 
ACT.21.18	Eki e fọn, ẹnyi lẹ Pọlụ nọ wịrị d'a hụn Jemisi; ndị-isi ụka ile rịzịkwọ ebẹhụ.
ACT.21.19	Pọlụ e kelegụ wẹ, ọ nọ gi uri-uri kọwachanrịn nị wẹ ihiẹn ile Osolobuẹ gi ọrụn a mẹ imẹ ndị alị ọzọ.
ACT.21.20	A nụgụ w'a, wẹ nọ ja Osolobuẹ mma. Ya wẹ nọ sị a, “Pọlụ nwẹnẹ ẹnyi, y'a hụnọlẹ nwan ndị Ju madụ nnụ ole-lẹ-ole kwerini Jesu. Wẹ ile rị e mẹ oku Iwu Mozizi. 
ACT.21.21	A gwagụọ wẹ wẹ n'ị rị a kuzi ndị Ju ile bisọnmẹ alị ndị ọzọ wẹ latọ Iwu Mozizi, a sị wẹ akwazịlẹ ụmụ wẹ ugun, w'e gizilẹ Iwu Mozizi bi. 
ACT.21.22	Kị ẹnyi e mẹ nwan? Wẹ k'a nụrịrị nị y'a bịagụọ. 
ACT.21.23	Mẹ nwan ihiẹnni ẹnyi jẹnkọ d'a gwa ị: O nwọn ikẹnnyẹ ẹnọ rị ebeni gi ẹfan Osolobuẹ kwe nkwa imẹ ụlọ-nsọ. 
ACT.21.24	Weri ikẹnnyẹ ndịnị; yụ lẹ uwẹ wịrị jẹn d'e mẹzu ọdịnalị idọn-nsọ: y'a kụnị wẹ ụgwọ w'e gi kọpụ wẹ ntutu. Ịhịan ile sikọ d'e gi ẹ marịn nị ezioku arị ihiẹn wẹ nụ, kama, nị yụ lẹ enwẹn i e gidẹ Iwu Mozizi e bi. 
ACT.21.25	O mẹ nke ndị alị ọzọ kwerini Jesu, ẹnyi e dejẹngụọnị wẹ ẹkụkwọ-ozi sị wẹ erilẹ ihiẹn wẹ gi rụa mmọn; w'e rilẹ ẹdeke mọbụ anụ ọwụlẹ wẹ rụkwọn olu; w'a ghẹrẹlẹ.”
ACT.21.26	Ya kẹ Pọlụ nọ weri ikẹnnyẹ ndị ahụn, eki e fọn ya lẹ wẹ nọ jẹnmẹ d'e mẹ omẹnalị idọn-nsọ. E mẹgụ wẹ omẹnalị idọn-nsọ, ọ banye Ụlọ-nsọ d'e ku akpọhịn ole wẹ k'e gi dọn nsọ hụ wẹ kebe chụnnị onyẹ-onyẹ ẹjan.
ACT.21.27	Kanị, akpọhịn ẹsa hụ e d'e zugụ, ụfọdụ ndị Ju gha Ẹgbẹrẹ Eshịa bịa a hụn Pọlụ imẹ Ụlọ-nsọ, ya wẹ nọ kpasu igunrun hụ ile, wẹ nọ kwọndọn Pọlụ, 
ACT.21.28	yimẹ, “Ndị Izrẹlụ! Bịa nị-o! Ọnwan wụ okẹnnyẹ ahụn rị a ghahunmẹ ebe ile e gi nkuzi ẹ a lụsọn ndị alị ẹnyi lẹ Iwu ẹnyi wụ Iwu Mozizi lẹ Ụlọ-nsọnị ọgụn. Ẹlẹdẹ ọhụn sụọ, o webanhangụọzị nwan ndị alị ọzọ imẹ Ụlọ-nsọ, mẹrụ ebeni rị nsọ!” 
ACT.21.29	Wẹ ku ihiẹnni makẹni wẹ hụn Trofimọsụ onyẹ Ẹfẹsọsụ lẹ Pọlụ imẹ obodo — wẹ ro ni Pọlụ e webanhangụọ a imẹ Ụlọ-nsọ.
ACT.21.30	Obodo hụ ile nọ susuhu, ịhịan ile nọ gbakikomẹ. Wẹ nọ kwọndọn Pọlụ, dọkpụnpụ a, kpọkinsọnmẹ ọnụmụzọ Ụlọ-nsọ ozigbo. 
ACT.21.31	Ogẹn wẹ gi rị a chọ nị wẹ gbu Pọlụ, ozi nọ ru onyẹ-isi agha kanị a kị ndị-agha Rom rị Jerusalẹm ntịn nị Jerusalẹm ile e susuhu. 
ACT.21.32	Ozigbo ahụn, onyẹ-isi agha kanị nọ weri ndị-agha lẹ ndị a kịnị wẹ, gbatu, zụnban imẹ igunrun ahụn. Igunrun hụ a hụn ndị-agha hụ, wẹ nọ gbubehi Pọlụ. 
ACT.21.33	Onyẹ-isi agha kanị nọ jẹnburu Pọlụ, nwụnrụn a. Ọ nọ sị wẹ kpọma a ẹgan ẹbụọ; ya ọ nọ sị wẹ, “Onyẹ wụ okẹnnyẹni? K'o mẹ?” 
ACT.21.34	Igunrun ahụn hụ e yi oro: ndịnị hụ e yi ichẹn, ndịnị hụ e yi ichẹn. Onyẹ-isi agha kanị asazịnị ẹka chọpụha ihiẹn mẹni yeni okẹn isusu hụ. Ya ọ nọ sị ndị-agha a we Pọlụ shi imẹ idumu ndị-agha. 
ACT.21.35	E jẹnru wẹ mgbanyinrin rị ọnụ-mgbọn, ya kẹ ndị-agha hụ nọ bushi Pọlụ elu makẹni ẹnya rị e nwun igunrun hụ ọkụn. 
ACT.21.36	Igunrun ahụn hụ e sọn wẹ, e yi, “Gbu n'ẹ! Gbu n'ẹ!”
ACT.21.37	Ogẹn ndị-agha hụ gi rị a chọ nị wẹ weri Pọlụ banye idumu wẹ, Pọlụ nọ sị onyẹ-isi agha kanị, “N'i kweri nị m gwa ị oku?” Onyẹ-isi agha kanị hụ nọ jụma a, “Y'a sụ Griki? 
ACT.21.38	Ya wụ, ẹlẹ yụ wụ onyẹ Ijiptu hụ bunụmanị ndị-ọkịkị, hụnnẹi kị ndị ịkpatan nnụ iri ahụn kwashi imẹ atụ?” 
ACT.21.39	Pọlụ nọ sị, “M wụ onyẹ Ju. Tasọsụ rị Ẹgbẹrẹ Silisia kẹ wẹ nọ mụ m. M wụ nwa di-alị Tasọsụ, obodo rị mkpa. Dodo, nị m gwa ndịnị oku.” 
ACT.21.40	Hụn onyẹ-isi agha kanị gi ye ẹ efe ku, Pọlụ nọ wuzo elu mgbanyinrin hụ, fe ẹka ni wẹ gba nkịtịn. A gba wẹ nkịtịn, Pọlụ nọ gi asụsụ wẹ wụ Hibru gwama wẹ oku.
ACT.22.1	Pọlụ sị wẹ, “Umunẹ m lẹ ndị nẹdi ẹnyi, gọn ni ntịn nị m kọwa!” 
ACT.22.2	Ogẹn wẹ gi nụ k'ọ rị a sụ asụsụ wẹ wụ Hibru, wẹ nọ gbakẹnmẹ nkịtịn. Ya Pọlụ nọ kumẹ: 
ACT.22.3	“M wụ onyẹ Ju. Tasọsụ rị Ẹgbẹrẹ Silisia kẹ wẹ nọ mụ m, kanị imẹ Jerusalẹm ebeni kẹ wẹ nọ zụn m. Gamaliẹlụ zụn m. Wẹ zụn m ọzụnzụn Iwu ndị nẹdi ẹnyi kanị, zụnru m alị; m'e te dụnnị Osolobuẹ kẹ ọkụn kẹ ụnụ ile dọn rị a dụnn'a tannị. 
ACT.22.4	E kpokpoghọ m ndị rị e sọn Ụzọnị, kpokpo wẹ ru ọnwụn. M'a kpọma kẹ ikẹnnyẹ kẹ ikpoho ẹgan, a tụ wẹ ngan. 
ACT.22.5	Onyẹ-isi nchụn-ẹjan lẹ ndị-isi k'a saẹka shịanị m ẹri. A narịnghọdẹ m wẹ ẹkụkwọ m wekọnị ndị Ju rị Damaskọsụ kẹni m d'a kpọma ndị rị ebẹhụ rị e sọn Ụzọnị ẹgan, wẹhẹ wẹ Jerusalẹm d'e ye afụnfụn.
ACT.22.6	“Ogẹn m gi jẹnkọ, e rumẹ m Damaskọsụ ogẹn anwụn gi e ru isi, ukpẹ ohu nwungbu enwẹn ẹ nọ gha elu-igwee nwunkpu m idẹnmizi. 
ACT.22.7	A dan m, m nọ nụ olu sị m, ‘Sọlụ, Sọlụ, k'ị rị e kpokponi m?’ 
ACT.22.8	M nọ za, sị, ‘Onyẹ k'ị wụ, Di-nwọnni m?’ Ọ nọ sị m, ‘Mmẹ wụ Jesu onyẹ Nazarẹtị hụn ị rị e kpokpo.’ 
ACT.22.9	Ndị hụn mmẹ lẹ wẹ wị a hụnghọ ukpẹ hụ, kanị anụnị wẹ olu onyẹ hụn rị a gwa m oku. 
ACT.22.10	Ya m nọ sị, ‘Di-nwọnni m, kị m'e mẹ nwan?’ Di-nwọnni-ẹnyi nọ sị m, ‘Lihi ọtọ n'ị shi Damaskọsụ — ebẹhụ kẹ wẹ k'a nọ gwa ị ihiẹn ile Osolobuẹ ketọn'ị i jẹnkọ d'e mẹ.’ 
ACT.22.11	Ebe o mẹni asazịnị m ẹka legha ụzọ makẹni ukpẹ hụ e nwunkẹnmẹkẹ, ndị mmẹ lẹ wẹ wị nọ kwọndọn m ẹka, we m banye imẹ Damaskọsụ.
ACT.22.12	“Imẹ Damaskọsụ, o nwọn okẹnnyẹ ohu w'a kpọ Ananayasị, hụn e fe ofufe Iwu Mozizi ọhụnma-ọhụnma. Ndị Ju ile bi ebẹhụ e ku oku ẹ ọhụnma. 
ACT.22.13	Ọ nọ bịa d'e kunrun m, turu ihun m, sị, ‘Sọlụ nwẹnẹ m, leghamazị ụzọ!’ Ozigbo, m nọ leghamazị ụzọ, m nọ hụn a. 
ACT.22.14	Ya ọ nọ sị, ‘Osolobuẹ ndị nẹdi ẹnyi a họrịgụọ ị n'ị marịn uche ẹ, n'ị hụn Onyẹ hụ Rị-ọchan, nụzịkwọ kẹ o gi olu ẹ gwa ị oku. 
ACT.22.15	Makẹni i jẹnkọ d'a wụ ọshẹri ẹ, hụn k'e we ozi ẹ jẹnni ụwa ile, a gwa wẹ ihiẹn ị hụn lẹ ihiẹn ị nụ! 
ACT.22.16	K'ị rị nwan e che?! Lihi nị wẹ mẹ i mirin-Chuku, kẹni wẹ chanchanpụ ị njọ ị ebe i nọ a kpọku ẹfan a.’
ACT.22.17	“Ogẹn m gi lụagụ Jerusalẹm, ebe m rị imẹ Ụlọ-nsọ ụhụọhịn ohu e mẹ ekpere, idẹnmizi, ọ nọkẹ sị ụran buru m bụ ẹlẹ ụran, 
ACT.22.18	m nọ hụn ọhụn. M nọ hụn Jesu k'ọ rị a sị m, ‘Mẹ nwan n'ị gha Jerusalẹm pụ ozigbo, makẹni, anabanhankọ wẹ ẹri i k'a shịanị m.’ 
ACT.22.19	Ya m nọ sị, ‘Di-nwọnni-ẹnyi, wẹ lẹ enwẹn wẹ a marịnghọ kẹ m dọn jẹnsọnmẹ ụlọ-ofufe ile, e gbu ndị kwerinin'i ili, a tụ wẹ ngan; 
ACT.22.20	a marịnzịghọ wẹ nị m wuzo ụsụọ ụhụọhịn hụ wẹ gbu ọshẹri i wụ Stivini, a kwadọn ndị rị e gbun'ẹ, lẹni mmẹ kwọndọnni ndị rị e gbun'ẹ ẹwuru wẹ.’ 
ACT.22.21	Ya ọ nọ sị m, ‘Jẹnmẹ! M zikọ ị ebe tegbu enwẹn ẹ d'e kunrun ndị alị ọzọ wụlẹni ndị Ju.’ ”
ACT.22.22	Igunrun ahụn hụ e gọn Pọlụ ntịn d'e ru ebe ọ nọ ku okuni, wẹ nọ yimẹ, “Wepụ nị onyẹ nọ ẹnịna imẹ ụwanị! O furuni onyẹ a rị ndụn!!” 
ACT.22.23	Wẹ hụ e yi, e fe ẹkwa wẹ, a bụọshi uzunzun elu. 
ACT.22.24	Ya onyẹ-isi agha kanị hụ nọ sị ndị-agha a weban nwan Pọlụ idumu ndị-agha wẹ wekọ a; sị wẹ fịan a mkpịnsịn n'ọ hụn ụzọ ku ihiẹn ndị Ju gi rị e yisọn ẹ oroni ile. 
ACT.22.25	Kanị ogẹn wẹ gi kẹnmẹ ẹ nị wẹ fịan a ihiẹn, Pọlụ nọ sị onyẹ-isi agha nta
ACT.22.26	Ogẹn onyẹ-isi agha nta hụ gi nụ ihiẹnni, ọ nọ jẹnburu onyẹ-isi agha kanị, sị a, “K'ị chọ n'i mẹ? Okẹnnyẹ hụ wụkwọ nwa-di-alị Rom!”
ACT.22.27	Ya kẹ onyẹ-isi agha kanị nọ jẹn d'e kunrun Pọlụ, sị a, “Gwa m, ị wụ nwa-di-alị Rom?” Pọlụ nọ sị a, “Ẹghẹẹ.” 
ACT.22.28	Onyẹ-isi agha kanị nọ sị, “Ẹlẹkwọ ẹkẹrẹ egho kẹ m kụ wụrụ nwa-di-alị Rom!” Kanị Pọlụ nkẹ nọ sị a, “Mmẹ nwẹn, wẹ mụdẹ m nwa-di-alị Rom.” 
ACT.22.29	Ozigbo hụ, ndị ile te k'a fịan Pọlụ mkpịnsịn kẹn'o ku ihiẹn mẹni nọ seri isi wẹ; egun hụ a tụ onyẹ-isi agha kanị hụnnị ọ hụn n'ọ kpọmagụọ Pọlụ nwa-di-alị Rom ẹgan.
ACT.22.30	Ogẹn eki gi fọn, makẹni onyẹ-isi agha kanị chọkọ n'ọ marịn ihiẹn ndị Ju rị e kpeni Pọlụ, ọ nọ kpọpụ Pọlụ ẹgan, kpọzu ndị-isi nchụn-ẹjan lẹ ndị-isi ile. Ya ọ nọ wẹhẹ Pọlụ, bu ẹ tumẹ ihun wẹ.
ACT.23.1	Pọlụ nọ bu ẹnya tụma Ndị-isi Nkịkwama hụ, sị, “Umunẹ m, e giọlẹ m obi rị ọchan bi elu m idẹnya Osolobuẹ d'e ru tannị.” 
ACT.23.2	Ya onyẹ-isi nchụn-ẹjan wụ Ananayasị nọ sị ndị nọkunmẹ Pọlụ fịan a ihiẹn ọnụ. 
ACT.23.3	Ya Pọlụ nọ sị a, “Osolobuẹ k'a fịan yụ nwẹn ihiẹn, ụsụọ ẹjan rịlẹni mma wẹ te nzụn!! Ị gi nwan Iwu e kin m ikpe, bụ ị hụ a dan Iwu ebe ị nọ sị wẹ fịan m ihiẹn?!” 
ACT.23.4	Ndị hụ nọchimẹ Pọlụ nọ sị a, “Egun a n'ị kpari onyẹ-isi nchụn-ẹjan Osolobuẹ?” 
ACT.23.5	Pọlụ nọ sị, “Umunẹ m, amarịn m nị onyẹ-isi nchụn-ẹjan rọ; makẹni Ẹkụkwọ-nsọ sị, ‘Ekujalẹ oku onyẹ-ndu ụnụ.’ ”
ACT.23.6	Ogẹn Pọlụ gi hụn a nị ụfọdụ Ndị-isi Nkịkwama hụ wụ ndị itu Sadusi, ụfọdụ wụ ndị Itu-Farisi, o weshi olu elu, sị, “Umunẹ, m wụ onyẹ Farisi maị, nwa onyẹ Farisi! Wẹ rị e kpe m ikpeni makẹ olilẹnya m nwọn nị ndị nwụnhụnnị jẹnkọ d'e lihi!” 
ACT.23.7	Ogẹn o gi ku okuni, ndị itu-Farisi lẹ ndị itu-Sadusi rị imẹ Ndị-isi Nkịkwama hụ nọ dọma ndọndọ, ọgwa nọ kebe. 
ACT.23.8	Makẹni ndị Sadusi kweri nị ndị nwụnhụnnị ara lihi, ndị mmọn-ozi arị, mmọn arị. Kanị, ndị Farisi kweri nị wẹ ẹtịtọ rị arị. 
ACT.23.9	Ọgbaghara e jun ọgwa hụ: ụfọdụ ndị-nkuzi Iwu rị itu Farisi e lihi ọtọ, dọ okuni, dọshi ẹ ikẹn, a sị, “Ẹnyi ahụnnị eje-ihiẹn okẹnnyẹni mẹ. Onyẹ ma kẹ mmọn mọbụ mmọn-ozi gwa a oku?!” 
ACT.23.10	Ogẹn isusu hụ gi kẹnrẹn, egun nọ bịa onyẹ-isi agha kanị nị w'e d'a dọkịka Pọlụ, ya ọ nọ sị ndị-agha a wẹ d'e gi ikẹn napụha wẹ Pọlụ, wekin ẹ idumu ndị-agha.
ACT.23.11	Uhinhin hụ, Di-nwọnni-ẹnyi nọ pụha d'e wuzo ihun Pọlụ, sị a, “Kwọndọn obi i, n'o nwọnni ihiẹn k'a napụ ị ashịalẹni m ẹri imẹ Rom k'i dọn nwan shịanị m'a imẹ Jerusalẹm ebeni.”
ACT.23.12	Eki e fọn ụtụntụn, ụfọdụ ndị Ju nọ zugbama, kun Osolobuẹ, sị erikọ wẹ, arakọ wẹ, d'e ru ni e gbugụ wẹ Pọlụ. 
ACT.23.13	Wẹ karị madụ ọgụnnaị zu izuni. 
ACT.23.14	Ya wẹ nọ jẹnburu Ndị-isi nchụn-ẹjan lẹ Ndị-isi, sị wẹ, “Ẹnyi e kungụọ Osolobuẹ kwe nkwa nị ẹnyi erikọ ihiẹn ọwụlẹ d'e ru ni ẹnyi e gbugụ Pọlụ. 
ACT.23.15	Ụnụ lẹ Ndị-isi Nkịkwama, zi ni nwan ozi jẹnni onyẹ-isi agha kanị, n'o wẹhẹni ụnụ Pọlụ. Kun'ẹ nọkẹ sị ụnụ chọ nị ụnụ lebankẹnmẹ oku ẹ ẹnya; ẹnyi nwẹn a kwademẹgụọ nị ẹnyi gbu ẹ o gini d'e ru ebeni.”
ACT.23.16	Kanị okorọbịa ohu wụ nwa-nwẹnẹ Pọlụ okpoho a nụ oku eje-umẹni wẹ zu, ya ọ nọ shi idumu ndị-agha d'a gwa Pọlụ. 
ACT.23.17	Pọlụ nọ kpọ onyẹ-isi agha nta ohu rị ebẹhụ, sị a, “We okorọbịanị jẹnni onyẹ-isi agha kanị, n'o nwọn ihiẹn o k'a gwa a.” 
ACT.23.18	Onyẹ-isi agha nta hụ nọ weri okorọbịa hụ d'e kunrun onyẹ-isi agha kanị, sị, “Onyẹ-ngan wụ Pọlụ kpọ m, sị m wẹhẹn'i nwata-okẹnnyẹni n'o nwọn ihiẹn o k'a gwa ị.” 
ACT.23.19	Onyẹ-isi agha hụn kanị nọ kwọndọn nwata hụ ẹka, we ẹ shi ụsụọ, jụma a, “K'i nwọn y'a gwa m?” 
ACT.23.20	Ọ nọ sị a, “Ndị-ndu ndị Ju e kwerigbamagụọ nị wẹ k'a sị ị wẹhẹ Pọlụ Ọgwa Ndị-isi Nkịkwama ekile, nọkẹ sị ndị-isi chọ nị wẹ lebankẹnmẹ oku ẹ ẹnya. 
ACT.23.21	Kanị, egọnkwọlẹ wẹ ntịn, makẹni ikẹnnyẹ wẹ karị ọgụnnaị warị ọfịa e che ẹ. E kungụọ wẹ Osolobuẹ, nị erikọ wẹ, arakọ wẹ d'e ru mgbe wẹ gbugụ a; a kwademẹgụọ wẹ nwan e che n'i kweri wẹhẹ ẹ.” 
ACT.23.22	Onyẹ-ndu agha kanị nọ sị a, “Agwakwọlẹ onyẹ ọwụlẹ nị y'a gwagụọ m.” Ya ọ nọ sị okorọbịa hụ lama.
ACT.23.23	Ya onyẹ-isi agha kanị nọ kpọ ndị-isi agha nta ẹbụọ a kị ndị agha ọgụn-isẹn, ọgụn-isẹn, sị wẹ, “Kwademẹ ni nị ụnụ jẹn Sizaria: weri ni ndị-agha ọgụn-iri e gi ụkụ e jẹn, ndị-agha iri kwasị ọgụn-ẹtọ e gi ẹshin a lụ agha lẹzi ndị-agha ọgụn-iri e gi obo a lụ agha. Kwademẹ ni nị ụnụ gi ọkụrọkụ itenẹi ukinkinni jẹnmẹ; 
ACT.23.24	kwademẹ ni ni Pọlụ ẹshin o k'e nyin, ụnụ e du ẹ jẹnni Gọvanọ wụ Fẹlisi; anịkwọlẹ ni ihiẹn ọwụlẹ mẹ ẹ.” 
ACT.23.25	Ya onyẹ-isi agha kanị nọ de ẹkụkwọ-ozini:
ACT.23.26	“Mmẹ, Klọdiọsụ wụ Laịsịasị rị e dejẹnni Gọvanọ wụ Fẹlisi; e kele m'i. 
ACT.23.27	Ndị Ju kwọndọn okẹnnyẹni, a chọ nị wẹ gbu ẹ. Ogẹn m gi marịn nị nwa-di-alị Rom rọ, ya m nọ weri ndị-agha d'a gbapụha a. 
ACT.23.28	Makẹni m chọ nị m marịn ihiẹn wẹ rị a man'a ikpe, m nọ we ẹ jẹn Ọgwa Ndị-isi Nkịkwama wẹ. 
ACT.23.29	A hụn m'a nị oku Iwu wẹ kẹ wẹ rị a man'a ikpe; n'o nwọnni ihiẹn o mẹ hụn w'e gi tụ a ngan mọbụ gbu ẹ. 
ACT.23.30	Ogẹn ozi gi ru m ntịn nị wẹ zun'ẹ eje-umẹ, m nọ sị nị m zihẹ n'i y'ẹ ozigbo. A gwagụọ m ndị-ikpe ẹ d'e kunrun i, nị wẹ nọ idẹnya ị ku ihiẹn wẹ sị nị ya k'o mẹ.”
ACT.23.31	Ya kẹ ndị-agha hụ nọ mẹ ihiẹn o ku, gi uhinhin we Pọlụ shikwọrị Antipatrisi, 
ACT.23.32	eki e fọn, ndị gi ụkụ nọ lakin, hapụ ndị gi ẹshin nị wẹ lẹ Pọlụ wịrị. 
ACT.23.33	E ru wẹ Sizaria, wẹ nọ we ẹkụkwọ-ozi hụ ye Gọvanọ, we Pọlụ ye ẹ. 
ACT.23.34	Ọ gụngụ ẹkụkwọ-ozi hụ, ọ nọ jụ Pọlụ kẹ elee Ẹgbẹrẹ k'ọ wụ imẹ alị-eze Rom. Ogẹn o gi nụ nị onyẹ Ẹgbẹrẹ Silisia rọ, 
ACT.23.35	ọ nọ sị, “Ndị-ikpe i bịa, a nụ m ọnụ ị.” Ọ nọ sị ndị-agha kwọndọngụ a imẹ obi-eze Gọvanọ ebẹhụ, obi-eze ahụn Hẹrọdụ tụn ebẹhụ.
ACT.24.1	Hụn mẹ ẹ akpọhịn isẹn wẹ wẹhẹ Pọlụ ọgwa Gọvanọ imẹ Sizaria, Ananayasị onyẹ-isi nchụn-ẹjan lẹ ụfọdụ Ndị-isi lẹ ọka-iwu w'a kpọ Tẹtulọsụ nọ bịa ọgwa Gọvanọ d'e kpe Pọlụ ẹka Gọvanọ. 
ACT.24.2	A kpọpụha wẹ Pọlụ, ya Tẹtulọsụ nọ kinghọsị Gọvanọ, sị,
ACT.24.2	“Onyẹ ikpẹn ile rịnị, ọkịkị ị e wẹhẹgụọnị ẹnyi udọn kete-ele-mgbe; ezigbo iroro y'a tụ hụ e dọnzini ndị alịnị ihiẹn. 
ACT.24.3	Ogẹn ile lẹ ụzọ ile kẹ ẹfọ gi a sụọ ẹnyi ụsụọ ọda-ọda yeni ihiẹn ndịnị. 
ACT.24.4	Amamgbe m'e rikẹ i ogẹn, dodo gọn ẹnyi ntịn ẹkẹrẹ k'i dọn e mẹ, nị m be oku nke-nke.
ACT.24.5	“Ẹnyi a hụngụọ a nị okẹnnyẹni e ye nsọngbu ọda-ọda. Isusu-isusu k'o seni ndị Ju rị elu ụwa ile. Ọ rị ndị-ndu itu Onyẹ Nazarẹtị ahụn. 
ACT.24.6	O te rị nwan a chọ n'o mẹrụdẹ Ụlọ-nsọ, ya kẹ ẹnyi nọ nwụndọn ẹ. Nkẹ ẹnyi e te gi Iwu ẹnyi kin ẹ ikpe, 
ACT.24.7	kanị Laịsịasị onyẹ-isi agha kanị nọ gi ikẹn bịa d'a napụ ẹnyi ya, sị ndị ikpe ẹ bịa d'e kunrun i. 
ACT.24.8	Ị jụkpọ a, yụ lẹ enwẹn i k'a saẹka marịn ihiẹn ile ẹnyi rị e ku nị ya k'o mẹ.”
ACT.24.9	Ndị Ju ya lẹ wẹ wị nọ kwadọn Tẹtulọsụ, a sị ihiẹn ile o ku wụ ezioku.
ACT.24.10	Ogẹn Gọvanọ gi fe ẹka gi sị Pọlụ ya ku nwan, ya Pọlụ nọ sị, “A marịngụọ m nị y'a hanọlẹ eṅẹn alịnị ahụa ole-lẹ-ole; ya wụ, ọsụọka m nị m rị e kinrin ọnụ m ọgwa ị. 
ACT.24.11	Ị k'a saẹka chọpụha n'ọ karịnị akpọhịn mmẹbụọ m jẹn Jerusalẹm d'e fe ofufe. 
ACT.24.12	Onwọnni onyẹ ọwụlẹ wẹ hụn mmẹ lẹ ịya rị a dọ ndọndọ imẹ Ụlọ-nsọ; onwọnni igunrun wẹ hụn m rị a kpasu — kẹ imẹ ụlọ-ofufe kẹ imẹ obodo hụ ile; 
ACT.24.13	asakọ wẹ ẹka ghọsị nị m mẹ ihiẹnni ile wẹ rị e kin. 
ACT.24.14	Kanị m k'a saẹka gwa ị nị Ụzọ hụ wẹ rị e ye eje-ẹfan kẹ m gha e fe Osolobuẹ ndị nẹdi ẹnyi kanị; m kweri ihiẹn ile Iwu Mozizi ku lẹ ihiẹn ile wẹ de imẹ ẹkụkwọ ndị-amụma. 
ACT.24.15	Ihiẹn ohu hụ ndịnị rị e lee ẹnya a ẹka Osolobuẹ kẹ mmẹ nwẹn rịzị e lee ẹnya a: nị ndị nwụnhụnnị jẹnkọ d'e lihi, kẹ ndị ezi-omumẹ kẹ ndị njọ. 
ACT.24.16	Ufiri ẹ kẹ m gi a lịlịma ogẹn ile, kẹni m hụn a nị obi m rị ọchan ebe Osolobuẹ lẹ ịhịan rị.
ACT.24.17	“M bịa nwan Jerusalẹm m bịalẹni kete ahụa ole-lẹ-ole d'e ye ndị igbẹnnyẹ ẹnyi ihiẹn lẹni m hụn ụzọ chụn ẹjan. 
ACT.24.18	Ịya kẹ wẹ nọ nwan hụn m imẹ Ụlọ-nsọ kẹ m mẹgụ omẹnalị idọn-nsọ; onwọnni igunrun mmẹ lẹ wẹ wị; onwọnni isusu rịnị. 
ACT.24.19	Kanị o te nwọnghọ ndị Ju gha Ẹgbẹrẹ Eshịa bịa rị ebẹhụ ụhụọhịn hụ, k'o furu wẹ lẹ enwẹn wẹ bịa nwan ebeni d'e ku ọnụ wẹ idẹnya ị, omẹni o nwọn ihiẹn m mẹ!
ACT.24.20	“Omẹni ntụ rọ, jụdẹle ndịnị rị ebeni kẹ elee eje-ihiẹn kẹ wẹ chọpụha nị ya kẹ m mẹ kẹ m pụha Ọgwa Ndị-isi Nkịkwama, 
ACT.24.21	mmanị oro ohuni m yi kẹ m wuzo ihun wẹ: ‘Ụnụ rị e kinkwọ m ikpe tannị makẹni m kweri nị ndị nwụnhụnnị jẹnkọ d'e lihi!’ ”
ACT.24.22	Kanị Gọvanọ wụ Fẹlisi nọ bu ikpe hụ shi ihun, makẹni ọ marịnghọ Ụzọ-Jesu ru alị: ọ sị wẹ, “Ụnụ jẹnkọ d'e cheri nị Laịsịasị onyẹ-isi agha kanị bịa m kebe hannị ụnụ eṅẹn.” 
ACT.24.23	Ọ nọ sị onyẹ-isi agha nta rị okpuru ẹ ya hụn a nị wẹ kwọndọn Pọlụ, ka wẹ e yen'ẹ efe ẹkẹrẹ, a nị ndị nke ẹ a bịa d'e yen'ẹ ẹka.
ACT.24.24	O mẹpụ akpọhịn ole, Fẹlisi lẹ nwunyẹ ẹ wụ Drusila nọ bịa. Drusila wụ onyẹ Ju.
ACT.24.24	Fẹlisi nọ zi wẹ kpọ Pọlụ. Wẹ nọ gọnmẹ ẹ ntịn, ọ hụ a gwa wẹ oku ikweri ni Jesu Kristi. 
ACT.24.25	K'o dọn rị e ku oku ezi-omumẹ lẹ ikwọndọn-enwẹn ịhịan lẹ Okinkin-ikpe lalanị, egun nọ tụma Fẹlisi. Ọ nọ sị, “I k'e jẹnmẹgụ, m k'a chọ efe kpọzị ị.” 
ACT.24.26	Ọ hụzị a tụ ẹnya nị Pọlụ jẹnkọ d'e ye ẹ egho; ọ hụ e gi ufiri ẹ e zi wẹ a kpọ Pọlụ mbụ-lẹ-ẹbụọ, e sọn ẹ e ku. 
ACT.24.27	Ahụa ẹbụọ a ghafegụ, Pọshiọsụ wụ Fẹstọsụ nọ họnrin Gọvanọ, nọkin ẹnya Fẹlisi. Fẹlisi rị a chọ n'ọ channị ndị Ju ẹnya, ọ nọ la Pọlụ tọ imẹ ngan.
ACT.25.1	Hụn mẹ ẹ akpọhịn ẹtọ Fẹstọsụ bịa d'a kịma Ẹgbẹrẹ hụ, ọ nọ gha Sizaria jẹn Jerusalẹm. 
ACT.25.2	Ya kẹ ndị-isi nchụn-ẹjan lẹ ndị-isi ndị Ju nọ kpe Pọlụ ẹka Fẹstọsụ, rịọ a 
ACT.25.3	n'o mẹ ọhụnma zihẹni wẹ Pọlụ Jerusalẹm.
ACT.25.3	E zugụọ wẹ eje-umẹ wẹ e gi gbu Pọlụ ụzọ ọ lalanị.
ACT.25.4	Fẹstọsụ nọ za wẹ, sị, “Sizaria kẹ wẹ butọ Pọlụ; m kinkọ ebẹhụ ẹgwa. 
ACT.25.5	Ndị isi ụnụ wẹ sọnjẹn m nwan Sizaria, nị wẹ d'e kpe okẹnnyẹ hụ ebẹhụ, omẹni o nwọn eje-ihiẹn o mẹ.” 
ACT.25.6	Fẹstọsụ anọkarịnị akpọhịn ẹsatọ mọbụ iri imẹ igunrun wẹ, ọ nọ lakin Sizaria. Eki e fọn, wẹ nọ bịa ọgwa a. Ọ nọ nọdị elu Oche Okinkin-ikpe, zi wẹ d'e wẹhẹ Pọlụ. 
ACT.25.7	Ogẹn Pọlụ gi pụha, ndị Ju hụ gha Jerusalẹm bịa nọ fihunmẹ ẹ, kinmẹ eje-ihiẹn bu ọda jọgbu enwẹn ẹ wẹ sị nị ya k'o mẹ, bụ asanị wẹ ẹka ghọsị nị ezioku rọ. 
ACT.25.8	Kanị Pọlụ nọ kin ọnụ a, sị, “Adannị m iwu ndị Ju mọbụ iwu Ụlọ-nsọ mọbụ iwu eze-kanị wụ Siza.”
ACT.25.9	Kanị Fẹstọsụ chọ n'o channị ndị Ju ẹnya, ya ọ nọ jụ Pọlụ, “Y'a chọghọ n'ị jẹn Jerusalẹm, nị m nọ ebẹhụ kin i ikpeni?”
ACT.25.10	Pọlụ nọ sị, “Ọgwa eze-kanị wụ Siza tumẹ kẹ m rị hụnnị, ebe furu wẹ k'a nọ kin m ikpe. Onwọnni eje-ihiẹn m mẹ ndị Ju kaka, yụ nwẹn a marịngụọ ọhụnma-ọhụnma. 
ACT.25.11	Omẹni m mẹ eje-ihiẹn hụn w'e gi gbu m, arị m a sị wẹ e gbulẹ m. Kanị, omẹni onwọnni hụn m mẹ imẹ ihiẹnni ile wẹ rị e kin, onwọnni onyẹ k'a saẹka bu m che wẹ ẹka. We ni m nwan jẹnni eze-kanị wụ Siza n'o gi ẹka a kin m ikpe!!”
ACT.25.12	Fẹstọsụ lẹ ndị a dụn a ọdụn e kugụ, Fẹstọsụ nọ sị Pọlụ, “Y'a sịgụọ wẹ we i jẹnni eze-kanị wụ Siza; Siza ahụn k'i burukọ.”
ACT.25.13	Ọ nọbe, eze rị a kị ndị Ju wụ Agripa lẹ okpoho w'a kpọ Bẹnaịsị nọ bịa Sizaria d'a sị Fẹstọsụ alụa. 
ACT.25.14	A nọpụ wẹ ebẹhụ akpọhịn ole-lẹ-ole, Fẹstọsụ nọ wepụhanị eze hụ oku Pọlụ, sị, “O nwọn okẹnnyẹ ohu Fẹlisi latọ ngan; 
ACT.25.15	ogẹn m gi jẹn Jerusalẹm, ndị-isi nchụn-ẹjan lẹ ndị-isi ndị Ju nọ wepụha oku ẹ, sị m ma a ikpe. 
ACT.25.16	Kanị, m nọ sị wẹ nị ẹnyi ndị Rom ara we ịhịan ye ndị kpen'ẹ ebe ya lẹ wẹ kelẹni kin elee-m elee-i, ọ hụn oghere kinringụ ọnụ a.
ACT.25.17	“Ogẹn wẹ gi nwan zu ebeni, egbuni m ogẹn: eki e fọn, m nọ kpọ ọgwa, a nọdị m alị Oche Okinkin-ikpe, zi wẹ wẹhẹ okẹnnyẹ hụ. 
ACT.25.18	Ndị kpen'ẹ nọ kin, kanị ẹlẹ eje-ihiẹn m ro nị ya rị e se kẹ wẹ kin. 
ACT.25.19	Kama, wẹ nọ kinsọnmẹ oku ofufe hụn wẹ lẹ Pọlụ rị a dọ lẹ oku okẹnnyẹ ohu w'a kpọ Jizọsị, hụn nwụnhụngụnị kanị Pọlụ hụ e ku ẹ e kushi ẹ ikẹn n'ọ rị ndụn. 
ACT.25.20	Amarịnzị m kẹ m'e mẹ chọpụha alị oku ndịnị, ya m nọ jụ Pọlụ k'ọ chọghọ n'o jẹn Jerusalẹm, nị m nọ ebẹhụ kin ẹ ikpeni. 
ACT.25.21	Kanị ogẹn Pọlụ gi sị ẹnyi la a tọ ebeni d'e ru ni eze-kanị wụ Siza e gi ẹka a kin ikpeni, ya m nọ sị wẹ kwọndọn ẹ d'e ru mgbe m saẹka zi ẹ jẹnni Siza.”
ACT.25.22	Ya Agripa nọ sị Fẹstọsụ, “Nkẹ ọ sụọ m nị m gi ntịn m nụ ọnụ okẹnnyẹni.” Fẹstọsụ nọ sị a, “Ekile y'a nụ ọnụ a.”
ACT.25.23	Eki e fọn nwan, Agripa lẹ Bẹnaịsị nọ gi okẹn ọghọ ndị-nze banhan ebẹhụ hi ogbe wẹ nọ e zu ọgwa, wẹ lẹ ndị-isi agha kanị lẹ ndị wẹ marịn amarịn imẹ obodo hụ. Fẹstọsụ nọ sị wẹ kpọha Pọlụ. 
ACT.25.24	Fẹstọsụ nọ sị, “Eze wụ Agripa lẹ ịhịan ile rị ebeni, lee ni okẹnnyẹni ndị Ju ile rị e kpe ẹka m, kẹ imẹ Jerusalẹm kẹ ebeni, e yi n'o furuzini n'ọ rị ndụn. 
ACT.25.25	Mmẹ nwẹn ahụnnị njọ o mẹ hụn wẹ e gi ma a ikpe ọnwụn. Kanị, hụnnị ọ sị ẹnyi we ẹ jẹnni eze-kanị wụ Siza, e kwerighọ m nị m jẹnkọ d'e zi ẹ jẹnn'ẹ. 
ACT.25.26	Bụ ahụnnị m nwan ihiẹn m'e kwọndọn ẹka dejẹnni nna m wụ Siza ẹkụkwọ. Agripa, ịya haịn m gi nwan wepụha a ebeni ụnụ ile rị, tụmadụ ebe yụ lẹ enwẹn i wụ eze rị, kẹni ẹnyi jụgụ a ajụjụ, ikẹnkwọ a hụn m ihiẹn m'e kwọndọn ẹka de ẹkụkwọ-ozi hụ. 
ACT.25.27	Makẹni, ọ jọgbu enwẹn ẹ nị m zi onyẹ-ngan jẹnni eze-kanị bụ onwọnni ihiẹn m kpọ ẹfan nị ịya k'o mẹ.”
ACT.26.1	Agripa nọ sị Pọlụ, “Kin nwan ọnụ ị.” Ya Pọlụ nọ tịnpụ ẹka, kinmẹ:
ACT.26.2	“Agụ!! M weri ẹ nị Chuku a gọzikẹ m ebe o mẹ ni ihun i kẹ m jẹnkọ d'a nọ kinrin ọnụ m tannị imẹ ihiẹn ile ndị Ju rị e ku nị ya kẹ m mẹ — 
ACT.26.3	makẹni y'a marịngụọ ọdịnalị ndị Ju ile lẹ oku ile w'a dọ, marịn a ru alị. Dodo, nwọn nwan ndidin gọn m ntịn.
ACT.26.4	“Ndị Ju ile a marịnghọ kẹ m dọn bi gha alị lala, kẹ imẹ alị wẹ nọ mụ m kẹ imẹ Jerusalẹm. 
ACT.26.5	Omẹni wẹ te k'e ku ezioku, a marịngụọ wẹ ketekete nị m te wụ onyẹ itu-Farisi, itu kachanrịn e ze imẹ ofufe ẹnyi lẹni m'e bi obibi ndị Itu-Farisi. 
ACT.26.6	Kanị wẹ rị nwan ebeni e kpe m ikpe makẹni m rị e lee ẹnya ihiẹn Osolobuẹ kwe ndị nẹdi ẹnyi wẹ kanị nkwa; 
ACT.26.7	ihiẹn hụ
ACT.26.8	Kị haịn o gi a fụ ụnụ ọrụn ikweri nị Osolobuẹ e weli ndị nwụnnị?
ACT.26.9	“Ezioku-ezioku, mmẹ nwẹn e te roghọ n'o furu ni m mẹ ihiẹn ile m'e gi gbọndọn ẹfan Jizọsị onyẹ Nazarẹtị. 
ACT.26.10	E mẹghọ m'a imẹ Jerusalẹm. M'a narịndẹ ndị-isi nchụn-ẹjan ikẹn ogẹn hụ, a tụ ndị kwerini Jesu ngan; ẹlẹdẹ ọhụn sụọ, wẹ ma wẹ ikpe-ọnwụn, e biye m ẹka. 
ACT.26.11	M'a ghasọnmẹ ụlọ-ofufe ile, e ye wẹ afụnfụn, e mẹ wẹ e kuja oku Jesu. Olulu wẹ bu m ọda-ọda, nke wụ nị m'e jẹndẹ obodo ndị ọzọ d'e kpokpo wẹ.
ACT.26.12	“E kpokpo m wẹ d'e ru ebe m nọ narịn ndị-isi nchụn-ẹjan ikẹn lẹ ẹkụkwọ jẹnmẹ Damaskọsụ.
ACT.26.13	“Eze, kẹ m rị ụzọ ogẹn anwụn gi a rị isi, ya m nọ hụn kẹ ukpẹ nwunnahịn ẹnyanwụn gha elu-igwee nwunkpu mmẹ lẹ ndị mmẹ lẹ wẹ wị. 
ACT.26.14	Ẹnyi ile nọ dan. Ya m nọ nụ olu gi asụsụ Hibru sị m, ‘Sọlụ, Sọlụ, k'ị rị e kpokponi m? Ị rị a rụhụ enwẹn i ẹhụ nọkẹ okẹn-efin rị a gba ẹgbe di-nwọnn'ẹ ụkụ.’ 
ACT.26.15	M nọ sị, ‘Di-nwọnni m, onyẹ k'ị wụ?’ Ya Di-nwọnni-ẹnyi nọ shịarị m, ‘Mmẹ wụ Jesu hụn ị rị e kpokpo. 
ACT.26.16	Lihi nwan turu ọtọ. M we enwẹn m ghọsị ị kẹni m tumẹ i odibo m lẹ ọshẹri hụn k'a gwa ndị ọzọ ihiẹn ndị ị hụn lẹ ihiẹn ndị m jẹnkọ d'a ghọsị ị. 
ACT.26.17	M k'a gbapụha ị ẹka ndị nke ụnụ, ndị Izrẹlụ, gbapụha ị ẹka ndị alị ọzọ m zikọ ị d'e kunrun. 
ACT.26.18	M zikọ ị d'a shịapụ wẹ ẹnya, kẹni wẹ pụha imẹ ishi shi imẹ ukpẹ, pụha okpuru Ekwensụ buru Osolobuẹ, kẹni Osolobuẹ gbagharị wẹ njọ, ye wẹ ọnọdị imẹ ndị wẹ gi okweri wẹ kwerini m dọn nsọ.’
ACT.26.19	“Agụ, enupụnị m nwan isi ihiẹn m hụn imẹ ọhụn hụ gha elu-igwee bịa. 
ACT.26.20	Kama, e zimẹ m ozi hụ imẹ Damaskọsụ ebẹhụ. E zigụ m ndị rị Damaskọsụ ozi hụ, m nọzị zi ẹ imẹ Jerusalẹm lẹ ẹgbẹrẹ Judia ile, zizikwọ ndị alị ndị ọzọ ya, a sị wẹ rogharị buru Osolobuẹ, bimẹ kẹ ndị rogharịnị. 
ACT.26.21	Ihiẹnni kẹ ndị Ju gi kwọndọn m imẹ Ụlọ-nsọ, a chọ nị wẹ gbu m. 
ACT.26.22	Kanị Osolobuẹ hụ e yeni m ẹka d'e rukwọ nwan tannị; ya kẹ m gi wuzo ebeni a shịa ẹri, a gwa kẹ onyẹ uku kẹ onyẹ-nta okuni. Arị m e ku ihiẹn ọzọ karị ihiẹn ndị-amụma lẹ Mozizi ku n'o jẹnkọ d'e mẹ: 
ACT.26.23	nị Kraịstị k'a tarịrị afụnfụn; n'o k'a wụrụ onyẹ ibuzọ gha ọnwụn lihi; n'o k'e wẹhẹni kẹ ndị alị ẹnyi kẹ alị ndị ọzọ ozi ukpẹ.”
ACT.26.24	Ebe Pọlụ ri e kin ọnụ a, Fẹstọsụ nọ weshi olu elu, yi, “Ẹra rị a pụ ị, Pọlụ! Okẹn-ẹkụkwọ rị a pụ ị ẹra!”
ACT.26.25	Kanị Pọlụ nọ sị, “Ezi Gọvanọ wụ Fẹstọsụ, ẹra arị a pụ m! Ezioku we ẹnya kẹ m rị e ku. 
ACT.26.26	Eze wụ Agripa lẹ enwẹn ẹ a marịngụọ ihiẹn ndịnị, ya haịn m gi a gwapụ a ya ẹnịna. E gighọ m'a dọn n'o nwọnni ihiẹn w'a kọn'a imẹ ihiẹn ndịnị, makẹni emẹni wẹ nzuzue. 
ACT.26.27	Agripa Agụ, y'e kwerighọ ihiẹn ndị-amụma ku? A marịnghọ m nị y'e kwerighọ.”
ACT.26.28	Agripa nọ sị Pọlụ, “Ị chọ n'i mẹ m wụrụ onyẹ nke Kraịstị ozigbo-ozigbo?”
ACT.26.29	Pọlụ nọ shịarị, sị, “Ihiẹn m rị a rịọ Osolobuẹ wụ nị ẹlẹdẹ yụ sụọ, kanị, kẹ ịyụ kẹ ndị ọzọ ile rị e gọn m ntịn tannị rị kẹ mmẹ — wezụka ẹgan ndịnị wẹ kpọma m, k'o mẹ ẹgwa, k'o mẹni ẹgwa!”
ACT.26.30	Ebẹhụ kẹ eze lẹ Gọvanọ wụ Fẹstọsụ lẹ Bẹnaịsị lẹ ndị ọzọ wẹ lẹ wẹ gba nọdị alị nọ lihi ọtọ. 
ACT.26.31	Wẹ pụkọ, wẹ hụ a sị ibe wẹ, “Onwọnni ihiẹn okẹnnyẹni rị e mẹ hụn w'e gi gbu ẹ mọbụ tụ a ngan.” 
ACT.26.32	Agripa nọ sị Fẹstọsụ, “Nkẹ w'a hatu okẹnnyẹni ye omẹni ẹlẹ hụn ọ sị wẹ we oku ẹ jẹnni eze-kanị wụ Siza.”
ACT.27.1	Ogẹn wẹ gi kubepụ a nị ẹnyi k'e jẹn Itali, wẹ nọ bu Pọlụ lẹ ụfọdụ ndị-ngan che ẹka onyẹ-isi agha nta w'a kpọ Juliọsụ, hụn a kị ndị-agha ọgụn-isẹn imẹ itu-agha uku, “Itu-agha Siza”. 
ACT.27.2	Ẹnyi ile nọ banye ụgbọ-mirin gha Adramitum bịa, hụn rị a kwademẹ n'o jẹn alị rị ichẹn-ichẹn rị mkpẹnrẹn Ohimin imẹ Ẹgbẹrẹ Eshịa hụn wẹ nọ a banye ụgbọ-mirin. Ụgbọ hụ nọ buru ẹnyi. Ẹnyi lẹ Arịstakusu onyẹ Tẹsalonika Ẹgbẹrẹ Masẹdonia wị. 
ACT.27.3	Eki e fọn, ẹnyi nọ ru Sidọnụ. Juliọsụ nọ gi ẹka rị mma sọn Pọlụ, nị a jẹn d'a hụn ndị ọwụ a kẹni wẹ yen'ẹ ẹka. 
ACT.27.4	Ẹnyi nọ gha ebẹhụ buli, ghasọnmẹ mkpẹnrẹn alị Saịprọsụ makẹni ufere ẹnyi kunrun rị e bukin ẹnyi azụụn, ọ nịnị ẹnyi gbasọnmẹ ahanmahan ohimin. 
ACT.27.5	Ogẹn ẹnyi gi ghafegụ ẹhụ alị Silisia lẹ Pamfilia, ẹnyi nọ nwan fetu pụha Mira hụn rị Ẹgbẹrẹ Lisia. 
ACT.27.6	Ebẹhụ kẹ onyẹ-isi ndị agha hụ nọ hụn ụgbọ-mirin gha Alẹzandrịa jẹnkọ Itali, ya ọ nọ bu ẹnyi ile che imẹ ẹ.
ACT.27.7	Ẹnyi nọ gbama ẹkẹrẹ-ẹkẹrẹ akpọhịn ole-lẹ-ole. Ọ fụkẹnmẹkẹ ẹnyi ọrụn nị ẹnyi d'e rudẹ Nidọsụ. Ogẹn ufere gilẹni nị ẹnyi jẹnshi ihun ibẹka ahụn, ẹnyi nọ ghasọnmẹ mkpẹnrẹn Samonẹ hụn rị alị Kriti. Ohimin nọhunmẹ alị Kriti. 
ACT.27.8	Ẹnyi hụ a gha mkpẹnrẹn-mkpẹnrẹn, kanị ọ fụ ẹnyi ọrụn ọda nị ẹnyi d'e ru ebe w'a kpọ “Ebe-rị-ụgbọ-mma”, hụn nọchimẹ Lasịa.
ACT.27.9	Ogẹn a gharịọlẹ ọda-ọda: ndị Ju e bugụọdẹ ọnụ wẹ. Ya wụ, ogẹn eje-ẹbi gi a kpọ ohimin hụ e rugụọ. Ufiri ẹ, Pọlụ nọ dụn wẹ ọdụn: ọ sị wẹ, 
ACT.27.10	“Ekele m ụnụ ile! A hụngụọ m'a nị ihiẹn bu ọda jẹnkọ d'e wiwi, tuhudẹ, omẹni ẹnyi sị nị ẹnyi gbasọnmẹ, ẹlẹdẹ ibu lẹ ụgbọ sụọ, kanị ndụn ẹnyi zị.” 
ACT.27.11	Kanị onyẹ-isi agha nta gi ihiẹn onyẹ-isi ụgbọ lẹ onyẹ nwọn ụgbọ ku dọn karị oku Pọlụ.
ACT.27.12	Ebe o mẹ ni ebeni ụgbọ-mirin a nọdị arị mma ogẹn okẹn oyini mirin a kpụkpụrụnị gi e ziẹn, ndị ka ọda nọ kweri n'ọ ka mma nị ẹnyi jẹnmẹ, nị ikẹnkwọ ọ nị wẹ ru Finisi hụn ụgbọ e ziẹntọzị alị Kriti d'a nọdịgụ, makẹni Finisi bu ihun ohu zinmẹ ẹgbata ẹbamịn ọdịdan-ẹnyanwụn lẹ ẹbamịn-ugu, bu ihun ohu zinmẹ ẹgbata ẹbamịn ọdịdan-ẹnyanwụn ahụn lẹ ẹbamịn ndịdan-mirin.
ACT.27.13	Ogẹn ufere rẹbẹrẹbẹ hụn a gha ẹbamịn ndịdan-mirin a bịa gi femẹ, wẹ ro ni a hụn wẹ ihiẹn wẹ chọ; wẹ nọ tọpụ ụgbọ ebe wẹ limẹ ẹ, gbama mkpẹnrẹn Kriti. 
ACT.27.14	Kanị o ke mẹ emẹ, okẹn ufere jọgbu enwẹn ẹ w'a kpọ “Ọ gha ẹbamịn-ugu e shi ọwụwa-ẹnyanwụn” nọ gha Kriti kpọha. 
ACT.27.15	Ọ nọ kpọma ụgbọ hụ ọda-ọda, ọ nịzịnị wẹ hutọ ụgbọ hụ zinmẹ ẹ. Ya ẹnyi nọ la ụgbọ tọnị ufere, ufere e buru ẹnyi jẹnmẹ!
ACT.27.16	Ẹnyi e ru alị ohu mẹ ẹkẹrẹ w'a kpọ Kọda, hụn gbọndọnni ẹnyi ufere ẹkẹrẹ, wẹ nọ lịlịma dọzụnhanchanrịn ụgbọ-nta wẹ limẹye ụgbọ hụ. 
ACT.27.17	Ya wẹ nọ dọbanhan ụgbọ-nta hụ imẹ ụgbọ. Wẹ nọ tụ eriri ye ihun ụgbọ hụ, we ẹ gha a okpuru, gi ẹ kẹnkẹnmẹ ẹ. Makẹni egun rị a tụ wẹ amamgbe w'a sụnkunmẹ ẹjan ubom-ohimin rị mkpẹnrẹn Sẹtisi
ACT.27.18	Makẹni ẹbi hụ a kpọkẹnmẹkẹ ẹnyi, ogẹn eki gi fọn, wẹ nọ tụma ibu e ye imẹ mirin. 
ACT.27.19	Hụn m'ẹ akpọhịn ẹtọ, wẹ nọ gidẹ ẹka wẹ kpọn ihiẹn wẹ gi e dọnzi ụgbọ-mirin ye imẹ ohimin. 
ACT.27.20	Ẹnyi nọlẹni hụn kẹ ẹnyanwụn kẹ kokisẹ akpọhịn ole-lẹ-ole, bụ ẹbi hụkwọ a kpọ ẹnyi ọda-ọda, ẹnyi erozini nị ẹnyi jẹnkọ d'a hụn isi pụha kaka.
ACT.27.21	Makẹni ẹfọ kpakin wẹ kete-ele-mgbe, Pọlụ nọ turu ọtọ imẹ igunrun wẹ, sị, “Ikẹnnyẹ, nkẹ ụnụ e gọn m ntịn nọdị Kriti. Omẹni ụnụ te gọn m ntịn, iwini ile eke ti nwan. 
ACT.27.22	Kanị, m rị nwan a rịọ ụnụ, kwọndọn ni obi ụnụ makẹni onwọnni onyẹ jẹnkọ d'a nwụn imẹ ụnụ — ụgbọnị sụọ jẹnkọ d'a la iwi. 
ACT.27.23	Makẹni mmọn-ozi hụn Chuku nwọnni m m rị a rụnnị ọrụn zihẹ a bịaghọ hụn uhinhin d'e kunrun m. 
ACT.27.24	Ọ sị m, ‘Pọlụ! Atụlẹ egun, i k'e tururịrị ihun eze-kanị wụ Siza. Ọzọzị, Osolobuẹ e yegụọ ị ndụn ndị yụ lẹ wẹ rị imẹ ụgbọ: anwụnkọ wẹ.’ 
ACT.27.25	Kwọnkẹnmẹ ni nwan obi ụnụ, ikẹnnyẹ, makẹni m gi Osolobuẹ dọn ẹnya n'o jẹnkọ d'a rị k'o dọn gwa m, 
ACT.27.26	kanị ụgbọnị apụhakọ, o k'a sụnkunmẹrịrị ẹjan.”
ACT.27.27	Imẹ uhinhin hụn m'ẹ akpọhịn mmẹnọ, ogẹn ẹbiri-mirin hụ gi bukọ ụgbọ ẹnyi elu Ohimin Adrịa
ACT.27.28	Ya wẹ nọ gi eriri wẹ kẹnmẹye igwe lele kẹ mirin mihan, wẹ nọ hụn a n'o k'e luepụ ogwe-nkụ ẹnọ
ACT.27.29	Ya egun nọ tụma wẹ nị ẹnyi jẹnkọ d'e ti ọmụma, wẹ nọ shi ibe azụụn, gbatọpụ eriri ihiẹn igwe ẹnọ ọnụ wẹ mẹ suẹn-suẹn-suẹn wẹ gi e limẹ ụgbọ, nị, ikẹnkwọ o zudọn alị, wẹ nọ rịọma nị eki fọn. 
ACT.27.30	Kanị, ndị ahụn a rụn ọrụn imẹ ụgbọ nọ wetu ụgbọ-nta ye imẹ mirin, chọma nị wẹ gepụ, gi ụgbọ-nta ahụn gbapụ; wẹ hụ e mẹ nọ kẹ sị wẹ rị a gbatọpụ ihiẹn wẹ gi e limẹ ụgbọ hụn rị ihun. 
ACT.27.31	Ya kẹ Pọlụ nọ sị onyẹ-isi agha nta lẹ ndị-agha a, “Mmanị ikẹnnyẹni nọdị imẹ ụgbọnị, ụnụ ile k'a nwụn.” 
ACT.27.32	Ya kẹ ndị-agha hụ nọ bepụ eriri wẹ gi kwọndọn ụgbọ-nta hụ.
ACT.27.33	Ụzụtụntụn biribiri, Pọlụ nọ rịọ wẹ ri ihiẹn-oriri, ọ sị, “Tannị mẹ ẹ akpọhịn mmẹnọ obi kọnrin ụnụ elu ẹnịna, ẹfọ kpakin ụnụ, ụnụ erini ihiẹn-anaị. 
ACT.27.34	Dodo ni nwan, ri ni ihiẹn-oriri, n'o yeghọnị ụnụ ẹka rị ndụn, onwọnni akpụ ntutu ohu rị ụnụ isi k'e tuhuni.” 
ACT.27.35	O kugụ, ọ nọ weri brẹdi, ye Osolobuẹ ekele idẹnya wẹ ile, beri, rimẹ. 
ACT.27.36	Ya ndụn nọ ban wẹ ile, wẹ nwẹn nọ rimẹ ihiẹn-oriri. 
ACT.27.37	(Ẹnyi ile rị ụgbọ hụ rị madụ mmisin kwasị ọgụn-mmẹtọ — 276.) 
ACT.27.38	Ogẹn wẹ ile gi rijunchanrịngụ ẹfọ, wẹ nọ tụ ọka-witi họdụ imẹ ụgbọ ye imẹ mirin makẹ ụgbọ gha a nyịnzị.
ACT.27.39	Eki e fọn, wẹ nọ legha alị wẹ marịnlẹni, hụnzịkwọ ngugu-mirin ẹjan rị mkpẹnrẹn alị hụ. Ya wẹ nọ sị wẹ k'a nyanban ụgbọ ebẹhụ, omẹni o k'a nị wẹ mẹ. 
ACT.27.40	Wẹ nọ tọpụ igwe ndị hụ e zudọn alị ye imẹ mirin, a tọlụlụa wẹ eriri ndị hụn kwọndọnsọnmẹ amaran wẹ gi a nyan ụgbọ ahụn, e seshi wẹ ẹkwa rị ibe ihun ufere gi e bu ụgbọ elu buzinmẹchanrịn ufere n'o bushikẹnmẹdẹ ụgbọ ihun, ụgbọ-mirin hụ nọ dọn ihun ngugu-mirin
ACT.27.41	Kanị ẹnyi nọ sụnkunmẹ ẹjan nọ kẹ mgbọn. Ibe ihun a tọ ebẹhụ, ọ rịzị e mẹhunmẹ, ẹbiri-mirin hụ a kpụkpọpụ ibe azụụn. 
ACT.27.42	Ndị-agha hụ te nọ chọ nị wẹ gbukwama ndị-ngan hụ, amamgbe w'e gu mirin gbapụ. 
ACT.27.43	Kanị, makẹni onyẹ-isi wẹ achọnị nị ihiẹn mẹ Pọlụ, ọ nịnị wẹ mẹ ihiẹn wẹ chọ. Ọ sị ndị ma gu mirin wẹ bu ụzọ pụ, wẹ tụban imẹ mirin gushi akpakalị, 
ACT.27.44	ndị họdụnị e kwọndọnsọnmẹ ibe-osisi lẹ ibe ihiẹn ichẹn-ichẹn tikpọpụ imẹ ụgbọ hụ hụn ru wẹ ẹka, gi shiẹnrin elu mirin pụha. Ẹrịra kẹ wẹ ile mẹ ru akpakalị; onwọnni onyẹ nwụnhụnnị.
ACT.28.1	Ẹnyi a hụngụ isi pụha, ẹnyi nọ chọpụha nị ẹfan alị hụ mirin nọhunmẹ wụ Mọl'ta. 
ACT.28.2	Ndị alị-ọfịa hụ mirin nọhunmẹ nọ mẹni ẹnyi ẹfọma pụ-ichẹn: a fiyeni wẹ ẹnyi ọkụn nyan makẹ mirin rị e zueni lẹ oyi rị a tụnị, e lee wẹ ẹnyi ọbịa.
ACT.28.3	Pọlụ e kpọnrin nkụn bu ọda, e bu wẹ e che ọkụn, ya kẹ uwowo ọkụn nọ chụpụha agwọ, agwọ hụ nọ fịfịrị Pọlụ ẹka. 
ACT.28.4	Ndị alị hụ a hụn agwọ hụ k'o kọnrin ẹ ẹka, wẹ nọ sị ibe wẹ, “Eziẹ-eziẹ, okẹnnyẹni wụ izighẹ. Ọsụọn'a n'ọ wanahịngụọ ohimin, eje-ihiẹn o mẹ anịkọ a rị ndụn.” 
ACT.28.5	Kanị Pọlụ nọ fe agwọ hụ ye imẹ ọkụn, onwọnni ihiẹn mẹ Pọlụ. 
ACT.28.6	A tọ wẹ e che nị ẹhụ Pọlụ fun mọbụ n'ọ dan idẹnmizi, nwụnhụn. E che wẹ, che-che-che, onwọnni ihiẹn mẹn'ẹ, wẹ nọ kuhutọ ọnụ, sị Pọlụ wụ mmọn.
ACT.28.7	Onyẹ-isi alị hụ wụ okẹnnyẹ ohu w'a kpọ Pọbliọsụ. Ịya nwọn alị ndị nọkunmẹ ebahụn ẹnyi rị. Ọ nabanhan ẹnyi, lee ẹnyi ọbịa akpọhịn ẹtọ. 
ACT.28.8	Ogẹn ahụn, nẹdi Pọbliọsụ dinẹ edinẹ yeni ẹhụ-ọkụn, ọ hụ a nyụn ẹdeke. Pọlụ nọ jẹn d'a hụn a, mẹn'ẹ ekpere, bu ẹka kwasị a, ọ nọ dịnhịn. 
ACT.28.9	Omẹgụ, ndị ọzọ emu rị a kụ imẹ alị hụ nọ bịama, Pọlụ a zụọ wẹ. 
ACT.28.10	Wẹ nọ mẹsọnmẹ ihiẹn bu ọda gi ye ẹnyi ọghọ. E buzịghọ wẹ ihiẹn ile rị ẹnyi mkpa cheni ẹnyi imẹ ụgbọ-mirin ogẹn ẹnyi gi lakọ.
ACT.28.11	Ogẹn ifọn ẹtọ gi ghafegụ kẹ ẹnyi gi nwan gha ebẹhụ buli. Ụgbọ-mirin ohu hụn nọdị alị hụ ogẹn oyi lẹ mirin hụ kẹ ẹnyi gi buli. Ụgbọnị gha Alẹzandrịa bịa, ẹfan wẹ deye ẹ wụ “Ejimẹ
ACT.28.12	Ẹnyi nọ kụban obodo Sirakusu, nọdị ebẹhụ akpọhịn ẹtọ. 
ACT.28.13	Ẹnyi nọ bulizi, gha ebẹhụ shi Regiọm. Eki e fọn, ufere nọ gha ẹbamịn ndịdan-mirin fehẹmẹ, bushimẹ ẹnyi ihun; hụn mẹ ẹ akpọhịn ẹtọ, ẹnyi nọ ru obodo Putioli, ẹhụ Rom. 
ACT.28.14	Ẹnyi nọ hụn ndị kwerini Jesu ebẹhụ. Wẹ nọ sị ẹnyi du wẹ nọdị izuka. Ẹnịna kẹ ẹnyi dọn ru Rom. 
ACT.28.15	Ogẹn ndị kwerini Jesu imẹ Rom gi nụ nị ẹnyi bịa abịa, wẹ nọ ghakwọrị imẹ Rom d'e kunrun ẹnyi: kẹ ndị ru Afịa Apiọsụ kẹ ndị kụsị Ọdụ ndị-ijẹn Ẹtọ. Ogẹn Pọlụ gi hụn wẹ, ọ kpanmịnma Osolobuẹ, ndụn a ban a o gi hụn wẹ.
ACT.28.16	Ogẹn ẹnyi gi ru Rom, wẹ nọ nị Pọlụ biri nke ẹ, ya lẹ onyẹ-agha e chen'ẹ. 
ACT.28.17	Hụn m'ẹ akpọhịn ẹtọ, ọ nọ kpọ ndị rị e du ndị Ju rị ebẹhụ. A bịagụ wẹ, ọ nọ sị wẹ, “Umunẹ m, onwọnni ihiẹn m mẹ ndị nke ẹnyi: adannị m omẹnalị ndị nẹdi ẹnyi, kanị a nwụnrụnkwọ wẹ m imẹ Jerusalẹm, we m ye ndị Rom. 
ACT.28.18	Ndị Rom a jụgụ m ajụjụ, wẹ nọ chọ nị wẹ hatu m, makẹni onwọnni ihiẹn m mẹ w'e gi ma m ikpe ọnwụn. 
ACT.28.19	Kanị ndị Ju a jụ, ya m nọ gwarị sị wẹ we oku m jẹnni eze-kanị wụ Siza — ẹlẹni m rị e kpe ndị nke ẹnyi. 
ACT.28.20	Ya haịn m gi sị nị m hụn ụnụ gwa ụnụ oku, makẹni oku ihiẹn ahụn Izrẹlụ ile rị e lee ẹnya a kẹ m gi rị ẹgannị.”
ACT.28.21	Ya wẹ nọ sị Pọlụ, “Ndị rị Judia edehẹtunini ẹnyi ẹhụhụọ-ozi banyeni i; onwọnni onyẹ nke ẹnyi gha ebẹhụ bịa hụn kujatu oku i. 
ACT.28.22	Kanị, ẹnyi chọ nị ẹnyi nụ ọnụ ị, makẹni, o mẹ nke itu Jizọsị onyẹ Nazarẹtịnị, ihiẹn ẹnyi marịn wụ nị wẹ rị e kuja oku ẹ ụzọ ile.” 
ACT.28.23	Ya wẹ nọ kaye ụhụọhịn.
ACT.28.23	O ru ụhụọhịn hụ, e ruhẹ wẹ ebẹhụ ọ rị. Gha ụtụntụn d'e ru ẹnyasị ọ hụ a gwa wẹ oku Alị-eze Osolobuẹ, a kọwa, e gi Iwu Mozizi lẹ ihiẹn ndị-amụma ku a lịlịma n'o mẹ wẹ kwerini Jesu. 
ACT.28.24	Ụfọdụ nọ kweri ihiẹn o ku, kanị ụfọdụ ekwerini.
ACT.28.25	Wẹ wẹ dọkọ ndọndọ lakọ. Nị wẹ d'a lama, Pọlụ nọ ku oku ohuni: “Ezioku kẹ Mmọn-nsọ ku ogẹn o gi gwa ndị nẹdi ụnụ kanị oku ghahanị ọnụ onyẹ-amụma wụ Azaya, sị,
ACT.28.26	‘D'e kunrun ndịnị, sị wẹ,
ACT.28.26	“Ụnụ k'a nụ, kanị ụnụ aghọtakọ;
ACT.28.26	ụnụ k'e lee ile,
ACT.28.26	kanị ụnụ ahụnkọ ihiẹn ụnụ rị e lee.”
ACT.28.27	Makẹni obi ndịnị arịzị a ghọta;
ACT.28.27	ntịn wẹ e kinhingụọ;
ACT.28.27	a nyụnmagụọ wẹ ẹnya,
ACT.28.27	amamgbe w'e gi ẹnya wẹ legha ụzọ,
ACT.28.27	gi ntịn wẹ nụ ihiẹn,
ACT.28.27	gi obi wẹ ghọta,
ACT.28.27	gbehutọ, a zụọ m wẹ.’
ACT.28.28	Marịn nị nwan n'e zigụọ wẹ ndị alị ọzọ ozi nzụọpụhanị gha ẹka Osolobuẹ bịa: nị wẹ gọnghọ ntịn!”
ACT.28.29	Ogẹn o gi kugụ ihiẹnni kẹ ndị Ju hụ gi lama, dọkọ ndọndọ.
ACT.28.30	Pọlụ bi nke ẹ ebẹhụ ọrọgbọ ahụa ẹbụọ; ọ hụ a hụn ndị ile rị a chọhan'a; 
ACT.28.31	ọ hụ e zi ozi Alị-eze Osolobuẹ, a kuzi banyeni Di-nwọnni-ẹnyi wụ Jesu Kristi, e ku ẹ, e kushi ẹ ikẹn, onwọnni onyẹ gbọndọnn'ẹ.
ROM.1.1	Mmẹ wụ Pọlụ de ẹkụkwọ-ozini. M wụ igbọn Jizọsị Kraịstị. Osolobuẹ kpọ m, tumẹ m onyẹ-ozi pụ-ichẹn makẹ Oziọma Osolobuẹ.
ROM.1.2	Oziọma Osolobuẹ kwe nkwa a ẹdẹi imẹ Ẹkụkwọ-nsọ ghahanị ndị-amụma a rọ. 
ROM.1.3	Oziọmanị rị e ku oku Nwa Osolobuẹ hụn gha ebọn Defidi bịa kẹ ịhịan. 
ROM.1.4	Osolobuẹ nọ gi ikẹn Mmọn-nsọ a ghọsị n'ọ wụ Nwa Osolobuẹ ebe ọ nọ gha ọnwụn weli ẹ: Jesu Kristi Di-nwọnni-ẹnyi rọ.
ROM.1.5	Osolobuẹ a ghalẹ nwan ẹka Jesu Kristini mẹni ẹnyi ẹfọma, gha ẹka a ye ẹnyi ọrụn ndị-ozi pụ-ichẹnni ẹnyi rị a rụn, kẹni ẹnyi hụn ụzọ wẹhẹ ndị alị ọzọ ile d'e kwerin'ẹ, humẹn'ẹ isi kẹ ndị kwerinin'ẹ, kẹni o gi ẹ ye ẹfan a ọghọ; 
ROM.1.6	ụnụ lẹ enwẹn ụnụ rịzị ndị wẹ kpọ d'a wụrụ nke Jesu Kristi.
ROM.1.7	M rị e dejẹnni ndị ile Osolobuẹ nwọn ihiẹn-ọsụsụọ wẹ imẹ Rom, ndị ọ kpọ d'a wụrụ ndị-nsọ. Ẹfọma lẹ udọn gha ẹka Osolobuẹ Nẹdi ẹnyi lẹ Di-nwọnni-ẹnyi wụ Jesu Kristi a bịa ya rịnị ụnụ.
ROM.1.8	Nke ibuzọ, m rị e gi ufiri ụnụ ile a kpanmịn Osolobuẹ m ghahanị Jesu Kristi, makẹni wẹ rị e ku oku okukwe ụnụ imẹ ụwa ile. 
ROM.1.9	Osolobuẹ m gi obi m ile e fe ghahanị izisọnmẹ oziọma Nwa a wụ ọshẹri m nị m'a nyanhan ụnụ ogẹn ile m gha e mẹ ekpere. 
ROM.1.10	M gha e mẹ ekpere, m'a rịọsọnmẹ Osolobuẹ n'o beyeni m oghere kẹni m s'ẹka bịa d'a hụn ụnụ omẹni uche ẹ rọ. 
ROM.1.11	M rị a chọ nị m hụn ụnụ kẹni m yebeye ụnụ ihiẹn Mmọn-nsọ ye m, gi ẹ mẹ ụnụ zekẹnmẹ, 
ROM.1.12	ya wụ, kẹni mmẹ lẹ ụnụ gi okukwe ẹnyi kasịtarị ibe ẹnyi obi.
ROM.1.13	Umunẹ m, m chọ nị ụnụ marịn n'o tekẹ m chọma nị m bịa d'a hụn ụnụ, kanị o ke nị m. M rị a chọ nị m bịa, kẹni m gha imẹ ụnụ wẹhẹzini Osolobuẹ ịhịan kẹ m dọn mẹ imẹ alị ndị ọzọ wụlẹni ndị Ju. 
ROM.1.14	M gi ịhịan ile ụgwọ: kẹ ndị elu-ebo rugụ ẹka kẹ ndị ọfịa
ROM.1.15	ya haịn o gi a dụ m nị m bịa d'e zizikwọ ụnụ ndị rị imẹ Rom oziọma.
ROM.1.16	Ifẹnrẹn oziọma arị e mẹ m, makẹni ya wụ ikẹn Osolobuẹ gi a zụọpụha onyẹ ọwụlẹ kwerini, ndị Ju wụ ibuzọ, o sọn ndị wụlẹni ndị Ju. 
ROM.1.17	Makẹni, oziọma a ghọsị kẹ ezi-omumẹ wụ nke Osolobuẹ nọ: okukwe ịhịan k'o gi e mẹ ẹ gha mbidọn d'e ru isi ẹ. Ọ nọhụ kẹ Ẹkụkwọ-nsọ dọn ku ẹ, “Okukwe kẹ onyẹ ezi-omumẹ gi a rị ndụn.”
ROM.1.18	Iwe-lẹ-ọnụma Osolobuẹ gha elu-igwee e sọn ndị ile a gbakitọ Osolobuẹ azụụn lẹ ndị ile e mẹ njọ, ndị gi eje-ihiẹn wẹ e mẹ e gbọndọn ezioku.
ROM.1.19	Makẹni, ihiẹn w'a marịn banyeni Osolobuẹ we wẹ ẹnya, makẹni Osolobuẹ e mẹgụọ a we wẹ ẹnya. 
ROM.1.20	Ebe o mẹ ni kete Osolobuẹ kelẹ ụwa, ihiẹn ile wẹ ghalẹni e legha banyeni Osolobuẹ pụhachanrịn ifọn, kẹ ikẹn-itẹbitẹ ẹ kẹ ihiẹn o gi wụrụ Osolobuẹ; makẹni w'e gi ihiẹn o ke a ghọta wẹ. Onwọnzini nwan ihiẹn wẹ k'e kin! 
ROM.1.21	Ebe o mẹ ni ọsụọn'a nị a marịnghọ wẹ Osolobuẹ, agbayeni wẹ ẹ kẹ Osolobuẹ, akpanmịnị w'a. Kama, e romẹ wẹ iroro la iwi, uche wẹ a rụnbehi, gba ishi. 
ROM.1.22	Ebe wẹ rị a sị nị wẹ marịn ihiẹn, e họnrin wẹ ndị-nzuzu; 
ROM.1.23	hụn nkẹ w'e gi fe Osolobuẹ ghalẹni a nwụn, e fesọnmẹ wẹ mmọn wẹ kpụ — kẹ ndị yi ịhịan mmaka a nwụnnị kẹ ndị yisọnmẹ anụ nwọn ụkụ ẹnọ lẹ nnụnụ lẹ ihiẹn ndị a rịnị!
ROM.1.24	Ya kẹ Osolobuẹ nọ la wẹ tọnị eje-ihiẹn rị a gụnnị wẹ, nị wẹ mẹmẹ ihiẹn ru unyin, nị wẹ lẹ ibe wẹ gi ẹhụ wẹ mẹmẹ ihiẹn-ifẹnrẹn; 
ROM.1.25	e gi wẹ ntụ nọkin ẹnya ezioku Osolobuẹ, fesọnmẹ ihiẹn Osolobuẹ ke, a kụnị wẹ isi-alị hụn nkẹ w'e gi fe Osolobuẹ Onyẹ-okike w'a ja mma jẹnrin ejẹn! Isẹẹ.
ROM.1.26	Osolobuẹ nọ gi ufiri ẹ la wẹ tọnị ẹgụn ihiẹn-ifẹnrẹn, nke wụ nị ikpoho wẹ nọ mẹmẹ mgba ikpoho ibe wẹ, gi ẹ nọkin ẹnya hụn te furu w'e mẹ. 
ROM.1.27	Ẹrịra kẹ ikẹnnyẹ wẹ dọnzi latọ mgba ikẹnnyẹ-lẹ-ikpoho, ikẹnnyẹ ibe wẹ hụ a lagbu wẹ ẹnya: ikẹnnyẹ lẹ ikẹnnyẹ hụ e mẹtarị ihiẹn ifẹnrẹn, a narịnzị afụnfụn furu eje-ihiẹn wẹ rị e mẹ.
ROM.1.28	Makẹni ekwerini wẹ mẹ nọkẹ sị a marịnghọ wẹ Osolobuẹ, Osolobuẹ nọ la wẹ tọnị uche wẹ ahụn la iwi kẹni wẹ mẹsọnmẹ ihiẹn furulẹni, 
ROM.1.29	ihiẹn ile rịlẹni mma e jun imẹ wẹ: kẹ eje-ihiẹn kẹ ẹnya-uku kẹ iwe kẹ iwe-ẹnya kẹ igbu-ọchụn kẹ ikpe kẹ ẹro kẹ ịchọ-njọ; e họnrin wẹ ndị-ọghẹlẹ, 
ROM.1.30	ndị e kuja oku ịhịan, ndị ize Osolobuẹ e ze; w'a kpari ịhịan, a pache, a nyan isi, e ropụhasọnmẹ eje-ihiẹn, e nupụ isi okpuru ndị mụnị wẹ. 
ROM.1.31	W'a ra saẹka ghọta, w'ara s'ẹka gi wẹ dọn ẹnya, ẹfọ a jọka wẹ, w'ara mẹ omikẹn.
ROM.1.32	A marịnghọ wẹ nị Osolobuẹ sị ndị e mẹ ihiẹn nọ ẹrịra furu hụn a nwụnhụnnị, kanị ẹlẹni w'e mẹ wẹ sụọ, w'a kwadọnzidẹ ndị e mẹni wẹ.
ROM.2.1	Onwọnni nwan ihiẹn yụ nwẹn k'e kin, onyẹ hụn rị a ma ikpe! Makẹni, ebe ị nọ ma ndị ọzọ ikpe k'ị nọ ma enwẹn i ikpe. Makẹni, yụ nwẹn rị a ma wẹ ikpe rịzị e mẹ ihiẹn ị rị a manị wẹ ikpe. 
ROM.2.2	Ẹnyi a marịnghọ nị Osolobuẹ wụ onyẹ ezioku ebe ọ nọ ma ndị e mẹ ihiẹn ndị nọ ẹrịra ikpe. 
ROM.2.3	Ịyụ nwẹn hụn e mẹzi ihiẹn ndị hụ i gi a hangbu ndị ọzọ eṅẹn, i ro ni Osolobuẹ ekinkọ ị ikpe? 
ROM.2.4	Ra ị rị e lelịa okẹn ẹfọma a lẹ nkịtịn ọ rị a gba ị lẹ ndidin ẹ? Y'a marịn nị Osolobuẹ rị e mẹni i ẹfọmanị kẹni i hụn ụzọ rogharị? 
ROM.2.5	Kanị, ebe ị nọ a kpọkin obi i, a jụ nị y'e rogharịkọ, ị rị e kpọn afụnfụn e cheni afụnfụn hụn wẹ jẹnkọ d'e ye i Ụhụọhịn iwe-lẹ-ọnụma, ụhụọhịn ahụn Osolobuẹ k'e gi han eṅẹn ahụn zinrinni.
ROM.2.6	Osolobuẹ k'a kụ onyẹ-onyẹ ụgwọ ihiẹn o mẹ. 
ROM.2.7	Nke ndị e mẹsọnmẹ mma makẹni wẹ rị a chọ nị Osolobuẹ ye wẹ ọghọ lẹ mgbaye lẹ ndụn nwọnlẹni ọgụgụ, Osolobuẹ k'e gi ndụn itẹbitẹ kụ wẹ ụgwọ. 
ROM.2.8	Kanị, Osolobuẹ k'e gi iwe-lẹ-ọnụma a sọn ndị hụn a chọ nke-wẹ nke-wẹ, a jụ ezioku, e sọn eje-ihiẹn; 
ROM.2.9	afụnfụn lẹ nsọngbu k'a rịnị onyẹ ọwụlẹ e mẹ eje-ihiẹn, ndị Ju wụ ibuzọ, o sọn ndị wụlẹni ndị Ju.
ROM.2.10	Kanị Osolobuẹ k'e we ọghọ lẹ ikpẹn lẹ udọn ye ndị ile e mẹ ihiẹn rị mma, ndị Ju wụ ibuzọ, o sọn ndị wụlẹni ndị Ju. 
ROM.2.11	Makẹni Osolobuẹ ara gbeyeni ịhịan.
ROM.2.12	Wẹ k'e ye ndị gilẹni Iwu Mozizi afụnfụn njọ wẹ, ajụkọ wẹ wẹ ukwere Iwu Mozizi; wẹ k'e ye ndị gi Iwu Mozizi afụnfụn njọ wẹ, wẹ gigụ Iwu Mozizi kin wẹ ikpe. 
ROM.2.13	Makẹni ẹlẹ ndị a nụhụ ihiẹn Iwu ku kẹ Osolobuẹ e kuni ọhụnma kanị ndị e mẹ ihiẹn Iwu ku. 
ROM.2.14	Omẹni ndị wụlẹni ndị Ju e gi uche wẹ mẹ ihiẹn Iwu Mozizi chọ, ọsụọn'a nị enwọn wẹ Iwu Mozizi, ya wụ nị e nwọnghọ wẹ iwu ahụn imẹ obi wẹ; 
ROM.2.15	omumẹ wẹ hụ a ghọsị nị Osolobuẹ e degụ Iwu ahụn imẹ obi wẹ, ịhọrị wẹ hụ a shịanị wẹ ẹri: obi wẹ hụ a ma wẹ ikpe mọbụ e kuni wẹ ọhụnma. 
ROM.2.16	Ẹrịra k'o jẹnkọ d'a rị Ụhụọhịn ahụn Osolobuẹ k'e gi gi ihiẹn zueri obi ịhịan kin ịhịan ikpe ghahanị Jesu Kristi kẹ m dọn rị e ku imẹ oziọma m rị e zi.
ROM.2.17	Kanị, ị sị nị ị wụ onyẹ Ju? Ị hụ e gi Iwu Mozizi e dọn ẹnya, e gi Osolobuẹ a nyan isi; 
ROM.2.18	a nyan isi nị y'a marịnghọ uche Osolobuẹ, marịn ihiẹn ka mma, makẹni e gigụọ wẹ Iwu Mozizi zụn ị? 
ROM.2.19	Y'e gigụọ a dọn nị ị wụ onyẹ e du ndị ishi, n'ị wụ ukpẹ ndị rị imẹ ishi, 
ROM.2.20	n'ị yụ a dụn ndị nzuzu ọdụn — a kuzi ụmụẹka, nị amamihiẹn lẹ ezioku zu oke e ruọlẹ i ẹka makẹni i gi Iwu Mozizi?
ROM.2.21	Ịyụ hụn a kuzi ndị ọzọ, ị hụ nwan a kuzi enwẹn i? Ịyụ hụn a sị, “Ezunlẹ ohin.” Ị hụ e zun? 
ROM.2.22	Ịyụ hụn a sị, “Aghẹrẹlẹ.” Ị hụ a ghẹrẹ? Ịyụ hụn a sị, “Arụalẹ mmọn, nị eje-ihiẹn rọ.” Ị hụ e jẹn ụlọ-mmọn d'e zun ohin? 
ROM.2.23	Ịyụ hụn gi Iwu Osolobuẹ a nyan isi, ị hụ a dan Iwu ahụn a fa Osolobuẹ? 
ROM.2.24	Ẹkụkwọ-nsọ sị, “Ụnụ ndị Ju haịn alị ndị ọzọ gi e kuja oku Osolobuẹ.”
ROM.2.25	Nị ịhịan kwa ugun a banghọ erere omẹni ị hụ e dọnmẹ Iwu Osolobuẹ. Kanị, omẹni y'e nupụ isi okpuru Iwu ẹ, ugun ị kwa ẹlẹzi ugun nke-esi. 
ROM.2.26	O mẹ nwan nị ndị kwalẹni ugun e mẹ ihiẹn Iwu ku, ewerikọ wẹ wẹ nọkẹ ndị kwa ugun? 
ROM.2.27	Ya wụ nị ndị kwalẹni ugun ẹhụ, bụ wẹ hụ e dọnmẹ Iwu hụ jẹnkọ d'a shịagbu ụnụ ẹri — makẹni ụnụ gi Iwu wẹ detu, ụnụ a kwagụọzị ugun bụ ụnụ hụzị a dan Iwu hụ. 
ROM.2.28	Makẹni, ẹlẹ ihiẹn ẹnya e legha kẹ ịhịan gi a wụ onyẹ Ju; ezigbo ugun ẹlẹ hụn wẹ kwahụ ẹhụ w'e legha ẹnya. 
ROM.2.29	Kama, ezigbo onyẹ Ju wụ ihiẹn imẹ obi; ezigbo ugun wụzị ihiẹn imẹ-mmọn, ẹlẹ oku mkpụrụ-oku wẹ detu. Onyẹ nọ ẹnịna a narịn ịja-mma ẹka Osolobuẹ, ẹlẹ ẹka ịhịan.
ROM.3.1	Kị ndị Ju gizi nwan ka ndị ọzọ mma? Elee erere kẹ ịkwa-ugun banzị nwan? 
ROM.3.2	O bukẹkwọ! Nke ibuzọ, ndị ju kẹ Osolobuẹ buche oku gha a ọnụ pụha ẹka.
ROM.3.3	Omẹni ụfọdụ egin'ẹ dọn, ya kẹ ẹnyi e gi nwan sị nị Osolobuẹ ẹlẹ onyẹ wẹ e gi dọn ẹnya? 
ROM.3.4	Mba, kaka! Osolobuẹ ya wụrụ onyẹ ezioku, ọsụọn'a nị ịhịan ile wụ ndị-ntụ. Ọ nọhụ kẹ Ẹkụkwọ-nsọ dọn ku ẹ, sị,
ROM.3.4	“Wẹ k'a hụn a nị ihiẹn i ku wụ ezioku;
ROM.3.4	wẹ kin i ikpe, i k'e ri eṅẹn.”
ROM.3.5	O mẹ nwan nị eje-omumẹ ẹnyi e mẹ wẹ a hụnchanrịn ezi-omumẹ Osolobuẹ, kị ẹnyi e ku nwan? Nị ẹnyi sị nwan nị Osolobuẹ mẹ njọ ebe ọ nọ ye ẹnyi afụnfụn? (M rị e ku ẹ kẹ ịhịan). 
ROM.3.6	Kaka! Omẹni Osolobuẹ te wụ onyẹ njọ, nanị o dọn nwan kin ụwa ikpe? 
ROM.3.7	Ẹghẹẹ, omẹkwọ ni ntụ m kẹ ezioku Osolobuẹ gi a pụhachanrịn ifọn, e wẹhẹn'ẹ ọghọ, kị w'a mazịnị m nwan ikpe nị m wụ onyẹ-njọ? 
ROM.3.8	Kị haịn ẹnyi gilẹni nwan sị, “Nị ẹnyi mẹsọnmẹ eje-ihiẹn kẹni ihiẹn rị mma gha imẹ ẹ pụha?” (Bụ ya kẹ ndị rị e kuja oku ẹnyi sị nị ya kẹ ẹnyi e ku. Wẹ furu w'a ma ikpe).
ROM.3.9	Kị mẹzi? Ẹnyi ndị Ju kadẹ nwan ndị ọzọ mma ra? Kaka akpohu! Ẹnyi e kugụọl'a nị njọ rị a kị ịhịan ile, kẹ ndị Ju kẹ ndị wụlẹni ndị Ju. 
ROM.3.10	Ya kẹ Ẹkụkwọ-nsọ ku nị,
ROM.3.10	“Onyẹ ezi-omumẹ arị,
ROM.3.10	kaka akpụ-ohu;
ROM.3.11	onwọnni onyẹ a ghọtanị,
ROM.3.11	onwọnni onyẹ a chọ Osolobuẹ.
ROM.3.12	Ịhịan ile a kpahugụọ;
ROM.3.12	wẹ ile e wiwigụọ;
ROM.3.12	onwọnni onyẹ e mẹ ihiẹn rị mma,
ROM.3.12	onwọnni kaka akpụ onyẹ ohu.
ROM.3.13	Ẹkpịrị wẹ gha e ku oku
ROM.3.13	wụ ili rị oghe;
ROM.3.13	ire wẹ gi e ku oku
ROM.3.13	wụ ndufie-ndufie,
ROM.3.13	oku rị wẹ ụgb'ọnụ wụ ẹdide agwọ.
ROM.3.14	Ịkpọ-iyi lẹ eje-oku jun wẹ ọnụ.
ROM.3.15	Ụkụ a kẹrẹka wẹ igbu-ọchụn.
ROM.3.16	Ebe ọwụlẹ wẹ jẹn,
ROM.3.16	ntikpọ-ntikpọ lẹ nsọngbu kẹ w'e buhẹ.
ROM.3.17	Ama wẹ chọ udọn.
ROM.3.18	Egun Osolobuẹ arịdẹ wẹ ẹnya.”
ROM.3.19	Ẹnyi a marịnghọ nị ihiẹnni ile Iwu ku, nị ndị rị okpuru Iwu k'ọ rị a gwa, kẹni ịhịan ile kinbehi, ụwa ile a rịọma Osolobuẹ dodo. 
ROM.3.20	Makẹni, onwọnni onyẹ jẹnkọ d'e gi idọnmẹ Iwu Mozizi wụrụ onyẹ ezi-omumẹ ebe Osolobuẹ rị, makẹni Iwu Mozizi ke wẹ gidẹ a ghọsị ịhịan n'o mẹọlẹ njọ.
ROM.3.21	Osolobuẹ a ghọsịgụọ ezi-omumẹ hụn wụ nke ẹ, bụ ẹlẹ oku Iwu Mozizi. Kanị Iwu Mozizi lẹ ihiẹn ndị-amụma de imẹ Ẹkụkwọ-nsọ hụ a shịa ẹri nị ya wụ ezi-omumẹ Osolobuẹ: 
ROM.3.22	ezi omumẹ Osolobuẹ hụn a bịa ghahanị ikwerini Jizọs Kraịstị rọ; o ru ndị ile kwerini ẹka, ara tu onyẹ ịhịan wụ, 
ROM.3.23	makẹni ịhịan ile e mẹgụọ njọ, tuhu ọghọ Osolobuẹ ye wẹ; 
ROM.3.24	wẹ rị nwan e ye wẹ ezi-omumẹ e ye makẹ ẹfọma Osolobuẹ, makẹni o tumẹgụọ ihiẹn wẹ gi a gbarị isi imẹ Kraịstị wụ Jizọsị. 
ROM.3.25	Makẹni, Osolobuẹ we Jesu ye, gi ẹ họnrin ẹjan wẹ e gi wepụ njọ jẹnni onyẹ hụn gi ẹdeke ẹ hụn wụ ọnwụn a dọn, kẹni o we ẹnya nị Osolobuẹ wụkwọ onyẹ ezi-omumẹ ghalẹni a kwadọn njọ ebe ọ nọ din ndidin fepụ ẹnya njọ ịhịan mẹ mbụ. 
ROM.3.26	Ya k'o gi mẹ ihiẹnni ogẹnni, gi ghọsị n'ọ wụ onyẹ ezioku, n'ọ wụ onyẹ ezi-omumẹ lẹ n'o furughọ n'ọ nabanhan onyẹ kwerini Jesu rịkẹ onyẹ ezi-omumẹ.
ROM.3.27	Kị ịhịan k'e gizi nwan nyan isi? Onwọnzini. Kị haịn nwan? Makẹni ẹlẹzi ọrụn kẹ wẹ gi e mẹ ẹ kanị okukwe. 
ROM.3.28	Ya wụ, ẹnyi gi ẹ dọn nị okukwe ịhịan kẹ Osolobuẹ gi e kuni ịhịan ọhụnma, ẹlẹ idọnmẹ Iwu. 
ROM.3.29	Chuku wụdẹ Chuku ndị Ju sụọ ra? Ẹlẹzi ya ke ndị wụlẹni ndị Ju? Ẹghẹẹ, ịya wụzị Chuku hụn ke ndị wụlẹni ndị Ju, 
ROM.3.30	ebe o mẹ ni Osolobuẹ wụ ohu sụọ. Ya k'o gi mẹ ni o k'e gi okukwe ndị Ju kuni wẹ ọhụnma, gizi okukwe ndị wụlẹni ndị Ju kuni wẹ ọhụnma.
ROM.3.31	Ẹnyi rịdẹ nwan e gi oku okukweni a kagbu Iwu Mozizi ra? Mba, kaka; ẹnyi rị e gi ẹ a kwadọn ẹ.
ROM.4.1	Kị ẹnyi k'a sị nwan nị ya kẹ Ebraham nẹdi ẹnyi elu-ụwanị hụn?
ROM.4.2	Omẹni ihiẹn Ebraham rụn kẹ Osolobuẹ gi kun'ẹ ọhụnma, nkẹ o nwọn ihiẹn o gi nyan isi, kanị ẹlẹ ebe Osolobuẹ rị. 
ROM.4.3	Kị Ẹkụkwọ-nsọ ku? Ọ sị, “Ebraham kweyeni Osolobuẹ, Osolobuẹ nọ gi ẹ sị ọ wụ onyẹ ezi-omumẹ.”
ROM.4.4	Lee ẹ nwan: ịhịan rụngụ ọrụn, n'a kụ w'a ụgwọ-ọrụn a, w'a ra sị nị e yegụọ w'a ihiẹn-ọfẹ, kama, nị a kụgụọ w'a ụgwọ ihiẹn ọ rụn.
ROM.4.5	Kanị nke onyẹ nwọnlẹni ihiẹn ọ rụn, kanị o kweyeni Osolobuẹ hụn a gbagharị onyẹ njọ a nabanhan a, okukwe hụnyẹ kẹ Osolobuẹ gi e kun'ẹ ọhụnma. 
ROM.4.6	Ịya kẹ Defidi gi sị nị ngọzi rọ nị Osolobuẹ kpọ ịhịan onyẹ ezi-omumẹ bụ onwọnni ọrụn ọma onyẹ hụ rụn: Defidi sị,
ROM.4.7	“Ngọzi arịkakwọnị
ROM.4.7	ndị hụn Osolobuẹ gbagharị eje-ihiẹn wẹ mẹ,
ROM.4.7	ndị hụn o finchanpụ njọ wẹ;
ROM.4.8	ngọzi arịkakwọnị
ROM.4.8	onyẹ Di-nwọnni-ẹnyi gụnlẹnini njọ a yeni!”
ROM.4.9	Ngọzini wụdẹ nwan nke ndị Ju kwa ugun sụọ ra nke wẹ lẹ ndị kwalẹni ugun?
ROM.4.9	Ẹnyi hụ e ku ẹ nị ufiri okukwe Ebraham kẹ Osolobuẹ gi kpọ a onyẹ ezi-omumẹ: 
ROM.4.10	elee ọnọdị kẹ Osolobuẹ nọdẹ gụn ihiẹnni yen'ẹ? Ebe ọ kwagụ ugun ra ebe o kelẹni kwa ugun? Ẹlẹ k'ọ kwagụ ugun kanị k'o kelẹni kwa, 
ROM.4.11	omẹgụ, Osolobuẹ nọ nwan gi ịkwa-ugun ye ẹ ahịma, ghọsị n'o gigụọlẹ okukwe ẹ họnrin onyẹ ezi-omumẹ k'o kelẹni kwa ugun. Osolobuẹ mẹ ẹ kẹni Ebraham wụrụ nẹdi ndị ile kwalẹni ugun hụn kwerini, ndị hụn Osolobuẹ gizi okukwe wẹ kpọ ndị ezi-omumẹ, 
ROM.4.12	lẹni Ebraham wụrụzịkwọ nẹdi ndị hụn kwa ugun bụ ẹlẹ nị wẹ kwahụ ugun, kanị e nwọnzighọ wẹ okukwe ahụn Ebraham nẹdi ẹnyi nwọn n'o d'a kwa ugun.
ROM.4.13	Nkwa Osolobuẹ kwe Ebraham lẹ nwa a nị ụwa ile k'a wụ nke ẹ ẹlẹ ghahanị Iwu kanị ghahanị ezi-omumẹ wẹ gi okukwe e nwọnhẹn.
ROM.4.14	Makẹni, omẹni ndị hụn e dọnmẹ Iwu kẹ Osolobuẹ te e ye ihiẹn o kwe nkwa a, ya wụ n'o nwọnni ihiẹn okukwe wụ, nkwa Osolobuẹ enwọnzikwọnị ihiẹn ọ wụ; 
ROM.4.15	makẹni afụnfụn kẹ Iwu e wẹhẹ wẹ dan a; kanị ebe Iwu rịlẹni, w'a ra dan iwu.
ROM.4.16	Ya wụ nị okukwe kẹ wẹ gha e nwọnhẹn ihiẹn ahụn Osolobuẹ kwe nkwa a, kẹni nkwa hụ wụrụ ihiẹn-ọfẹ Osolobuẹ gi ẹfọma ye hụn k'e ru ụmụ Ebraham ile ẹka — ẹlẹ ndị wẹ ye Iwu sụọ kanị ndị ile nwọn okukwe kẹ Ebraham, ebe o mẹ ni ịya wụ nẹdi ẹnyi ile. 
ROM.4.17	Ẹrịra kẹ Ẹkụkwọ-nsọ dọn ku ẹ, sị, “E mẹgụọ m'ị wụrụ nẹdi alị bu ọda.” Ịya k'ọ wụ ebe Osolobuẹ rị — Osolobuẹ hụn o gi dọn ẹnya; Osolobuẹ hụn e mẹ onyẹ nwụnhụnnị a rịzị ndụn, hụn e gi oku-ọnụ a e mẹ ihiẹn rịtulẹni n'ọ rị. 
ROM.4.18	Ebraham e kweri, ọsụọn'a n'o nwọnni ihiẹn o kwọndọn ẹka, ọ tọ a tụ ẹnya n'o jẹnkọ d'a wụrụ “Nẹdi alị bu ọda,” kẹ Osolobuẹ dọn gwa a mbụ ogẹn o gi sị a, “Ẹrịra kẹ ụmụ ị k'e buhan ọda.”
ROM.4.19	Okukwe Ebraham ebelụanị, ọsụọn'a n'ọ nyanhanghọ nị ẹhụ a anwụnhụngụọ makẹni ya nwẹn wụ ihiẹn nọkẹ ahụa ọgụn-isẹn, ẹkpa-nwa nwunyẹ ẹ wụ Sẹra a nwụnhụngụọzị; 
ROM.4.20	ọ rụkwọnị Osolobuẹ kwe nkwa ụka yeni obi ẹbụọ; kama o kwerikẹnmẹdẹ, a ja Osolobuẹ mma. 
ROM.4.21	O kwerichanrịn nị Osolobuẹ k'a s'ẹka mẹ ihiẹn Osolobuẹ kwe nkwa a. 
ROM.4.22	Ya haịn Osolobuẹ gi “gụn a yen'ẹ, kpọ a onyẹ ezi-omumẹ.”
ROM.4.23	Ẹlẹ Ebraham sụọ kẹ wẹ deni oku hụ, Osolobuẹ nọ “gụn a yen'ẹ.” 
ROM.4.24	Kanị, wẹ dezini ẹnyi nwẹn ya; makẹni wẹ jẹnkọ d'a gụn okukwe ẹnyi yeni ẹnyi nwẹn — ẹnyi ndị hụn kwerini Osolobuẹ, Onyẹ ahụn gha ọnwụn weli Di-nwọnni-ẹnyi wụ Jesu. 
ROM.4.25	Osolobuẹ gi ufiri njọ ẹnyi we Jesu ye n'ọ nwụnhụn, ghazị ọnwụn weli Jesu kẹni o gi ifiri Jesu kuni ẹnyi ọhụnma.
ROM.5.1	Ebe o mẹ nwan nị Osolobuẹ e gigụọ okukwe ẹnyi kuni ẹnyi ọhụnma, ẹnyi lẹ Osolobuẹ e dọngụọ nwan ghahanị Di-nwọnni-ẹnyi wụ Jesu Kristi, 
ROM.5.2	onyẹ hụn Osolobuẹ gha ẹka a gi okukwe ẹnyi webanhan ẹnyi ọnọdị ndị wẹ mẹni ẹfọma hụn ẹnyi turu nwan imẹ ẹ; ẹnyi rị nwan a ṅan makẹni ẹnyi rị e lee ẹnya ọghọ Osolobuẹ jẹnkọ d'e ye ẹnyi!
ROM.5.3	Ẹlẹdẹ ọhụn sụọ, ẹnyi a ṅanzị nị ẹnyi rị a hụn nsọngbu ẹnyi rị a hụn, makẹni ẹnyi a marịnghọ nị nsọngbu e wẹhẹ ndidin; 
ROM.5.4	ndidin e wẹhẹ agụngụn rị mma; agụngụn rị mma e wẹhẹ olilẹnya — 
ROM.5.5	bụ olilẹnyanị ekpuyekọ ẹnyi, makẹni Osolobuẹ nwọn ihiẹn-ọsụsụọ ẹnyi ọda-ọda — o hugụọd'a ye ẹnyi imẹ obi ghahanị Mmọn-nsọ a o ye ẹnyi.
ROM.5.6	Makẹni, Kraịstị nwụndọnni ẹnyi ndị njọ ọnwụn ogẹn ndụn gilẹni rị ẹnyi, ogẹn o gi rịchanrịn mkpa.
ROM.5.7	Ọ fụdẹ ọrụn ọda-ọda nị ịhịan nwụndọnni onyẹ ezi-omumẹ; ikẹnkwọ nị ịhịan s'ẹka nwụndọnni onyẹ o mẹni ọ rịka mma ọnwụn. 
ROM.5.8	Kanị, nke Osolobuẹ, ọ ghọsịgụọ ẹnyi n'o nwọn ihiẹn-ọsụsụọ ẹnyi ọda-ọda ebe Kraịstị nọ nwụnnị ẹnyi kẹ ẹnyi rịkwọ imẹ njọ! 
ROM.5.9	Hụnnị Osolobuẹ gi ufiri ẹdeke Jesu kuni ẹnyi ọhụnma, ya wụ nị ẹnyi jẹnkọ d'a wanahịnchanrịn iwe-lẹ-ọnụma Osolobuẹ ghahanị Jesu. 
ROM.5.10	Makẹni, omẹni ogẹn ẹnyi gi wụ ndị-iṅẹnrẹn Osolobuẹ, o gi ọnwụn Nwa a dọnzi ẹgbata ẹnyi lẹ ya, ya wụ nị hụnnị ẹnyi lẹ ịya dọngụ, n'o gighọ nwan ndụn Nwa a zụọpụhachanrịn ẹnyi!
ROM.5.11	Ẹlẹdẹ ọhụn sụọ, ẹnyi hụzịdẹ e gi Osolobuẹ a ṅan yeni ihiẹn Di-nwọnni-ẹnyi wụ Jizọs Kraịstị mẹ, onyẹ hụn Osolobuẹ gha nwan ẹka a dọnzi ẹgbata ẹnyi lẹ Osolobuẹ!
ROM.5.12	Ya wụ, kẹ njọ dọn gha ẹka okẹnnyẹ ohu wụ Adam banhan imẹ ụwa, buhẹ ọnwụn, ẹrịra kẹ ọnwụn dọn ru ịhịan ile ẹka makẹni ịhịan ile mẹ njọ. 
ROM.5.13	Ẹghẹẹ, njọ a rịọlẹ imẹ ụwa nị wẹ d'e ye Iwu Mozizi, kanị, w'a ra gụn njọ omẹni iwu arịa. 
ROM.5.14	Kanị, ọnwụn nọkwọ kịsọnmẹ ịhịan gha ogẹn Adam d'e rukwọrị ogẹn Mozizi — ọ kịghọdẹ ndị danlẹni iwu Osolobuẹ kpọ ẹfan nọkẹ hụn Adam dan.
ROM.5.14	Wẹ k'a saẹka gi Adam kọwa onyẹ hụ kelẹni bịa ogẹn hụ — hụn wụ Kraịstị.
ROM.5.15	Kanị, ihiẹn Osolobuẹ ye ọfẹ anọnị kẹ njọ Adam. Ọnwụn kẹ njọ okẹnnyẹ ohu hụ wụ Adam buhẹni ndị bu ọda. Kanị, Osolobuẹ gi ẹfọma okẹnnyẹ ohu ahụn wụ Jesu Kristi mẹni ndị bu ọda ọhụnma, ye wẹ ihiẹn-ọfẹ — ẹlẹ ọnwụn.
ROM.5.16	Ọzọzị, ihiẹn Osolobuẹ ye ọfẹ anọnị kẹ ikpe-ọmụma hụn njọ okẹnnyẹ ohu hụ wụ Adam buhẹ. Makẹni, okinkin-ikpe kẹ wẹ gi sọn akpụ njọ ohu, gi ẹ ye ịhịan afụnfụn. Kanị Osolobuẹ gi ihiẹn-ọfẹ sọn njọ bu ọda ịhịan mẹ, kuni ịhịan ọhụnma.
ROM.5.17	Omẹni njọ okẹnnyẹ ohu ahụn wụ Adam kẹ ọnwụn gi ghaha ẹka a d'a kịma, kị k'e mẹ ndị nabanhan okẹn ẹfọma Osolobuẹ lẹ ezi-omumẹ o ye ọfẹ? Ya wụ nị o k'e wẹhẹni wẹ ndụn, ẹlẹzi ọnwụn — wẹ k'a rịferi ndụn wụ ndụn ghahanị okẹnnyẹ ohu hụ wụ Jesu Kristi.
ROM.5.18	Ya wụ, kẹ akpụ njọ ohu hụ Adam mẹ dọn buhẹni ịhịan ile ikpe-ọmụma, ẹrịra kẹ akpụ ihiẹn rị mma ohu Kraịstị mẹ dọn nwan e mẹ Osolobuẹ e kuni ịhịan ọhụnma, e ye ịhịan ndụn. 
ROM.5.19	Makẹni, kẹ ndị bu ọda dọn họnrin ndị njọ makẹni okẹnnyẹ ohu hụ wụ Adam nupụ isi, ẹrịra kẹ Osolobuẹ k'e dọn nwan mẹ ndị bu ọda wụrụ ndị ezi-omumẹ makẹni okẹnnyẹ ohu hụ wụ Jizọsị humẹ isi.
ROM.5.20	Iwu Mozizi banhanhụ d'e mẹ ịhịan danwaye iwu. Kanị ebe njọ nọ barahị kẹ ẹfọma Osolobuẹ nọ a karịdẹ ẹka — 
ROM.5.21	n'ọ wụrụ nị kẹ njọ dọn gi ọnwụn kị ẹrịra kẹ ẹfọma Osolobuẹ k'e dọnzi gi ezi-omumẹ ọ rị e ye ịhịan kị — gi ẹrịra mẹ ịhịan nwọnhẹn ndụn-itẹbitẹ ghahanị Di-nwọnni-ẹnyi wụ Jizọs Kraịstị.
ROM.6.1	Kị ẹnyi k'e ku nwan? Nị ẹnyi mẹsọnmẹ nwan njọ kẹni ẹfọma hụn ụzọ barapụ? 
ROM.6.2	Mba nụ! Nanị ndị nọkẹ ẹnyi nwụnnahịngụ njọ e dọn tọ imẹ njọ e bi? 
ROM.6.3	Ra ụnụ amarịn nị ndị ile wẹ gi mirin-Chuku buche imẹ Jesu Kristi, nị e gigụọ w'a bu wẹ che ọnwụn Jesu Kristi nwụn?
ROM.6.4	Ya wụ, e gigụọ wẹ mirin-Chuku wẹ mẹ ẹnyi ligbama ẹnyi lẹ Jesu, gi ẹ mẹ ẹnyi wụrụ ndị sọn ẹ nwụn, kẹni ẹnyi sọn ẹ lihi bimẹ ndụn ọhụn kẹ Nẹdi ẹnyi dọn gi ikẹn ẹ hi-ogbe mẹ ẹ gha ọnwụn lihi.
ROM.6.5	Ebe o mẹ ni ẹnyi lẹ ya a wụgụọ ohu ẹnịna ghahanị isọn ẹ nwụn, ẹnyi lẹ ịya k'a wụzịkwọ ohu ghahanị isọn ẹ lihi, 
ROM.6.6	makẹni ẹnyi a marịnghọ nị ya lẹ onyẹ hụ ẹnyi wụ mbụ kẹ wẹ kpọgbu elu-obe, kẹni wẹ hụn ụzọ napụ onyẹ ahụn ẹnyi wụ mbụ ikẹn, amamgbe njọ ghazị a kị ẹnyi kẹ igbọn. 
ROM.6.7	Makẹni, onyẹ nwụnhụngụnị arịzị okpuru njọ.
ROM.6.8	O mẹ nwan nị ẹnyi e sọngụọ Kraịstị nwụnhụn, ẹnyi e kwerighọ nị ẹnyi k'e sọnzi ẹ rịzị ndụn — 
ROM.6.9	makẹni ẹnyi a marịnghọ nị hụnnị Kraịstị ghagụ ọnwụn lihi, ọ nwụnkọzị; ọnwụn enwọnzi ikẹn ebe ọ rị. 
ROM.6.10	Makẹni, ọnwụn hụn ọ nwụn, njọ k'ọ nwụnnahịn, nwụnnahịnchanrịn. Ndụn ọ rị, Osolobuẹ k'ọ rịn'a. 
ROM.6.11	Ụnụ nwẹn, weri ni nwan enwẹn ụnụ kẹ ndị nwụnnahịngụ njọ lẹ ndị nọ imẹ Kraịstị wụ Jizọsị a rịnị Osolobuẹ ndụn.
ROM.6.12	Anịlẹ ni nwan njọ a kị ẹhụ ụnụ, e mẹ ụnụ a gbaye eje-ihiẹn a gụnsọnmẹ ẹhụ ụnụ; 
ROM.6.13	ewelẹ ni mkpamkpa ẹhụ ụnụ ye njọ gi họnrin ihiẹn-ọrụn o gi e mẹ eje-ihiẹn. Ka wechanrịn nị enwẹn ụnụ ye Osolobuẹ nọkẹ ndị wẹ ghagụ ọnwụn weli hụn rị ndụn; ụnụ e wechanrịn mkpamkpa ẹhụ ụnụ ile ye Osolobuẹ n'o gi họnrin ihiẹn-ọrụn ezi-omumẹ. 
ROM.6.14	Ẹghẹẹ, njọ akịkọ ụnụ, makẹni ụnụ arịzị okpuru iwu, kanị okpuru ẹfọma.
ROM.6.15	Kị ẹnyi e mẹzi nwan? Nị ẹnyi mẹsọnmẹ nwan njọ makẹni ẹnyi rị nwan okpuru ẹfọma Osolobuẹ ẹlẹzi okpuru Iwu? Kaka akpohu! 
ROM.6.16	Ụnụ amarịn nị onyẹ ụnụ we enwẹn ụnụ ye nị ịya kẹ ụnụ e humẹni isi kẹ ụnụ wụ igbọn ẹ? Omẹni njọ rọ, o buhẹ ọnwụn; omẹni ihumẹ-isi rọ, o buhẹ ezi-omumẹ. 
ROM.6.17	Kanị, ekele ya rịnị Osolobuẹ, nị, ọsụọn'a nị ụnụ te wụ igbọn njọ, ụnụ e gigụọ obi ụnụ ile humẹ isi, mẹ ihiẹn wẹ kuzi ụnụ kẹ wẹ dọn kuzi ẹ; 
ROM.6.18	a gbapụhagụ wẹ ụnụ ẹka njọ, ụnụ nọ nwan họnrin igbọn ezi-omumẹ.
ROM.6.19	(M rị e ku ẹ hụ kẹ ịhịan e ku kẹni ọ nị ụnụ ghọha.) Kẹ ụnụ te dọn we mkpamkpa ẹhụ ụnụ ye ihiẹn-ụrụ lẹ eje-obibi nọkẹ igbọn — hụn ụnụ gi rị e bi eje-obibi, e biwaye, gizi ni nwan ẹrịra we mkpamkpa ẹhụ ụnụ ye ezi-omumẹ, kẹni ụnụ rị nsọ.
ROM.6.20	Kẹ ụnụ wụ igbọn njọ, ụnụ arị okpuru ezi-omumẹ. 
ROM.6.21	Kị wụ nwan erere ihiẹn ndị ahụn ụnụ mẹ ogẹn ahụn — hụn rị nwan e mẹ ụnụ ifẹnrẹn? Ọnwụn, ya kẹ ihiẹn ndị ahụn e buhẹ! 
ROM.6.22	Kanị, hụnnị Osolobuẹ gbapụhagụ ụnụ ẹka njọ, ụnụ e họnrin igbọn Osolobuẹ, erere ụnụ wụ ịrị-nsọ hụn sikọ d'e wẹhẹ ndụn itẹbitẹ. 
ROM.6.23	Makẹni, ụgwọ njọ wụ ọnwụn, kanị ihiẹn-ọfẹ Osolobuẹ e ye wụ ndụn itẹbitẹ hụn rị imẹ Jizọs Kraịstị Di-nwọnni-ẹnyi.
ROM.7.1	Umunẹ m, ụnụ amarịn nị ebe ịhịan rị ndụn sụọ kẹ Iwu nọ a kị a? A marịnghọ m nị m rị e deni ndị marịn Iwu.
ROM.7.2	Ya k'o gi mẹni iwu rọ nị okpoho nwọn di k'a lụrịrị di ẹ kasị a mẹni di ẹ ahụn hụ ndụn. Di ẹ nwụnhụn, iwu di-lẹ-nwunyẹ egizi ẹ. 
ROM.7.3	Ya wụ, omẹni ya lẹ okẹnnyẹ ọzọ a sụọma mọbụ lụma ebe di ẹ rịkwọ ndụn, wẹ k'a kpọ a onyẹ zọ-ụkụ-ye-ọfịa; kanị omẹni di ẹ a nwụnhụngụọ, iwu hụ egizi ẹ: ọ lụma okẹnnyẹ ọzọ, ọ zọnị ụkụ ye ọfịa.
ROM.7.4	Umunẹ m, ụnụ nwẹn a nwụnnahịngụọzị Iwu Mozizi ebe ụnụ nọ sọn Kraịstị nwụn, kẹni wẹ hụn ụzọ we ụnụ ye onyẹ ọzọ lụrụ, onyẹ hụ Osolobuẹ gha ọnwụn weli, kẹni ẹnyi mịnị Osolobuẹ mkpụrụ. 
ROM.7.5	Makẹni, ogẹn ahụn enwẹn ẹnyi gi rị a kị ẹnyi, eje-ihiẹn ndị ahụn Iwu kpọtiẹn rị ọrụn mkpamkpa ẹhụ ẹnyi, a mịnị ọnwụn mkpụrụ. 
ROM.7.6	Kanị, ẹnyi e nwọnringụọ nwan enwẹn ẹnyi okpuru Iwu Mozizi, ẹnyi a nwụnnahịngụọ ihiẹn hụn te gini ẹnyi, kẹni ẹnyi hụn ụzọ femẹ ofufe ọhụn Mmọn-nsọ, ẹlẹzi ofufe-akan Iwu wẹ de.
ROM.7.7	Kị ẹnyi e kuzi nwan? Nị ẹnyi sị nwan nị Iwu Mozizi e buhẹ njọ? Mba nụ! Makẹni, omẹni ẹlẹ Iwu, m'e ke marịn ihiẹn njọ wụ. Omẹni Iwu asịnị, “Anịlẹ ihiẹn la ị ẹnya,” m'e ke marịn ihiẹn ọ wụ nị ihiẹn a la ịhịan ẹnya.
ROM.7.8	Kanị njọ hụn ihiẹn ahụn Iwu ku tụdọn, gi ẹ kpasu ihiẹn ọlịlẹnya rị ichẹn-ichẹn imẹ m. Ya wụnị, omẹni ẹlẹ Iwu, njọ wụ ihiẹn nwụnnị.
ROM.7.9	M te hụ ndụn kẹ m kelẹni nụ iwu; kanị, a nụ m ihiẹn ahụn iwu ku, njọ nọ tụlụa — 
ROM.7.10	m nọ nwụnhụn. Iwu hụn nkẹ e ye ndụn nọ buhẹni m ọnwụn! 
ROM.7.11	Njọ hụn ihiẹn ahụn Iwu ku tụdọn, gi ẹ dufie m, gi ẹ gbu m. 
ROM.7.12	Ya wụ, Iwu lẹ enwẹn ẹ rị nsọ; ihiẹn hụ Iwu ku rịzị nsọ, ihiẹn Osolobuẹ chọ rọ, ihiẹn rị mma rọ.
ROM.7.13	Ihiẹn rị mma buhẹni m nwan ọnwụn? Kaka akpohu! Njọ gi ihiẹn rị mma buhẹni m ọnwụn, gi ẹ ghọsịchanrịn nị njọ wụ njọ, gi ihiẹn Iwu ku ghọsị nị njọ a jọka.
ROM.7.14	Ẹnyi a marịnghọ nị Iwu wụ ihiẹn imẹ-mmọn, kanị mmẹ nwẹn wụ ịhịan-mmaka nwọnlẹni Mmọn-nsọ — nị m wụ igbọn njọ. 
ROM.7.15	M'a ra ghọta ihiẹn m rị e mẹ. Makẹni, m'a ra mẹ ihiẹn m chọ nị m mẹ, kama, ihiẹn e ze m ize kẹ m'e mẹ. 
ROM.7.16	Ebe o mẹ nwan nị ihiẹn hụn m chọlẹni nị m mẹ kẹ m'e mẹ, ya kẹ m gi e kweri nị Iwu rị mma nke-esi. 
ROM.7.17	Ya wụ nwan nị ẹlẹzi mmẹ rị e mẹ ẹ, kanị, njọ rị imẹ m rị e mẹ ẹ. 
ROM.7.18	Makẹni, a marịnghọ m n'o nwọnni kaka akpụ ihiẹn ohu rị mma imẹ m, imẹ mmẹ wụ ịhịan-mmaka. Makẹni, m'a chọ nị m mẹ ihiẹn rị mma, kanị, m'a ra saẹka mẹ ẹ. 
ROM.7.19	M'a ra mẹ ihiẹn rị mma m chọ nị m mẹ, eje-ihiẹn m chọlẹni nị m mẹ kẹ m'e mẹ. 
ROM.7.20	Ẹghẹẹ, omẹni m'e mẹ ihiẹn m chọlẹni nị m mẹ, ya wụ nị ẹlẹzi mmẹ rị e mẹ ẹ — njọ rị imẹ m rị e mẹ ẹ.
ROM.7.21	Ya wụ, a hụngụọ m'a nwan n'o nwọn iwu rị ọrụn imẹ m, a kị m, hụn o gi e mẹ ni m chọ nị m mẹ ihiẹn rị mma, eje-ihiẹn sụọ kẹ m'a sa ẹka e mẹ.
ROM.7.22	Eziẹ, imẹ m, Iwu Osolobuẹ a sụọ m ụsụọ. 
ROM.7.23	Kanị, iwu ichẹn kẹ m rị a hụn rị ọrụn imẹ ẹhụ m, a lụsọn Iwu ahụn rị m mma ọgụn, e mẹ m a gbaye njọ hụn rị ọrụn mkpamkpa ẹhụ m.
ROM.7.24	Ụya e gbuẹ m! Onyẹ k'a gbapụha m ẹka ẹhụnị rị e buhẹni m ọnwụn?! 
ROM.7.25	Ekele ya rịnị Osolobuẹ n'o jẹnkọ d'e mẹ ẹ ghahanị Di-nwọnni-ẹnyi wụ Jesu Kristi!
ROM.7.25	Kẹ ihiẹn nọ nwan wụ nị: k'ọ rị m, e sọn m Iwu Osolobuẹ; kanị, kẹ m nọ, iwu njọ kẹ m'e sọn.
ROM.8.1	Ya wụ, onwọnzini nwan ikpe hụn ma ndị rị imẹ Kraịstị wụ Jizọsị, ndị rịzịlẹni e bi kẹ ịhịan-mmaka kanị kẹ Mmọn-nsọ dọn chọ. 
ROM.8.2	Makẹni, ọkịkị ahụn Mmọn-nsọ gi e ye ndụn imẹ Jesu Kristi a gbapụhagụọ ẹnyi ẹka ọkịkị ahụn njọ gi e buhẹ ọnwụn. 
ROM.8.3	Makẹni, ihiẹn nwẹn Iwu Mozizi salẹni ẹka mẹ yeni ndụn arị ịhịan, Osolobuẹ e mẹgụọ a nwan ghahanị izihẹ Nwa a nọkẹ ịhịan mmaka hụn ndị-njọ wụ, kẹni o wepụ njọ, Osolobuẹ nọ gi ẹ ma njọ rị imẹ ịhịan ikpe. 
ROM.8.4	Osolobuẹ mẹ ihiẹnni kẹni ihiẹn rị mma Iwu chọ hụn ụzọ e mẹ imẹ ndụn ẹnyi ndị rịzịlẹni e bi kẹ ịhịan-mmaka kanị kẹ Mmọn-nsọ dọn chọ.
ROM.8.5	Ndị rị e bi kẹ ịhịan-mmaka e ro nke ịhịan-mmaka; kanị ndị hụn e bi kẹ Mmọn-nsọ dọn chọ e ro nke Mmọn-nsọ. 
ROM.8.6	I ro iroro kẹ ịhịan-mmaka e buhẹ ọnwụn, kanị, iro iroro kẹ Mmọn-nsọ dọn chọ e ye ndụn lẹ udọn. 
ROM.8.7	Makẹni, onyẹ hụn e ro kẹ ịhịan-mmaka ara kweyeni Osolobuẹ kaka, ara dọnmẹ Iwu Osolobuẹ; eziẹ, ọ nịkọ a dọnmẹ. 
ROM.8.8	Onyẹ e bi kẹ ịhịan-mmaka asakọ ẹka mẹ ihiẹn a sụọ Osolobuẹ.
ROM.8.9	Kanị, ụnụ nwẹn, ụnụ arị e bi kẹ ịhịan-mmaka; Mmọn-nsọ rị a kị ụnụ, omẹni eziẹ rọ nị Mmọn Osolobuẹ rị imẹ ndụn ụnụ, makẹni onyẹ ọwụlẹ nwọnlẹni Mmọn Kraịstị ẹlẹ nke Kraịstị. 
ROM.8.10	Kanị, omẹni Kraịstị rị imẹ ụnụ, ẹhụ ụnụ a nwụnhụngụọ yeni njọ, mmọn ụnụ hụ ndụn yeni ezi-omumẹ.
ROM.8.11	Omẹni Mmọn onyẹ hụn gha ọnwụn weli Kraịstị bi imẹ ndụn ụnụ, onyẹ hụn weli Kraịstị sikọ d'e mẹzikwọ ẹhụ ụnụ a nwụnhụnnị n'ọ rị ndụn — ghahanị Mmọn a hụn bi imẹ ndụn ụnụ.
ROM.8.12	Umunẹ m, ya wụ nwan nị onwọnni ụgwọ ẹnyi gi ịhịan-mmaka ahụn ẹnyi wụ mbụ hụn ẹnyi e gi bi k'ọ chọ. 
ROM.8.13	Makẹni, ụnụ bimẹ kẹ ịhịan-mmaka, ụnụ k'a nwụnhụnrịrị. Kanị, ụnụ gi isọn Mmọn-nsọ gbupụ eje-ihiẹn ndị ahụn ẹhụ e mẹ, ụnụ k'a rị ndụn. 
ROM.8.14	Makẹni, ndị ile Mmọn Osolobuẹ rị e du wụ ụmụ Osolobuẹ. 
ROM.8.15	Makẹni mmọn hụn Osolobuẹ ye ụnụ ẹlẹ mmọn igbọn, hụn ụnụ e gi tụmazị egun, kanị Osolobuẹ ye ụnụ mmọn hụn o gi mụnrụn ụnụ, mmọn ahụn e mẹ ẹnyi a hị Osolobuẹ, “Baba! Baba Nẹdi m!” 
ROM.8.16	Mmọn-nsọ lẹ enwẹn ẹ hụ e sọn mmọn ẹnyi a shịa ẹri nị ẹnyi wụ ụmụ Osolobuẹ nke-esi. 
ROM.8.17	O mẹ nwan nị ẹnyi wụ ụmụ, ihiẹn nẹdi ẹnyi wụ nke ẹnyi, ihiẹn Osolobuẹ wụ nke ẹnyi: ẹnyi lẹ Kraịstị gba nwan nwọn ihiẹn Osolobuẹ, omẹkwọnị ẹnyi e sọn nwan Kraịstị ta afụnfụn kẹni ẹnyi sọnzi ẹ nwọnrin ọghọ.
ROM.8.18	E gighọ m'a dọn nị afụnfụn ẹnyi rị a ta ogẹnni eruni hụn wẹ e gi jeni ọghọ wẹ jẹnkọ d'e ye ẹnyi ihun.
ROM.8.19	Ihiẹn ile Osolobuẹ ke rịzị e che nị Osolobuẹ ye ụmụ a ọghọ ahụn lalanịnị wẹ. 
ROM.8.20	Makẹni Osolobuẹ bu ihiẹn ile o ke tọ imẹ ụya; ẹlẹni ihiẹn o ke chọ n'ọ rị imẹ ụya, kanị, Osolobuẹ hụn bu ẹ tọ imẹ ụya chọ n'ọ rị ẹrịra, makẹni o nwọnghọ ihiẹn o bu obi: 
ROM.8.21	nị omẹgụ, ọ tọpụzị ihiẹn ndị ọzọ ile o ke imẹ iwi wẹ rị a la, e sọn wẹ ụmụ Osolobuẹ weri enwẹn wẹ nke-esi. 
ROM.8.22	Makẹni ẹnyi a marịnghọ nị ihiẹn ile Osolobuẹ ke hụkwọ nwan a sụn udẹn kẹ okpoho imẹ rị e mẹ d'e ru ogẹnni. 
ROM.8.23	Ẹlẹdẹ ihiẹn ndị ọzọ o ke sụọ, kanị ẹnyi nwọnzi, ẹnyi ndị nwọndẹ Mmọn-nsọ hụn Osolobuẹ bu ụzọ e ye — ẹnyi hụzịkwọ nwan a sụn udẹn, kẹ ẹnyi dọn rị e che ni Osolobuẹ mụrụnchanrịn ẹnyi, n'o wepụha ẹhụ ẹnyi ụya ọ rị imẹ ẹ.
ROM.8.24	Ihiẹnni ẹnyi rị e lee ẹnya a kẹ Osolobuẹ gi ufiri ẹ zụọpụha ẹnyi. Ẹnyi e ke nwọnhẹn ẹ, nkẹ ẹnyi e lebehi ẹnya a — olilẹnya ihiẹn ị hụngụ ẹlẹzi olilẹnya. Kị ịhịan k'e lemẹzini ẹnya ihiẹn bụ ọ hụngụọ a? 
ROM.8.25	Kanị, omẹni ẹnyi e ke hụn ihiẹn ẹnyi rị e lee ẹnya a, ẹnyi e din ndidin cheri ẹ.
ROM.8.26	Mmọn-nsọ nkẹ e yezini ẹnyi ẹka ebe o mẹ ni ẹnyi ezuni oke.
ROM.8.26	Ẹnyi amarịn ihiẹn ẹnyi k'a rịọ imẹ ekpere, kanị Mmọn-nsọ lẹ enwẹn ẹ gi ịsụn-udẹn a rịọdọnni ẹnyi Osolobuẹ, e ku ihiẹn ọnụ ghalẹni a saẹka e ku. 
ROM.8.27	Osolobuẹ hụn e legha obi ẹnyi marịn ihiẹn Mmọn-nsọ rị a rịọ, makẹni Mmọn-nsọ a rịọdọnni ndị-nsọ kẹ Osolobuẹ dọn chọ.
ROM.8.28	Ẹnyi a marịnghọ nị Osolobuẹ e gi ihiẹn ile a rụnpụhanị ndị ihiẹn ẹ a sụọ ihiẹn rị mma, ndị ọ kpọ makẹ ihiẹn ọ chọ n'o mẹ. 
ROM.8.29	Osolobuẹ a marịngụọ wẹ n'o d'a kpọ wẹ. Ya ọ nọ họtọ wẹ n'o k'e mẹ wẹ wụrụ ndị rị kẹ Nwa a, kẹni Nwa a wụrụ nwa-ibuzọ imẹ ụmụ bụ ọda. 
ROM.8.30	Ndịnị ọ họtọ k'ọ kpọ; ọ kpọgụ wẹ, ọ nọ kuni wẹ ọhụnma, ya ọ nọ ye wẹ ọghọ.
ROM.8.31	Kị ẹnyi k'e ku nwan? O mẹ nwan nị Osolobuẹ rị ẹnyi azụụn, onyẹ k'a saẹka mẹ ẹnyi ihiẹn ọwụlẹ? 
ROM.8.32	Omẹni Osolobuẹ etuni nị Nwa a rọ, kama, o gi ufiri ẹnyi ile we ẹ ye, o yechanrịnkọ ẹnyi ihiẹn ndị ọzọ ile? 
ROM.8.33	Onyẹ k'a sa nwan ẹka ma ndị Osolobuẹ họrị ikpe, ebe o mẹ ni Osolobuẹ lẹ enwẹn ẹ rị e kuni wẹ ọhụnma? 
ROM.8.34	Onyẹ k'a ma wẹ nwan ikpe, ebe o mẹ ni Jesu Kristi rị nwan ẹka-nni Osolobuẹ a rịọdọnni ẹnyi — Jesu Kristi hụn nwụnnị ẹnyi ọnwụn, hụn gizidẹ ufiri ẹnyi gha ọnwụn lihi? N'ọ ma ẹnyi ikpe? 
ROM.8.35	Kịnị k'a sa nwan ẹka napụ ẹnyi ihiẹn-ọsụsụọ Kraịstị? Nsọngbu? Ra afụnfụn? Ra ukpokpo; ra ẹgụn; ra ahụnnị ẹkwa je; ra eje-ọnọdị; ra ọpịa-agha? 
ROM.8.36	Wẹ ile kẹ Ẹkụkwọ-nsọ gi sị,
ROM.8.36	“Ufiri i
ROM.8.36	kẹ wẹ gi e gbu ẹnyi ndị nke i ogẹn ile;
ROM.8.36	ẹnyi rị kẹ atụnrụn wẹ dukọ d'e gbu.”
ROM.8.37	Mba!! Imẹ ihiẹn ndịnị ile, ẹnyi wụ ndị-mmẹri ka ndị-mmẹri ile, ghahanị onyẹ ahụn nwọn ihiẹn-ọsụsụọ ẹnyi! 
ROM.8.38	Makẹni, o we m ẹnya nị kẹ ọnwụn kẹ ndụn, kẹ ndị mmọn-ozi kẹ eje-mmọn ndị rị a kịnị, kẹ ihiẹn rị ogẹnni kẹ ihiẹn rị ihun, kẹ ikẹn ile rịnị; 
ROM.8.39	kẹ ihiẹn jẹn elu kẹ ihiẹn mi mgbugbu, kẹ ihiẹn ọzọ ọwụlẹ wẹ ke eke — onwọnni hụn k'a saẹka wepụ ẹnyi imẹ ihiẹn-ọsụsụọ Osolobuẹ rị imẹ Kraịstị wụ Jizọsị Di-nwọnni-ẹnyi!
ROM.9.1	M rị e ku ezioku idẹnya Kraịstị, arị m a tụ ntụ, ịhọrị m rị a ghọnị m idẹnya Mmọn-nsọ nị arị m a tụ ntụ, nị 
ROM.9.2	okẹn ẹkwan jun m obi, nị ogẹn ile kẹ obi gi a chọ n'ọ gbawapụ m 
ROM.9.3	ebe m rị e ro ndị alị m! Nkẹ ọ rị m nị Osolobuẹ bụ m ọnụ wepụ m imẹ Kraịstị, omẹni ọhụn kẹ wẹ e gi nwọn nzụọpụha.
ROM.9.4	M rị e ku oku ndị Izrẹlụ: uwẹ kẹ Osolobuẹ gi họnrin ụmụ; uwẹ k'ọ ghọsị ọghọ a hụ; uwẹ k'o ye nkwerigbama ahụn o kwademẹ; uwẹ k'o ye Iwu hụ; uwẹ k'o tumẹni ofufe hụ rị imẹ Iwu; uwẹ nwọnhẹn nkwa ndị hụ Osolobuẹ kwe; 
ROM.9.5	Ebraham lẹ ndị nẹdi mbụ hụ wẹ marịn amarịn wụ ndị nke wẹ; ebọn wẹ kẹ wẹ mụye Kraịstị nọkẹ ịhịan — Kraịstị hụn wụ Osolobuẹ hụn ịhịan ile lẹ ihiẹn ile rị okpuru ẹ, ịja-mma ya rịn'a jẹnrin ejẹn! Isẹẹ.
ROM.9.6	Ẹlẹni ihiẹn Osolobuẹ ku banyeni ndị Izrẹlụ aghazịnị. Mba. Makẹni, ẹlẹ ndị Izrẹlụ ile wụ ndị Izrẹlụ nke-esi. 
ROM.9.7	Ẹlẹdẹ ụmụ ẹfọ Ebraham ile wụ ụmụ a nke-esi, makẹni Osolobuẹ sị Ebraham, “Ẹka Aziki kẹ ụmụ wẹ jẹnkọ d'a kpọ ụmụ ị k'a gha bịa.” 
ROM.9.8	Ọnwan ghọsị nị ẹlẹ ụmụ wẹ mụhụ ẹfọ wụ ụmụ Osolobuẹ, kanị, ụmụ gha nkwa Osolobuẹ kwe bịa, uwẹ kẹ wẹ a gụn nị wẹ wụ ụmụ nke-esi. 
ROM.9.9	Makẹni, nkwa kẹ Osolobuẹ kwe ogẹn o gi sị, “Mgbeni akan-ile a bịazị m, Sẹra a mụ okẹnnyẹ.”
ROM.9.10	Ẹlẹdẹ ọhụn sụọ. Ogẹn Rebika gi rị imẹ ejimẹ, nẹdi ohu kẹ wẹ nwọn, hụn wụ Aziki nẹdi ẹnyi; 
ROM.9.11	kanị, nị wẹ d'a mụ wẹ, kẹ wẹ kelẹni mẹ ihiẹn ọwụlẹ — kẹ mma kẹ njọ — Osolobuẹ nọ ghọsị nị ihiẹn ọ chọ n'o mẹ k'o mẹ — 
ROM.9.12	nị ẹlẹ oku ọrụn kanị onyẹ ọ chọ n'ọ kpọ: ọ sị Rebika, “Hụn kanị sikọ d'e fe hụn-nta.” 
ROM.9.13	Ọ rịhụ kẹ wẹ dọn de ẹ imẹ Ẹkụkwọ-nsọ sị,
ROM.9.13	“M nwọn ihiẹn-ọsụsụọ Jekọpụ;
ROM.9.13	kanị, enwọn m ihiẹn-ọsụsụọ Isọ.”
ROM.9.14	Nị ẹnyi sị nwan nị Osolobuẹ e gbeyeni ịhịan? Mba, kaka! 
ROM.9.15	Makẹni ọ sị Mozizi, “Onyẹ m chọ nị m mẹ omikẹn ẹ kẹ m'e mẹ omikẹn ẹ; onyẹ m chọ nị m mẹ ebere ẹ kẹ m'e mẹ ebere ẹ.” 
ROM.9.16	Ya wụ nwan nị ẹlẹ “onyẹ hụn chọnị” mọbụ “onyẹ hụn lịlịmanị” kẹ wẹ gi e mẹ ẹ, kanị omikẹn Osolobuẹ sụọ k'o gi e mẹ ẹ. 
ROM.9.17	Imẹ Ẹkụkwọ-nsọ, Osolobuẹ sị eze alị Ijiptu wụ Fẹro, “M wepụha ị kẹni m gi i ghọsị ikẹn m, gi ẹ mẹ ẹfan m ghagbarị ụwa ile.” 
ROM.9.18	Ya wụ, ọ chọ n'o mẹ omikẹn ịhịan o mẹ omikẹn ẹ; ọ chọ n'ọ kpọkin ịhịan obi ọ kpọkin ẹ obi.
ROM.9.19	Kanị ụnụ k'a sị m, “Kị Chuku rị nwan e kpeni? Onyẹ napụtu Chuku ihiẹn ọ chọ n'o mẹ?” 
ROM.9.20	Kanị, ịyụ wụ ịhịan-mmaka, onyẹ k'ị wụdẹ nwan i gi a shịarị Osolobuẹ oku? Ihiẹn wẹ kpụ a jụdẹ nwan onyẹ kpụn'a, “Kị haịn i gi kpụ m ẹnịna?” 
ROM.9.21	Ọkpụ-ite enwọnzi ikẹn gi ọkpụkpụ-ụrụa kpụ ihiẹn ọ chọ n'ọ kpụ? Ọsụọ a o gi ẹ kpụ ite wẹ gi ẹ mẹ ihiẹn-ọghọ, ọ sụọzịkwọ a o gi ẹ kpụ ite wẹ gi e gbu alị. 
ROM.9.22	Kị rị a omẹni Osolobuẹ kpachanpụ ẹnya gi okẹn ndidin sọn ndị ọ sị o k'e tikpọ, kẹni o gi ihiẹn o k'e mẹ wẹ ghọsị iwe-lẹ-ọnụma a, mẹ ịhịan marịn ikẹn ẹ? 
ROM.9.23	Kị rị a omẹni o gi ẹ ghọsị ndị ọ chọ n'o mẹni omikẹn ikẹn ẹ hi ogbe, ndị ọ sị o k'e ye ọghọ, 
ROM.9.24	ya wụ ẹnyi ndị hụn ọ kpọ — kẹ ndị rị imẹ ẹnyi wụ ndị Ju ndị wụlẹni ndị Ju. 
ROM.9.25	Ọnwan k'o ku imẹ Ẹkụkwọ-nsọ, imẹ ẹhụhụọ Hosia, sị,
ROM.9.25	“Ndị te wụlẹni ndị nke m
ROM.9.25	kẹ m jẹnkọ nwan d'a kpọ
ROM.9.25	‘Ndị nke m.’
ROM.9.25	Alị m te nwọnlẹni ihiẹn-ọsụsụọ a
ROM.9.25	kẹ m jẹnkọ nwan d'a kpọ
ROM.9.25	‘alị m nwọn ihiẹn-ọsụsụọ a.’
ROM.9.26	Ebahụn wẹ nọ sị wẹ,
ROM.9.26	‘Ụnụ ẹlẹ ndị nke m’
ROM.9.26	kẹ wẹ k'a nọzị kpọ wẹ
ROM.9.26	‘ụmụ Osolobuẹ ahụn rị ndụn.’ ”
ROM.9.27	Nke ndị Izrẹlụ, Azaya gi wẹ yi oro, sị,
ROM.9.27	“Ọsụọn'a nị ndị Izrẹlụ bu ọda
ROM.9.27	kẹ ẹjan rị mkpẹnrẹn ohimin,
ROM.9.27	ndị Osolobuẹ k'a zụọpụha imẹ wẹ
ROM.9.27	ebukọ ọda;
ROM.9.28	makẹni,
ROM.9.28	Di-nwọnni-ẹnyi sikọ d'e mẹkẹnrin
ROM.9.28	ihiẹn ọ sị o k'e mẹ alị hụ,
ROM.9.28	mẹ wẹ ya ru alị!”
ROM.9.29	Ẹrịra kẹ Azaya dọnzi ku ẹ mbụ, sị,
ROM.9.29	“Omẹni Osolobuẹ ihiẹn ile rị okpuru ẹ
ROM.9.29	ete nịnị wẹ gbuhọdụnị ẹnyi ụmụ,
ROM.9.29	nkẹ ẹnyi a nọgụọ kẹ Sodọm,
ROM.9.29	nkẹ ẹnyi a nọgụọ kẹ Gomora.”
ROM.9.30	Kị ẹnyi k'e kuzi nwan? Nị ndị alị ọzọ te rịlẹni e mẹ oku ezi-omumẹ a wụrụgụọ nwan ndị ezi-omumẹ ẹnya Osolobuẹ, ezi-omumẹ wẹ gi okukwe wẹ ye wẹ; 
ROM.9.31	bụ ndị Izrẹlụ, hụn rị a lụ nị Osolobuẹ gi Iwu wẹ rị e dọnmẹ kuni wẹ ọhụnma, asanị ẹka wụrụ ndị ezi-omumẹ ẹnya Osolobuẹ. 
ROM.9.32	Kị haịn wẹ gilẹni sa ẹka? Makẹni egini wẹ okukwe mẹ ẹ, ọrụn wẹ kẹ wẹ gi dọn ẹnya, ya wẹ nọ kpọgburu Ọmụma ahụn ịhịan a kpọgburu, 
ROM.9.33	kẹ Ẹkụkwọ-nsọ dọn ku ẹ, sị,
ROM.9.33	“Lee ẹnya,
ROM.9.33	e butọgụọ m ọmụma imẹ Zayọnụ,
ROM.9.33	ọmụma ịhịan a kpọgburu a dan,
ROM.9.33	nkumẹ hụn k'e mẹ wẹ dan.
ROM.9.33	Kanị, o kpuyekọ onyẹ kwerinin'ẹ.”
ROM.10.1	Umunẹ m, ihiẹn a gụnnị m lẹ ihiẹn m'a rịọ Osolobuẹ wụ n'ọ zụọpụha ndị alị m. 
ROM.10.2	M k'a shịanị wẹ ẹri nị ihiẹn Osolobuẹ a rịka wẹ mkpa, kanị, amamihiẹn arịa — 
ROM.10.3	makẹni aghọtanị wẹ ihiẹn wụ ezi-omumẹ ẹnya Osolobuẹ, ebe wẹ rị a chọ nị wẹ nwọnrin ezi-omumẹ nke wẹ, ekwerini wẹ bu enwẹn wẹ che ezi-omumẹ Osolobuẹ. 
ROM.10.4	Makẹni ẹka Kraịstị kẹ Iwu nọ bi, kẹni Osolobuẹ hụn ụzọ kpọ ndị ile sikọ d'e kwerini Kraịstị ndị ezi-omumẹ.
ROM.10.5	Mozizi ku oku ezi-omumẹ wẹ gi idọnmẹ Iwu e nwọnhẹn, sị: “Onyẹ dọnmẹ iwu ndịnị, o gi wẹ rị ndụn
ROM.10.6	Kanị, nke ezi-omumẹ wẹ gi okukwe e nwọnhẹn, ihiẹn Ẹkụkwọ-nsọ ku wụ, “Ajụlẹ ni enwẹn ụnụ kẹ ‘Onyẹ k'e jẹn nwan elu-igwee?’ (Ya wụ, kẹni o d'e wẹhẹ Kraịstị) 
ROM.10.7	mọbụ ‘Onyẹ k'e jẹn nwan alị-mmọn?’ (Ya wụ, kẹni o d'a gha ọnwụn weli Kraịstị.)” 
ROM.10.8	K'ọ sị ịhịan mẹ? Ọ sị, “Oku Osolobuẹ rị ụnụ nsue — ọ rịdẹ ụnụ ụgb'ọnụ, rị ụnụ obi.” Elee oku rọ? Oku okukweni ẹnyi rị e kusọnmẹ: 
ROM.10.9	nị, i gi ọnụ ị ku ẹ nị Jesu wụ Di-nwọnni i, kweri imẹ obi i nị Osolobuẹ gha ọnwụn weli ẹ, i k'e nwọn nzụọpụha. 
ROM.10.10	Makẹni, ịhịan gi obi ẹ kweri, Osolobuẹ a kpọ a onyẹ ezi-omumẹ; o gi ọnụ a ku ẹ n'o kwerighọ, Osolobuẹ a zụọpụha a. 
ROM.10.11	Makẹni, Ẹkụkwọ-nsọ sị, “O kpuyekọ onyẹ kwerinin'ẹ.” 
ROM.10.12	Makẹni ẹka ohu kẹ Osolobuẹ gi e sọn ịhịan ile, kẹ ndị Ju kẹ ndị wụlẹni ndị Ju. Osolobuẹ ohu ahụn wụ Osolobuẹ ịhịan ile. O hu ngọzi ẹ e kpu onyẹ ọwụlẹ kpọkun'ẹ mmagi-mmagi. 
ROM.10.13	Makẹni Ẹkụkwọ-nsọ sị, “Onyẹ ọwụlẹ kpọku ẹfan Onyẹ-nwọnni-ẹnyi k'e nwọn nzụọpụha.”
ROM.10.14	Kanị, nanị w'a dọn kpọku onyẹ wẹ kelẹni kwerini? Nanị w'e dọn kwerini onyẹ wẹ kelẹni nụ ukwere ẹ? Nanị w'a dọn nụ omẹni e kuni wẹ oku ẹ? 
ROM.10.15	Nanị w'a dọn ku oku ẹ omẹni e zijẹnni wẹ ndị-ozi? Ya kẹ Ẹkụkwọ-nsọ gi sị nị “Ụkụ ndị wẹhẹ oziọma a rịka mma!”
ROM.10.16	Kanị, ẹlẹ ịhịan ile kweri oziọma wẹ zi wẹ. Azaya lẹ enwẹn ẹ sị, “Di-nwọnni-ẹnyi, onyẹ kweri ozi ẹnyi zi?”
ROM.10.17	Ya wụ, ihiẹn onyẹ nụ k'o gi e nwọn okukwe; ihiẹn w'a nụ e nwọnrin okukwe wụ ozi Kraịstị.
ROM.10.18	Nị m jụ nwan: ndị Izrẹlụ anụnị nwan ozi hụ ra? Eziẹ, a nụgụọ w'a. Ọ nọhụ kẹ Ẹkụkwọ-nsọ dọn ku, sị,
ROM.10.18	“Olu wẹ a pụọlẹ; ọ ghagbarịgụọ ụwa ile;
ROM.10.18	ihiẹn wẹ rị e ku e rugụọ ebe ụwa ru.”
ROM.10.19	Nị m jụzịdẹ nwan: ndị Izrẹlụ aghọtanị ra? Nke ibuzọ, Mozizi lẹ enwẹn ku ni Osolobuẹ sị,
ROM.10.19	“M k'e gi ndị wụlẹni ndị
ROM.10.19	mẹ ẹnya fụma ụnụ;
ROM.10.19	m k'e gi alị nwọnlẹni nghọta
ROM.10.19	kpasu ụnụ iwe.”
ROM.10.20	Azaya kupụ a, sị,
ROM.10.20	“Ndị rịlẹni a chọ m,
ROM.10.20	uwẹ hụn m;
ROM.10.20	e we m enwẹn m ghọsị
ROM.10.20	ndị rịlẹni a jụ ukwere m.”
ROM.10.21	Nke ndị Izrẹlụ, ọ sị, “M shịapụ ẹka ụhụọhịn ile, e che ndị isi-ikẹnni rị e nupụ isi.”
ROM.11.1	M rị nwan a jụ: “Osolobuẹ a jụgụọ ndị nke ẹ wụ ndị Izrẹlụ ra?” Kaka! M wụ onyẹ Izrẹlụ maị! M wụ nwa Ebraham, onyẹ ebọn Bẹnjamini. 
ROM.11.2	Osolobuẹ ajụnị ndị nke ẹ, ndị ọ họtọ!
ROM.11.2	Ụnụ amarịn ihiẹn Ẹkụkwọ-nsọ ku ebẹhụ Ẹlaịja nọ kpe ndị Izrẹlụ ẹka Osolobuẹ? Kẹ Ẹlaịja dọn sị, 
ROM.11.3	“Di-nwọnni-ẹnyi, e gbuchanrịngụọ wẹ ndị-amụma ị, tikpọpụ ebe ile wẹ nọ a chụnyen'i ẹjan. Mmẹ sụọ họdụ, bụ wẹ rị nwan a chọ nị wẹ gbu m!” 
ROM.11.4	Kanị, kị Osolobuẹ za a? Osolobuẹ sị a, “E butọgụọnị m enwẹn m mmadụ nnụ-uku ẹsa
ROM.11.5	Ẹrịra k'ọ rịkwọ nwan; o nwọnzighọ ndị bulẹni ọda họdụnị, ndị Osolobuẹ gi ẹfọma a họtọ. 
ROM.11.6	O mẹ nwan nị ẹfọma k'o gi mẹ ẹ, ya wụ ẹlẹzi ọrụn haịn — nkẹ o mẹ ni ẹfọma ẹlẹzi ẹfọma.
ROM.11.7	Ya wụ nwan nị ndị Izrẹlụ ahụnnị ihiẹn wẹ rị a lụgbuni enwẹn wẹ, ndị ahụn Osolobuẹ họrị sụọ hụn a, Osolobuẹ a kpọkin ndị họdụnị obi: 
ROM.11.8	ọ nọhụ kẹ Ẹkụkwọ-nsọ dọn ku ẹ, sị,
ROM.11.8	“Osolobuẹ e mẹ wẹ amarịnzịlẹ ihiẹn wẹ rị e mẹ;
ROM.11.8	mẹ ẹnya wẹ eleghalẹ ụzọ;
ROM.11.8	mẹ ntịn wẹ anụlẹ ihiẹn —
ROM.11.8	d'e rukwọ nwan tannị.”
ROM.11.9	Defidi sị,
ROM.11.9	“Ihiẹn-oriri wẹ
ROM.11.9	ya wụrụ ihiẹn wẹ gi shini wẹ ọnyan,
ROM.11.9	ya wụrụ ọmụma w'a kpọgburu;
ROM.11.9	ya wụrụ ihiẹn wẹ gi mẹgwarị wẹ.
ROM.11.10	Ẹnya ya kpu wẹ ishi,
ROM.11.10	amamgbe w'e legha ụzọ;
ROM.11.10	wẹ hietọ yeni nsọngbu jẹnrin ejẹn!”
ROM.11.11	M rị nwan a jụ: kẹ ndị Ju kpọgburu, wẹ dangungwọn adangungwọn? Kaka! Kama, makẹni wẹ mẹ njọ, nzụọpụha a bịagụọnị alị ndị ọzọ, kẹni ẹnya fụma uwẹ wụ ndị Ju. 
ROM.11.12	O mẹ nwan nị mmẹfie wẹ wẹhẹni ụwa ẹregede ihiẹn rị mma, nị ẹdan wẹ dan wẹhẹni ndị wụlẹni ndị Ju ẹregede ihiẹn rị mma, ihiẹn ka mma apụhakọ nwan ogẹn wẹ e gi wekinhẹn wẹ?
ROM.11.13	M rị a gwa ụnụ ndị wụlẹni ndị Ju oku. Ebe o mẹ ni m wụ onyẹ-ozi pụ-ichẹn Osolobuẹ zijẹnni ndị wụlẹni ndị Ju, m'e mẹ oku ọrụn m ọda-ọda, 
ROM.11.14	ikẹnkwọ nị m saẹka gi ẹ mẹ ẹnya fụma ndị alị m, kẹni m saẹka zụọpụhadẹ ụfọdụ. 
ROM.11.15	Makẹni, omẹni ọjụjụ Osolobuẹ jụ wẹ ye ụwa oghere wẹ lẹ Osolobuẹ gi dọn, kị ịnabanhannị wẹ k'e wẹhẹ nwan? Ẹlẹ ịgha ọnwụn lihi?!
ROM.11.16	Omẹni brẹdi wẹ bu ụzọ beri ye Osolobuẹ hụghọ nsọ, ogbe wẹ gha beri ẹ rịzịkwọ nsọ; omẹni mkpọgụn osisi rị nsọ, agala ndị rị osisi hụ hụzị nsọ.
ROM.11.17	Omẹni wẹ kwapụsọnmẹ agala olivu wẹ kụn, we ụnụ wụ agala olivu-ọfịa che olivu hụ d'e sọn agala ndị họdụnị ri erere rị olivu hụ, 
ROM.11.18	elegberikwọlẹ ni agala ndị hụ mọbụ nyanmanị wẹ isi. Kanị, ụnụ nyanma isi, nyanhankwọ nị nị ẹlẹ ụnụ bu mkpọgụn, kanị mkpọgụn bu ụnụ.
ROM.11.19	Kanị ị k'a sị, “Ẹghẹẹ, ufiri m kẹ wẹ gi kwapụ agala ndị ahụn nụ, kẹni o beyeni m ụzọ.” 
ROM.11.20	Ezioku rọ. Kanị, wẹ kwapụ wẹ makẹni ekwerini wẹ, bụ ụnụ nwẹn rị ebẹhụ yeni ụnụ kweri ekweri. Egilẹ n'ẹ pachemẹ, ka gi nị egun e bi! 
ROM.11.21	Makẹni, omẹni Osolobuẹ ahatuni ndị Ju hụn wụ ezigbo agala osisi hụ, ọ hatukọkwọ ụnụ nwẹn!
ROM.11.22	Ebeni kẹ ẹnyi nọ hụn ẹfọma Osolobuẹ lẹ ẹka a zeni: ẹka zeni o gi e sọn ndị hụn danpụnị lẹ ẹfọma o gi e sọn ụnụ ndị kwerini — kasị a mẹ ni ụnụ nọdịhụkwọ ebe ẹfọma a nọ e ru ụnụ ẹka. Kanị, omẹni ụnụ anọdịsọnmẹni, ọ kwapụzịkwọ ụnụ nwẹn. 
ROM.11.23	Nke ndị Ju hụ wẹ kwapụ makẹni ekwerini wẹ, wẹ kweri, Osolobuẹ e we wẹ chezi osisi hụ — makẹni o k'a s'ẹka mẹ ẹ. 
ROM.11.24	Omẹni Osolobuẹ gha osisi olivu-ọfịa kwarị ụnụ, mẹ ihiẹn wẹ ghalẹni e mẹ, we ụnụ che olivu wẹ kụn, ọ kakọ Osolobuẹ nfe iwekinzi agalaba ndị ahụn ebe wẹ gha kwapụ wẹ.
ROM.11.25	Umunẹ m, m chọ nị ụnụ marịn ihiẹn-omimini, amamgbe ụnụ e ro nị ụnụ ka ndị ọzọ mkpa. Isi-akwanran Izrẹlụ k'e ruhụ ogẹn ndị wụlẹni ndị Ju banlanị e gi zu ọnụ. 
ROM.11.26	Ya wụ, ndị Izrẹlụ ile jẹnkọ d'e nwọn nzụọpụha, nọkẹ kẹ Ẹkụkwọ-nsọ dọn ku, sị,
ROM.11.26	“Onyẹ-nzụọpụha k'a gha obodo Zayọnụ bịa;
ROM.11.26	o k'e wepụ eje-obibi imẹ igunrun ụmụ Jekọpụ.”
ROM.11.27	Ọ sịzị
ROM.11.27	“Ọnwan wụ nkwerigbama
ROM.11.27	hụn k'a rị ẹgbata mmẹ lẹ wẹ:
ROM.11.27	nị m k'e wepụ njọ wẹ.”
ROM.11.28	Kẹ oziọma nọ, wẹ wụ nwan ndị-iṅẹnrẹn ẹnya Osolobuẹ makẹ ufiri ụnụ; kanị, kẹ Osolobuẹ dọn a họrị ihiẹn, Osolobuẹ nwọnkwọ ihiẹn-ọsụsụọ wẹ makẹ ufiri nẹdi wẹ. 
ROM.11.29	Makẹni Osolobuẹ ara napụ ịhịan ihiẹn o ye ẹ mọbụ kpọgụ ịhịan oku jụ a.
ROM.11.30	Kẹ ụnụ ndị te e nnupụ-isi okpuru Osolobuẹ dọn nwan nwọnhẹn omikẹn ẹka Osolobuẹ makẹni ndị Ju nupụ isi, 
ROM.11.31	ẹrịra kẹ wẹ nwẹn dọn nwan rị imẹ nnupụ-isi, wụrụ ndị k'a gha omikẹn Osolobuẹ mẹni ụnụ nwọnhẹnzikwọ omikẹn ẹka Osolobuẹ. 
ROM.11.32	Makẹni, Osolobuẹ a gụngụọ ịhịan ile ye ndị nnupụ-isi, kẹni ọ hụn ụzọ mẹni ịhịan ile omikẹn.
ROM.11.33	Euu! Osolobuẹ e mẹkẹnmẹkẹ ọdanfịn!
ROM.11.33	Amamihiẹn ẹ lẹ akọ-lẹ-uche ẹ e mikẹ!
ROM.11.33	W'a ra saẹka ghọta iroro ẹ!
ROM.11.33	W'a ra saẹka ghọta k'o mẹ!
ROM.11.34	“Onyẹ marịn uche Di-nwọnni-ẹnyi?
ROM.11.34	Onyẹ a dụn a ọdụn?
ROM.11.35	Onyẹ yetu ẹ ihiẹn
ROM.11.35	hụn o gi kụkin ẹ ya?”
ROM.11.36	Ẹghẹẹ! Makẹni, ẹka a kẹ ihiẹn ile gha a bịa; ẹka a kẹ ihiẹn ile gha a rị; ihiẹn ile a rịzịkwọ n'a.
ROM.11.36	Ịja-mma ya rịn'a jẹnrin ejẹn! Isẹẹ.
ROM.12.1	Umunẹ m, m rị nwan a rịọ ụnụ makẹni Osolobuẹ e mẹgụọnị ẹnyi omikẹn: gi ni ẹhụ ụnụ chụnyeni Osolobuẹ ẹjan rị ndụn, hụn rị nsọ, hụn k'a sụọn'a, nị ịya wụ ofufe furu ụnụ k'e fe ẹ. 
ROM.12.2	Elerilẹ ni ndị ụwanị, ka nị nị Osolobuẹ hutọ ụnụ ghahanị ihutọ iroro ụnụ. Mẹn'ẹ kẹni ụnụ hụn ụzọ marịn ihiẹn wụ uche Osolobuẹ, ihiẹn rị Osolobuẹ mma, ihiẹn a sụọ a ụsụọ, ihiẹn zu oke.
ROM.12.3	M rị e gi ikẹn Osolobuẹ ye m a sị onyẹ-onyẹ imẹ ụnụ: edọnmẹlẹ enwẹn i ebe i rulẹni, ka dọnrin ẹnya lele kẹ Osolobuẹ yehan ị okukwe, n'i dọnmẹ enwẹn i ebẹhụ.
ROM.12.4	Makẹni, kẹ ẹhụ ẹnyi dọn nwọn mkpamkpa ẹhụ bu ọda kanị w'a ra rụn ihiẹn ohu, 
ROM.12.5	ẹrịra kẹ ẹnyi hụn bu ọda dọn wụ ẹhụ ohu imẹ Kraịstị kanị mkpamkpa ichẹn-ichẹn. 
ROM.12.6	Ẹnyi nwọnsọnmẹ oyiye ichẹn-ichẹn, onyẹ-onyẹ lẹ hụn Osolobuẹ ye ẹ. Omẹni oyiye ịhịan wụ izi-ozi Osolobuẹ, y'a mẹ ẹ kẹ okukwe ẹ han. 
ROM.12.7	Omẹni ijẹn-ozi rọ, ya jẹnmẹ ozi; omẹni nkuzi rọ, ya kuzimẹ nkuzi; 
ROM.12.8	omẹni ịkasị-obi rọ, ya kasị obi; omẹni iye ndị nwọnlẹni rọ, ya hama ẹka; omẹni ọkịkị rọ, ya rụnshi ikẹn; omẹni imẹ-omikẹn rọ, ya gi ịghọghọ e mẹ ẹ.
ROM.12.9	E nwọnni ihiẹn-ọsụsụọ gha akpakalị obi pụha. A jụ nị eje-ihiẹn; e kwọnkẹnmẹ ni ihiẹn rị mma. 
ROM.12.10	Ụnụ lẹ ibe ụnụ k'a gha a sụọ kẹ umunẹ; e yekarị nị ibe ụnụ ọghọ. 
ROM.12.11	Anịkwọlẹ ni adụdụ ụnụ belụa, ka a dụnnị kẹ ọkụn imẹ-mmọn, a rụnnị Di-nwọnni-ẹnyi ọrụn. 
ROM.12.12	A ghọghọ nị makẹ olilẹnya ụnụ nwọn; e nwọn ni ndidin imẹ nsọngbu ụnụ; e mẹ ni ekpere ogẹn ile. 
ROM.12.13	E yeni ni ndị nke Osolobuẹ ihiẹn rị a kọ ẹka. A nabanhan nị ndị ọbịa.
ROM.12.14	A gọzi ni ndị rị e kpokponi ụnụ; a gọzi ni, abụkwọlẹ ni ọnụ. 
ROM.12.15	Sọn ni ndị rị a ghọghọnị ghọghọ, ụnụ e sọn ndị rị a kwannị kwan. 
ROM.12.16	E gi ni obi ohu e bi. Apachelẹ ni, agbalalẹni ni ndị ọnọdị wẹ lụa alị mọbụ ọrụn lụa alị. Erolẹ ni nị ụnụ ka ndị ọzọ mkpa.
ROM.12.17	Emẹgwarịlẹ ni ịhịan eje-ihiẹn. Dọnrin ni ẹnya a hụn a nị ụnụ e mẹ ihiẹn rị mma ẹnya ịhịan ile. 
ROM.12.18	E mẹ ihiẹn ile i k'a saẹka mẹ ni udọn rị ẹgbata yụ lẹ ndị ọzọ ile.
ROM.12.19	Ndị ọwụ m, emẹgwarịlẹ ni; ka la nị mmẹgwarị tọnị Osolobuẹ, makẹni Ẹkụkwọ-nsọ sị, “Di-nwọnni-ẹnyi sị, ‘Mmẹ nwọn mẹgwarị; mmẹ k'a kụ ụgwọ.’ ” 
ROM.12.20	Kama, “Omẹni ẹgụn rị a gụn eṅẹnrẹn i, y'e ye ẹ ihiẹn-oriri; omẹni ẹgụn mirin rị a gụn a, y'e ye ẹ ihiẹn ọ k'a ra. Makẹni ị gha e mẹ ẹ, ị rị ‘a bụọ ikeke-ọkụn a bụọye ẹ isi’.” 
ROM.12.21	Anịlẹ eje-ihiẹn mẹri i, ka gi ihiẹn rị mma mẹri eje-ihiẹn.
ROM.13.1	Ịhịan ile wẹ humẹni ndị-ọkịkị isi. Makẹni, onwọnni ọkịkị rịnị hụn Osolobuẹ tumẹlẹni. Osolobuẹ tumẹ ọkịkị ile rịnị. 
ROM.13.2	Ya wụ, onyẹ ọwụlẹ nupụnị ndị-ọkịkị isi rị e nupụ isi okpuru ihiẹn Osolobuẹ tumẹ; o sikọ d'a narịn afụnfụn. 
ROM.13.3	Makẹni, egun ndị ọkịkị ara tụ ndị e mẹ ihiẹn rị mma, kanị ndị e mẹ eje-ihiẹn k'ọ tụ. Y'a chọnị nị egun onyẹ rị a kịnị tụ ị? Mẹmẹ nwan ihiẹn rị mma, o k'a ja ị mma. 
ROM.13.4	Makẹni odibo Osolobuẹ k'ọ wụ: ọ rị a rụn n'ọ rịnị ị mma. Kanị, i mẹ eje-ihiẹn, egun ẹ ya tụmakwọ ị, nị ẹlẹ o gi ọpịa-agha hụ mmaka! Odibo Osolobuẹ k'ọ wụ, ịya kẹ Osolobuẹ gi e ye ndị mẹ eje-ihiẹn afụnfụn. 
ROM.13.5	Ya wụ, ọ rịka mkpa nị w'e humẹni ndị ọkịkị isi. Ẹlẹ ufiri afụnfụn wẹ k'e ye i sụọ, kanị makẹ obi gha e gbu i mgbu.
ROM.13.6	Ya haịn ụnụ gizi a kụ ụgwọ-isi: makẹni ndị rị a kịnị wụ idibo Osolobuẹ hụn e gichanrịn ogẹn wẹ ile a kị. 
ROM.13.7	Kụ nị nwan onyẹ ọwụlẹ ihiẹn ụnụ gi ẹ: omẹni ụgwọ-isi kẹ i gi wẹ, y'a kụ wẹ ya; omẹni egho-alị rọ, y'a kụ a; omẹni mgbaye k'i gi wẹ, y'e ye wẹ mgbaye; omẹni ọghọ rọ, y'e ye wẹ ọghọ.
ROM.13.8	Ẹghẹẹ, kụpụ nị ịhịan ile ụgwọ ụnụ gi wẹ — mmanị ihiẹn-ọsụsụọ hụn wẹ ghalẹni e nwọnbehi. Makẹni, onyẹ rị e nwọn ihiẹn-ọsụsụọ ibe ẹ e mẹzuchanrịngụọ Iwu. 
ROM.13.9	Ihiẹn Iwu ku: “Aghẹrẹlẹ; egbulẹ ọchụn; ezunlẹ ohin; anịlẹ ihiẹn ịhịan la ị ẹnya” lẹ ihiẹn ọwụlẹ Iwu ku kẹ wẹ wegbama imẹ iwuni hụn sị, “Ihiẹn ibe i ya sụọ ị kẹ enwẹn i dọn a sụọ ị.” 
ROM.13.10	Onyẹ nwọn ihiẹn-ọsụsụọ ịhịan ara mẹ ẹ eje-ihiẹn; ya wụ nwan nị onyẹ nwọn ihiẹn-ọsụsụọ ibe ẹ e mẹzuchanrịngụọ Iwu.
ROM.13.11	E bi ni nwan ẹnịna makẹni ụnụ a marịngụọ ogẹn ẹnyi rị imẹ ẹ: nị ogẹn e rugụọ ụnụ e gi tẹnhin, makẹni ogẹn nzụọpụha ẹnyi a rịgụọ nsue karị k'ọ rị ọrụrụ-alị hụ ẹnyi gi kweri. 
ROM.13.12	O teọlẹ ọhịhị gba; eki e d'e fọn. Nị ẹnyi mẹbehi ni nwan ihiẹn w'e mẹ imẹ ishi, ẹnyi e buru ihiẹn-ọgụn ukpẹ. 
ROM.13.13	Nị ẹnyi e bi ni ọhụnma kẹ w'e bi ebe eki rị elu. Ẹlẹzi ijẹn eje-mmẹmmẹ lẹ ịra-manya a tụ; ẹlẹzi ughẹrẹ lẹ eje-obibi; ẹlẹzi ikpe lẹ ẹnya-ụfụ. 
ROM.13.14	Kama, yiri ni Di-nwọnni-ẹnyi wụ Jesu Kristi kẹ ẹwuru, eyelẹ ni onyẹ hụ ụnụ wụ mbụ lẹ eje-ihiẹn a gụnn'a efe.
ROM.14.1	A nabanhan nị ibe ụnụ okukwe wẹ zelẹni, esọnlẹ ni wẹ dọ ihiẹn wụlẹni iwu imẹ Kraịstị:
ROM.14.2	O nwọn ndị kweri nị ịhịan k'a saẹka ri ihiẹn ile, kanị ndị ọzọ okukwe wẹ zelẹni e ri ihiẹn-ugbo sụọ. 
ROM.14.3	Onyẹ hụn e ri ihiẹn ile y'e lelịalẹ onyẹ ghalẹni e ri ihiẹn ile; onyẹ hụn ghalẹni e ri ihiẹn ile ya amalẹ onyẹ hụn e ri ihiẹn ile ikpe, makẹni Osolobuẹ a nabanhangụọ a. 
ROM.14.4	Onyẹ k'ị wụ i gi a ma odibo onyẹ ọzọ ikpe? Di-nwọnn'ẹ nwọn ku k'o turughọ ra o turuni. Kanị o k'e turu, makẹni Di-nwọnni-ẹnyi k'a saẹka mẹ ẹ turu.
ROM.14.5	Onyẹ ohu sị ụhụọhịn ohu ka ibe ẹ nsọ, hụn-ẹbọ sị wẹ ile han. Onyẹ-onyẹ ya kwọnkẹnmẹ hụn we ẹ ẹnya. 
ROM.14.6	Hụn sị ụhụọhịn ohu ka mkpa gi ufiri Di-nwọnni-ẹnyi kweri ẹrịra; hụn e ri ihiẹn ile gi ufiri Di-nwọnni-ẹnyi e ri, makẹni ọ kpanmịn Osolobuẹ e ri. Onyẹ ghalẹni e ri ihiẹn ile gizi ufiri Di-nwọnni-ẹnyi a jụ — ọ kpanmịnzị Osolobuẹ a kpanmịn.
ROM.14.7	Ẹnyi ile, onwọnni onyẹ rịnị enwẹn ndụn, onwọnzikwọnị onyẹ a nwụnnị enwẹn ẹ: 
ROM.14.8	ẹnyi rị ndụn, Onyẹ-nwọnni-ẹnyi kẹ ẹnyi rịnị ndụn; ẹnyi nwụnhụn, Onyẹ-nwọnni-ẹnyi kẹ ẹnyi nwụnnị. Kẹ ẹnyi rị nwan kẹ ẹnyi nwụnhụn anwụnhụn, nke Onyẹ-nwọnni-ẹnyi kẹ ẹnyi wụ. 
ROM.14.9	Ịya haịn Kraịstị gi nwụnhụn, ọ nwụnhụngụ, ọ nọ rịzị ndụn: kẹni ọ hụn ụzọ wụrụ Onyẹ nwọn ndị rị ndụn lẹ ndị nwụnhụnnị.
ROM.14.10	Ịyụ nwẹn, kị rị a manị onyẹ otu-Kraịstị ibe i ikpe? Ịyụ nwẹn, k'ị rị e lelịanị onyẹ otu-Kraịstị ibe i? Ẹnyi ile k'e turu ihun Osolobuẹ n'o kin ẹnyi ikpe. 
ROM.14.11	Makẹni Ẹkụkwọ-nsọ sị,
ROM.14.11	“Di-nwọnni-ẹnyi sị,
ROM.14.11	‘Ma isi m,
ROM.14.11	onyẹ ọwụlẹ jẹnkọ d'e gbuni m osekpu;
ROM.14.11	ọnụ ile k'e ku ẹ nị mmẹ wụ Osolobuẹ!’ ”
ROM.14.12	Ya wụ nwan nị onyẹ-onyẹ imẹ ẹnyi sikọ d'a kọnị Osolobuẹ k'o jẹn.
ROM.14.13	Nị ẹnyi mabehi ni nwan ibe ẹnyi ikpe. Kama, nị ẹnyi kwademẹ obi ẹnyi nị ẹnyi ebutọkọnị onyẹ otu-Kraịstị ibe ẹnyi ọmụma kpọgburu mọbụ buhẹn'ẹ ọnwụnwan.
ROM.14.14	Imẹ Di-nwọnni-ẹnyi wụ Jesu, o we m ẹnya ọhụnma-ọhụnma n'o nwọnni ihiẹn rụnị nke-esi; kanị onyẹ sị ihiẹn rụ arụ, ọ wụrụn'a ihiẹn rụnị.
ROM.14.15	K'osilẹrị, omẹni ihiẹn y'e ri rị e ye nwẹnẹ i nsọngbu, ya wụ nị y'a rịzị e gi ihiẹn-ọsụsụọ e bi. Egikwọlẹ ihiẹn-oriri y'e ri tikpọ onyẹ Kraịstị nwụnnị ọnwụn! 
ROM.14.16	Emẹkwọlẹ wẹ ye ihiẹn rị ị mma ẹnya hụn ị rị e mẹ eje-ẹfan, 
ROM.14.17	makẹni Alị-eze Osolobuẹ ẹlẹ oku ihiẹn-oriri lẹ ihiẹn-ọrịra kanị ezi-omumẹ, udọn lẹ ịghọghọ Mmọn-nsọ. 
ROM.14.18	Onyẹ e fe Kraịstị ẹrịra kẹ ihiẹn ẹ a sụọ Osolobuẹ, ndị ọzọ e kuzi oku ẹ ọhụnma.
ROM.14.19	Nị ẹnyi a chọ nị nwan ihiẹn ẹnyi lẹ ibe ẹnyi e gi bi udọn, e sue imẹ okukwe. 
ROM.14.20	Egikwọlẹ oku ihiẹn-oriri ị sị i k'e rirịrị tikpọ ọrụn Osolobuẹ. Ezioku-ezioku, onwọnni ihiẹn-oriri rụnị, kanị eje-ihiẹn k'ọ wụ nị ịhịan e ri ihiẹn k'e mẹ onyẹ ọzọ dan. 
ROM.14.21	Ọ ka mma nị y'e erini anụ mọbụ ra manya mọbụ mẹ ihiẹn ọzọ ọwụlẹ k'e mẹ nwẹnẹ i imẹ Kraịstị dan.
ROM.14.22	Ya wụ, ihiẹn ọwụlẹ i kweri banyeni ihiẹn ndịnị, ya rị ẹgbata yụ lẹ Osolobuẹ. Ngọzi rị a nị ịhịan egini ihiẹn o kweri n'ọ hụghọ mma ma enwẹn ẹ ikpe ẹnya Osolobuẹ. 
ROM.14.23	Onyẹ gi obi-ẹbụọ e ri, ikpe a magụọ a, makẹni o rin'ẹ n'o nwọn okukwe n'ọ hụghọ mma ẹnya Osolobuẹ: makẹni ihiẹn ọwụlẹ ịhịan gilẹni okukwe mẹ wụ njọ.
ROM.15.1	O furu nị ẹnyi ndị ze imẹ Kraịstị e rozi k'ọ rị ndị zelẹni, ẹlẹ imẹ ihiẹn a sụọnị ẹnyi. 
ROM.15.2	Nị ẹnyi e mẹni ibe ẹnyi imẹ Kraịstị ihiẹn rị mma hụn k'a sụọnị wẹ, kẹni okukwe wẹ sue. 
ROM.15.3	Makẹni Kraịstị emẹni k'ọ sụọ a; o mẹhụ ihiẹn hụ Ẹkụkwọ-nsọ ku, nị,
ROM.15.3	“Mkpari ahụn wẹ kpari i,
ROM.15.3	mmẹ gi isi buru ẹ.”
ROM.15.4	Wẹ de ihiẹn ile wẹ de imẹ Ẹkụkwọ-nsọ ẹdẹi kẹni wẹ gi ẹ kuzi ẹnyi, kẹni ẹnyi hụn ụzọ e din ndidin, e gi ya lẹ nkasị-obi Ẹkụkwọ-nsọ e ye nwọnsọnmẹ olilẹnya ẹnyi.
ROM.15.5	Osolobuẹ hụn e ye ndidin lẹ nkasị-obi, ya yeni ụnụ ẹka e gi obi ohu e bi, makẹni ẹrịra k'ọ furu imẹ Kraịstị wụ Jizọsị, 
ROM.15.6	kẹni ụnụ ile gi olu ohu e ye Osolobuẹ Nẹdi Di-nwọnni-ẹnyi Jizọsị Kraịstị ọghọ.
ROM.15.7	A nabanhan nị nwan ibe ụnụ kẹ Kraịstị dọn nabanhan ụnụ, kẹni ụnụ e gi ẹ e ye Osolobuẹ ọghọ. 
ROM.15.8	Makẹni Kraịstị bịa d'a wụrụ odibo ndị Ju, kẹni ọ ghọsị nị Osolobuẹ wụ onyẹ ezioku ghahanị imẹzu nkwa Osolobuẹ kwe ndị nẹdi wẹ kanị; 
ROM.15.9	ọ bịazị d'a wụrụ odibo ndị wụlẹni ndị Ju kẹni ọ ghọsị wẹ omikẹn Osolobuẹ, gi ẹ wẹhẹni Osolobuẹ ọjịja-mma. Ẹrịra kẹ Ẹkụkwọ-nsọ ku ẹ, sị,
ROM.15.9	“Makẹ ufiri ẹ,
ROM.15.9	m k'a ja ị mma imẹ igunrun ndị alị ọzọ;
ROM.15.9	m k'e gi ẹbụ ja ẹfan ị mma.”
ROM.15.10	Ọ sịzị,
ROM.15.10	“Ndị alị ndị ọzọ,
ROM.15.10	sọn ni ndị nke Osolobuẹ ghọghọ.”
ROM.15.11	Ọ sịzị,
ROM.15.11	“Alị ndị ọzọ ile,
ROM.15.11	ja nị Di-nwọnni-ẹnyi mma;
ROM.15.11	alị ile,
ROM.15.11	bushi n'ẹ elu.”
ROM.15.12	Osolobuẹ gizi Azaya sị,
ROM.15.12	“Mkpọgụn Jese k'a pụha —
ROM.15.12	o k'e lihi d'a kịmadẹ alị ndị ọzọ;
ROM.15.12	ịya kẹ ndị alị ọzọ k'e gi dọn ẹnya.”
ROM.15.13	Osolobuẹ hụn e ye olilẹnya ya ye ụnụ ịghọghọ lẹ udọn mmagi-mmagi kẹ ụnụ dọn rị e gi ẹ e dọn ẹnya. Y'a mẹ ẹ, kẹni ụnụ nwọn olilẹnya, nwọn ẹ ọda-ọda, ghahanị ikẹn Mmọn-nsọ.
ROM.15.14	Umunẹ m, o wegụọ m ẹnya nị mma-mma jun imẹ ụnụ, nị amamihiẹn jun imẹ ụnụ, ni ụnụ a magụọ kuzi ibe ụnụ. 
ROM.15.15	Kanị, o nwọnghọ ihiẹn ndị m kushi ikẹn imẹ ẹhụhụọ-ozini kẹni m nyanhanzịnị ụnụ wẹ. M'e kushi ikẹn makẹ ẹka Osolobuẹ hụn rị imẹ ndụn m, 
ROM.15.16	hụn o gi tumẹ m onyẹ-ọrụn Kraịstị wụ Jizọsị imẹ igunrun ndị wụlẹni ndị Ju. M rị nwan a rụn kẹ onyẹ nchụn-ẹjan ghahanị izisọnmẹ oziọma Osolobuẹ, kẹni wẹ wẹhẹ ndị alị ndị ọzọ d'a wụrụ oyiye Osolobuẹ a nabanhan, oyiye hụn Mmọn-nsọ dọn nsọ. 
ROM.15.17	M nwọn nwan ihiẹn m gi a nyan isi rịkẹ onyẹ nke Kraịstị wụ Jizọsị ihun Osolobuẹ. 
ROM.15.18	Ekukọdẹ m ihiẹn ọwụlẹ karị ihiẹn Kraịstị gi m rụn imẹ igunrun ndị alị ọzọ wụlẹni ndị Ju, hụn o gi mẹ wẹ wụrụ ndị e humẹni Osolobuẹ isi. Ihiẹn o gi oku-ọnụ m lẹ ihiẹn m rụn mẹ, 
ROM.15.19	lẹ ihiẹn ile o gi ihiẹn-nghọsị lẹ ọrụn-atụmẹnya lẹ ikẹn Mmọn Osolobuẹ rụn; nke wụ nị e zigbarịgụọ m oziọma Kraịstị ghakwọrị Jerusalẹm d'e ru Ilaịrịkọm. 
ROM.15.20	Ihiẹn m'a chọ ogẹn ile wụ nị m'e zi oziọma ebe wẹ kelẹni nụ ẹfan Kraịstị, amamgbe m'a tụnyemẹzi ebe onyẹ ọzọ tụnmagụ. 
ROM.15.21	Kama, m'e mẹ kẹ Ẹkụkwọ-nsọ dọn kụ, nị,
ROM.15.21	“Ndị wẹ gwatulẹni banyen'ẹ k'a hụn;
ROM.15.21	ndị nụtulẹni ukwere ẹ k'a ghọta.”
ROM.15.22	Oku ndị kelẹni nụ oku Kraịstị haịn m gilẹni ke saẹka bịa d'a hụn ụnụ hụnnị ile m rị a chọ nị m bịa.
ROM.15.23	Kanị, hụnnị o mẹ nwan n'o nwọnzini ebe họdụ m k'e wejẹn oziọma ebeni bụ o mẹgụọ ahụa ole-lẹ-ole m chọma nị m bịa d'a hụn ụnụ, 
ROM.15.24	m rị a tụ ẹnya nị m k'a hụn ụnụ m jẹnkọnị Speni, m sọngụ ụnụ nọ, ụnụ e du m ụla.
ROM.15.25	Kanị, m jẹnkọ nwan Jerusalẹm kikẹnni d'e ye ndị nke Osolobuẹ rị ebẹhụ ihiẹn wẹ tụnị wẹ, 
ROM.15.26	makẹni ọ sụọ ndị nke Kraịstị rịsọnmẹ Ẹgbẹrẹ Masẹdonia lẹ Akaya nị wẹ tụnị ndị igbẹnnyẹ rị imẹ ndị nke Osolobuẹ rị Jerusalẹm ihiẹnni m wejẹnkọnị wẹ. 
ROM.15.27	Uwẹ gi uche wẹ mẹ ẹ. O rughọ wẹ e mẹ, makẹni wẹ gi ndị kwerini rị Jerusalẹm ụgwọ. Makẹni, omẹni ndị wụlẹni ndị Ju e rinarịngụọ ndị Ju ihiẹn imẹ-mmọn, o furu nị ndị wụlẹni ndị Ju gizi ihiẹn ụwanị wẹ nwọn yeni wẹ ẹka.
ROM.15.28	M rụngụ ogboni, wegụ egho ahụn wẹ tụnị wẹ che wẹ ẹka, m k'e jẹn Speni. M jẹnkọnị a banhan m d'a hụn ụnụ. 
ROM.15.29	M lalanị, a marịnghọ m nị m k'e buhẹ ngọzi Kraịstị mmagi-mmagi.
ROM.15.30	Umunẹ m, m rị a rịọ ụnụ arịrịọ — m rị e gi ẹfan Di-nwọnni-ẹnyi wụ Jizọs Kraịstị lẹ ihiẹn-ọsụsụọ Mmọn-nsọ a rịọ ụnụ ya: sọn ni m shi ọnwụnnị ghahanị ị rịọnị m Osolobuẹ. 
ROM.15.31	A rịọn'a n'ọ gbapụha m ẹka ndị Ju kwerilẹni rị alị Judia; ya mẹ ndị nke Osolobuẹ rị Jerusalẹm nabanhan ihiẹn m jẹnkọ ebẹhụ d'e mẹni wẹ, 
ROM.15.32	kẹni m gi ịghọghọ bịa d'a hụn ụnụ omẹni Osolobuẹ a chọghọ, a nọ m nke ụnụ zu ikẹn.
ROM.15.33	Osolobuẹ hụn e ye udọn ya nọyeni ụnụ ile. Isẹẹ.
ROM.16.1	Obi ru m alị ebe Fibi nwẹnẹ ẹnyi okpoho rị. Fibi wụ onyẹ-ọrụn imẹ ụka rị Sẹnkrẹ. 
ROM.16.2	M rị nwan a gwa ụnụ gi ẹfan Di-nwọnni-ẹnyi nabanhan a kẹ ndị nke Osolobuẹ e mẹ, ụnụ e yen'ẹ ẹka ọwụlẹ ọ chọ, makẹni o yepụkanị ndị bu ọda ẹka, kẹ mmẹ nwẹn.
ROM.16.3	Kele ni Prisilia lẹ Akwila ndị-ọrụn ibe m imẹ Kraịstị Jizọsị. 
ROM.16.4	Wẹ gi ufiri m be isi wẹ ye ọb'ẹka. Ẹlẹdẹ mmẹ sụọ rị a kpanmịn wẹ, ndị ụka ile rịsọnmẹ alị ndị wụlẹni ndị Ju rịzị a kpanmịn wẹ.
ROM.16.5	Kelezi ni ụka hụn a nọ iwe wẹ e zu. Kele ni ezi ọwụ m wụ Ẹpẹnẹtọsụ. Ịya wụ onyẹ ibuzọ kwerini Kraịstị Ẹgbẹrẹ Eshịa. 
ROM.16.6	Kele ni Meri hụn shini ụnụ ọnwụnnẹi ile. 
ROM.16.7	Kele ni Andronikusu lẹ Junia, ndị Ju ibe m mmẹ lẹ wẹ wị jẹn ngan. Ndị-ozi pụ-ichẹn marịn wẹ ọhụnma-ọhụnma; uwẹ bu m ụzọ sọnmẹ Kraịstị.
ROM.16.8	Kele ni Amplayatọsụ, ezi nwẹnẹ m imẹ Di-nwọnni-ẹnyi. 
ROM.16.9	Kele ni Ọbanusu onyẹ-ọrụn ibe ẹnyi imẹ Kraịstị lẹ ezi ọwụ m wụ Stakisi. 
ROM.16.10	Kele ni Apẹlẹsị hụn wẹ e ku oku ẹ ọhụnma imẹ ihiẹn Kraịstị. Kele ni ezi-lẹ-ụlọ Aristobulusu. 
ROM.16.11	Kele ni Hẹrodiọnụ onyẹ Ju ibe m. Kele ni ndị ezi-lẹ-ụlọ Nasisọsụ hụn kwerini Di-nwọnni-ẹnyi.
ROM.16.12	Kele ni Traịfina lẹ Traịfosa, ikpoho hụn a rụnshi ọrụn Di-nwọnni-ẹnyi ikẹn. Kele ni ezi ọwụ m wụ Pẹsisi hụn a gbakẹnmẹ ihiẹn Di-nwọnni-ẹnyi ọda-ọda. 
ROM.16.13	Kele ni Rufọsụ, onyẹ nke Di-nwọnni-ẹnyi pụ-ichẹn lẹ nnẹ ẹ hụn mmẹ nwẹn werizi kẹ nnẹ. 
ROM.16.14	Kele ni Asinkritusu lẹ Flegọnụ lẹ Hẹmisi lẹ Patrobasị lẹ Hẹmasị lẹ umunẹ ẹnyi ndị ọzọ imẹ Kraịstị wẹ ile rị ebẹhụ. 
ROM.16.15	Kele ni Filologusu lẹ Julia. Kele ni Neriusu lẹ nwẹnẹ ẹ okpoho. Kele ni Olimpasị lẹ ndị nke Osolobuẹ ile hụn wẹ ile gba rị ebẹhụ.
ROM.16.16	Dide ni ibe ụnụ odide rị nsọ.
ROM.16.16	Ndị ụka Kraịstị ile e zi ekele ụnụ.
ROM.16.17	Umunẹ m, dodo, ọ rị ẹka ụnụ, kpachanpụ nị ẹnya makẹ ndị rị e kebe ụnụ, e mẹ okukwe ụnụ uke ebe wẹ n'a kuzi ihiẹn wụlẹni ezioku ahụn ndị kuzini ụnụ kuzi ụnụ. Gbanị nị wẹ ọsọ! 
ROM.16.18	Makẹni ndị nọ ẹrịra arị e fe Di-nwọnni-ẹnyi wụ Kraịstị, kanị ẹfọ wẹ lẹ ihiẹn a gụnnị wẹ kẹ wẹ rị e fe. W'e gi ọnụ-ọma lẹ oku ọnụnụ-ire e dufie ndị marịnlẹni ihiẹn. 
ROM.16.19	Ịhịan ile a nụgụọ kẹ ụnụ dọn rị e humẹ isi, ọ hụ a sụọ m; kanị m chọ nị ụnụ e gi uche e mẹ ihiẹn rị mma, e dọnmẹ ẹka ụnụ ọchan ebe eje-ihiẹn rị. 
ROM.16.20	O biekọ Osolobuẹ hụn e ye udọn a zọkpụkpọ Ekwensụ ye okpuru ụkụ ụnụ.
ROM.16.20	Ẹfọma Di-nwọnni-ẹnyi wụ Jizọsị ya ru ụnụ ile ẹka.
ROM.16.21	Timoti mmẹ lẹ ya wị a rụn ọrụn e zi ekele ụnụ, ya lẹ Lushiọsụ lẹ Jasịnị lẹ Sosipata ndị Ju ibe m.
ROM.16.22	Mmẹ Tẹtiọsụ hụn yeni ẹka de ẹkụkwọ-ozini gi ẹfan Di-nwọnni-ẹnyi e zi ekele ụnụ.
ROM.16.23	Gayọsụ m rị iwe ẹ, hụn ụka nọzị iwe ẹ e zu, e zizighọ ekele ụnụ. Ẹrastọsụ, hụn e dọnmẹni obodoni egho lẹ Kwọtusu nwẹnẹ ẹnyi imẹ Kraịstị e zi ekele ụnụ.
ROM.16.24	Ẹfọma Di-nwọnni-ẹnyi wụ Jizọs Kraịstị ya nọyeni ụnụ ile. Isẹẹ.
ROM.16.25	Ọjịja-mma ya rịnị Osolobuẹ hụn k'a s'ẹka mẹ ụnụ zekẹnmẹ ghahanị oziọma m lẹ ihiẹn ẹnyi rị e ku banyeni Jesu Kristi. Oziọmanị rị e ku oku ihiẹn-omimi ẹdẹi te zuerini, 
ROM.16.26	hụn rị nwan a pụha ifọn; wẹ rị nwan e gi ihiẹn ndị-amụma de imẹ Ẹkụkwọ-nsọ a kọwanị ndị alị ile ya. Osolobuẹ rị ndụn jẹnrin ejẹn sị wẹ kọwanị wẹ ya, kẹni ndị alị ile hụn ụzọ kweri, gi okweri ahụn wẹ kweri humẹn'ẹ isi.
ROM.16.27	Ẹghẹẹ, ịja-mma ya rịnị Osolobuẹ hụn ya sụọ marịn ihiẹn ile! Ya rịn'a jẹnrin ejẹn ghahanị Jizọs Kraịstị! Isẹẹ.
1CO.1.1	Mmẹ wụ Pọlụ de Ẹkụkwọ-ozini, mmẹ lẹ nwẹnẹ ẹnyi wụ Sọstẹnẹsi. Kraịstị wụ Jizọsị kpọ m, tumẹ m onyẹ-ozi ẹ pụ-ichẹn makẹni uche Osolobuẹ rọ.
1CO.1.2	Ẹnyi rị e dejẹnni ndị ụka Osolobuẹ rị obodo Kọrẹntị, ndị ahụn Osolobuẹ dọn nsọ imẹ Kraịstị wụ Jizọsị, ndị ahụn wẹ kpọ d'a wụrụ ndị-nsọ. Ẹnyi rị e dejẹnni uwẹ lẹ ndị ile rị ebe ọwụlẹ hụn a kpọku ẹfan Di-nwọnni-ẹnyi wụ Jesu Kristi hụn Nwọn ẹnyi lẹ wẹ. 
1CO.1.3	Ẹfọma lẹ udọn Osolobuẹ wụ Nẹdi ẹnyi lẹ Di-nwọnni-ẹnyi wụ Jizọs Kraịstị nọyeni ụnụ.
1CO.1.4	M'e gi ufiri ụnụ a kpanmịn Osolobuẹ ogẹn ile yeni ọhụnma o mẹni ụnụ imẹ Kraịstị wụ Jizọsị, 
1CO.1.5	hụn wụnị ụnụ e nwọngụọ oyiye ile rị ichẹn-ichẹn imẹ Kraịstị: kẹ oyiye ile ya lẹ oku-ọnụ wị kẹ oyiye amamihiẹn ile — 
1CO.1.6	ẹrịra ozi wẹ zi ụnụ banyeni Kraịstị dọn weri ọnọdị imẹ ụnụ. 
1CO.1.7	Onwọnzini nwan oyiye Mmọn-nsọ akọnị ụnụ kẹ ụnụ dọn rị e che ọbịbịa Onyẹ-nwọnni-ẹnyi wụ Jizọs Kraịstị.
1CO.1.8	Onyẹ-nwọnni-ẹnyi Jizọs Kraịstị k'e mẹ ụnụ turu d'e ru njẹndemẹ, makẹ ụnụ gha e nwọn nkọrịanị Ụhụọhịn Onyẹ-nwọnni-ẹnyi Jizọs Kraịstị. 
1CO.1.9	Osolobuẹ hụn kpọ ụnụ d'e sọn Nwa a wụ Jizọs Kraịstị Onyẹ-nwọnni-ẹnyi mẹkọ furu wẹ gi e dọn ẹnya.
1CO.1.10	Umunẹ, m gi ẹfan Di-nwọnni-ẹnyi wụ Jesu Kristi a rịọ ụnụ nị ụnụ ile e kuye ọnụ ohu ẹlẹ hụn nkebe e gi a rị imẹ igunrun ụnụ; e nwọnchanrịn nị obi ohu, a chụ nị ihiẹn ohu.
1CO.1.11	Umunẹ m, m rị e ku ẹ makẹni ndị ikpụlọ Klo a gwagụọ m nị ikpe lẹ nkewa rị imẹ igunrun ụnụ.
1CO.1.12	Ikpe lẹ nkewa m rị e ku oku ẹ wụ nị hụnnị sị, “Pọlụ kẹ m'e sọn;” hụnnị sị, “Apolọsụ kẹ m'e sọn;” hụnnị sị, “Kẹfasị wụ Pita kẹ m'e sọn;” hụnnị sị, “Kraịstị kẹ m'e sọn.”
1CO.1.13	Kraịstị kebedẹ nwan ekebe ra? Pọlụ nwụndẹni nwan ụnụ ọnwụn ra? Ẹfan Pọlụ kẹ wẹ gidẹ nwan mẹ ụnụ mirin-Chuku ra?!
1CO.1.14	A kpanmịn m Osolobuẹ n'o nwọnni onyẹ m mẹ mirin-Chuku imẹ ụnụ mmanị Krispọsụ lẹ Gayọsụ: 
1CO.1.15	onwọnni nwan onyẹ k'a sị wẹ gi ẹfan m mẹ ụnụ mirin-Chuku — 
1CO.1.16	ẹhẹn, e mẹzighọ m ndị ikpụlọ Stẹfanasị mirin-Chuku. Wezụka ndịnị, amazị m kẹ o nwọnghọ onyẹ m mẹ mirin-Chuku.
1CO.1.17	Makẹni, ẹlẹ mirin-Chuku kẹ Kraịstị zi m d'e mẹ; oziọma k'ọ sị m d'e zi; ẹlẹ nke onyẹ ma dọnye oku, amamgbe ọ nọ kẹ sị ẹlẹzi oku ọnwụn Kraịstị nwụn elu obe kẹ ẹnyi rị e ku.
1CO.1.18	Makẹni, ozi ọnwụn hụn Kraịstị nwụn elu obe wụ nzuzu ẹnya ndị lakọ ntikpọ; kanị ebe ẹnyi nwẹn ndị Osolobuẹ rị a zụọpụha rị, ikẹn Osolobuẹ rọ. 
1CO.1.19	Makẹni Ẹkụkwọ-nsọ sị,
1CO.1.19	“M k'e wiwi amamihiẹn
1CO.1.19	ndị marịn ihiẹn;
1CO.1.19	m k'e mẹ akọ-lẹ-uche ndị nwọn uche
1CO.1.19	wụrụ ihiẹn ọlaliwi.”
1CO.1.20	Elebe kẹ onyẹ hụ marịn ihiẹn rị nwan? Elebe kẹ ọka-ẹkụkwọ rị nwan? Elebe kẹ onyẹ hụn kachanrịn ihiẹn e lekpọ rị nwan? Osolobuẹ e mẹgụọnị amamihiẹn ụwanị wụrụ nzuzu?! 
1CO.1.21	Makẹni ụwa asanị ẹka gi amamihiẹn marịn Osolobuẹ ebe ọ nọ e gi amamihiẹn ẹ e mẹ ihiẹn, ọ sụọ Osolobuẹ n'o gi “nzuzu” rị ozi ẹnyi rị e zi zụọpụha ndị hụn k'e kwerini.
1CO.1.22	Ndị Ju sị wẹ k'a hụnrịrị ihiẹn pụ-ichẹn wẹ kebe kweri; ndị elu Griki sị mmanị ya lẹ amamihiẹn wẹ laye, ekwerikọ wẹ. 
1CO.1.23	Kanị ẹnyi hụ e zisọnmẹ ozi Kraịstị wẹ kpọgbu elu obe: ebe ndị Ju rị, ihiẹn pụ-ichẹn w'a ghọtafie rọ; ebe ndị wụlẹni ndị Ju rị nzuzu rọ. 
1CO.1.24	Kanị, nke ndị Osolobuẹ kpọ, kẹ ndị Ju kẹ ndị wụlẹni ndị Ju, Kraịstị wụ ikẹn Osolobuẹ lẹ amamihiẹn Osolobuẹ. 
1CO.1.25	Makẹni, “nzuzu” Osolobuẹ ka amamihiẹn ịhịan; “ndụn-ọgụgụ” Osolobuẹ ka ikẹn ịhịan.
1CO.1.26	Umunẹ m, lekpọ nị okuni Osolobuẹ kpọ ụnụ: ndị bu ọda ẹlẹ ndị ụwa a kpọ ndị marịn ihiẹn; ndị bu ọda ẹlẹ ndị okẹn-ịhịan; ndị bu ọda ẹlẹ ụmụ ndị-nze. 
1CO.1.27	Kanị, Osolobuẹ họrị ihiẹn wụ nzuzu ẹnya ụwa, kẹni o gi wẹ gbe ifẹnrẹn ye ndị marịn ihiẹn ihun; ọ họrị ihiẹn zelẹni, kẹni o gi wẹ gbe ifẹnrẹn ye ndị zeni ihun. 
1CO.1.28	Osolobuẹ họrị ihiẹn mmaka lẹ ihiẹn ụwa e legberi, ọ họrị ihiẹn nwọnlẹni ihiẹn ọ wụ, kẹni o gi wẹ budan ihiẹn wụ ihiẹn. 
1CO.1.29	Osolobuẹ mẹ ẹrịra makẹ ịhịan gha a nyan isi ihun Osolobuẹ.
1CO.1.30	Osolobuẹ mẹ ụnụ gi nwan rị imẹ Kraịstị Jizọsị hụn wụ nwan amamihiẹn ẹnyi gha ẹka Osolobuẹ bịa lẹ ezi-omumẹ ẹnyi lẹ onyẹ ẹnyi gi rị nsọ lẹ onyẹ nzụọpụha ẹnyi. 
1CO.1.31	Ọ rị nwan kẹ Ẹkụkwọ-nsọ dọn ku, “Onyẹ k'a nyan isi, ya gi Di-nwọnni-ẹnyi nyan isi.”
1CO.2.1	Umunẹ m, ogẹn m gi bịa d'e zi ụnụ ozi Osolobuẹ, ekuni m kẹ onyẹ ma ku oku mọbụ onyẹ wa ẹnya. 
1CO.2.2	Makẹni m kwademẹ obi m nị ebukọ m ẹnya che ihiẹn ọzọ imẹ igunrun ụnụ wezụka Jesu Kristi — Jesu Kristi wẹ kpọgbu elu obe. 
1CO.2.3	Kama, m'e mẹ kẹ onyẹ ndụn rịlẹni, m'a kpachanpụ ẹnya ọda-ọda, e gi egun e bi. 
1CO.2.4	Kẹ ebe m nọ e ku oku kẹ ebe m nọ e ku oku-Chuku, ekuni m kẹ ndị marịn ihiẹn, ekuni m n'ọ sụọ ịhịan ụsụọ ntịn, o kweyeni m. Kama, m hụ e ku ẹ, a ghọsị ụnụ nị ẹka Mmọn-nsọ lẹ ikẹn ẹ rị a. 
1CO.2.5	M mẹ ẹrịra kẹni ụnụ gi ikẹn Osolobuẹ dọn ẹnya, sọnmẹ Jesu, ẹlẹ amamihiẹn ịhịan.
1CO.2.6	Kanị, o nwọnghọ amamihiẹn ẹnyi e ku oku ẹ ebe ndị ka-ẹhụ imẹ okukwe rị hụn wụlẹni amamihiẹn eluni — mọbụ nke ndị-ọkịkị ogẹnni lakọnị. 
1CO.2.7	Mba, ẹnyi rị e ku oku amamihiẹn Osolobuẹ, ịmarịn-ihiẹn nzuzue hụ Osolobuẹ kwademẹtọ n'o d'e ke ụwa n'o k'e gi ẹ ye ẹnyi ọghọ. 
1CO.2.8	Onwọnni onyẹ-ọkịkị ụwanị marịn ihiẹnni; omẹni wẹ te marịn a, wẹ eke kpọgbu Onyẹ nwọn ọghọ ile. 
1CO.2.9	Kanị, nọkẹ kẹ Ẹkụkwọ-nsọ dọn ku,
1CO.2.9	“Ẹnya ịhịan ahụntuni,
1CO.2.9	ntịn ịhịan anụtuni,
1CO.2.9	ịhịan erotuni
1CO.2.9	ihiẹn Osolobuẹ kwademẹni
1CO.2.9	ndị ihiẹn ẹ a sụọ.”
1CO.2.10	Chuku a ghọsịgụọ ẹnyi ihiẹn ndịnị ghahanị Mmọn-nsọ a, makẹni Mmọn-nsọ marịn ihiẹn ile, kẹ ihiẹn nzuzue Osolobuẹ. 
1CO.2.11	Onyẹ marịn ihiẹn rị imẹ ịhịan mmanị mmọn hụn rị imẹ ịhịan? Ẹrịrazị, onwọnni onyẹ marịn obi Osolobuẹ mmanị Mmọn Osolobuẹ. 
1CO.2.12	Ẹnyi nwẹn, ẹlẹ mmọn ụwanị kẹ ẹnyi nwọnhẹn, kanị Mmọn ahụn gha ebe Osolobuẹ rị bịa, kẹni ẹnyi hụn ụzọ marịn ihiẹn ile Osolobuẹ gi gọzi ẹnyi. 
1CO.2.13	Uwẹ kẹ ẹnyi e ku; ẹnyi ara ku wẹ kẹ ihiẹn wẹ mụnarịn ndị marịn ihiẹn kanị ihiẹn wẹ mụnarịn Mmọn-nsọ; a kọwanị ndị Mmọn-nsọ rị a kị ihiẹn imẹ-mmọn.
1CO.2.14	Ịhịan-mmaka nwọnlẹni Mmọn-nsọ ara nabanhan ihiẹn Mmọn-nsọ, makẹni wẹ wụ nzuzu ẹnya a. Ọ ra saẹka ghọta wẹ makẹni Mmọn-nsọ kẹ wẹ gi a ghọha wẹ. 
1CO.2.15	Kanị onyẹ Mmọn-nsọ rị a kị a ghọtachanrịn kẹ ihiẹn ile nọ, kanị onwọnni onyẹ a saẹka a ghọta ya nwẹn.
1CO.2.16	Ya kẹ Ẹkụkwọ-nsọ gi sị,
1CO.2.16	“Onyẹ marịn obi Di-nwọnni-ẹnyi?
1CO.2.16	Onyẹ k'a saẹka dụn a ọdụn?”
1CO.2.16	Kanị ẹnyi nwẹn e nwọnghọ obi Kraịstị.
1CO.3.1	Umunẹ, asanị m ẹka gwa ụnụ oku kẹ ndị Mmọn-nsọ rị a kị; kama, m gwahụ ụnụ oku kẹ ndị wụhụ ịhịan-mmaka, rịkẹ ụmụ-ndu imẹ Kraịstị. 
1CO.3.2	Ẹran kẹ m ye ụnụ, ẹlẹ ihiẹn-oriri zeni, makẹni ụnụ eke ru ogo e ri ihiẹn-oriri zeni ogẹn hụ. Eziẹ, ụnụ eke rukwọ nwan. 
1CO.3.3	Makẹni echẹn kẹ ụnụ rịkwọ e bi kẹ ịhịan-mmaka. Ẹghẹẹ, ebe ẹnya-ụfụ lẹ ikpe rị imẹ igunrun ụnụ, ụnụ anọnị kẹ ndị nwọnlẹni Mmọn-nsọ? Ẹlẹ agụngụn ịhịan-mmaka kẹ ụnụ rị a gụn? 
1CO.3.4	Ebe ịhịan nọ sị, “Pọlụ kẹ m'e sọn;” ibe ẹ sị, “Apolọsụ kẹ m'e sọn,” ụnụ anọnị nwan kẹ ịhịan-mmaka?
1CO.3.5	Kị Apolọsụ wụdẹ? Kị Pọlụ wụdẹ? Idibo ụnụ gha ẹka wẹ kweri kẹ wẹ wụ, onyẹ-onyẹ lẹ ogbo Di-nwọnni-ẹnyi ye ẹ rụn: 
1CO.3.6	Mmẹ kụn, Apolọsụ a gba a mirin; kanị Osolobuẹ mẹ ẹ sue. 
1CO.3.7	Ya wụ, kẹ onyẹ kụnnị kẹ onyẹ gba mirin enwọn ihiẹn ọ wụ; Osolobuẹ sụọ hụn e mẹ ẹ e sue wụ onyẹ rị mkpa. 
1CO.3.8	Onyẹ hụn kụnnị lẹ onyẹ hụn gba mirin wụ ohu. Onyẹ-onyẹ sikọ d'a narịn ụgwọ-ọrụn a k'o dọn rụn. 
1CO.3.9	Makẹni ẹnyi lẹ Osolobuẹ gba a rụn; ụnụ wụ ugbo Osolobuẹ, ụlọ Osolobuẹ rị a tụn. 
1CO.3.10	Ghahanị ikẹn Osolobuẹ ye m, e gbegụọ m iyetọ nọkẹ ọka ịtụn-ụlọ; onyẹ ọzọ rị nwan a tụnye elu ẹ. Onyẹ-onyẹ lekpọkwọ ihiẹn ọ rị a tụnye elu iyetọ ahụn, 
1CO.3.11	n'o nwọnni iyetọ ọzọ wẹ k'a saẹka gbe karị hụn rịnị, hụn wụ Jesu Kristi.
1CO.3.12	Kẹ goru kẹ ịhịan gi a tụn, kẹ siliva, kẹ ọmụma ndị ọzọ pụ ichẹn e gbukeni, kẹ osisi, kẹ irurue-ọkpọnkụn, kẹ achara-ọkpọnkụn — hụn ọwụlẹ ọ wụ, 
1CO.3.13	ọrụn onyẹ-onyẹ jẹnkọ d'a pụha ifọn, makẹni ụhụọhịn hụ lalanị jẹnkọ d'e wepụha a ifọn: wẹ k'e gi ọkụn ghọsị kẹ ọrụn onyẹ-onyẹ nọ; ọkụn hụ k'e lele ọrụn hụnyẹ. 
1CO.3.14	Omẹni hụn ịhịan tụnye elu iyetọ hụ e cheghọ ọkụn, hụnyẹ a narịn ụgwọ-ọrụn a; 
1CO.3.15	kanị, ọ dụnpụ ọkụn, iwi e ti ẹ, kanị ya nwẹn k'e nwọn nzụọpụha, kanị o k'a nọhụ kẹ onyẹ wẹ lọpụha imẹ ọkụn.
1CO.3.16	Ụnụ amarịn nị ụnụ wụ Ụlọ-nsọ Osolobuẹ?! Ụnụ amarịn nị Mmọn Osolobuẹ bi imẹ ụnụ?! 
1CO.3.17	Onyẹ mẹrụ Ụlọ-nsọ Osolobuẹ, Osolobuẹ e tikpọ a, makẹni Ụlọ-nsọ Osolobuẹ rị nsọ — bụ Ụlọ-nsọ hụ kẹ ụnụ wụ. 
1CO.3.18	Edufiekwọlẹ ni enwẹn ụnụ! Onyẹ sị n'ọ marịnka ihiẹn imẹ ụwanị ya wụrụkwọ nwan nzuzu, kẹni ọ wụrụ onyẹ marịn ihiẹn nke-esi, 
1CO.3.19	makẹni amamihiẹn ụwanị wụ nzuzu ẹnya Osolobuẹ. Ya haịn Ẹkụkwọ-nsọ gi sị,
1CO.3.19	“Ọ nwụndọn ndị marịn ihiẹn
1CO.3.19	lẹ ẹro wẹ.”
1CO.3.20	Ẹkụkwọ-nsọ sịzị,
1CO.3.20	“Di-nwọnni-ẹnyi a marịnghọ
1CO.3.20	nị iroro ndị marịn ihiẹn
1CO.3.20	wụ ihiẹn ọlaliwi.”
1CO.3.21	Ya wụ, egizilẹ ni nwan ịhịan nyan isi, makẹni ihiẹn ile wụ nke ụnụ: 
1CO.3.22	kẹ Pọlụ-o, kẹ Apolọsụ, kẹ Kẹfasị wụ Pita-o, kẹ ụwa ile-o; kẹ ndụn-o, kẹ ọnwụn-o; kẹ ihiẹn rị ogẹnni-o, kẹ ihiẹn rị ihun-o, wẹ ile wụ nke ụnụ; 
1CO.3.23	ụnụ nwẹn wụ nke Kraịstị; Kraịstị wụ nke Osolobuẹ.
1CO.4.1	O furu nwan nị ịhịan e weri ẹnyi kẹ idibo Kraịstị lẹ ndị ihiẹn-omimi Osolobuẹ rị ẹka. 
1CO.4.2	Ihiẹn w'a chọ nwan ẹka onyẹ wẹ buche ihiẹn ẹka a wụ nị o furu wẹ gi e dọn ẹnya. 
1CO.4.3	O mẹ nke m, onwọnkẹni ihiẹn ọ wụ nị ụnụ rị e kin m ikpe mọbụ nị ọgwa ịhịan-mmaka rị e kin m ikpe; m'a ra kindẹ enwẹn m ikpe. 
1CO.4.4	Obi m hụghọ ọchan, kanị ẹlẹ ọhụn kẹ ẹka m e gi rị ọchan; Di-nwọnni-ẹnyi ya nwọn kin m ikpe. 
1CO.4.5	Eke hanlẹ ni nwan eṅẹn ebe ogẹn kelẹni ru. Cheri ni nị Di-nwọnni-ẹnyi bịa. O jẹnkọ d'e wepụha ihiẹn rị imẹ ishi ifọn, o kpuchanrịn obi ile oghe. Ogẹn hụ, onyẹ-onyẹ a narịn ọjịja-mma run'ẹ ẹka Osolobuẹ.
1CO.4.6	Umunẹ m, e gigụọ m mmẹ lẹ Apolọsụ kọwa ihiẹn ndịnị ile makẹ ọrịrịmma ụnụ, kẹni ụnụ mụnarịn ẹnyi ihiẹn wẹ gi a sị, “Emẹlẹ karị ihiẹn wẹ de imẹ Ẹkụkwọ-nsọ,” makẹ ụnụ gha e gi onyẹ ohu a nyan isi, e lelịa ibe ẹ.
1CO.4.7	Onyẹ gwa ị n'o nwọn ihiẹn rị ichẹn ẹgbata yụ lẹ ibe i? K'i nwọn wẹ yelẹn'i? Omẹni wẹ ye y'ẹ e ye, kị ị rị e gin'ẹ a nyan isi nọkẹ sị ẹlẹ wẹ ye y'ẹ e ye?
1CO.4.8	Enwẹn ụnụ e jungụọ nwan ụnụ ẹfọ nụ! Ụnụ e higụọlẹ ọdanfịn nụ! Ụnụ e họnringụọlẹ nwan ndị-nze ọsụọn'a nị ụnụ ajụnị ẹnyi?! Euu, omẹni ụnụ te wụ ndị-nze nke-esi, kẹni ẹnyi sọn ụnụ kị! 
1CO.4.9	Makẹni, ọ rị m nọkẹ sị Osolobuẹ e wegụọ ẹnyi ndị-ozi pụ-ichẹn che azụụn-azụụn nọkẹ ndị wẹ ma ikpe ọnwụn wẹ dupụkọ d'e gbu idẹnya ịhịan ile. Makẹni, ẹnyi a wụrụgụọ ihiẹn ụwa ile a gba ile, kẹ ndị mmọn-ozi kẹ ịhịan. 
1CO.4.10	Ẹnyi wụ ndị nzuzu makẹ Kraịstị, ụnụ nwẹn a marịnka ihiẹn imẹ Kraịstị! Ẹnyi rị alụlụa, ụnụ nwẹn ze e ze! Wẹ hụ a gbaye ụnụ, kanị wẹ hụ e lelịa ẹnyi! 
1CO.4.11	Echẹn kẹ ẹgụn ihiẹn-oriri lẹ ihiẹn-ọrịra a gụnkwọ nwan ẹnyi; ẹkwa ara zu ẹnyi ukun; wẹ hụ e mẹshi ẹnyi ikẹn; ọrụn e bu ẹnyi a tọ ụzọ. 
1CO.4.12	Ẹnyi hụ e gi ẹka ẹnyi a lụrụ, e gizi ọrụnnị a rụngbu enwẹn ẹnyi. Wẹ kpari ẹnyi, ẹnyi a gọzi wẹ; wẹ kpokpo ẹnyi, ẹnyi e din ẹ; 
1CO.4.13	wẹ kuja oku ẹnyi, ẹnyi e gi ọnụ-ọma sọn wẹ; ẹnya ụwa, ẹnyi e họnringụọ ẹfịfịa mmaka lẹ unyin w'a chanpụ — d'e rukwọ tannị.
1CO.4.14	Ẹlẹ m rị e de ihiẹnni nị ifẹnrẹn mẹ ụnụ, kama, m gi ẹ a dụn ụnụ ọdụn kẹ ụmụ m rị m obi. 
1CO.4.15	Ẹghẹẹ, ọsụọn'a nị ụnụ nwọn ndị-ndu nnụ-uku ole-lẹ-ole imẹ Kraịstị, ụnụ enwọn nẹdi bu ọda, makẹni m gi oziọma m zi ụnụ họnrin nẹdi ụnụ imẹ Kraịstị wụ Jizọsị. 
1CO.4.16	M rị nwan a sị ụnụ leri m. 
1CO.4.17	Ya haịn m gi zilanị ụnụ Timoti, ezi nwa m, hụn m gi e dọn ẹnya imẹ Onyẹ-nwọnni-ẹnyi. O k'a nyanhan nị ụnụ kẹ m'e mẹ ihiẹn imẹ Kraịstị Jizọsị, nyanhan nị ụnụ ya kẹ m'a kuzi ẹ imẹ ụka ile rị ebe ile.
1CO.4.18	O nwọnghọ ndị rị imẹ ụnụ rị a pacheni nọkẹ sị abịakọ m. 
1CO.4.19	Kanị m lala ẹgwa, omẹni Di-nwọnni-ẹnyi a chọghọ. M bịa, a hụn m ikẹn ahụn ndịnị rị a pacheni nwọn, ẹlẹ ọnụ ahụn wẹ rị e mẹ sụọ. 
1CO.4.20	Makẹni, Alị-eze Osolobuẹ ẹlẹ oku-ọnụ sụọ, ikẹn kẹ wẹ gi a marịn a. 
1CO.4.21	Elee hụn ka ụnụ mma? Nị m wẹhẹ mkpịnsịn ra nị m gi ihiẹn-ọsụsụọ lẹ ẹka-alụlụa bịa?
1CO.5.1	E kughọdẹ w'a nị ughẹrẹ rị imẹ igunrun ụnụ, ụdị hụn ndị a rụa mmọn ghalẹni a ghẹrẹdẹ — ebe okẹnnyẹ lẹ nwunyẹ nẹdi ẹ nọ ranhịn! 
1CO.5.2	Bụ ụnụ hụ a họnrọn! Ẹlẹ ezigbo ẹkwan nkẹ ụnụ a kwan?! Chụpụ nị onyẹ mẹ ihiẹnni imẹ igunrun ụnụ?!
1CO.5.3	Lee n'ẹ: ọsụọn'a nị arị m ebẹhụ elee-m, elee-i, m hụ a imẹ-mmọn; a hangbugụọlẹ m okẹnnyẹ mẹ ihiẹnni eṅẹn nọkẹ sị m hụ ebẹhụ. 
1CO.5.4	Ụnụ gihụ ẹfan Di-nwọnni-ẹnyi Jizọsị gbakikomẹ — mmẹ nwẹn k'a rịzị ebẹhụ imẹ-mmọn, ikẹn Di-nwọnni-ẹnyi Jizọsị k'a rịzịkwọ ebẹhụ — 
1CO.5.5	ụnụ e bu onyẹni che ẹka Ekwensụ nị wẹ hụn ụzọ tikpọ ẹhụ a, kẹni mmọn a hụn ụzọ nwọn nzụọpụha Ụhụọhịn Di-nwọnni-ẹnyi Jesu Kristi.
1CO.5.6	Isi ụnụ rị a nyan arị mma! Ụnụ amarịn nị wẹ buchehụ ẹkẹrẹ yisti, ọ ghagbarị ogbe brẹdi, fụchanrịn a? 
1CO.5.7	Wepụ nị nwan yisti akan, kẹni ụnụ wụrụ ogbe brẹdi ọhụn yisti rịlẹni, hụn ụnụ wụ nke-esi. Makẹni e gbugụọ wẹ Kraịstị wụ Ebulu-nghafe ẹnyi, gi ẹ chụn ẹjan Mmẹmmẹ-nghafe. 
1CO.5.8	Ya wụ, nị ẹnyi gi nwan brẹdi yisti rịlẹni, hụn wụ ịshịapụ-ẹfọ lẹ ezioku, mẹ mmẹmmẹ hụ, ẹlẹ yisti akan hụn wụ iwe lẹ eje-obibi.
1CO.5.9	A gwagụọ m ụnụ ya mbụ imẹ ẹhụhụọ-ozi sị ụnụ lẹ ndị ughẹrẹ emẹkọlẹ. 
1CO.5.10	Ẹlẹkwọ ndị ụwa a ghẹrẹni mọbụ e mẹ ẹnya-uku mọbụ a tụnarịn ịhịan ihiẹn wẹ mọbụ a rụa mmọn kẹ m rị e ku. Omẹni uwẹ rọ, nkẹ ụnụ a gwarị gha imẹ ụwanị pụ. 
1CO.5.11	Kanị, m rị nwan e deni ụnụ ụnụ esọnlẹ onyẹ ọwụlẹ kpọ enwẹn ẹ onyẹ kwerini mẹkọ, omẹni ọ ghẹrẹ aghẹrẹ mọbụ n'o nwọn ẹnya-uku mọbụ n'ọ rụa mmọn mọbụ n'ọ kpọ iyi mọbụ n'ọ ra manya a tụ mọbụ n'ọ tụnarịn ịhịan ihiẹn ẹ. Ụnụ lẹ onyẹ nọ ẹrịra erigbamadẹlẹ. 
1CO.5.12	Elee hụn biri m m gi e kin ikpe ndị rị ogbe? Ẹlẹ ndị ụka kẹ ụnụ k'e kin ikpe wẹ? 
1CO.5.13	Osolobuẹ ya nwọn kin ikpe ndị rị ogbe: “Chụpụ nị nwan eje-ịhịan hụ imẹ igunrun ụnụ.
1CO.6.1	O ru ẹ egun a nị onyẹ kwerini wejẹn oku ya lẹ ibe ẹ ẹka ndị kwerilẹni, hụn nkẹ o gi jẹnburu ndị kwerini? 
1CO.6.2	Ụnụ a marịn nị ndị nke Osolobuẹ, jẹnkọ d'e kin ndị ụwa ikpe? Omẹni ụnụ k'e kin ụwa ikpe, ụnụ asakọ ẹka dọnzi oku mẹhụ ẹkẹrẹ? 
1CO.6.3	Ụnụ amarịn nị ẹnyi jẹnkọ d'e kin ndị mmọn-ozi ikpe? Ọrịwụzị ikpe ihiẹn ụwanị! 
1CO.6.4	O mẹdẹ nwan nị ikpe ihiẹn ụwanị seni ụnụ, kị ụnụ e bun'ẹ nwan e jẹnni ndị ọnụ wẹ rulẹni oku ụka dọnzi? 
1CO.6.5	Nị m ku ẹ kẹni ifẹnrẹn mẹ ụnụ! Ya wụ, onwọnni onyẹ marịn ihiẹn imẹ ụnụ k'a s'ẹka dọnzi oku rị ẹgbata ndị kwerini — 
1CO.6.6	hụn onyẹ kwerini gi e wejẹn ibe ẹ ẹka ndị kwerilẹni?!
1CO.6.7	Eziẹ, nị ikpe rịdẹ imẹ igunrun ụnụ ghọsị nị e mẹrichanrịngụọlẹ wẹ ụnụ! Y'a ra gharị wẹ mẹ i eje-ihiẹn? Y'a ra gba nkịtịn wẹ mẹgbu i? 
1CO.6.8	Hụn nkẹ ụnụ e gi mẹ ẹrịra ụnụ nwẹn hụ e mẹdẹ ibe ụnụ eje-ihiẹn, e mẹgbudẹ wẹ — bụ umunẹ ụnụ rọ imẹ Kraịstị!
1CO.6.9	Ụnụ amarịn nị ndị e mẹ eje-ihiẹn abanyekọ Alị-eze Osolobuẹ? Anịkwọlẹ ni wẹ dufie ụnụ! Ndị ughẹrẹ lẹ ndị e fe ihiẹn ọzọ lẹ ndị a zọ-ụkụ-eye-ọfịa lẹ ndị wẹ lẹ nwunyẹ ịhịan a ranhịn lẹ ikẹnnyẹ wẹ lẹ ikẹnnyẹ ibe wẹ e mẹ mgba lẹ 
1CO.6.10	ndị ohin lẹ ndị ẹnya-uku lẹ ndị manya lẹ ndị a kpọ iyi lẹ ndị a tụnarịn ịhịan ihiẹn ẹ abanyekọ Alị-eze Osolobuẹ. 
1CO.6.11	Ihiẹn ndịnị kẹ ụfọdụ imẹ ụnụ te wụ, kanị Osolobuẹ ẹnyi gi Mmọn-nsọ a chanchan ụnụ; o dọn ụnụ nsọ, gi ẹfan Jizọs Kraịstị Di-nwọnni-ẹnyi nabanhan ụnụ.
1CO.6.12	“Onwọnni ihiẹn wụ njọ ẹnya m.” Ya kẹ w'e ku, kanị, ẹlẹ ihiẹn ile e ye ẹka. Ẹghẹẹ, “Onwọnni ihiẹn wụ njọ ẹnya m,” kanị emẹkọ m igbọn ihiẹn ọwụlẹ. 
1CO.6.13	“Ihiẹn-oriri wụ nke ẹfọ; ẹfọ wụ nke ihiẹn-oriri.” Kanị, Osolobuẹ k'e tikpọ wẹ ẹbụọ.
1CO.6.13	Ẹhụ ẹlẹ nke ughẹrẹ, nke Di-nwọnni-ẹnyi rọ; Di-nwọnni-ẹnyi wụzị nke ẹhụ. 
1CO.6.14	Osolobuẹ gi ikẹn ẹ gha ọnwụn weli Onyẹ-nwọnni-ẹnyi; o k'e welizi ẹnyi nwẹn. 
1CO.6.15	Ụnụ amarịn nị ẹhụ ụnụ wụchanrịn mkpamkpa ẹhụ Kraịstị? Nị m gi nwan mkpamkpa ẹhụ Kraịstị họnrin mkpamkpa ẹhụ ịgbaraja? O mẹkọ! 
1CO.6.16	Ụnụ amarịn nị onyẹ ya lẹ ịgbaraja gba ranhịn lẹ ịgbaraja e họnringụọ ẹhụ ohu? Makẹni Ẹkụkwọ-nsọ sị, “Wẹ ẹbụọ e họnrin ẹhụ ohu.” 
1CO.6.17	Kanị, onyẹ hụn we enwẹn ẹ cheni Di-nwọnni-ẹnyi lẹ Di-nwọnni-ẹnyi e họnringụọ ohu imẹ-mmọn. 
1CO.6.18	Gbakwọnị nị ughẹrẹ ọsọ! Njọ ndị ọzọ ile ịhịan e mẹ ẹlẹ imẹ ẹhụ, kanị, onyẹ hụn ghẹrẹni mẹ ẹhụ a njọ. 
1CO.6.19	Ụnụ amarịndẹ nwan nị ẹhụ ụnụ wụ Ụlọ-nsọ hụn Mmọn-nsọ rị imẹ ụnụ bi, Mmọn-nsọ Osolobuẹ ye ụnụ, nị ẹlẹ ụnụ nwọn enwẹn ụnụ? 
1CO.6.20	Wẹ ṅọn ụnụ e ṅọn; e gi ni nwan ẹhụ ụnụ e ye Osolobuẹ ọghọ.
1CO.7.1	Nị ẹnyi leban nwan ihiẹn ndị ahụn ụnụ de ẹnya.
1CO.7.1	“Omẹni okẹnnyẹ a nọkunmẹni okpoho, ọ hụghọzị mma.” 
1CO.7.2	Kanị, makẹni ughẹrẹ jun ụzọ ile, okẹnnyẹ ọwụlẹ ya lụrụ nwunyẹ; okpoho ọwụlẹ ya lụrụ di. 
1CO.7.3	Di k'a gha e mẹni nwunyẹ ẹ ihiẹn run'ẹ imẹ ọlụlụ di-lẹ-nwunyẹ; nwunyẹ ya e mẹzini di ẹ ẹrịra. 
1CO.7.4	Makẹni, ẹlẹ nwunyẹ k'e ku ihiẹn o k'e gi ẹhụ a mẹ, di ẹ nwọn ku; ẹrịrazịkwọ, ẹlẹ di k'e ku ihiẹn o k'e gi ẹhụ a mẹ, nwunyẹ ẹ nwọn ku. 
1CO.7.5	Egilẹ ni ẹhụ ụnụ a jọ ibe ụnụ ẹfọ, mmanị omẹni ụnụ kwerigbama nị ụnụ ye efe ẹkẹrẹ kẹni ụnụ gi ẹ mẹ ekpere, omẹgụ ụnụ a nọgbamazị, amamgbe Ekwensụ a nwan ụnụ, makẹni ụnụ asaẹka kwọndọnsọnmẹ enwẹn ụnụ. 
1CO.7.6	Kanị m rịhụ a sị onyẹ ọwụlẹ lụrụ kẹni ọ nị mẹ, ẹlẹ iwu kẹ m rị e ye; 
1CO.7.7	k'ọ rị m, ịhịan ile rị kẹ mmẹ. Kanị, onyẹ-onyẹ nwọn oyiye Osolobuẹ ye ẹ: onyẹ lẹ nke ẹ, onyẹ lẹ nke ẹ.
1CO.7.8	Nke ndị kelẹni lụ lẹ ndị di wẹ mọbụ nwunyẹ wẹ nwụnhụn, m sị wẹ n'ọ hụghọ mma nị wẹ nọdị nke wẹ, nọkẹ mmẹ. 
1CO.7.9	Kanị, omẹni asakọ wẹ ẹka kwọndọn enwẹn wẹ, wẹ lụrụ, makẹni ọ ka mma nị ịhịan lụrụ di mọbụ nwunyẹ karị nị ẹgụn okpoho mọbụ okẹnnyẹ a tọ a gụn a.
1CO.7.10	Nke ndị lụgụnị, iwu m rị e ye wẹ wụ ọnwan (kanị ẹlẹ mmẹ rị e ye wẹ ya, Di-nwọnni-ẹnyi rọ): nwunyẹ ajụlẹ di ẹ mọbụ kpechan a. 
1CO.7.11	Kanị ọ jụ di ẹ mọbụ kpechan a, y'a lụlẹ onyẹ ọzọ. Hụn nkẹ o gi lụrụ onyẹ ọzọ, ya lẹ di ẹ sụọkin.
1CO.7.11	Di, ya ekpechankwọlẹ nwunyẹ ẹ mọbụ jụ a.
1CO.7.12	Nke ndị ọzọ, lee ihiẹn m sị wẹ mẹ (mmẹ rị e ku ọnwan, ẹlẹ Di-nwọnni-ẹnyi): omẹni onyẹ kwerini Kraịstị nwọn nwunyẹ kwerilẹni ni Kraịstị hụn kweri n'o sọn ẹ e bi, y'e kpechanl'a mọbụ jụ a. 
1CO.7.13	Omẹni onyẹ kwerini Kraịstị nwọn di kwerilẹni ni Kraịstị hụn kweri n'o sọn ẹ e bi, y'e kpechanl'a mọbụ jụ a. 
1CO.7.14	Makẹni di kwerilẹni ni Kraịstị a rịọlẹ nsọ ghahanị nwunyẹ ẹ hụn kwerini Kraịstị; nwunyẹ kwerilẹni a rịọlẹ nsọ ghahanị di ẹ hụn kwerini. Omẹni ẹlẹ ẹrịra, ụmụ ụnụ arịkọ nsọ, kanị wẹ rị nwan nsọ.
1CO.7.15	Kanị omẹni hụn kwerilẹni ni Kraịstị a jụ hụn kwerini Kraịstị, ya rị ẹrịra. Ọ rị ẹrịra, onwọnni iwu gi hụn kwerini, makẹni udọn kẹ Osolobuẹ kpọnị ẹnyi.
1CO.7.16	Nwunyẹ, y'a marịnghọ kẹ ẹka ị kẹ w'a gha zụọpụha di i? Di, y'a marịnghọ kẹ ẹka ị kẹ w'a gha zụọpụha nwunyẹ i?
1CO.7.17	K'osilẹrị, onyẹ-onyẹ lẹ hụn Di-nwọnni-ẹnyi ye ẹ bi; onyẹ-onyẹ ya bimẹ hụn Osolobuẹ kpọ a d'e bi; ọhụn kẹ m'a kuzi imẹ ụka Kraịstị ile.
1CO.7.18	Omẹni ịhịan a kwagụọ ugun nị Osolobuẹ d'a kpọbanhan a imẹ Kraịstị, y'a chọlẹ n'o wepụ apa ugun ọ kwa; omẹni ịhịan akwanị ugun nị Osolobuẹ d'a kpọbanhan a imẹ Kraịstị, y'a kwalẹ ugun. 
1CO.7.19	Ịkwa-ugun enwọn ihiẹn ọ wụ; akwanị-ugun enwọn ihiẹn ọ wụ; ihiẹn rị mkpa wụ imẹ ihiẹn Osolobuẹ ku. 
1CO.7.20	Onyẹ-onyẹ ya nọdị k'ọ rị kẹ Chuku kpọbanhan a. 
1CO.7.21	Ị wụ igbọn k'ọ kpọbanhan ị? Anịlẹ ọhụn sọngbu i; kanị omẹni y'a hụn oghere y'e gi weri enwẹn i, ye e weri enwẹn i. 
1CO.7.22	Makẹni, omẹni ịhịan wụ igbọn kẹ Osolobuẹ kpọbanhan a imẹ Di-nwọnni-ẹnyi, onyẹ nwọn enwẹn ẹ k'ọ wụ imẹ Di-nwọnni-ẹnyi. Ẹrịrazịkwọ, onyẹ hụn wụlẹni igbọn kẹ Osolobuẹ kpọbanhan a wụ nwan igbọn Kraịstị. 
1CO.7.23	Osolobuẹ ṅọn ụnụ eṅọn; awụrụlẹni igbọn ịhịan.
1CO.7.24	Umunẹ m, nọdị nị nwan ọnọdị ọwụlẹ ụnụ rị kẹ Osolobuẹ kpọbanhan ụnụ e fe Osolobuẹ.
1CO.7.25	Nị ẹnyi ku nwan banyeni ndị lụlẹni di mọbụ nwunyẹ. Onwọnni ihiẹn Di-nwọnni-ẹnyi sị m ku, kanị m rị e ku uche m, nọkẹ onyẹ furu wẹ gi e dọn ẹnya ghahanị omikẹn Di-nwọnni-ẹnyi. 
1CO.7.26	Makẹni elu e zekẹ, e roghọ m'a n'o furu ni ụnụ nọdị kẹ ụnụ nọ.
1CO.7.27	Omẹni y'a lụrụgụọ di mọbụ nwunyẹ, achọlẹ n'i kpechan a; omẹni y'e nwọn nwunyẹ, achọlẹ nwunyẹ; 
1CO.7.28	kanị ị lụrụ nwunyẹ, y'e mẹni njọ; okpoho kelẹni lụ di lụrụ di, o mẹni njọ.
1CO.7.28	Kanị, ndị lụ di mọbụ nwunyẹ jẹnkọ d'e nwọn nsọngbu elu ụwanị. Nsọngbu ahụn kẹ m chọkọ nị m napụ ụnụ. 
1CO.7.29	Umunẹ m, ihiẹn m gi ẹ e ku wụ nị ogẹn arịzị a; gha kikẹnni jẹnmẹ, ndị hụn nwọndẹ nwunyẹ wẹ bimẹ nọkẹ sị enwọn wẹ; 
1CO.7.30	ndị rị a kwannị, wẹ bimẹ nọkẹ sị arị wẹ a kwan; ndị rị a ghọghọnị wẹ bimẹ nọkẹ sị arị wẹ a ghọghọ; ndị e ṅọnni, wẹ bimẹ nọkẹ sị onwọnni ihiẹn wẹ nwọn; 
1CO.7.31	ndị hụn gi ihiẹn ụwa e bi, wẹ ebulẹ enwẹn wẹ che imẹ ẹ. E bi ni ẹrịra makẹni ụwanị rị ogẹnni ghafekọ aghafekọ.
1CO.7.32	Achọnị m nị ụnụ e rogbu enwẹn ụnụ. Okẹnnyẹ gilẹni nwunyẹ e ro ihiẹn Di-nwọnni-ẹnyi, o ro k'o dọn mẹ n'ọ sụọ Di-nwọnni-ẹnyi; 
1CO.7.33	kanị hụn nwọn nwunyẹ e ro ihiẹn ụwa, o ro k'o dọn mẹ n'ọ sụọ nwunyẹ ẹ — 
1CO.7.34	ẹrịra kẹ obi ẹ e kebe. Okpoho mọbụ nwagbọọ nwọnlẹni di e ro ihiẹn Di-nwọnni-ẹnyi, o ro k'o dọn dọnmẹchanrịn ẹhụ a lẹ mmọn a nsọ; kanị okpoho nwọn di e ro ihiẹn ụwa, o ro k'o dọn mẹ n'ọ sụọ di ẹ. 
1CO.7.35	M rị e ku ihiẹnni n'ọ rịnị ụnụ mma, ẹlẹ ni m gi ẹ gbọndọn ụnụ, kanị, nị ụnụ hụn ụzọ bi k'o furu, buchanrịn ẹnya ụnụ zinmẹ Di-nwọnni-ẹnyi.
1CO.7.36	Omẹni ịhịan rị e ro nị ihiẹn ọ rị e mẹ okpoho ya lẹ ịya kutọ nị wẹ k'a lụ arị mma bụ o temẹgụọ hụn okpoho mọbụ nị hụn okẹnnyẹ asakọzị ẹka din, ọ rị hụn okẹnnyẹ nị wẹ lụma, ya mẹ ihiẹn hụ ọ chọ, wẹ lụma, ẹlẹ njọ. 
1CO.7.37	Kanị onyẹ hụn kwademẹgụ obi ẹ n'ọ lụkọ okpoho hụ, bụ ọ hụ a sa ẹka e kwọndọn enwẹn ẹ, hụnyẹ e mẹzighọ ọhụnma omẹni ọ lụnị. 
1CO.7.38	Ya wụ, onyẹ hụn lụrụ di mọbụ nwunyẹ mẹ ihiẹn rị mma, kanị onyẹ hụn lụlẹni mẹ ihiẹn ka mma.
1CO.7.39	Okpoho nwọn di y'a latọlẹ di ẹ, kasị a mẹ ni di ẹ hụ ndụn. Kanị di ẹ nwụnhụn, o nwọn ikẹn lụrụ onyẹ sụọn'a, kasị a mẹ ni onyẹ nke Di-nwọnni-ẹnyi k'ọ lụrụ. 
1CO.7.40	O mẹ uche m, ọ nọdị k'ọ rị, ya kẹ ọ k'a ka a mma. Ọnwan wụ uche m, kanị e roghọ m'a nị mmẹ nwẹn e nwọnzighọ Mmọn Osolobuẹ.
1CO.8.1	Nị ẹnyi ku nwan oku ihiẹn-oriri wẹ gi rụa mmọn.
1CO.8.1	Ẹnyi a marịnghọ nị, “Ẹnyi ile marịn ihiẹn.” Okẹn ịmarịn-ihiẹn e mẹ ịhịan a fụshihụ elu, kanị ihiẹn-ọsụsụọ e mẹ ịhịan e sueshi elu nke-esi.
1CO.8.2	Onyẹ hụn rị e ro nị ọ marịnghọ eke marịn ihiẹn o furu n'ọ marịn; 
1CO.8.3	kanị onyẹ hụn ihiẹn Osolobuẹ a sụọ kẹ Osolobuẹ marịn.
1CO.8.4	O mẹ nwan nke iri ihiẹn-oriri wẹ gi rụa mmọn, ẹnyi a marịnghọ nị imẹ ụwa ile, onwọnni ihiẹn mmọn wẹ kpụ akpụ wụ, ẹnyi a marịnzịghọ nị Chuku ohu sụọ rị — ọzọ arịa. 
1CO.8.5	Ikẹnkwọ o nwọnghọ ihiẹn ndị w'e fe nọkẹ sị wẹ wụ Chuku, kẹ ndị rị elu-igwee kẹ ndị rị elu ụwa. Ezioku-ezioku, mmọn w'e fe barahị abarahị; ndị w'a kpọ “nna” barahịzịkwọ a barahị. 
1CO.8.6	Kanị, nke ẹnyi wụ nị Chuku ohu sụọ rị; ịya wụ Nẹdi ẹnyi; ihiẹn ile gha ẹka a a bịa; ịya kẹ ẹnyi rị a rịnị. Nna ohu rịzị, ya wụ Jesu Kristi; Osolobuẹ ke ihiẹn ile ghahan'a; ẹnyi rị a rị ghahan'a.
1CO.8.7	Kanị, ẹlẹ ịhịan ile marịn ihiẹnni ile. Makẹni, o nwọnghọ ndị ịrụa-mmọn mụmarịngụ mbụ, wẹ riọlẹ ihiẹn-oriri wẹ gi rụa mmọn, obi e gbumẹ wẹ mgbu — makẹni obi wẹ ezeni. 
1CO.8.8	Bụ ihiẹn-oriri ara mẹ ẹnyi nọkunmẹ Osolobuẹ: ẹlẹ ẹnyi ka njọ omẹni ẹnyi erini, ẹlẹ ẹnyi ka mma omẹni ẹnyi e ri.
1CO.8.9	Kpachanpụ nị nwan ẹnya amamgbe ụnụ e mẹghafe oku inwọnrin-enwẹn ụnụ okẹn, o họnrin ihiẹn umunẹ ụnụ zelẹni a kpọgburu. 
1CO.8.10	Makẹni, omẹni onyẹ nke Kraịstịnị obi ẹ zelẹni a hụn ịyụ hụn marịn ihiẹn ebe ị rị ụlọ-mmọn e ri ihiẹn-oriri, ọ kpọkinkọ obi ri ihiẹn-oriri wẹ gi rụa mmọn? 
1CO.8.11	Ya wụ, onyẹni zelẹni, onyẹ itu-Kraịstị ibe i, hụn Kraịstị gi ufiri ẹ nwụn, e gi nwan ufiri “amamihiẹn i ni” la iwi. 
1CO.8.12	Ụnụ gha e mẹ umunẹ ụnụ njọ ẹnịna, a han wẹ e mẹ ihiẹn obi wẹ zelẹni gi a rụ, Kraịstị kẹ ụnụ rị e mẹ njọ.
1CO.8.13	O mẹ nwan nị ihiẹn m'e ri k'e mẹ nwẹnẹ m danye imẹ njọ, onwọnzini ogẹn m'e gi ri anụ ahụn m'e ri, amamgbe m'e mẹ nwẹnẹ m dan.
1CO.9.1	Ẹlẹ mmẹ nwọndẹ nwan enwẹn m ra? Ẹlẹ onyẹ-ozi pụ-ichẹn kẹ m wụ? Ahụnnị m Jesu Di-nwọnni-ẹnyi? Ụnụ ẹlẹdẹ nwan ihiẹn m rụnpụhanị Di-nwọnni-ẹnyi ra? 
1CO.9.2	Ọsụọn'a nị ẹlẹ m onyẹ-ozi pụ-ichẹn ẹnya ndị ọzọ, m wụ onyẹ-ozi pụ-ichẹn imẹ igunrun ụnụ! Nị ụnụ rị imẹ Onyẹ-nwọnni-ẹnyi a ghọsịgụọ nị m wụ onyẹ-ozi pụ-ichẹn imẹ Onyẹ-nwọnni-ẹnyi.
1CO.9.3	Ihiẹnni kẹ m rị a za ndị hụn rị e kin m ikpe.
1CO.9.4	Ẹnyi eruni ndị wẹ k'e ye ihiẹn-oriri lẹ ọrịra? 
1CO.9.5	Ẹnyi eruni ndị wẹ lẹ inyẹnmẹ wẹ kwerini Jesu a wịhunmẹ nọkẹ ndị-ozi pụ-ichẹn ibe ẹnyi lẹ umunẹ Onyẹ-nwọnni-ẹnyi lẹ Kẹfasị wụ Pita? 
1CO.9.6	Ra mmẹ lẹ Banabasị sụọ rulẹni ndị a latọ ọrụn-ẹka nị wẹ e ye ẹnyi ihiẹn ẹnyi gi e bi? 
1CO.9.7	Ghọsịdẹle m onyẹ-agha gi ihiẹn ẹ a lụ agha! Ghọsịdẹle m onyẹ a rụn ugbo vaịnị hụn ghalẹni e ri mkpụrụ ọ mị? Ghọsịdẹle m onyẹ-ndu anụ ghalẹni a ra mirin-ẹran anụ hụ?
1CO.9.8	M rịdẹ nwan e ku ihiẹnni kẹ ịhịan mmaka ra? Ẹlẹ ẹnịna kẹ Iwu ku ẹ? 
1CO.9.9	Makẹni, wẹ de ẹ imẹ Iwu Mozizi sị, “Ekẹnmẹlẹ okẹn-efin ọnụ ọ gha a zọchanpụha ọka-witi.” Efin kẹ Osolobuẹ rịdẹ e ro ra? 
1CO.9.10	Ẹlẹ ufiri ẹnyi k'o gi ku ẹ? Ẹnyi haịn wẹ gi de ẹ nụ. Makẹni, onyẹ rị a kụn ọka lẹ onyẹ rị a kụkpọnị furu nị w'a rụn e lee ẹnya n'o ru wẹ ẹka. 
1CO.9.11	Omẹni ẹnyi a kụngụọ ihiẹn imẹ-mmọn imẹ igunrun ụnụ, o hikẹ omẹni ẹnyi a ghọnarịn ụnụ ihiẹn wẹ gi e bi? 
1CO.9.12	Omẹni ụnụ hụ e ye ndị ọzọ rị a rụn ọrụn Osolobuẹ ihiẹn ndịnị runi wẹ, ẹlẹ ẹnyi k'o furu nị ụnụ ka e ye?
1CO.9.12	Kanị ẹnyi adọtuni ụnụ ihiẹn ndịnị runi ẹnyi, kaka! Kama, ẹnyi hụ e dingbuchanrịn ihiẹn ile, makẹ ẹnyi gha e mẹ oziọma Kraịstị uke. 
1CO.9.13	Ụnụ amarịn nị Ụlọ-nsọ kẹ ndị a rụn ọrụn imẹ Ụlọ-nsọ gha e nwọnhẹn ihiẹn w'e ri? Ụnụ amarịn nị wẹ e keye ndị a rụn ọrụn ebe w'a nọ a chụn ẹjan ihiẹn wẹ gi chụn ẹjan? 
1CO.9.14	Ẹrịrazịkwọ, Di-nwọnni-ẹnyi e tigụọ iwu nị imẹ oziọma kẹ ndị e zi oziọma a nọ nwọnhẹn ihiẹn wẹ gi e bi.
1CO.9.15	Kanị, adọtuni m kaka akpụ ihiẹn ohu imẹ ihiẹn ndịnị ile runi m. Ẹlẹ m rịdẹ nwan e de ihiẹnni nị ụnụ mẹni m wẹ. Ọ kadẹ m mma nị m nwụnhụn anwụnhụn karị nị ịhịan a napụ m ihiẹnni m gi a nyan isi. 
1CO.9.16	Makẹni, o mẹ nke izi-oziọma lẹ enwẹn ẹ, asa m ẹka gi ẹ nyan isi, ebe o mẹni iwu rọ nị m k'e zirịrị a. Ọ k'a jọdẹni m njọ omẹni ezini m oziọma: 
1CO.9.17	m wepụha obi m ile mẹ ẹ, nị m nwọnghọ ụgwọ-ọrụn; omẹni egini m obi m ile mẹ ẹ, ogbo m rọkwọ, m k'a rụnrịrị a. 
1CO.9.18	Kị wụzị nwan ụgwọ-ọrụn m? Ụgwọ-ọrụn m wụ nị m'e zi oziọma ọfẹ, m'a ra dọ wẹ ihiẹn ile runi m m gha e zi oziọma.
1CO.9.19	Eziẹ rọ nị mmẹ nwọn enwẹn m. Kanị, e gigụọ m enwẹn m họnrin odibo ịhịan ile kẹni m wẹhẹzini Kraịstị ndị bu ọda.
1CO.9.20	M ru ebe ndị Ju rị, e bimẹ m kẹ onyẹ Ju, kẹni m wẹhẹ ndị Ju d'a marịn Kraịstị; m ru ebe ndị rị okpuru Iwu Mozizi rị, e họnrin m onyẹ rị okpuru Iwu — kanị ẹlẹkwọ nị mmẹ lẹ enwẹn m rị okpuru Iwu — m'e mẹ ẹ kẹni m wẹhẹ ndị rị okpuru Iwu d'a marịn Kraịstị. 
1CO.9.21	M ru ebe ndị rịlẹni okpuru Iwu Mozizi rị, e bimẹ m kẹ onyẹ rịlẹni okpuru Iwu Mozizi, kẹni m hụn ụzọ wẹhẹ ndị rịlẹni okpuru Iwu d'a marịn Kraịstị. Ẹlẹkwọnị iwu Osolobuẹ arị a kị m, kanị m rị okpuru iwu Kraịstị. 
1CO.9.22	M ru ebe ndị zelẹni rị, e họnrin m onyẹ zelẹni, kẹni m hụn ụzọ wẹhẹ ndị zelẹni d'a marịn Kraịstị.
1CO.9.22	E họnringụọ m ihiẹn ile rị ichẹn-ichẹn ebe ndị ile rị ichẹn-ichẹn rị, kẹni m gi ihiẹn ile rịnị zụọpụhadẹ ụfọdụ.
1CO.9.23	M'e mẹ wẹ ile nị m kwadọn oziọma, kẹni m rị ndị k'e ri erere ẹ.
1CO.9.24	Ụnụ amarịn nị wẹ e bu ọda a gba ọsọ, kanị onyẹ ohu sụọ e nwọnhẹn ihiẹn wẹ rị a zụọ. A gba nị nwan ọsọ hụn ụnụ e gi nwọnhẹn ihiẹn ahụn ụnụ rị a chụ.
1CO.9.25	Onyẹ-ọsọ ọwụlẹ chọ n'o mẹri a napụsọnmẹ enwẹn ẹ ihiẹn ile rị ichẹn-ichẹn. Wẹ e mẹ ihiẹnni ile nị wẹ gi okpu mmaka e wiwini tu wẹ ugọn. Kanị, ẹnyi nwẹn rị a gbanị hụn ghalẹni e wiwi. 
1CO.9.26	Ya wụ, m'a ra gba ọsọ kẹ onyẹ marịnlẹni ihiẹn ọ chụkọ; m'a ra dụ ịkpa kẹ onyẹ rị a dụ ufere. 
1CO.9.27	Mba! M'e mẹshi ẹhụ m ikẹn, e mẹ ẹ kẹ igbọn — amamgbe m'e zigụ ndị ọzọ oziọma, mmẹ nwẹn a wụrụ onyẹ wẹ jụ, nị agbanị m ọsọ ọhụnma. 
1CO.10.1	Umunẹ m, achọnị m nị ụnụ zọ ihiẹn mẹ ndị nẹdi ẹnyi: Wẹ ile kẹ Osolobuẹ gi orukpu hụ du; wẹ ile fetu Ohimin ufie hụ; 
1CO.10.2	wẹ ile gizi isọn orukpu hụ lẹ ifetu Ohimin hụ wụrụ ndị e sọn Mozizi. 
1CO.10.3	Wẹ ile e rizighọ ihiẹn-oriri ahụn gha elu-igwee bịa
1CO.10.4	wẹ ile a razịghọ ihiẹn-ọrịra hụ Osolobuẹ zihẹni wẹ
1CO.10.5	Kanị agụngụn imẹrinmẹ wẹ asụọnị Osolobuẹ, ọ nọ gbu wẹ, ozun wẹ e jun imẹ atụ.
1CO.10.6	Ihiẹn ndịnị mẹ kẹni ẹnyi gi wẹ mụnrụn, amamgbe eje-ihiẹn gha a la ẹnyi ẹnya k'o dọn la wẹ. 
1CO.10.7	Emẹkwọlẹ ni ndị a rụa mmọn kẹ ụfọdụ imẹ wẹ dọn mẹ: hụn wẹ de imẹ Ẹkụkwọ-nsọ, nị
1CO.10.7	“Ndị hụ nọ nọdị alị,
1CO.10.7	e ri, a ra;
1CO.10.7	e lihi wẹ ọtọ,
1CO.10.7	tẹnmẹ egu.”
1CO.10.8	Ẹnyi aghẹrẹkọkwọ nị kẹ ụfọdụ imẹ wẹ dọn mẹ, hụn madụ nnụ-uku ẹtọ-kwasị-ọgụn (23,000) gi nwụnhụn akpọhịn ohu; 
1CO.10.9	Ẹnyi achọkọkwọ nị ihiẹn rị Di-nwọnni-ẹnyi ọnụ kẹ ụfọdụ imẹ wẹ dọn mẹ, hụn agwọ gi tagbu wẹ; 
1CO.10.10	edẹnwịnnwịnkwọlẹ ni kẹ ụfọdụ imẹ wẹ dọn mẹ, hụn mmọn-ozi ahụn etikpọnị gi gbupụ wẹ.
1CO.10.11	Ihiẹn ndịnị mẹ kẹni ẹnyi mụnrụn. Wẹ detu ihiẹn ndịnị nị wẹ gi wẹ dọ ẹnyi ẹka-ntịn, ẹnyi ndị rị e bi ogẹn ikpanzụụnnị. 
1CO.10.12	Onyẹ hụn rị nwan e ro n'o wuzokẹ, ya kpachanpụkwọ ẹnya amamgbe ọ dan. 
1CO.10.13	Onwọnni ọnwụnwan ka ịhịan hụn bịatuni ụnụ. Osolobuẹ furu wẹ e gi dọn ẹnya, ọ nịkọ hụn ka ụnụ ẹka kunrun ụnụ. Kama, n'ọ nọghọdẹ ọnwụnwan ile k'e kunrun ụnụ ghọsị ụnụ kẹ ụnụ a dọn dingbu ẹ.
1CO.10.14	Umunẹ m, gbanị nị nwan ịrụa-mmọn ọsọ! 
1CO.10.15	M rị a gwa ụnụ oku kẹ ndị nwọn uche; lekpọn'a: 
1CO.10.16	Mkpu ohu ahụn ẹnyi e ye Osolobuẹ ekele a rarịsọnmẹ, ẹlẹ mmẹkọ kẹ ẹnyi ile lẹ ẹdeke Kraịstị gi ẹ e mẹkọ? Brẹdi ahụn ẹnyi e ye Osolobuẹ ekele e keri, ẹlẹ mmẹkọ kẹ ẹnyi ile lẹ ẹhụ Kraịstị gi ẹ e mẹkọ? 
1CO.10.17	Ebe o mẹ ni brẹdi ohu sụọ rọ, ẹhụ ohu kẹ ẹnyi ile wụ, ọsụọn'a nị ẹnyi bu ọda, makẹni ẹnyi ile gba e ri brẹdi ohu hụ. 
1CO.10.18	Lee ni ụmụ ẹfọ Izrẹlụ: wẹ ile hụn e ri ihiẹn wẹ gi chụn ẹjan e sọngụọnị wẹ mẹ ihiẹn wẹ rị e mẹ ebẹhụ wẹ nọ a chụn ẹjan? 
1CO.10.19	Kị m rị nwan e ku? M gidẹ ẹ nwan e ku ni ihiẹn-oriri wẹ gi rụa mmọn mọbụ mmọn lẹ enwẹn ẹ nwọn ihiẹn ọ wụ ra? 
1CO.10.20	Mba. M gi ẹ e ku ni ẹjan ndị a rụa mmọn a chụn, nị eje-mmọn kẹ wẹ rị a chụnyen'ẹ, ẹlẹ Osolobuẹ. Achọnị m nị ụnụ lẹ eje-mmọn mẹkọ. 
1CO.10.21	Ụnụ asakọ ẹka rị a rarị ihiẹn rị mkpu Di-nwọnni-ẹnyi, a rarịzị nke eje-mmọn; ụnụ asakọ ẹka rị e ri ihiẹn-oriri teburu Di-nwọnni-ẹnyi, e rizi nke eje-mmọn. 
1CO.10.22	Ẹnyi rịdẹ nwan e mẹ nị ẹnya fụma Osolobuẹ ra?! Ịyụ ka Osolobuẹ e ze?
1CO.10.23	Wẹ sị, “Ịhịan nwọn ikẹn mẹ ihiẹn ọ chọ n'o mẹ.” Kanị, ẹlẹ ihiẹn ile e ye ẹka. Wẹ sị, “Ịhịan nwọn ikẹn mẹ ihiẹn ọ chọ n'o mẹ.” Kanị, ẹlẹ ihiẹn ile e mẹ okukwe ịhịan e sue. 
1CO.10.24	Onyẹ ọwụlẹ ya chọma ọrịrịmma ndị-ọzọ, ẹlẹ nke ẹ.
1CO.10.25	Ri ni ihiẹn ọwụlẹ wẹ re ọdụn anụ, ajụsọnmẹlẹ ni ọnụ, makẹ obi gha e gbumẹ ịhịan mgbu; 
1CO.10.26	ri ni makẹni Ẹkụkwọ-nsọ sị nị, “Ụwa lẹ ihiẹn ile rịn'a wụ nke Di-nwọnni-ẹnyi.” 
1CO.10.27	Onyẹ ghalẹni e sọn Kraịstị kpọ ị oriri, bụ y'a chọghọ n'i jẹn, i ru ẹ, ri ihiẹn ọwụlẹ wẹ ye i, ajụsọnmẹlẹ ọnụ hụn obi e gi gbumẹ ịhịan mgbu. 
1CO.10.28	Kanị, omẹni ịhịan a sị ị, “Wẹ gi ihiẹnni rụa mmọn,” ufiri onyẹ hụ gwan'ị lẹ makẹ obi gha e gbumẹ ịhịan mgbu, erilẹ ẹ. 
1CO.10.29	M sị, “Makẹ obi gha e gbumẹ ịhịan mgbu.” Obi onyẹ ahụn kẹ m rị e ku, ẹlẹ nke i.
1CO.10.29	Ị k'a sị, “Kị wẹ rị e gini obi rị e gbu onyẹ ọzọ mgbu a jụ m ajụjụ m gi mẹ ihiẹn m marịn nị ẹlẹ eje-ihiẹn? 
1CO.10.30	Omẹni a kpanmịngụọ m Osolobuẹ nị m d'e rimẹ ẹ, kị wẹ rị e gini ihiẹn m ri e kuja oku m, bụ a kpanmịnghọ m Osolobuẹ?” 
1CO.10.31	Kẹ oriri kẹ ọrịra kẹ ihiẹn ọzọ ọwụlẹ ụnụ e mẹ, e mẹni wẹ ile ụzọ o gi wẹhẹni Osolobuẹ ọghọ, 
1CO.10.32	ẹlẹ hụn ụnụ e gi e wiwi okukwe ịhịan, kẹ ndị Ju kẹ ndị alị ọzọ kẹ ndị ụka Osolobuẹ. 
1CO.10.33	Ẹrịra kẹ mmẹ nwẹn e mẹ: m'a lịlịma ụzọ ile nị m'e mẹ n'ọ sụọ ịhịan ile, m'a ra chọ nke m, kanị nke ịhịan ile, kẹni wẹ hụn ụzọ nwọn nzụọpụha.
1CO.11.1	Esọn ni nzọmụkụ m kẹ m dọn e sọn nzọmụkụ Kraịstị.
1CO.11.2	M rị a ja ụnụ mma ụnụ gi a nyanhan m imẹ ihiẹn ile, e kwọnkẹnmẹ omẹnalị ụka kẹ m dọn kuzi ụnụ ya.
1CO.11.3	M chọ nwan nị ụnụ ghọta nị Kraịstị wụ onyẹ-isi okẹnnyẹ ọwụlẹ, di wụ onyẹ-isi nwunyẹ ẹ, Osolobuẹ wụ onyẹ-isi Kraịstị. 
1CO.11.4	Okẹnnyẹ ọwụlẹ kpumẹ isi ẹ e mẹ ekpere mọbụ e zi ozi Osolobuẹ rị e budan onyẹ-isi ẹ. 
1CO.11.5	Kanị, nwunyẹ
1CO.11.6	Omẹni okpoho ekpumẹkọ isi ẹ, ya kọpụ nwan ntutu ẹ. Omẹni ihiẹn-ifẹnrẹn rọ nị okpoho kọ ntutu ẹ mọbụ kpụnpụ a, ya kpumẹ ẹ nwan.
1CO.11.7	Okẹnnyẹ efuruni n'o kpumẹ isi ẹ ebe o mẹ ni o yi Osolobuẹ e yi lẹni ọ nọkin ẹnya Osolobuẹ; kanị okẹnnyẹ kẹ hụn okpoho nọkin ẹnya a. 
1CO.11.8	Makẹni, aghanị wẹ okpoho wepụha okẹnnyẹ, kama, wẹ gha okẹnnyẹ wepụha okpoho; 
1CO.11.9	egini wẹ ufiri okpoho ke okẹnnyẹ, kama wẹ gi ufiri okẹnnyẹ ke okpoho. 
1CO.11.10	Ya haịn o gi mẹ ni okpoho k'e nwọnrịrị ihiẹn rị a isi o gi a ghọsị nị o nwọnghọ onyẹ ọ rị okpuru ẹ — makẹ ufiri ndị mmọn-ozi.
1CO.11.11	Kanị, imẹ Di-nwọnni-ẹnyi, okẹnnyẹ rị okpoho mkpa, okpoho rị okẹnnyẹ mkpa. 
1CO.11.12	Makẹni, kẹ wẹ dọn gha okẹnnyẹ mẹmẹpụha okpoho, ẹrịra kẹ wẹ dọnzi gha okpoho mụpụha okẹnnyẹ. Bụ ihiẹn ile gha ẹka Osolobuẹ bịa. 
1CO.11.13	Gi ni ẹka ụnụ lele ihiẹnni: ọ hụghọ mma nị okpoho e bu isi-oghe a gwa Osolobuẹ oku? 
1CO.11.14	Wẹ k'a gwazị ụnụ a gwa nị ntutu okẹnnyẹ rukẹ ọ wụrụn'a ihiẹn-ifẹnrẹn? 
1CO.11.15	Kanị ntutu okpoho ru, ihiẹn-ọghọ rọ, makẹni wẹ ye ẹ ntutu n'o gi e kpumẹ.
1CO.11.16	Onyẹ chọ nwan n'ọ dọ ihiẹnni, ya marịn nị ẹnyi enwọn ụzọ ọzọ ẹnyi gi e mẹ ẹ — kẹ ẹnyi kẹ ndị ụka Osolobuẹ ile.
1CO.11.17	Imẹ ihiẹn ndịnị m jẹnkọ d'e ku, ajakọ m ụnụ mma. Makẹni ụnụ zu, eje-ihiẹn k'o buhẹ ẹlẹ ihiẹn rị mma.
1CO.11.18	Nke ibuzọ, a nụgụọ m nị ụnụ gha e zu ozuzu ụka, nị nkebe a rịsọnmẹ imẹ ụnụ. O nwọnghọ kẹ m dọn gi ẹ dọn. 
1CO.11.19	W'a rụ ụka a, nghọta rị ichẹn-ichẹn hụn wẹ gi a marịn ndị rị e mẹ ihiẹn Osolobuẹ chọ k'a rị imẹ igunrun ụnụ. 
1CO.11.20	Kanị, ihiẹn ahụn ụnụ e ri, ụnụ zu, ẹlẹkwọ Oriri-nsọ Di-nwọnni-ẹnyi, kaka! 
1CO.11.21	Makẹni o ru ẹ, onyẹ-onyẹ e rimẹ nke ẹ, echekọ wẹ ndị ọzọ, nke wụnị ụfọdụ e buru ẹgụn bụ ụfọdụ a ragbugụọ enwẹn wẹ, ọ hụ a tụ wẹ! 
1CO.11.22	Kịnị! Ụnụ enwọn ụlọ ụnụ nọ e ri, a ra? Ra ụnụ rị e legberi ụka Osolobuẹ, e gbe ifẹnrẹn e ye ndị nwọnlẹni ihiẹn ọwụlẹ ihun? Kị m k'a gwa nwan ụnụ? Nị m jama ụnụ mma? Ajakọ m ụnụ!
1CO.11.23	Makẹni, ihiẹn m nwọnhẹn ẹka Di-nwọnni-ẹnyi, ya kẹ m kuzi ụnụ: nị ebe wẹ rị e ri ihiẹn-oriri imẹ uhinhin hụ wẹ jẹnkọ d'e re ẹ, nị Di-nwọnni-ẹnyi wụ Jesu weri brẹdi, 
1CO.11.24	ọ kpanmịngụ Osolobuẹ, ọ nọ bebe ẹ; ọ nọ sị, “Ọnwan wụ ẹhụ m wẹ gi ufiri ụnụ ye; e mẹ ni ihiẹnni e gi ẹ a nyanhan m.” 
1CO.11.25	Ẹrịra k'o mẹzi kẹ wẹ rigụ ihiẹn-oriri ẹnyasị ahụn: o weri mkpu manya hụ, ọ nọ sị, “Mkpuni wụ nkwerigbama ọhụn hụ wẹ gi ẹdeke m biye ẹka. E mẹ ni ihiẹnni: ogẹn ọwụlẹ ụnụ ra a, e gi n'ẹ a nyanhan m.” 
1CO.11.26	Ya wụ nị, d'e ru mgbe Di-nwọnni-ẹnyi bịa, ogẹn ọwụlẹ ụnụ gi e ri brẹdini, a rarị ihiẹn rị mkpuni, ụnụ rị e ku ẹ nị Di-nwọnni-ẹnyi a nwụnghọ.
1CO.11.27	Onyẹ hụn gi nwan agụngụn rịlẹni mma ri brẹdi Di-nwọnni-ẹnyi mọbụ ra ihiẹn rị mkpu Di-nwọnni-ẹnyi rị e mẹ ẹhụ lẹ ẹdeke Di-nwọnni-ẹnyi njọ. 
1CO.11.28	Ya wụ nị onyẹ ọwụlẹ k'e lekpọgụ enwẹn ẹ, o kebe ri brẹdi hụ mọbụ rarị ihiẹn rị imẹ mkpu hụ. 
1CO.11.29	Makẹni, onyẹ ri brẹdi hụ mọbụ rarị ihiẹn rị imẹ mkpu hụ bụ ọ gbayeni ẹhụ Di-nwọnni-ẹnyi rị e riri ikpe-ọmụma, a rarị ikpe-ọmụma, e ye enwẹn ẹ isi. 
1CO.11.30	Ya rị e buhẹni ndị bu ọda ndụn-ọgụgụ lẹ emu, o nwọnghọdẹ ndị nwụnhụngụnị. 
1CO.11.31	Omẹni ẹnyi lekpọgụ enwẹn ẹnyi d'e rimẹ, Di-nwọnni-ẹnyi eyekọ ẹnyi afụnfụn. 
1CO.11.32	Kanị, Di-nwọnni-ẹnyi ye ẹnyi afụnfụn, mkpịnsịn k'o gi ẹ a fịan ẹnyi kẹni ọ rịnị ẹnyi mma, amamgbe ẹnyi e sọn ụwa narịn ikpe-ọmụma.
1CO.11.33	Umunẹ m, ụnụ zu nwan nị ụnụ ri Oriri-nsọ, e cheri ni ibe ụnụ. 
1CO.11.34	Onyẹ ẹgụn gi, ya rigụ ihiẹn-oriri iwe ẹ, amamgbe ụnụ e zu, o buhẹ ikpe-ọmụma.
1CO.11.34	Oku ndị họdụnị, m bịa, a gwa m ụnụ k'o ka rị.
1CO.12.1	Umunẹ m, nị m ku nwan oku oyiye Mmọn-nsọ. M chọ nị ụnụ ghọta a ọhụnma. 
1CO.12.2	Ụnụ a marịnghọ nị kẹ ụnụ kelẹni kweri, nị e dufieghọ wẹ ụnụ d'e sọnmẹ mmọn ichẹn-ichẹn ghalẹni e ku oku. 
1CO.12.3	M chọ nwan n'o we ụnụ ẹnya nị onwọnni onyẹ gi ikẹn Mmọn Osolobuẹ e ku hụn a sị, “Jesu arị mma.” Onwọnzikwọnị onyẹ k'a saẹka sị, “Jesu wụ Di-nwọnni-ẹnyi” mmanị Mmọn-nsọ mẹ ẹ ku ẹ.
1CO.12.4	Oyiye rị ụdị ichẹn-ichẹn, kanị Mmọn-nsọ ohu e ye wẹ ile. 
1CO.12.5	Ọrụn wẹ gi e fe ofufe rị ụdị ichẹn-ichẹn, kanị Nna ohu hụ kẹ w'a rụnnị wẹ. 
1CO.12.6	Ihiẹn wẹ gi ikẹn Osolobuẹ e mẹ rị ichẹn-ichẹn, kanị Osolobuẹ ohu ahụn sụọ rị ọrụn imẹ ndị ile rị e mẹni wẹ.
1CO.12.7	Osolobuẹ ye onyẹ-onyẹ oyiye o gi a ghọsị ikẹn Mmọn-nsọ, kẹni o gi ẹ yeni ndị ụka ile ẹka. 
1CO.12.8	Mmọn-nsọ ye onyẹ ohu oyiye igi amamihiẹn e ku; Mmọn-nsọ ohu hụ yezikwọ onyẹ ọzọ oyiye o gi ku oku ịhịan e gi marịn ihiẹn ọ marịnlẹni. 
1CO.12.9	Mmọn-nsọ ohu hụ yezikwọ onyẹ ọzọ okukwe; Mmọn-nsọ hụ yezikwọ onyẹ ọzọ oyiye ịzụọ-emu lẹ ọrịa, 
1CO.12.10	yezikwọ onyẹ ọzọ oyiye ịrụn ọrụn-atụmẹnya, ye onyẹ ọzọ oyiye izi ozi Osolobuẹ, ye onyẹ ọzọ oyiye o gi a marịn ụdị mmọn rị ọrụn, yezikwọ onyẹ ọzọ oyiye ịsụ-asụsụ rị ichẹn-ichẹn, yezikwọ onyẹ ọzọ oyiye ịnaye oku. 
1CO.12.11	Mmọn-nsọ ohu hụ, ịya e mẹ ihiẹn ndịnị ile; o yesọnmẹ onyẹ-onyẹ oyiye ọ chọ n'o ye ẹ.
1CO.12.12	Ẹhụ ohu nwọn mkpamkpa ẹhụ bu ọda, kanị mkpamkpa ndị hụ ile bu ọda wụhụ ẹhụ ohu. Ẹrịra k'ọ rịzị ẹhụ Kraịstị. 
1CO.12.13	Makẹni, Osolobuẹ gha ẹka Mmọn ohu bu ẹnyi ile che ẹhụ ohu, kẹ ndị Ju kẹ ndị ọzọ, kẹ igbọn kẹ ndị nwọn enwẹn wẹ, mẹ ẹnyi ile rarị Mmọn ohu ahụn.
1CO.12.14	Ẹghẹẹ, ẹhụ ẹlẹ mkpamkpa ohu sụọ, kanị mkpamkpa bu ọda rọ. 
1CO.12.15	Ụkụ sị, “Makẹni ẹlẹ m ẹka, arị m ẹhụ,” o gikọ ọhụn wụbehi mkpamkpa ẹhụ. 
1CO.12.16	Ntịn sị, “Makẹni ẹlẹ m ẹnya, arị m ẹhụ,” o gikọ ọhụn wụbehi mkpamkpa ẹhụ. 
1CO.12.17	Omẹni ẹhụ ile te wụ ẹnya-ẹnya, kẹ nkẹ o gi nụ ihiẹn? Omẹni ẹhụ ile te wụ ntịn-ntịn, kẹ nkẹ o gi nụ ishin? 
1CO.12.18	Kanị k'o dọn nwan rị, Osolobuẹ e gigụọ ẹka a dọnmẹsọnmẹ mkpamkpa ile rị ẹhụ k'o dọn chọ a. 
1CO.12.19	Omẹni wẹ ile wụ mkpamkpa ohu, elebe nkẹ ẹhụ a rị? 
1CO.12.20	K'o dọn nwan rị, ẹhụ ohu sụọ rọ kanị mkpamkpa ẹhụ bu ọda. 
1CO.12.21	Ẹnya as'ẹka sị ẹka, “Onwọnni ihiẹn m gi i e mẹ!” Isi as'ẹka sị ụkụ, “Onwọnni ihiẹn m gi i e mẹ!” 
1CO.12.22	Kama, mkpamkpa ẹhụ ndị nọkẹ sị wẹ ka alụlụa, uwẹ wụ ndị rịkẹnmẹkẹdẹ mkpa ẹhụ. 
1CO.12.23	Mkpamkpa ẹhụ ndị ahụn ẹnyi e weri ni enwọn wẹ ọghọ kẹ ẹnyi e yedẹ ọghọ pụ-ichẹn; mkpamkpa ndị hụn furulẹni ẹnya e legha kẹ ẹnyi kadẹ ọhụnma e kpumẹ, amamgbe wẹ a hụn wẹ.
1CO.12.24	Kanị mkpamkpa ẹhụ ndị ahụn nwọn ọghọ achọkanị ụdị idọnmẹ-ọhụnmanị. Ẹnịna kẹ Osolobuẹ dọnmẹ ẹhụ: o we ọghọ kanị ye mkpamkpa ndị nọ kẹ sị arị wẹ mma ẹnya, 
1CO.12.25	makẹ nkebe gha a rị ẹhụ, kama, nị mkpamkpa ọwụlẹ hụn ụzọ e lepụ ibe wẹ ẹnya ahanmahan. 
1CO.12.26	Omẹni mkpamkpa ohu nwọn nsọngbu, wẹ ile e buru nsọngbu hụ; ọ bọ mkpamkpa ohu, wẹ ile e sọn ẹ ghọghọ.
1CO.12.27	Ụnụ ile wụ ẹhụ Kraịstị. Onyẹ-onyẹ imẹ ụnụ wụsọnmẹ mkpamkpa rịn'a.
1CO.12.28	Imẹ ndị ụka, Osolobuẹ e tumẹgụọ ndị rị ichẹn-ichẹn: nke ibuzọ wụ ndị-ozi pụ-ichẹn; nke ẹbụọ wụ ndị-amụma lẹ ndị e zi ozi Osolobuẹ; nke ẹtọ wụ ndị-nkuzi; ndị ọzọ wụ ndị a rụn ọrụn-atụmẹnya, ndị a zụọ emu, ndị e yeni ndị ọzọ ẹka, ndị nwọn oyiye ịkị-ọkịkị lẹ ndị a sụ asụsụ rị ichẹn-ichẹn.
1CO.12.29	Ịhịan ile wụ ndị-ozi pụ-ichẹn? Ịhịan ile wụ ndị-amụma Osolobuẹ e zi ozi? Ịhịan ile wụ ndị-nkuzi? Ịhịan ile a rụn ọrụn-atụmẹnya? 
1CO.12.30	Ịhịan ile nwọn oyiye ịzụọ-emu? Ịhịan ile a sụ asụsụ ichẹn-ichẹn? Ịhịan ile a naye oku?
1CO.12.31	A chọ nị nwan oyiye ndị kanị. Kanị, nị m ghọsị ụnụ ụzọ ahụn kachanrịnnị.
1CO.13.1	Omẹni m'a sụ asụsụ ile, kẹ asụsụ ịhịan kẹ asụsụ ndị mmọn-ozi, bụ e nwọn m ihiẹn-ọsụsụọ, m wụhụ ẹgogo mọbụ okpokoro ogbogoro rị a zụn ụzụn!
1CO.13.2	O mẹdẹ ni m nwọn oyiye m gi e bu amụma e zi ozi Osolobuẹ, nwọnzikwọ oyiye m gi a ghọta ihiẹn ile mini lẹ hụn m gi a marịnchanrịn ihiẹn ile; ọsụọn'a nị m nwọn okukwe ile, nwọndẹ hụn m gi a saẹka e bupụ ugu ọnọdị a bụ enwọn m ihiẹn-ọsụsụọ, onwọnni ihiẹn m wụ!
1CO.13.3	Ọsụọn'a nị m wechanrịn ihiẹn ile m nwọn ye ndị igbẹnnyẹ, ọ sụọkwọn'a nị e kweridẹ m nị wẹ kpọ m ọkụn yeni okukwe m kẹni m gi ẹ nyan isi, omẹni enwọn m ihiẹn-ọsụsụọ, onwọnni erere o bannị m!
1CO.13.4	Ihiẹn-ọsụsụọ nwọn ndidin; ihiẹn-ọsụsụọ e mẹ ẹfọma; ara nị ẹnya fụ a; ara nyan isi; ara pache.
1CO.13.5	Ihiẹn-ọsụsụọ a gbaye ịhịan; ara chọ nke-ẹ nke-ẹ; ara bukẹnrin olulu; ihiẹn-ọsụsụọ ara gụntọ eje-ihiẹn wẹ e mẹ ẹ. 
1CO.13.6	Eje-ihiẹn ara sụọ ihiẹn-ọsụsụọ — ezioku kẹ ọ ghọghọnị.
1CO.13.7	Onwọnni ihiẹn a gụ ihiẹn-ọsụsụọ ndụn, ara nwọnbehi okukwe, ara nwọnbehi olilẹnya, ndụn ndidin ara gụ a.
1CO.13.8	Ihiẹn-ọsụsụọ k'a rị jẹnrin ejẹn. Kanị, o mẹ nke ibu-amụma lẹ izini Osolobuẹ ozi, nị wẹ bighọ; o mẹ nke asụsụ ichẹn-ichẹn, wẹ k'e bi; o mẹ nke amamihiẹn, o k'e bi.
1CO.13.9	Ogẹnni, ẹnyi amarịnzuni; amụma ẹnyi e bu lẹ ozi ẹnyi e zini Osolobuẹ ezuni. 
1CO.13.10	Kanị hụn zu oke bịa, hụn zulẹni oke a la. 
1CO.13.11	Kẹ m rị nwata, m'e ku kẹ nwata, m'e ro iroro kẹ nwata, m'a tụ iroro kẹ nwata. A karagụ m, m nọ la obibi nwata tọ. 
1CO.13.12	Ogẹnni ẹnyi a hụn bishi-bishi nọkẹ onyẹ rị e lee ughegbe
1CO.13.13	Ihiẹn ẹtọ rịnị wụ okukwe, olilẹnya lẹ ihiẹn-ọsụsụọ, kanị, hụn kachanrịnnị wụ ihiẹn-ọsụsụọ.
1CO.14.1	A chụ nị nwan ihiẹn-ọsụsụọ.
1CO.14.1	A chọkẹnmẹ ni oyiye Mmọn-nsọ — tụmadụ ịgwapụ ịhịan uche Osolobuẹ. 
1CO.14.2	Makẹni onyẹ rị a sụ asụsụ ọzọ rị a gwa Osolobuẹ, ẹlẹ ịhịan, makẹni onwọnni onyẹ rị a ghọtan'a. Ọ rị e ku oku imẹ-mmọn ịhịan marịnlẹni. 
1CO.14.3	Kanị, hụn rị a gwapụ wẹ uche Osolobuẹ rị a gwa ịhịan, e mẹ okukwe wẹ e sue, a gba wẹ umẹ, a kasị wẹ obi. 
1CO.14.4	Hụn rị a sụ asụsụ ọzọ rị a gba enwẹn ẹ umẹ. Kanị, hụn rị a gwapụ wẹ uche Osolobuẹ rị a gba ịhịan ile rị ụka umẹ.
1CO.14.5	M chọ nị ụnụ ile nwọn oyiye ịsụ-asụsụ ichẹn-ichẹn. Kanị hụn m ka a chọ wụ nị ụnụ a gwapụ ịhịan uche Osolobuẹ. Onyẹ rị e ku uche Osolobuẹ ka onyẹ rị a sụ asụsụ ọzọ, mmanị ịhịan naye oku kẹni ndị ụka gi ẹ sue.
1CO.14.6	Umunẹ m, lee n'ẹ nwan: m bịa ebe ụnụ rị, nị a sụma m asụsụ ọzọ, nanị o dọn bannị ụnụ erere? Mmanị m gwapụ ụnụ ihiẹn Osolobuẹ ghọsị m mọbụ ihiẹn ụnụ marịnlẹni mọbụ zi ụnụ ozi Osolobuẹ zi mọbụ kuzi ụnụ ihiẹn?
1CO.14.7	Ẹrịra k'ọ rịzịdẹ ihiẹn-egu ghalẹni e kwọn, nọkẹ ẹkpịrị lẹ ụbọ: omẹni eyeni wẹ olu we ẹnya, nanị ịhịan a dọn ghọta ihiẹn wẹ rị a kpọ? 
1CO.14.8	Opi-agha ye olu welẹni ẹnya, onyẹ k'e kọnrin agha? 
1CO.14.9	Ẹrịrazịkwọ, ụnụ gi asụsụ ịhịan marịnlẹni ku oku, nanị w'a dọn ghọta? O k'a nọ kẹ sị ufere kẹ ụnụ rị a gwa.
1CO.14.10	W'a ra rụ ụka a, olu ichẹn-ichẹn rị elu ụwa abarahịghọ bụ onwọnni hụn nwọnlẹni ihiẹn wẹ gi ẹ e ku. 
1CO.14.11	O mẹ nwan nị aghọtanị m olu rị e kuni, ọ k'a rị m kẹ otumunyẹ, mmẹ nwẹn a nọ kẹ otumunyẹ ebe olu hụ rị. 
1CO.14.12	Ẹrịrazịkwọ, ebe ụnụ rị e mẹ oku oyiye Mmọn-nsọ, lịlịma nị nwan a wụ ọkaa imẹ oyiye ndị hụn e mẹ ụka e sue.
1CO.14.13	Ya wụ, onyẹ hụn a sụ asụsụ ọzọ, ya rịọma Chuku, kẹni ọ saẹka a naye oku. 
1CO.14.14	Makẹni, m gi asụsụ m marịnlẹni mẹ ekpere, mmọn m hụ e mẹ ekpere, kanị onwọnni hụn uche m rị a rụn. 
1CO.14.15	Kị m'e mẹ nwan? M k'e gi mmọn m kpe ekpere, e gizi m uche m kpe ekpere m k'a ghọta; m k'e gi mmọn m bụ ẹbụ, e gizi m uche m bụ hụn m k'a ghọta. 
1CO.14.16	Omẹni ẹlẹ ẹrịra, i gi mmọn ị ja Osolobuẹ mma, nanị ogbori a dọn nwan sị “Isẹẹ!” bụ ọ marịn ihiẹn ị rị e ku? 
1CO.14.17	Ikẹnkwọ y'a jaghọ Osolobuẹ mma k'o furu bụ onwọnni onyẹ o yeni ẹka.
1CO.14.18	A kpanmịn m Osolobuẹ nị mmẹ ka ụnụ ile oyiye asụsụ ichẹn-ichẹn e nwọn; 
1CO.14.19	kanị, imẹ ụka, ọ ka m mma nị m ku mkpụrụ-oku isẹn m ghọta, gi kuzi ndị ọzọ, karị igi asụsụ ọzọ ku mkpụrụ-oku nnụ-uku iri. 
1CO.14.20	Umunẹ m, erolẹ ni iroro kẹ ụmụẹka! O mẹ nke imẹ-njọ, a wụ nị ụmụẹka, kanị, o mẹ nke iroro, e ro ni iroro kẹ ndị ka-ẹhụ. 
1CO.14.21	Ẹkụkwọ-nsọ sị,
1CO.14.21	“Ndị asụsụ ọzọ,
1CO.14.21	lẹ ọnụ itumunyẹ
1CO.14.21	kẹ m k'e gi gwa ndịnị oku;
1CO.14.21	kanị ẹlẹ wẹ k'e gọnkwọ m tan ntịn.
1CO.14.21	Ya kẹ Osolobuẹ ku.”
1CO.14.22	Ya wụ, ndị kwerilẹni kẹ wẹ gi asụsụ ọzọ a ghọsị ẹka Osolobuẹ, ẹlẹ ndị kwerigụnị; kanị, “Osolobuẹ sị” kẹ wẹ gi a gwa ndị kwerini oku, ẹlẹ ndị kwerilẹni.
1CO.14.23	O mẹ nwan nị ụka ile zu, nị ịhịan ile a sụma asụsụ ichẹn-ichẹn, onyẹ marịnlẹni ẹnya ihiẹn ndịnị mọbụ onyẹ kwerilẹni banhan, o kukọ nị ẹra rị a pụ ụnụ?! 
1CO.14.24	Kanị omẹni ịhịan ile hụ e kupụ uche Osolobuẹ, onyẹ hụn kwerilẹni mọbụ onyẹ marịnlẹni ẹnya ihiẹn ndịnị banhan, ihiẹn ọ rị a nụ ọnụ ịhịan ile a mama a ikpe, mẹ ẹ jụma enwẹn ẹ njụ; 
1CO.14.25	ihiẹn rị a obi a pụha ifọn. Ọ kụnị Osolobuẹ isi alị, ye Osolobuẹ ọghọ, sị, “Ezioku-ezioku, Osolobuẹ rị imẹ igunrun ụnụ!”
1CO.14.26	Umunẹ m, kị ẹnyi e mẹ nwan?
1CO.14.26	Ụnụ zu, onyẹ-onyẹ nwọn ihiẹn ọ k'a s'ẹka mẹ: ikẹnkwọ ẹbụ rọ; ikẹnkwọ nkuzi, ikẹnkwọ ihiẹn Osolobuẹ ghọsị ịhịan, ikẹnkwọ ịsụ-asụsụ ọzọ, ikẹnkwọ ịnaye oku: e mẹ ni ihiẹn ile k'o dọn buli okukwe ịhịan elu. 
1CO.14.27	Omẹni wẹ k'e gi asụsụ ọzọ zi ozi, ya wụrụ madụ ẹbụọ — ọ karị ẹka, madụ ẹtọ. Wẹ ku ẹ onyẹ-ohu onyẹ-ohu. Kanị onyẹ sikọ d'a naye oku k'a rịrịrị a. 
1CO.14.28	Omẹni onyẹ k'a naye oku arịa, onyẹ te k'a sụnị ya gba nkịtịn imẹ ụka; ya gwama enwẹn ẹ lẹ Osolobuẹ oku imẹ obi.
1CO.14.29	Madụ ẹbụọ mọbụ ẹtọ wẹ zi ụka ozi Osolobuẹ zi wẹ: ndị họdụnị wẹ gọn ntịn, e lele ihiẹn wẹ rị e ku.
1CO.14.30	Omẹni Osolobuẹ a ghọsị onyẹ nọdị alị ihiẹn, onyẹ rị e ku oku ya kụsị.
1CO.14.31	Ụnụ ile k'a sa nwan ẹka e zi ozi Osolobuẹ sị ụnụ zi — onyẹ ohu, onyẹ ohu, ịhịan ile a mụnrụn ihiẹn, ọ gba ịhịan ile umẹ.
1CO.14.32	Ọzọzị, mmọn onyẹ amụma e zini Osolobuẹ ozi rị okpuru hụnyẹ — ọ k'a saẹka gba nkịtịn. 
1CO.14.33	Makẹni Osolobuẹ ẹlẹ Chuku isusu, kanị Chuku udọn lẹ usọnrọn k'ọ wụ.
1CO.14.33	Nọkẹ kẹ ẹnyi dọn e mẹ ẹ imẹ ụka ndị-nsọ ile, 
1CO.14.34	ikpoho wẹ gba nkịtịn imẹ ụka. M'a ra nị wẹ ku oku. Wẹ bu enwẹn wẹ che okpuru. Iwu e kuzighọ ẹrịra. 
1CO.14.35	Omẹni wẹ nwọn ajụjụ, wẹ ru ụlọ wẹ jụ di wẹ ya, makẹni ihiẹn ifẹnrẹn k'ọ wụ nị okpoho rị e ku oku imẹ ụka.
1CO.14.36	Ra ẹka ụnụ kẹ oku Osolobuẹ ghadẹ bidọn?! Ụnụ sụọ k'o ru ẹka?!
1CO.14.37	Onyẹ ọwụlẹ sị n'ọ wụ onyẹ-amụma e zini Osolobuẹ ozi, n'o ze eze imẹ mmọn, ya ku ezioku nị ihiẹnni m rị e deni ụnụ wụ ihiẹn Onyẹ-nwọnni-ẹnyi ku. 
1CO.14.38	Onyẹ sị ẹlẹ ezioku, ya nwẹn ẹlẹ onyẹ ezioku.
1CO.14.39	Umunẹ m, ibu amụma e zini Osolobuẹ ozi ya dụma ụnụ; kanị, egbọndọnkwọlẹ ni oyiye ịsụ-asụsụ ichẹn-ichẹn.
1CO.14.40	Kama, e gi ni usọnrọn e mẹ ihiẹn ile, e mẹ ẹ n'ọ la ẹnya.
1CO.15.1	Umunẹ m, m chọ nwan nị m nyanhannị ụnụ oziọma m zi ụnụ, hụn ụnụ nabanhan, hụn ụnụ turu nwan imẹ ẹ; 
1CO.15.2	oziọma ahụn Osolobuẹ gi rị a zụọpụha ụnụ, omẹni ụnụ e kwọnkẹnmẹghọ ozi hụ m zi ụnụ — mmanị ụnụ kwerihụ nke ọlaliwi.
1CO.15.3	Makẹni, ihiẹnni kachanrịn mkpa kẹ wẹ kuzi m; ịya kẹ mmẹ nwẹn kuzizi ụnụ: nị Kraịstị gi ufiri njọ ẹnyi nwụnhụn kẹ Ẹkụkwọ-nsọ dọn ku ẹ n'o k'a nwụn; 
1CO.15.4	nị wẹ li ẹ; nị Osolobuẹ weli ẹ nke akpọhịn ẹtọ kẹ Ẹkụkwọ-nsọ dọn ku ẹ n'o k'e weli ẹ; 
1CO.15.5	nị Kẹfasị wụ Pita a hụnghọ a k'o lihigụ; uwẹ Mmẹbụọ wụ ndị-ozi pụ-ichẹn nọzị hụn a.
1CO.15.6	Omẹgụ, ihiẹn karị madụ ọgụn-isẹn kwasị nnụ (500) kwerini rị ụzọ ohu nọ hụn a. Imẹrinmẹ wẹ hụkwọ nwan ndụn, kanị o nwọngụọ ndị ranhịnnị. 
1CO.15.7	Omẹgụzị Jemisi nọ hụn a; omẹgụzị ndị-ozi pụ-ichẹn ile nọ hụn a. 
1CO.15.8	Nke ikpanzụụn imẹ wẹ ile, mmẹ nwẹn nọzị hụn a: mmẹ hụn nọ kẹ nwa wẹ mụlẹni ẹgwa. 
1CO.15.9	Ezioku-ezioku, imẹ ndị ozi pụ-ichẹn ile, onwọnni onyẹ m han kẹ ya. Erudẹni m onyẹ w'a kpọ onyẹ-ozi pụ-ichẹn, makẹni m kpokpo ụka Osolobuẹ. 
1CO.15.10	Kanị, m wụ nwan ihiẹn m wụ ghahanị ẹfọma Osolobuẹ; bụ ẹfọma hụ o mẹni m alanị nwan iwi. Kaka! Mmẹ rụnkarịdẹ wẹ ile. Kanị, ẹlẹ mmẹ rụn a, ẹka Osolobuẹ hụn rị imẹ ndụn m rụn a. 
1CO.15.11	Ya wụ, ọsụọn'a nwan nị mmẹ zi mọbụ nị uwẹ zi, ọhụn wụ ozi ẹnyi e zi; ọhụn wụ ihiẹn ụnụ kweri.
1CO.15.12	O mẹ nwan nị ozi ẹnyi wụ nị Osolobuẹ gha ọnwụn weli Kraịstị, kị ụfọdụ imẹ ụnụ rị e kuni nị Osolobuẹ ewelikọ ndị nwụnhụnnị? 
1CO.15.13	Omẹni Osolobuẹ ara weli ndị nwụnhụnnị, ya wụ nị Kraịstị aghanị ọnwụn lihi; 
1CO.15.14	omẹni Osolobuẹ ewelini Kraịstị, ya wụ nị ozi ẹnyi zi enwọn ihiẹn ọ wụ, okukwe ụnụ enwọnzikwọnị ihiẹn ọ wụ. 
1CO.15.15	Ya wụzị nị ẹnyi rịdẹ nwan e buokin Osolobuẹ ọnụ. Makẹni ẹnyi e kugụọ nị Osolobuẹ a ghagụọ ọnwụn weli Kraịstị, bụ o welin'ẹ, omẹni ezioku rọ nị ara weli ndị nwụnhụnnị. 
1CO.15.16	Omẹni Osolobuẹ ara weli ndị nwụnhụnnị, ya wụ nị o welini Kraịstị; 
1CO.15.17	omẹni Osolobuẹ ewelini Kraịstị, ya wụ nị okukwe ụnụ wụ ihiẹn la iwi; ya wụ nị ụnụ rịkwọ nwan imẹ njọ ụnụ; 
1CO.15.18	ya wụ nị nke ndị nke Kraịstị nwụnhụngụnị a gụgụọ. 
1CO.15.19	Omẹni olilẹnya elu-ụwanị sụọ kẹ ẹnyi nwọn imẹ Kraịstị, nke ẹnyi kachanrịn nke ndị ọzọ rị elu-ụwa njọ.
1CO.15.20	Kanị, ezioku rịn'a wụ nị Osolobuẹ a ghagụọ ọnwụn weli Kraịstị, gi ẹ họnrin ihiẹn-ugbo ibuzọ o wepụha imẹ ndị nwụnhụnnị, gi ẹ ghọsị kẹ ndị họdụnị k'e jẹn.
1CO.15.21	Makẹni, ebe o mẹ ni ẹka onyẹ ohu kẹ ọnwụn ghaha, ịgha ọnwụn lihi ghahazị ẹka onyẹ ohu. 
1CO.15.22	Makẹni, kẹ ịhịan ile dọn a nwụnhụn makẹni wẹ lẹ Adam wụ ohu, ẹrịra kẹ ịhịan ile a dọn gha ọnwụn lihi makẹni wẹ lẹ Kraịstị wụ ohu. 
1CO.15.23	Kanị, o ru onyẹ o lihi, o ru onyẹ o lihi: Kraịstị wụ onyẹ ibuzọ, mkpụrụ-ibuzọ; Kraịstị bịazị, ndị nke ẹ e lihi. 
1CO.15.24	Ọhụn mẹgụ, njẹndemẹ ogẹn e ru, hụn Kraịstị jẹnkọ d'e gi bu alị-eze lẹ ọkịkị ile che ẹka Chuku-Nẹdi, o mẹrichanrịngụ ọkịkị ile lẹ onyẹ ọwụlẹ rị a kịnị lẹ onyẹ ọwụlẹ ikẹn ọwụlẹ rị ẹka a. 
1CO.15.25	Makẹni, Kraịstị k'a kịrịrị d'e ru mgbe o bugụ ndị-iṅẹnrẹn ẹ ile che okpuru ụkụ a. 
1CO.15.26	Eṅẹnrẹn ikpanzụụn o k'e tikpọ wụ ọnwụn. 
1CO.15.27	Makẹni, “Osolobuẹ e bugụọ ihiẹn ile che okpuru ụkụ a.” Ya kẹ Ẹkụkwọ-nsọ ku. Kanị, omẹni Ẹkụkwọ-nsọ sị, “Ihiẹn ile rị okpuru ụkụ a” o wechanrịn ẹnya nị Osolobuẹ, hụn bu ihiẹn ile che okpuru ụkụ a arị ndị o buche okpuru ẹ.
1CO.15.28	Osolobuẹ bugụ ihiẹn ile che okpuru Kraịstị Nwa a, ogẹn hụ, Nwa a lẹ enwẹn ẹ a bịa d'a rịzịkwọ okpuru Osolobuẹ hụn bu ihiẹn ile che ẹ okpuru — kẹni Chuku wụrụ ihiẹn ile ẹnya onyẹ ọwụlẹ, wụrụ onyẹ ihiẹn ile rị okpuru ẹ.
1CO.15.29	Omẹni Osolobuẹ ara weli ndị nwụnhụnnị, kị ndị ịhịan rị e mẹdọnni ndị nwụnhụnnị mirin-Chuku? Omẹni Osolobuẹ ara weli ndị nwụnhụnnị, kẹ ịhịan rị e mẹdọnni ni wẹ mirin-Chuku? 
1CO.15.30	Kị ẹnyi rị a nịnị nwan ọnwụn a kpọ ẹnyi ihun ogẹn ile? 
1CO.15.31	M'a nwụnhụn ụhụọhịn ile! Umunẹ m, ezioku rọ — k'o dọn wụrụzịkwọ ezioku nị m gi ụnụ a nyan isi imẹ Jesu Kristi Di-nwọnni ẹnyi. 
1CO.15.32	Omẹni olilẹnya ịhịan-mmaka sụọ, olilẹnya ndụnnị sụọ, kẹ m gi kweri lụsọn eje-anụ ndị hụ ọgụn imẹ alị Ẹfẹsọsụ, elee erere k'ọ bannị m?
1CO.15.32	O mẹ nwan nị Osolobuẹ ara weli ndị nwụnhụnnị,
1CO.15.32	“Nị ẹnyi ri nwan, ra —
1CO.15.32	makẹni o ru eki,
1CO.15.32	ẹnyi a nwụnhụn!”
1CO.15.33	Mba!! Anịzịlẹ ni wẹ e dufie ụnụ: “Eje-ọgbọ e wiwi ezi-omumẹ!”
1CO.15.34	Tẹnhin ni nwan nwọnrin uche; ụnụ e mẹbehi njọ, nị ụfọdụ imẹ ụnụ amarịn Osolobuẹ, kaka! M rị e ku ọnwan kẹni ifẹnrẹn mẹ ụnụ.
1CO.15.35	Kanị, ịhịan k'a jụma, sị, “Nanị w'e weli ndị nwụnhụnnị? Elee ẹhụ kẹ wẹ k'e gi bịa
1CO.15.36	Onyẹ-nzuzu! Ihiẹn ị kụnye alị ara rị pupụha, mmanị ọ nwụnhụngụ anwụnhụngụ. 
1CO.15.37	Ọzọzị, ị kụn ihiẹn, ẹhụ ichẹn k'o jẹnkọ d'e gi pupụha, ọ nọkọ kẹ mkpụrụ ọka-witi mmaka mọbụ mkpụrụ ọzọ hụn ị kụnye, 
1CO.15.38	kama, Osolobuẹ e ye ẹ ẹhụ Osolobuẹ chọ; o ye mkpụrụ ọwụlẹ ẹhụ nke ẹ. 
1CO.15.39	Ẹhụ ile ẹlẹ ohu: nke ịhịan rị ichẹn; nke anụmanụ rị ichẹn; nke nnụnụ rị ichẹn; nke azụn rị ichẹn. 
1CO.15.40	O nwọn ihiẹn ndị rị igwere, o nwọn ihiẹn ndị rị elu-ụwa; ndị rị igwere anọnị kẹ ndị rị elu-ụwa. 
1CO.15.41	Ẹnyanwụn rị ichẹn; ifọn rị ichẹn; kokisẹ rị ichẹn. Kokisẹ rịzị ichẹn-ichẹn — wẹ ile ẹlẹ ohu.
1CO.15.42	Ẹrịra kẹ ndị nwụnhụnnị k'a dọn lihi: ẹhụ hụn e rehini kẹ wẹ gi nwụnhụn, kanị hụn wẹ k'e gi lihi ara rehi; 
1CO.15.43	ụya e ri ẹhụ wẹ gi nwụnhụn, kanị ọghọ jun hụn wẹ k'e gi lihi; ẹhụ nwọnlẹni ikẹn kẹ wẹ gi nwụnhụn, kanị ẹhụ nwọn ikẹn kẹ wẹ k'e gi lihi; 
1CO.15.44	ẹhụ mmaka kẹ wẹ gi nwụnhụn, kanị ẹhụ imẹ-mmọn
1CO.15.45	Ẹrịra kẹ wẹ de ẹ imẹ Ẹkụkwọ-nsọ, sị, “Ịhịan ibuzọ hụn wụ Adam họ̀nrin onyẹ rị ndụn,” kanị Adam ikpanzụụn e họnrin mmọn e ye ndụn.
1CO.15.46	Kanị ẹlẹ hụn imẹ-mmọn bu ụzọ bịa, kama, hụn wụ ịhịan-mmaka bu ụzọ bịa, o sọn hụn imẹ-mmọn hụ. 
1CO.15.47	Onyẹ ibuzọ hụ gha ụwanị bịa, onyẹ wẹ gi ẹjan mẹmẹ rọ; hụn-ẹbọ gha elu-igwee bịa. 
1CO.15.48	Kẹ onyẹ hụ wẹ gi ẹjan mẹmẹ rị, ẹrịra kẹ ndị wẹ gi ẹjan mẹmẹ rị; kẹ onyẹ gha elu-igwee bịa rị, ẹrịra kẹ ndị wụ nke elu-igwee rịzịkwọ. 
1CO.15.49	Kẹ ẹnyi dọn nwan yi onyẹ nke ẹjan, ẹrịra kẹ ẹnyi k'a dọnzi yi onyẹ nke elu-igwee.
1CO.15.50	Umunẹ m, ihiẹn m rị a gwa ụnụ wụ nị ẹhụ-lẹ-ẹdeke asakọ ẹka banye Alị-eze Osolobuẹ; ihiẹn a nwụnhụnnị enwọnrinkọ ihiẹn ghalẹni a nwụnhụn.
1CO.15.51	Gọn ni ntịn: nị m gwa ụnụ ihiẹn-omimini: ẹlẹ ẹnyi ile k'a nwụnhụn, kanị, ẹnyi ile jẹnkọ d'e nwọnhutọ! 
1CO.15.52	O k'e mẹ idẹnmizi: ozigbo-ozigbo, imẹ njụbe-ẹnya ohu, hụn wẹ gihụ gbu opi ikpanzụụn! Makẹni, hụn opi hụ gihụ han, ndị nwụnhụnnị k'e gi ẹhụ ghalẹni a nwụnhụn lihi; ẹnyi ndị rị ndụn e nwọnhutọ. 
1CO.15.53	Makẹni, ẹhụ ẹnyini e rehini k'e nwọnhutọrịrị họnrin hụn ghalẹni e rehi; ẹhụ ẹnyini a nwụnhụnnị k'e nwọnhutọrịrị họnrin hụn ghalẹni a nwụnhụn.
1CO.15.54	Ogẹn ẹhụnị e rehini e gi họnringụ ihiẹn ghalẹni e rehi, ẹhụnị a nwụnnị e họnringụ ihiẹn ghalẹni a nwụnhụn, ọ wụrụ nị ihiẹn wẹ de imẹ Ẹkụkwọ-nsọ e mẹgụọ: nị
1CO.15.54	“E mẹriọlẹ wẹ ọnwụn,
1CO.15.54	nke ẹ a gụgụọ!
1CO.15.55	Euu ọnwụn!
1CO.15.55	Elebe kẹ mmẹri i rị nwan?
1CO.15.55	Euu ọnwụn!
1CO.15.55	Elebe kẹ ihiẹn i gi e gbu rị nwan?”
1CO.15.56	Ihiẹn ọnwụn gi e gbu wụ njọ; ikẹn njọ wụ Iwu.
1CO.15.57	Kanị ekele ya rịnị Osolobuẹ, hụn e ye ẹnyi mmẹri ghahanị Di-nwọnni-ẹnyi wụ Jesu Kristi! 
1CO.15.58	Ezi umunẹ m, turu ni nwan; emẹhunmẹlẹ ni; a rụn nị ọrụn Di-nwọnni-ẹnyi a rụnwaye, ebe ụnụ marịn nị ọrụn ụnụ rụn imẹ Di-nwọnni-ẹnyi alakọ iwi.
1CO.16.1	Nị ẹnyi ku nwan oku ihiẹn wẹ rị a tụnị ndị nke Osolobuẹ rị Jerusalẹm. Mẹ ni ihiẹnni m gwa ụka rịsọnmẹ Ẹgbẹrẹ Galeshịa mẹ: 
1CO.16.2	ụhụọhịn ibuzọ imẹ izuka, onyẹ-onyẹ imẹ ụnụ y'a gha ihiẹn Osolobuẹ ye ẹ e wepụha, e dọnmẹ — amamgbe m'a bịa ụnụ a tụma ihiẹn. 
1CO.16.3	M bịa nwan, e we m ẹhụhụọ-ozi ye ndị ụnụ hanpụha, e zi m wẹ bu oyiye ụnụ shi Jerusalẹm. 
1CO.16.4	Omẹni ọ hụghọ mma nị mmẹ lẹ enwẹn m jẹn, e sọnjẹn wẹ m.
1CO.16.5	M lala d'a hụn ụnụ, m ghagbarịgụ Masẹdonia, makẹni m bu ẹ obi nị m k'a ghaha Masẹdonia. 
1CO.16.6	Ikẹnkwọ e sọn m ụnụ nọye mọbụ a nọdịchanrịndẹ m ogẹn oyi
1CO.16.7	Achọnị m nị m bịa kikẹnni makẹni achọnị m nị m hụnhụ ụnụ ghafe, makẹni, m chọ nị, m bịa, a nọye m, omẹni Di-nwọnni-ẹnyi a nịghọ m.
1CO.16.8	Kanị m k'a rị Ẹfẹsọsụ d'e ru ogẹn Mmẹmmẹ Pẹntikọsụ, 
1CO.16.9	makẹni ezigbo oghere m'e gi rụnpụha ihiẹn a pụhagụọnị m, ọsụọn'a nị ndị rị e mẹ ịhịan uke bu ọda.
1CO.16.10	Omẹni Timoti a bịaghọ, mẹkwọ nị obi ru ẹ alị imẹ igunrun ụnụ, makẹni ọrụn Di-nwọnni-ẹnyi ahụn m rị a rụn kẹ ya nwẹn rị a rụn. 
1CO.16.11	Onyẹ ọwụlẹ elegberikwọl'a. Du n'ẹ ụla udọn lẹ ndọnkwa, kẹni ọ bịa d'e kunrun m — nị m rị a tụ ẹnya ya lẹ umunẹ ẹnyi ndị ahụn. 
1CO.16.12	Nke nwẹnẹ ẹnyi wụ Apolọsụ, a rịọkẹnmẹgụọ m'a n'o sọnhẹn umunẹ ẹnyi ndị ọzọ hụ d'a hụn ụnụ, kanị o ke chọ n'ọ bịa. Ọ hụn efe, n'ọ bịaghọ.
1CO.16.13	Dọnrin ni ẹnya; turukẹnmẹ ni imẹ okukwe Kraịstị; turu ni ọhụnma-ọhụnma; kakẹnmẹ ni. 
1CO.16.14	Gi ni ihiẹn-ọsụsụọ e mẹ ihiẹn ile.
1CO.16.15	Umunẹ m, dodo ni, makẹni ụnụ a marịnghọ nị ikpụlọ Stẹfanasị wụ ndị ibuzọ kwerini Jesu Ẹgbẹrẹ Akaya lẹni e wepụhagụọ wẹ enwẹn wẹ nị w'e yeni ndị nke Osolobuẹ ẹka, 
1CO.16.16	m rị a sị ụnụ humẹni ndị nọ ẹrịra isi, wẹ lẹ ndị ile rịzị a rụn ọrụn Osolobuẹ, a rụnshi ẹ ikẹn.
1CO.16.17	Ọbịbịa Stẹfanasị lẹ Fọtunatusu lẹ Akayakusu a sụọka m, makẹni a bịadọngụọnị wẹ ụnụ ile. 
1CO.16.18	A gbagụọ wẹ m umẹ, gi ẹ gbazị ụnụ nwẹn umẹ. A gbaye ni nwan ndị nọ ẹnịna.
1CO.16.19	Ụka ndị rị Ẹgbẹrẹ Eshịa e zi ekele ụnụ. Akwila lẹ Priska
1CO.16.20	Umunẹ ẹnyi ile rị ebeni e zi ekele. Dide ni ibe ụnụ odide rị nsọ.
1CO.16.21	Mmẹ wụ Pọlụ gi ẹka m de ekeleni.
1CO.16.22	Ịbụ-ọnụ ya rịnị onyẹ ọwụlẹ ihiẹn Di-nwọnni-ẹnyi ghalẹni a sụọ!
1CO.16.22	Di-nwọnni-ẹnyi, bịa!
1CO.16.23	Ẹfọma Di-nwọnni-ẹnyi wụ Jizọsị ya nọyeni ụnụ.
1CO.16.24	M nwọn ihiẹn-ọsụsụọ ụnụ ile imẹ Kraịstị wụ Jesu.
2CO.1.1	Mmẹ wụ Pọlụ de Ẹkụkwọ-ozini. M wụ onyẹ-ozi pụ-ichẹn Kraịstị Jizọsị ghahanị uche Osolobuẹ. Mmẹ lẹ Timoti nwẹnẹ ẹnyi gba de Ẹkụkwọ-ozini. Ndị ụka Osolobuẹ rị alị Kọrẹntị kẹ ẹnyi rị e dejẹnn'ẹ, uwẹ lẹ ndị nsọ ile wẹ ile gba rị Ẹgbẹrẹ Akaya
2CO.1.2	Ẹfọma lẹ udọn hụn gha ẹka Osolobuẹ Nẹdi ẹnyi lẹ Di-nwọnni-ẹnyi wụ Jizọsị Kraịstị bịa ya rịnị ụnụ.
2CO.1.3	Ọjịja-mma ya rịnị Chuku, Nẹdi Di-nwọnni-ẹnyi wụ Jizọs Kraịstị. Nẹdi omikẹn lẹ Chuku hụn a kasị ịhịan obi ọda-ọda k'ọ wụ; 
2CO.1.4	ọ kasị ẹnyi obi imẹ nsọngbu ẹnyi ile, kẹni ẹnyi saẹka e gi obi ọ kasị ẹnyi nwẹn a kasị ndị ọzọ rị imẹ nsọngbu ọwụlẹ obi. 
2CO.1.5	Makẹni, kẹ ẹnyi dọn a ta afụnfụn ọda-ọda makẹ Kraịstị, ẹrịra kẹ Osolobuẹ dọnzikwọ a kasị ẹnyi obi ọda-ọda ghahanị Kraịstị.
2CO.1.6	Omẹni nsọngbu rị a bịanị ẹnyi, wẹ rị e gi ẹ a rụn ihiẹn wẹ gi a kasị ụnụ nwẹn obi lẹ ihiẹn wẹ gi a zụọpụha ụnụ; omẹni wẹ rị a kasị ẹnyi obi, wẹ rịzị e gi ẹ a kasị ụnụ nwẹn obi ebe ụnụ nọ e welụa obi alị e dingbu afụnfụn ohu hụ ẹnyi rị a ta. 
2CO.1.7	Ẹnyi egibehikwọn'a nwan dọn nị ụnụ k'e mẹ ọhụnma imẹ ihiẹn Osolobuẹ. Makẹni, ẹnyi a marịnghọ nị kẹ ụnụ dọn e sọn ẹnyi a ta afụnfụn, ẹrịra kẹ ụnụ dọnzi e sọn ẹnyi e nwọnhẹn nkasị-obi.
2CO.1.8	Umunẹ m, ẹnyi chọ nị ụnụ marịn nị ẹnya hụn ẹnyi ihiẹn imẹ Ẹgbẹrẹ Eshịa: wẹ sọngbu ẹnyi ọda-ọda, karịdẹ hụn ẹnyi saẹka din, nke wụ nị ẹnyi erodẹni nị ẹnyi k'a hụn isi. 
2CO.1.9	Ezioku, ẹnyi te ro ni a magụọ wẹ ẹnyi ikpe-ọnwụn. Ihiẹnni mẹ amamgbe ẹnyi e gi enwẹn ẹnyi dọn ẹnya karị igi Osolobuẹ hụn e weli ndị nwụnnị dọn ẹnya.
2CO.1.10	Ịya gbapụha ẹnyi eje-ọnọdị hụ te k'e gbuni ẹnyi. Ọ k'a rị a gbapụha ẹnyi. Ịya kẹ ẹnyi rị e lee ẹnya n'o k'a gbapụhazị ẹnyi — 
2CO.1.11	ụnụ gha e gi ekpere e yeni ẹnyi ẹka. Ogẹn ahụn, ndị bu ọda e gi ufiri ẹnyi a kpanmịn Osolobuẹ yeni ihiẹn o gi ẹfọma mẹni ẹnyi gi za ekpere ndị bu ọda.
2CO.1.12	Ihiẹn ẹnyi gi a nyan isi wụ ọnwan: nị ịhọrị ẹnyi rị a shịanị ẹnyi ẹri nị ẹnyi gi obi rị ọchan lẹ ezioku Osolobuẹ bi obibi ẹnyi imẹ ụwa, tụmadụ ẹgbata ẹnyi lẹ ụnụ; nị ẹnyi egini amamihiẹn ụwa bi, kanị eyemẹka Osolobuẹ. 
2CO.1.13	Makẹni, ẹnyi ara deni ụnụ ihiẹn ọwụlẹ karị hụn k'a nị ụnụ gụn lẹ hụn k'a nị ụnụ ghọta; m hụkwọ nwan e lee ẹnya nị ụnụ k'a ghọtachanrịn ẹnyi 
2CO.1.14	kẹ ụnụ dọn nwan ghọta ẹnyi ẹkẹrẹ. Ẹghẹẹ, makẹni ụnụ a ghọtagụọ nị ụnụ k'a saẹka gi ẹnyi nyan isi Ụhụọhịn Di-nwọnni-ẹnyi wụ Jizọsị nọkẹ kẹ ẹnyi nwẹn a dọn gi ụnụ nyan isi Ụhụọhịn ahụn.
2CO.1.15	Ọhụn we m ẹnya haịn m te gi sị m k'a bịagụzị d'a hụn ụnụ, kẹni ọ wụrụnị ụnụ ngọzi nke mgbe ẹbụọ. 
2CO.1.16	M te chọ nị m bịa d'a hụn ụnụ m jẹnkọnị Masẹdonia lẹ m kinkọzịnị, mmẹ lẹ ụnụ nọdịgụ, ụnụ e du m ụla m jẹnkọnị Judia.
2CO.1.17	Kẹ m ku ẹ nị m lala alala, m gidẹ nwan obi-ẹbụọ ku ẹ ra? Ra m'e mẹdẹ nwan kẹ ndị ụwa, a sị, “ẹghẹẹ” lẹ “mba,” mgbe ohu? 
2CO.1.18	Kaka! K'o dọn mẹni Osolobuẹ wụ onyẹ-ezioku, ẹrịra k'o dọn wụrụ ezioku nị oku ẹnyi a gwa ụnụ emẹtuni “ẹghẹẹ lẹ mba” nke onyẹ e ku ẹbụọ. 
2CO.1.19	Makẹni Nwa Osolobuẹ wụ Jesu Kristi hụn mmẹ lẹ Sivanọsụ wụ Saịlasị lẹ Timoti zi ụnụ ozi ẹ ẹlẹ onyẹ a sị “ẹghẹẹ,” a sị “Mba;” ihiẹn rị imẹ ẹ ogẹn ile wụ “ẹghẹẹ.” 
2CO.1.20	Makẹni, imẹ ẹ kẹ nkwa Osolobuẹ ile nọ e mẹzuchanrịn, a wụ “ẹghẹẹ.” Ya haịn ẹnyi gi a sị, “Isẹẹ” ghahanị Jesu Kristi, e gi ẹ e ye Osolobuẹ ọghọ. 
2CO.1.21	Osolobuẹ lẹ enwẹn ẹ wụ onyẹ e mẹ ẹnyi lẹ ụnụ e turu ọhụnma imẹ Kraịstị; ịya tumẹ ẹnyi, 
2CO.1.22	ye ẹnyi ahịma a ghahanị ibu Mmọn-nsọ a che imẹ obi ẹnyi, gi ẹ họnrin mbi ihiẹn ile o k'e mẹni ẹnyi.
2CO.1.23	M rị a kpọ Osolobuẹ n'ọ shịagbu m ẹri omẹni ẹlẹ makẹ m gha a jụgbọka ụnụ haịn m gilẹni bịazị Kọrẹntị. 
2CO.1.24	Arị m e gi oku ọjụgbọnị m rị e ku e ku nị ẹnyi nwọn e ku ihiẹn ụnụ gi okukwe ụnụ e mẹ. Kama, m gi ẹ e ku nị ẹnyi lẹ ụnụ gba a rụn kẹni ụnụ hụn ụzọ e nwọn ịghọghọ nị ụnụ turu ọhụnma imẹ okukwe.
2CO.2.1	Ya haịn m gi sị enwẹn m nị ẹlẹ m k'a bịazị, makẹ ọbịbịa m gha e buhẹni ụnụ ụfụ. 
2CO.2.2	Makẹni, m mẹ nwan ụnụ ihiẹn ụfụ, onyẹ k'e mẹzi ẹfọ sụọ m ụsụọ? Ụnụ m mẹgụ ihiẹn ụfụ? 
2CO.2.3	Ihiẹn m gi deni ụnụ ẹhụhụọ-ozi hụ m de wụ amamgbe m'a bịa, ụnụ nwẹn, hụn nkẹ e mẹ m ghọghọ, e mẹ m ihiẹn k'a fụnị m. Makẹni, a marịnghọ m ụnụ ile ọhụnma-ọhụnma, nị, m ghọghọma, ụnụ ile a ghọghọma. 
2CO.2.4	Ẹkwan lẹ ụfụ rị m obi kẹ m gi de ẹkụkwọ-ozi hụ. Edeni m'ẹ n'ọ fụ ụnụ, kanị m de ẹ ni ụnụ marịn nị ụnụ rị m obi ọda-ọda.
2CO.2.5	Omẹni o nwọn onyẹ mẹ ihiẹn ụfụ, ẹlẹ mmẹ sụọ k'o mẹ ẹ, kanị o nwọnghọ k'o dọn mẹ ezioku nị ụnụ ile k'o mẹ ẹ. M sị nị “o nwọnghọ k'o dọn mẹ ezioku” makẹni achọnị m nị m kpọyekẹnmẹ ẹ ọkụn. 
2CO.2.6	Afụnfụnnị ụnụ ile gba ye hụnyẹ e higụọ a. 
2CO.2.7	Gbagharị n'a nwan, gba a umẹ, amamgbe ọ fụ a ghafe okẹn, ndụn a gụ a. 
2CO.2.8	Dodo ni nwan, ghọsịzịn'a ihiẹn-ọsụsụọ ụnụ.
2CO.2.9	Lee ni ihiẹn haịn m gi de ẹkụkwọ-ozi hụ: m de ẹ nị m gi ẹ lele ụnụ, marịn kẹ ụnụ k'e mẹchanrịn ihiẹn ile m sị ụnụ mẹ.
2CO.2.10	Onyẹ ụnụ gbagharị, a gbagharịgụọ m'a. Ihiẹn m gbagharị — omẹni o nwọnghọ ihiẹn m gbagharị — a gbagharịgụọ m idẹnya Kraịstị makẹ ufiri ụnụ, 
2CO.2.11	kẹni ẹnyi gi ẹ gbọndọn Ekwensụ, amamgbe ọ tụnarịn ẹnyi ihiẹn rị mma, makẹni ẹnyi a marịnghọ ẹro ẹ.
2CO.2.12	Ogẹn m gi pụha Trasị kẹni m zi oziọma Kraịstị, m nọ hụn nị Di-nwọnni-ẹnyi a kpọpụgụọnị m ụzọ m'e gi rụn'a ọrụn ebẹhụ. 
2CO.2.13	Kanị, obi eruni m alị makẹni ahụnnị m Taịtọsụ wụ nwẹnẹ m imẹ Kraịstị ebẹhụ. Ya m nọ sị wẹ nọdị ọhụnma, m nọ jẹnmẹ Masẹdonia.
2CO.2.14	Kanị ekele ya rịnị Osolobuẹ — makẹni o yesọnmẹ ẹnyi mmẹri okpuru Kraịstị ebe-lẹ-ebe ẹnyi jẹn, e gi ẹnyi e mẹ ishin-ọma ozi Kraịstị e kungbarị ebe ile. 
2CO.2.15	Makẹni, ebe Osolobuẹ rị, ishin Kraịstị kẹ ẹnyi wụ ebe ndị rị e nwọn nzụọpụha rị lẹ ebe ndị lakọ iwi rị. 
2CO.2.16	Ebe ndị lakọ iwi rị, ẹnyi rị e shin ishin e gbuni; ebe ndị rị e nwọn nzụọpụha rị, ẹnyi rị e shin ishin e ye ndụn. Onyẹ k'a sa ẹka mẹ ihiẹn ndịnị? 
2CO.2.17	Ẹnyi anọnị kẹ ndị bu ọda rị e ghoro oku-Chuku nọkẹ sị ibu-afịa rọ; kama, rịkẹ ndị rị imẹ Kraịstị, ẹnyi gi obi rị ọchan e ku kẹ ndị Chuku zi, ndị nọ idẹnya Chuku e ku.
2CO.3.1	Ẹnyi rịdẹ nwan a ja enwẹn ẹnyi mma ra? Ẹnyi rịdẹ nwan ndị wẹ e deye ẹhụhụọ nị ụnụ hụn ụzọ nabanhan wẹ mọbụ ndị ụnụ k'e deyerịrị hụn wẹ e gi nabanhan wẹ ra? 
2CO.3.2	Mba! Ụnụ lẹ enwẹn ụnụ wụ ẹhụhụọ-ozi Osolobuẹ lẹ enwẹn ẹ deye ẹnyi, hụn o deye imẹ obi ẹnyi, hụn ịhịan ile marịn lẹ hụn ịhịan ile a gụn. 
2CO.3.3	Ihiẹn wẹ a hụn ebe ụnụ rị a ghọsị nị ụnụ wụ ẹhụhụọ-ozi Kraịstị de, hụn ọ gha ẹka ẹnyi zihẹ. Ẹlẹ hụn wẹ gi pẹni de, kanị hụn wẹ gi Mmọn-nsọ Osolobuẹ de — Osolobuẹ hụn rị ndụn; ẹlẹ hụn wẹ deye ibe ọmụma — rịkẹ Iwu mbụ ahụn, kanị hụn wẹ deye obi ịhịan.
2CO.3.4	Ẹrịra kẹ obi ruhan ẹnyi alị ihun Osolobuẹ makẹ Kraịstị. 
2CO.3.5	Ẹlẹni o nwọn hụn ẹnyi saẹka mẹ hụn ẹnyi k'a sị n'ọ gha ẹka ẹnyi bịa; Osolobuẹ haịn ẹnyi gi a saẹka. 
2CO.3.6	Osolobuẹ mẹ ẹnyi gi wụrụ ndị ma rụn ọrụn nkwerigbama ọhụnnị, ẹlẹ nke Iwu wẹ de ede, kanị nke Mmọn-nsọ. Makẹni Iwu wẹ de e gbu egbu, kanị Mmọn-nsọ e ye ndụn.
2CO.3.7	Ofufe mbụ hụ e gbuni, ofufe wẹ deye ọmụma mmaka, e nwọnghọ ọghọ. Omẹni o nwọn ọghọ nke wụ nị ndị Izrẹlụ asanị ẹka ledẹ Mozizi ẹnya ihun makẹni ọghọ a, hụn fapụnị hụn rị Mozizi ẹhụ rị e gbukepụ, 
2CO.3.8	ofufe hụnnị wẹ gha ẹka Mmọn-nsọ e fe akakọ a nwan ọghọ e nwọn ọhụnma-ọhụnma?
2CO.3.9	Omẹni ofufe hụ wẹ gi a ma ịhịan ikpe e nwọnghọ ọghọ, ya wụ nị ofufe hụnnị wẹ gi a kpọ ịhịan onyẹ ezi-omumẹ k'a ka a ọghọ e nwọn, ka a ọhụnma-ọhụnma!
2CO.3.10	Ezioku rị n'a wụ nị ofufe nwẹn te nwọn ọghọ mbụ enwọnzi nwan ọghọ, kaka, makẹni hụn ka ọghọ e nwọn e kpumẹgụọ a.
2CO.3.11	O mẹ nwan nị nkwerigbama mbụ hụ tọlẹni lẹ ofufe rịn'a e nwọnghọ ọghọ, ya wụnị nke ọhụnnị hụn sikọ d'a rị jẹnrin ejẹn ka a ọghọ e nwọn ọhụnma-ọhụnma!
2CO.3.12	Makẹni ẹnyi nwọn olilẹnya nọ ẹnịna, ẹnyi e ku, e kushi ikẹn; 
2CO.3.13	ẹnyi anọnị kẹ Mozizi gi ẹkwa kpumẹ ihun, amamgbe ndị Izrẹlụ a hụn ebe ọghọ ahụn rị e gbukeni nọ fapụchanrịn. 
2CO.3.14	Eziẹ, wẹ kpùmẹ nghọta wẹ ekpumẹ ogẹn hụ. D'e rukwọ nwan tannị, wẹ gha a gụn mọbụ e gọn ntịn ebe wẹ rị a gụn Ẹkụkwọ-nkwerigbama akan hụ ẹkwa hụ kpumẹhụkwọ uche wẹ — makẹni imẹ Kraịstị sụọ kẹ wẹ nọ e wepụ a. 
2CO.3.15	Ẹghẹẹ, d'e rukwọ nwan tannị, ogẹn ọwụlẹ wẹ gi a gụnnị wẹ Iwu Mozizi, ẹkwa hụ e kpumẹchanrịn uche wẹ. 
2CO.3.16	Kanị, ịhịan rogharị buruhẹ Di-nwọnni-ẹnyi, o wepụ a ẹkwa hụ kpumẹ uche ẹ. 
2CO.3.17	“Di-nwọnni-ẹnyi” ahụn wẹ rị e ku oku ẹ wụ Mmọn-nsọ: ebe ọwụlẹ Mmọn Di-nwọnni-ẹnyi rị, ebẹhụ kẹ ịhịan nọ e weri enwẹn ẹ. 
2CO.3.18	Ẹnyi ile wẹ kpupụgụ ẹkwa hụ ihun rị nwan e legha ọghọ Di-nwọnni-ẹnyi nọkẹ onyinyọn rị imẹ ughegbe; wẹ hụ e nwọnhutọ ẹnyi, e mẹ ẹnyi a rị kẹ Onyẹ ẹnyi rị e legha, e nwọn ọghọ a e nwọnwaye. Ihiẹnni gha ẹka Di-nwọnni-ẹnyi hụn wụ Mmọn-nsọ a bịa.
2CO.4.1	Ebe o mẹ ni omikẹn Osolobuẹ kẹ ẹnyi gha nwọnhẹn ọrụnnị, ndụn ara gụ ẹnyi. 
2CO.4.2	Ẹnyi a jụgụọ ihiẹn-ifẹnrẹn ndị hụ ịhịan e zuemẹ; ẹnyi ara mẹ ẹro mọbụ tụ ntụ ye oku Osolobuẹ. Kama, ẹnyi hụ e kuchanrịn ezioku k'ọ nọ, e gi ẹ e we enwẹn ẹnyi a ghọsị ịhịan ile idẹnya Osolobuẹ, kẹni wẹ e gi akpakalị obi wẹ e lele kẹ ẹnyi nọ.
2CO.4.3	Omẹni echẹn kẹ oziọma ẹnyi rị e zi zueri ezueri, ndị rị a la iwi sụọ k'o zueri ẹnya. 
2CO.4.4	Mmọn rị a kị ụwanị e kẹnkingụọ ẹnya ndị kwerilẹni, amamgbe w'e legha ukpẹ oziọma rị a ghọsị wẹ banyeni onyẹ Kraịstị wụ; Kraịstị hụn o mẹ ni onyẹ hụnn'a a hụngụọ Osolobuẹ. 
2CO.4.5	Makẹni ẹlẹ oku ẹnyi lẹ enwẹn ẹnyi kẹ ẹnyi rị e ku; ozi ẹnyi wụ nị Kraịstị wụ Jizọsị wụ Di-nwọnni-ẹnyi, nị ẹnyi nwẹn wụ idibo ụnụ makẹ ufiri Jizọsị. 
2CO.4.6	Makẹni, Osolobuẹ hụn sị, “Ukpẹ ya nwunmẹ ebe ishi rị” e nwun nwangụọ nwan imẹ obi ẹnyi hụn ẹnyi gi saẹka legha ọghọ Osolobuẹ ihun Kraịstị.
2CO.4.7	Kanị Osolobuẹ buche ọrụn oziọmanị rị okẹn mkpa imẹ ẹnyi, ẹnyi ndị wụhụ ite-ụrụa
2CO.4.8	W'e mẹshi ẹnyi ikẹn ụzọ ile, kanị w'a ra saẹka gweriẹn ẹnyi; ihiẹn a gba ẹnyi ngharị-ẹnya, kanị ara karị ẹnyi ẹka; 
2CO.4.9	wẹ hụ e kpokposọnmẹ ẹnyi, kanị Osolobuẹ ajụkwọnị ẹnyi tọ; w'a kụtu ẹnyi, kanị ẹnyi ara nwụnhụn. 
2CO.4.10	Ẹnyi hụ e sọn Jesu a nwụn ogẹn ile kẹni w'e gi ndụn ẹnyi rị a marịn nị Jesu rị ndụn. 
2CO.4.11	Makẹni, ọnwụn hụ a kpọ ẹnyi ihun ogẹn ile makẹ ufiri Jizọsị, kẹni wẹ gi ẹhụ ẹnyini jụ n'ọ nwụnkọ a hụn nị Jizọsị rị ndụn. 
2CO.4.12	Ya wụ nị ọnwụn rị ọrụn ẹhụ ẹnyi, kanị, ndụn k'ọ rị a rụnpụha imẹ ụnụ.
2CO.4.13	Makẹni ẹnyi nwọnzi okukwe ohu ahụn wẹ ku oku ẹ imẹ Ẹkụkwọ-nsọ, sị, “M kweri ekweri, ya haịn m gi ku ihiẹn m ku,” ẹnyi nwẹn kwerizi ekweri, ya haịn ẹnyi gi e ku oku-Chuku ẹnyi rị e ku. 
2CO.4.14	Makẹni, ẹnyi a marịnghọ nị Osolobuẹ hụn gha ọnwụn weli Jesu Di-nwọnni-ẹnyi jẹnkọ d'e welizi ẹnyi k'o dọn weli Jesu, wẹhẹ ẹnyi lẹ ụnụ ihun ẹ.
2CO.4.15	Wẹ ile wụ n'ọ rịnị ụnụ mma, kẹni ndị ẹfọma Osolobuẹ rị e ru ẹka hụn ụzọ e buwaye ọda, ekele rị a bịanị Osolobuẹ a waye.
2CO.4.16	Ndụn agụkọ nwan ẹnyi: ọsụọn'a nị ẹhụ rị a kpọ ẹnyi nkụn, ẹnyi hụ e nwọnwaye ndụn ọhụn imẹ-mmọn ụhụọhịn-ụhụọhịn. 
2CO.4.17	Makẹni, ẹnyi jẹnkọ d'e gi ẹkẹrẹ afụnfụnnị ghalẹni e bie ẹnyi rị a ta ogẹnni nwọnrin ọghọ itẹbitẹ ọnụ ghalẹni a saẹka e ku hụn Osolobuẹ jẹnkọ d'e ye ẹnyi. 
2CO.4.18	Ẹghẹẹ, makẹni ẹnyi arị e lee ihiẹn ẹnya e legha, kanị ihiẹn ẹnya ghalẹni e legha; makẹni ihiẹn ẹnya e legha k'a gharị, kanị ihiẹn ẹnya ghalẹni e legha k'a rị jẹnrin ejẹn.
2CO.5.1	Makẹni ẹnyi a marịnghọ nị wẹ tikpọ ẹhụ ẹnyini, ọdụnị ẹnyi bi imẹ ẹ imẹ ụwanị, ẹnyi e nwọnghọ ụlọ Osolobuẹ tụn, ụlọ wẹ gilẹni ẹka tụn hụn rị imẹ elu-igwee, ụlọ hụn k'a rị jẹnrin ejẹn. 
2CO.5.2	Imẹ ọdụnị ẹnyi rị kikẹnni, ẹnyi hụ a sụn udẹn, ọ hụ a gụn ẹnyi ọda-ọda nị wẹ yimẹ ẹnyi ẹhụ ẹnyi ahụn, ụlọ ẹnyi ahụn rị elu-igwee — 
2CO.5.3	ebe o mẹ ni ẹnyi yirigụ a, ẹnyi emẹkọ ndị gba ọtọ. 
2CO.5.4	Makẹni, hụnnị ẹnyi rịkwọ imẹ ẹhụnị, imẹ ọdụnị, ẹnyi hụ a sụn udẹn makẹni ibu rị a nyịn ẹnyi. Ẹlẹni ẹnyi chọ nị ẹnyi gba ọtọ, kama, ẹnyi chọ nị wẹ yimẹzi ẹnyi hụn-ẹbọ ahụn, kẹni ndụn luepụ hụn a nwụnhụnnị, weri ọnọdị a. 
2CO.5.5	Onyẹ rị a rụnnị ẹnyi ihiẹnni wụ Osolobuẹ. O yegụọ ẹnyi Mmọn-nsọ n'ọ wụrụ mbi o gi ghọsị n'o k'e mẹ ẹ.
2CO.5.6	Obi e ru nwan ẹnyi alị ogẹn ile, ọsụọn'a nị ẹnyi a marịnghọ nị hụnnị ẹnyi rịkwọ ụlọnị wụ ẹhụ ẹnyi, ẹnyi arị ebe Di-nwọnni-ẹnyi rị, 
2CO.5.7	makẹni ihiẹn ẹnyi kweri imẹ Kraịstị kẹ ẹnyi gi e bi, ẹlẹ ihiẹn ẹnya ẹnyi rị e legha. 
2CO.5.8	Ẹghẹẹ, obi e ru ẹnyi alị, nke wụ nị ọ kadẹ ẹnyi mma nị ẹnyi gha imẹ ẹhụnị pụ, laburu Di-nwọnni-ẹnyi d'a nọdị ụlọ ẹnyi rị ebe ọ rị. 
2CO.5.9	Ufiri ẹ, ẹnyi a lịlịma nị ẹnyi e mẹ ihiẹn a sụọ a ụsụọ ogẹn ile, kẹ ẹnyi rị ndụn imẹ ẹhụnị wụ ụlọ ẹnyi kẹ ẹnyi arị. 
2CO.5.10	Makẹni ẹnyi ile k'a pụha ihun Oche okinkin-ikpe Kraịstị n'o kin ẹnyi ikpe, kẹni onyẹ-onyẹ narịn ụgwọ ihiẹn ọ rụn k'ọ rị imẹ ẹhụnị — kẹ mma kẹ njọ.
2CO.5.11	Egun Di-nwọnni-ẹnyi haịnkwọ ẹnyi gi a rịọ ịhịan ile sọnmẹ ẹ. Osolobuẹ a marịnghọ ẹnyi ọhụnma-ọhụnma; e gighọ m'a dọn nị ụnụ nwẹn a marịnzịghọ ẹnyi imẹ obi ụnụ.
2CO.5.12	Ẹlẹ ẹnyi rịzị a sị nị ẹnyi a rịka mma! Mba. Ẹnyi rị e ye ụnụ ihiẹn ụnụ e kwọndọn ẹka gi ẹnyi nyan isi, kẹni ụnụ saẹka shịarị ndị gi ihiẹn ẹnya e legha a nyan isi karị ihiẹn rị ịhịan obi.
2CO.5.13	Makẹni, omẹni ẹnyi e mẹ kẹ ndị uche wẹ zulẹni, ufiri Osolobuẹ rọ; omẹni ẹnyi e mẹ kẹ ndị uche wẹ zu oke, ufiri ụnụ rọ. 
2CO.5.14	Ihiẹn-ọsụsụọ Kraịstị rị e nu ẹnyi, makẹni o wegụọ ẹnyi ẹnya nị, ebe o mẹ ni onyẹ ohu a nwụnhụngụọnị ịhịan ile ọnwụn, ya wụ nị ịhịan ile a nwụnhụngụọ. 
2CO.5.15	Ọ nwụnnị ịhịan ile ọnwụn kẹni ndị rị ndụn bibehini enwẹn wẹ, kama, nị wẹ e bini onyẹ hụ gi ufiri wẹ nwụnhụn, Osolobuẹ e gizi ufiri wẹ weli ẹ.
2CO.5.16	Onwọnzini nwan onyẹ ẹnyi e gi ẹnya-ịhịan mmaka e lee. Ọsụọn'a nị ẹnyi te gi ẹnya-ịhịan mmaka e lee Kraịstị mbụ, ẹnyi ara gizi ẹnya-ịhịan mmaka e lee ẹ. 
2CO.5.17	Ya wụ, onyẹ rị imẹ Kraịstị a wụrụọlẹ onyẹ wẹ kedọnzi; ihiẹn akan a gharịgụọ; lee ẹ, ihiẹn ile e họnringụọ nke ọhụn!
2CO.5.18	Ihiẹnni ile gha ẹka Osolobuẹ bịa, onyẹ hụn gi Kraịstị dọnzi ẹgbata ẹnyi lẹ ịya, we ọrụn idọnzi-ẹgbata ye ẹnyi. 
2CO.5.19	Ya wụ nị Osolobuẹ rị imẹ Kraịstị e dọnzi ẹgbata ya lẹ ụwa, ara gizi njọ wẹ e sọn wẹ, o we ozi idọnzi-ẹgbata ahụn che ẹnyi ẹka zisọnmẹ. 
2CO.5.20	Ndị-nnọkin ẹnya Kraịstị kẹ ẹnyi wụ nwan, Osolobuẹ gi ẹnyi a rịọ ụnụ; ẹnyi rị nwan a rịọdọnni Kraịstị: dodo ni, “Kinhẹn ni d'e kunrun Osolobuẹ!” 
2CO.5.21	Osolobuẹ gi ufiri ẹnyi gi Kraịstị mẹlẹni njọ họnrin onyẹ mẹ njọ, kẹni ẹnyi gha ẹka a họnrin ndị ezi-omumẹ ẹnya Osolobuẹ.
2CO.6.1	Makẹni ẹnyi lẹ Osolobuẹ gba a rụn, ẹnyi rị nwan a rịọ ụnụ: dodo ni, anịlẹ ni ẹfọma Osolobuẹ rugụ ụnụ ẹka la iwi. 
2CO.6.2	Makẹni Osolobuẹ sị,
2CO.6.2	“K'o ru ogẹn furuni,
2CO.6.2	e gọnghọ m ụnụ ntịn;
2CO.6.2	k'o ru ụhụọhịn nzụọpụha,
2CO.6.2	m yeni ụnụ ẹka.”
2CO.6.2	Lee n'ẹ, kikẹnni wụ ogẹn hụ furuni! Lee n'ẹ, tannị wụ ụhụọhịn nzụọpụha!
2CO.6.3	Onwọnni onyẹ ẹnyi e butọnị uke, amamgbe ịhịan a hụn ihiẹn w'e gi kọrịanị ọrụn ẹnyi rị a rụnnị Osolobuẹ. 
2CO.6.4	Mba. Imẹ ihiẹn ile, ẹnyi a ghọsịchanrịn nị ẹnyi wụ ndị-ọrụn Osolobuẹ: ghahanị idingbu ihiẹn ile, ghahanị nsọngbu lẹ afụnfụn lẹ eje-ọnọdị ichẹn-ichẹn e kunrunni ẹnyi; 
2CO.6.5	ghahanị ili lẹ mkpịnsịn wẹ e gbu ẹnyi; ghahanị ngan w'a tụ ẹnyi lẹ ọkpụkpụ w'a kpụ ẹnyi e gbu; ghahanị ọlụgbu ẹnyi a lụgbu enwẹn ẹnyi lẹ ụran ẹnyi e chu lẹ ẹgụn ẹnyi e din; 
2CO.6.6	ghahanị idọnmẹ obi ẹnyi ọchan lẹ amamihiẹn, ndidin lẹ igi ẹka rị mma e sọn ịhịan lẹ obibi Mmọn-nsọ rị a kị; ghahanị ihiẹn-ọsụsụọ gha akpakalị obi pụha; 
2CO.6.7	ghahanị iku ezioku lẹ ikẹn Osolobuẹ rị e sọnni ẹnyi lẹ ibu ihiẹn-ọgụn Osolobuẹ sụọ ẹka-nni lẹ ẹka-ekpẹn; 
2CO.6.8	ghahanị mgbaye w'e ye ẹnyi lẹ olegberi w'e legberi ẹnyi; ghahanị ikuja oku ẹnyi lẹ mma w'a ja ẹnyi; ghahanị iweri ẹnyi kẹ ndị-ndufie bụ ndị ezioku kẹ ẹnyi wụ; 
2CO.6.9	ghahanị ịwụ ndị wẹ marịnlẹni bụ a marịngụọ wẹ ẹnyi ọhụnma-ọhụnma; ghahanị ịrị kẹ ndị rị a nwụnhụnnị, ka lee ẹ nwan, ẹnyi hụ ndụn! Ẹghẹẹ, ẹnyi a ghọsị a ghahanị nị ẹnyi hụkwọ ndụn ọsụọn'a nị w'e ye ẹnyi afụnfụnnị ile a ta, 
2CO.6.10	ghahanị nị ẹnyi a ghọghọ ogẹn ile ọsụọn'a nị ihiẹn ẹkwan e mẹ ẹnyi ogẹn ile; ghahanị ịrị kẹ ndị igbẹnnyẹ bụ ẹnyi e mẹ ndị bu ọda a wụrụ ịdanfịn; ghahanị ịrị kẹ ndị nwọnlẹni ihiẹn ọwụlẹ bụ ihiẹn ile wụ nke ẹnyi.
2CO.6.11	Ẹnyi a shịapụgụọ nị ụnụ ndị Kọrẹntị ẹfọ! Ụnụ a hụnchanrịngụọ k'ọ rị ẹnyi obi. 
2CO.6.12	Ẹnyi arị e zuemẹni ụnụ ẹfọ, kanị ụnụ e zuemẹ nke ụnụ. 
2CO.6.13	M rị nwan a rịọ ụnụ kẹ ụmụ m: mẹ ni ni m kẹ m dọn mẹni ụnụ: shịapụ nị nwan ẹfọ.
2CO.6.14	Anịlẹ ni wẹ kpagbama ụnụ lẹ ndị kwerilẹni ntụtụ ohu. Elee mmẹkọ kẹ ezi-omumẹ lẹ eje-obibi nwọndẹ? Elee mmẹkọ kẹ ukpẹ lẹ ishi nwọn? 
2CO.6.15	Kị Kraịstị lẹ Ekwensụ gi? Kị onyẹ kwerini lẹ onyẹ kwerilẹni gi? 
2CO.6.16	Kị Ụlọ-nsọ Osolobuẹ lẹ mmọn gi?
2CO.6.16	Ẹnyi wụ Ụlọ-nsọ Osolobuẹ, Chuku hụ rị ndụn, nọkẹ kẹ Osolobuẹ dọn ku ẹ, sị,
2CO.6.16	“M k'e biri imẹ wẹ,
2CO.6.16	e jẹnhunmẹ imẹ igunrun wẹ.
2CO.6.16	M k'a wụrụ Chuku wẹ,
2CO.6.16	a wụrụ wẹ ndị nke m.”
2CO.6.17	Di-nwọnni-ẹnyi sị,
2CO.6.17	“Gha nị nwan imẹ igunrun wẹ pụha,
2CO.6.17	ụnụ a rị ichẹn;
2CO.6.17	emẹtụkwọlẹ ni ihiẹn rụnị ẹka:
2CO.6.17	ogẹn ahụn kẹ m'e gi nabanhan ụnụ;
2CO.6.18	a wụrụ m nẹdi ụnụ,
2CO.6.18	ụnụ a wụrụ ụmụ m ikẹnnyẹ lẹ ikpoho.
2CO.6.18	Ịya kẹ Osolobuẹ nwọn ikẹn ile ku.”
2CO.7.1	Ndị nke m, hụnnị Osolobuẹ kwe ẹnyi nkwa ndịnị, nị ẹnyi chanpụ enwẹn ẹnyi ihiẹn ile e mẹrụ ẹhụ lẹ mmọn, gi egun Osolobuẹ a rịchanrịn nsọ.
2CO.7.2	Shịapụnị nị ẹnyi ẹfọ, n'o nwọnni onyẹ ẹnyi mẹ eje-ihiẹn, onwọnni onyẹ ẹnyi wiwi, onwọnni onyẹ ẹnyi tụnarịn ihiẹn ẹ. 
2CO.7.3	Arị m e ku ihiẹnni nị m gi ma ụnụ ikpe; e kuọlẹ m'a mbụ nị ụnụ rị ẹnyi obi, hụn ẹnyi e gi sọn ụnụ nwụn mọbụ rị ndụn. 
2CO.7.4	Obi ru m alị banyeni ụnụ ọda-ọda; m'e gi ụnụ a dụ ẹka obi; ụnụ a gba m umẹ ọda-ọda; imẹ nsọngbu ẹnyi ile, m'e gi ufiri ụnụ a ghọghọ ọda-ọda.
2CO.7.5	Makẹni, kẹ ogẹn ẹnyi gi rudẹ Masẹdonia, ẹnyi ezuni ikẹn kaka; wẹ kpokpo ẹnyi azụụn ile: oku-lẹ-ụka fihunmẹ ẹnyi, egun e jun ẹnyi obi. 
2CO.7.6	Kanị Osolobuẹ, hụn a kasị ndị ndụn gụ obi nọ gi ọbịbịa Taịtọsụ kasị ẹnyi obi. 
2CO.7.7	Ẹlẹdẹ ọbịbịa a sụọ kasị ẹnyi obi, kanị ọ gwaghọ ẹnyi kẹ ọnọdị ụnụ dọn kasị a obi — ọhụn kasịzị ẹnyi obi. Makẹni, ọ gwa ẹnyi kẹ m dọn rị a da ụnụ, gwa ẹnyi kẹ eje-ihiẹn hụ mẹni dọn wutẹ ụnụ, gwazị ẹnyi nị ụnụ egini oku m gu egu! Ya kẹ m nọ ghọghọ ọda-ọda.
2CO.7.8	Ufiri ẹ, ọsụọn'a nị ihiẹn m de imẹ ẹhụhụọ-ozi ahụn a fụghọ ụnụ, akwanzịnị m nwan mmanị. E te kwanghọ m mmanị makẹni m hụn a nị e degụọ m ihiẹn fụ ụnụ ẹkẹrẹ ogẹn. 
2CO.7.9	M rị nwan a ghọghọ. Arị m a ghọghọ n'ọ fụghọ ụnụ, kanị, n'ọ fụghọ ụnụ hụn ụnụ gi rogharị — ya wụ nị ụnụ a nịghọ a fụ ụnụ ụdị hụn Osolobuẹ chọ. Ya wụ nị onwọnni nwan kẹ ẹnyi dọn rụ ụnụ ẹhụ. 
2CO.7.10	Makẹni, wẹ jụgbọ ịhịan nị hụnyẹ a nị a fụ a kẹ Osolobuẹ dọn chọ, o mẹ ẹ rohutọ — mmanị arịkọ a; kanị omẹni ize k'o ze hụnyẹ, ọnwụn k'o buhẹ. 
2CO.7.11	Makẹni ọ fụghọ ụnụ ụdị hụn Osolobuẹ chọ, ụnụ ahụnnị nwan kẹ imẹ-mma dọn rị a dụ ụnụ?! K'o dọn mẹ ụnụ kinrin ọnụ ụnụ! Kẹ eje-ihiẹn zehan ụnụ ize! K'o gbuhan ụnụ ẹhụ! Lee ihiẹn m rị a da ụnụ! Lee mbọ ile ụnụ gba! Lee afụnfụn ụnụ ye onyẹ hụn mẹfieni! Ụnụ a ghọsịchanrịngụọ nị ẹka ụnụ a rị ihiẹn mẹni.
2CO.7.12	Ọsụọn'a nwan nị m deni ụnụ ẹhụhụọ-ozi hụ, ẹlẹ onyẹ mẹ eje-ihiẹn mọbụ onyẹ wẹ mẹ eje-ihiẹn haịn m gi de ẹ. M de ẹ kẹni Osolobuẹ gi okuni ghọsịchanrịn ụnụ nị ẹnyi rị ụnụ obi nke-esi. 
2CO.7.13	O mẹgụọ nwan ndụn ban ẹnyi. Ẹlẹdẹ ọhụn sụọ, ẹnyi rịzị a ghọghọ makẹni ịghọghọ jun Taịtọsụ obi nị ụnụ ile e mẹgụọ ihiẹn obi gi ru ẹ alị! 
2CO.7.14	Ẹghẹẹ, ụnụ anịnị ifẹnrẹn mẹ m m gi gi ụnụ nyan isi ebe ọ rị. Isi ẹnyi nyan ebe Taịtọsụ rị e mẹgụọ nwan ezioku nọkẹ kẹ ihiẹn ile ẹnyi gwa ụnụ mbụ dọn wụrụ ezioku. 
2CO.7.15	Ihiẹn ụnụ hụ a sụọ a nwan karị k'ọ sụọ a mbụ, ọ gha a nyanhan kẹ ụnụ ile dọn humẹ isi lẹ egun lẹ ẹhụ ọmụma-nni ụnụ gi nabanhan a. 
2CO.7.16	M rị nwan a ghọghọ, makẹni obi ru m alị banyeni ụnụ.
2CO.8.1	Umunẹ, ẹnyi chọ nwan nị ụnụ marịn ẹfọma Osolobuẹ mẹni ụka rịsọnmẹ Ẹgbẹrẹ Masẹdonia: 
2CO.8.2	ọsụọn'a nị wẹ rị imẹ okẹn nsọngbu cheni ogbẹnnyẹ mgbeleke wẹ wụ, okẹn ịghọghọ wẹ nwọn imẹ Di-nwọnni-ẹnyi anịnị ụya wẹ rị imẹ ẹ gbọndọn wẹ, wẹ nọ ye, ye ọda-ọda!
2CO.8.3	M rị a shịanị wẹ ẹri nị wẹ gi uche wẹ ye kẹ ẹka wẹ han, yekarịdẹ! 
2CO.8.4	Wẹ rịọ ẹnyi ọda-ọda, sị ẹnyi mẹ ọhụnma hapụ wẹ nị wẹ sọn ndị ọzọ tụ ihiẹnni wẹ rị a tụnnị ndị ụka Osolobuẹ rị Jerusalẹm; 
2CO.8.5	ẹlẹdẹ kẹ ẹnyi ro: e bugụọ wẹ ụzọ we enwẹn wẹ ye Di-nwọnni-ẹnyi, ya wẹ nọ nwan we enwẹn wẹ ye ẹnyi nị uche Osolobuẹ rọ.
2CO.8.6	Ịya haịn nwan ẹnyi gi sị Taịtọsụ hụn bidọn ihiẹnni ya d'e yeni nwan ụnụ ẹka rụnpụ a. 
2CO.8.7	Kẹ ụnụ dọn nwan rị e nwọn ihiẹn ile mmagi-mmagi, kẹ okukwe kẹ oyiye oku-ọnụ kẹ amamihiẹn kẹ adụdụ kẹ ihiẹn-ọsụsụọ rị ẹgbata ẹnyi lẹ ụnụ, ẹrịra kẹ ẹnyi chọzị nị ụnụ mẹ ebe ọrụn-eyemẹkanị rị.
2CO.8.8	Ẹlẹ ni m rị e ye iwu, kama, m chọkọ nị m ghọsị ụnụ adụdụ ndị ọzọ nwọn, gi ẹ chọpụha kẹ ihiẹn-ọsụsụọ ụnụ nwọn wụ ezigbo ẹ. 
2CO.8.9	Makẹni, ụnụ a marịnghọ ẹfọma Onyẹ-nwọnni-ẹnyi wụ Jesu Kristi mẹ: nị, ọsụọn'a n'ọ wụ ọdanfịn, o gi ufiri ụnụ họnrin ogbẹnnyẹ kẹni ụnụ gi ogbẹnnyẹ o dan wụrụ ndị ịdanfịn.
2CO.8.10	Ndụnmọdụn m imẹ ihiẹnni wụ ọnwan: erere ụnụ rọ nị ụnụ rụnchanrịn nwan ọrụn-eyemẹkanị ụnụ lẹ enwẹn ụnụ ropụha akan-ahụn rụnma. 
2CO.8.11	Rụnchanrịn n'a nwan; gi ni nwan ihiẹn ụnụ nwọn rụnchanrịn a kẹ ụnụ dọn wepụha obi nị ụnụ rụn a isi-ibuzọ hụ. 
2CO.8.12	Makẹni, omẹni ịhịan wepụha obi ẹ ile n'o ye, hụn o nwọn kẹ wẹ e lee ẹnya a narịn a ya, ẹlẹ hụn o nwọnlẹni.
2CO.8.13	Ẹlẹ ni m chọ n'ọ rịnị ndị ọzọ nfe, mẹ ụnụ buru ibu. Kama, n'ọ wụrụ ahanmahan: 
2CO.8.14	ọda ụnụ nwọn nwan e gbọnni wẹ mkpa wẹ nwọn; o ruzi, ọda wẹ nwọn e gbọnni ụnụ mkpa; ọ wụrụ ahanmahan. 
2CO.8.15	Ẹrịra kẹ wẹ de ẹ imẹ Ẹkụkwọ-nsọ, nị
2CO.8.15	“Onyẹ hụn kpọnrin ọda enwọnkẹni;
2CO.8.15	nke onyẹ hụn kpọnrin ẹkẹrẹ emẹkẹni ẹkẹrẹ.”
2CO.8.16	Ekele ya rịnị Osolobuẹ hụn bu ọrịrịmma ụnụ che Taịtọsụ obi k'ọ dọn rị mmẹ nwẹn obi. 
2CO.8.17	Ọsụọn'a nị wẹ gwa a agwa d'a hụn ụnụ, ọ rịzịkwọ ya nwẹn n'o d'a hụn ụnụ. 
2CO.8.18	Ẹnyi zila ya lẹ nwẹnẹ ẹnyi hụ ndị ụka ile e ku oku ẹ ọhụnma ebe oziọma rị. 
2CO.8.19	Ẹlẹdẹ ọhụn sụọ, ụka ile gba tumẹ ẹ nị ẹnyi lẹ ya wịrị e jẹnhunmẹ imẹ ọrụn-eyemẹkanị ẹnyi gi e ye Di-nwọnni-ẹnyi lẹ enwẹn ẹ ọghọ, a ghọsịzị nị ẹnyi hụ e ro umunẹ ẹnyi.
2CO.8.20	Ẹnyi rị a kpachanpụ ẹnya makẹ ịhịan gha e gi oku oyiyeni hi-ogbe wẹ buche ẹnyi ẹka kọrịanị ẹnyi; 
2CO.8.21	ẹnyi rị e mẹ ẹ n'ọ rị mma, ẹlẹ ẹnya Di-nwọnni-ẹnyi sụọ, kanị, ẹnya ịhịan zị.
2CO.8.22	Ẹnyi zilazị nwẹnẹ ẹnyi ọzọ cheni wẹ. Ẹnyi e lelegụọ nwẹnẹ ẹnyini; ẹnyi a hụngụọ ezigbo adụdụ o gi a rụn ihiẹn bu ọda. Adụdụ a a wayegụọdẹ nwan makẹni obi ru ẹ alị ọda-ọda banyeni ụnụ.
2CO.8.23	O mẹ nke Taịtọsụ, mmẹ lẹ ịya gba a wị, mmẹ lẹ ya gbazị a rụnnị ụnụ; nke umunẹ ẹnyi ya lẹ wẹ wị, wẹ rị a nọkin ẹnya ụka ichẹn-ichẹn, wẹ rị e ye Kraịstị ọghọ. 
2CO.8.24	Gi ni nwan oghereni ghọsị ndịnị ihiẹn-ọsụsụọ lẹ ihiẹn ẹnyi rị e gini ụnụ a nyan isi, kẹni ndị ụka ile gi ẹ dọn.
2CO.9.1	Ọ rịkadẹni mkpa nị m deni ụnụ oku ihiẹn wẹ rị a tụnị ndị kwerini rị Jerusalẹm, 
2CO.9.2	makẹni a marịnghọ m n'ọ rịka ụnụ obi, e gigụọdẹ m ụnụ nyannị ndị Masẹdonia isi, sị wẹ nị “Ndị Akaya a kwademẹgụọlẹ kete akan-ahụn!” Oku ụnụ wẹ nụ a kpọtiẹngụọ imẹrinmẹ wẹ. 
2CO.9.3	Kanị m zilanị ụnụ umunẹ ẹnyi ndịnị, amamgbe isi ẹnyi gi ụnụ a nyan a wụrụ ihiẹn-mmaka ogẹnni. Kama, m chọ nị ụnụ kwademẹ, e che, kẹ m dọn gwa wẹ; 
2CO.9.4	amamgbe ndị Masẹdonia sọnhẹn m a hụn a nị ụnụ eke kwademẹ, ogẹn ahụn ifẹnrẹn e mẹgbu ẹnyi imẹ ihiẹnni, ọrịwụzị ụnụ lẹ enwẹn ụnụ! 
2CO.9.5	Ya haịn o gi rị m mkpa nị m zi umunẹ ẹnyi ndị hụ, nị wẹ bu ụzọ bịagụ d'e kunrun ụnụ, kwademẹchanrịn ihiẹn ile gbashịarị oyiyeni ụnụ kwe nkwa a, m kebe bịa; kẹni ọ wụrụ oyiye ụnụ gi ihiẹn ẹka ụnụ ye, ẹlẹni wẹ waye ụnụ ya olu.
2CO.9.6	Lee k'ọ nọ: onyẹ kụnlẹni ọda jẹnkọ d'a ghọrị hụn bulẹni ọda; onyẹ kụn ọda jẹnkọ d'a ghọrị hụn bu ọda. 
2CO.9.7	Onyẹ-onyẹ ya ye ihiẹn rị a obi, y'e yelẹ bụ ẹlẹ obi ẹ; y'e yelẹ nọkẹ sị wẹ wa a ye ẹ olu — makẹni onyẹ a shịapụ ẹfọ e ye kẹ ihiẹn ẹ a sụọ Osolobuẹ. 
2CO.9.8	Osolobuẹ k'a saẹka gi ihiẹn ile gọzi ụnụ mmagi-mmagi, kẹni ụnụ hụn ụzọ e nwọnchanrịn ihiẹn ile rị ụnụ mkpa, e yezi ọda ogẹn ọwụlẹ ọrụn rị mma pụha. 
2CO.9.9	Ẹrịra kẹ Ẹkụkwọ-nsọ dọn ku ẹ, sị,
2CO.9.9	“O yesọnmẹ ịhịan ihiẹn,
2CO.9.9	o yesọnmẹ ndị-igbẹnnyẹ;
2CO.9.9	o k'e mẹsọnmẹ ezi-omumẹ
2CO.9.9	jẹnrin ejẹn.”
2CO.9.10	Osolobuẹ hụn e ye ịhịan ihiẹn o k'a kụnye lẹ ihiẹn o k'e ri k'e ye ụnụ ihiẹn ụnụ jẹnkọ d'a kụn, o mẹ ẹ sue, mẹ ẹ mị ọda-ọda; o k'e mẹ ụnụ ghọrị ezi-omumẹ nọkẹ ihiẹn-ugbo, ghọrị a ọda-ọda. 
2CO.9.11	O k'e mẹ ụnụ wụrụ ịdanfịn ụzọ ile, kẹni ụnụ hụn ụzọ a ha ẹka ọda-ọda. Ihiẹnni ụnụ gha ẹka ẹnyi ye sikọ d'e wẹhẹni Osolobuẹ ẹregede ekele. 
2CO.9.12	Makẹni, ẹlẹdẹ nị eyemẹka ụnụ k'e ye ndị nke Osolobuẹ ihiẹn rị wẹ mkpa sụọ, o sikọ d'e mẹzi ndị bu ọda kele Osolobuẹ. 
2CO.9.13	Okukwe ụnụ gi ẹ ghọsị jẹnkọ d'e ye Osolobuẹ ọghọ, makẹni ọ ghọsị ndị bu ọda k'e rin'ẹ nị ụnụ e humẹni oziọma Kraịstị ụnụ kweri isi ebe ụnụ nọ ye wẹ lẹ ndị ọzọ ọda. 
2CO.9.14	Ogẹn ahụn, wẹ k'a gha e mẹni ụnụ ekpere, a nyanhan ụnụ ọda-ọda, makẹni ẹka Osolobuẹ a rịkẹnmẹkẹ imẹ ndụn ụnụ.
2CO.9.15	Ekele ya rịnị Osolobuẹ o gi ye oyiye ọnụ ịhịan ghalẹni a saẹka a kọwa!
2CO.10.1	Mmẹ wụ Pọlụ rị a rịọ ụnụ; m rị e gi nwayọ lẹ obi-ebere Kraịstị a rịọ ụnụ. Mmẹ hụn wẹ sị nị m'e ku ẹkẹrẹ-ẹkẹrẹ ihun ụnụ, kanị m pụ ebe ụnụ rị, a banmanị m ụnụ mban! 
2CO.10.2	M rị a rịọ ụnụ, anịkwọlẹ nị m bịa a ganma m ụfọdụ kẹ m dọn nwan e rọ ẹ, ndị hụn rị e ro ni ẹnyi rị e bi kẹ ndị-ụwa. 
2CO.10.3	Makẹni, ọsụọn'a nị ịhịan kẹ ẹnyi wụ, ẹnyi ara lụ agha kẹ ịhịan. 
2CO.10.4	Makẹni, ihiẹn-ọgụn ẹnyi ẹlẹ nke ndị-ụwa, kama, ihiẹn-ọgụn ẹnyi wụ ikẹn Osolobuẹ, hụn wẹ gi e tikpọsọnmẹ ebe zeni lẹ ihiẹn ndị hụ zeni. Ẹnyi e wiwi iroro ile ghalẹni a kwadọn oku-Osolobuẹ 
2CO.10.5	lẹ ihiẹn ọwụlẹ e bushi enwẹn ẹ elu e mẹ ịhịan amarịnlẹ Osolobuẹ; ẹnyi a nwụndọn iroro ile, e mẹ wẹ e kweyeni Kraịstị. 
2CO.10.6	Ẹnyi a kwademẹgụọ igi afụnfụn sọn nnupụ-isi ile, omẹni ụnụ nwẹn e humẹchanrịnghọ isi ụzọ ile.
2CO.10.7	E leban nị ihiẹn ẹnya ọhụnma: omẹni o wegụọ ụnụ ẹnya ọhụnma-ọhụnma nị ụnụ wụ nke Kraịstị, nyanhankwọ nị nị ẹnyi wụzị nke Kraịstị kẹ ụnụ dọn wụ. 
2CO.10.8	Di-nwọnni-ẹnyi ye ẹnyi ikẹn ẹnyi e gi du ụnụ: ikẹn ẹnyi e gi mẹ ụnụ sue imẹ okukwe — ẹlẹ ịdọtu ụnụ. Ya wụ, ọ sụọn'a nị m'e gikẹzi ikẹn ahụn a nyan isi, ọhụn emẹkọ m ifẹnrẹn. 
2CO.10.9	Achọnị m n'ọ nọ kẹ sị m gi ẹhụhụọ-ozi m e rọn ụnụ egun. 
2CO.10.10	Makẹni, o nwọn ndị a sị, “Ẹhụhụọ-ozi Pọlụ e ze eze, ẹlẹ wẹ ihiẹn wẹ gi e gu egu; kanị, ị hụn ya lẹ enwẹn ẹ k'ọ nọ, o zeni, onwọndẹni ihiẹn wẹ gi oku-ọnụ a e mẹ!” 
2CO.10.11	Ndị rị e ku ẹnịna wẹ marịnkwọ nị ihiẹn hụ ẹnyi rị e de ebe ẹnyi rị ụzọ ọzọ kẹ ẹnyi jẹnkọ d'e mẹ ẹnyi bịa ebẹhụ.
2CO.10.12	Ẹnyi esọnkọkwọ ndị ahụn rị a ja enwẹn wẹ mma ma usue. Makẹni, wẹ gha e gi ibe wẹ e lele enwẹn wẹ, e gi ibe wẹ a ma enwẹn wẹ, wẹ rị a ghọsị nị aghọtanị wẹ. 
2CO.10.13	Ẹnyi enwẹn, ẹnyi anyanghafekọ isi okẹn. Hụn rị ogbo Osolobuẹ keye ẹnyi rụn imẹ ọrụn oziọma sụọ kẹ ẹnyi e gi nyan isi. Ogbo ẹnyi hụ ru ebe ụnụ rị. 
2CO.10.14	Ya wụ nị ẹnyi arụnghafeni ogbo ẹnyi ogẹn ẹnyi gi wẹhẹni ụnụ oziọma; ẹnyi wụdẹ nwan ndị ibuzọ bịa ebẹhụ teni ụnụ rị d'e zi ụnụ oziọma Kraịstị. 
2CO.10.15	Ẹnyi ara kukarị enwẹn ẹnyi, e gi ihiẹn ndị ọzọ rụn a nyan isi. Ẹnyi rị e lee ẹnya nị okukwe ụnụ k'a gha e suewaye, kẹni ẹnyi nwọnwaye oghere ẹnyi e gi rụn ọrụn imẹ igunrun ụnụ, 
2CO.10.16	ogẹn ahụn, ọ nị ẹnyi shi alị ndị ọzọ d'e zi oziọma. Oku igi ọrụn ndị ọzọ a nyan isi arịkọzị nwan.
2CO.10.17	Ẹkụkwọ-nsọ sị,
2CO.10.17	“Onyẹ k'a nyan isi
2CO.10.17	ya gi ihiẹn Di-nwọnni-ẹnyi nyan isi.”
2CO.10.18	Makẹni, ẹlẹ onyẹ hụn a ja enwẹn ẹ mma kẹ Osolobuẹ e ku oku ẹ ọhụnma, kanị onyẹ hụn Osolobuẹ ja mma.
2CO.11.1	K'ọ rị m ụnụ e din ndidin nị m zuzu ẹkẹrẹ. Dodo ni, nwọn ni ni m ndidin! 
2CO.11.2	Ẹnya hụn a fụ Osolobuẹ rị a fụ m makẹ ọnọdị ụnụ. Ụnụ wụ nwagbọọ m kwe okẹnnyẹ ohu sụọ nkwa. Okẹnnyẹ ahụn wụ Kraịstị. M kwe ẹ nkwa nị m jẹnkọ d'e we ụnụ ye ẹ ebe ụnụ kelẹni marịn okẹnnyẹ. 
2CO.11.3	Kanị, egun rị a tụ m amamgbe w'e dufie ụnụ kẹ Ekwensụ dọn gi ẹro dufie Ivu, e mẹ wẹ ụnụ febehi Kraịstị ofufe ezioku lẹ ofufe rụlẹni: 
2CO.11.4	makẹni ụnụ a nabanhankazị onyẹ ọwụlẹ bịa d'e zimẹ ụnụ ozi Jesu ọzọ wụlẹni Jesu ẹnyi zi ụnụ ozi ẹ; ara fụ ụnụ ọrụn ịnabanhan mmọn ọzọ mọbụ oziọma ọzọ wụlẹni hụn ụnụ nwọnhẹn ẹka ẹnyi. 
2CO.11.5	Kanị, eroni m'ẹ n'o nwọnghọ kẹ ndịnị ụnụ a kpọ “okẹn ndị-ozi pụ-ichẹn” dọn ka m. 
2CO.11.6	Ikẹnkwọ a ma m ku oku; kanị, a marịnghọ m ihiẹn, ẹnyi e gigụọ ụzọ ile ghọsị ụnụ ọnwan imẹ ọnọdị ile.
2CO.11.7	M mẹdẹ nwan njọ m gi welụa enwẹn m alị zi ụnụ oziọma Osolobuẹ ọfẹ kẹni Osolobuẹ gi ẹ bushi ụnụ elu ra? 
2CO.11.8	M'a kpachanpụdẹ ẹnya a narịn ụka ndị ọzọ ihiẹn wẹ e ye m bụ ụnụ kẹ m rị a rụnnị ọrụn. 
2CO.11.9	Kẹ m rị imẹ igunrun ụnụ, ogẹn m gi nwọn mkpa, onwọnni onyẹ m buye ibu, makẹni umunẹ ẹnyi gha Masẹdonia bịa wẹhẹni m ihiẹn ile rị m mkpa. Ya wụ, mmẹ sị n'a wụkọ m ụnụ ibu olu. Ẹrịra k'o jẹnkọ d'a rịsọnmẹ: awụkọ nị m ụnụ ibu kaka! 
2CO.11.10	Onwọnni ihiẹn jẹnkọ d'a saẹka napụ m ihiẹnni m gi a nyan isi imẹ Ẹgbẹrẹ Akaya ile, mmanị ezioku Kraịstị arịzị imẹ m! 
2CO.11.11	Kị haịn nwan? Makẹni enwọn m ihiẹn-ọsụsụọ ụnụ? Mba. Osolobuẹ a marịnghọ nị m nwọn ihiẹn-ọsụsụọ ụnụ!
2CO.11.12	M jẹnkọ d'e mẹsọnmẹ ihiẹnni m rị e mẹ, amamgbe ndị hụ rị a nyan isi a hụn ihiẹn wẹ e gi sị nị ẹnyi lẹ wẹ wụ ohu. 
2CO.11.13	Makẹni ẹlẹ wẹ ndị-ozi pụ-ichẹn nke-esi; ndị-ndufie kẹ wẹ wụ. Wẹ rịhụ a za ndị-ozi pụ-ichẹn Kraịstị e gi ẹ e kpumẹ ihun. 
2CO.11.14	Ẹlẹ ihiẹn a tụ ẹnya, makẹni Ekwensụ lẹ enwẹn ẹ e mẹdẹ nọkẹsị ọ wụ mmọn-ozi ukpẹ! 
2CO.11.15	Ya wụ nị ẹlẹ ihiẹn a tụ ẹnya omẹni ndị-ọrụn a hụ e mẹ nọkẹsị wẹ wụ ndị ọrụn Osolobuẹ. Wẹ jẹnkọ d'a narịn ụgwọ-ọrụn furu ihiẹn wẹ rị e mẹ.
2CO.11.16	Nị m kuzi ẹ: erokwọlẹ ni nị m wụ onyẹ-nzuzu! Kanị, omẹni ịya kẹ ụnụ rị e ro, weri ni m nwan rịkẹ onyẹ-nzuzu, kẹni m hụn ụzọ nyan isi ẹkẹrẹ.
2CO.11.17	Ẹlẹ Di-nwọnni-ẹnyi sị m ku ihiẹnni m chọ nị m gi nyan isi, mmẹ rịhụ e ku ẹ rịkẹ onyẹ-nzuzu. 
2CO.11.18	Ebe o mẹ ni ndị bu ọda hụ e gi ihiẹn ịhịan-mmaka a nyan isi, mmẹ nwẹn jẹnkọ d'e mẹzi ẹrịra. 
2CO.11.19	Ụnụ a marịnkazị ihiẹn, ọ sụọdẹ ụnụ ịnabanhan ndị nzuzu. 
2CO.11.20	Ụnụ a nabanhanka onyẹ ọwụlẹ e mẹ ụnụ kẹ igbọn mọbụ e rigbu ụnụ mọbụ a tụnarịn ụnụ ihiẹn ụnụ mọbụ e mẹ nọkẹsị ọ rịka mkpa mọbụ a madẹ ụnụ ọra! 
2CO.11.21	Ọsụọn'a nị ihiẹn ifẹnrẹn m rọ, nị m ku ẹ: obi ẹnyi ezeruni ẹrịra.
2CO.11.21	Kanị, ihiẹn ọwụlẹ egun nị wẹ gi nyan isi, egun k'a nịzịkwọ m gi ẹ nyan isi: M rị e ku kẹ onyẹ nzuzu. 
2CO.11.22	Omẹni wẹ wụ ndị Hibru, ya kẹ mmẹ nwẹn wụ; omẹni wẹ wụ ndị Izrẹlụ, ya kẹ mmẹ nwẹn wụ; omẹni wẹ wụ ụmụ Ebraham, ya kẹ mmẹ nwẹn wụzị; 
2CO.11.23	omẹni wẹ wụ ndị-ọrụn Kraịstị, nị m kusọnmẹ rịkẹ onyẹ isi zulẹni oke, mmẹ ka wẹ onyẹ-ọrụn Kraịstị a wụ — makẹni mmẹ ka ọrụn a rụn, mmẹ ka ngan e jẹn, mmẹ kẹ wẹ ka mkpịnsịn a fịan — mgbe ole-lẹ-ole kẹ wẹ fịanpụ m mkpịnsịn. Ọnwụn a kpọsọnmẹzi m ihun. 
2CO.11.24	Mgbe isẹn kẹ ndị Ju fịanpụ m ube mkpịnsịn ohu-arịa-ogụnnaị ahụn w'a fịan.
2CO.11.25	Mgbe ẹtọ kẹ ndị Rom fịanpụ m mkpịnsịn. A magụọ wẹ m ọmụma mgbe ohu. Mgbe ẹtọ kẹ ụgbọ-mirin m rị imẹ ẹ tikpọpụ. Ohimin e burughọ m akpọhịn ohu gbegbegbe — uhinhin lẹ efinnaị. 
2CO.11.26	Ogẹn ile kẹ m gi a rị ụzọ-ijẹn; amarịn m ihiẹn k'e kunrun m elu iyi, ama m ebe m k'e ru kunrun ndị ohin; ndị alị m hụ a chọ isi m, ndị alị ọzọ hụzị a chọ isi m; nsọngbu a kpọsọnmẹ m ihun imẹ obodo lẹ imẹ atụ lẹ elu ohimin; nsọngbu ndị kpọ enwẹn wẹ ndị kwerini. 
2CO.11.27	M'a rụngbu enwẹn m; m'a ta afụnfụn; m'e chusọnmẹ ụran; ụfọdụ ogẹn m'a ra hụn ri, m'a ra hụn ra; ihiẹn-oriri a kọsọnmẹ m; m'a rịsọnmẹ imẹ oyi; ẹkwa ara zu m ukun. 
2CO.11.28	Wezụkadẹ ihiẹn ndịnị ile, ụhụọhịn ile kẹ m gi e ro ụka ile, e rogbu enwẹn m. 
2CO.11.29	Onyẹ kẹ ndụn gụ hụn ndụn ọgụgụ a gụlẹni mmẹ nwẹn ndụn? Onyẹ danye imẹ njọ, ọ nọlẹni fụ m?
2CO.11.30	Omẹni m k'a nyanrịrị isi, ihiẹn ndị hụn a ghọsị nị ndụn arị m kẹ m'e gi nyan isi. 
2CO.11.31	Osolobuẹ hụn wụ Chuku lẹ Nẹdi Di-nwọnni-ẹnyi wụ Jesu, onyẹ w'a ja mma jẹnrin ejẹn, a marịnghọ nị ẹlẹ m rị a tụ ntụ. 
2CO.11.32	Imẹ obodo Damaskọsụ, Gọvanọ kị okpuru eze Arẹtasị butọ ndị-nche ọnụ-mgbọn obodo hụ kẹni ọ nwụndọn m, 
2CO.11.33	kanị e gi wẹ ụkpalị gha oghere rị mgbọn ahụn wetu m, m nọ wanahịn a.
2CO.12.1	Ọ rị mkpa nị m nyansọnmẹ isini — ọsụọn'a n'o nwọnni erere ọ ban. Nị m ku nwan oku ọhụn ndị m hụn lẹ ihiẹn Di-nwọnni-ẹnyi ghọsịsọnmẹ m.
2CO.12.2	A marịnghọ m onyẹ nke Kraịstị ohu wẹ weri shikwọrị elu-igwee nke ẹtọ ahụa mmẹnọ ghanị: kẹ imẹ anụ-ẹhụ k'o mẹ kẹ ẹlẹ imẹ anụ-ẹhụ, amarịn m; Osolobuẹ ya marịn. 
2CO.12.3	Ihiẹn m marịn wụ nị wẹ weri onyẹni, ama m kẹ o mẹ imẹ anụ-ẹhụ ra ẹlẹ imẹ anụ-ẹhụ, Osolobuẹ sụọ marịn — 
2CO.12.4	e we w'ẹ shi alị Ezumikẹn wụ Paradaịsị, ọ nọ nụ ihiẹn ọnụ ịhịan ghalẹni e ku, ihiẹn wẹ ghalẹni a nị ịhịan e ku.
2CO.12.5	Nị m gighọ nwan onyẹ nọ ẹnịna nyan isi, kanị egikọ m mmẹ lẹ enwẹn m nyan isi wezụka ihiẹn ndị hụn a ghọsị nị ndụn arị m. 
2CO.12.6	Kanị, o mẹdẹ ni m chọ nị m nyan isi, ọ ghọsịnị nị m wụ onyẹ-nzuzu, makẹni ihiẹn m k'e ku wụ ezioku. Kanị, emẹkọ m'a, makẹ ịhịan gha e ro ni m wụ ihiẹn ọwụlẹ karị ihiẹn wẹ hụn m mẹ lẹ hụn wẹ nụ m ku. 
2CO.12.7	Ihiẹn ndịnị m hụn a pụkakwọ ichẹn. Kanị, makẹ m gha e gi ihiẹn ndị hụ m hụn pachemẹ, Osolobuẹ nọ bu nsọngbu che m ẹhụ — rịkẹ ogun wẹ kpọye ịhịan ẹhụ. Nsọngbuni wụ onyẹ-ozi Ekwensụ. O bu ẹ che m ẹhụ n'ọ hụn ụzọ a lụ m, amamgbe m'a pachemẹ. 
2CO.12.8	Mgbe ẹtọ kẹ m kpọku Di-nwọnni-ẹnyi kẹni o mẹ ẹ hapụ m. 
2CO.12.9	Kanị Di-nwọnni-ẹnyi nọ sị m, “Eyemẹka m sụọ k'ị chọ, makẹni ebe ndụn nọlẹni rị kẹ ikẹn m nọ a pụhachanrịn ifọn.”
2CO.12.9	M'a nyan nwan isi, a ghọghọ, nị ndụn arị m, kẹni ikẹn Kraịstị hụn ụzọ rịsọnmẹ imẹ m. 
2CO.12.10	Ọ sụọ m nwan a sụọ nị ndụn arị m, nị w'a kpari m, nị m'a ta afụnfụn, nị w'e kpokpo m lẹ ni ọdakin rị ichẹn-ichẹn a bịanị m, ebe o mẹni ufiri Kraịstị rọ. Makẹni, ogẹn ọwụlẹ ndụn gilẹni rị m ya kẹ m gi e kẹnrẹn.
2CO.12.11	E zuzuọlẹ m! Ụnụ haịn m gi mẹ ẹ! Ụnụ te furu hụn e kuni m ọhụnma — makẹni onwọnni ihiẹn ndịnị ụnụ rị a kpọ okẹn ndị-ozi pụ-ichẹn gi ka m, ọsụọn'a nị onwọnni ihiẹn m wụ.
2CO.12.12	E dọnringụọ m ẹnya rụn ihiẹn bu ọda imẹ igunrun ụnụ, ihiẹn bu ọda wẹ gi a marịn ezigbo onyẹ-ozi pụ-ichẹn: kẹ ihiẹn-nghọsị kẹ ọrụn atụmẹnya kẹ ihiẹn wẹ gi a ghọsị ikẹn Osolobuẹ. 
2CO.12.13	Kị wẹ mẹni ụka ndị-ọzọ wẹ mẹlẹnini ụnụ, wezụka nị ebuyeni m ụnụ ibu iye m ihiẹn m gi e bi? Dodo ni, gbagharị nị m njọ m gilẹni buye ụnụ ibuni!
2CO.12.14	Lee n'ẹ, a kwademẹgụọ m nwan nị m lala d'a hụn ụnụ nke mgbe ẹtọ. Kanị m bịa, anakọ m ụnụ ihiẹn ọwụlẹ makẹ m gha e mẹ ụnụ ibu olu. Makẹni, ụnụ kẹ m chọkọ, ẹlẹ ihiẹn ụnụ. Ẹghẹẹ, ẹlẹ ụmụ a kpatọnị ndị mụnị wẹ, ndị mụnị wẹ nwọn a kpatọnị wẹ. 
2CO.12.15	Ni m gichanrịnghọ ihiẹn m ile lẹ ndụn m yeni ụnụ ẹka. O mẹ nwan nị mmẹ nwẹn rị e nwọnwaye ihiẹn-ọsụsụọ ụnụ, nị ihiẹn m sụọbehi ụnụ nwẹn k'ọ sụọ ụnụ mbụ?
2CO.12.16	Ikẹnkwọ ụnụ a sị, “Ọsụọn'a nị y'e buyeni ẹnyi ibu, y'e mẹghọ ẹnyi ẹro tụnarịn ẹnyi ihiẹn.” 
2CO.12.17	Nanị? Ra ndị m zihẹni ụnụ kẹ m gi tụnarịn ụnụ ihiẹn ụnụ? 
2CO.12.18	Mmẹ rịọ Taịtọsụ d'a hụn ụnụ, m nọ zi nwẹnẹ ẹnyi hụn-ẹbọ hụ chen'ẹ. Ra Taịtọsụ tụnarịn ụnụ ihiẹn ụnụ? Ẹlẹ agụngụn ohu kẹ ẹnyi gụn? Ẹlẹ ẹka ohu kẹ ẹnyi gi rụn?
2CO.12.19	Ụnụ rodẹ nwan nị ẹnyi gi hụnnị ile e kinrin ọnụ ẹnyi ihun ụnụ ra? Ẹlẹkwọ ya! Ẹnyi rị e ku ẹ ihun Osolobuẹ, e ku ẹ kẹ Kraịstị chọ. Ndị nke m, ẹnyi rị e mẹ ihiẹnni ile kẹni okukwe ụnụ sue.
2CO.12.20	Egun rị a tụ m nị ikẹnkwọ, m bịa, ahụnkọ m ụnụ kẹ m dọn chọ, ụnụ nwẹn ahụnkọ m kẹ ụnụ dọn chọ; egun rị a tụ m nị, ikẹnkwọ, ikpe lẹ ẹnya-ụfụ lẹ eje-olulu jẹnkọ d'a rị; nị ụfọdụ imẹ ụnụ k'a gha e ro enwẹn wẹ sụọ; nị ikuja oku ịhịan, oku-azụụn, mpache lẹ isusu jẹnkọ d'a rị. 
2CO.12.21	Egun rị a tụ m, nị, ikẹnkwọ Osolobuẹ m e welụa m alị imẹ igunrun ụnụ, m bịazị; ikẹnkwọ a kwanma m ẹkwan makẹ ndị bu ọda mẹ njọ mbụ hụn kelẹni rogharị ihiẹn ru unyin lẹ ughẹrẹ lẹ ihiẹn-ifẹnrẹn ile wẹ mẹsọnmẹ.
2CO.13.1	Ọnwan k'e mẹ mgbe ẹtọ m lala d'a hụn ụnụ: “Madụ ẹbụọ mọbụ ẹtọ sikọ d'a shịarịrị ẹri wẹ kebe gi oku ọwụlẹ dọn.” 
2CO.13.2	A gbagụọ m wẹ ile mẹ njọ mbụ lẹ ndị họdụnị mkpịnsịn-ẹka kẹ m bịa nke mgbe ẹbụọ; m rịzị nwan a gba wẹ ya hụnnị m rịlẹni ebẹhụ, nị, m bịa, egikọ m ẹka alụlụa sọn onyẹ ọwụlẹ — 
2CO.13.3	ebe o mẹni ụnụ chọkọ nị m ghọsị ụnụ nị Kraịstị rị imẹ m e ku nke-esi. Kraịstị arịnị alụlụa imẹ igunrun ụnụ — kaka! O gizi ẹka-ikẹn e sọn ụnụ. 
2CO.13.4	Ọsụọn'a nị wẹ kpọgbu ẹ elu-obe nọkẹ onyẹ nwọnlẹni ikẹn, ọ hụzị nwan ndụn ghahanị ikẹn Osolobuẹ. Imẹ ẹ, ẹnyi nwẹn rịzịkwọ kẹ ndị nwọnlẹni ikẹn; kanị, o mẹ nke ẹka ẹnyi k'e gi sọn ụnụ, ẹnyi k'e sọn ẹ gi ikẹn Osolobuẹ bi, gi ikẹn Osolobuẹ hụ sọn ụnụ.
2CO.13.5	Lekpọ nị enwẹn ụnụ, nị ụnụ marịn kẹ ụnụ hụ imẹ okukwe. Lele ni enwẹn ụnụ. Ụnụ amarịn nị Jizọs Kraịstị rị imẹ ụnụ? Ụnụ a marịnghọ nụ — mmanị ụnụ a dangụọ nlele hụ.
2CO.13.6	M gi ẹ dọn nị ụnụ k'a marịn nị ẹnyi nwẹn adannị nlele hụ. 
2CO.13.7	Kanị, ẹnyi hụ e mẹ ekpere a rịọ Osolobuẹ, amamgbe ụnụ e mẹ ihiẹn ọwụlẹ rịlẹni mma, ẹlẹ ni wẹ gi ẹ sị nị ẹnyi a zụnka ụnụ, kama, kẹni ụnụ mẹhụ ihiẹn rị mma, ọsụọn'a nị ẹnyi nwẹn k'a nọ kẹ ndị dan nlele. 
2CO.13.8	Makẹni, ẹnyi a saẹka mẹ ihiẹn ọwụlẹ e gbọndọn ezioku, kama, ihiẹn a kwadọn ezioku sụọ kẹ ẹnyi e mẹ.
2CO.13.9	Ẹnyi a ghọghọ aghọghọ omẹni ẹnyi ezeni bụ ụnụ e zeghọ. Ekpere ẹnyi wụ nị ụnụ zuchanrịn oke. 
2CO.13.10	Ya haịn m gi deni ụnụ ihiẹn ndịnị ogẹnni m kelẹni bịa ebahụn ụnụ rị, amamgbe m'a bịa, e gi m ikẹn hụ Di-nwọnni-ẹnyi ye m mẹghafe ihiẹn okẹn, ikẹn o ye m gi zụn ụnụ ẹlẹ itikpọ ụnụ.
2CO.13.11	Nke ikpanzụụn, umunẹ m, ghọghọma nị; bihutọ nị ẹka; a gba nị ibe ụnụ umẹ; e nwọn ni obi ohu; e gi ni udọn e bi. Ụnụ mẹ ẹnịna, Osolobuẹ udọn lẹ ihiẹn-ọsụsụọ gha ẹka a a bịa k'a nọyeni ụnụ.
2CO.13.12	Dide ni ibe ụnụ odide rị nsọ. 
2CO.13.13	Ndị nke Osolobuẹ ile e zi ekele ụnụ.
2CO.13.14	Ẹfọma Di-nwọnni-ẹnyi Jesu Kristi lẹ ihiẹn-ọsụsụọ Osolobuẹ lẹ mmẹkọ Mmọn-nsọ ya nọyeni ụnụ ile.
GAL.1.1	Mmẹ wụ Pọlụ de ẹkụkwọ-ozini. M wụ onyẹ-ozi pụ-ichẹn, ẹlẹ hụn ịhịan zi mọbụ hụn wẹ gha ẹka ịhịan tumẹ, kanị hụn Jesu Kristi lẹ Chuku-Nẹdi hụn gha ọnwụn weli Jesu Kristi tumẹ. 
GAL.1.2	Mmẹ lẹ umunẹ ẹnyi imẹ Kraịstị ndị mmẹ lẹ wẹ rị ebeni gba de ẹ.
GAL.1.2	Ẹnyi rị e dejẹnni ụka ichẹn-ichẹn rịsọnmẹ Ẹgbẹrẹ Galeshịa ya.
GAL.1.3	Ẹfọma lẹ udọn hụn gha ẹka Osolobuẹ Nẹdi ẹnyi lẹ Di-nwọnni-ẹnyi wụ Jesu Kristi bịa ya rịnị ụnụ.
GAL.1.4	Di-nwọnni-ẹnyi wụ Jizọs Kraịstị we ndụn a ye makẹ ufiri njọ ẹnyi, kẹni ọ gbapụha ẹnyi imẹ eje-agbọnị gi mẹzu uche Osolobuẹ ẹnyi wụ Nẹdi ẹnyi. 
GAL.1.5	Ọghọ ya rịnị Osolobuẹ Nẹdi ẹnyi jẹnrin ejẹn! Isẹẹ.
GAL.1.6	Ọ tụka m ẹnya nị o ke mẹ emẹ ụnụ a latọma onyẹ ahụn gi ufiri ẹfọma Kraịstị kpọ ụnụ, nabanhanma “oziọma ọzọ;” 
GAL.1.7	ẹlẹni oziọma ọzọ rị a rị nke-esi, kanị o nwọnghọ ndị rị e ye ụnụ nsọngbu, e mẹ obi eruzilẹ ụnụ alị, a chọ nị wẹ gbehutọ oziọma Kraịstị. 
GAL.1.8	Kanị, ọsụọn'a nị ẹnyi lẹ enwẹn ẹnyi mọbụ mmọn-ozi ghadẹ elu-igwee bịa d'e zimẹ ụnụ “oziọma” ọzọ wụlẹni hụn ẹnyi zi ụnụ, Osolobuẹ ya tikpọ hụnyẹ! 
GAL.1.9	Kẹ ẹnyi dọn ku mbụ, m rịzị nwan e ku ẹ: omẹni onyẹ ọwụlẹ rị e zi ụnụ “oziọma” ọzọ wụlẹni hụn ahụn ụnụ nabanhan mbụ, Osolobuẹ ya tikpọ hụnyẹ!
GAL.1.10	M rịdẹ nwan a chọ nị ịhịan kuni m ọhụnma ra Osolobuẹ? Ra a chọmagụọ m nwan nị m mẹ n'ọ sụọ ịhịan? Omẹni echẹn kẹ m rị a chọ nị m mẹ n'ọ sụọ ịhịan, ya wụ nị ẹlẹ m igbọn Kraịstị.
GAL.1.11	Umunẹ m, m chọ nị ụnụ marịn nị oziọma m zi aghanị ẹka ịhịan bịa; 
GAL.1.12	amụnarịnnị m ịhịan ya; ẹlẹ ịhịan kuzi m'ẹ. Kama, Jesu Kristi lẹ enwẹn ẹ we ẹ ghọsị m.
GAL.1.13	Ụnụ a nụgụọ kẹ m dọn bi mbụ, ogẹn m gi rị e fe ofufe ndị Ju, ofufe Iwu Mozizi: kẹ m dọn kpokpo ụka Osolobuẹ ọda-ọda, chọ nị m kpọnchanpụ a. 
GAL.1.14	Imẹ ofufe ẹnyi ndị Ju, mmẹ ka ndị ọgbọ m bu ọda ofufe e fe ogẹn ahụn. E mẹkẹmẹkẹ m oku omẹnalị ndị nẹdi ẹnyi ogẹn ahụn.
GAL.1.15	Kanị, ogẹn o gi sụọ Osolobuẹ, hụn gi ẹfọma a họrị m kpọ m kẹ m rịdẹ ẹfọ nnẹ m, 
GAL.1.16	ọ nọ mẹ m marịn Nwa a, kẹni m zi ndị alị ndị ọzọ wụlẹni ndị Ju ozi Nwa a. Ogẹn o gi mẹ ẹ, ejẹnni m ozigbo d'a jụma ịhịan. 
GAL.1.17	Ejẹndẹni m Jerusalẹm d'e kunrun ndị buni m ụzọ wụrụ ndị-ozi pụ-ichẹn, kama, e shi m Arebịa ozigbo. O mẹgụ, m nọ kinhẹnzi Damaskọsụ. 
GAL.1.18	Ahụa ẹtọ a ghafegụ, m nọ nwan shi Jerusalẹm d'a hụn Kẹfasị wụ Pita; m nọ sọn ẹ nọdị akpọhịn mmisẹn. 
GAL.1.19	Onwọnni onyẹ ọzọ m hụn imẹ ndị-ozi pụ-ichẹn họdụnị wezụka Jemisi nwẹnẹ Di-nwọnni-ẹnyi.
GAL.1.20	M rị a gwa ụnụ, idẹnya Osolobuẹ, nị ihiẹnni m rị e deni ụnụ wụ ezioku, ẹlẹ ntụ!
GAL.1.21	Omẹgụ, m nọ jẹn Ẹgbẹrẹ Siria lẹ Silisia. 
GAL.1.22	Ndị ụka Kraịstị rịsọnmẹ Ẹgbẹrẹ Judia e ke marịn m ọmarịn ẹnya ogẹn ahụn. 
GAL.1.23	Wẹ gihụ ntịn wẹ nụ kẹ wẹ rị a sị “Onyẹ ahụn te rị e kpokpo ẹnyi mbụ rị nwan e zisọnmẹ ozi okukwe ahụn o te chọ n'o tikpọ!” 
GAL.1.24	Wẹ nọ gi ufiri m ja ẹfan Osolobuẹ mma.
GAL.2.1	Ahụa mmẹnọ a ghagụzị, m nọ shizi Jerusalẹm. Mmẹ lẹ Banabasị wị ogẹn ahụn, m werizi Taịtọsụ. 
GAL.2.2	M jẹn ebẹhụ makẹni Osolobuẹ ghọsị m ihiẹn; m nọ kọwanị wẹ oziọma m rị e zi imẹ igunrun ndị wụlẹni ndị Ju. Kanị nzuzue kẹ m nọ mẹ ẹ — ẹgbata mmẹ lẹ ndị wẹ weri nị wẹ wụ ndị-isi sụọ, amamgbe ọ wụrụ nị m rị a gba ọsọ ọlaliwi mọbụ nị hụn m gbapụ a lagụọ iwi. 
GAL.2.3	Awadẹni wẹ ịkwa-ugun ye Taịtọsụ mmẹ lẹ ịya wị olu, ọsụọn'a nị ẹlẹ onyẹ Ju, nị onyẹ Griki rọ — 
GAL.2.4	kanị ndị ahụn gi nzuzue banhan, e mẹ nọ kẹ sị wẹ wụ ndị kwerini, e te kughọ oku ịkwa ugun. Wẹ bịa d'e lele ụdị inwọnrin-enwẹn hụn ẹnyi nwọn imẹ Kraịstị Jizọsị, kẹni wẹ buzi ẹnyi che imẹ igbọn. 
GAL.2.5	Kanị, ẹnyi ekweyenini wẹ kaka akpohu, makẹni ẹnyi chọ nị ẹnyi kwọnkẹnmẹni ụnụ ezioku rị oziọma, kẹni ụnụ marịn a, marịn a k'ọ rịchanrịn.
GAL.2.6	Ndị ahụn nọ kẹ sị wẹ wụ ndị-ndu enwọnni ihiẹn ọhụn wẹ bucheni m. Ihiẹn ọwụlẹ wẹ wụ enwọn ihiẹn ọ wụ ebe m rị, makẹni Osolobuẹ ara lee ịhịan ẹnya ihun. 
GAL.2.7	Kama, o weghọdẹ wẹ ẹnya nị Osolobuẹ e bugụọ ọrụn izi ndị alị ọzọ kwalẹni ugun oziọma che m ẹka k'o dọn ye Pita ọrụn izi ndị Ju kwa ugun oziọma. 
GAL.2.8	Makẹni, onyẹ ohu ahụn gi Pita a rụn ọrụn onyẹ-ozi pụ-ichẹn imẹ igunrun ndị Ju, hụn wụ ndị kwa ugun, ịya gizikwọ mmẹ nwẹn a rụn ọrụn onyẹ-ozi pụ-ichẹn imẹ igunrun ndị alị ọzọ, hụn wụ ndị kwalẹni ugun. 
GAL.2.9	Ogẹn Jemisi lẹ Pita lẹ Jọnụ, ndị wẹ weri kẹ ndị-isi, gi hụn nị ẹka Osolobuẹ rị imẹ m, wẹ nọ na mmẹ lẹ Banabasị ẹka, nị ẹnyi lẹ wẹ wụ ohu, nị ẹnyi gha a rụn imẹ ndị wụlẹni ndị Ju, hụn wụ ndị kwalẹni ugun, wẹ nwẹn hụ a rụn imẹ ndị Ju, hụn wụ ndị kwa ugun. 
GAL.2.10	Ihiẹn ohu sụọ kẹ wẹ sịhụ ẹnyi mẹ: ẹnyi hụnkwọ a nị ẹnyi a nyanhan ndị-igbẹnnyẹ — hụn wụzịkwọ ihiẹn m'a chọ ọda-ọda.
GAL.2.11	Ogẹn Kẹfasị wụ Pita gi bịa Antịọkụ, m jụgbọ a elee-m, elee-i, makẹni o mẹfie hụn wẹ hụn ẹnya ogẹn ahụn. 
GAL.2.12	Makẹni, kẹ ndị ahụn Jemisi zihẹ kelẹni bịa ebẹhụ, Pita e sọn ndị wụlẹni ndị Ju e ri ihiẹn-oriri. Kanị, a bịagụ wẹ, Pita nọ nọye nkọ, o duzini ndị wụlẹni ndị Ju ri, egun ndị e mẹ oku ịkwa-ugun anịzịn'a. 
GAL.2.13	Ndị Ju ibe ẹ rị ebẹhụ nọ sọn ẹ mẹmẹ ihunnaị ahụn, nke wụ nị Banabasị lẹ enwẹn ẹ nọzị mẹmẹ ihiẹn nwẹn! 
GAL.2.14	Ogẹn m gi hụn a nị ihiẹn wẹ rị e mẹ lẹ ezioku rị oziọma a dangbamanị, m nọ nọ idẹnya wẹ ile sị Pita, “Onyẹ Ju k'ị wụ, kanị ị rị e bi kẹ ndị wụlẹni ndị Ju, y'a rị e bi kẹ ndị Ju. Kị ị rị nwan a gwanị ndị wụlẹni ndị Ju nị wẹ k'e birịrị kẹ ndị Ju?”
GAL.2.15	M nọzị sị Pita, “Ndị Ju mụ ẹnyi nwẹn; ẹnyi ẹlẹ ndị w'a kpọ ‘ndị wụlẹni ndị Ju, ndị omẹ-njọ.’ 
GAL.2.16	Bụ ẹnyi a marịnghọ nị ẹlẹ Iwu ịhịan dọnmẹ kẹ Osolobuẹ gi e kun'ẹ ọhụnma, kanị ikwerini Jesu Kristi, gi ẹ e dọn ẹnya. Ẹnyi lẹ enwẹn ẹnyi e kwerigụọ nị nwan Jesu Kristi, kẹni Osolobuẹ gi ọhụn kuni ẹnyi ọhụnma ẹlẹ nị ẹnyi e dọnmẹ Iwu Mozizi. Makẹni, onwọnni onyẹ Osolobuẹ k'e kuni ọhụnma makẹni o dọnmẹ Iwu. 
GAL.2.17	Kanị, o mẹ nwan nị ebe ẹnyi nọ rị a chọ nị Osolobuẹ kuni ẹnyi ọhụnma makẹni ẹnyi rị imẹ Kraịstị, a hụn w'a nị ẹnyi lẹ enwẹn ẹnyi wụ ndị njọ, ya wụ nị Kraịstị a kwadọn njọ? Kaka! 
GAL.2.18	M tụndọnzimẹ ihiẹn m tikpọgụ, m rị a ghọsị nị m dan Iwu ebe m nọ tikpọ a. 
GAL.2.19	Makẹni, e gigụọ m ihiẹn rị imẹ Iwu nwụnnahịn Iwu, kẹni m hụn ụzọ rịnị Osolobuẹ ndụn. 
GAL.2.20	A kpọgbugụọ wẹ mmẹ lẹ Kraịstị elu obe Kraịstị. Ẹlẹzi mmẹ rị ndụn, Kraịstị rị nwan ndụn imẹ m. Ndụnnị m rị nwan e bi imẹ ẹhụ, m rị e bi ẹ ghahanị igi Nwa Osolobuẹ e dọn ẹnya, onyẹ hụn nwọn ihiẹn-ọsụsụọ m, gi ufiri m we enwẹn ẹ ye. 
GAL.2.21	Emẹkọ m ẹfọma Osolobuẹ la iwi, makẹni, omẹni idọnmẹ Iwu kẹ Osolobuẹ te gi e kuni ịhịan ọhụnma, ya wụ nị ọnwụn Kraịstị nwụn wụ ihiẹn la iwi!”
GAL.3.1	Euu ndị Galeshịa, ndị-nzuzu! Onyẹ mẹ ụnụ ihiẹnni? Idẹnya ụnụ kẹ wẹ nọ ghọsịchanrịn nị wẹ kpọgbu Jizọsị Kraịstị elu obe. 
GAL.3.2	Ihiẹn ohuni sụọ kẹ m chọ nị m marịn: gwadẹleni m, nanị kẹ ụnụ dọn nwọnhẹn Mmọn-nsọ? Ghahanị idọnmẹ Iwu ra ghahanị ikweri oziọma ụnụ nụ? 
GAL.3.3	Ẹrịra kẹ ụnụ e zuzuhan? Ẹka Mmọn-nsọ kẹ ụnụ gha bidọn; ụnụ rị nwan a lịlịma nị ụnụ gi ikẹn ụnụ, ikẹn ịhịan, mẹchanrịn a? 
GAL.3.4	Nị m jụlele ụnụ: afụnfụn ahụn ile ụnụ ta a lagụọ iwi? Mba nụ — ra ọ lagụọdẹ iwi? 
GAL.3.5	Osolobuẹ hụn e ye ụnụ Mmọn-nsọ a, a rụn ọrụn atụmẹnya imẹ igunrun ụnụ, o ye ụnụ ya nị ụnụ rị e dọnmẹ Iwu Mozizi ra makẹni ụnụ hụ a nụ e gi ihiẹn ụnụ nụ e dọn?
GAL.3.6	Nke Ebraham, Ẹkụkwọ-nsọ sị, “O kweyeni Osolobuẹ, Osolobuẹ nọ gụn a yen'ẹ, kpọ a onyẹ ezi-omumẹ.” 
GAL.3.7	Gi ni ọnwan marịn nị ndị hụn wụ ezigbo ụmụ Ebraham wụ ndị kwerini. 
GAL.3.8	Ẹkụkwọ-nsọ e kutọgụọ a nị Osolobuẹ jẹnkọ d'e gi okukwe ndị wụlẹni ndị Ju kuni wẹ ọhụnma; ọ sị nị Chuku zi Ebraham oziọma ẹdẹi, sị, “Ẹka ị kẹ Osolobuẹ k'a gha gọzi ndị alị ile.” 
GAL.3.9	Ya wụ, ndị hụn kwerini k'e sọn Ebraham hụn kwerini wụrụ ndị wẹ gọzi.
GAL.3.10	Ndị hụ gi idọnmẹ Iwu e dọn ẹnya a wụrụọlẹ ndị wẹ bụ ọnụ. Makẹni, Ẹkụkwọ-nsọ sị, “Onyẹ ọwụlẹ ghalẹni e dọnmẹ ihiẹn ile wẹ de imẹ ẹhụhụọ Iwu e họnringụọ onyẹ wẹ bụ ọnụ!” 
GAL.3.11	O wegụọ nwan ẹnya n'o nwọnni onyẹ Osolobuẹ jẹnkọ d'e kuni ọhụnma makẹni o dọnmẹ Iwu. Ezioku rọ, makẹni Ẹkụkwọ-nsọ sị, “Okukwe kẹ onyẹ ezi-omumẹ k'e gi rị ndụn,” 
GAL.3.12	bụ ẹlẹ okukwe kẹ Iwu gi a rụn, makẹni, Iwu lẹ enwẹn ẹ e kugụọ nị, “Onyẹ e mẹ ihiẹn Iwu ku k'e gi wẹ rị ndụn.”
GAL.3.13	Kraịstị gbapụha ẹnyi imẹ abụmọnụ rị imẹ Iwu ghahanị igi ufiri ẹnyi wụrụ onyẹ wẹ bụ ọnụ. Makẹni, Ẹkụkwọ-nsọ sị, “Onyẹ ọwụlẹ wẹ hogbu elu osisi a wụrụọlẹ onyẹ wẹ bụ ọnụ.” 
GAL.3.14	Ọ gbapụha ẹnyi kẹni ngọzi Osolobuẹ gọzi Ebraham hụn ụzọ ruzi ndị alị ndị ọzọ wụlẹni ndị Ju ẹka, ghahanị Kraịstị wụ Jizọsị, kẹni ẹnyi hụn ụzọ gi okukwe nwọnhẹn Mmọn-nsọ ahụn Osolobuẹ kwe nkwa a.
GAL.3.15	Umunẹ m, nị m gi ihiẹn w'e mẹ ụhụọhịn ile kọwa ihiẹnni: madụ ẹbụọ kwerigbamaọlẹ biye ẹka, onwọnni onyẹ k'a saẹka kagbu ẹ mọbụ wechen'ẹ. 
GAL.3.16	Ogẹn Osolobuẹ gi kwe Ebraham lẹ nwa a nkwa hụ, Ẹkụkwọ-nsọ asịnị “Ụmụ ị” ya wụ, hụn karị onyẹ ohu; kanị ọ sị “nwa ị” ya wụ onyẹ ohu sụọ — hụn wụ Kraịstị. 
GAL.3.17	Ihiẹn m gi ẹ e ku wụ nị Osolobuẹ e biyegụọ nkwerigbama hụ ẹka, tumẹ ẹ; Iwu wẹ webanhan kẹ ọrọgbọ ahụa iri-kwasị-ọgụn kwasị nnụ (430) gharịgụ asakọ nwan ẹka kagbu nkwerigbama Osolobuẹ biyegụ ẹka lẹ nkwa o kwe imẹ nkwerigbama ahụn. 
GAL.3.18	Makẹni, omẹni idọnmẹ Iwu kẹ wẹ gi e nwọnhẹn ihiẹn Osolobuẹ kwe nkwa a, ya wụ nị ẹlẹzi nkwa a haịn wẹ gi e nwọnhẹn ẹ. Kanị, ezioku-ezioku, Osolobuẹ ye Ebraham ya ọfẹ gi ẹ mẹzu nkwa a.
GAL.3.19	Kị Osolobuẹ webanhannị nwan Iwu? Njọ haịn. O webanhan a n'ọ rụn d'e ru ogẹn nwa ahụn wẹ kwe nkwa hụ e gi bịa. Wẹ gha ẹka ndị mmọn-ozi tumẹ Iwu hụ, we ẹ ye ụkọ ye wẹ. 
GAL.3.20	Kanị w'a ra chọ ụkọ ebe onyẹ ohu sụọ nọ e mẹ ihiẹn: Osolobuẹ aghanị ẹka ụkọ kwe Ebraham nkwa ahụn.
GAL.3.21	Arị m e ku nị Iwu lẹ nkwa Osolobuẹ wụ eṅẹnrẹn. Kaka akpohu! Makẹni, omẹni wẹ te ye iwu hụn a saẹka e ye ndụn, nkẹ ọ wụrụ nị, ezioku-ezioku, onyẹ dọnmẹ ẹ, ọ wụrụ onyẹ ezi-omumẹ. 
GAL.3.22	Kanị Ẹkụkwọ-nsọ e kugụọ a nị ịhịan ile rị ẹgbụn njọ, ndị kwerini nwan Jesu Kristi kẹ Osolobuẹ e ye ihiẹn Osolobuẹ kwe nkwa a. 
GAL.3.23	Kẹ ẹnyi kelẹni kweri ni Kraịstị, Osolobuẹ bu ẹnyi dọnmẹ okpuru Iwu, kpọkin ẹnyi ye, nọkẹ ndị ngan, e che ogẹn okukwe e gi bịa. 
GAL.3.24	Ya wụ, Osolobuẹ tumẹ Iwu n'ọ wụrụnị ẹnyi onyẹ bu mkpịnsịn e lepụ ẹnyi ẹnya d'e ru ni Kraịstị a banhan, kẹni o gi okweri ẹnyi jẹnkọ d'e kwerini Kraịstị kpọ ẹnyi ndị ezi-omumẹ. 
GAL.3.25	Kanị, hụnnị ẹnyi kwerigụnị Kraịstị, ẹnyi arịzị okpuru onyẹ nlepụ-ẹnya.
GAL.3.26	Ụnụ ile wụ ụmụ Osolobuẹ ghahanị okweri ụnụ kwerini Kraịstị wụ Jizọsị, 
GAL.3.27	makẹni, ụnụ ile wẹ gi mirin-Chuku lẹ Mmọn-nsọ buche imẹ Jesu Kristi e yirigụọ Kraịstị.
GAL.3.28	Ya wụ nị onwọnzini ihiẹn rị ichẹn ẹgbata ndị Ju lẹ ndị wụlẹni ndị Ju; ẹgbata igbọn lẹ onyẹ nwọn enwẹn ẹ; ẹgbata ikẹnnyẹ lẹ ikpoho: ẹnyi ile wụ ohu imẹ Kraịstị wụ Jizọsị. 
GAL.3.29	O mẹ nwan nị ẹnyi wụ nke Kraịstị, ụmụ Ebraham kẹ ẹnyi wụ, ndị sikọ nwan d'e nwọnhẹn ihiẹn Osolobuẹ kwe nkwa a.
GAL.4.1	Ihiẹn m rị e ku wụ nị, ebe nwa jẹnkọ d'a kwarị ukuu nẹdi ẹ kelẹni ru ogo, ọ rịhụ kẹ igbọn, ihiẹn ichẹn arịa, ọsụọn'a nị ihiẹn ile wụ nke ẹ: 
GAL.4.2	ọ rịsọnmẹ okpuru ndị e dun'ẹ lẹ ndị e lepụ a ẹnya d'e ru ogẹn nẹdi ẹ kaye. 
GAL.4.3	Ẹrịra kẹ ẹnyi nọ kẹ ẹnyi rị ụmụẹka, ẹnyi wụsọnmẹ igbọn okpuru mmọn lẹ iwu lẹ ihiẹn ile wẹ gi e dọn ẹnya elu-ụwa. 
GAL.4.4	Kanị ogẹn e zu, Osolobuẹ nọ zihẹ Nwa a: okpoho mụ a; wẹ mụ a ye okpuru Iwu. 
GAL.4.5	Osolobuẹ zihẹ ẹ n'ọ hụn ụzọ gbarị ndị rị okpuru Iwu, kẹni ẹnyi họnrin ụmụ Osolobuẹ.
GAL.4.6	Makẹni ụnụ wụ ụmụ, Osolobuẹ nọ zihẹ Mmọn Nwa a ye imẹ obi ẹnyi; ọ hụ imẹ ẹnyi a hị, “Baba! Baba nẹdi m!” 
GAL.4.7	Ya wụ nwan nị y'ẹlẹzi igbọn; nwa kẹ ị wụ. Ebe o mẹ ni nwa k'ị wụ, Osolobuẹ k'e keye i ihiẹn ẹ.
GAL.4.8	Mgbe mbụ, ogẹn ụnụ kelẹni marịn Osolobuẹ, ụnụ te wụ igbọn ihiẹn ichẹn-ichẹn furulẹni w'e fe hụn ụnụ e fe. 
GAL.4.9	Kanị hụnnị ụnụ marịngụ Osolobuẹ, mba, hụnnị Osolobuẹ marịngụ ụnụ, kị ụnụ burukọzịnị mmọn lẹ iwu lẹ ihiẹn ndị ahụn nwọnlẹni isi ndụn rịlẹni hụn ịhịan mmaka gi e dọn ẹnya nị ụnụ d'e họnrinzi igbọn wẹ? 
GAL.4.10	Ụnụ rị nwan a gbaye ụhụọhịn lẹ ifọn lẹ ogẹn lẹ ahụa ichẹn-ichẹn! 
GAL.4.11	Egun ụnụ rị a tụ m, nị ikẹnkwọ ọrụn ile m rụn ebe ụnụ rị a lagụọ iwi!
GAL.4.12	M rị a rịọ ụnụ umunẹ m, rị nị kẹ mmẹ, makẹni a rịgụọ m kẹ ụnụ, etuni m. Ụnụ nwẹn etuzikwọnị, ụnụ emẹni m njọ. 
GAL.4.13	Ụnụ a marịnghọ nị emu rị a kụnị m ogẹn ahụn wẹhẹni m oghere m gi zi ụnụ oziọma isi-ibuzọ ahụn. 
GAL.4.14	Kanị, ụnụ etuni ụya rị m ẹhụ hụn mẹ ụnụ ibu, ụnụ elegberini m, ụnụ ajụnị m; kama, ụnụ nabanhan m nọkẹ sị m wụ mmọn-ozi Osolobuẹ, nọkẹ sị m wụ Kraịstị Jizọsị lẹ enwẹn ẹ. 
GAL.4.15	Kị mẹzi ịghọghọ hụ ile ụnụ nwọn ogẹn hụ?! M rị a shịa ẹri nị, omẹni ọ te rị nfe, nkẹ ụnụ a gụye m akp'ẹnya ụnụ, omẹni o te k'e yeni m ẹka! 
GAL.4.16	Kị m họnrinni nwan eṅẹnrẹn ụnụ, makẹni m gwa ụnụ ezioku?
GAL.4.17	Wẹ rị nwan e mẹ oku ụnụ, kanị ẹlẹ ihiẹn rị mma kẹ wẹ bu obi! Wẹ chọhụ nị wẹ wepụ ụnụ ebe ụnụ rị, kẹni ụnụ bu ẹnya zinmẹ wẹ. 
GAL.4.18	Ọ hụghọkwọ mma nị w'e mẹ oku ịhịan, omẹni ufiri ihiẹn rị mma rọ, omẹni w'e mẹ ẹ ogẹn ile, ẹlẹni mmẹ lẹ ụnụ nọdị sụọ.
GAL.4.19	Ụmụ m, imẹ ụnụ e mẹmẹzi m kẹ okpoho rị imẹ, imẹ hụn sikọ d'e mẹ m d'e ru ni ndụn Kraịstị a gbọrị imẹ ndụn ụnụ, 
GAL.4.20	k'ọ rị m m rị imẹ igunrun ụnụ kikẹnni, kẹni m hụn ụzọ gbehutọ ẹka, makẹni amarịnzị m hụn ụnụ rị!
GAL.4.21	Gwadẹ ni m, ụnụ ndị chọkọ nị ụnụ rị okpuru Iwu, ụnụ anụnị ihiẹn Iwu Mozizi ku? 
GAL.4.22	Wẹ de ẹ imẹ Iwu nị Ebraham mụ ikẹnnyẹ ẹbụọ: Haga nnẹ ohu wụ igbọn; Sẹra nnẹ hụn-ẹbọ ẹlẹ igbọn. 
GAL.4.23	Hụn nnẹ ẹ wụ igbọn bịa kẹ nwa dọn a bịa; kanị hụn nnẹ ẹ nwọn enwẹn ẹ bịa ghahanị nkwa Osolobuẹ kwe.
GAL.4.24	Ẹnyi k'a s'ẹka gi ihiẹn ndịnị ghọsị ihiẹn: wẹ gi ikpoho ẹbụọnị e ku oku nkwerigbama ẹbụọ. Ohu wụ hụn wẹ nọ elu Ugu Saịnaị mẹmẹ. Ọhụn kẹ Haga nọkin ẹnya a; ọ mụ ụmụ, a wụrụ wẹ igbọn. 
GAL.4.25	Haga nọkin ẹnya Ugu Saịnaị hụn rị imẹ atụ alị Arebịa. Ọ ghọsị obodo Jerusalẹm hụn rị ogẹnni, makẹni Jerusalẹm lẹ ụmụ a wụ igbọn kikẹnni. 
GAL.4.26	Kanị Jerusalẹm rị elu-igwee ẹlẹ igbọn; ịya wụ nnẹ ẹnyi. 
GAL.4.27	Makẹni Ẹkụkwọ-nsọ sị,
GAL.4.27	“Ghọghọma nwan!
GAL.4.27	Ịyụ wụ agan,
GAL.4.27	hụn mụtulẹni nwa!
GAL.4.27	Kwankpọma ẹbụ! Yimẹ oro!
GAL.4.27	Ịyụ, imẹ mẹtulẹni!
GAL.4.27	Makẹni, ụmụ okpoho hụ wẹ jụtọ
GAL.4.27	a karịgụọ
GAL.4.27	nke okpoho hụ ya lẹ di ẹ bichanrịn!”
GAL.4.28	Umunẹ m, ụnụ wụ ụmụ wẹ kwe nkwa a nọkẹ Aziki. 
GAL.4.29	Kanị, ọ rị nwan k'ọ rị ogẹn ahụn: nwa wẹ mụ kẹ ịhịan a mụ nwa kpokpo hụn wẹ mụ ghahanị Mmọn Osolobuẹ. 
GAL.4.30	Kanị, kị Ẹkụkwọ-nsọ ku? Ọ sị, “Chụpụ igbọn ahụn lẹ nwa a; makẹni onwọnni ogẹn nwa igbọn hụ e gi sọn nwata ahụn nnẹ ẹ wụlẹni igbọn keri ukuu.”
GAL.4.31	Umunẹ m, ẹnyi ẹlẹ nwan ụmụ okpoho hụ wụ igbọn, kama, ụmụ okpoho ahụn wụlẹni igbọn kẹ ẹnyi wụ.
GAL.5.1	Kraịstị gbapụha ẹnyi kẹni ẹnyi wụrụ ndị nwọn enwẹn wẹ. Wuzokẹnmẹ ni nwan kẹ ndị werigụ enwẹn wẹ! Anịkwọlẹ ni wẹ kpọmazị ụnụ ẹgan igbọn!
GAL.5.2	Gọn ni ntịn! Mmẹ wụ Pọlụ rị a gwa ụnụ nị ụnụ nị wẹ kwa ụnụ ugun, ya wụ nị onwọnni erere Kraịstị k'a bannị ụnụ. 
GAL.5.3	M rị a gwazị okẹnnyẹ ọwụlẹ hụn k'a nị wẹ kwa a ugun ya kwademẹkwọ n'o dọnmẹchanrịn Iwu ile. 
GAL.5.4	Onyẹ ọwụlẹ rị e dọnmẹ Iwu n'o gi ẹ wụrụ onyẹ ezi-omumẹ ẹnya Osolobuẹ a ghagụọ imẹ Kraịstị pụ; ọ ghagụọkwọ imẹ ẹfọma Osolobuẹ mẹ danpụ. 
GAL.5.5	Kanị, okukwe lẹ ikẹn Mmọn-nsọ kẹ ẹnyi nwẹn rị e gi che nị Osolobuẹ kuni ẹnyi ọhụnma ahụn ẹnyi rị a tụ ẹnya a. 
GAL.5.6	Makẹni, imẹ Kraịstị wụ Jizọsị, ịkwa-ugun lẹ akwanị-ugun enwọnni ihiẹn ọ wụ. Ihiẹn rị mkpa wụ okukwe rị e gi ihiẹn-ọsụsụọ a ghọsị enwẹn ẹ.
GAL.5.7	Ụnụ te hụ a gba ọsọ elu-igwee ọhụnma! Onyẹ bu uke cheni ụnụ, ụnụ gizilẹni e sọn ezioku? 
GAL.5.8	Ẹlẹkwọ Osolobuẹ hụn kpọ ụnụ nu ụnụ d'e mẹ ihiẹnni ụnụ rị e mẹ! 
GAL.5.9	Ọ nọhụ kẹ wẹ e ku ẹ, “Ẹkẹrẹ yisti sụọ kẹ w'e buche, ọ ghagbarị brẹdi wẹ rị a gwọ.” 
GAL.5.10	Kanị obi ru m alị imẹ Di-nwọnni-ẹnyi nị ụnụ erokọ ihiẹn ichẹn, sọnmẹ nkuzi ọzọ. Onyẹ hụ rị e nuhunmẹni ụnụ — onyẹ ọwụlẹ ọ wụ — k'a narịnrịrị afụnfụn rịn'a.
GAL.5.11	Umunẹ m, omẹni echẹn kẹ m rị e mẹ oku ịkwa-ugun, kị wẹ rị e kpokpozini m? Ẹlẹ nkẹ obe Kraịstị e sebehi oku? 
GAL.5.12	K'ọ rị m, ndị hụ rị e ye ụnụ nsọngbu e jẹn d'a waradẹ enwẹn wẹ, ẹlẹdẹ ịkwa-ugun sụọ!
GAL.5.13	Ụnụ nwẹn, Osolobuẹ kpọ ụnụ d'e weri enwẹn ụnụ, umunẹ m, ka egikwọlẹ ni nị ụnụ nwọn enwẹn ụnụ mẹmẹ k'ọ rị ụnụ; ka gi ni ihiẹn-ọsụsụọ e fetarị ibe ụnụ. 
GAL.5.14	Makẹni, wẹ wegbamachanrịn Iwu ile imẹ iwu ohu hụn wụ “Ihiẹn ibe i k'a sụọrịrị ị kẹ ihiẹn enwẹn i dọn a sụọ ị.” 
GAL.5.15	Kanị, omẹni ụnụ hụ a tagbu ibe ụnụ e ri, kpachanpụkwọ nị ẹnya, amamgbe ụnụ e gbupụ ibe ụnụ!
GAL.5.16	M sị ụnụ, a nị nị nwan Mmọn-nsọ a kị ụnụ, makẹ ụnụ gha e mẹ kẹ ịhịan-mmaka. 
GAL.5.17	Makẹni, ihiẹn ịhịan-mmaka a chọ ẹlẹ ihiẹn Mmọn-nsọ a chọ; ihiẹn Mmọn-nsọ a chọ ẹlẹ ihiẹn ịhịan-mmaka a chọ. Wẹ ẹbụbụọ a lụsọn ibe wẹ ọgụn e gbọndọn i emẹlẹ ihiẹn ị chọ n'ị mẹ. 
GAL.5.18	Kanị, omẹni Mmọn-nsọ rị a kị ụnụ, ya wụ nwan nị ụnụ arịzị okpuru iwu.
GAL.5.19	Ihiẹn ịhịan-mmaka e mẹ pụhachanrịn ifọn; wẹ wụ ihiẹn ndịnị: ughẹrẹ, ibi obibi ru unyin, imẹ ihiẹn-ifẹnrẹn, 
GAL.5.20	ịrụa-mmọn, ịgwọ-ọgụn lẹ ịgba-ẹfa, idu-eṅẹnrẹn, ikpe, ẹnya-ụfụ, eje-olulu, ịchọ nke-i nke-i, nkebe, ịzụọ ẹka-nke, 
GAL.5.21	iwe-ẹnya, igbu-ọchụn, ịra-manya tụ, eje-mmẹmmẹ lẹ ihiẹn ndị ọzọ nọ ẹrịra. M rị nwan a gba ụnụ mkpịnsịn-ẹka ẹnya kẹ m dọn gba ụnụ ya mbụ, nị ndị hụn e mẹ ihiẹn nọ ẹrịra abankọ Alị-eze Osolobuẹ.
GAL.5.22	Kanị, mkpụrụ Mmọn-nsọ a mịpụha wụ: ihiẹn-ọsụsụọ, ịghọghọ, udọn, ndidin, ẹfọma, imẹ-mma, ịwụ onyẹ wẹ gi e dọn ẹnya, 
GAL.5.23	imẹ-jụụ, ikwọndọn-enwẹn ịhịan. Onyẹ e mẹ ihiẹn ndịnị adannị iwu ọwụlẹ.
GAL.5.24	Ndị hụn wụ nke Kraịstị Jizọsị a kpọgbugụọ ịhịan-mmaka wẹ te wụ lẹ ihiẹn a gụnn'a lẹ ihiẹn a sụọn'a elu obe Kraịstị. 
GAL.5.25	Ebe o mẹ ni Mmọn-nsọ e ye ẹnyi ndụn, nị ẹnyi e bi ni nwan kẹ ndị Mmọn-nsọ rị a kị. 
GAL.5.26	Ẹlẹ hụn ẹnyi e gi pachemẹ — a kpasu ibe ẹnyi iwe mọbụ e weni ibe ẹnyi iwe-ẹnya.
GAL.6.1	Umunẹ m, omẹni o nwọn onyẹ mẹ njọ, ụnụ ndị Mmọn-nsọ rị a kị, gi ni nwayọ wekinhẹn ẹ. Ka kpachanpụ nị ẹnya amamgbe ọnwụnwan a bịanị ụnụ nwẹn. 
GAL.6.2	E bu ni ibu ibe ụnụ, e gi ẹ e mẹzu iwu Kraịstị. 
GAL.6.3	Onyẹ rị e ro n'o nwọnghọ ihiẹn ọ wụ bụ onwọnni ihiẹn ọ wụ, ọ rị e dufie enwẹn ẹ. 
GAL.6.4	Onyẹ-onyẹ ya lele ihiẹn ọ rị e mẹ. Omẹni ọ hụghọ mma, ya gi ihiẹn ya lẹ nwẹn mẹ nyan isi, ẹlẹ makẹni o mẹkarịgụọ onyẹ ọzọ, 
GAL.6.5	makẹni onyẹ-onyẹ nwọn ibu o k'e bu.
GAL.6.6	Ndị wẹ rị a kuzi oku-Chuku wẹ keye ndị rị a kuzi wẹ oku-Chuku ihiẹn ọwụlẹ rị mma wẹ nwọn. 
GAL.6.7	Edufiekwọlẹ ni enwẹn ụnụ: Osolobuẹ anịkọkwọ wẹ lelịa a; ihiẹn onyẹ kụn k'o k'a ghọrị. 
GAL.6.8	Onyẹ kụnye ihiẹn rị a gụn ẹhụ, ọ ghọrị ntikpọ; onyẹ kụnye ihiẹn Mmọn-nsọ chọ, ọ ghọrị ndụn-itẹbitẹ. 
GAL.6.9	Ya wụ, ndụn imẹ-mma y'a gụkwọlẹ ẹnyi. Makẹni, omẹni ẹnyi anịnị ndụn gụ ẹnyi, ogẹn ru, ẹnyi jẹnkọ d'e ri erere ẹ. 
GAL.6.10	Ya wụ, nị ẹnyi e gini oghere ọwụlẹ bịanịnị ẹnyi e mẹni nwan ịhịan ile ihiẹn rị mma, tụmadụ ndị ezi-lẹ-ụlọ ofufe-Kraịstị.
GAL.6.12	Ndị rị a chọ nị wẹ gi ihiẹn ẹnya e legha dụ ẹka obi, uwẹ rị nwan a chọ nị wẹ wa ịkwa-ugun ye ụnụ olu. Wẹ rị e mẹ ẹ amamgbe wẹ e gi ufiri obe Kraịstị kpokpo wẹ. 
GAL.6.13	Ndị kwadẹ nwan ugun arị e dọnmẹ Iwu, bụ wẹ hụ a chọ nị ụnụ kwa ugun kẹni wẹ gi ihiẹn rị ụnụ ẹhụ nyan isi. 
GAL.6.14	O bugharị m! Egikọ m ihiẹn ọwụlẹ nyan isi wezụka obe Di-nwọnni-ẹnyi wụ Jesu Kristi. E gigụọ wẹ obe hụ kpọgbu ụwanị, ọ nọ wụrụ ihiẹn nwụnhụnnị ebe m rị, gizikwọ obe hụ kpọgbu m, m nọ wụrụ ihiẹn nwụnhụnnị ebe ụwa rị. 
GAL.6.15	Kẹ ịkwa-ugun kẹ akwanị-ugun arịnị mkpa, kaka! Ihiẹn rị mkpa wụ nị ịhịan a wụrụọlẹ onyẹ wẹ kedọnzi. 
GAL.6.16	Udọn lẹ omikẹn ya rịnị ndị ile gi okuni e bi, ya rịnị ndị wụ Izrẹlụ Osolobuẹ nke-esi!
GAL.6.17	Gha ogẹnni e jẹn, ịhịan ya eyezilẹ m nsọngbu, makẹni apa (aparị) wẹ gi a marịn onyẹ wụ nke Jesu hụsọnmẹ m ẹhụ.
GAL.6.18	Umunẹ m, ẹfọma Onyẹ-nwọnni-ẹnyi wụ Jesu Kristi ya nọyeni mmọn ụnụ ile. Isẹẹ.
EPH.1.1	Mmẹ wụ Pọlụ de Ẹkụkwọ-ozini. M wụ onyẹ ozi pụ-ichẹn Kraịstị Jizọsị ghahanị uche Osolobuẹ. M rị e dejẹnni ndị nsọ Osolobuẹ rị Ẹfẹsọsụ, ndị wẹ gi e dọn ẹnya imẹ Kraịstị Jizọsị. 
EPH.1.2	Ẹfọma lẹ udọn gha ẹka Osolobuẹ Nẹdi ẹnyi lẹ Onyẹ-nwọnni-ẹnyi wụ Jesu Kristi bịa ya rịnị ụnụ.
EPH.1.3	Ekele ya rịnị Osolobuẹ, hụn wụ Chuku lẹ Nẹdi Onyẹ-nwọnni-ẹnyi wụ Jesu Kristi, makẹni o yeọlẹ ẹnyi ngọzi imẹ-mmọn ile rị elu-igwee makẹni ẹnyi rị imẹ Kraịstị.
EPH.1.4	Nị Osolobuẹ d'e kedẹ ụwa, ọ họtọgụọlẹ ẹnyi imẹ Kraịstị makẹni o nwọn ihiẹn-ọsụsụọ ẹnyi, nị ẹnyi jẹnkọ d'a wụrụn'a ndị rị nsọ, nwọnlẹni nkọrịanị. 
EPH.1.5	Ọ katọ a n'o k'a mụnrụn ẹnyi ghahanị Jesu Kristi makẹni ọ sụọghọ a, makẹni uche ẹ rọ. 
EPH.1.6	Osolobuẹ mẹ ẹ kẹni wẹ ja Osolobuẹ mma o gi mẹni ẹnyi okẹn ẹfọmanị ghahanị ezi Nwa a!
EPH.1.7	Makẹni ẹnyi rị imẹ Kraịstị, Osolobuẹ e gigụọ ẹdeke ẹ hụn wụ ọnwụn a gbapụha ẹnyi, gbagharị ẹnyi njọ, makẹ okẹn ẹfọma Osolobuẹ. 
EPH.1.8	Osolobuẹ gi amamihiẹn lẹ nghọta ile mẹni ẹnyi okẹn ẹfọmanị. 
EPH.1.9	Ọ nọ nwan mẹ ẹnyi marịn ihiẹn o zuemẹye imẹ obi ẹ, ihiẹn hụn o rotọ n'o jẹnkọ d'a rụnpụha imẹ Kraịstị. 
EPH.1.10	Ihiẹnni k'o rotọ: nị ogẹn zu, o wegbama ihiẹn ile che okpuru Kraịstị — kẹ ihiẹn rị elu-igwee kẹ ihiẹn rị elu-ụwa.
EPH.1.11	Makẹni ẹnyi rị imẹ Kraịstị, ihiẹn Osolobuẹ a wụrụgụọ nke ẹnyi, makẹni Osolobuẹ hụn e mẹ ihiẹn ile n'o gi ẹ mẹzu uche ẹ gi ẹka a họtọ ẹnyi n'o gi ẹnyi mẹzu uche ẹ. 
EPH.1.12	O mẹ ẹ kẹni ẹnyi wụrụ ihiẹn wẹ gi a ja Osolobuẹ mma n'o hikẹ ogbe, ẹnyi ndị ibuzọ gi Kraịstị dọn ẹnya.
EPH.1.13	Ụnụ nwẹn e họnrinzighọ ndị nke Kraịstị kẹ ụnụ nụ oku hụ wụ ezioku, kweri — oziọma ahụn ụnụ gi nwọnrin nzụọpụha. Ụnụ e kwerigụnị Jesu, Osolobuẹ nọ bu Mmọn-nsọ o kwe nkwa a che imẹ ndụn ụnụ, gi ẹ yi ụnụ ahịma a, 
EPH.1.14	makẹni Mmọn-nsọ k'o bu ụzọ e ye nọkẹ mbi, o kebe bịa d'e gbarị ndị ọ ṅọntọgụ. Osolobuẹ mẹ ẹ kẹni ụnụ nwẹn wụrụzị ihiẹn wẹ gi a ja Osolobuẹ mma n'o hikẹ ogbe!
EPH.1.15	Ịya haịn o gi mẹni, kete m nụlẹ oku okweri ụnụ kwerini Di-nwọnni-ẹnyi wụ Jesu lẹ ihiẹn-ọsụsụọ ụnụ nwọnni ndị nke Osolobuẹ ile, 
EPH.1.16	m'e ke kelebehikwọ Osolobuẹ makẹ ụnụ, m gha e mẹni ụnụ ekpere — 
EPH.1.17	m'a rịọsọnmẹ Osolobuẹ Di-nwọnni-ẹnyi Jesu Kristi, Nẹdi hụn kachanrịnnị, n'o ye ụnụ mmọn ịghọta-ihiẹn, a ghọsịsọnmẹ ụnụ ihiẹn, kẹ ụnụ dọn rị a marịnwaye ẹ. 
EPH.1.18	M'a rịọ a ya kẹni ẹnya ụnụ shịapụ hụn obi ụnụ e gi ghọta, ụnụ a hụn ụzọ marịn ihiẹn hụn ọ kpọnị ụnụ, marịn ihiẹn ile higbu enwẹn ẹ ogbe o butọnị ndị-nsọ a; 
EPH.1.19	ụnụ a ghọtazị ikẹn ahụn ka ikẹn ile hụn o gi a rụnnị ẹnyi ndị kwerini ọrụn, ikẹn hụ hi ogbe o gi e mẹ ihiẹn, 
EPH.1.20	ikẹn hụ o gi gha ọnwụn weli Kraịstị, m'ẹ nọdị alị ẹka-nni ẹ imẹ elu-igwee; 
EPH.1.21	nke wụnị Kraịstị kachanrịn ọkịkị ile lẹ ikẹn ile lẹ ihiẹn ile w'a gbaye agbaye lẹ ẹfan lẹ nzere ile; ẹlẹdẹ ogẹnni sụọ kanị kẹ ogẹn lalanị. 
EPH.1.22	Osolobuẹ e wegụọ ihiẹn ile che ẹ okpuru ụkụ, tumẹni ụka ya n'ọ wụrụ Onyẹ-isi ihiẹn ile rị okpuru ẹ. 
EPH.1.23	Ụka wụ ẹhụ a; imẹ ụka kẹ ihiẹn ile banyen'ẹ rị; ya lẹ enwẹn ẹ wụ onyẹ hụn rị ebe ile, hụn e mẹ ihiẹn ile e zu oke.
EPH.2.1	Ogẹn mbụ, ụnụ te nwụnhụn anwụnhụn makẹ njọ lẹ mmẹfie ụnụ. 
EPH.2.2	Ụnụ e mẹ njọ, e mẹfie nọkẹ ndị ụwanị, e sọn onyẹ hụn a kị eje-mmọn ile rị imẹ elu, mmọn ahụn rị nwan ọrụn imẹ igunrun ndị rị e nupụ isi okpuru Osolobuẹ. 
EPH.2.3	Eziẹ, ẹnyi ile e te bi k'ọ sụọ ẹnyi nọkẹ wẹ, e mẹ kẹ ẹhụ ẹnyi lẹ obi ẹnyi chọ. Iwe-lẹ-ọnụma Osolobuẹ te hụ e che ẹnyi nọkẹ ndị ọzọ ile. 
EPH.2.4	Kanị, makẹni Osolobuẹ e mẹkẹ onyẹ-omikẹn, makẹni o nwọn okẹn ihiẹn-ọsụsụọ ebe ẹnyi rị — 
EPH.2.5	ọsụọn'a nị njọ ẹnyi e te gbugụọ ẹnyi, ọ nọ gha ọnwụn wepụha ẹnyi, mẹ ẹnyi sọn Kraịstị rịzị ndụn.
EPH.2.5	Ẹfọma Osolobuẹ mẹ kẹ ụnụ gi nwọn nzụọpụha.
EPH.2.6	Osolobuẹ a ghagụ ọnwụn weli ẹnyi, ọ nọ weshi ẹnyi elu k'o dọn weshi Kraịstị, mẹ ẹnyi sọn Kraịstị Jizọsị nọdị alị imẹ elu-igwee makẹni ẹnyi rị imẹ Kraịstị. 
EPH.2.7	Osolobuẹ mẹ ọnwan n'o gi ẹfọma o mẹni ẹnyi imẹ Kraịstị Jizọsị ghọsị agbọ ile lalanị ẹfọma a ka ẹfọma, 
EPH.2.8	ẹfọma haịn Osolobuẹ gi gi okukwe ụnụ zụọpụha ụnụ, ẹlẹ ụnụ gi ẹka ụnụ mẹ ẹ, ihiẹn Chuku ye ọfẹ rọ — 
EPH.2.9	ẹlẹ ihiẹn onyẹ rụn, amamgbe ịhịan a nyanma isi. 
EPH.2.10	Ọrụn-ẹka Osolobuẹ kẹ ẹnyi wụ, ndị o ke imẹ Kraịstị wụ Jizọsị, kẹni ẹnyi hụn ụzọ e mẹ ihiẹn rị mma o ketọnị ẹnyi.
EPH.2.11	Ebe ẹhụ rị, nyanhan nị nị ụnụ te wụ ndị alị ọzọ. Ndị Ju a kpọ ụnụ “ndị kwalẹni ugun,” a kpọ enwẹn wẹ “ndị kwa ugun” bụ ugun wẹ kwa ẹhụ mmaka rọ, ugun ịhịan kwa; 
EPH.2.12	nyanhan nị nị, ụnụ arị imẹ Kraịstị ogẹn ahụn; ụnụ arị ebọn Izrẹlụ; ụnụ arị nkwerigbama Osolobuẹ lẹ nkwa o kwe, elu ụwa ụnụ rị, ụnụ enwọn olilẹnya, ụnụ enwọn Osolobuẹ.
EPH.2.13	Kanị, makẹni ụnụ rị imẹ Kraịstị wụ Jizọsị, e gigụọ wẹ nwan ẹdeke Kraịstị, ọnwụn Kraịstị, wezụhan ụnụ te rị ebe teni. 
EPH.2.14	Makẹni, Kraịstị lẹ enwẹn ẹ e wẹhẹgụọnị ẹnyi udọn: o mẹgụọ ndị Ju lẹ ndị alị ọzọ wụrụ ohu. O gigụọ ẹhụ a lẹ ọnwụn a titu mgbọn te kebeni wẹ e buhẹ eṅẹnrẹn, 
EPH.2.15	Iwu o wepụ k'o gi mẹ ẹ, Iwu lẹ ụmụ iwu lẹ ọdịnalị rịn'a. O mẹ ẹ kẹni o mẹmẹrin agbọ ọhụn gi nọkin ẹnya azụụn ẹbụbụọ ahụn wụ ndị Ju lẹ ndị alị ọzọ. Ẹrịra k'o dọn wẹhẹ udọn ẹgbata wẹ, 
EPH.2.16	gi ọnwụn ọ nwụn elu obe wekinhẹnni Chuku azụụn ẹbụbụọ hụ o gi họnrin ohu, azụụn ẹbụbụọ hụ o wepụ eṅẹnrẹn ẹgbata wẹ.
EPH.2.17	Ya Kraịstị nọ bịa d'e zi ịhịan ile ozi udọn ahụn: kẹ ụnụ ndị alị ndị ọzọ rị ebe teni kẹ ndị Ju rị nsue. 
EPH.2.18	Ghahanị Kraịstị, ẹnyi ile a sa nwan ẹka a gha Mmọn-nsọ ohu a banhan ebe Nẹdi ẹnyi wụ Osolobuẹ rị, kẹ ndị Ju kẹ ndị alị ọzọ.
EPH.2.19	Ya wụ, ụnụ ndị alị ọzọ kwerini Jesu ẹlẹzi itumunyẹ; ụnụ ẹlẹzi ndị alị ọzọ. Ụnụ e sọngụọ ndị nke Osolobuẹ, ndị nsọ, wụrụ ụmụ di-alị Alị-eze, ndị ezi-lẹ-ụlọ Osolobuẹ, 
EPH.2.20	Osolobuẹ a tụngụọ ụnụ nọkẹ ụlọ ye elu iyetọ ahụn wụ ndị-ozi pụ-ichẹn lẹ ndị-amụma. Ọmụma gi ụlọ ahụn wụ Jesu Kristi lẹ enwẹn ẹ. 
EPH.2.21	Ịya gi ụlọ hụ ile, e mẹ ẹ e jẹn elu e jẹnwaye, n'ọ wụrụ Ụlọ-nsọ rị nsọ ebe Di-nwọnni-ẹnyi rị. 
EPH.2.22	Hụnnị ụnụ rị imẹ Kraịstị, ụnụ nwẹn rịzị nwan ndị Osolobuẹ rị a tụn kẹ ụlọ, nị ụnụ wụrụ ebe Osolobuẹ e bi ghahanị Mmọn-nsọ a.
EPH.3.1	Oziọma Kraịstị wụ Jizọsịnị m rị e zi ụnụ ndị wụlẹni ndị Ju kẹ mmẹ wụ Pọlụ gi nwan rị imẹ ngan. 
EPH.3.2	E gighọ m'a dọn nị ụnụ a nụgụọ nị Chuku bu ọrụnnị che m ẹka rụnnị ụnụ; 
EPH.3.3	ụnụ a nụgụọzị k'o dọn ghọsị m ihiẹn-omimini. Ịya kẹ m beni tan ụnụ nke-nke imẹ ẹhụhụọ-ozini. 
EPH.3.4	Ụnụ gụn a, ụnụ a hụn kẹ m ghọtahan ihiẹn-omimini, kẹ m ghọtahan Kraịstị. 
EPH.3.5	Osolobuẹ aghọsịnị ndị mbụ ya k'o dọn nwan ghọsị ndị-ozi nsọ a pụ-ichẹn
EPH.3.6	Ihiẹn nzuzueni wụ nị, ndị alị ndị ọzọ a bangụọzịnị ndị ihiẹn Osolobuẹ e ru ẹka makẹni wẹ gi oziọma dọn, wụrụ mkpamkpa imẹ ẹhụ ohu ahụn, wụrụzịkwọ ndị wẹ ile gba nwọn ihiẹn Osolobuẹ kwe nkwa n'o k'e mẹni ndị rị imẹ Kraịstị wụ Jizọsị.
EPH.3.7	E họnringụọ m onyẹ-ọrụn oziọmanị ghahanị oyiye hụn Osolobuẹ mẹ ẹfọma ye m hụn ikẹn ẹ gi rị ọrụn imẹ ndụn m. 
EPH.3.8	Ọsụọn'a nị mmẹ kachanrịndẹ ntịn imẹ ndị nke Osolobuẹ, o ye m oyiyeni kẹni m zi ndị alị ọzọ oziọmanị, gwa wẹ ezigbo ihiẹn nwọnlẹni ọgụgụ hụn jun imẹ Kraịstị, 
EPH.3.9	lẹni m ghọsị ịhịan ile kẹ Chuku hụn ke ihiẹn ile dọn nwan rị a rụnpụha ihiẹn-omimi ahụn o zuemẹ ketekete, 
EPH.3.10	kẹni o gi ụka ghọsị ndị-ọkịkị lẹ eje-mmọn ile ikẹn rị ẹka wẹ imẹ elu amamihiẹn Osolobuẹ hụn nwọn agala bu ọda. 
EPH.3.11	Makẹni, ịya kẹ Osolobuẹ rotọ ẹdẹi n'o k'e mẹ ghahanị Kraịstị wụ Jizọsị Di-nwọnni-ẹnyi — 
EPH.3.12	Kraịstị, hụn obi gi okweri ẹnyi kwerinin'ẹ e ru ẹnyi alị ọda-ọda ịbanye ebe Osolobuẹ rị.
EPH.3.13	M rị nwan a rịọ ụnụ, anịkwọlẹ ni ndụn gụ ụnụ nị m rị e gi ufiri ụnụ a ta afụnfụn, makẹni ọghọ ụnụ rọ.
EPH.3.14	M rị nwan e gi ufiri ẹ e gbuni Nẹdi ẹnyi osekpu, 
EPH.3.15	onyẹ hụn ezi-lẹ-ụlọ ile rị elu-igwee lẹ ụwa gha ẹka a nwọnhẹn ẹfan wẹ. 
EPH.3.16	M rị a rịọ a n'o gi ihiẹn ahụn ile o nwọn ye ụnụ ikẹn ụnụ e gi ze imẹ obi ụnụ ghahanị Mmọn-nsọ a. 
EPH.3.17	M rịzị a rịọ a nị ụnụ wụrụ ndị Kraịstị birichanrịn imẹ obi wẹ makẹni ụnụ hụ e gi oku ẹ e dọn; ụnụ a nọ imẹ ihiẹn-ọsụsụọ gba mkpọgụn, gi ẹ turu ọhụnma — 
EPH.3.18	kẹni ụnụ saẹka sọn ndị nke Osolobuẹ ile ghọta kẹ ihiẹn-ọsụsụọ Kraịstị shịahan, k'o suehan, k'o jẹnhan elu lẹ k'o mihan; 
EPH.3.19	ụnụ a ghọta ihiẹn-ọsụsụọ Kraịstị hụn wẹ ghalẹni a ghọtachanrịn, kẹni ihiẹn ile rị imẹ Osolobuẹ hụn ụzọ jun imẹ ndụn ụnụ.
EPH.3.20	Nke Osolobuẹ, Onyẹ hụn k'a s'ẹka gi ikẹn ẹ rị ọrụn imẹ ẹnyi rụnkarị ihiẹn ile ẹnyi k'a saẹka rịọ mọbụ ro, rụnkarị a ọhụnma-ọhụnma, 
EPH.3.21	ọghọ ya rịn'a ghahanị ụka lẹ ghahanị Kraịstị wụ Jizọsị, ya rịn'a jẹnrin ejẹn d'e ru agbọ ile. Isẹẹ.
EPH.4.1	Mmẹ hụn wụ onyẹ-ngan makẹni m rị e jẹnni Di-nwọnni-ẹnyi ozi rị nwan a rịọ ụnụ nị ụnụ bi obibi furu ọkpụkpọ Osolobuẹ kpọ ụnụ. 
EPH.4.2	E welụachanrịn nị enwẹn ụnụ alị, e mẹ ni jụụ; e gi ni ndidin e sọn ibe ụnụ makẹ ufiri ihiẹn-ọsụsụọ. 
EPH.4.3	E gi ni obibi udọn e kẹngbama enwẹn ụnụ nọkẹ eriri, kẹni ụnụ e gi ẹ e chedọn ịrị-ohu ahụn Mmọn-nsọ e ye. 
EPH.4.4	Ẹhụ ohu lẹ Mmọn-nsọ ohu rọ nọkẹ k'o dọn mẹni olilẹnya ohu kẹ Osolobuẹ kpọ ụnụ d'e nwọn. 
EPH.4.5	Di-nwọnni-ẹnyi ohu rọ; okukwe ohu rọ; mirin-Chuku ohu rọ. 
EPH.4.6	Chuku ohu lẹ Nẹdi ohu rọ, hụn gi ịhịan ile a rụn, hụn rịzịkwọ imẹ ịhịan ile.
EPH.4.7	Kanị wẹ yesọnmẹ onyẹ-onyẹ imẹ ẹnyi oyiye ichẹn-ichẹn kẹ Kraịstị dọn chọ n'o ye ẹ. 
EPH.4.8	Ya kẹ Ẹkụkwọ-nsọ gi sị,
EPH.4.8	“Ogẹn o gi lashi elu,
EPH.4.8	ọ kpụnrụn igunrun ndị o mẹri,
EPH.4.8	o ye ịhịan oyiye ichẹn-ichẹn.”
EPH.4.9	(Ogẹn Ẹkụkwọ-nsọ gi sị, “Ọ lashi elu,” k'o gi nwan “Ọ lashi elu” e ku? Ya wụ n'o buzọ hidangụ, shi ebẹhụ kachanrịn e mi imẹ alị. 
EPH.4.10	Ya wụ nị onyẹ ohu hụ hidannị wụzị onyẹ hụn lashi elu, ghafechanrịn elu-igwere, kẹni ọ hụn ụzọ jun ihiẹn ile.) 
EPH.4.11	Ịya yesọnmẹ ụka a ndị-ozi pụ-ichẹn, ndị-amụma e zi ozi Osolobuẹ, ndị e jẹnhunmẹ e zi oziọma, ndị ụkọ-Chuku lẹ ndị-nkuzi. 
EPH.4.12	O yesọnmẹ oyiye ndịnị n'o gi wẹ a zụn ndị nke Osolobuẹ ile ọzụnzụn ọrụn Kraịstị chọ lẹni o gi wẹ e mẹ ẹhụ Kraịstị wụ ụka e sue, a tụn a kẹ ụlọ. 
EPH.4.13	D'e ru ni ẹnyi ile a wụrụ ohu imẹ ofufe Jesu lẹ ịmarịn Nwa Osolobuẹ, wụrụ ndị ka ẹhụ, sueruchanrịn ogo Kraịstị, nọchanrịn kẹ ya; 
EPH.4.14	makẹ ẹnyi gha a wụsọnmẹ ụmụẹka, ndị ẹbi e bushi ihun-lẹ-azụụn, ndị-nkuzi ọwụlẹ e buhunmẹ kẹ ufere, ndị ịhịan gi nkuzi ẹro lẹ aghịghọ e dufie. 
EPH.4.15	Kama, ẹnyi a hụn ụzọ wụrụ ndị a gwa ibe ẹnyi ezioku, e gi ihiẹn-ọsụsụọ e mẹ ẹ, ẹnyi ile e gi ẹ e sue; ẹnyi e gi ẹrịra sueru ogo Kraịstị, hụn wụ isi ẹhụnị, rịchanrịn kẹ ya. 
EPH.4.16	Kraịstị gi ẹhụ hụ ile, hụn akwanran ile rịn'a gi wegbamachanrịn ihiẹn ile rịn'a, kwọndọn ọhụnma-ọhụnma; ịya rịzị e mẹ mkpamkpa ọwụlẹ a sa ẹka a rụn ọhụnma, hụn ẹhụ ile gi a rị ikẹn, e sue, ghahanị ihiẹn-ọsụsụọ.
EPH.4.17	M rị nwan e gi ẹfan Di-nwọnni-ẹnyi a gba ụnụ mkpịnsịn ẹka, a gbashi ụnụ ya ikẹn: ebizilẹ ni kẹ ndị ghalẹni e fe Osolobuẹ, ndị iroro wẹ nwọnlẹni isi. 
EPH.4.18	Uche wẹ a gbagụọ ishi. Enwọn wẹ ndụn Osolobuẹ yeni onwọnni ihiẹn wẹ marịn, makẹni obi wẹ kpọkin akpọkin. 
EPH.4.19	Makẹni ifẹnrẹn arịzị wẹ ẹnya; e wechanrịngụọ wẹ enwẹn wẹ ye ihiẹn-ifẹnrẹn lẹ ihiẹn ile rị ichẹn-ichẹn ru unyin, arịzị wẹ a sa ẹka e kwọndọn enwẹn wẹ.
EPH.4.20	Kanị, ẹlẹkwọ ẹrịra kẹ wẹ kuzi ụnụ ihiẹn Kraịstị! 
EPH.4.21	Ẹghẹẹ, ụnụ a nụgụọ oku Kraịstị, makẹni a kuzigụọ wẹ ụnụ ụzọ a, kuzi ụnụ ezioku k'ọ rị imẹ Jesu: 
EPH.4.22	Nị ụnụ jẹnkọ nwan d'a ma eje-obibi hụ ụnụ te rị e bi tuhu, onyẹ hụ ụnụ wụ mbụ rehigụ ihun lẹ azụụn makẹni ihiẹn ọlịlẹnya e dufiegụ a; 
EPH.4.23	nị mmọn ụnụ lẹ uche ụnụ k'e hutọrịrị, 
EPH.4.24	ụnụ e yiri onyẹ ọhụn ahụn wẹ gi ụdị Osolobuẹ ke, hụn nwọn ezi-omumẹ lẹ ezigbo ịrị-nsọ. 
EPH.4.25	Tụbehi ni nwan ntụ! A gwa nị ibe ụnụ ezioku, makẹni ẹnyi lẹ ibe ẹnyi wụ ẹhụ ohu. 
EPH.4.26	Olulu nwọn ikẹn bu i, ka egilẹ ẹ mẹ njọ. Olulu y'e bulẹ i nị eki gi. 
EPH.4.27	Eyelẹ ni Ekwensụ efe.
EPH.4.28	Onyẹ e zun ohin y'e zunzilẹ. Ya gi ẹka a lụrụ ihiẹn o gi e bi, e gi ẹka a a rụn ihiẹn rị mma, kẹni ọ hụn ihiẹn o gi e yezini ndị ihiẹn rị a fụ ọrụn ẹka. 
EPH.4.29	Anịlẹ ni eje-oku pụha ụnụ ọnụ, kanị oku rị mma a gba ịhịan umẹ, a bann'a erere imẹ ọnọdị ọ rị, kẹni oku ọnụ ụnụ e yeni ndị rị e gọn ntịn ẹka. 
EPH.4.30	Emẹkwọlẹ ni ihiẹn k'a fụ Mmọn-nsọ Osolobuẹ, makẹni ịya wụ ahịma Osolobuẹ ye (yi) ụnụ makẹ ụhụọhịn nzụọpụha. 
EPH.4.31	Wepụ nị iwe ile, ịkpọ-ọnụma, olulu, oro, ikuja oku ịhịan lẹ eje-ihiẹn ile ịhịan gi e sọn ibe ẹ imẹ ụnụ. 
EPH.4.32	Kama, e gi ni ẹfọma lẹ omikẹn e sọn ibe ụnụ, a gbagharị ibe ụnụ kẹ Osolobuẹ dọn nwan gbagharị ụnụ ghahanị Kraịstị.
EPH.5.1	E leri ni nwan Chuku nọkẹ ezigbo ụmụ a. 
EPH.5.2	E gi ni ihiẹn-ọsụsụọ e bi, kẹ Kraịstị dọn nwọn ihiẹn-ọsụsụọ ẹnyi, gi ufiri ẹnyi we ndụn a ye nọkẹ oyiye lẹ ẹjan e shin ọhụnma hụn wẹ chụnyeni Osolobuẹ.
EPH.5.3	Nọkẹ ndị nke Osolobuẹ, anịkwọlẹ ni wẹ nụdẹ oku ughẹrẹ mọbụ ihiẹn ọwụlẹ ru unyin mọbụ ẹnya-uku imẹ igunrun ụnụ, 
EPH.5.4	mọbụ oku e mẹ ifẹnrẹn mọbụ oku ẹwobi mọbụ ịkpa ẹmụ rịlẹni mma. Kama, e gi ni ọnụ ụnụ e yesọnmẹ Osolobuẹ ekele. 
EPH.5.5	Marịnkwọ nị nị onwọnni onyẹ ughẹrẹ mọbụ onyẹ e bi obibi ru unyin mọbụ ẹnya-uku (hụn wụzị ịrụa-mmọn) jẹnkọ d'a ban Alị-eze Kraịstị lẹ Osolobuẹ! 
EPH.5.6	Anịkwọlẹ ni onyẹ ọwụlẹ gi oku nwọnlẹni isi dufie ụnụ, makẹni ufiri ihiẹn ndịnị kẹ iwe-lẹ-ọnụma Osolobuẹ gi a bịanị ndị nnupụ-isi. 
EPH.5.7	Esọnkwọlẹ ni wẹ mẹkọ kaka!
EPH.5.8	Makẹni, ụnụ te rị imẹ ishi, kanị hụnnị ụnụ rị imẹ Di-nwọnni-ẹnyi, ụnụ wụ ukpẹ; e bi ni nwan kẹ ụmụ ukpẹ, 
EPH.5.9	makẹni mkpụrụ hụn ukpẹ a mị wụ ihiẹn ile rị mma lẹ ezi-omumẹ ile lẹ ihiẹn ile wụ ezioku. 
EPH.5.10	A marịn nị ihiẹn a sụọ Di-nwọnni-ẹnyi.
EPH.5.11	Ebuchekwọlẹ ni ẹka ihiẹn ishi makẹni abannị wẹ erere; kama, kpu ni wẹ oro, 
EPH.5.12	nị ihiẹn ndị nnupụ-isi e mẹ nzuzue e mẹdẹ ifẹnrẹn okuku! 
EPH.5.13	Kanị, wẹ wepụha ihiẹn ifọn, a hụn wẹ k'ọ nọ — 
EPH.5.14	makẹni ukpẹ nwunkpuhụ ihiẹn, o họnrin ukpẹ. Ya haịn Ẹkụkwọ-nsọ gi sị,
EPH.5.14	“Onyẹ-ụran, tẹnhin!
EPH.5.14	Gha ọnwụn lihi,
EPH.5.14	kẹni Kraịstị nwunkpu i.”
EPH.5.15	Kpachanpụ nị nwan ẹnya e bi; ebilẹ ni kẹ ndị marịnlẹni ihiẹn, ka e bi ni kẹ ndị marịn ihiẹn. 
EPH.5.16	Anịlẹ ni oghere ọwụlẹ ụnụ nwọn la mmaka, makẹni elu e zekẹ. 
EPH.5.17	Ebilẹ ni nwan kẹ ndị nwọnlẹni uche, ka ghọta nị ihiẹn wụ uche Di-nwọnni-ẹnyi. 
EPH.5.18	Aralẹ ni manya tụ, makẹni obibi la iwi rọ; ka a nị nị Mmọn-nsọ a kị ụnụ — 
EPH.5.19	ụnụ e gi ẹbụ rị imẹ ẹkụkwọ Ẹbụ-ọma lẹ ẹbụ-ofufe lẹ ẹbụ ndị ọzọ rị nsọ a gwa ibe ụnụ oku, a bụ nị Di-nwọnni-ẹnyi ẹbụ a sụọ ụsụọ imẹ obi ụnụ; 
EPH.5.20	e gi ẹfan Di-nwọnni-ẹnyi wụ Jesu Kristi e ye Chuku-Nẹdi ekele ogẹn ile imẹ ọnọdị ile, 
EPH.5.21	e gi ni egun Kraịstị e humẹni ibe ụnụ isi.
EPH.5.22	Nwunyẹ, e humẹni di i isi kẹ i dọn e mẹni Di-nwọnni-ẹnyi. 
EPH.5.23	Makẹni, di wụ isi nwunyẹ ẹ kẹ Kraịstị dọn wụ isi ụka, ẹhụ Kraịstị hụn Kraịstị wụ onyẹ-nzụọpụha a. 
EPH.5.24	Ya wụ, nwunyẹ k'e humẹrịrịnị di ẹ isi imẹ ihiẹn ile kẹ ụka dọn e humẹni Kraịstị isi.
EPH.5.25	Di, nwọn ihiẹn-ọsụsụọ nwunyẹ i kẹ Kraịstị dọn nwọn ihiẹn-ọsụsụọ ụka, gi ufiri ẹ we ndụn a ye, 
EPH.5.26	kẹn'o gi mirin hụ wụ oku-Osolobuẹ chanchan a, dọn ẹ nsọ, 
EPH.5.27	kẹni o wepụha ụka ọghọ jun ẹhụ ihun ẹ, ẹlẹ ụka nwọn ntụpọ mọbụ se alịlị mọbụ ihiẹn ọwụlẹ nọ ẹrịra, kama n'ọ hụn ụzọ wụrụ ụka rị nsọ, nwọnlẹni ihiẹn wẹ gi kọrịan'a. 
EPH.5.28	Ẹrịrazịkwọ, di furu n'o nwọn ihiẹn-ọsụsụọ nwunyẹ ẹ k'o dọn nwọn ihiẹn-ọsụsụọ ẹhụ a. Onyẹ nwọn ihiẹn-ọsụsụọ nwunyẹ ẹ nwọn ihiẹn-ọsụsụọ enwẹn ẹ, 
EPH.5.29	makẹni, onwọnni onyẹ ize ẹhụ a e ze. Kama, ịhịan a zụn ẹhụ a, e mẹmẹ ẹ ọhụnma kẹ Kraịstị e mẹ ụka, 
EPH.5.30	makẹni ẹnyi hụn wụ ụka wụ mkpamkpa ẹhụ a. 
EPH.5.31	“Ufiri ẹ, okẹnnyẹ k'a latọ nẹdi ẹ lẹ nnẹ ẹ, kwọnkẹnmẹ nwunyẹ ẹ, wẹ ẹbụbụọ e họnrin ẹhụ ohu.” 
EPH.5.32	Ihiẹnni e mikẹ; m gi ẹ e ku oku Kraịstị lẹ ụka. 
EPH.5.33	K'osilẹrị, di ya nwọn ihiẹn-ọsụsụọ nwunyẹ ẹ k'o dọn nwọn ihiẹn-ọsụsụọ enwẹn ẹ; nwunyẹ y'a gbaye di ẹ.
EPH.6.1	Ụmụ, e humẹni ni ndị mụnị ụnụ isi kẹ Onyẹ-nwọnni-ẹnyi dọn ku ẹ, makẹni o furu efuru. 
EPH.6.2	“Gbaye nẹdi i lẹ nnẹ i.” Ọnwan wụ iwu ibuzọ nkwa rị, nkwa hụ wụ, 
EPH.6.3	“kẹni ọ rịn'ị mma, n'i nwọn isi-nka elu ụwa.”
EPH.6.4	Nẹdi lẹ nnẹ, atọlẹ ni akpasu ụmụ ụnụ iwe, ka e gi ni ọzụnzụn lẹ nkuzi Di-nwọnni-ẹnyi a zụn wẹ.
EPH.6.5	Idibo lẹ igbọn, e gi ni egun lẹ ẹhụ ọmụma-nni e humẹni ndị ụnụ rị okpuru wẹ isi. E gichanrịn nị obi ụnụ ile e mẹ ẹ, nọkẹ sị Kraịstị kẹ ụnụ rị a gbaye. 
EPH.6.6	Ẹlẹkwọ idẹnya wẹ sụọ — kẹni ịhịan sị ụnụ hụ a rụn — kama, e gi ni akpakalị obi ụnụ e mẹ ẹ rịkẹ igbọn Kraịstị makẹni uche Osolobuẹ rọ. 
EPH.6.7	A shịapụ nị ẹfọ a rụn ọrụn ụnụ nọkẹ ndị rị a rụnnị Di-nwọnni-ẹnyi, ẹlẹ ịhịan. 
EPH.6.8	Makẹni ụnụ a marịnghọ nị Di-nwọnni-ẹnyi jẹnkọ d'a kụ onyẹ-onyẹ ụgwọ ihiẹn-ọma o mẹ — kẹ igbọn kẹ onyẹ nwọn enwẹn ẹ.
EPH.6.9	Ndị ịhịan rị okpuru wẹ, e gizi nị ẹka rị mma ẹrịra e sọn wẹ. Erọnzilẹ ni wẹ egun. Ụnụ a marịnghọ nị ụnụ lẹ wẹ rị okpuru Nna ohu hụn rị elu-igwee hụn ghalẹni e tu onyẹ ịhịan wụ.
EPH.6.10	Nke ikpanzụụn, kakẹnmẹ ni ebe ihiẹn Di-nwọnni-ẹnyi rị, e nwọnkẹnmẹ ikẹn ẹ ahụn hi ogbe. 
EPH.6.11	Yiri ni ihiẹn-agha Osolobuẹ ile, kẹni ụnụ saẹka che Ekwensụ lẹ ẹro ẹ ile ọgụn.
EPH.6.12	Makẹni, ẹlẹ ịhịan nwọn ẹhụ lẹ ẹdeke kẹ ẹnyi lẹ wẹ rị a lụ ọgụn, kanị, eje-mmọn rị ichẹn-ichẹn: ndị-isi eje-mmọn lẹ ndị-ọkịkị wẹ lẹ eje-mmọn ndị rị e mẹ eluni a gba ishi lẹ mmọn ile rị imẹ elu rị a kwadọn njọ kẹ ẹnyi lẹ wẹ rị a lụ.
EPH.6.13	Kọnrin ni nwan agha! Weri ni nwan ihiẹn-agha Osolobuẹ ile, kẹni, eje-ụhụọhịn bịa, ụnụ a hụn ụzọ saẹka turu; kẹni ụnụ saẹka mẹchanrịn ihiẹn ile furuni bụ ụnụ turuhụkwọ ebe ụnụ turu.
EPH.6.14	Turukẹnmẹ ni nwan! Ụnụ e gi ezioku kẹnmẹ ukun nọkẹ akpụkpọ-ukun onyẹ-agha; ụnụ e yiri ezi-omumẹ nọkẹ ẹwuru igwe onyẹ-agha gi e kpumẹ obi. 
EPH.6.15	Yiri ni adụdụ izi-oziọma udọn ụkụ nọkẹ akpụkụ onyẹ-agha. 
EPH.6.16	Buruzi ni okukwe cheni wẹ ile nọkẹ akpaịn onyẹ-agha ụnụ e gi saẹka gbọndọn ọbara-ụta ile rị e nwun ọkụn Eje-onyẹ ahụn rị a gba; 
EPH.6.17	weri ni nzụọpụha Osolobuẹ zụọpụha ụnụ kpumẹ isi rịkẹ okpu onyẹ-agha; ụnụ e weri oku-Chuku hụn wụ ọpịa-agha Mmọn-nsọ, kwọndọn. 
EPH.6.18	E gi ni ekpere lẹ ịrịọ-Osolobuẹ e sọn ihiẹn ile, e mẹ ekpere ogẹn ile kẹ Mmọn-nsọ dọn chọ; mụnrụn nị ẹnya ebe ekpere rị, anịlẹ ni ndụn gụ ụnụ; e mẹni ni ndị nke Osolobuẹ ile ekpere. 
EPH.6.19	E mẹzikwọ nị nị mmẹ nwẹn ekpere, kẹni Osolobuẹ e ye m ihiẹn m sikọ d'e ku, m shịapụ ọnụ nị m zi oziọma, o mẹ m ku ẹ kushi ẹ ikẹn, e mẹ m wẹ marịn ihiẹn-omimi rị imẹ oziọma; 
EPH.6.20	m wụ nwan ụkọ oziọma hụn yi ẹgan, e mẹni ni m ekpere nị m hụn ụzọ e ku ẹ e kushi ikẹn k'o furu nị m'e ku ẹ.
EPH.6.21	Ezi nwẹnẹ ẹnyi wụ Taịkikọsụ, hụn wụzị onyẹ-ọrụn wẹ gi e dọn ẹnya imẹ Di-nwọnni-ẹnyi, k'a gwachanrịn ụnụ ihiẹn ile, kẹni ụnụ marịn ọnọdị m lẹ kẹ ihiẹn nọ ebeni. 
EPH.6.22	Ịya haịn m gi zilanị nị ụnụ ya, nị ụnụ marịn kẹ ẹnyi ile nọ lẹ n'ọ kasị ụnụ obi. 
EPH.6.23	Udọn Chuku-Nẹdi lẹ Di-nwọnni-ẹnyi wụ Jesu Kristi lẹ ihiẹn-ọsụsụọ ya lẹ okukwe wị ya rịnị ndị nke Kraịstị ile. 
EPH.6.24	Ẹfọma Osolobuẹ ya rịnị ndị ile nwọn ihiẹn-ọsụsụọ Onyẹ-nwọnni-ẹnyi wụ Jesu Kristi — ihiẹn-ọsụsụọ hụn ghalẹni a gụ.
PHP.1.1	Pọlụ lẹ Timoti de ẹkụkwọ-ozini. Ẹnyi wụ igbọn Kraịstị wụ Jizọsị. Ẹnyi rị e dejẹnni ndị ile rị imẹ Kraịstị wụ Jizọsị, ndị nsọ Osolobuẹ, hụn rị Filipi, uwẹ lẹ ndị-isi wẹ lẹ ndị-ọrụn ụka wẹ. 
PHP.1.2	Ẹfọma lẹ udọn hụn gha ẹka Chuku Nẹdi ẹnyi lẹ Di-nwọnni-ẹnyi Jesu Kristi bịa ya rịnị ụnụ.
PHP.1.3	M'e ye Osolobuẹ m ekele ogẹn ile m gi a nyanhan ụnụ; 
PHP.1.4	ogẹn ile m gi e mẹ ni ụnụ ile ekpere, m'e gi ịghọghọ e mẹ ẹ, 
PHP.1.5	makẹni ụnụ hụ e yeni m ẹka imẹ ọrụn oziọma ghakwọrị ụhụọhịn ibuzọ hụ ụnụ nụ oziọma d'e rukwọ nwan ogẹnni. 
PHP.1.6	O weghọ m ẹnya nị Onyẹ ahụn bidọn ọrụn-ọmanị imẹ ụnụ k'a gha a rụn a d'e ru n'ọ rụnchanrịn a Ụhụọhịn Kraịstị wụ Jizọsị k'e gi bịa. 
PHP.1.7	O furughọ nị oku ụnụ ile a rị m ẹnịna, makẹni ụnụ rị m obi ogẹn ile! Ẹghẹẹ, makẹni mmẹ lẹ ụnụ hụ e gi ihiẹn Osolobuẹ gi a gọzi ẹnyi e yetarị ẹka: kẹ ebe m rị imẹ ngan kẹ ebe m rị a kwadọn oziọma, e mẹ ihiẹn o gi e werichanrịn ọnọdị. 
PHP.1.8	Osolobuẹ wụ ọshẹri m nị ụnụ a da m ọda-ọda, ọdịda hụn gha ẹka Kraịstị wụ Jizọsị bịa.
PHP.1.9	Ekpere m wụ nị ụnụ e nwọn ihiẹn-ọsụsụọ, e nwọnwaye, ihiẹn-ọsụsụọ ya lẹ amamihiẹn lẹ nghọta zu oke wị, 
PHP.1.10	kẹni ụnụ hụn ụzọ sa ẹka a họrị ihiẹn ka mma sụọ, ụnụ a wụrụ ndị nwọnlẹni ntụpọ mọbụ nkọrịanị Ụhụọhịn Kraịstị k'e gi bịa, 
PHP.1.11	makẹni o ru a hụn w'a nị ndụn ụnụ a mịjungụọ mkpụrụ hụn wụ ezi-omumẹ, hụn gha ẹka Jesu Kristi a bịa. O k'e wẹhẹni Osolobuẹ ọghọ lẹ ọjịja-mma.
PHP.1.12	Umunẹ m, m chọ nị ụnụ marịn nị ihiẹn mẹni m e yegụọ nị oziọma ẹka ghagbarị nke-esi. 
PHP.1.13	O mẹgụọdẹ ịhịan ile rị obi-eze Siza lẹ ndị ọzọ ile marịn nị ufiri Kraịstị kẹ m gi rị ngan.
PHP.1.14	Ngannị wẹ tụ m e mẹgụọzị obi rukẹnmẹ ndị itu-Kraịstị ibe ẹnyi bu ọda alị imẹ Di-nwọnni-ẹnyi, w'e kushi nwan oku-Osolobuẹ ikẹn karị kẹ w'e ku ẹ mbụ — egun arịzị wẹ ẹnya.
PHP.1.15	O nwọnghọ ndị gi iwe-ẹnya
PHP.1.16	e zi ozi Kraịstị yeni ihiẹn-ọsụsụọ, makẹni a marịngụọ wẹ nị Osolobuẹ mẹ wẹ tụ m ngannị kẹni o gi ẹ kwadọn oziọma. 
PHP.1.17	Ndị gi iwe-ẹnya e zi ẹ gi ozi wẹ rị e zini Kraịstị a chọ nke wẹ, ẹlẹ nị wẹ rị e ro oziọma; wẹ rị a chọhụ nị wẹ we afụnfụn cheni afụnfụn m rị a ta imẹ ngannị m rị.
PHP.1.18	Kị rị a? K'ọ rị, k'ọ rị, wẹ hụ e gi ụzọ ile e zi ozi Kraịstị: kẹ wẹ bu ihiẹn rị mma obi kẹ wẹ bu ihiẹn ọzọ obi e zi ẹ. Ịya wụ ịghọghọ m!!
PHP.1.18	Ẹghẹẹ, m k'a gha a ghọghọ.
PHP.1.19	Makẹni, a marịngụọ m nị wẹ k'a hatu m ghahanị ekpere ụnụ lẹ eyemẹka Mmọn Jesu Kristi. 
PHP.1.20	M nwọn olilẹnya ọda-ọda nị egikọ m egun mẹ ihiẹn ifẹnrẹn e gi mẹ m; kama, nị m k'e kuzi oku Kraịstị kikẹnni, kushi ẹ ikẹn kẹ m dọn e ku ẹ mbụ, gi ẹhụ m buli Kraịstị elu, omẹni ịrịn'a ndụn rọ, omẹni ịnwụnn'a ọnwụn rọ.
PHP.1.21	Makẹni, o mẹ nke m, m rị ndụn, m rịnị Kraịstị; m nwụnhụn, erere rọ. 
PHP.1.22	Kanị, m rị ndụn, e gi m'ẹ rụnpụhanị Kraịstị ihiẹn: amarịnzị m nwan hụn m k'a hanrịn! 
PHP.1.23	M ri e roshi azụụnnị, e roshi azụụnnị: k'ọ rị m, a la m ụwanị tọ d'e du Kraịstị nọdị, makẹni ọhụn ka mma. 
PHP.1.24	Kanị, m rị ndụn, ịya k'a ka ụnụ ẹka e yeni.
PHP.1.25	Makẹni ọhụn we m ẹnya, a marịngụọ m nị m k'a rị ndụn sọn ụnụ ile nọdị, kẹni ụnụ a gha ihun, a ghọghọ imẹ okukwe. 
PHP.1.26	Ogẹn ahụn, ọbịbịa m a wụrụ ihiẹn ụnụ e gi nyan isi ọda-ọda imẹ Kristi wụ Jesu n'o mẹkẹ.
PHP.1.27	Ka bisọnmẹni obibi furu oziọma Kraịstị, n'o mẹni kẹ m bịa d'a hụn ụnụ kẹ abịanị m, nị ntịn kẹ m gihụ nụ ukwere ụnụ, e gi m'ẹ dọn nị ụnụ gi mmọn ohu wuzo, gi obi ohu a lụ ọgụn ụnụ gi a kwadọn ihiẹn ile oziọma sị ẹnyi kweri; 
PHP.1.28	ụnụ egini egun ndị-iṅẹnrẹn ụnụ mẹhunmẹ kaka akpohu, hụn ghọsị nị wẹ k'a la ntikpọ, ụnụ nwẹn e nwọnrin nzụọpụha. Wẹ ile ghachanrịn ẹka Osolobuẹ bịa. 
PHP.1.29	Makẹni Osolobuẹ e yeọlẹ ụnụ oghere, ẹlẹ hụn ụnụ e gi kweri ni Kraịstị sụọ kanị hụn ụnụ e gizi tan'a afụnfụn, 
PHP.1.30	makẹni ụnụ e shimẹgụọ nwan ọnwụn hụ ụnụ hụn m rị e shi mbụ, ụnụ a nụgụọzị nị m rịkwọ nwan e shi ẹ.
PHP.2.1	Omẹni w'a kasị ịhịan obi imẹ Kraịstị; omẹni ihiẹn-ọsụsụọ e mẹ ịhịan a rọkọ ibe ẹ obi; omẹni ẹnyi ile hụ e mẹkọ imẹ Mmọn-nsọ; omẹni ịhịan e mẹ ni ibe ẹ ẹfọma, e ro k'ọ rị ibe ẹ, 
PHP.2.2	mẹ ni nwan ịghọghọ m zu oke. Mẹ n'ẹ ghahanị iro ihiẹn ohu, inwọntarị ihiẹn-ọsụsụọ, ikwerigbamanị, ịchụ ihiẹn ohu. 
PHP.2.3	Emẹkwọlẹ ihiẹn ọwụlẹ n'i gi ẹ chọrị nke i sụọ mọbụ nị wẹ hụn ị. Ka e welụa nị enwẹn ụnụ alị, e ye ibe ụnụ ọghọ karị enwẹn ụnụ. 
PHP.2.4	Onyẹ-onyẹ imẹ ụnụ k'a gha a chọ ọrịrịmma ibe ẹ, ẹlẹ nke ya lẹ enwẹn ẹ sụọ.
PHP.2.5	A gụn nị agụngụn ohu hụ Kraịstị wụ Jizọsị gụn:
PHP.2.6	Ọsụọn'a nị Osolobuẹ k'ọ wụ,
PHP.2.6	o mẹdẹni nị ya lẹ Osolobuẹ han.
PHP.2.7	Kama,
PHP.2.7	ọ nọ bu ihiẹn ọ wụ che ụsụọ,
PHP.2.7	wụrụ odibo,
PHP.2.7	a mụ w'a ịhịan;
PHP.2.7	hụnnị ọ wụ ịhịan,
PHP.2.8	o welụa enwẹn ẹ alị, e humẹ isi,
PHP.2.8	d'e ru ebe ọ nọ kweri ni wẹ gbu ẹ —
PHP.2.8	kweridẹ hụn wẹ gi kpọgbu ẹ elu obe!
PHP.2.9	Ufiri ọnwan,
PHP.2.9	Osolobuẹ nọ bushichanrịn a elu,
PHP.2.9	bu ẹ che ọnọdị kachanrịnnị,
PHP.2.9	ye ẹ ẹfan
PHP.2.9	hụn kachanrịn ẹfan ile.
PHP.2.10	Nke wụnị,
PHP.2.10	wẹ kpọhụ ẹfan Jizọsị,
PHP.2.10	ihiẹn ile rị elu-igwee lẹ elu-ụwa lẹ okpuru ụwa
PHP.2.10	sikọ d'e gburịrị osekpu,
PHP.2.11	ọnụ ile k'e kurịrị a
PHP.2.11	nị Jesu Kristi wụ Onyẹ nwọn ihiẹn ile,
PHP.2.11	ọghọ e gi ẹ bịanị Chuku-Nẹdi.
PHP.2.12	Ufiri ẹ, ndị nke m, kẹ ụnụ dọn e humẹni m isi ogẹn mmẹ lẹ ụnụ gi rị ụzọ ohu, e mẹkẹnmẹzidẹ ẹ hụnnị m rịlẹn'a, mẹsọnmẹ ni nwan ẹrịra: e gi ni egun lẹ ẹhụ-ọmụma-nni e bi, e mẹ ihiẹn ile Osolobuẹ e gi zụọpụha ụnụ. 
PHP.2.13	Makẹni Osolobuẹ ya rị ọrụn imẹ ụnụ ogẹn ile, e mẹ ụnụ a sa ẹka a họrị uche ẹ, e mẹzikwọ uche ẹ.
PHP.2.14	E mẹ ni ihiẹn ile wẹ sị ụnụ mẹ — edẹnwịnnwịnlẹ ni; adọlẹ ni adịdọ, 
PHP.2.15	kẹni ụnụ wụrụ ndị nwọnlẹni nkọrịanị, ndị ẹka wẹ rị ọchan; ụmụ Osolobuẹ obibi wẹ nwọnlẹni ntụpọ hụn bi imẹ eje-agbọ zinrinlẹni, e nwun, e ke, imẹ ụwanị kẹ kokisẹ. 
PHP.2.16	E kwọnkẹnmẹ ni oku hụn e ye ndụn, kẹni m hụn ihiẹn m'e gi nyan isi Ụhụọhịn Kraịstị k'a bịa, nị ọsọ m gba lẹ ọrụn m rụn alanị iwi.
PHP.2.17	Ọsụọn'a nwan nị wẹ rị nwan e hupụ ndụn m nọkẹ manya e cheni okukwe ụnụ nọkẹ ẹjan wẹ rị a chụnyeni Osolobuẹ, ẹfọ rị a sụọ m ụsụọ; m rị e sọn ụnụ a ghọghọ! 
PHP.2.18	Ẹfọ ya sụọzị ụnụ nwẹn ụsụọ, ụnụ e sọn m ghọghọ.
PHP.2.19	M rị e lee ẹnya nị Di-nwọnni-ẹnyi wụ Jizọsị k'a nị m zihẹni ụnụ Timoti ẹgwa, kẹni m nụ ozi ụnụ, ndụn a ban m. 
PHP.2.20	Enwọn m onyẹ ọzọ hụn rị kẹ Timoti, hụn gichanrịn akpakalị obi ẹ a chọ ọrịrịmma ụnụ. 
PHP.2.21	Ndị ile họdụnị e ro nke-wẹ, nke-wẹ, ẹlẹ nke Jesu Kristi! 
PHP.2.22	Kanị, nke Timoti, ụnụ lẹ enwẹn ụnụ a marịngụọ onyẹ ọ wụ, nị o sọn m a rụn ọrụn oziọma kẹ nwa dọn e sọn nẹdi ẹ. 
PHP.2.23	M bu ẹ nwan obi nị m zihẹni ụnụ ya ẹgwa, m marịngụhụ kẹ ihiẹn k'a rịnị m ebeni. 
PHP.2.24	Obi e ruzịghọ m alị imẹ Di-nwọnni-ẹnyi nị mmẹ nwẹn lalazị ẹgwa.
PHP.2.25	K'osilẹrị, e rogụọ m'a n'ọ rị mkpa nị m zihẹni ụnụ Ẹpafrọditọsụ nwẹnẹ m imẹ Di-nwọnni-ẹnyi, onyẹ-ọrụn lẹ onyẹ-agha ibe m, hụn ụnụ zihẹ, hụn rị a rụnnị ụnụ ọrụn ghahanị iyeni m ẹka. 
PHP.2.26	M zila a makẹni ụnụ rị a da a ọda-ọda, ọ fụka a nị ụnụ nụ nị emu kụ a. 
PHP.2.27	Ezioku-ezioku, emu te kụ a ọda-ọda, o te d'a nwụn! Kanị Osolobuẹ nọ mẹ omikẹn ẹ, bụ ẹlẹ ịya sụọ k'o mẹn'ẹ kanị mmẹ nwẹn zi, amamgbe ẹkwan m a waye.
PHP.2.28	M zila a nwan ẹgwa, kẹni ụnụ hụn a, ẹfọ a sụọ ụnụ ụsụọ, uhue m e belụa. 
PHP.2.29	Gi ni nwan ịghọghọ nabanhan a makẹ Di-nwọnni-ẹnyi. A gbaye ni ndị nọ kẹ ịya — 
PHP.2.30	makẹni ọrụn Kraịstị e d'a napụ a ndụn a, ebe ọ nọ bu ndụn a che ọb'ẹka n'o nọkin ẹnya ụnụ yeni m ẹka.
PHP.3.1	Umunẹ m, igi mẹkin: m sị ụnụ, a ghọghọ nị imẹ Di-nwọnni-ẹnyi.
PHP.3.1	Ndụn idezini ụnụ ihiẹn m degụnị ụnụ mbụ agụkọ m, makẹni o k'e yeni ụnụ ẹka.
PHP.3.2	Kpachanpụ nị ẹnya makẹ nkitẹ ndị hụ! Kpachanpụ nị ẹnya makẹ ndị ahụn rị e mẹ eje-ihiẹn! Ẹghẹẹ, kpachanpụ nị ẹnya makẹ ndị hụ e bekika ịhịan ẹhụ nị wẹ rị a kwa ugun! 
PHP.3.3	Makẹni, ẹnyi nwẹn wụ ndị hụn kwa ezigbo ugun: ẹnyi ndị rị e fe Osolobuẹ ofufe imẹ-mmọn ghahanị Mmọn-nsọ, ẹnyi ndị gi Kraịstị wụ Jizọsị e dọn ẹnya, a nyan isi, ẹnyi ndị ghalẹni e gi ihiẹn ẹnya e legha e dọn ẹnya, 
PHP.3.4	ọsụọn'a nị mmẹ nwẹn e nwọnzighọ ihiẹn ẹnya e legha hụn nkẹ m'e gi dọn ẹnya, nyan isi. Ẹghẹẹ, onyẹ sị n'o nwọnghọ ihiẹn o gi dọn ẹnya elu-ụwanị, mmẹ ka e nwọn: 
PHP.3.5	Wẹ kwa m ugun kẹ m rị nwa akpọhịn ẹsatọ daị; m wụ nwa-di-alị Izrẹlụ: onyẹ ebọn Bẹnjamini; onyẹ Hibru ndị Hibru mụ
PHP.3.6	o mẹ nke adụdụ, m kpokpo ụka Kraịstị; o mẹ nke ezi-omumẹ Iwu Mozizi, enwọn m nkọrịanị.
PHP.3.7	Kanị, e gigụọ m nwan ufiri Kraịstị gụn ihiẹn ile te bannị m erere ye ihiẹn la iwi. 
PHP.3.8	Ẹlẹdẹ ọhụn sụọ, a gụngụọdẹ m ihiẹn ile ye ihiẹn la iwi, makẹ ufiri ihiẹn hụn ka wẹ ile ọhụnma-ọhụnma, hụn wụ ịmarịn Kraịst Jizọsị Di-nwọnni m, onyẹ hụn m gi nwan ufiri ẹ nị ihiẹn ile la, weridẹ wẹ kẹ nsịn, kẹni m kwọnkẹnmẹ Kraịstị, 
PHP.3.9	a rịchanrịn m imẹ ẹ, ẹlẹ nke onyẹ rị ọchan ẹnya enwẹn ẹ makẹni ọ hụ e dọnmẹ Iwu, kama, rịkẹ onyẹ rị ọchan makẹni o gi Kraịstị e dọn ẹnya — ịrị-ọchan ahụn gha ẹka Osolobuẹ a bịa, hụn wẹ gi okukwe e nwọnhẹn. 
PHP.3.10	M chọ nị m marịn Kraịstị lẹ ikẹn hụ o gi gha ọnwụn lihi, e sọn m'ẹ ta afụnfụn ọ ta, sọn ẹ nwụn ọnwụn ọ nwụn, 
PHP.3.11	kẹn'o nwọndẹ kẹ m dọn rị ndị k'a gha ọnwụn lihi.
PHP.3.12	Ẹlẹni e nwọnhẹngụọlẹ m ihiẹn ahụn mọbụ nị e zuchanrịngụọlẹ m oke. Kama, m'a chụshi ẹ ikẹn, kẹni m nwụndọn ihiẹn hụ Kraịstị wụ Jizọsị gi ufiri ẹ nwụndọn m. 
PHP.3.13	Umunẹ, m'a ra weridẹ enwẹn m kẹ onyẹ nwọnhẹngụn'a. Mba! Kama, ihiẹn ohuni kẹ m'e mẹ: m'a zọ hụn m nwọnhẹngụ, a lịlịma nị m nwọnhẹn hụn rị ihun. 
PHP.3.14	M'a lịlịma, e buchanrịn ihun e zinmẹ ebe m gbakọ, kẹni m nwọnhẹn ihiẹn hụn Osolobuẹ kpọnị ẹnyi oku elu-igwee rị imẹ Kraịstị wụ Jizọsị.
PHP.3.15	Ya wụ, ẹnyi ile ka ẹhụ imẹ Kraịstị furu nwan nị ẹnyi e nwọn ụdị agụngụnnị. O mẹ nwan nị ịhịan rị e ro ihiẹn ichẹn, Osolobuẹ k'e mẹ ẹ ghọta. 
PHP.3.16	Kanị, nị ẹnyi ile e mẹ hụn furu ogo ẹnyi rugụ.
PHP.3.17	Umunẹ m, ụnụ ile, e sọnni nzọmụkụ m; leri ni obibi ndị hụ e lerini ẹnyi. 
PHP.3.18	Makẹni, ndị bu ọda e bi nọkẹ sị wẹ wụ ndị-iṅẹnrẹn obe Kraịstị. A gwaọlẹ m ụnụ ya mgbe ole-lẹ-ole mbụ; m gi nwan ẹnya-mirin a gwazị ụnụ ya. 
PHP.3.19	Wẹ shikọ ntikpọ; ẹfọ wẹ wụ Chuku wẹ; ihiẹn nkẹ e mẹ wẹ ifẹnrẹn kẹ wẹ gi a nyan isi; ihiẹn-ụwa ihiẹn-ụwa kẹ wẹ e ro.
PHP.3.20	Kanị o mẹ nke ẹnyi, ẹnyi wụ ụmụ di-alị elu-igwee; ẹnyi rị nwan a tụ ẹnya Onyẹ-nzụọpụha, Di-nwọnni-ẹnyi wụ Jesu Kristi hụn gha ebẹhụ lala. 
PHP.3.21	O k'e nwọnhutọ ẹhụ ẹnyi ndịnị ụya e ri, a nọ wẹ kẹ ẹhụ a ọghọ jun; ikẹn ẹ ahụn o gi a saẹka e bu ihiẹn ile e che okpuru ẹ k'o sikọ d'e gi mẹ ẹ.
PHP.4.1	Ezi umunẹ m, hụn rị a danị m, ịghọghọ m lẹ ugọn m! Ndị nke m, turukẹnmẹni nwan ẹrịra imẹ Di-nwọnni-ẹnyi!
PHP.4.2	Yodia, dodo! Sintike, dodo! Dodo ni, e gi ni obi ohu e bi, nọkẹ ndị nke Di-nwọnni-ẹnyi. 
PHP.4.3	Ẹghẹẹ, yụ wụ onyẹ-ọrụn ibe m furu wẹ gi e dọn ẹnya, m rị a rịọ ị n'ị yeni ikpoho ndịnị ẹka, makẹni e sọngụọ wẹ m lụnị oziọma ọgụn, uwẹ lẹ Klemẹnti lẹ ndị ọzọ ile mmẹ lẹ wẹ gba a rụn ọrụn — ndị ẹfan wẹ rị imẹ ẹkụkwọ ndụn-itẹbitẹ.
PHP.4.4	A ghọghọ nị imẹ Di-nwọnni-ẹnyi ogẹn ile! E kuzi m'ẹ: a ghọghọ nị!
PHP.4.5	Ịhịan ile wẹ gi ẹka rị mma ụnụ gi e sọn ihiẹn ile marịn ụnụ; Di-nwọnni-ẹnyi lala ẹgwa. 
PHP.4.6	Ehuelẹ ni uhue ihiẹn ọwụlẹ; imẹ ihiẹn ile, e gi ni ekpere lẹ arịrịọ lẹ iye-ekele a gwa Osolobuẹ ihiẹn rị ụnụ mkpa. 
PHP.4.7	Ogẹn hụ, udọn Osolobuẹ hụn wẹ ghalẹni a ghọta e chemẹ obi ụnụ lẹ uche ụnụ imẹ Kraịstị wụ Jizọsị.
PHP.4.8	Umunẹ m, igi mẹkin, m sị ụnụ, e bu ni obi e che ihiẹn ọwụlẹ wụ ezioku, ihiẹn ọwụlẹ w'a gbaye, ihiẹn ọwụlẹ furuni; ihiẹn ọwụlẹ eje-ihiẹn rịlẹni, ihiẹn ọwụlẹ a sụọ ịhịan ụsụọ ẹfọ, ihiẹn ọwụlẹ w'a ja mma; ihiẹn ọwụlẹ rịchanrịn mma, ihiẹn ọwụlẹ wẹ e ku oku ẹ ọhụnma. 
PHP.4.9	E mẹsọnmẹ ni ihiẹn ụnụ mụnarịn m, ihiẹn ụnụ nwọnhẹn ẹka m, ihiẹn ụnụ nụ ọnụ m lẹ ihiẹn ụnụ hụn m ẹka. Ụnụ mẹ wẹ, Osolobuẹ hụn e mẹ obi e ru ịhịan alị k'a nọyeni ụnụ.
PHP.4.10	A ghọghọkakwọ m imẹ Di-nwọnni-ẹnyi nị ụnụ e romẹzi m ikpanzụụnnị. Eziẹ, ụnụ e ro m ero, kanị ụnụ ahụnnị oghere ụnụ e gi ghọsị a. 
PHP.4.11	Ẹlẹni mkpa gi m haịn m gi e ku ihiẹnni. Mba, a mụnrụngụọ m ịnị ihiẹn m nwọn e jun m ẹfọ. 
PHP.4.12	A marịngụọ m kẹ ihiẹn dọn a kọ ịhịan lẹ kẹ ịhịan dọn e nwọn ọda. A mụnrụngụọ m kẹ w'e dingbu ihiẹn ile lẹ ọnọdị ọwụlẹ: kẹ m rijun ẹfọ kẹ m bu ẹgụn; kẹ e nwọnkẹ m kẹ enwọn m enwọn. 
PHP.4.13	M'a saẹka e mẹ ihiẹn ile ghahanị Onyẹ hụn e ye m ikẹn.
PHP.4.14	K'osilẹrị, ụnụ e mẹkẹ ụnụ gi yeni m ẹka imẹ nsọngbu m.
PHP.4.15	Ụnụ ndị Filipi a marịngụọ nị ogẹn ẹnyi gi zimẹ oziọma ebẹhụ, kẹ m pụgụ Ẹgbẹrẹ ụnụ wụ Masẹdonia, nị onwọnni ụka ọzọ gi ihiẹn wẹ a kwadọn m nị mmẹ wẹ lẹ gba a rụn karị ụnụ sụọ. 
PHP.4.16	Kẹ ogẹn m gidẹ rị Tẹsalonika, ẹlẹdẹ mgbe ohu sụọ kẹ ụnụ zihẹni m ihiẹn rị a kọnị m.
PHP.4.17	Ẹlẹni m chọkọ ihiẹn ụnụ k'e ye m. Kaka akpohu! M rị a chọ nị wẹ gụn ọrụn-ọma ụnụ yeni ụnụ kẹni o wẹhẹni ụnụ erere. 
PHP.4.18	Ihiẹn ile ụnụ ye e rugụọ m ẹka! O bukẹ!! Hụnnị Ẹpafrọditọsụ wẹhẹni m ihiẹn ile ụnụ ye ẹ bịanị m, ẹfọ e jungụọ m. Oyiye ishin ẹ a sụọ Osolobuẹ rọ, ẹjan Osolobuẹ a nabanhan hụn a sụọ a ụsụọ. 
PHP.4.19	Chuku m jẹnkọ d'e yechanrịn ụnụ ihiẹn ile rị ụnụ mkpa. O k'e ye ụnụ ya mmagi-mmagi kẹ akụ-lẹ-ụba a han imẹ Kraịstị wụ Jesu. 
PHP.4.20	Ọjịja-mma ya rịnị Osolobuẹ wụ Nẹdi ẹnyi jẹnrin ejẹn. Isẹẹ!
PHP.4.21	Kele ni ndị-nsọ Kraịst Jizọsị ile. Umunẹ ẹnyi imẹ Kraịstị mmẹ lẹ wẹ rị ebeni e zi ekele ụnụ. 
PHP.4.22	Ndị-nsọ ile e zi ekele, tụmadụ ndị rị obi-eze Siza.
PHP.4.23	Ẹfọma Di-nwọnni-ẹnyi wụ Jesu Kristi ya rịnị mmọn ụnụ.
COL.1.1	Mmẹ wụ Pọlụ de ẹkụkwọ-ozini. M wụ onyẹ-ozi pụ-ichẹn Kraịstị wụ Jizọsị, makẹni uche Osolobuẹ rọ. Mmẹ lẹ Timoti nwẹnẹ ẹnyi gba de ẹ.
COL.1.2	Ndị nke Osolobuẹ rị Kolosi, umunẹ furu wẹ gi e dọn ẹnya imẹ Kraịstị, kẹ ẹnyi dejẹnn'ẹ. Osolobuẹ wụ Nẹdi ẹnyi ya mẹni ụnụ ẹfọma, ye ụnụ udọn.
COL.1.3	Ogẹn ile kẹ ẹnyi gi a kpanmịn Osolobuẹ, Nẹdi Onyẹ-nwọnni-ẹnyi wụ Jizọs Kraịstị, ẹnyi gha e mẹni ụnụ ekpere. 
COL.1.4	Makẹni, ẹnyi a nụgụọ kẹ ụnụ dọn rị e gi Kraịstị wụ Jizọsị e dọn ẹnya lẹ kẹ ụnụ dọn ri e nwọn ihiẹn-ọsụsụọ ndị nke Osolobuẹ ile, 
COL.1.5	ufiri nị ụnụ rị e lee ẹnya ihiẹn hụ Osolobuẹ dọnmẹni ụnụ elu-igwee, hụn ụnụ nụ ogẹn wẹ gi zi ụnụ ozi hụ wụ ezioku, hụn wụ oziọma. 
COL.1.6	Oziọma e rugụọ ụnụ ẹka. K'o dọn a mị mkpụrụ, e sue, a ghagbarị ụwa ile, ẹrịra k'o gizi nwan rị a mị mkpụrụ imẹ ụnụ kete ụhụọhịn ahụn ụnụ nụ a, ghọta ẹfọma Osolobuẹ mẹ nke-esi.
COL.1.7	Ọnụ Ẹpafrasị, ezi igbọn Kraịstị ibe ẹnyi kẹ ụnụ nọ nụ oziọmanị. Onyẹ-ọrụn Kraịstị hụn furu wẹ gi e dọn ẹnya hụn rị a rụnnị ụnụ ọrụn k'ọ wụ. 
COL.1.8	Ọ gwagụọ ẹnyi kẹ ụnụ nwọnhan ihiẹn-ọsụsụọ hụn gha ẹka Mmọn-nsọ bịa.
COL.1.9	Ya haịn o gi mẹ ni, kete ẹnyi a nụl'a, ẹnyi eke mẹbehikwọnị nwan ụnụ ekpere, a rịọ Chuku n'o mẹ ụnụ marịn uche ẹ ọhụnma-ọhụnma, nwọn amamihiẹn lẹ nghọta imẹ-mmọn, nwọn wẹ mmagi-mmagi, 
COL.1.10	kẹni ụnụ e bi obibi furu Di-nwọnni-ẹnyi, obibi hụn a sụọn'a ụzọ ile, a mịpụha mkpụrụ ọrụn ọma ile rị ichẹn-ichẹn, a marịn Osolobuẹ, a marịnwaye.
COL.1.11	Ya gi ikẹn ẹ hụ hi-ogbe hụn e ye ẹ ọghọ mẹ ụnụ kẹnrẹn ụzọ ile, kẹni ụnụ saẹka e kwọnkẹnmẹ okukwe ụnụ, e gi ịghọghọ e dingbu ihiẹn ile, 
COL.1.12	a kpanmịn Nẹdi ẹnyi hụn mẹ nwan ụnụ ru ogo ụnụ gi rị ndị nwọn ihiẹn o butọnị ndị-nsọ a makẹni wẹ rị imẹ ukpẹ.
COL.1.13	Ọ zụọpụhagụọ ẹnyi okpuru ishi, bu ẹnyi che Alị-eze ezi Nwa a, 
COL.1.14	onyẹ hụn o gi ẹdeke ẹ gbapụha ẹnyi, gbagharị ẹnyi njọ.
COL.1.15	Ẹnya hụn Nwa a nị wụ Kraịstị a hụngụọ Osolobuẹ wẹ ghalẹni e legha; Kraịstị wụzịkwọ Nwa-ibuzọ, Onyẹ-isi hụn ihiẹn ile wẹ ke rị okpuru ẹ. 
COL.1.16	Makẹni, ẹka a kẹ Osolobuẹ gha ke ihiẹn ile rị elu-igwee lẹ ụwa: kẹ ndị w'e legha kẹ ndị wẹ ghalẹni e legha; kẹ ukpo ile kẹ ọkịkị ile; kẹ ndị-isi eje-mmọn kẹ ndị-ọkịkị wẹ. Osolobuẹ ke ihiẹn ile ghahan'a; ịya k'o keni wẹ ile.
COL.1.17	Ọ rị arị nị ihiẹn ọwụlẹ d'e bidọn; ịya gi ihiẹn ile. 
COL.1.18	Ịya wụ isi ụka hụn wụ ẹhụ a. Ịya wụzị isi mbidọn; ịya wụ onyẹ ibuzọ gha ọnwụn lihi. Wẹ ile k'o gi wụrụ onyẹ ibuzọ lẹ onyẹ-isi ihiẹn ile. 
COL.1.19	Makẹni, ọ sụọ Osolobuẹ n'o gi ihiẹn ile o gi wụrụ Osolobuẹ biri imẹ Kraịstị. 
COL.1.20	Ọ sụọzịkwọ Osolobuẹ n'ọ gha ẹka a wekinhẹnni enwẹn ẹ ihiẹn ile o ke: kẹ wẹ rị elu-ụwa kẹ wẹ rị elu-igwee, ghahanị ẹdeke ẹ hụn wụ ndụn a ọ nọ elu-obe ye, hụn o gi wẹhẹ udọn.
COL.1.21	Mgbe mbụ, ẹgbata ụnụ lẹ Osolobuẹ arị mma: ụnụ wụ ndị iṅẹnrẹn ẹ yeni iroro ụnụ, ụnụ e bizikwọ eje-obibi. 
COL.1.22	Kanị Kraịstị e gigụọ nwan ẹhụ o gi bi elu-ụwanị dọnzi ẹgbata ụnụ lẹ Osolobuẹ, ghahanị ọnwụn a, kẹni o wepụha ụnụ ihun ẹ kẹ ndị rị nsọ, nwọnlẹni nkarụ mọbụ nkọrịanị, 
COL.1.23	omẹkwọ nị ụnụ e wuzoghọ ọhụnma, turukẹnmẹ imẹ okukwe; omẹni ụnụ alatọnị olilẹnya hụ rị oziọma ụnụ nụ hụn wẹ zigbarịgụ ndị ile rị okpuru elu-igwee. Ọrụn Oziọmanị kẹ wẹ tumẹ mmẹ wụ Pọlụ d'a rụn.
COL.1.24	M rị nwan a ghọghọ nị m rị a tanị ụnụ afụnfụn, e gi ẹhụ m a tapụnị Kraịstị afụnfụn họdụnị wẹ k'a tanị ẹhụ a wụ ụka. 
COL.1.25	Ịya kẹ Osolobuẹ tumẹni m onyẹ-ọrụn ụka; ịya zi m d'a rụnnị ụnụ ọrụn kẹni m gwachanrịn ịhịan ile oku Osolobuẹ, 
COL.1.26	mẹ wẹ marịn ihiẹn-omimi hụ Osolobuẹ zuemẹ ketekete, hụn agbọ ile ghafegụnị marịnlẹni, kanị o kpupụ a nwan ghọsị ndị nke ẹ.
COL.1.27	Ọ chọ nị ndị alị ọzọ marịn okẹn ihiẹn-omimini rịgbu enwẹn ẹ mma. Ihiẹn omimi hụ wụ nị ụnụ e nwọngụọ Kraịstị, lemẹ ni nwan ẹnya ọghọ hụ Osolobuẹ k'e ye.
COL.1.28	Kraịstịnị kẹ ẹnyi rị nwan a ghahunmẹ e ku oku ẹ, e gi amamihiẹn ile Osolobuẹ ye ẹnyi a dọ onyẹ ọwụlẹ ẹka-ntịn, a kuzi onyẹ ọwụlẹ, kẹni ẹnyi saẹka wepụha wẹ ile ihun Osolobuẹ nọkẹ ndị ka-ẹhụ imẹ Kristi. 
COL.1.29	Ịya kẹ m gi rị a rụnshi iken, e gi ikẹn ahụn ile hi-ogbe Kraịstị gi rị ọrụn imẹ m e shi ọnwụn.
COL.2.1	M chọ nị ụnụ marịn kẹ m dọn rị a lụnị ụnụ lẹ ndị rị Laodishia lẹ ndị ọzọ ile kelẹni hụntu m. 
COL.2.2	M rị a lụ nị ndụn ban wẹ obi lẹ nị wẹ wụrụ ndị wẹ gi ihiẹn-ọsụsụọ kwọngbama, kẹni ihiẹn Osolobuẹ wechanrịn wẹ ẹnya hụn obi e gi ruchanrịn wẹ alị, a marịn wẹ ihiẹn-omimi Osolobuẹ, hụn wụ Kraịstị lẹ enwẹn ẹ, 
COL.2.3	Kraịstị hụn amamihiẹn lẹ nghọta ile zuerini rị imẹ ẹ.
COL.2.4	M rị e ku ẹ amamgbe wẹ e gi oku rịgbu enwẹn ẹ mma dufie ụnụ. 
COL.2.5	Makẹni, ọsụọn'a nị arị m ebẹhụ, m hụ a imẹ-mmọn, ọ hụ a sụọ m m gha e legha kẹ ụnụ dọn rị e gi usọnrọn e bi lẹzi kẹ ụnụ dọn turu ọhụnma e gichanrịn Kraịstị e dọn ẹnya.
COL.2.6	Ebe o mẹ ni ụnụ a nabanhangụọ Jizọs Kraịstị nọkẹ Di-nwọnni ụnụ, e bi ni nwan kẹ ndị nke ẹ; 
COL.2.7	gba nị nwan nkpọgụn imẹ ẹ, e shi elu kẹ ụlọ wẹ rị a tụn, e turukẹnmẹ imẹ okukwe Kraịstị kẹ wẹ dọn kuzi ụnụ ya, a kpanmịn Osolobuẹ ogẹn ile.
COL.2.8	Kpachanpụ nị ẹnya amamgbe w'e gi okẹn ịmarịn-ihiẹn hụn rulẹni alị hụn e dufieni kwọndọn ụnụ: makẹni nkuzi ịhịan lẹ mmọn lẹ iwu ndị wẹ gi e dọn ẹnya elu-ụwanị kẹ wẹ sọnkọ, ẹlẹ Kraịstị. 
COL.2.9	Kanị, ihiẹn ile Osolobuẹ gi wụrụ Osolobuẹ zu oke ẹhụ Kraịstị. 
COL.2.10	Ya wụ, ụnụ e zuọlẹ nwan oke hụnnị ụnụ rị imẹ Kraịstị, onyẹ ndị-ọkịkị ile lẹ ọkịkị ile rị okpuru ẹ.
COL.2.11	Imẹ Kraịstị, a kwagụọ wẹ ụnụ ezigbo ugun hụn wẹ gilẹni ẹka kwa — ghahanị ibepụ onyẹ ahụn ẹnyi te wụ, ịkwa-ugun hụn wụ nke Kraịstị. 
COL.2.12	E mẹgụọ wẹ ụnụ mirin-Chuku gi ligbama ụnụ lẹ Kraịstị, wepụha ụnụ imẹ mirin gi weligbama ụnụ lẹ ya, makẹni ụnụ gi ikẹn Osolobuẹ dọn ẹnya, Osolobuẹ hụn gha ọnwụn weli Kraịstị.
COL.2.13	Ụnụ te nwụnhụn anwụnhụn yeni mmẹfie lẹ obibi ndị wẹ kwalẹni ezigbo ugun wepụ onyẹ wẹ te wụ, kanị Osolobuẹ nọ mẹ ụnụ sọn Kraịstị rị ndụn, ọ gbagharị ẹnyi njọ ile ẹnyi mẹ. 
COL.2.14	Ọ nọ kagbu ụgwọ ile ẹnyi gi ebe wẹ detu ẹ, iwu ile ikpe gi ma ẹnyi, wepụ a, kpọ a ye elu-obe Kraịstị. 
COL.2.15	Ọ napụ ndị-ọkịkị ile lẹ ọkịkị ile ikẹn, gbe ifẹnrẹn ye wẹ ihun idẹnya ịhịan ile, gi ihiẹn o mẹ elu obe hụ mẹrichanrịn wẹ.
COL.2.16	Anịlẹ ni wẹ nwan gi oku ihiẹn-oriri lẹ ihiẹn-ọrịra ma ụnụ ikpe, mọbụ oku mmẹmmẹ ọwụlẹ mọbụ Mmẹmmẹ ifọn-ọhụn mọbụ Ụhụọhịn Ezumikẹn rị ichẹn-ichẹn. 
COL.2.17	Ihiẹn ndịnị ile wụhụ onyinyọn ihiẹn lalanị, ezigbo ẹ wụ Kraịstị.
COL.2.18	Anịlẹ ni ịhịan gi oku imẹshi ẹhụ ikẹn mọbụ oku ife ndị mmọn-ozi ma ụnụ ikpe: hụnyẹ e mẹ oku ọhụn ọ hụn, kanị ihiẹn rị a kịn'a wụ iroro ẹ hụn rị e bu ẹ isi. 
COL.2.19	O kwọndọnzini Kraịstị, hụn wụ isi hụn ẹhụ ile gha e nwọnhẹn ihiẹn-oriri, e mẹ akwanran rịn'a e kwọndọnsọnmẹ mkpamkpa ile rịn'a ghahanị okẹn-ẹhụ ile, e mẹ ẹhụ e sue ezigbo usue gha ẹka Osolobuẹ bịa.
COL.2.20	O mẹ nwan nị ụnụ e sọngụọ Kraịstị nwụnhụn, ụnụ a nwụnnahịngụọ mmọn lẹ iwu ile wẹ gi e dọn ẹnya elu-ụwanị. Kị ụnụ a gbayeni nwan omẹnalị lekẹ sị ụnụ wụzị nke ụwa? 
COL.2.21	“Ekwọndọnlẹ!” “Adanmịnlẹ!” “Emẹtụlẹ ẹka!”? 
COL.2.22	Omẹnalị ndịnị nwọn ebe w'e ru, makẹni wẹ wụhụ iwu lẹ nkuzi ịhịan-mmaka. 
COL.2.23	W'a la ẹnya ọda — kẹ ife-ofufe w'a waye enwẹn wẹ olu kẹ iwelụa enwẹn ịhịan alị wụlẹni ezigbo ẹ kẹ imẹshi ẹhụ ikẹn. Kanị, ihiẹn la iwi rọ, makẹni ịhịan ara gi wẹ a saẹka e kwọndọn enwẹn ẹ.
COL.3.1	O mẹ nwan nị ụnụ e sọngụọ Kraịstị gha ọnwụn lihi, chọma nị nwan ihiẹn ndị hụn rị elu, ebẹhụ Kraịstị nọdị alị ẹka-nni Osolobuẹ. 
COL.3.2	Bu ni obi che ihiẹn rị elu, ẹlẹ ihiẹn rị ụwa. 
COL.3.3	Makẹni, ụnụ a nwụnhụngụọ; e bugụọ wẹ ndụn ụnụ che imẹ Kraịstị zuemẹ imẹ Osolobuẹ. 
COL.3.4	Ogẹn Kraịstị hụn wụ ndụn ụnụ jẹnkọ d'e gi pụha, ụnụ nwẹn e sọn ẹ gi ọghọ pụha.
COL.3.5	Gbu ni nwan ẹgụn ihiẹn-ụwa hụn rị imẹ ụnụ a rụn ọrụn: kẹ ughẹrẹ kẹ obibi ru unyin kẹ ihiẹn ọlịlẹnya kẹ ẹgụn ihiẹn rịlẹni mma kẹ ẹnya-uku hụn wụzị ife-mmọn. 
COL.3.6	Ihiẹn ndịnị wẹ haịn iwe-lẹ-ọnụma Chuku gi lalanị ndị nnupụ-isi. 
COL.3.7	Ụnụ te e sọn wẹ e bi ẹrịra ogẹn mbụ ahụn ụnụ lẹ wẹ gi wụ ohu.
COL.3.8	Ka wepụ nị nwan ihiẹn ile nọ ẹrịra: olulu, ịkpọ-ọnụma, iwe, ikuja oku ịhịan lẹ iku eje-oku, ụnụ e wepụ oku ọwụlẹ ru unyin ọnụ ụnụ. 
COL.3.9	Atụkwọlẹ ni ibe ụnụ ntụ, makẹni ụnụ a gbụpụgụọ ndụn-akan lẹ obibi ẹ nọkẹ ẹwuru; 
COL.3.10	ụnụ e yirigụọ ndụn ọhụn hụn rị a marịnwaye onyẹ ken'ẹ, a rịwaye kẹ ịya. 
COL.3.11	Imẹ ndụn ọhụnnị, onwọnzini ihiẹn nọ kẹ ndị Ju lẹ ndị wụlẹni ndị Ju mọbụ ndị kwa ugun lẹ ndị kwalẹni mọbụ ndị rị imẹ ọfịa lẹ ndị walẹni ẹnya mọbụ igbọn lẹ onyẹ nwọn enwẹn ẹ. Kraịstị sụọ wụ ihiẹn ile; Kraịstị rị imẹ wẹ ile.
COL.3.12	Nọkẹ ndị Chuku họrị, ndị rị nsọ, ndị rị a obi, yiri ni nwan omikẹn lẹ ẹfọma, iwelụa enwẹn ụnụ alị, imẹ-jụụ lẹ ndidin. 
COL.3.13	E gi ni ndidin e sọn ibe ụnụ; onyẹ nwẹnẹ ẹ mẹja ya gbagharị a: kẹ Di-nwọnni-ẹnyi wụ Kraịstị dọn gbagharị ụnụ kẹ ụnụ k'a dọn gbagharị ibe ụnụ.
COL.3.14	Hụn kadẹni, yiri ni ihiẹn-ọsụsụọ, makẹni ịya kẹ wẹ ile gi a layechanrịn k'o furu. 
COL.3.15	A chọnị udọn ahụn Kraịstị e ye, e gi ẹ e lele ihiẹn ụnụ rị e mẹ, makẹni, ezioku-ezioku, ịya kẹ Osolobuẹ kpọnị ụnụ d'a rị ẹhụ ohu. A kpanmịn nị Osolobuẹ. 
COL.3.16	A nị nị oku Kraịstị a rị imẹ ndụn ụnụ ọda-ọda. E gi ni amamihiẹn lẹ akọ-lẹ-uche ile a kuzi ibe ụnụ, a dụn wẹ ọdụn; e gi obi rị a kpanmịn Osolobuẹ a bụnị Osolobuẹ ẹbụ-ọma rị Ẹkụkwọ-nsọ lẹ ẹbụ-ofufe lẹ ẹbụ-nsọ. 
COL.3.17	Ihiẹn ile ụnụ e mẹ, kẹ omumẹ kẹ oku-ọnụ, e gi ni ẹfan Di-nwọnni-ẹnyi wụ Jizọsị e mẹ ẹ, a gha ẹka a e ye Chuku Nẹdi ekele.
COL.3.18	Nwunyẹ, e humẹni di i isi, makẹni ẹrịra k'o furu imẹ Di-nwọnni-ẹnyi.
COL.3.19	Di, nwọn ihiẹn-ọsụsụọ nwunyẹ i; egilẹ iwe e sọn ẹ.
COL.3.20	Ụmụ, e humẹni ni ndị mụnị ụnụ isi imẹ ihiẹn ile, makẹni ya kẹ Di-nwọnni-ẹnyi chọ nị ụnụ e mẹ nọkẹ ndị nke ẹ.
COL.3.21	Ndị nẹdi, atọlẹ ni a kpasu ụmụ ụnụ iwe, amamgbe ndụn a gụ wẹ.
COL.3.22	Ndị rị okpuru ịhịan, e humẹni nị ndị ụnụ rị okpuru wẹ
COL.3.23	Ihiẹn ọwụlẹ wẹ sị ụnụ rụn, gi ni obi ụnụ ile rụn a, nọkẹ sị Di-nwọnni-ẹnyi kẹ ụnụ rị a rụnn'a, ẹlẹ ịhịan; 
COL.3.24	ụnụ a marịnghọ nị Di-nwọnni-ẹnyi jẹnkọ d'e gi ihiẹn hụ o butọnị ndị nke ẹ kụ ụnụ ụgwọ. Kristi wụ Di-nwọnni-ẹnyi kẹ ụnụ gi ẹ e fe; 
COL.3.25	ndị ile rị e mẹ eje-ihiẹn k'a narịn ụgwọ a, onwọnni onyẹ o klee ẹnya ihun.
COL.4.1	Ndị hụn ịhịan rị okpuru wẹ, e gi ni ẹka rị mma e sọn wẹ; emẹgbulẹ ni wẹ. Nyanhankwọ nị nị ụnụ nwẹn e nwọnghọzị onyẹ ụnụ rị okpuru ẹ hụn rị elu-igwee.
COL.4.2	E mẹ ni ekpere ogẹn ile, e we ẹnya e ru alị e mẹ ẹ, a kpanmịn Osolobuẹ ụnụ gha e mẹ ekpere.
COL.4.3	Ụnụ gha e mẹ ekpere, e mẹzikwọ nị nị ẹnyi nwẹn, kẹni Chuku a kpọpụnị ẹnyi ụzọ ẹnyi e gi e ku oku-Chuku, ku oku ihiẹn-omimi ahụn wụ Kraịstị, hụn wẹ gi ufiri ẹ tụ m ngannị; 
COL.4.4	rịọn'a kẹni m'a s'ẹka e mẹ ẹ e we ịhịan ẹnya k'o furu nị m'e mẹ ẹ.
COL.4.5	E gi ni uche e sọn ndị kwerilẹni; anịlẹ ni oghere ọwụlẹ ụnụ nwọn nahịn ụnụ. 
COL.4.6	Oku-ọnụ ụnụ ya wụrụ hụn e ye ẹka, oku wẹ ye nnu, ụnụ a wụ ndị marịn kẹ w'a shịarị onyẹ ọwụlẹ oku ọhụnma.
COL.4.7	Ezi nwẹnẹ ẹnyi wụ Taịkikọsụ hụn furu wẹ gi e dọn ẹnya jẹnkọ d'a gwachanrịn ụnụ kẹ m rị. Odibo ibe ẹnyi imẹ Onyẹ-nwọnni-ẹnyi k'ọ wụ. 
COL.4.8	Ya haịn m gi zilanị ụnụ ya, kẹni ụnụ marịn kẹ ẹnyi nọ lẹni ọ gba ụnụ umẹ. 
COL.4.9	Ịya lẹ Onesimọsụ ezi nwẹnẹ ẹnyi furu wẹ gi e dọn ẹnya, hụn wụzị onyẹ alị ụnụ, wị lala. Wẹ k'a gwachanrịn ụnụ kẹ ihiẹn ile nọ ebeni.
COL.4.10	Arịstakusu onyẹ-ngan ibe m e kele ụnụ, ya lẹ Makị nwa-nwẹnẹ Banabasị. (Ẹnyi a gwatọgụọ ụnụ nabanhan Makị omẹni ọ bịa ebẹhụ.) 
COL.4.11	Jizọsị hụn w'a kpọzị Jọstusu, e kelezi ụnụ. Mmadụ ẹtọnị sụọ wụ ndị Ju, ndị kwa ugun, imẹ ndị mmẹ lẹ wẹ wị a rụn ọrụn Alị-eze Osolobuẹ; e yekẹni wẹ m ẹka.
COL.4.12	Ẹpafrasị onyẹ alị ụnụ hụn wụzị odibo Jesu Kristi e kele ụnụ. Ẹpafrasị e shini ụnụ ọnwụn ọda-ọda imẹ ekpere. Ọ rịọsọnmẹ Osolobuẹ n'o mẹ ụnụ turukẹnmẹ, ka-ẹhụ, marịn ihiẹn ụnụ rị e mẹ ebe ihiẹn ọwụlẹ wụ uche Osolobuẹ rị. 
COL.4.13	M k'a saẹka shịan'a ẹri n'o shikẹni ụnụ ọnwụn, ụnụ lẹ ndị rị Laodishia lẹ Hịrapolisi. 
COL.4.14	Ezi dọkịta wụ Luku e zi ekele ụnụ, ịya lẹ Dẹmasị.
COL.4.15	Kele ni ni m umunẹ ẹnyi imẹ Kraịstị rị Laodishia, ụnụ e kele nwẹnẹ ẹnyi okpoho wụ Nimfa lẹ ụka nọ iwe ẹ e zu.
COL.4.16	Wẹ gụngụnị ụnụ ẹhụhụọ-ozini imẹ ụka ụnụ, hụn n'a nị wẹ gụnzịnị ndị ụka rị Laodishia ya. Hụnzịkwọ n'a nị ụnụ gụn hụn m dejẹnni ndị ụka Laodishia imẹ igunrun ụnụ.
COL.4.17	Sị nị Akịpọsụ, “Hụnkwọ a n'ị rụnchanrịn ogbo wẹ keye i imẹ ọrụn Di-nwọnni-ẹnyi.”
COL.4.18	Nị m gi ẹka m de nwan ekele m: Mmẹ wụ Pọlụ e kele.
COL.4.18	Nyanhankwọ nị ẹgan ndịnị rị m ẹka!
COL.4.18	Ẹfọma Osolobuẹ ya rusọnmẹ ụnụ ẹka.
1TH.1.1	Pọlụ lẹ Sivanọsụ
1TH.1.2	Ogẹn ile kẹ ẹnyi gi a kpanmịn Osolobuẹ makẹ ụnụ ile, a kpọ ẹfan ụnụ ogẹn ile ẹnyi gha e mẹ ekpere. 
1TH.1.3	Ẹnyi hụ a nyanhan ụnụ ihun Osolobuẹ ẹnyi wụ Nẹdi ẹnyi: ihiẹn ile ụnụ rị e gi okukwe ụnụ a rụn, kẹ ụnụ dọn rị a lịlịma makẹni ụnụ nwọn ihiẹn-ọsụsụọ lẹzi kẹ ụnụ dọn rị e gi olilẹnya ụnụ nwọn imẹ Di-nwọnni-ẹnyi wụ Jesu Kristi e dingbu ihiẹn ile.
1TH.1.4	Umunẹ ẹnyi rị Osolobuẹ obi, ẹnyi a marịnghọ nị Osolobuẹ a họrịgụọ ụnụ nke-esi. 
1TH.1.5	Makẹni, oziọma ẹnyi zi ụnụ ẹlẹ oku-ọnụ sụọ, kama, o gizi ikẹn lẹ ihiẹn Mmọn-nsọ e mẹ bịanị ụnụ; ọ nọ ruchanrịn ụnụ akpakalị obi, wechanrịn ụnụ ẹnya nị ezioku k'ọ wụ; ụnụ a marịnzịghọ kẹ ẹnyi dọn bi imẹ igunrun ụnụ kẹni ọ rịnị ụnụ mma. 
1TH.1.6	Ya kẹ ụnụ ile nọ leri ẹnyi lẹ Onyẹ-nwọnni-ẹnyi, gi ịghọghọ Mmọn-nsọ nabanhan oku-Chuku, ọ sụọn'a n'o wẹhẹni ụnụ afụnfụn ọda-ọda, 
1TH.1.7	ya kẹ ụnụ nọ wụrụ ndị hụn ndị kwerini rị Masẹdonia lẹ Akaya e leri.
1TH.1.8	Oku Onyẹ-nwọnni-ẹnyi a ghagụọ nwan ẹka ụnụ ghagbarị, ẹlẹdẹ imẹ Masẹdonia lẹ Akaya sụọ, kanị ndị rị ebe ile a nụgbarịgụọ kẹ ụnụ dọn nwọn okukwe imẹ Osolobuẹ, nke wụ nị ọrịzịnị mkpa nị ẹnyi kumẹ ẹ. 
1TH.1.9	Makẹni, wẹ hụ e ku oku ẹnyi — kẹ ụnụ dọn nabanhan ẹnyi ọhụnma-ọhụnma lẹzi kẹ ụnụ dọn febehi mmọn, femẹ ezigbo Osolobuẹ rị ndụn, 
1TH.1.10	chemẹ Nwa a k'a gha elu-igwee bịa, hụn ọ gha ọnwụn weli, hụn wụ Jesu, onyẹ hụn zụọpụha ẹnyi iwe-lẹ-ọnụma Osolobuẹ lalanị.
1TH.2.1	Umunẹ, ụnụ lẹ enwẹn ụnụ a marịngụọ nị ijẹn ẹnyi bịa ebe ụnụ rị alanị iwi. 
1TH.2.2	Ọsụọn'a nị ẹnyi a tagụọ afụnfụn imẹ Filipi kẹ ụnụ lẹ enwẹn ụnụ dọn marịn, e gbe wẹ ifẹnrẹn ye ẹnyi ihun ebẹhụ, kanị, hụn ahụn ẹnyi rị a lụ ọnwụn, ẹnyi nọkwọ hụn ikẹn saẹka kushi ikẹn ghahanị ikẹn Osolobuẹ zi ụnụ oziọma Osolobuẹ.
1TH.2.3	Ẹnyi ezini ozi ẹnyi marịnlẹni, ẹnyi e buni eje-ihiẹn obi zi ẹ, ẹnyi ezin'ẹ nị ẹnyi dufie ịhịan. 
1TH.2.4	Kanị, kẹ Osolobuẹ dọn weri ẹnyi kẹ ndị furu o gi e dọn ẹnya, bu ọrụn izi-oziọma che ẹnyi ẹka, ẹrịra kẹ ẹnyi e kuzi oku kẹ ndị furu wẹ gi e dọn ẹnya. Ẹnyi ara ku n'ọ sụọ ịhịan, kanị Osolobuẹ, Onyẹ hụn e lele obi ẹnyi.
1TH.2.5	Ẹnyi egini oku ọnụnụ-ire bịa, ụnụ nwẹn a marịnghọ; ẹnyi egizikwọnị ẹnya-uku bịa gi ihiẹn ọzọ kpumẹ ihun! Osolobuẹ wụ ọshẹri ẹnyi. 
1TH.2.6	Ẹnyi emẹni nị ịhịan ja ẹnyi mma, kẹ ụnụ kẹ ndị ọzọ. 
1TH.2.7	Ẹnyi te furu hụn a dọ ụnụ ihiẹn runi ẹnyi nọkẹ ndị-ozi pụ-ichẹn Kristi, kama, ẹnyi gụn agụngụn ụmụẹka imẹ igunrun ụnụ, e gi ẹka-alụlụa e sọn ụnụ kẹ nnẹ-ọmụmụ dọn e mẹ ụmụ a. 
1TH.2.8	Makẹni ẹnyi e nwọnkẹ ihiẹn-ọsụsụọ ụnụ, ẹnyi nọ kwademẹ ni ẹlẹ oziọma Osolobuẹ sụọ kẹ ẹnyi k'e ye ụnụ, kanị enwẹn ẹnyi zi, makẹni ụnụ rị ẹnyi obi ọda-ọda!
1TH.2.9	Umunẹ, ụnụ a nyanhanghọ kẹ ẹnyi dọn e gi ẹka ẹnyi a lụrụ ogẹn hụ, a rụngbu enwẹn ẹnyi kẹ uhinhin kẹ efinnaị, amamgbe ẹnyi gha a wụrụnị onyẹ ọwụlẹ ibu imẹ ụnụ ebe ẹnyi rị e zi ụnụ oziọma Osolobuẹ.
1TH.2.10	Ụnụ wụ ọshẹri ẹnyi; Osolobuẹ wụzịkwọ ọshẹri, nị ẹnyi mẹsọn ụnụ ndị kwerini omumẹ rị nsọ, rị mma ẹnya Osolobuẹ lẹ omumẹ nwọnlẹni nkọrịanị. 
1TH.2.11	Ụnụ a marịnghọ nị ẹnyi gi ẹka nẹdi gi e sọn ụmụ a sọn onyẹ-onyẹ imẹ ụnụ: 
1TH.2.12	a dụn ụnụ ọdụn, a gba ụnụ umẹ, a rịọ ụnụ, nị ụnụ e bi obibi furu Osolobuẹ hụn kpọbanhan ụnụ Alị-eze ẹ lẹ ọghọ a.
1TH.2.13	Ẹnyi a kpanmịnzị Chuku ogẹn ile, nị, ụnụ anabanhannị oku-Chuku ụnụ nụ ọnụ ẹnyi nọkẹ oku ịhịan, kanị nọkẹ oku-Chuku hụ ọ wụ nke-esi, hụn rị nwan a rụn ọrụn imẹ ndụn ụnụ ndị kwerini.
1TH.2.14	Umunẹ, ihiẹn kunrunni ụnụ nọ kẹ hụn kunrun ụka Osolobuẹ imẹ Kraịstị Jizọsị ndị rịsọnmẹ Ẹgbẹrẹ Judia, makẹni, afụnfụn ohu hụ ụnụ ta ẹka ndị alị ụnụ kẹ wẹ nwẹn tazị ẹka umunẹ wẹ wụ ndị Ju. 
1TH.2.15	Ndị Ju hụn gbu Di-nwọnni-ẹnyi Jesu Kristi lẹ ndị-amụma, chụpụzịkwọ ẹnyi. W'e mẹsọnmẹ ihiẹn ghalẹni a sụọ Osolobuẹ; a mayesọnmẹ onyẹ ọwụlẹ, 
1TH.2.16	e gbọndọn ẹnyi ezilẹ ndị alị ọzọ ozi wẹ k'e gi nwọn nzụọpụha! Ẹrịra kẹ w'e mẹ ogẹn ile hụn wẹ gi e mẹjun mkpu njọ wẹ ile. Kanị, iwe-lẹ-ọnụma Osolobuẹ e kunrungụọ wẹ nwan ikpanzụụnnị.
1TH.2.17	Umunẹ, ẹkẹrẹ ogẹn ahụn nsọngbu gilẹni nịzị ẹnyi hụn ụnụ (kanị, ẹlẹkwọnị obi ẹnyi arị ebe ụnụ rị); ụnụ nọ dama ẹnyi ọda-ọda, ẹnyi nọ chọma nị ẹnyi hụn ụnụ elee-m, elee-i! 
1TH.2.18	Ẹnyi te chọ nị ẹnyi bịazị d'a hụn ụnụ: tụmadụ mmẹ nwẹn wụ Pọlụ — a nwanghọ m mgbe ole-lẹ-ole nị m bịa, kanị Ekwensụ gbọndọn ẹnyi.
1TH.2.19	Ẹghẹẹ: ẹlẹ ụnụ wụ olilẹnya ẹnyi? Kị wụzị nwan ịghọghọ ẹnyi? Kị wẹ k'e gi tu ẹnyi ugọn? Onyẹ kẹ ẹnyi k'e gi nyan isi ihun Di-nwọnni-ẹnyi wụ Jesu ogẹn o k'e gi bịa? Ẹlẹ ụnụ? 
1TH.2.20	Eziẹ, ụnụ wụ ọghọ ẹnyi lẹ ịghọghọ ẹnyi!
1TH.3.1	Ebe omẹni ẹnyi asazịnị ẹka din ẹ, ẹnyi nọ sị nị ẹnyi sụọ gwarị nọdị imẹ Atẹnsi, 
1TH.3.2	ẹnyi nọ zihẹni ụnụ Timoti nwẹnẹ ẹnyi hụn ẹnyi lẹ ịya gba a rụnnị Osolobuẹ ọrụn izisọnmẹ oziọma Kraịstị, sị a d'a dụ ẹjan ye ụnụ ukun, gba ụnụ umẹ nị ụnụ kwọnkẹnmẹ okukwe ụnụ — 
1TH.3.3	amamgbe ukpokpo ndịnị gha e mẹhunmẹ onyẹ ọwụlẹ imẹ ụnụ. Ụnụ lẹ enwẹn ụnụ a marịnghọ nke-esi nị ukpokpo ndịnị k'a bịarịrịnị ẹnyi imẹ Kraịstị. 
1TH.3.4	Ẹnyi a gwadẹ ụnụ ya ogẹn ile kẹ ẹnyi lẹ ụnụ rị, nị wẹ jẹnkọ d'e kpokpo ẹnyi. Ụnụ a marịnghọ n'o mẹọlẹ nwan kẹ ẹnyi dọn gwa ụnụ. 
1TH.3.5	Ufiri ẹ, makẹni ọ nịzịnị m din, m nọ zi ozi nị m marịn kẹ okukwe ụnụ nọ, amamgbe, ọ wụrụ nị onyẹ-ọnwụnwan a nwangụọ ụnụ, ihiẹn ẹnyi rụn a la iwi.
1TH.3.6	Hụnnị Timoti ghagụ nwan azụụn nke ụnụ lụaha, wẹhẹni ẹnyi ozi rị mma, nị okukwe ụnụ lẹ ihiẹn-ọsụsụọ ụnụ hụ mma; nị ụnụ hụ a nyanhan ẹnyi ọhụnma-ọhụnma ogẹn ile lẹ ni ẹnyi hụ a da ụnụ kẹ ụnụ dọn rị a da ẹnyi; 
1TH.3.7	umunẹ, ụnụ e gigụọ nwan okukwe ụnụ kasị ẹnyi obi imẹ nsọngbu lẹ ukpokpo ile ẹnyi rị imẹ ẹ. 
1TH.3.8	Ndụn a bangụọ nwan ẹnyi — ebe o mẹ ni ụnụ turuhụ ọhụnma-ọhụnma imẹ Di-nwọnni-ẹnyi.
1TH.3.9	Euu, nị ẹnyi sa nwan ẹka kpanmịngụ Osolobuẹ yeni ụnụ lẹ ịghọghọnị ile ẹnyi rị e nwọn ihun Osolobuẹ, o gi mẹ ụnụ wuzo ẹnịna imẹ Kraịstị?!
1TH.3.10	Ẹnyi e mẹshi ekpere ikẹn uhinhin lẹ efinnaị nị ẹnyi lẹ ụnụ hụnzị elee-m elee-i, kẹni ẹnyi hụn ụzọ mẹ okukwe ụnụ zuzi oke ebe ọ nọlẹni zu oke.
1TH.3.11	Chuku ẹnyi wụ Nẹdi ẹnyi lẹ enwẹn ẹ lẹ Di-nwọnni-ẹnyi wụ Jizọsị dodo duhẹ ẹnyi nwan ebe ụnụ rị! 
1TH.3.12	Di-nwọnni-ẹnyi ya mẹzikwọ ụnụ nwọnwaye ihiẹn-ọsụsụọ ibe ụnụ lẹ ndị ọzọ ile — kẹ ihiẹn-ọsụsụọ ẹnyi nwọn ebe ụnụ rị dọn rị a waye, 
1TH.3.13	kẹni obi ụnụ zekẹnmẹ ebe ịrị-nsọ rị, ụnụ a wụrụ ndị nwọnlẹni nkọrịanị ihun Chuku Nẹdi ẹnyi ogẹn Di-nwọnni-ẹnyi Jesu lẹ ndị nsọ a e gi bịa.
1TH.4.1	Umunẹ ẹnyi, igi mẹkin, ẹnyi gi ẹfan Di-nwọnni-ẹnyi wụ Jizọsị a rịọ ụnụ: bisọnmẹ ni obibi hụ ụnụ mụnarịn ẹnyi nị ya a sụọ Osolobuẹ ụsụọ, obibi ahụn ụnụ rị nwan e bi; bikẹnmẹ ni ẹrịra. 
1TH.4.2	Ụnụ a marịngụọ iwu ndị ẹnyi gi ẹfan Di-nwọnni-ẹnyi wụ Jesu ye ụnụ.
1TH.4.3	Makẹni, uche Osolobuẹ wụ nị ụnụ rị nsọ; nị ụnụ jụ ughẹrẹ jụchanrịn; 
1TH.4.4	nị onyẹ-onyẹ imẹ ụnụ marịn k'o dọn kwọndọn ẹhụ a, dọnmẹ ẹ nsọ, ye ẹ ọghọ, 
1TH.4.5	ẹlẹ hụn ẹgụn imẹ-mgba e gi e nuhunmẹ ẹ kẹ ndị marịnlẹni Osolobuẹ; 
1TH.4.6	ịhịan ewerikọ ihiẹn nwẹnẹ ẹ mọbụ mẹgbu nwẹnẹ ẹ imẹ ihiẹnni. Ẹnyi a gwagụọ ụnụ ya mbụ, gba ụnụ mkpịnsịn-ẹka, nị Di-nwọnni-ẹnyi e mẹgwarịkwọ ụdị ihiẹn ndịnị ile e mẹgwarị. 
1TH.4.7	Makẹni, ẹlẹ obibi ru unyin kẹ Osolobuẹ kpọ ẹnyi d'e bi, kanị obibi rị ọchan.
1TH.4.8	Onyẹ jụ nwan n'o gikọ iwu ndịnị bi, ẹlẹ ịhịan k'ọ rị e legberi kanị Osolobuẹ hụn ye ụnụ Mmọn-nsọ a.
1TH.4.9	O mẹ nke inwọn ihiẹn-ọsụsụọ ibe ụnụ nọkẹ umunẹ imẹ Kraịstị, ọ rịnị mkpa nị wẹ deni ụnụ ihiẹn ọwụlẹ. Makẹni, Osolobuẹ e gigụọ ẹka a kuzi ụnụ inwọn ihiẹn-ọsụsụọ ibe ụnụ.
1TH.4.10	Ezioku-ezioku, ụnụ hụ e nwọn ihiẹn-ọsụsụọ ndị ile kwerini rị Ẹgbẹrẹ Masẹdonia, kanị, ẹnyi rị a rịọ ụnụ, umunẹ, nị ụnụ e mẹkẹnmẹ ẹ, 
1TH.4.11	nị ụnụ a lịlịma nị ụnụ e bi obibi mẹ jụụ, e bu ẹnya e zinmẹ ọrụn ụnụ, e gi ẹka ụnụ a lụrụ, rịkẹ kẹ ẹnyi dọn gwa ụnụ mbụ, 
1TH.4.12	kẹni obibi ụnụ e nwọn mgbaye ẹnya ndị rị ogbe, kẹni ụnụ e gizi ẹ a hụn nị onwọnni ihiẹn a kọnị ụnụ.
1TH.4.13	Umunẹ, ẹnyi chọ nị ụnụ marịn ihiẹn k'e mẹ ndị rị ụran, ndị nwụnnị, amamgbe ụnụ gha a kwan kẹ ndị-ụwa nwọnlẹni olilẹnya dọn a kwan. 
1TH.4.14	Makẹni, kẹ ẹnyi dọn kweri nị Jesu nwụnhụn, lihizi, ẹrịra kẹ ẹnyi dọnzi kweri nị Osolobuẹ k'e gi Jesu wekinhẹn ndị hụn kwerinin'ẹ hụn rị ụran.
1TH.4.15	Nị ẹnyi gwa ụnụ ọnwan makẹni ya kẹ Di-nwọnni-ẹnyi ku: ẹnyi ndị k'a rị ndụn, ndị kelẹni nwụnhụn, ogẹn Di-nwọnni-ẹnyi k'e gi bịa, ebukọnị ndị ahụn rị ụran ụzọ d'e kunrun Di-nwọnni-ẹnyi. 
1TH.4.16	Makẹni, o ru ogẹn hụ, Di-nwọnni-ẹnyi k'e gi okẹn olu ku oku, olu onyẹ-isi ndị mmọn-ozi a han, opi Osolobuẹ a han, Di-nwọnni-ẹnyi a gha elu-igwee hidan; ndị nke Kraịstị ranhịngụnị e bu ụzọ gha ọnwụn lihi; 
1TH.4.17	ogẹn hụ a jụrụ wẹ ẹnyi ndị họdụnị rịkwọ ndụn cheni wẹ, ẹnyi ile e shi imẹ orukpu d'e kunrun Di-nwọnni-ẹnyi imẹ elu, ẹrịra kẹ ẹnyi a dọn buru Di-nwọnni-ẹnyi d'e sọn ẹ nọdị jẹnrin ejẹn. 
1TH.4.18	E gi ni nwan oku ndịnị a kasị ibe ụnụ obi.
1TH.5.1	O mẹ nke ogẹn lẹ mgbe Di-nwọnni-ẹnyi e gi bịa, umunẹ, ọ rịnị mkpa nị wẹ deni ụnụ ihiẹn ọwụlẹ. 
1TH.5.2	Makẹni, ụnụ lẹ enwẹn ụnụ a marịngụọ ọhụnma-ọhụnma nị Ụhụọhịn hụ Di-nwọnni-ẹnyi k'e gi bịa, o k'a bịa idẹnmizi kẹ ohin dọn a bịa imẹ abalị. 
1TH.5.3	Ogẹn ahụn wẹ k'e gi rị a sị, “Udọn a rịgụọ! Nsọngbu arịzị a!” ya kẹ ntikpọ k'e gi kunrun wẹ idẹnmizi, nọkẹ ebe imẹ nọ mẹmẹhụ okpoho! Awanahịnkọ wẹ!
1TH.5.4	Kanị umunẹ, ụnụ nwẹn arị imẹ ishi, hụn Ụhụọhịn hụ e gi kunrun ụnụ idẹnmizi nọkẹ ohin. 
1TH.5.5	Makẹni, ụmụ ukpẹ lẹ ndị e bi ebe eki rị elu kẹ ụnụ wụ; ẹnyi ẹlẹ ụmụ ukinkin mọbụ ụmụ ishi. 
1TH.5.6	Ya wụ, ẹnyi aranhịnkọ kẹ ndị ọzọ; kama, nị ẹnyi kpachanpụ nị ẹnya, nị ẹnyi dọnrin ẹnya. 
1TH.5.7	Makẹni uhinhin kẹ ndị a ranhịnnị gi a ranhịn; uhinhin kẹ ndị a ra manya a tụ gizi a ra a tụ. 
1TH.5.8	Kanị, ebe o mẹni ẹnyi wụ ndị e bi ebe eki rị elu, nị ẹnyi dọnrin ni nwan ẹnya; nị ẹnyi yiri okukwe lẹ ihiẹn-ọsụsụọ kẹ ẹwuru igwe onyẹ-agha gi e gbọndọn obi ẹ, ẹnyi e yiri olilẹnya nzụọpụha nọkẹ okpu onyẹ-agha gi e gbọndọn isi ẹ. 
1TH.5.9	Makẹni, ẹlẹ afụnfụn kẹ Osolobuẹ tumẹ ẹnyi d'a narịn; ọ kpọ ẹnyi d'e nwọnrin nzụọpụha ghahanị Di-nwọnni-ẹnyi wụ Jesu Kristi. 
1TH.5.10	Di-nwọnni-ẹnyi wụ Jesu Kristi nwụnnị ẹnyi ọnwụn kẹni ẹnyi hụn ụzọ sọn ẹ bi: ọsụọn'a nị ẹnyi rị ndụn ọsụọn'a nị ẹnyi a nwụnhụngụọ.
1TH.5.11	A gba nị nwan ibe ụnụ umẹ, e mẹ ihiẹn ibe ụnụ e gi sue, kẹ ụnụ dọn nwan rị e mẹ.
1TH.5.12	Kanị, umunẹ, ẹnyi rị a rịọ ụnụ nị ụnụ gbaye ndị rị a rụnshi ọrụn ikẹn imẹ ụnụ, ndị e lepụ ụnụ ẹnya imẹ Di-nwọnni-ẹnyi, a dụn ụnụ ọdụn. 
1TH.5.13	E nwọn ni ihiẹn-ọsụsụọ wẹ, e gi ufiri ẹ e ye wẹ mgbaye kachanrịnnị, makẹ ọrụn wẹ rị a rụn.
1TH.5.13	Udọn ya rịsọnmẹ ẹgbata ụnụ lẹ ibe ụnụ.
1TH.5.14	Umunẹ, ẹnyi rị a dụn ụnụ ọdụn: a gba nị ndị nọdị mmaka mkpịnsịn-ẹka; a kasị nị ndị-ụjọ obi; e yeni ni ndị zelẹni ẹka; e gi ni ndidin e sọn onyẹ ọwụlẹ. 
1TH.5.15	Hụn n'a n'o nwọnni onyẹ ọwụlẹ imẹ ụnụ e gi njọ a kụ njọ, kama, a chọ nị nị ụnụ e mẹni ibe ụnụ lẹ ndị ọzọ ile ihiẹn rị mma.
1TH.5.16	A ghọghọ nị ogẹn ile. 
1TH.5.17	E mẹ ni ekpere ogẹn ile. 
1TH.5.18	E ye ni ekele imẹ ọnọdị ọwụlẹ, makẹni ọnwan kẹ Osolobuẹ chọ ẹka ụnụ imẹ Kraịstị wụ Jesu.
1TH.5.19	Etinyụnlẹ ni ihiẹn Mmọn-nsọ rị e mẹ. 
1TH.5.20	Elelịalẹ ni ibu-amụma lẹ ozi ịhịan gi ẹfan Osolobuẹ zi — 
1TH.5.21	kama, e lele ni ihiẹn ile, ụnụ e kwọnkẹnmẹ hụn rị mma. 
1TH.5.22	Gba nị nị ụdị eje-ihiẹn ile ọsọ.
1TH.5.23	Osolobuẹ lẹ enwẹn ẹ, onyẹ hụn udọn gha ẹka a bịa, ya dodo dọn ụnụ nsọ ụzọ ile: ya anịlẹ ụnụ nwọn nkọrịanị ọwụlẹ imẹ mmọn ụnụ mọbụ umẹ-ndụn ụnụ mọbụ ẹhụ ụnụ ogẹn Di-nwọnni-ẹnyi wụ Jesu Kristi k'e gi bịa. 
1TH.5.24	Onyẹ hụn kpọ ụnụ furu wẹ gi e dọn ẹnya, o jẹnkọ d'e mẹ ẹ!
1TH.5.25	Umunẹ, e mẹ ni ni ẹnyi ekpere!
1TH.5.26	Dide ni umunẹ ẹnyi ile odide rị nsọ.
1TH.5.27	M rị e gi ẹfan Di-nwọnni-ẹnyi wụ Jesu a sị ụnụ gụnnị ndị ile kwerini ẹhụhụọ-ozini.
1TH.5.28	Ẹfọma Onyẹ-nwọnni-ẹnyi wụ Jesu ya rịnị ụnụ.
2TH.1.1	Pọlụ lẹ Sivanọsụ lẹ Timoti de ẹkụkwọ-ozini. Ẹnyi rị e dejẹnni ụka Tẹsalonika hụn rị imẹ Osolobuẹ Nẹdi ẹnyi lẹ Di-nwọnni-ẹnyi wụ Jesu Kristi ya. 
2TH.1.2	Ẹfọma lẹ udọn hụn gha ẹka Chuku Nẹdi ẹnyi lẹ Di-nwọnni-ẹnyi Jesu Kristi bịa ya rịnị ụnụ.
2TH.1.3	Umunẹ, o furu nị ẹnyi gi ufiri ụnụ a kpanmịn Osolobuẹ ogẹn ile, makẹni okukwe ụnụ rị e sue ọda-ọda, onyẹ-onyẹ hụzị e nwọnwaye ihiẹn-ọsụsụọ ibe ẹ. 
2TH.1.4	Ya haịn ẹnyi gi e gi ụnụ a nyan isi imẹ ụka Osolobuẹ ile — nị ụnụ wuzohụkwọ, nị ụnụ kwọnkẹnmẹkwọ okukwe imẹ ukpokpo ile wẹ rị e kpokpo ụnụ, e dingbu nsọngbu ile rị a bịanị ụnụ.
2TH.1.5	Ọ hụ a ghọsị nị okinkin-ikpe Osolobuẹ wela furu efuru; ụnụ hụzị e gi ẹ a wụrụ ndị furu ịbanye Alị-eze Osolobuẹ hụ ụnụ rị a tanị afụnfụn. 
2TH.1.6	Ezioku rọ, makẹni ọ hụghọ mma ẹnya Osolobuẹ n'o mẹgwarị ndị rị e ye ụnụ afụnfụn, 
2TH.1.7	mẹ ụnụ nwẹn rị a ta afụnfụn zu ikẹn, mẹzikwọ ẹnyi nwẹn zu ikẹn. O jẹnkọ d'e mẹ ẹ ogẹn Di-nwọnni-ẹnyi Jesu k'e gi gha elu-igwee bịa, ya lẹ ndị mmọn-ozi ẹ hụ kin akwanran.
2TH.1.8	Wẹ k'e gi ọkụn rị e nwunni bịa; wẹ k'e mẹgwarị wẹ ile marịnlẹni Osolobuẹ lẹ ndị hụn mẹlẹni ihiẹn oziọma Di-nwọnni-ẹnyi Jesu ku, 
2TH.1.9	a narịn wẹ afụnfụn hụn wụ ntikpọ itẹbitẹ, wẹ wepụgụ wẹ ebe Di-nwọnni-ẹnyi lẹ ikẹn ẹ hi ogbe rị. 
2TH.1.10	O k'e mẹ Ụhụọhịn hụ o k'a bịa. Ọ bịa ụhụọhịn hụ, ndị nsọ a jẹnkọ d'e ye ẹ mgbaye, ndị ile kwerini k'a ja a n'ọ rịka mma: ụnụ nwẹn k'a rị imẹ wẹ makẹni ụnụ rị ndị kweri oku ẹ hụn ẹnyi gwa ụnụ.
2TH.1.11	Ya haịn ẹnyi gi e mẹni ụnụ ekpere ogẹn ile, a rịọ Osolobuẹ ẹnyi n'o mẹ ụnụ a ghọsị nị oku ọ kpọ ụnụ alanị iwi; n'o gi ikẹn ẹ mẹ ihiẹn-ọma ile ụnụ chọ lẹ ọrụn ọwụlẹ ụnụ gi okukwe a rụn; 
2TH.1.12	kẹni wẹ gi ihiẹn wẹ rị a hụn ebe ụnụ rị ye ẹfan Di-nwọnni-ẹnyi Jesu mgbaye, gizi ufiri Jesu ye ụnụ ọghọ, nị Osolobuẹ lẹ Di-nwọnni-ẹnyi Jesu Kristi e yekẹni ụnụ ẹka.
2TH.2.1	O mẹ nke ọbịbịa Di-nwọnni-ẹnyi Jesu Kristi lẹ owegbama wẹ jẹnkọ d'e wegbama ẹnyi ile d'e kunrun ẹ, dodo ni umunẹ, 
2TH.2.2	anịlẹ ni obi gbayịyakẹnrin ụnụ mọbụ nahịn ụnụ nị wẹ sị nị mmọn sị mọbụ nị ịhịan sị mọbụ nị ẹnyi de imẹ ẹkụkwọ-ozi nị Ụhụọhịn Di-nwọnni-ẹnyi a bịagụọlẹ.
2TH.2.3	Anịkwọlẹ ni onyẹ ọwụlẹ gi ụzọ ọwụlẹ dufie ụnụ: Ụhụọhịn hụ abịakọ mmanị okẹn nnupụ-isi hụ lalanị bịagụ, e wepụhagụ wẹ Eje-ịhịan hụ, Onyẹ ahụn ntikpọ rị e che. 
2TH.2.4	O k'e bunụmanị mmọn lẹ iyi ọwụlẹ lẹ ihiẹn ile w'e fe; o sikọ d'e weri enwẹn ẹ nị ịya ka wẹ ile; o sikọ d'e weridẹ ocho imẹ Ụlọ-nsọ Osolobuẹ kpọma enwẹn ẹ Osolobuẹ.
2TH.2.5	Ụnụ anyanhanzịnị nị m gwatọ ụnụ ihiẹn ndịnị kẹ mmẹ lẹ ụnụ rị? 
2TH.2.6	Ụnụ a marịnghọ ihiẹn gin'ẹ nwan o gilẹni ke pụha ifọn, kẹni ogẹn ẹ rugụ ọ pụha.
2TH.2.7	Makẹni eje-ihiẹn a rịgụọlẹ nwan ọrụn imẹ nzuzue, kanị, onyẹ hụ rị nwan e gbọndọnn'ẹ k'a rịkwọ e gbọndọn ẹ d'e ru ni e wepụ wẹ hụnyẹ. 
2TH.2.8	Ogẹn hụ, Eje-ịhịan hụ a pụha. Di-nwọnni-ẹnyi wụ Jizọsị k'e gi uzun k'a gha a ọnụ pụha lẹ ọghọ Di-nwọnni-ẹnyi k'e gi bịa, gbu Eje-ịhịan hụ la iwi.
2TH.2.9	Ọbịbịa Eje-ịhịan hụ k'a wụ ẹka-ọrụn Ekwensụ. O k'e gi ikẹn ile rị ichẹn-ichẹn lẹ ihiẹn-nghọsị lẹ ọrụn-atụmẹnya ichẹn-ichẹn wẹ gi e dufie ịhịan bịa, 
2TH.2.10	ya lẹ ụdị eje-ndufie ile rị ichẹn-ichẹn o k'e dufie ndị lakọ ntikpọ, makẹni anịnị wẹ ezioku weri ọnọdị imẹ obi wẹ, gi ẹ nwọnrin nzụọpụha. 
2TH.2.11	Makẹni a jụgụọ wẹ ezioku, Osolobuẹ k'e gi ufiri ẹ zihẹni wẹ okẹn ndufie ahụn wẹ jẹnkọ d'e dufie wẹ, hụn k'e mẹ wẹ gi ntụ dọn. 
2TH.2.12	Osolobuẹ k'e mẹ ẹ kẹn'o gi ẹ ma wẹ ikpe, uwẹ ile gilẹni ezioku dọn, eje-ihiẹn ka a sụọ.
2TH.2.13	Kanị, nke ụnụ, umunẹ ẹnyi, ndị rị Di-nwọnni-ẹnyi obi, ẹnyi k'a gha e yerịrị Osolobuẹ ekele makẹ ufiri ụnụ. Makẹni, Osolobuẹ họtọ ụnụ isi mbidọn nọkẹ ihiẹn-ugbo ibuzọ, kẹni ụnụ nwọn nzụọpụha, ghahanị odidọn-nsọ Mmọn-nsọ lẹ ikwerini ezioku. 
2TH.2.14	Ịya kẹ Osolobuẹ kpọnị nwan ụnụ ghahanị oziọma ẹnyi zi ụnụ, kẹni ụnụ sọn Di-nwọnni-ẹnyi wụ Jesu Kristi nwọnrin ọghọ a. 
2TH.2.15	Wuzokẹnmẹ ni nwan, umunẹ, e kwọnkẹnmẹni ihiẹn ile ẹnyi kuzi ụnụ — kẹ hụn ẹnyi gi ọnụ kuzi kẹ hụn ẹnyi gi ẹkụkwọ-ozi kuzi.
2TH.2.16	Di-nwọnni-ẹnyi Jesu Kristi lẹ enwẹn ẹ lẹ Chuku Nẹdi ẹnyi hụn gi ihiẹn-ọsụsụọ o nwọn ebe ẹnyi rị mẹni ẹnyi ọhụnma ye ẹnyi nkasị-obi itẹbitẹ lẹ olilẹnya rị mma, 
2TH.2.17	dodo kasị nwan onyẹ-onyẹ imẹ ụnụ obi, mẹ obi ụnụ zekẹnmẹ, ebe oku-ọnụ lẹ ọrụn ọwụlẹ rị mma rị.
2TH.3.1	Umunẹ, nke ikpanzụụn rịn'a wụ ọnwan: e mẹni ni ẹnyi ekpere, nị oku Di-nwọnni-ẹnyi hụn ụzọ ghagbarị ẹgwa; ni w'a gbaye ẹ ebe ile kẹ ụnụ dọn mẹ imẹ igunrun ụnụ. 
2TH.3.2	E mẹzikwọ nị nị ẹnyi ekpere ni Osolobuẹ gbapụha ẹnyi ẹka ndị eje-obi lẹ ndị-ejẹ, makẹni ẹlẹ ịhịan ile gi nke Osolobuẹ e dọn.
2TH.3.3	Kanị, Di-nwọnni-ẹnyi furu onyẹ wẹ gi e dọn ẹnya; o k'e mẹ ụnụ zekẹnmẹ, dọnmẹ ụnụ makẹ Eje-onyẹ hụ gha e mẹ ụnụ ihiẹn ọwụlẹ. 
2TH.3.4	Obi ru ẹnyi alị makẹ Di-nwọnni-ẹnyi nị ụnụ hụ e mẹ ihiẹn ẹnyi sị ụnụ mẹ, nị ụnụ k'e mẹsọnmẹzi wẹ.
2TH.3.5	Di-nwọnni-ẹnyi ya dodo du obi ụnụ ile ye ihiẹn-ọsụsụọ Osolobuẹ lẹ okẹn-ndidin Kraịstị.
2TH.3.6	Umunẹ, ẹnyi gi nwan ẹfan Di-nwọnni-ẹnyi Jizọs Kraịstị e ye ụnụ iwuni: esọnlẹ ni onyẹ Itu-Kraịstị ọwụlẹ ẹka kụtọpụ — ghalẹni e gi ihiẹn ẹnyi gwa ụnụ e bi. 
2TH.3.7	Makẹni ụnụ a marịnghọ n'o furu nị ụnụ leri ẹnyi. Ẹka akụtọpụnị ẹnyi kẹ ẹnyi lẹ ụnụ rị; 
2TH.3.8	onwọnni onyẹ ẹnyi narịn ihiẹn-oriri ọfẹ. Ẹnyi a rụngbu enwẹn ẹnyi uhinhin lẹ efinnaị, amamgbe ẹnyi a wụrụnị ịhịan ibu imẹ igunrun ụnụ. 
2TH.3.9	Ẹlẹkwọ nị o runi ẹnyi. Mba, ihiẹn runi ẹnyi rọ. Kanị, ẹnyi mẹ ẹrịra kẹni ẹnyi ghọsị ụnụ ihiẹn ụnụ e leri e bi. 
2TH.3.10	Kẹ ogẹn ẹnyi gidẹ rị imẹ igunrun ụnụ, ọnwan wụ iwu ẹnyi ye ụnụ: “Onyẹ jụ n'ọ rụnkọ, y'e rilẹ.”
2TH.3.11	Kanị, ẹnyi a nụgụọ nị ẹka kụtọpụ ụfọdụ imẹ ụnụ: onwọnni ihiẹn w'a rụn, wẹ rị a ghahunmẹ a rụn ọrụn wẹ zilẹni wẹ. 
2TH.3.12	Ẹnyi gi ẹfan Di-nwọnni-ẹnyi wụ Jesu e ye ndị nọ ẹrịra iwu, a dụn wẹ ọdụn: wẹ nwọn ihiẹn ẹka kụma wẹ; wẹ gi ẹka wẹ a lụrụ ihiẹn wẹ e gi bi.
2TH.3.13	Nke ụnụ, umunẹ, ndụn imẹ ihiẹn rị mma agụkwọlẹ ụnụ.
2TH.3.14	Onyẹ gbayelẹni ihiẹnni ẹnyi rị nwan e deni ụnụ, ụnụ a kọma a ẹnya, gban'a ọsọ kẹni ifẹnrẹn mẹ ẹ. 
2TH.3.15	Ewerikwọlẹ n'a kẹ eṅẹnrẹn, ka a gba n'a mkpịnsịn-ẹka kẹ nwẹnẹ.
2TH.3.16	Di-nwọnni-ẹnyi lẹ enwẹn ẹ, Onyẹ hụn udọn gha ẹka a a bịa, ya ye ụnụ udọn ogẹn ile lẹ ụzọ ile. Di-nwọnni-ẹnyi ya nọyeni ụnụ ile.
2TH.3.18	Ẹfọma Di-nwọnni-ẹnyi Jesu ya rịnị ụnụ ile.
1TI.1.1	Mmẹ wụ Pọlụ de ẹkụkwọ-ozini. M wụ onyẹ-ozi pụ-ichẹn Kraịstị Jizọsị. Osolobuẹ hụn a zụọpụhanị ẹnyi lẹ Kraịstị wụ Jizọsị hụn wụ olilẹnya ẹnyi tumẹ m. 
1TI.1.2	M rị e dejẹnni Timoti wụ ezigbo nwa m imẹ okukwe.
1TI.1.2	Ẹfọma lẹ omikẹn lẹ udọn Chuku-Nẹdi lẹ Kraịstị wụ Jizọsị Di-nwọnni-ẹnyi ya rịnị ị.
1TI.1.3	Nọdị nwan Ẹfẹsọsụ kẹ m dọn gwa ị ogẹn m gi jẹnkọ Masẹdonia, kẹni ị gwa ndị hụ rị a kuzi ihiẹn wụlẹni ezioku akuzizilẹ ẹ; 
1TI.1.4	w'e gọnzilẹ ntịn ilu “ihiẹn-haịn” lẹ okẹn ịchọ-alị oku nwọnlẹni njẹndemẹ hụn e mẹ ịhịan a jụ ajụjụ-ajụjụ hụn nkẹ ịhịan e gi bi obibi okukwe Osolobuẹ gi e mẹ ihiẹn ẹ. 
1TI.1.5	I sikọ d'a gwa wẹ akuzizilẹ, kẹni ịhịan hụn ụzọ gi ihiẹn-ọsụsụọ gha obi rị mma pụha e bi, e gi ịhọrị rị mma lẹ okukwe ru akpakalị obi e bi. 
1TI.1.6	O nwọnọlẹ ndị latọ ihiẹn ndịnị, kpahu, sọnmẹ oku nwọnlẹni isi. 
1TI.1.7	Wẹ chọ nị wẹ a kuzi Iwu Mozizi, bụ aghọtanị wẹ ihiẹn wẹ rị e ku, e kushi ikẹn, amarịn wẹ ihiẹn Iwu gi ẹ ku.
1TI.1.8	Ẹnyi a marịnghọ nị Iwu wụ ezigbo ihiẹn, omẹni ịhịan e gi ẹ mẹ ihiẹn furu ni wẹ gi ẹ e mẹ, 
1TI.1.9	marịn nị ẹlẹ ndị ezi-omumẹ kẹ wẹ tini iwu, kanị ndị-ejẹ lẹ ndị nnupụ-isi; ndị nwọnlẹni ihiẹn wẹ kpọ Osolobuẹ lẹ ndị e mẹ njọ; ndị e lelịa ihiẹn rị nsọ lẹ ndị ghalẹni e ro nke Osolobuẹ; ndị e gbu nẹdi wẹ mọbụ nnẹ wẹ ili lẹ ndị izighẹ; 
1TI.1.10	ndị ughẹrẹ lẹ ikẹnnyẹ wẹ lẹ ikẹnnyẹ e mẹ mgba lẹ ikpoho wẹ lẹ ikpoho e mẹ mgba; ndị e re ịhịan lẹ ndị e ṅọn ịhịan; ndị-ntụ lẹ ndị a shịa ẹri-ntụ — lẹzi ndị ọzọ ile e mẹ ihiẹn ọwụlẹ ya lẹ ezigbo nkuzi ghalẹni a dangbama. 
1TI.1.11	Ezigbo nkuzini rị imẹ oziọma hụn Osolobuẹ, Onyẹ hụ furu w'a ja mma, buche m ẹka.
1TI.1.12	M rị a kpanmịn Kraịstị wụ Jizọsị Di-nwọnni-ẹnyi hụn ye m ikẹn m gi rị a rụn ọrụn, n'o weri m nọkẹ onyẹ o gi dọn ẹnya, we m ọrụn, 
1TI.1.13	ọsụọn'a nị m te kuja oku ẹ, kpokpo ndị nke ẹ, ye wẹ ụya ri. Kanị o mẹkwọnị m omikẹn, makẹni amarịn m ihiẹn m rị e mẹ ogẹn ahụn makẹni m'e ke kweri. 
1TI.1.14	Di-nwọnni-ẹnyi gi ẹka rị mma sọn m, mẹni m omikẹn ọda-ọda, wezi okukwe lẹ ihiẹn-ọsụsụọ rị imẹ Jizọsị ye m ọda-ọda. 
1TI.1.15	Okuni wụ ezioku furu w'a nabanhanchanrịn: “Kraịstị wụ Jizọsị bịa imẹ ụwa d'a zụọpụha ndị njọ” hụn o mẹ ni mmẹ kachanrịn njọ imẹ wẹ ile. 
1TI.1.16	Kanị, ufiri ẹ kẹ Osolobuẹ gi mẹni m omikẹn, mmẹ hụn kachanrịn njọ e mẹ, kẹni Kraịstị wụ Jizọsị gi m ghọsịchanrịn ndidin zu oke, gi m mẹ ihiẹn nleri, kẹni ndị ọzọ k'e kwerin'ẹ gi ẹ marịn nị wẹ nwẹn sikọ d'e nwọnzi ndụn itẹbitẹ.
1TI.1.17	Eze Itẹbitẹ kẹ Osolobuẹ wụ! Eze ghalẹni a nwụn! Onyẹ wẹ ghalẹni e legha ẹnya! Chuku ohu sụọ rịnị! Mgbaye lẹ ọjịja-mma ya rịn'a jẹnrin ejẹn! Isẹẹ!
1TI.1.18	Timoti nwa m, m rị e ye i iwu ndịnị makẹ amụma ndị hụ wẹ bu banyen'i ogẹn mbụ, kẹni ị saẹka gi wẹ lụ ọgụn ahụn rị mma, 
1TI.1.19	e kwọnkẹnmẹ okukwe lẹ idọnmẹ obi ọchan. O nwọngụọ ndị latọ idọnmẹ obi wẹ ọchan, gi ẹ sụkpọpụ okukwe wẹ. 
1TI.1.20	Himẹnusu lẹ Alẹzanda rị imẹ wẹ. E wegụọ m wẹ ẹbụbụọ ye Ekwensụ n'o mẹ wẹ ihiẹn, kẹni wẹ marịn kubehi arụ.
1TI.2.1	Igi bidọn, m sị ụnụ: a rịọnị nị ịhịan ile Osolobuẹ; e mẹni ni wẹ ekpere; a rịọdọnni ni wẹ; e gi ni ufiri wẹ a kpanmịn a, 
1TI.2.2	e mẹzini ni ndị-nze lẹ ndị ile rị isi-ọkịkị ekpere ẹrịra, kẹni ẹnyi hụn ụzọ e gi udọn e bi, e bini Osolobuẹ, e nwọn mgbaye. 
1TI.2.3	Ihiẹn rị mma, a sụọ Osolobuẹ wụ Onyẹ-nzụọpụha ẹnyi rọ, 
1TI.2.4	makẹni Osolobuẹ chọ nị ịhịan ile nwọnrin nzụọpụha, marịn ezioku.
1TI.2.5	Makẹni,
1TI.2.5	Osolobuẹ ohu sụọ rị;
1TI.2.5	Onyẹ Ewegbamanị wụzị ohu sụọ
1TI.2.5	hụn e wegbama Osolobuẹ lẹ ịhịan.
1TI.2.5	Onyẹni wụ Kraịst Jizọsị
1TI.2.5	hụn wụzịkwọ ịhịan;
1TI.2.6	hụn we enwẹn ẹ ye,
1TI.2.6	kẹni ọ wụrụ ihiẹn w'e gi gbapụha ịhịan ile.
1TI.2.6	Osolobuẹ a shịagụọ ẹri banyeni ihiẹnni ogẹn furuni.
1TI.2.7	Ịya haịn wẹ gi tumẹ m onyẹ e zisọnmẹ ozi ẹ lẹ onyẹ-ozi pụ-ichẹn (m rị e ku ezioku, arị m a tụ ntụ) lẹ onyẹ a kuzi ndị wụlẹni ndị Ju okukwe lẹ ezioku.
1TI.2.8	Ya wụ, m chọ nị ikẹnnyẹ rị ebe ọwụlẹ hụn a nị wẹ e mẹ ekpere, a kịshi ẹka rị nsọ elu, ẹlẹ ẹka olulu lẹ ndọndọ.
1TI.2.9	M chọzị nị ikpoho e gi uche e kẹn ekikẹn: w'e yile ihiẹn e mẹ ifẹnrẹn kanị ihiẹn furuni; ẹlẹ ịchọ ntutu mma mọbụ iyi goru mọbụ ihiẹn-mma mọbụ ẹkwa ṅanrannị. 
1TI.2.10	Kama, wẹ gi ọrụn-ọma chọ enwẹn wẹ mma, k'o furu nị ikpoho e fe Osolobuẹ e mẹ.
1TI.2.11	Wẹ gha a kuzi, ikpoho wẹ gba nkịtịn, e gọn ntịn ihiẹn wẹ rị a kuzi, wechanrịn enwẹn wẹ che okpuru. 
1TI.2.12	M sị okpoho y'a kuzilẹ; y'a kịlẹ okẹnnyẹ; y'a gba nkịtịn. 
1TI.2.13	Makẹni Adam kẹ wẹ buzọ ke nị wẹ d'e ke Ivu; 
1TI.2.14	e dufieni wẹ Adam, okpoho kẹ wẹ dufie, ọ nọ wụrụ onyẹ mẹ njọ. 
1TI.2.15	Kanị Osolobuẹ jẹnkọ d'e gi oku ọmụmụ nwa zụọpụha ikpoho, ka sị a mẹni wẹ hụ e gi okukwe lẹ ihiẹn-ọsụsụọ e bi, a rị nsọ, e kwọndọn enwẹn wẹ.
1TI.3.1	Ezioku kẹ wẹ ku, nị, “Onyẹ chọ n'ọ wụrụ onyẹ-isi ụka chọkọ n'ọ rụn ọrụn rị mma.”
1TI.3.2	Ya wụ, onyẹ-isi ụka k'a wụrịrị onyẹ nwọnlẹni nkọrịanị. O k'a wụrịrị onyẹ nwọn nwunyẹ ohu sụọ; onyẹ e kwọndọn enwẹn ẹ; onyẹ nwọn uche; onyẹ furu w'a gbaye, onyẹ ma nabanhan ọbịa; onyẹ ma kuzi nkuzi. 
1TI.3.3	O mẹkọ onyẹ-manya mọbụ onyẹ ẹka-ikẹn, kanị onyẹ e mẹ jụụ; ẹlẹ onyẹ ikpe-lẹ-ọgụn mọbụ onyẹ egho a sụọ. 
1TI.3.4	Ọ k'a wụrịrị onyẹ hụn a s'ẹka a kị ikpụlọ a ọhụnma, a hụn a nị ụmụ a hụ e humẹ isi, a gbaye ẹ ogẹn ile. 
1TI.3.5	Makẹni, omẹni ịhịan a sanị ẹka kị ikpụlọ a, nanị k'o dọn lepụ ụka Osolobuẹ ẹnya? 
1TI.3.6	Ọ wụkọ onyẹ sọnmẹ Kraịstị nke ọhụn, amamgbe isi e bumẹ ẹ, ikpe ma Ekwensụ a ma ya nwẹn. 
1TI.3.7	O k'a wụrịrị onyẹ ndị rị ogbe e ku oku ẹ ọhụnma, amamgbe ọ fa, danban ọnyan Ekwensụ,
1TI.3.8	Ẹrịrazịkwọ, ndị-ọrụn ụka k'a wụrịrị ndị furu w'a gbaye; awụkọ wẹ ndị irenaị; awụkọ wẹ ndị okẹn-manya mọbụ ndị ẹkpịrị-egho. 
1TI.3.9	Wẹ k'a wụrịrị ndị e kwọnkẹnmẹ ihiẹn-omimi rị ofufe Kraịstị, ndị e dọnmẹ obi wẹ ọchan. 
1TI.3.10	Wẹ k'e lelegụrịrị wẹ. Omẹni enwọn wẹ nkọrịanị, wẹ rụnmanị ụka ọrụn.
1TI.3.11	Ẹrịra k'ọ rịzịkwọ ikpoho, wẹ k'a wụrịrị ndị furu w'a gbaye; awụkọ wẹ ndị e kuja oku ịhịan. Wẹ k'a wụrịrị ndị ẹnya dọn, e wetu obi alị; wẹ k'a wụrịrị ndị wẹ gi e dọn ẹnya imẹ ihiẹn ile.
1TI.3.12	Ndị-ọrụn ụka k'a wụrịrị ndị nwọn nwunyẹ ohu sụọ; ndị a kị ụmụ wẹ lẹ ikpụlọ wẹ ọhụnma.
1TI.3.13	Ndị hụn rụn ọrụn-ụkanị ọhụnma e nwọnrin ezigbo ẹfan, obi e rukẹnmẹ wẹ alị imẹ ofufe Kraịstị Jizọsị.
1TI.3.14	M bu ẹ obi nị m lala d'a hụn ị ẹgwa. Kanị, m rị e deni i ihiẹn ndịnị 
1TI.3.15	kẹni, omẹni m bie d'a bịa, n'ị marịn k'o furu nị ịhịan e bi ikpụlọ Osolobuẹ, hụn wụ ụka Osolobuẹ, Chuku hụn rị ndụn. Ụka a nị wụ iyetọ lẹ adansụn ezioku.
1TI.3.16	W'a rụ ụka a, ihiẹn-omimi rị ofufe Osolobuẹ e hikẹ — nị
1TI.3.16	O
1TI.3.16	Mmọn-nsọ a ghọsị nị ịya rọ nke-esi;
1TI.3.16	ndị mmọn-ozi a hụnghọ a.
1TI.3.16	Ịhịan e zisọnmẹgụọ ozi ẹ alị ichẹn-ichẹn;
1TI.3.16	e kwerigụọnị w'a imẹ ụwa.
1TI.3.16	O gi ọghọ lashi elu-igwee.
1TI.4.1	Mmọn-nsọ e kupụgụọ a n'o ru ogẹn ikpanzụụn, o nwọn ndị k'a latọ ofufe-Kraịstị, sọnmẹ mmọn ndị hụn e dufieni lẹ nkuzi eje-mmọn, 
1TI.4.2	ebe wẹ nọ e sọn nkuzi ndị-ntụ lẹ ndị ihunnaị obi ghalẹni e gbuzi mgbu makẹni a dagbugụọ w'a. 
1TI.4.3	Wẹ k'a kuzimẹ ịhịan w'a lụlẹ di-lẹ-nwunyẹ, w'e rilẹ ụfọdụ ihiẹn-oriri, ihiẹn Osolobuẹ ke kẹni ndị hụn kwerini hụn marịn ezioku hụn ụzọ e ri, a kpanmịn a. 
1TI.4.4	Ihiẹn ile Osolobuẹ ke rị mma; onwọnni hụn w'a jụ, kasị a mẹ ni wẹ gi ekele narịn a, 
1TI.4.5	makẹni oku Osolobuẹ lẹ ekpere e dọn ẹ nsọ.
1TI.4.6	Ị gwa umunẹ ẹnyi imẹ Kraịstị ihiẹn ndịnị wẹ, i k'a wụrụ ezigbo onyẹ-ọrụn Kraịstị Jizọsị wẹ zụn ọhụnma, onyẹ wẹ gi ihiẹn ndị nke Kraịstị kweri lẹ ezigbo nkuzi zụn.
1TI.4.7	Latọ ilu ndị ahụn ndị marịnlẹni ihiẹn gi e dọn hụn ghalẹni a kwadọn ihiẹn Osolobuẹ. Ka gi ihiẹn Osolobuẹ a zụn enwẹn i. 
1TI.4.8	Ịzụn ẹhụ a banghọ erere, kanị ife-Osolobuẹ ka erere a ban ụzọ ile, makẹni w'e ri erere ẹ imẹ ndụnnị lẹ ndụn lalanị. 
1TI.4.9	Ezigbo oku rọ, o furu nị wẹ nabanhanchanrịn a. 
1TI.4.10	Ịya haịn ẹnyi gi a rụngbu enwẹn ẹnyi, a lụgbu enwẹn ẹnyi, makẹni ẹnyi gi Chuku rị ndụn dọn ẹnya, Chuku hụn wụ Onyẹ-nzụọpụha ịhịan ile, tụmadụ ndị kwerini.
1TI.4.11	Sị wẹ nị iwu rọ, a kuzi wẹ ya. 
1TI.4.12	Anịkwọlẹ onyẹ ọwụlẹ legberi i n'ị wụ nwata. Ka wụrụ onyẹ ndị kwerini e leri oku-ọnụ a, obibi ẹ, ihiẹn-ọsụsụọ a, okukwe ẹ lẹ k'o dọn e dọnmẹ obi ẹ ọchan. 
1TI.4.13	M gini d'a bịa, hụn a nị ị hụ a gụnpụha Ẹkụkwọ-nsọ ebe ịhịan ile rị, e gi oku-Chuku a kpasu mmọn wẹ, a kuzi wẹ ogẹn ile. 
1TI.4.14	Alatọkwọlẹ oyiye rị imẹ i, hụn i nwọnhẹn ghahanị amụma lẹ ẹka ndị-isi ụka bukwasị ị.
1TI.4.15	E mẹ ihiẹn ndịnị ile; e we enwẹn i e che imẹ wẹ, kẹni ịhịan ile hụn a nị ọ hụ a gha. 
1TI.4.16	E leban enwẹn i lẹ nkuzi i ẹnya — mẹsọnmẹ ẹ, makẹni ịya kẹ y'e gi zụọpụha kẹ enwẹn i kẹ ndị rị e gọn i ntịn.
1TI.5.1	Aganlẹ okẹnnyẹ-ọba, ka gi mgbaye gwa a oku nọkẹ nẹdi ịhịan; a gwa ikẹnnyẹ rị ibe alị oku rịkẹ umunẹ; 
1TI.5.2	a gwa ikpoho-ọba oku nọkẹ onyẹ rị a gwa nnẹ ẹ; a gwa ikpoho rị ibe alị oku nọkẹ umunẹ, ka dọnmẹchanrịnkwọ enwẹn i ọchan.
1TI.5.3	A tụnị nị ikpoho di wẹ nwụnhụn nwọnlẹni eyemẹka nke-esi ụya. 
1TI.5.4	Omẹni okpoho di ẹ nwụn e nwọnghọ ụmụ mọbụ ụmụ-oyẹ, wẹ mụnrụngụdẹ kẹ w'e fe Osolobuẹ iwe wẹ, e gi ẹka wẹ rị e yeni ndị mụnị wẹ a kụkinbelụa wẹ ụgwọ, makẹni ịya a sụọ Osolobuẹ. 
1TI.5.5	Okpoho di ẹ nwụn hụn nwọnlẹni onyẹ ọwụlẹ nke-esi e gi Osolobuẹ e dọn ẹnya, e mẹ ekpere ogẹn ile, a rịọ Osolobuẹ uhinhin lẹ efinnaị. 
1TI.5.6	Kanị, hụn rị e bi obibi ẹhụ-ufu anwụnhụngụọ, ọsụọn'a nị ọ rị ndụn. 
1TI.5.7	Hụn a nị y'e yezi wẹ iwu ndịnị amamgbe w'a hụn ihiẹn w'e gi kọrịanị wẹ. 
1TI.5.8	Onyẹ ghalẹni e lepụ ndị nke ẹ ẹnya, tụmadụ ikpụlọ a, a jụgụọ ofufe-Kraịstị; ịya kadẹ onyẹ kwerilẹni njọ.
1TI.5.9	Okpoho di ẹ nwụn rugụ ahụa ọgụn ẹtọ mọbụ karị sụọ kẹ ụka jẹnkọ d'e lepụ ẹnya; o k'a wụrịrị onyẹ lụkarịlẹni di ohu. 
1TI.5.10	Ọ k'a wụrịrị onyẹ wẹ gi ọrụn ọma marịn: ya wụ, n'ọ zụnghọ ụmụ; n'ọ nabanhanghọ ndị ọbịa; n'o feghọ ndị nke Osolobuẹ, chanchanpụ wẹ unyin ụkụ; n'o yeghọnị ndị rị nsọngbu ẹka; n'o bughọ enwẹn ẹ che ọrụn ọma ụzọ ile.
1TI.5.11	Ka agụnyelẹ ikpoho di wẹ nwụnhụn hụn kelẹni ka ẹgẹdi. Makẹni, ihiẹn a gụn ẹhụ nwọn ikẹn ban ẹgbata wẹ lẹ Kraịstị, a chọma wẹ nị wẹ lụrụ di. 
1TI.5.12	Ogẹn hụ ikpe a ma wẹ makẹni e tikpọgụọ wẹ nkwa ibuzọ wẹ kwe.
1TI.5.13	Wezụkadẹ ọhụn, o ru a mụnrụn wẹ ẹka-nkụtọpụ, a gha ụlọ-ụlọ. Ẹlẹdẹ ẹka-nkụtọpụ sụọ, a sị sị-sị-sị, rụnkọ ọrụn wẹ zilẹni wẹ, kukọ oku rulẹni wẹ. 
1TI.5.14	Ufiri ẹ, m sị ikpoho di wẹ nwụn kelẹni ka ẹgẹdi wẹ lụrụ di, wẹ mụ ụmụ, wẹ e lepụ ikpụlọ wẹ ẹnya, amamgbe eṅẹnrẹn a hụn ihiẹn o k'e ku. 
1TI.5.15	Ụfọdụ ikpoho ndịnị a kpahugụọlẹ, sọnmẹ Ekwensụ.
1TI.5.16	Omẹni, okpoho kwerini nwọn onyẹ di ẹ nwụnhụn iwe wẹ, ya yeni wẹ ẹka, makẹ ụka gha e bukẹ ibu, kẹni ụka hụn ụzọ e yeni ndị di wẹ nwụnhụn nwọnlẹni onyẹ e yeni wẹ ẹka nke-esi ẹka.
1TI.5.17	Ndị-isi ụka rị a kị ọhụnma furu w'e ye ọghọ lẹ ụgwọ-ọrụn furu w'e ye ndị-isi, ye wẹ ya ụzọ ẹbụọ, tụmadụ ndị rị a gbakẹnmẹ ebe iku oku-Chuku lẹ ikuzin'ẹ rị. 
1TI.5.18	Makẹni, Ẹkụkwọ-nsọ sị, “Ekẹnmẹlẹ efin rị a zọchanpụha ọka ọnụ,” sịzị, “Onyẹ-ọrụn e furughọ hụn w'a kụ ụgwọ-ọrụn a.”
1TI.5.19	Wẹ kpe onyẹ-isi, eyelẹ ẹ ọnụ, mmanị madụ ẹbụọ mọbụ ẹtọ pụha ọshẹri. 
1TI.5.20	Nke ndị hụn tọ njọ e mẹ, jụgbọ wẹ idẹnya ịhịan ile, kẹni egun hụn ụzọ tụma ndị họdụnị.
1TI.5.21	M rị a gba ị mkpịnsịn-ẹka idẹnya Osolobuẹ lẹ Kraịstị wụ Jizọsị lẹ ndị mmọn-ozi rị nsọ: e dọnmẹ iwu ndịnị; egbeyekwọlẹni ịhịan; elekwọlẹ ịhịan ẹnya ihun!!
1TI.5.22	Ahụhụkwọlẹ bu ẹka kwasị ịhịan; kpachanpụ ẹnya amamgbe y'e bi ẹka ye njọ ndị ọzọ mẹ; dọnmẹ enwẹn i ọchan.
1TI.5.23	Arazịlẹ mirin sụọ, ka a rarị ẹkẹrẹ manya makẹ ẹfọ ị lẹ emu a kụn'ị mbụ-lẹ-ẹbụọ.
1TI.5.24	O nwọn ndị njọ wẹ a pụhachanrịn ifọn, a ma wẹ ikpe, wẹ kebe kinmẹdẹ wẹ ikpe, kanị nke ndị họdụnị e sọn wẹ, wẹ kingụ wẹ ikpe ọ pụha ifọn. 
1TI.5.25	Ẹrịra kẹ ọrụn ọma dọnzi a pụhachanrịn ifọn. Ọsụọdẹn'a n'o ke pụhachanrịn ifọn, o zuerisọnmẹkọ.
1TI.6.1	Ndị ile rị okpuru ịhịan wẹ yechanrịn wẹ mgbaye kẹ ndị furu w'a gbaye, makẹ ịhịan gha e kuja oku ẹfan Osolobuẹ lẹ ihiẹn ẹnyi rị a kuzi. 
1TI.6.2	Omẹni onyẹ kwerini kẹ ịhịan rị e fe, y'e gilẹ ufiri nị wẹ wụ umunẹ imẹ okukwe legberi ẹ. Kama, ya fedẹ ẹ karị, makẹni onyẹ rị e ri erere ọrụn a wụ onyẹ kwerini lẹ onyẹ rị Osolobuẹ obi.
1TI.6.2	A kuzi wẹ ihiẹn ndịnị, e nu wẹ e mẹ wẹ.
1TI.6.3	Omẹni ịhịan rị a kuzi ihiẹn ọzọ, a jụ ezigbo nkuzi Onyẹ-nwọnni-ẹnyi wụ Jesu Kristi lẹ nkuzi furu ofufe Osolobuẹ, 
1TI.6.4	ọ rịhụ a pache; onwọnni ihiẹn ọ marịn; ndọndọ a sụọka a, ọ dọsọnmẹ akpụrụ oku. Eje-ndọndọnị e buhẹ iwe-ẹnya, ikpe, ikuja oku ịhịan lẹ ibuo-ofo 
1TI.6.5	lẹ ịdọ-ndọndọ ndị uche wẹ rịlẹni mma a dọ, ndị ezioku nahịngụ, ndị weri ife-Osolobuẹ kẹ ihiẹn wẹ gi e hi ọdanfịn.
1TI.6.5	[Esọnkwọlẹ ndị nọ ẹrịra].
1TI.6.6	Ife Osolobuẹ wụ erere hi-ogbe nke-esi omẹni ịhịan a nị ihiẹn o nwọn jun ẹ ẹfọ. 
1TI.6.7	Makẹni, onwọnni ihiẹn ẹnyi wẹhẹ imẹ ụwa, onwọnzikwọnị ihiẹn ẹnyi jẹnkọ d'e weri imẹ ẹ ẹnyi pụkọnị. 
1TI.6.8	Ẹnyi nwọnọlẹ ihiẹn-oriri lẹ ẹkwa lẹ ebe ẹnyi e buche isi, ya jun ẹnyi ẹfọ. 
1TI.6.9	Ndị rị a chọ nị wẹ hi ọdanfịn a danban ọnwụnwan lẹ ọnyan lẹ ẹgụn rị ichẹn-ichẹn nwọnlẹni isi a rụ ịhịan ẹhụ, e wiwi ịhịan, e tikpọ a. 
1TI.6.10	Makẹni, ẹkpịrị-egho wụ mkpọgụn ụdị eje-ihiẹn ile gha a suepụha. O nwọngụọ ndị latọ ofufe-Kraịstị ebe wẹ rị a chọ nị wẹ hi ọdanfịn, mẹsọnmẹ ihiẹn bu ọda obi gi e gbu wẹ mgbu.
1TI.6.11	Kanị, ịyụ, onyẹ nke Osolobuẹ, gbanị ihiẹn ndịnị ile ọsọ. Chụma ezi-omumẹ, ife-Chuku ọhụnma, okukwe, ihiẹn-ọsụsụọ, ndidin lẹ imẹ-jụụ. 
1TI.6.12	Lụ ezigbo ọgụn ahụn okukwe ẹnyi chọ; kwọnkẹnmẹ ndụn itẹbitẹ hụn Osolobuẹ gi ufiri ẹ kpọ ị, hụn i gizi ufiri ẹ nọ idẹnya ndị bu ọda ku ẹ n'i kwerichanrịnnị Jizọsị.
1TI.6.13	Idẹnya Osolobuẹ hụn e ye ihiẹn ile ndụn lẹ Jizọsị Kraịstị hụn nọ idẹnya Pọntius Paịleti ku ezioku, ku ẹ n'ọ wụ Onyẹ ahụn ọ wụ
1TI.6.14	dọnmẹchanrịn iwuni; enwọnkwọlẹ ntụpọ mọbụ ihiẹn w'e gi kọrịanị ị imẹ ẹ d'e ru ọbịbịa Onyẹ-nwọnni-ẹnyi wụ Jesu Kristi. 
1TI.6.15	Ọbịbịa a hụn Chuku jẹnkọ d'e wẹhẹ ogẹn ẹ ru. Chuku, Onyẹ hụn furuchanrịn w'a ja mma ile, Onyẹ ya sụọ wụ Eze nke-esi, Eze ndị-nze lẹ Nna ndị wụ nna; 
1TI.6.16	Ịya sụọ wụ onyẹ ghalẹni a nwụnhụn; Onyẹ hụn bi imẹ ukpẹ wẹ ghalẹni a s'ẹka a nọkunmẹ; Onyẹ ịhịan leghatulẹni hụn ịhịan jẹnkọlẹni d'a s'ẹka legha! Mgbaye lẹ ọkịkị itẹbitẹ wụ nke ẹ jẹnrin ejẹn! Isẹẹ.
1TI.6.17	Nke ndị wụ ọdanfịn elu ụwanị, gba wẹ mkpịnsịn-ẹka, sị wẹ apachelẹ mọbụ gi ẹfe (akụ-lẹ-ụba) ụwanị ghalẹni a tọ dọn ẹnya. Kama, wẹ gi Osolobuẹ dọn ẹnya, onyẹ hụn e yechanrịn ẹnyi ihiẹn ile e yekwasị kẹni ẹfọ a sụọ ẹnyi ụsụọ. 
1TI.6.18	Sị wẹ e mẹ mma, a wụ ndị ịdanfịn ebe ịrụn ọrụn-ọma rị; wẹ a ha ẹka, a hụn a nị ihiẹn wẹ e ruzi ndị ọzọ ẹka ọhụnma — 
1TI.6.19	e gi ụzọnị a kpatọnị enwẹn wẹ akụ-lẹ-ụba wụ akụ-lẹ-ụba nke-esi, gi kwademẹni ogẹn lalanị, kẹni wẹ kwọndọn ndụn ahụn wụ ndụn nke-esi.
1TI.6.20	Euu, Timoti, kwọnkẹnmẹkwọ ihiẹn wẹ buche i ẹka; latọkwọ oku ndị ahụn nwọnlẹni erere ọ bannị ihiẹn Osolobuẹ lẹ oku zulẹni oke wẹ rị a kpọ, “Amamihiẹn” bụ ẹlẹ ya. 
1TI.6.21	Makẹni, o nwọngụọ ndị latọ ofufe-Kraịstị ebe wẹ rị e sọn ya wụ ihiẹn.
1TI.6.21	Ẹfọma Osolobuẹ ya rịnị ụnụ ile.
2TI.1.1	Mmẹ wụ Pọlụ de ẹkụkwọ-ozini. M wụ onyẹ-ozi pụ-ichẹn Kraịstị wụ Jizọsị ghahanị uche Chuku. Wẹ tumẹ m onyẹ-ozi pụ-ichẹn d'a rụn ọrụn Osolobuẹ gha e mẹzu nkwa ahụn o kwe n'o k'e ye ndị rị imẹ Kraịstị wụ Jizọsị ndụn.
2TI.1.2	M rị e dejẹnni ezi nwa m wụ Timoti: ẹfọma, omikẹn lẹ udọn hụn gha ẹka Chuku Nẹdi lẹ Kraịstị wụ Jizọsị Di-nwọnni-ẹnyi bịa ya rịnị ị.
2TI.1.3	M hụ a kpanmịn Osolobuẹ m gha a nyanhan ị ogẹn ile m gi e mẹ ekpere uhinhin lẹ efinnaị, Osolobuẹ hụn hụn m rị e dọnmẹ obi m ọchan e fe kẹ ndị nẹdi m dọn mẹ.
2TI.1.4	M gha a nyanhan ẹnya-mirin i, ọ hụ a rị m nị m hụn ị, kẹni ịghọghọ m zu oke. 
2TI.1.5	M hụ a nyanhan okukwe i hụn gha akpakalị obi i pụha; okukwe ohu hụ bu ụzọ rị imẹ nnẹ i kanị wụ Lọịsị lẹ nnẹ i wụ Yunisi, hụn m marịn n'ọ rịzịkwọ nwan imẹ i. 
2TI.1.6	Ufiri ẹ, m rị a nyanhann'ị n'ị fụnwun oyiye Osolobuẹ hụn rị imẹ i, hụn Osolobuẹ ye i ogẹn m gi bu ẹka kwasị ị. 
2TI.1.7	Makẹni, Osolobuẹ eyeni ẹnyi mmọn egun, kama, mmọn ikẹn lẹ ihiẹn-ọsụsụọ lẹ ikwọndọn-enwẹn ịhịan k'o ye ẹnyi. 
2TI.1.8	Emẹkwọlẹ nwan ifẹnrẹn iku-oku Onyẹ-nwọnni-ẹnyi mọbụ ifẹnrẹn mmẹ nwẹn hụn rị nwan imẹ ngan makẹ ufiri ẹ. Kama, gi ikẹn Osolobuẹ sọn ẹnyi tanị oziọma afụnfụn.
2TI.1.9	Makẹni, Osolobuẹ wụ onyẹ zụọpụhanị ẹnyi, kpọ ẹnyi oku rị nsọ. Ẹlẹ ọrụn-ọma ẹnyi rụn haịn o gi kpọ ẹnyi, kanị uche ẹ lẹ ẹfọma a haịn. O mẹgụọnị ẹnyi ẹfọmanị imẹ Kraịstị wụ Jizọsị nị ụwa d'e bidọn, 
2TI.1.10	ọ nọ mẹ ẹ pụha ifọn ogẹnni ghahanị ọbịbịa Kraịstị wụ Jizọsị Onyẹ-nzụọpụha ẹnyi bịa imẹ ụwa. Kraịstị wụ Jizọsị e mẹrigụọ ọnwụn, napụ a ikẹn. O gigụọ Oziọma wepụha ndụn lẹ ibi-jẹnrin-ejẹn ifọn.
2TI.1.11	Ufiri oziọmanị k'o gi tumẹ m onyẹ e zisọnmẹ ozi, onyẹ-ozi pụ-ichẹn lẹ onyẹ-nkuzi; 
2TI.1.12	ufiri ẹ kẹ m gizi rị a ta afụnfụn ẹnịna. Kanị ifẹnrẹn arị e mẹ m, makẹni a marịnghọ m onyẹ m gi dọn ẹnya; a marịnzịghọ m n'o k'a s'ẹka chedọn ihiẹn m buche ẹ ẹka d'e ru Ụhụọhịn ahụn.
2TI.1.13	Sọnmẹ ụdị nkuzi ahụn zu oke ị nụ ọnụ m; e gi okukwe lẹ ihiẹn-ọsụsụọ hụn rị imẹ Jesu Kristi e sọn ẹ. 
2TI.1.14	Chedọn ihiẹn-ọma ahụn wẹ buche i ẹka; mẹ ẹ ghahanị eyemẹka Mmọn-nsọ hụn bi imẹ ẹnyi.
2TI.1.15	Y'a marịnghọ nị ndị ile rị Ẹgbẹrẹ Eshịa a gbakitọgụọ m azụụn — kẹ Figelọsụ kẹ Homojinisi.
2TI.1.16	Osolobuẹ ya mẹni ezi-lẹ-ụlọ Onẹsiforọsụ omikẹn, makẹni Onẹsiforọsụ a gbaka m umẹ! Ifẹnrẹn ẹgan m e mẹdẹn'ẹ. 
2TI.1.17	Kama, o ruhụ Rom, ọ nọ chọ m ntan chọ m imọn d'e ru n'ọ hụn m. 
2TI.1.18	Di-nwọnni-ẹnyi ya mẹni Onẹsiforọsụ omikẹn Ụhụọhịn hụ! Ịyụ lẹ enwẹn i a marịnzịghọ ẹka ile o yeni m imẹ Ẹfẹsọsụ.
2TI.2.1	O mẹ nke i nwa m, gi ẹfọma hụ Osolobuẹ mẹni ẹnyi imẹ Kraịstị wụ Jizọsị e zekẹnmẹ. 
2TI.2.2	Weri ihiẹn ndị hụ ị nụsọnmẹ ọnụ m idẹnya ndị bu ọda kuzi ndị furu wẹ gi e dọn ẹnya, ndị jẹnkọ d'a s'ẹka kuzizi ndị ọzọ ya.
2TI.2.3	Du ẹnyi ta afụnfụn nọkẹ ezigbo onyẹ-agha Jesu Kristi. 
2TI.2.4	Onwọnni onyẹ-agha e kọn ẹka e ye oku-elu, makẹni onyẹ-agha k'e mẹrịrị ihiẹn a sụọ onyẹ-isi agha ọ rị okpuru ẹ ụsụọ. 
2TI.2.5	Onwọnni onyẹ e mẹrini imẹ egumegu hụn wẹ e tu ugọn mmanị o sọn iwu rịn'a. 
2TI.2.6	Onyẹ-ugbo hụn a rụnshi ọrụn ikẹn furu hụn e buzọ e ri ihiẹn-ugbo rịn'a. 
2TI.2.7	Romi ihiẹnni m ku, nị Di-nwọnni-ẹnyi mẹghọ ị ghọta ihiẹn ile.
2TI.2.8	Nyanhan Jizọsị wụ Kraịstị hụn Osolobuẹ gha ọnwụn weli, hụn wẹ mụye ikpụlọ Defidi. Ọhụn wụ oziọma m rị e zi, 
2TI.2.9	hụn m gi ufiri ẹ a ta afụnfụn d'e ru nwan ebe wẹ nọ kpọma m ẹgan nọkẹ eje-ịhịan, kanị oku Osolobuẹ arị ẹgan.
2TI.2.10	Ya haịn m gi e dingbuchanrịn ihiẹn ile makẹ ufiri ndị Osolobuẹ họrị, kẹni wẹ nwẹn nwọnhẹnzi nzụọpụha rị imẹ Kraịstị wụ Jizọsị lẹ ọghọ itẹbitẹ rịn'a. 
2TI.2.11	Ihiẹnni w'e ku wụ ezioku:
2TI.2.11	“Omẹni ẹnyi e sọngụọ a nwụnhụn,
2TI.2.11	ẹnyi k'e sọnzi ẹ rị ndụn;
2TI.2.12	omẹni ẹnyi e din ndidin,
2TI.2.12	ẹnyi k'e sọnzi ẹ kị;
2TI.2.12	omẹni ẹnyi a jụ a,
2TI.2.12	ya nwẹn k'a jụzị ẹnyi;
2TI.2.13	ẹnyi wụbehi ndị wẹ gi e dọn ẹnya,
2TI.2.13	ya nwẹn k'a wụsọnmẹ onyẹ wẹ gi e dọn ẹnya,
2TI.2.13	makẹni ọ saẹka jụ enwẹn ẹ.”
2TI.2.14	A nyanhan nị wẹ ihiẹnni; e gi ẹfan Chuku a gba wẹ mkpịnsịn-ẹka ẹnya. Sị wẹ adọzịlẹ akpụrụ oku, nị ara ye ẹka, o wiwihụ ndị a nụn'a.
2TI.2.15	A lịlịma n'ị y'a ghọsị n'ị wụ onyẹ Chuku kwadọn; onyẹ-ọrụn nwọnlẹni ihiẹn ifẹnrẹn e gi mẹ ẹ, hụn marịn ẹnya oku-Chuku oku ahụn wụ ezioku, a kuzi ẹ ọhụnma. 
2TI.2.16	Latọ oku nwọnlẹni-isi ghalẹni e yeni ịhịan ẹka e fe Osolobuẹ, makẹni o mẹ ịhịan a latọkẹnmẹ ihiẹn Osolobuẹ. 
2TI.2.17	Ihiẹn ndị rị imẹ ẹ rị a kuzi a bagbarị kẹ ẹtẹ rị a banị. Himẹnusu lẹ Filetọsụ rị imẹ wẹ. 
2TI.2.18	Madụ ẹbụọnị a ghaọlẹ imẹ ezioku kpapụ: wẹ rị a sị nị Osolobuẹ e weligụọlẹ ndị nwụnnị. Wẹ rị e gi ihiẹnni e wiwi okukwe ụfọdụ ndị kwerini. 
2TI.2.19	Kanị iyetọ Osolobuẹ turuhụkwọ ebe ọ rị; ihiẹn wẹ deye ẹ wụ: “Di-nwọnni-ẹnyi a marịnghọ ndị wụ ndị nke ẹ” lẹ “Onyẹ ọwụlẹ hụn a kpọku ẹfan Di-nwọnni-ẹnyi ya la njọ tọ.”
2TI.2.20	Imẹ ụlọ iwe okẹn-ịhịan, ẹlẹ arịa goru lẹ siliva sụọ kẹ w'a hụn, w'a hụnzịkwọ arịa wẹ gi osisi tụ lẹ ndị wẹ gi ụrụa kpụ. Ndị wẹ gi e mẹ ihiẹn-ọghọ hụ a, ndị wẹ gi e gbu alị hụzị a; 
2TI.2.21	onyẹ chanchanpụ nwan enwẹn ẹ ihiẹn nwọnlẹni ọghọ, ọ wụrụ arịa nwọn ọghọ, arịa wẹ dọnmẹ ichẹn, hụn a bannị onyẹ nwọn ụlọ erere, arịa w'e gi mẹ ihiẹn ile rị mma. 
2TI.2.22	Jụchanrịn ihiẹn a la ikorọbịa lẹ ịgbagba ẹnya; chụma ezi-omumẹ, okukwe, ihiẹn-ọsụsụọ lẹ udọn, e sọn ndị gi obi rị ọchan a kpọku Di-nwọnni-ẹnyi. 
2TI.2.23	Adọlẹ ndọndọ nwọnlẹni isi ndị marịnlẹni ihiẹn wẹ rị e ku a dọ, ebe o mẹni y'a marịnghọ ni ikpe k'o buhẹ, 
2TI.2.24	bụ odibo Di-nwọnni-ẹnyi awụkọ onyẹ ikpe; kanị onyẹ gi ẹfọma e sọn onyẹ ọwụlẹ, onyẹ a kuzini, onyẹ ndidin, 
2TI.2.25	e gi nwayọ a kọwanị ndị ghalẹni e kweyen'ẹ, makẹni Osolobuẹ nwọn ikẹn mẹ wẹ rogharị, bịa d'a marịn ezioku, 
2TI.2.26	ẹnya e fọn wẹ, a wanahịn wẹ ọnyan Ekwensụ te gi kwọndọn wẹ nị wẹ e mẹ uche Ekwensụ.
2TI.3.1	Ka ya we i ẹnya ọhụnma-ọhụnma nị o ru ogẹn ikpanzụụn, elu jẹnkọ d'e zegbu enwẹn ẹ. 
2TI.3.2	Makẹni, ịhịan k'a wụ ndị enwẹn wẹ a sụọ, ndị egho a sụọ, ndị a nyan isi, ndị mpache, ndị mkpari, ndị e nupụ isi okpuru ndị mụnị wẹ, ndị ọhụnma-ogodan, ndị nwọnlẹni ihiẹn rị nsọ ẹnya wẹ. 
2TI.3.3	Wẹ k'a wụ ndị ẹfọ-njọ, ndị oku ghalẹni a gụ ẹfọ, ndị e kuja oku ịhịan, ndị ghalẹni e kwọndọn enwẹn wẹ, ndị obi wẹ rị azụụn, ndị ihiẹn rị mma ghalẹni a sụọ; 
2TI.3.4	Wẹ k'a wụ ndị ghẹrẹ-ghẹrẹ-ghẹrẹ, ndị a sị “ihiẹn chọ n'o mẹ ya mẹ”, ndị enwẹn wẹ jun ẹfọ, ndị ihiẹn a sụọnị ka mkpa karị Osolobuẹ. 
2TI.3.5	Wẹ k'a wụ ndị e mẹchanrịn omẹnalị rị ofufe Osolobuẹ, kanị ikẹn w'e gi bi obibi rịn'a a rị imẹ ndụn wẹ. La ndị nọ ẹrịra tọ.
2TI.3.6	Ụfọdụ imẹ wẹ gi ẹro a rụbanhan iwe ịhịan a rẹrẹrị ikpoho nwọnlẹni uche, hụn obi rị e gbu mgbu yeni njọ wẹ, ikpoho ẹgụn ihiẹn rị ichẹn-ichẹn rịlẹni mma rị e buhunmẹ, 
2TI.3.7	ikpoho w'a tọ a kuzi, kanị w'a ra s'ẹka marịn ezioku. 
2TI.3.8	Kẹ Janesi lẹ Jambresi dọn papụ oku Mozizi, ẹrịra kẹ ndịnị uche wẹ rụgụ, hụn o mẹni a jụgụọlẹ wẹ wẹ ebe ofufe Kraịstị rị, dọn a papụ ezioku. 
2TI.3.9	Kanị, ọ ghabiekọnị wẹ, makẹni nzuzu wẹ k'a pụha ihun ịhịan ile kẹ nke madụ ẹbụọ ahụn wụ Janesi lẹ Jambresi.
2TI.3.10	Yụ nwẹn, y'a hụngụọ nkuzi m, obibi m, ihiẹn m chụkọ, okukwe m, ndidin m, ihiẹn-ọsụsụọ m, kẹ m dọn wuzo, 
2TI.3.11	ukpokpo ile wẹ kpokpo m lẹ afụnfụn ile m rị a ta. Y'a marịnghọ ihiẹn ile m hụn imẹ Antịọkụ, imẹ Ikoniọm lẹ imẹ Listra. Y'a marịnghọ okẹn ukpokpo m din, kanị Di-nwọnni-ẹnyi nọ gbapụhachanrịn m imẹ wẹ ile. 
2TI.3.12	Eziẹ, wẹ k'e kpokporịrị ndị ile chọ nị wẹ bi obibi ndị e fe Osolobuẹ imẹ Kraịstị Jizọsị. 
2TI.3.13	Kanị ndị eje-ịhịan lẹ ndị ndufie jẹnkọ d'a gha a jọwaye njọ; e dufie ndị ọzọ, ndị ọzọ hụ e dufie wẹ.
2TI.3.14	Kanị ịyụ nwẹn, mẹsọnmẹ ihiẹn hụn ị mụ, hụn i kweri ọhụnma-ọhụnma, makẹni y'a marịnghọ onyẹ ị mụnarịn a; 
2TI.3.15	y'a marịngụọzị Ẹkụkwọ-nsọ gha ẹhụ nwa-ndu i lala, Ẹkụkwọ-nsọ hụn k'a saẹka ye i amamihiẹn y'e gi nwọn nzụọpụha ghahanị ikwerini Kraịstị wụ Jizọsị. 
2TI.3.16	Ihiẹn ile rị Ẹkụkwọ-nsọ gha ọnụ Osolobuẹ pụha; wẹ e gi ẹ a kuzi, a jụgbọ, e wekinhẹn ịhịan ebe ọ nọ fie ụzọ, a zụn ịhịan ọzụnzụn wẹ gi e mẹ ihiẹn Osolobuẹ chọ, 
2TI.3.17	kẹni onyẹ nke Osolobuẹ wụrụ onyẹ wẹ zụn ọhụnma, hụn k'a s'ẹka mẹ ihiẹn ile rị mma.
2TI.4.1	M rị a gwa ị ya, a gwashi i ikẹn idẹnya Osolobuẹ lẹ Kraịstị wụ Jizọsị hụn jẹnkọ d'e kin ndị rị ndụn lẹ ndị nwụnhụnnị ikpe; m rịzị a gwa ị ya makẹ ọbịbịa Kraịstị lẹ Alị-eze ẹ, a sị ị, 
2TI.4.2	e ku oku-Chuku; e ku ẹ ogẹn ile, kẹ ọnọdị rị mma kẹ ọnọdị jọ njọ; a gwapụ ịhịan njọ wẹ, a jụgbọ, a kasị obi, e gichanrịn ndidin lẹ nkuzi e mẹ ẹ. 
2TI.4.3	Makẹni ogẹn lala hụn ịhịan jẹnkọlẹni d'e kweri ezigbo nkuzi. Kama, ebe ntịn wẹ rị a chọsọnmẹ n'ọ nụ ihiẹn a sụọnị wẹ, wẹ k'a chọrị ndị k'a kuzi wẹ ihiẹn wẹ chọ nị wẹ nụ. 
2TI.4.4	Wẹ k'a gbakitọ ezioku azụụn, sọnmẹ ilu. 
2TI.4.5	Kanị, ịyụ nwẹn, dọnrin ẹnya e leban ihiẹn ile ẹnya; e dingbu afụnfụn; a rụn ọrụn onyẹ e zisọnmẹ oziọma. Mẹchanrịn ihiẹn ile ọrụn ị chọ.
2TI.4.6	Mmẹ nwẹn, wẹ rị nwan e hupụ m kẹ manya wẹ gi a chụn ẹjan; ogẹn m'e gi lama e rugụọ. 
2TI.4.7	A lụgụọ m ezigbo ọgụn ahụn! A gbagụọ m ọsọ ahụn! E sọngụọ m ụzọ okukwe Kraịstị! 
2TI.4.8	Ihiẹn rị nwan e cheni m wụ ugọn ezi-omumẹ, hụn Onyẹ-nwọnni-ẹnyi, Ọka-Ikpe ahụn ghalẹni a tụ ntụ, jẹnkọ d'e tu m Ụhụọhịn hụ. Ẹlẹ mmẹ sụọ, kanị ndị ile buchanrịn obi wẹ che ọbịbịa a.
2TI.4.9	Lịlịma n'ị bịa d'a hụn m ẹgwa, 
2TI.4.10	nị Dẹmasị a lagụọ m tọ shi Tẹsalonika, makẹni ihiẹn ụwanị rị a sụọ a; Krẹsẹnsị nkẹ e shigụọ Galeshịa, Taịtọsụ e jẹnmẹ Damashịa. 
2TI.4.11	Luku sụọ sọn m nọdị. Chọ Makị n'i wẹhẹ ẹ ị lalanị, makẹni o yeni m ẹka ọda-ọda.
2TI.4.12	E zigụọ m Taịkikọsụ shi Ẹfẹsọsụ. 
2TI.4.13	Ị lalanị, wẹhẹ ẹwuru hụ w'e yiye elu ẹ hụn m latọ ẹka Kapọsụ imẹ Trasị; wẹhẹzi ẹkụkwọ ndị ahụn, tụmadụ ndị hụn wẹ gi akpụkpọ-anụ mẹmẹ.
2TI.4.14	Alẹzanda hụn a kpụ ụzụn kọpa mẹ m eje-ihiẹn ọda-ọda. Di-nwọnni-ẹnyi jẹnkọ d'a kụ a ụgwọ ihiẹn o mẹ. 
2TI.4.15	Ịyụ lẹ enwẹn i k'a kpachanpụkwọn'a ẹnya ọda-ọda makẹ ọgụn ile ọ lụsọn ozi ẹnyi.
2TI.4.16	Kẹ m bu ụzọ za ikpe, onwọnni onyẹ pụha d'e kuyeni m, ịhịan ile la m tọ. Osolobuẹ ya dodo agụnl'a yeni wẹ! 
2TI.4.17	Kanị Di-nwọnni-ẹnyi nọyeni m anọyeni; ọ nọ ye m ikẹn, kẹni m hụn ụzọ ziru oziọma alị, zi ẹ nị ndị alị ndị ọzọ ile wụlẹni ndị Ju nụ a. Ọ zụọpụha m ọnụ ẹwọrọ ahụn. 
2TI.4.18	Di-nwọnni-ẹnyi jẹnkọ d'a gbapụha m imẹ eje-ihiẹn ile wẹ rotọnị m, ọ zụọ m, hụn a nị m banye Alị-eze ẹ rị elu-igwee. Ọghọ ya rịn'a jẹnrin ejẹn! Isẹẹ.
2TI.4.19	Kele Priska
2TI.4.20	Ẹrastọsụ hụkwọ Kọrẹntị; m la Trofimọsụ tọ imẹ Miletusu — emu rị a kụ a. 
2TI.4.21	Lịlịma n'ị bịa ogẹn-oyi gini d'e ru. Yubulọsụ lẹ Pudẹnsi lẹ Laịnusu lẹ Klọdịa lẹ umunẹ ẹnyi ile e zighọ ekele.
2TI.4.22	Di-nwọnni-ẹnyi ya nọyeni mmọn ị. Ẹfọma Osolobuẹ ya rịnị ụnụ.
TIT.1.1	Mmẹ wụ Pọlụ de ẹkụkwọ-ozini. M wụ igbọn Osolobuẹ lẹ onyẹ-ozi pụ-ichẹn Jizọs Kraịstị. Ọrụn m wụ ịkwadọn okukwe ndị hụ Osolobuẹ họrị lẹ imẹ ịhịan marịn ezioku wẹ gi e fe Osolobuẹ k'o furu. 
TIT.1.2	M rị a rụn kẹni wẹ nwọnhẹn ndụn itẹbitẹ ahụn ẹnyi rị e lee ẹnya a hụn Osolobuẹ ghalẹni a tụ ntụ kwe nkwa a ẹdẹi nị ogẹn d'e bidọndẹ, 
TIT.1.3	o ru nwan ogẹn ẹ, Osolobuẹ nọ wepụha a ifọn ghahanị ozini o ye m iwu zisọnmẹ. Osolobuẹ mẹ ihiẹnni makẹni Osolobuẹ wụ Onyẹ-nzụọpụha ẹnyi.
TIT.1.4	M rị e dejẹnni Taịtọsụ, hụn wụ ezigbo nwa m imẹ okukwe ẹnyi. Ẹfọma lẹ udọn, hụn gha ẹka Osolobuẹ Nẹdi ẹnyi lẹ Kraịstị wụ Jizọsị Onyẹ-nzụọpụha ẹnyi a bịa, ya rịn'ị.
TIT.1.5	M la ị tọ alị Kriti n'ị hụn ụzọ dọnkwama ihiẹn họdụnị lẹ n'i tumẹsọnmẹ ndị-ndu ụka imẹ obodo ile rị ebẹhụ kẹ m dọn gwa ị.
TIT.1.6	Onyẹ-isi ụka k'a wụrịrị onyẹ nwọnlẹni nkọrịanị, onyẹ nwọn nwunyẹ ohu sụọ; onyẹ hụn ụmụ a wụzị ndị kwerini lẹ ndị wẹ gilẹni eje-obibi mọbụ ịgba isi-akwanran marịn.
TIT.1.7	Ebe o mẹ ni onyẹ-isi ụka e lepụ ọrụn Osolobuẹ ẹnya, o furuni n'o nwọn nkọrịanị. Ọ wụkọ onyẹ e mẹ uche ẹ mọbụ onyẹ e bukẹnrin olulu mọbụ onyẹ-manya mọbụ onyẹ ẹka-ikẹn mọbụ onyẹ e mẹ oku egho.
TIT.1.8	Kama, o k'a wụrịrị onyẹ ma nabanhan ọbịa; onyẹ hụn imẹ ihiẹn rị mma a sụọ; onyẹ uche ẹ zu oke, onyẹ kụma enwẹn ẹ ọtọ; onyẹ rị nsọ, onyẹ e kwọndọn enwẹn ẹ.
TIT.1.9	O k'a marịnrịrị ẹnya nkuzi ahụn furu w'a tụkwasị obi hụn rị okukwe ẹnyi, kẹni ọ saẹka gi nkuzi zu oke a gba ndị ọzọ umẹ, e gizi ẹ a ghọsị ndị hụn a papụ nkuzi ahụn nị wẹ rị e mẹfie.
TIT.1.10	Makẹni ndị rị e nupụ isi lẹ ndị rị e ku mpụ lẹ ndị-ndufie bu ọda, tụmadụ ndị ahụn e mẹ oku ịkwa-ugun.
TIT.1.11	O furu ni wẹ kpukin wẹ ọnụ! Makẹni, wẹ rị e gi ihiẹn ahụn furulẹni wẹ gi ufiri egho a kuzi a sụkpọsọnmẹ ikpụlọ.
TIT.1.12	Onyẹ Kriti ibe wẹ hụn e deni e kugụọd'a, sị, “Ndị Kriti wụ ndị-ntụ, ezigbo eje-anụ, ndị okẹn ihiẹn-oriri, ndị ghalẹni a saẹka a rụn ihiẹn ọwụlẹ.” 
TIT.1.13	Ezioku k'o ku. A jụgbọ wẹ nwan ọhụnma-ọhụnma, kẹni wẹ hụn ụzọ turu ọhụnma imẹ okukwe, 
TIT.1.14	e gọnbehi wẹ ilu ndị Ju ntịn, mẹbehi ihiẹn ndị gbakịtọgụ ezioku azụụn rị a gwa wẹ.
TIT.1.15	Ẹnya ndị obi wẹ rị ọchan, ihiẹn ile rị ọchan, kanị ẹnya ndị rụnị lẹ ndị gilẹni oku Osolobuẹ dọn, ihiẹn ile rụ arụ — kẹ uche wẹ kẹ ịhọrị wẹ rụzịdẹ arụ. 
TIT.1.16	Wẹ sị n'a marịnghọ wẹ Osolobuẹ, kanị wẹ e gi ihiẹn w'e mẹ a ghọsị n'a marịn w'a. Wẹ wụ ihiẹn-izize; wẹ a gba isi-akwanran; w'a ra saẹka mẹ ihiẹn ọwụlẹ rị mma.
TIT.2.1	Kanị yụ nwẹn, kuzirịrị ihiẹn furu nkuzi kụrụ ọtọ:
TIT.2.2	Kuzi ikẹnnyẹ-ọba wẹ wụrụ ndị ẹnya dọn, ndị furu w'a gbaye, ndị e kwọndọn enwẹn wẹ, ndị turu ọhụnma ebe okukwe lẹ ihiẹn-ọsụsụọ lẹ ndidin rị.
TIT.2.3	Kuzizi ikpoho-ọba nị w'e bi obibi ndị nsọ; w'e mẹlẹ ndị e kuja oku ịhịan, w'e mẹlẹ igbọn manya kanị ndị a kuzi ihiẹn rị mma, 
TIT.2.4	kẹni wẹ a saẹka a zụn ikpoho rị wẹ ibe alị nị w'e nwọn ihiẹn-ọsụsụọ di wẹ lẹ ụmụ wẹ, 
TIT.2.5	nị wẹ e kwọndọn enwẹn wẹ, e dọnmẹ enwẹn wẹ, a ma e bi obi-ụlọ, e mẹ ẹfọma, e bu enwẹn wẹ e che okpuru di wẹ — amamgbe ịhịan e kuja oku Osolobuẹ.
TIT.2.6	Ẹrịrazịkwọ, kuzi ikorọbịa nị wẹ wụrụ ndị e kwọndọn enwẹn wẹ.
TIT.2.7	Wụrụ onyẹ wẹ e leri imẹ ihiẹn ile rị mma. Ebe nkuzi i rị, wụrụ onyẹ ezioku lẹ onyẹ ghalẹni e gi nkuzi e gu egu, 
TIT.2.8	onyẹ gi oku kụrụ ọtọ nwọnlẹni nkọrịanị a kuzi, kẹni ifẹnrẹn mẹ ndị iṅẹnrẹn makẹni ahụnnị wẹ eje-ihiẹn wẹ e gi kuja oku ẹnyi.
TIT.2.9	Nke idibo lẹ ndị rị okpuru ịhịan, sị wẹ humẹni ndị wẹ rị okpuru wẹ isi; wẹ lịlịma nị wẹ e mẹ ihiẹn a sụọ ndị wẹ rị okpuru wẹ ụsụọ; w'a shịagwarịlẹ wẹ oku; 
TIT.2.10	w'e zunlẹ wẹ ohin, kama, wẹ ghọsịchanrịn nị wẹ furu wẹ gi e dọn ẹnya ogẹn ile, kẹni wẹ gi obibi wẹ e mẹ nkuzi Osolobuẹ Onyẹ-nzụọpụha ẹnyi a wụrụ ihiẹn a la ẹnya.
TIT.2.11	Makẹni, ẹfọma Osolobuẹ gi a zụọpụha ịhịan ile a pụhagụọ ifọn. 
TIT.2.12	Ẹfọma ahụn a kuzi ẹnyi ịjụ obibi rịlẹni mma ẹnya Osolobuẹ lẹ ịjụ ihiẹn-ọlịlẹnya ụwanị; ọ kuzi ẹnyi igi uche e bi lẹ ibi obibi kụrụ ọtọ lẹ ịtụ egun Osolobuẹ — imẹ ụwanị ẹnyi rị, 
TIT.2.13	kẹ ẹnyi dọn rị e che okẹn ngọzi ahụn ẹnyi rị e lee ẹnya a, ọbịbịa ahụn Osolobuẹ ẹnyi hi ogbe wụ Jizọsị Kraịstị Onyẹ-nzụọpụha ẹnyi jẹnkọ d'e gi ọghọ bịa. 
TIT.2.14	Jizọsị Kraịstị, hụn gi ufiri ẹnyi we enwẹn ẹ ye, n'ọ gbapụha ẹnyi imẹ njọ ile, gi ẹ chanchanpụhanị enwẹn ẹ ndị k'a wụchanrịn nke ẹ, ndị ihiẹn rị mma a dụ omumẹ.
TIT.2.15	Ya wụ, a kuzi wẹ nwan ihiẹn ndịnị, a gba wẹ umẹ, a jụgbọ wẹ. E mẹ ẹ kẹ onyẹ oku rịchanrịn ẹka. Anịkwọlẹ onyẹ ọwụlẹ legberi i.
TIT.3.1	Nyanhan nị wẹ nị wẹ e bu enwẹn wẹ e che okpuru ndị-ndu lẹ ndị-ọkịkị, wẹ e humẹ isi; wẹ kwademẹ nị wẹ e mẹ ihiẹn ọwụlẹ rị mma. 
TIT.3.2	Gwa wẹ ekujalẹ oku ịhịan, wẹ emẹlẹ ndị ikpe-lẹ-ọgụn, wẹ wụrụ ndị e mẹ jụụ lẹ ndị e ye onyẹ ọwụlẹ mgbaye. 
TIT.3.3	Makẹni, ẹnyi nwẹn te wụzị ndị-nzuzu, ndị nnupụ-isi lẹ ndị wẹ dufie; eje-ihiẹn a gụnnị ẹnyi lẹ ihiẹn ichẹn-ichẹn a sụọnị e te kịzịghọ ẹnyi kẹ igbọn. Ẹnyi te e mẹ ibe ẹnyi eje-ihiẹn, e we iwe-ẹnya, ize ẹnyi hụ e ze ịhịan, ize ibe ẹnyi hụ e ze ẹnyi.
TIT.3.4	Kanị, ogẹn Osolobuẹ Onyẹ-nzụọpụha ẹnyi gi mẹni ịhịan ọhụnmanị o gi mẹyeni ịhịan, 
TIT.3.5	ọ nọ zụọpụha ẹnyi, ẹlẹ ihiẹn rị mma ẹnyi mẹ haịn, kanị, omikẹn ẹ; o gi ịmụdọnzini ẹnyi chanchan ẹnyi, o mẹ ẹnyi wụrụ ndị ọhụn ghahanị Mmọn-nsọ, 
TIT.3.6	Mmọn-nsọ hụn o ghaha ẹka Jesu Kristi Onyẹ-nzụọpụha ẹnyi hukpu ẹnyi ọhụnma-ọhụnma. 
TIT.3.7	Hụnnị o gigụ nwan ẹfọma a kuni ẹnyi ọhụnma, ẹnyi e họnringụọ ụmụ a rị e lee ẹnya ndụn itẹbitẹ o kwe nkwa a. 
TIT.3.8	Ọnwan wụ ezioku. M chọ ni y'e ku ihiẹn ndịnị, e kushi wẹ ikẹn, kẹni ndị kwerigụnị Osolobuẹ hụn ụzọ e dọnrin ẹnya e we enwẹn wẹ a kwanị ọrụn ọma.
TIT.3.8	Ihiẹn ndịnị a rịka mma, w'a bannị ịhịan ile erere.
TIT.3.9	Kanị, latọ ndọndọ nzuzu lẹ okẹn ịchọ-alị
TIT.3.10	O mẹ nke onyẹ nkebe, dọ a ẹka-ntịn nke ibuzọ, dọ a nke ẹbụọ, y'a la a tọ — ịyụ lẹ ịya enwọnzilẹ mmẹkọ, 
TIT.3.11	makẹni ya marịnghọ nị uche onyẹ nọ ẹrịra a rụgụọ, nị onyẹ-njọ k'ọ wụ; o gigụọ njọ ọ rị e mẹ ma enwẹn ẹ ikpe.
TIT.3.12	Ozigbo m zihẹn'i Atemasị mọbụ Taịkikọsụ, y'a lịlịma bịa Nịkopolisi d'e kunrun m, makẹni a kwademẹgụọ m obi m nị m k'a nọdị ebẹhụ ogẹn oyini lalanị.
TIT.3.13	Lịlịma nị ị hụn a n'o nwọnni ihiẹn kọ ọka-iwu wụ Zẹnasị lẹ Apolọsụ wẹ jẹkọnị ebe wẹ jẹnkọ. 
TIT.3.14	Ndị nke ẹnyi wẹ mụnrụnzịkwọ kẹ wẹ dọn e we enwẹn wẹ a kwanị ihiẹn rị mma, kẹni wẹ saẹka e ye ẹka ezigbo mkpa pụha, amamgbe w'a wụrụ ndị nwọnlẹni hụn w'a rụn.
TIT.3.15	Ndị ile mmẹ lẹ wẹ rị ebeni e zi ekele. Kele ndị ile ihiẹn ẹnyi a sụọ makẹ ofufe-Kraịstị.
TIT.3.15	Ẹfọma Osolobuẹ ya rịnị ụnụ!
PHM.1.1	Mmẹ wụ Pọlụ de ẹkụkwọ-ozini. M rị ngan makẹ ufiri Jizọs Kraịstị. Mmẹ lẹ Timoti nwẹnẹ ẹnyi gba de ẹkụkwọ-ozini. Ịyụ wụ Filemọnụ ezigbo onyẹ-ọrụn ibe ẹnyi kẹ ẹnyi rị e dejẹnn'ẹ, ịyụ 
PHM.1.2	lẹ ụka hụn e zu iwe i, lẹ Ap'fịa nwẹnẹ ẹnyi okpoho lẹ Akịpọsụ onyẹ-agha ibe ẹnyi. 
PHM.1.3	Ẹfọma lẹ udọn, hụn gha ẹka Chuku Nẹdi ẹnyi lẹ Di-nwọnni-ẹnyi wụ Jesu Kristi bịa ya rịnị ụnụ.
PHM.1.4	Filemọnụ, m'a kpanmịn Osolobuẹ m ogẹn ile m gi a nyanhan ị ekpere m. 
PHM.1.5	Makẹni, m hụ a nụ k'i dọn rị e nwọn ihiẹn-ọsụsụọ ndị nsọ ile lẹ k'i dọn kwerikẹnmẹni Di-nwọnni-ẹnyi Jizọsị. 
PHM.1.6	Ekpere m wụ nị okweri ẹnyi lẹ ịyụ kwerini Jesu jẹnkọ d'e yeni i ẹka a ghọtawaye ihiẹn ile wụ nke ẹnyi imẹ Kraịstị.
PHM.1.7	Ezigbo nwẹnẹ m, ihiẹn-ọsụsụọ i nwọn e mẹ m a ghọghọ ọda-ọda, a gbazị m umẹ, makẹni Osolobuẹ e gigụọ ị gba ndị nsọ umẹ.
PHM.1.8	Ufiri ẹ, ọsụọn'a nwan nị, imẹ Kraịstị, nị m nwọn ikẹn ye i iwu n'ị mẹ ihiẹn furu n'i mẹ, 
PHM.1.9	kanị makẹ ufiri ihiẹn-ọsụsụọ, ọ ka m mma nị m rịọ ị. Mmẹ Pọlụ, hụn wụ okẹnnyẹ-ọba, hụn rị a nọkin ẹnya Jizọs Kraịstị, hụn rị imẹ ngan makẹ ufiri Jizọs Kraịstị; mmẹ rị a rịọ ị. 
PHM.1.10	M rị a rịọ ị makẹ nwa m wụ Onesimọsụ, hụn m mụnrụn imẹ ngannị m rị.
PHM.1.11	Onwọnni erere ọ bann'ị mbụ. Kanị ọ bangụọnị nwan kẹ ịyụ kẹ mmẹ erere.
PHM.1.12	M zikinlan'ị ya: ya wụ, m zikinlan'ị nwan mkpụrụ obi m. 
PHM.1.13	M te k'a sị a nọdị ebeni m rị, kẹni ọ nọkin ẹnya ụnụ, e jẹnni m ozi hụnnị m rị ngan makẹ ufiri oziọma. 
PHM.1.14	Kanị, achọnị m nị m mẹ ihiẹn ọwụlẹ bụ a gwanị m'ị; kẹni ọhụnma ị wụrụ ihiẹn gha akpakalị obi i pụha, ẹlẹ ni wẹ wa a ye i olu.
PHM.1.15	Ikẹnkwọ wẹ napụ ị ya ẹkẹrẹ, kẹni i nwọnhẹnzi ẹ jẹnrin ejẹn — 
PHM.1.16	ẹlẹzi nọkẹ igbọn, kanị nọkẹ ezigbo nwẹnẹ, hụn ka igbọn. Nwẹnẹ k'ọ wụ, tụmadụ ebe m rị, kanị ịyụ k'ọ ka a wụ nwẹnẹ ẹ — kẹ elu-ụwa kẹ imẹ Di-nwọnni-ẹnyi.
PHM.1.17	O mẹ nwan ni y'e werighọ m kẹ onyẹ yụ lẹ ịya gba a rụn, nabanhan a kẹ y'a dọn nabanhan m.
PHM.1.18	Omẹni o nwọn ihiẹn o mẹ i mọbụ ihiẹn o gi i, gụn a yeni m, m k'a kụ a. 
PHM.1.19	Mmẹ wụ Pọlụ gi ẹka m de ọnwan: 
PHM.1.20	Ẹghẹẹ nwẹnẹ m, nị m gidẹ ẹfan Di-nwọnni-ẹnyi ri ọghọnị ẹka ị. Gi ufiri Kraịstị gba m umẹ.
PHM.1.21	M rị e deni i ihiẹnni makẹni a marịnghọ m n'i k'e humẹ isi; a marịnghọ m n'i k'e mẹkarịdẹ ihiẹn m gwa ị.
PHM.1.22	Ọzọzị, kwademẹni m mmughẹ m k'a nọdị m bịa, makẹni m rị a tụ ẹnya nị Osolobuẹ jẹnkọ d'a za ekpere ụnụ, a ha wẹ m yeni ụnụ.
PHM.1.23	Ẹpafrasị hụn mmẹ lẹ ịya rị nwan ngannị makẹ ufiri Kraịstị Jizọsị e zi ekele i. 
PHM.1.24	Ndị ọrụn ibe m wụ Makị lẹ Arịstakusu lẹ Dẹmasị lẹ Luku e kelezi i. 
PHM.1.25	Ẹfọma Di-nwọnni-ẹnyi wụ Jesu Kristi ya rịnị mmọn ụnụ.
HEB.1.1	Ogẹn mbụ, Osolobuẹ gwasọnmẹ ndị nẹdi ẹnyi wẹ oku imẹrinmẹ ogẹn lẹ ụzọ rị ichẹn-ichẹn ghahanị ndị-amụma. 
HEB.1.2	Kanị, ogẹn ikpanzụụnnị, ọ gwaọlẹ ẹnyi oku ghahanị Nwa a, onyẹ hụn o yechanrịn ihiẹn ile, onyẹ hụn ọ gha ẹka a ke ụwa ile lẹ ihiẹn ile rịn'a. 
HEB.1.3	Ịya kẹ wẹ gi a hụn kẹ Osolobuẹ nọ. Ẹnya hụnn'a a hụngụọ Osolobuẹ
HEB.1.4	Ịya ka ndị mmọn-ozi, ka wẹ ọhụnma-ọhụnma, nọkẹ k'o dọn nwan ri nzere ka nke wẹ.
HEB.1.5	Ẹghẹẹ, elee mmọn-ozi kẹ Osolobuẹ sịtu,
HEB.1.5	“Nwa m kẹ ị wụ;
HEB.1.5	a ghọsịgụọ m tannị n'ị wụ nwa m.”
HEB.1.5	Elee mmọn-ozi k'ọ sị,
HEB.1.5	“M k'a wụ nẹdi ẹ,
HEB.1.5	o k'a wụ nwa m”?
HEB.1.6	Ogẹn Osolobuẹ gi wẹhẹ Nwa-ibuzọ a hụ imẹ ụwa, ọ sị,
HEB.1.6	“Ndị mmọn-ozi Osolobuẹ ile, fe n'ẹ.”
HEB.1.7	Nke ndị mmọn-ozi, ihiẹn Osolobuẹ ku wụ nị
HEB.1.7	“Chuku e mẹ ndị mmọn-ozi ẹ e họnrin ufere;
HEB.1.7	o mẹ idibo ẹ e họnrin ọkụn rị e nwunni.”
HEB.1.8	Kanị, nke Nwa a, ihiẹn Osolobuẹ ku wụ,
HEB.1.8	“Euu, Osolobuẹ!
HEB.1.8	Ukpo i k'a rị jẹnrin ejẹn;
HEB.1.8	ọkpọ ọkịkị kụrụ ọtọ
HEB.1.8	k'i gi a kị alị-eze i.
HEB.1.9	Ezi-omumẹ wụ ihiẹn a sụọnị ị;
HEB.1.9	njọ e ze i ize.
HEB.1.9	Ịya haịn Chuku hụn wụ Chuku i,
HEB.1.9	gi hukpu i udẹn ịghọghọ,
HEB.1.9	gi ye i ọghọ karị ibe i.”
HEB.1.10	Osolobuẹ sịzị Nwa a,
HEB.1.10	“Di-nwọnni-ẹnyi,
HEB.1.10	ịyụ ke ụwanị isi mbidọn;
HEB.1.10	ẹka ị mẹmẹ igwere lẹ ihiẹn ile rịn'a.
HEB.1.11	Wẹ k'a la iwi,
HEB.1.11	kanị ị k'a rị jẹnrin ejẹn;
HEB.1.11	wẹ k'a fapụ nọkẹ ẹkwa.
HEB.1.12	I k'a fụma wẹ nọkẹ ẹkwa, wepụ wẹ;
HEB.1.12	gi ọzọ nọkin ẹnya wẹ,
HEB.1.12	kẹ wẹ e mẹ ẹwuru.
HEB.1.12	Kanị, yụ nwẹn nọkwọ kẹ ị nọ;
HEB.1.12	i k'a rị jẹnrin ejẹn.”
HEB.1.13	Elee mmọn-ozi kẹ Osolobuẹ sịtu,
HEB.1.13	“Nọdị alị ẹka-nni m ebeni,
HEB.1.13	d'e ru mgbe m gigụ ndị iṅẹnrẹn i
HEB.1.13	mẹmẹn'i ihiẹn i gi a tụkwasị ụkụ”?
HEB.1.14	Ẹlẹ mmọn e jẹn ozi kẹ ndị mmọn-ozi wụhụ? Ẹlẹ mmọn Osolobuẹ zihẹ d'e yeni ndị jẹnkọ d'e nwọn nzụọpụha ẹka kẹ wẹ wụ?
HEB.2.1	Ẹnyi k'e kwọnkẹnmẹrịrị ihiẹn ẹnyi nụ, amamgbe ẹnyi a kpahu. 
HEB.2.2	Makẹni, omẹni iwu mbụ wẹ gha ẹka ndị mmọn-ozi ye ndị nẹdi ẹnyi wẹ rị mkpa nke wụnị ndị ile nupụ isi okpuru ẹ mọbụ dann'a gi isi wẹ buru ihiẹn wẹ mẹ, 
HEB.2.3	nanị ẹnyi a dọn nwan wanahịn omẹni ẹnyi a jụ okẹn nzụọpụhanị nọ ẹnịna, hụn Di-nwọnni-ẹnyi lẹ enwẹn ẹ bu ụzọ zimẹ ozi ẹ; hụn ndị gha ọnụ a nụ a shịa ẹri, ghọsị ẹnyi nị ezioku rọ, 
HEB.2.4	Chuku lẹ enwẹn ẹ nọzị shịa ẹri ghahanị ihiẹn-nghọsị lẹ ọrụn atụmẹnya ichẹn-ichẹn lẹ oyiye Mmọn-nsọ o yesọnmẹ k'o dọn chọ.
HEB.2.5	Ẹlẹ ndị mmọn-ozi kẹ Osolobuẹ tumẹ nị wẹ kị ụwa lalanị ẹnyi rị e ku oku ẹ, kaka! 
HEB.2.6	O nwọnghọdẹ ebe wẹ nọ ku ẹ imẹ Ẹkụkwọ-nsọ, sị,
HEB.2.6	“Kị ịhịan wụdẹ nwan
HEB.2.6	i gi e ro ẹ?
HEB.2.6	Kị ịhịan mmaka wụdẹ
HEB.2.6	i gi e lepụ a ẹnya?
HEB.2.7	Y'e mẹọlẹ ndị mmọn-ozi karị a
HEB.2.7	ẹkẹrẹ ogẹn;
HEB.2.7	y'e mẹgụọ ọghọ lẹ mgbaye jun ẹ ẹhụ,
HEB.2.8	bu ihiẹn ile che okpuru ụkụ a.”
HEB.2.8	O mẹ nwan nị Osolobuẹ “e bugụọ ihiẹn ile che okpuru ụkụ a”, ya wụ nị onwọnni nwan ihiẹn rịlẹni okpuru ụkụ a.
HEB.2.8	Kanị ẹnyi eke hụn nwan ihiẹn ile okpuru ịhịan. 
HEB.2.9	Kama, ẹnyi rị a hụn Jizọsị, onyẹ ahụn Osolobuẹ mẹ nị ndị mmọn-ozi karị a ẹkẹrẹ ogẹn, kẹni o gi ufiri ẹfọma Osolobuẹ nwụndọnni ịhịan ile ọnwụn; o kpurugụọ nwan ọghọ lẹ mgbaye nọkẹ okpu-eze makẹni ọ tagụọ afụnfụn nwụnnị ẹnyi ọnwụn.
HEB.2.10	Osolobuẹ mẹ ihiẹn furuni, ebe o mẹ ni ẹka a kẹ ihiẹn ile gha bịa; ebe o mẹ ni ihiẹn ile wụzịkwọ nke ẹ. Makẹni ọ chọ n'ọ zụọpụha ndị bu ọda, webahan wẹ ebe ọ rị, kẹni wẹ wụrụ ụmụ a, sọn ẹ nwọn ọghọ a, ọ nọ gi afụnfụn kwademẹ onyẹ hụn o gi bidọn nzụọpụha hụ, mẹ ẹ ru ogo onyẹ-nzụọpụha.
HEB.2.11	Kẹ onyẹ hụn e dọn wẹ nsọ wụ Jesu kẹ ndị ọ rị e dọn nsọ a wụrụgụọ nwan ụmụ onyẹ ohu. Ịya haịn ifẹnrẹn gilẹni e mẹ ẹ ịkpọ wẹ umunẹ ẹ. 
HEB.2.12	Ọ sị,
HEB.2.12	“M sikọ d'a gwa umunẹ m oku ẹfan ị;
HEB.2.12	m sikọ d'a ja ị mma
HEB.2.12	imẹ ozuzu ẹnyi.”
HEB.2.13	Ọ sịzị,
HEB.2.13	“M k'e gi ẹ dọn ẹnya.”
HEB.2.13	Ọ sịzịkwọ,
HEB.2.13	“E lee mmẹ lẹ ụmụ Osolobuẹ ye m.”
HEB.2.14	Ya wụ, ebe o mẹni ụmụ a hụ wụ ịhịan hụn nwọn ẹhụ-lẹ-ẹdeke, ya nwẹn nọ sọn wẹ wụrụ ihiẹn ohu hụ, kẹni ọ nwụnhụn, gi ọnwụn a tikpọ onyẹ hụn ọnwụn rị ẹka a, ya wụ Ekwensụ, 
HEB.2.15	gi ụzọnị tọpụ ndị hụn egun ọnwụn rị a kị kẹ igbọn kete wẹ mụlẹ wẹ.
HEB.2.16	Makẹni, o we ẹnya nị ẹlẹ ndị mmọn-ozi k'ọ bịa d'e yeni ẹka, kanị ụmụ Ebraham. 
HEB.2.17	Ya haịn Osolobuẹ gi mẹ ẹ n'ọ rịchanrịn kẹ ẹnyi wụ umunẹ ẹ ụzọ ile, kẹni ọ hụn ụzọ wụrụ onyẹ-isi nchụn-ẹjan hụn e mẹ omikẹn lẹ hụn furu wẹ gi e dọn ẹnya imẹ ọrụn Osolobuẹ, n'ọ hụn ụzọ chụnnị ịhịan ẹjan w'e gi wepụ njọ wẹ lẹ afụnfụn njọ te k'e buhẹ. 
HEB.2.18	Makẹni ẹnya hụn a ihiẹn ogẹn wẹ gi nwan a, ọ sa nwan ẹka e yeni ndị wẹ rị a nwan ẹka.
HEB.3.1	Umunẹ m ndị rị nsọ, ndị wẹ kpọzị oku elu-igwee, e roni Jizọsị, onyẹ ozi pụ-ichẹn Osolobuẹ gi wẹhẹ okukweni ẹnyi rị imẹ ẹ, hụn wụzịkwọ onyẹ-isi nchụn-ẹjan ẹnyi. 
HEB.3.2	Ọ ghọsịgụọ nị o furu onyẹ wẹ gi e dọn ẹnya ebe Osolobuẹ hụn tumẹn'ẹ rị, nọkẹ kẹ Mozizi dọn furu onyẹ wẹ gi e dọn ẹnya imẹ ọrụn ile rị ezi-lẹ-ụlọ Osolobuẹ. 
HEB.3.3	Kanị, Jesu ka Mozizi ọghọ e nwọn kẹ onyẹ tụn ụlọ dọn ka ụlọ ọghọ e nwọn. 
HEB.3.4	Makẹni, ọsụọn'a nị ụlọ ọwụlẹ nwọn onyẹ rụnn'a, Osolobuẹ ya rụn ihiẹn ile. 
HEB.3.5	Mozizi a rụnghọ ọrụn a ọhụnma imẹ ụlọ Osolobuẹ ile; kanị ọ rụnhụ kẹ odibo wẹ zi d'a ghọsị ihiẹn Osolobuẹ jẹnkọ d'e ku ihun. 
HEB.3.6	Kanị Kraịstị rụn ọrụn ọhụnma nọkẹ Nwa hụn ụlọ Osolobuẹ rị ẹka. Ụlọ Osolobuẹ hụ kẹ ẹnyi wụ, o mẹkwọ nị ẹnyi a tọ e kushi ikẹn, e nwọn olilẹnyanị, e nwọnshi ẹ ikẹn.
HEB.3.7	Ya wụ, nọkẹ kẹ Mmọn-nsọ dọn ku,
HEB.3.7	“Ụnụ nụ olu Osolobuẹ tannị,
HEB.3.8	a kpọkinkwọlẹ ni obi
HEB.3.8	kẹ ndị nẹdi ụnụ dọn mẹ,
HEB.3.8	ogẹn ahụn wẹ gi nupụ isi;
HEB.3.8	kẹ wẹ dọn mẹ
HEB.3.8	ụhụọhịn hụ wẹ chọ ihiẹn rị m ọnụ imẹ atụ.
HEB.3.9	Ndị nẹdi ụnụ nọ nọ ebẹhụ nwan m,
HEB.3.9	chọ ihiẹn rị m ọnụ,
HEB.3.9	m nọ ghọsị wẹ ikẹn m
HEB.3.9	ọrọgbọ ahụa ọgụnnaị.
HEB.3.10	Ya haịn iwe agbọ hụ gi we m,
HEB.3.10	m nọ sị,
HEB.3.10	‘Ogẹn ile kẹ obi wẹ gi a kpahu,
HEB.3.10	w'e ke marịnkwọ kẹ m'e mẹ.’
HEB.3.11	M nọ gi iwe kun enwẹn m, sị,
HEB.3.11	‘Abanyekọ wẹ d'e zu ikẹn ahụn m kwe nkwa a!’ ”
HEB.3.12	Umunẹ m, kpachanpụkwọ nị nwan ẹnya makẹ ọ gha enwọn onyẹ rị imẹ igunrun hụn nwọn eje-obi, obi ghalẹni e kweri, hụn k'e mẹ ịhịan latọ Chuku rị ndụn. 
HEB.3.13	Kama, e gi ni oku-Chuku a kasị ibe ụnụ obi ụhụọhịn-ụhụọhịn, hụnnị “tannị” ahụn wẹ ku oku ẹ imẹ Ẹkụkwọ-nsọ kelẹni ghafe, amamgbe ọ gha e nwọn onyẹ njọ dufie, mẹ ẹ kpọkin obi. 
HEB.3.14	Makẹni ẹnyi lẹ Kraịstị k'a rịsọnmẹ omẹni ẹnyi e kwọnkẹnmẹ ẹka ahụn ẹnyi gi bidọn d'e ru njẹndemẹ. 
HEB.3.15	Nọkẹ kẹ wẹ dọn ku ẹ imẹ Ẹkụkwọ-nsọ:
HEB.3.15	“Ụnụ nụ olu Osolobuẹ tannị,
HEB.3.15	a kpọkinkwọlẹ ni obi ụnụ,
HEB.3.15	kẹ wẹ dọn mẹ
HEB.3.15	ụhụọhịn hụ wẹ nupụ isi.”
HEB.3.16	Elee ndị nụdẹ nwan olu ẹ nupụ isi? Ẹlẹ ndị hụ ile Mozizi dupụha imẹ alị Ijiptu? 
HEB.3.17	Elee ndị kẹ ize wẹ ze Osolobuẹ ọrọgbọ ahụa ọgụnnaị? Ẹlẹ ndị ahụn mẹ njọ? Ẹlẹ wẹ nwụntọsọnmẹ imẹ atụ? 
HEB.3.18	Elee ndị k'o kunni enwẹn ẹ nị abanyekọ wẹ d'e zu ikẹn ahụn ọ kwademẹ? Ẹlẹ ndị hụ nupụ isi?
HEB.3.19	Ẹnyi a hụngụọ a nwan nị abanyeni wẹ makẹni ekwerini wẹ.
HEB.4.1	Nị ẹnyi gikwọ nị nwan egun e bi, hụnnị nkwa ezumikẹn o kwe kelẹni gharị, makẹ ọ gha a nahịn onyẹ ọwụlẹ imẹ ụnụ.
HEB.4.2	Makẹni, oziọma wẹ nụ kẹ ẹnyi nwẹn nụ, kanị ozi wẹ nụ abannịnị wẹ erere, makẹni wẹ nwẹn egini okukwe nabanhan a. 
HEB.4.3	Ẹnyi hụn kwerini k'a banye d'e zu ikẹn hụ nọkẹ kẹ Osolobuẹ dọn ku imẹ Ẹkụkwọ-nsọ, sị,
HEB.4.3	“Nọkẹ kẹ m dọn gi iwe kun enwẹn m, sị,
HEB.4.3	‘Abanyekọ wẹ d'e zu ikẹn ahụn m kwe nkwa a!’ ”
HEB.4.3	Osolobuẹ kuzi oku ezumikẹnni, ọsụọn'a n'ọ rụnchanrịngụọ ọrụn a kete o kelẹ ụwa. 
HEB.4.4	O nwọnghọ ebe ọ nọ ku oku ụhụọhịn nke ẹsanị imẹ Ẹkụkwọ-nsọ, sị, “Hụn mẹ ẹ akpọhịn ẹsa, Osolobuẹ nọ zu ikẹn ọrụn ile ọ rụn.” 
HEB.4.5	Ya ọ nọzị nwan ku hụnnị ẹnyi rị e leban ẹnya ebeni, sị,
HEB.4.5	“Abanyekọ wẹ d'e zu ikẹn ahụn m kwe nkwa a.”
HEB.4.6	Ebe o mẹ ni oghere ịhịan e gi banye d'e zu ikẹn hụ hụzị a, bụ ndị hụ bu ụzọ nụ oziọma abanyeni makẹni wẹ nupụ isi, 
HEB.4.7	Osolobuẹ nọ kayezi ụhụọhịn ọzọ, kpọ a “
HEB.4.7	“Ụnụ nụ olu ẹ 
HEB.4.7	akpọkinkwọlẹ ni obi ụnụ.”
HEB.4.8	Omẹni Joshụa e te dubangụọ wẹ d'e zu ikẹn ahụn, Osolobuẹ eke kumẹzi oku ụhụọhịn ọzọ.
HEB.4.9	Ya wụ nwan nị ezumikẹn ọrụn hụkwọ e che ndị nke Osolobuẹ, 
HEB.4.10	makẹni, onyẹ banye d'e sọn Osolobuẹ zu ikẹn, o zu ikẹn ọrụn a, nọkẹ kẹ Osolobuẹ dọn zu ikẹn ọrụn a. 
HEB.4.11	Nị ẹnyi lịlịma nị nwan, kẹni ẹnyi banye d'e zu ikẹn hụ, amamgbe ọ gha e nwọn onyẹ danpụnị yeni inupụ-isi kẹ ndị mbụ dọn nupụ isi.
HEB.4.12	Makẹni, Oku Osolobuẹ rị ndụn; ọ rụn ọrụn; ọ tụ nkọ, tụkarị ọpịa-agha ọnụnaị ọwụlẹ: o zubanchanrịn imẹ, d'e ru umẹ-ndụn lẹ mmọn, d'e rudẹ okẹn-ẹhụ lẹ ụmị ọkpụkpụ, o rudẹ obi ịhịan d'e lele iroro ẹ lẹ ihiẹn o bu obi. 
HEB.4.13	Ẹnya Osolobuẹ, onwọnni ihiẹn zuerini. Ẹghẹẹ, ihiẹn ile gba ọtọ, rị oghe, ẹnya onyẹ hụ ẹnyi jẹnkọ d'e ye mgbakọ.
HEB.4.14	Ebe o mẹ ni ẹnyi e nwọnghọ okẹn onyẹ-isi nchụn-ẹjan wụ Jizọsị Nwa Osolobuẹ, hụn ghafegụ elu-igwere, banye ebe Osolobuẹ rị, nị ẹnyi kwọnkẹnmẹ nwan ihiẹn ẹnyi kweri. 
HEB.4.15	Makẹni onyẹ-isi nchụn-ẹjan ẹnyi ẹlẹ hụn marịnlẹni nị ndụn arị ẹnyi, kanị hụn wẹ nwangụ ụzọ ile nọkẹ ẹnyi kanị o gin'ẹ mẹ njọ. 
HEB.4.16	Nị ẹnyi wepụ nwan egun, bịa ukpo ẹfọma Osolobuẹ, kẹni ẹnyi nwọnhẹn omikẹn, nwọnhẹnzikwọ ẹfọma k'e yeni ẹnyi ẹka ogẹn o k'a rị ẹnyi mkpa.
HEB.5.1	Wẹ a gha imẹ igunrun ịhịan a họrị onyẹ ọwụlẹ hụn jẹnkọ d'a wụ onyẹ-isi nchụn-ẹjan, e tumẹ, kẹni ọ nọkin ẹnya wẹ ebe ihiẹn Osolobuẹ rị, e ye Osolobuẹ oyiye, e gi ufiri njọ a chụn ẹjan. 
HEB.5.2	Ọ marịngụọ gi ẹka alụlụa e sọn ndị ogbori lẹ ndị-mmẹfie makẹni ọ rụnahịnzịkwọ ya nwẹn ẹ arụnahịn. 
HEB.5.3	Ịya haịn o gi mẹni o k'a gha a chụnrịrị ẹjan makẹ njọ ya lẹ enwẹn ẹ lẹ njọ ndị hụ.
HEB.5.4	Ịhịan ara ye enwẹn ẹ ọkwanị. Osolobuẹ sụọ a kpọ ịhịan. Ẹrịra k'o dọn kpọ Ẹrọnụ. 
HEB.5.5	Ẹrịrazịkwọ, Kraịstị eyeni enwẹn ẹ ọkwa onyẹ-isi nchụn-ẹjan, Osolobuẹ tumẹ ẹ, Osolobuẹ hụn sị a,
HEB.5.5	“Nwa m k'ị wụ;
HEB.5.5	a ghọsịgụọ m tannị n'ị wụ nwa m.”
HEB.5.6	Ebe ọzọ imẹ Ẹkụkwọ-nsọ, ọ sịzị,
HEB.5.6	“Onyẹ nchụn-ẹjan k'ị wụ jẹnrin ejẹn —
HEB.5.6	ụdị nke Mẹkizẹdẹkị.”
HEB.5.7	Ogẹn Jizọsị gi rị elu ụwanị, o mẹ ekpere, a rịọ Osolobuẹ arịrịọ; e gi okẹn ẹkwan lẹ ẹnya-mirin a kpọku Osolobuẹ hụn k'a saẹka zụọpụha a imẹ ọnwụn, Osolobuẹ nọ nụ ekpere ẹ makẹni ọ lachanrịn enwẹn ẹ tọnị Osolobuẹ. 
HEB.5.8	Ọsụọn'a nị nwa a rọ, afụnfụn k'o gi mụrụn ihumẹ-isi. 
HEB.5.9	O gigụ a nwan ru ogo, ọ nọ wụrụ onyẹ hụn nzụọpụha itẹbitẹ gha ẹka a a bịanị onyẹ ọwụlẹ humẹn'ẹ isi — 
HEB.5.10	makẹni Osolobuẹ e tumẹgụọ a onyẹ-isi nchụn-ẹjan, ụdị nke Mẹkizẹdẹkị.
HEB.5.11	Ẹnyi te nwọn ihiẹn bu ọda ẹnyi k'e ku imẹ ihiẹnni, kanị ọ fụka ọrụn ọkọwa, makẹni ụnụ arịzị a s'ẹka a ghọta. 
HEB.5.12	Ẹghẹẹ, ụnụ te furu nwan a kuzi ndị ọzọ, kanị ụnụ e họnrinzi ndị w'a kuzimẹzi ihiẹn ibuzọ rị oku Osolobuẹ! Ụnụ e họnrinzi ndị wẹ e ye mirin-ẹran mmaka ẹlẹ ihiẹn-oriri ndị ka ẹhụ! 
HEB.5.13	Makẹni onyẹ ọwụlẹ rị a ra ẹran wụhụ ogbori ebe oku ezi-omumẹ rị, makẹni nwata k'ọ wụ. 
HEB.5.14	Kanị ndị ka ẹhụ kẹ wẹ e ye ihiẹn-oriri ndị ka ẹhụ, ndị gigụ ihiẹn wẹ rị a mụ zụn enwẹn wẹ d'e ru ebe wẹ nọ marịn ihiẹn rị mma lẹ ihiẹn rịlẹni mma.
HEB.6.1	Nị ẹnyi jẹnshi ni nwan ihun, la nkuzi ibuzọ ndịnị rị ofufe Kraịstị tọ, wụrụ ndị ka ẹhụ imẹ Kraịstị. Ẹlẹ hụn ẹnyi e gi gbemẹzi iyetọ, kuzimẹzi irogharịnị latọ ihiẹn ndị ahụn ghalẹni e ye ndụn, lẹ ikwerini Osolobuẹ 
HEB.6.2	lẹ ụdị mirin-Chuku rị ichẹn-ichẹn w'e mẹ lẹ ibu ẹka kwasị ịhịan lẹ ịgha ọnwụn lihi lẹ okinkin-ikpe itẹbitẹ.
HEB.6.3	Ẹghẹẹ, ẹnyi sikọ nwan d'e jẹnshi ihun, omẹni Osolobuẹ e kwerighọ. 
HEB.6.4	Makẹni, oghere w'e gi wekinhẹn ịhịan d'e rogharịzị arịa, omẹni Osolobuẹ e te shịapụgụọ a ẹnya, ọ danmịngụ oyiye elu-igwee, Mmọn-nsọ e rugụ a ẹka; 
HEB.6.5	omẹni ọ danmịngụọ oku Osolobuẹ, hụn a n'ọ rịka mma, omẹni ọ hụngụọ ikẹn elu hụ lalanị — 
HEB.6.6	lazị Osolobuẹ tọ!
HEB.6.6	Ewekinkọzị wẹ wẹ, makẹni wẹ rị a kpọgbuzi Nwa Osolobuẹ elu obe, e gbe ifẹnrẹn e ye ẹ ihun ogbe, e gi ẹ e mẹ enwẹn wẹ.
HEB.6.7	Alị hụn a ra mirin rị e zueyen'ẹ, e gi ẹ e mẹ ihiẹn wẹ kụnye ẹ a pụha, a bannị ndị kụnn'a erere, ngọzi k'ọ narịn ẹka Osolobuẹ. 
HEB.6.8	Kanị, o pumẹ ogun-lẹ-ọkịnkan, ọ bannị erere ọwụlẹ, Osolobuẹ e d'a bụ a ọnụ; ọkụn kẹ wẹ k'a dụn a.
HEB.6.9	Kanị, ndị m bu obi, ọsụọn'a nị ẹnyi rị e ku ẹnịna, obi ru ẹnyi alị nị nke ụnụ jẹnkọ d'a ka mma; nị nke ụnụ k'a wụ nzụọpụha lẹ ihiẹn ya lẹ nzụọpụha wị. 
HEB.6.10	Makẹni, Osolobuẹ ara mẹgbu ịhịan; ọ zọkọ ọrụn ụnụ lẹ ihiẹn-ọsụsụọ ụnụ ghọsị a ebe ụnụ nọ gi ufiri ẹfan a yeni ndị nke ẹ ẹka, hụn ụnụ rịkwọ nwan e mẹ. 
HEB.6.11	Kanị, ẹnyi a chọkẹnmẹkẹ nị onyẹ-onyẹ imẹ ụnụ gi adụdụ ohu hụ kwọnkẹnmẹ olilẹnya ụnụ d'e ru njẹndemẹ; 
HEB.6.12	amamgbe ụnụ a lama nzụnzụn; kama, nị ụnụ e sọn nzọmụkụ ndị gi okukwe lẹ ndidin nwọnhẹn ihiẹn Osolobuẹ kwe nkwa a.
HEB.6.13	Ogẹn Osolobuẹ gi kwe Ebraham nkwa, Osolobuẹ nọ kun enwẹn ẹ — makẹni onwọnni onyẹ ka Osolobuẹ hụn Osolobuẹ k'e kun ẹfan a: ọ sị, 
HEB.6.14	“M jẹnkọ d'a gọzirịrị ị, mẹ i mụba.” 
HEB.6.15	Ebraham nọ din ndidin cheri; o mẹgụ, ọ nọ nwọnhẹn ihiẹn hụ Osolobuẹ kwe ẹ nkwa a.
HEB.6.16	Ihiẹn ka ịhịan kẹ ịhịan e kun; ịhịan kunhụ ihiẹn wẹ e kun, oku e bi. 
HEB.6.17	Ẹrịra k'ọ rịzị, ogẹn Osolobuẹ gi chọ n'ọ ghọsị ndị o kwe nkwa n'o kuhutọkọ ọnụ, ọ nọ kun enwẹn ẹ: 
HEB.6.18	kẹni obi ruchanrịn ẹnyi ndị gbaburun'ẹ alị kwọnkẹnmẹ olilẹnya o ye ẹnyi, makẹni Osolobuẹ e gigụọ ihiẹn ẹbụbụọ ahụn ghalẹni e gbehutọ ghọsịchanrịn nị ẹlẹ ntụ kẹ ọ rị a tụ. 
HEB.6.19	Olilẹnyanị wụ agbụn zeni furu wẹ gi e dọn ẹnya hụn wẹ gi limẹ umẹ-ndụn ẹnyi. Olilẹnyanị e we ẹnyi a ghafe Ẹkwa-mgbọnbepụ
HEB.6.20	ebẹhụ Jesu burugụnị ẹnyi ụzọ banye makẹ ọrịrịmma ẹnyi, makẹni ọ wụrụgụọ onyẹ-isi nchụn-ẹjan jẹnrin ejẹn, ụdị nke Mẹkizẹdẹkị.
HEB.7.1	Mẹkizẹdẹkịnị ẹnyi rị e ku wụ eze alị Salẹm; ọ wụzịkwọ onyẹ nchụn-ẹjan Osolobuẹ, Chuku Kachanrịnnị. O kunrun Ebraham kẹ Ebraham kinla ogẹn Ebraham gi mẹrigụ ndị-nze hụ imẹ agha, ọ nọ gọzi Ebraham. 
HEB.7.2	Ebraham nọ kebe ihiẹn ile ọ bulụa agha ụzọ iri, we ụzọ ohu ye Mẹkizẹdẹkị. Nke ibuzọ, ẹfannị wụ Mẹkizẹdẹkị wụ “Eze Ezi-omumẹ”. Ọzọzị, Mẹkizẹdẹkịnị wụzị eze 
HEB.7.3	O nwọn nẹdi; o nwọn nnẹ; o nwọn ẹbozo. O nwọn mbidọn; o nwọn ọgụgụ. Ọ nọhụ kẹ nwa Osolobuẹ. Ọ wụ onyẹ nchụn-ẹjan jẹnrin ejẹn. 
HEB.7.4	Lee k'o mẹhan okẹn-ịhịan: nke wụ nị Ebraham nẹdi ẹnyi kanị lẹ enwẹn ẹ e yeghọdẹ a ụzọ ohu imẹ ụzọ iri ihiẹn ile o bulụa
HEB.7.5	Lee nwan: nke ụmụ Livaị ndị nchụn-ẹjan, Iwu Mozizi sị wẹ a narịn ụmụ Izrẹlụ ibe wẹ ụzọ-ohu-imẹ-ụzọ-iri. Ya wụ, Iwu ye wẹ ikẹn ịnarịn ndị nke wẹ ụzọ-ohu-imẹ-ụzọ-iri, ọsụọn'a nị wẹ ile wụ ụmụ Ebraham. 
HEB.7.6	Kanị, okẹnnyẹni wụ Mẹkizẹdẹkị ẹlẹ onyẹ ebọn wẹ, bụ ọ narịn Ebraham ụzọ-ohu-imẹ-ụzọ-iri, gọzi ẹ, gọzidẹ onyẹ Osolobuẹ lẹ enwẹn ẹ kwegụ nkwa! 
HEB.7.7	Ịhịan ile a marịnghọ nị hụn rị a gọzini ka hụn wẹ rị a gọzi.
HEB.7.8	Nke ụmụ Livaị, ndị hụn a narịn ụzọ-ohu-imẹ-ụzọ-iri wụ ịhịan mmaka, hụn o mẹ ni, omẹgụ a nwụnhụn wẹ. Kanị, ụdị nke Mẹkizẹdẹkị, onyẹ hụn a nanị wụ onyẹ Ẹkụkwọ-nsọ ghọsị n'ọ hụ ndụn. 
HEB.7.9	Ẹnyi k'a sadẹ nwan ẹka sị nị Livaị lẹ enwẹn ẹ hụn ụmụ a a na ụzọ ohu imẹ ụzọ iri a ghagụọ ẹka Ebraham kụ Mẹkizẹdẹkị ụzọ-ohu-imẹ-ụzọ-iri, 
HEB.7.10	makẹni Livaị rịkwọ ẹhụ nẹdi ẹ kanị wụ Ebraham kẹ Mẹkizẹdẹkị kunrun Ebraham.
HEB.7.11	O mẹ nwan nị ụdị ịchụn-ẹjan ụmụ Livaị wẹ gi tumẹni Izrẹlụ Iwu Mozizi kẹ Osolobuẹ te gi e dọnzi ihiẹn, kị Osolobuẹ k'e tumẹmẹzini ụdị onyẹ nchụn-ẹjan ọzọ, ụdị nke Mẹkizẹdẹkị, ẹlẹzi nke Ẹrọnụ? 
HEB.7.12	Makẹni, hụn wẹ gihụ wepụ ụdị ẹjan lẹ ndị nchụn-ẹjan rịnị, webanhan ụdị ọzọ, wẹ k'e webanhanzịkwọ iwu ọhụn ya lẹ ụdị ọhụn ahụn wụ ohu.
HEB.7.13	Onyẹ ihiẹn ndịnị rị e zin ẹka wụ onyẹ ebọn ọzọ. Onwọntuni onyẹ ebọn ẹ rụn ọrụn ukpo nchụn-ẹjan Osolobuẹ. 
HEB.7.14	Makẹni, o we ẹnya nị Onyẹ-nwọnni-ẹnyi wụ onyẹ ebọn Juda, lẹ ni Mozizi akpọnị ebọn hụ ẹfan ogẹn o gi ku oku ndị nchụn-ẹjan. 
HEB.7.15	Ihiẹn ẹnyi rị e ku wekẹnmẹdẹ ẹnya, makẹni, ezioku-ezioku, ụdị onyẹ nchụn-ẹjan ọzọ hụn nọ kẹ Mẹkizẹdẹkị a pụhagụọ nwan, 
HEB.7.16	onyẹ nchụn-ẹjan wụlẹni onyẹ ebọn Iwu ku, kanị hụn wụ onyẹ nchụn-ẹjan makẹni o nwọnghọ ikẹn o gi a rị ndụn jẹnrin ejẹn: 
HEB.7.17	makẹni Ẹkụkwọ-nsọ e kuọl'a, sị,
HEB.7.17	“Ị wụ onyẹ nchụn-ẹjan jẹnrin ejẹn,
HEB.7.17	ụdị nke Mẹkizẹdẹkị.”
HEB.7.18	Ya wụ, Osolobuẹ a kagbugụọ iwu o ti mbụ, makẹni ọ sakọ ẹka rụn ọrụn lẹni ọ bannị erere 
HEB.7.19	(makẹni Iwu mbụ enwọn ihiẹn o dọnzi ru alị); Osolobuẹ e webanhangụọ nwan olilẹnya ka mma ẹnyi e gi s'ẹka nọkunmẹ Osolobuẹ.
HEB.7.20	Osolobuẹ e kunghọ enwẹn ẹ gi biye hụnnị ẹka. O kunni ihiẹn ọwụlẹ ogẹn o gi tumẹ ndị nchụn-ẹjan mbụ hụ, 
HEB.7.21	kanị o kun enwẹn ẹ tumẹ Jizọsị onyẹ nchụn-ẹjan. Makẹni Osolobuẹ sị a,
HEB.7.21	“Di-nwọnni-ẹnyi e kungụọ enwẹn ẹ,
HEB.7.21	o kuhutọkọ ọnụ.
HEB.7.21	Ọ sị,
HEB.7.21	‘Ị wụ onyẹ nchụn-ẹjan jẹnrin ejẹn,
HEB.7.21	ụdị nke Mẹkizẹdẹkị!’ ”
HEB.7.22	Ịya kẹ Jizọsị gi nwan wụrụ onyẹ obi gi e ru ẹnyi alị nị nkwerigbama ọhụnnị ka mma. 
HEB.7.23	Ọzọzị, ndị nchụn-ẹjan iwu Mozizi e bu ọda makẹni onwọnni hụn ọnwụn a nị a rụnsọnmẹ ọrụn hụ. 
HEB.7.24	Kanị, Jesu nkẹ awụbehikọ onyẹ nchụn-ẹjan makẹni ọ rị arị jẹnrin ejẹn. 
HEB.7.25	Ufiri ẹ, k'o gi a sa ẹka a zụọpụha ndị ghaha ẹka a d'e kunrun Osolobuẹ, a zụọpụha wẹ d'e ru isi ẹ, makẹni ọ rịsọnmẹ ndụn, a rịọdọnni wẹ Osolobuẹ. 
HEB.7.26	Onyẹ-isi nchụn-ẹjan nọ ẹnịna furu ẹnyi: onyẹ-isi nchụn-ẹjan hụn rị nsọ, nwọnlẹni njọ, nwọnlẹni ebe ọ nọ rụ, hụn ya lẹ ndị-njọ wụlẹni ohu, hụn Osolobuẹ bushigụ elu ghafedẹ igwere. 
HEB.7.27	Ẹlẹ hụn o gi chụnsọnmẹ ẹjan ụhụọhịn-ụhụọhịn nọkẹ ndị-isi nchụn-ẹjan Iwu-Mozizi, ọ chụngụ nke njọ a, ọ chụnnị ndị alị nke njọ wẹ. Makẹni, o gigụọ enwẹn ẹ chụn ẹjan mgbe ohu, chụnchanrịn.
HEB.7.28	Ịhịan-mmaka zulẹni oke kẹ iwu Mozizi e tumẹ ndị-isi nchụn-ẹjan; kanị Osolobuẹ e gigụọ oku-ọnụ a lẹ enwẹn ẹ o kun tumẹ Nwa Osolobuẹ zu oke onyẹ-isi nchụn-ẹjan jẹnrin ejẹn. O ku oku hụ ọsụọn'a nị Iwu Mozizi a rịgụọlẹ.
HEB.8.1	Ihiẹn ẹnyi rị e ku wụ nị ẹnyi nwọn nwan onyẹ-isi nchụn-ẹjan hụn nọdị alị ẹka-nni Ukpo-eze ahụn kachanrịn ọghọ e nwọn hụn ri imẹ elu-igwee — 
HEB.8.2	onyẹ hụ rị ọrụn Ebẹhụ Kachanrịn Nsọ imẹ Ọdụ-ofufe ezigbo ẹ hụ, hụn rị elu-igwee, Ọdụ-ofufe ahụn Osolobuẹ lẹ enwẹn ẹ mẹmẹ, ẹlẹ hụn ịhịan mẹmẹ.
HEB.8.3	Iye-oyiye lẹ ịchụn-ẹjan haịn wẹ gi e tumẹ onyẹ-isi nchụn-ẹjan. Ya wụ nị o k'e nwọnrịrị ihiẹn onyẹ nchụn-ẹjannị ẹnyi rị e ku oku ẹ e ye lẹ ẹjan ọ chụn. 
HEB.8.4	Omẹni elu-ụwa k'o te rị, o ke wụ onyẹ nchụn-ẹjan kaka, ebe o mẹ ni ndị nchụn-ẹjan hụn a chụn ẹjan kẹ Iwu Mozizi dọn ku hụ a.
HEB.8.5	Ọrụn ịchụn-ẹjan wẹ ẹlẹ nke ezigbo ẹ, o yihụ nke ezigbo ẹ rị elu-igwee eyi. Makẹni, ogẹn Mozizi gi jẹnkọ d'a rụn Ọdụ-ofufe hụ, Osolobuẹ gwa a oku, sị a, “Hụnkwọ a nị ị rụn ihiẹn ile n'o yi hụn wẹ ghọsị ị elu-ugu.” 
HEB.8.6	Kanị nke Jesu ka nke wẹ mma, ebe o mẹ ni ya nwẹn rị a rụn ọrụn idọnzi ẹgbata imẹ nkwerigbama ka nke wẹ mma, nkwerigbama Osolobuẹ kwesọnmẹ nkwa ka mma tumẹ.
HEB.8.7	Omẹni nkwerigbama ibuzọ hụ ete nwọn nsọngbu, oku nkwerigbama ọzọ eke rị. 
HEB.8.8	Kanị, ọ hụn nsọngbu imẹ ẹ haịn o gi sị,
HEB.8.8	“Di-nwọnni-ẹnyi sị,
HEB.8.8	‘Lee ẹ, ogẹn lala,
HEB.8.8	hụn m k'e gi tumẹ nkwerigbama ọhụn
HEB.8.8	ẹgbata mmẹ lẹ ndị Izrẹlụ lẹ ndị Juda;
HEB.8.9	ọ nọkọ kẹ nkwerigbama hụ
HEB.8.9	rị ẹgbata mmẹ lẹ ndị nẹdi wẹ kanị,
HEB.8.9	ogẹn hụ m kwọndọn wẹ ẹka
HEB.8.9	gha alị Ijiptu dupụha wẹ.
HEB.8.9	Makẹni edọnmẹni wẹ nkwerigbama m,
HEB.8.9	ịya haịn m gi wepụ wẹ ẹnya.’
HEB.8.9	Ya kẹ Di-nwọnni-ẹnyi ku.
HEB.8.10	‘Di-nwọnni-ẹnyi sị, ọnwan wụ nkwerigbama hụ
HEB.8.10	hụn m jẹnkọ d'e tumẹ
HEB.8.10	ẹgbata mmẹ lẹ ndị Izrẹlụ,
HEB.8.10	o mẹgụ:
HEB.8.10	m jẹnkọ d'e bu iwu m che imẹ uche wẹ,
HEB.8.10	de wẹ ye imẹ obi wẹ.
HEB.8.10	M k'a wụ Chuku wẹ,
HEB.8.10	a wụrụ wẹ ndị nke m.
HEB.8.11	Ẹlẹzi hụn ịhịan k'e gi kuzimẹ ibe ẹ,
HEB.8.11	mọbụ gwama ibe ẹ,
HEB.8.11	“Marịnkwọ Onyẹ-nwọnni-ẹnyi.”
HEB.8.11	Makẹni,
HEB.8.11	wẹ ile jẹnkọ d'a marịn m;
HEB.8.11	gha onyẹ kachanrịn ntịn imẹ wẹ
HEB.8.11	d'e ru onyẹ kachanrịnnị.
HEB.8.12	Makẹni,
HEB.8.12	m k'e mẹ omikẹn gbagharị wẹ njọ wẹ;
HEB.8.12	anyanhankọzị m njọ ndị wẹ mẹ.’ ”
HEB.8.13	O gigụọ oku nkwerigbama ọhụnnị kpọ nke ibuzọ ihiẹn-akan — ihiẹn-akan rị a kawaye ẹgẹdi e d'a la.
HEB.9.1	Nkwerigbama ibuzọ ahụn nwọnsọnmẹ iwu sọnn'ẹ lẹ Ọdụ-ofufe hụn rị elu-ụwanị.
HEB.9.2	Mmughẹ ibuzọ rịn'a kẹ teburu lẹ obu-ukpẹ lẹ brẹdi nghọsị rị. W'a kpọ mmughẹni “Ebe rị nsọ.” 
HEB.9.3	Wẹ ghafe ẹkwa mgbọnbepụ rị mmughẹni, a banye wẹ mmughẹ m'ẹ ẹbụọ, hụn w'a kpọ “Ebẹhụ Kachanrịn Nsọ.” 
HEB.9.4	Ebeni kẹ ukpo goru wẹ gi a chụn ẹjan nsẹnsi rị. Ẹkpẹti-nkwerigbama wẹ gi goru nyan imẹ lẹ azụụn rịzị ebeni. Imẹ ẹ kẹ mkpu goru wẹ buche mana rị, ịya lẹ ọkpọ Ẹrọnụ ahụn gbọrịnị lẹ ibe ọmụma ẹbụọ hụ wẹ deye Iwu iri. 
HEB.9.5	Chẹrobu ẹbụọ ahụn nwọn nku, hụn wẹ kpụ, hụn a ghọsị ebe Osolobuẹ rị, rịzị elu ẹkpẹtini, wẹ lẹ nku wẹ shịapụ elu ẹ — elu ẹ hụn wụ Oche-omikẹn.
HEB.9.5	Kanị, ẹnyi a s'ẹka kuru ihiẹn ndịnị alị kikẹnni.
HEB.9.6	Ẹnịna kẹ wẹ e dọnmẹsọnmẹ ihiẹn ndịnị wẹ; ndị nchụn-ẹjan a banyesọnmẹ mmughẹ ibuzọ hụ ogẹn ile d'a rụn ọrụn ofufe; 
HEB.9.7	kanị, onyẹ-isi nchụn-ẹjan sụọ a banye mmughẹ nke ẹbụọ, mgbe ohu ahụa. Ọ banyekọnị, o k'e girịrị ẹdeke o gi chụnye ẹjan njọ a lẹ njọ ndị Izrẹlụ kpachanpụlẹni
HEB.9.8	Mmọn-nsọ gi ihiẹn ndịnị a ghọsị nị omẹni echẹn kẹ wẹ rịkwọ e fe ofufe Ọdụ-ofufe ibuzọ hụ, ụzọ wẹ gha a banye ebahụn rị nsọ eke pụha. 
HEB.9.9	Wẹ gi ihiẹnni a kọwa ogẹnni ẹnyi rị imẹ ẹ. Ọnwan rị a ghọsị nị oyiye w'e yesọnmẹ lẹ ẹjan ile w'a chụnyeni Osolobuẹ imẹ ofufe mbụ ahụn asanị ẹka mẹ obi ndị rị e fe ofufe ahụn rị ọchan. 
HEB.9.10	Makẹni oyiye lẹ ẹjan ndịnị wụhụ oku ihiẹn-oriri lẹ ihiẹn-ọrịra lẹ nchanchan rị ichẹn-ichẹn wẹ gi e dọn nsọ, omẹnalị ẹnya e legha wẹ buche wẹ olu d'e ru ogẹn ihiẹn rịchanrịn mma e gi pụha.
HEB.9.11	Kanị, Kraịstị a bịagụọ nwan d'a wụ onyẹ-isi nchụn-ẹjan ihiẹn ndị ahụn rị mma — makẹni o wẹhẹgụọ wẹ nwan. Ọ banyegụọ Ọdụ-ofufe kanị, zu oke, wẹ gilẹni ẹka mẹmẹ, Ọdụ-ofufe wẹ gilẹni ihiẹn wẹ ke eke rụn.
HEB.9.12	O gini ẹdeke ewu lẹ nwa okẹn-efin banye, kama, ẹdeke ya lẹ enwẹn ẹ; ọ banye mgbe ohu banyechanrịn, gi ẹ wẹhẹ nzụọpụha itẹbitẹ.
HEB.9.13	Makẹni, omẹni ifekpuhụ ẹdeke ewu lẹ okẹn-efin lẹ ntụn nwa-efin wẹ dụn ọkụn kẹ onyẹ gi njọ rụ gi a wụbehi onyẹ rụnị, 
HEB.9.14	ya wụ nị ẹdeke Kraịstị, onyẹ hụn gi enwẹn ẹ chụnyeni Osolobuẹ ẹjan nwọnlẹni ntụpọ ghahanị Mmọn itẹbitẹ, jẹnkọ d'a sa ẹka chanchan obi ẹnyi, chan a ezigbo ọchịchan, chanchanpụ ihiẹn ile ghalẹni e ye ndụn hụn ẹnyi mẹ, ẹnyi a hụn ụzọ fe Osolobuẹ rị ndụn. 
HEB.9.15	Ya wụ nị Jizọsị wụ onyẹ e wegbamanị imẹ nkwerigbama ọhụn, hụn ndị wẹ kpọ oku e gi nwọnhẹn nkwa itẹbitẹ Osolobuẹ kwe, ebe o mẹni o nwọngụọ onyẹ nwụnhụnnị wẹ gi ndụn a gbapụha wẹ amamgbe njọ wẹ mẹ okpuru nkwerigbama ibuzọ e ri isi wẹ.
HEB.9.16	Makẹni, ịhịan kugụ kẹ wẹ k'e mẹ ukuu ẹ, wẹ sikọ d'a ghọsịgụ nị hụnyẹ a nwụnhụngụọ wẹ kebe mẹmẹ ihiẹn hụn o ku. 
HEB.9.17	Ịhịan nwụnhụngụ sụọ kẹ ukuu ẹ o ke nọ e nwọn ire. Egikọ w'a rụn ọrụn ebe hụnyẹ rị ndụn.
HEB.9.18	Ya haịnzị nkwerigbama mbụ hụ gilẹni bidọn bụ ẹdeke arịa. 
HEB.9.19	Makẹni, ogẹn Mozizi gi gwachanrịngụ ndị hụ ihiẹn ile Iwu hụ sị wẹ e mẹ, ọ nọ weri ẹdeke nwa-efin lẹ ewu wẹ gbu lẹ mirin, gi ẹṅẹnrẹn anụ e nwun ufie-ufie lẹ ukun ẹfịfịa w'a kpọ ẹrurushin-hisopu deri ẹdeke lẹ mirin hụ, fekpusọnmẹ kẹ Ẹkụkwọ-Iwu hụ lẹ enwẹn ẹ kẹ ndị Izrẹlụ ile — 
HEB.9.20	a sị wẹ, “Hụnnị wụ ẹdeke wẹ rị e gi e tumẹ nkwerigbama Osolobuẹ tumẹni ụnụ.” 
HEB.9.21	Ẹrịra kẹ Mozizi fekpusọnmẹzi Ọdụ-ofufe hụ lẹ ihiẹn ile wẹ gi e fe ofufe. 
HEB.9.22	Okpuru Iwu Mozizi, o d'a wụrụ nị ẹdeke kẹ wẹ gi e dọn ihiẹn ile nsọ: omẹni ẹdeke arịa, mgbagharị njọ arịkọ.
HEB.9.23	Onyinyọn mmakalaka rị a ghọsị ezigbo ẹ rị elu-igwee kẹ wẹ gi omẹnalị ndị ahụn ile e dọn nsọ. Ya wụ nị ẹjan ka ndị hụ mma kẹ ezigbo ẹ rị elu-igwee chọ. 
HEB.9.24	Makẹni, ẹlẹ ebe rị nsọ wẹ gi ẹka rụn hụn wụhụ onyinyọn nke ezigbo ẹ kẹ Kraịstị banye; elu-igwee lẹ enwẹn ẹ k'ọ banye, weri ọnọdị ebe Osolobuẹ rị makẹ ọrịrịmma ẹnyi.
HEB.9.25	Ẹlẹkwọ hụn o k'e gi gi enwẹn ẹ chụnsọnmẹ ẹjan, a chụn a chụndọnzi kẹ onyẹ-isi nchụn-ẹjan rị elu-ụwa dọn e mẹ, e gi ẹdeke wụlẹni nke ẹ a banye Ebẹhụ Kachanrịn Nsọ ahụa-ahụa. 
HEB.9.26	Omẹni nke Jizọsị te rị ẹrịra, nkẹ ọ hụ a nwụn a nwụndọnzi kete wẹ kelẹ ụwa! Kama, ọ bịalẹ mgbe ohuni sụọ imẹ ọgụgụ-ogẹnni d'e wepụchanrịn njọ ghahanị igi enwẹn ẹ chụn ẹjan.
HEB.9.27	K'o dọn wụrụ nị ịhịan a nwụnhụn mgbe ohu, o mẹgụ, okinkin-ikpe e sọn ẹ, 
HEB.9.28	ẹrịra k'o dọnzikwọ mẹ ni hụnnị Osolobuẹ gigụ Kraịstị chụn ẹjan mgbe ohu sụọ chụnchanrịn a, gi ẹ bupụ njọ ịhịan, ẹlẹ oku njọ kẹ Kraịstị k'a bịazịnị, kama, ọ lala d'a zụọpụha ndị rị e lee ẹnya a ọda-ọda.
HEB.10.1	Ebe o mẹ ni Iwu Mozizi wụhụ onyinyọn ihiẹn rị mma lalanị, ẹlẹ ezigbo ẹ; ya wụ nị ẹjan hụ w'a chụn ahụa-ahụa asakọ ẹka chanchanpụ njọ ndị a bịa d'e fe Osolobuẹ, mẹ wẹ zu oke. 
HEB.10.2	Omẹni o te sa ẹka chanchanpụ njọ, nkẹ ndị e fe ofufe a chụnbehi ẹjan; nkẹ obi e gbubehi wẹ mgbu makẹni a changụọ wẹ obi wẹ mgbe ohu chanchanrịn a. 
HEB.10.3	Kanị, ẹjan ndị ahụn w'a chụn a nyanhansọnmẹdẹni ndị rị e fe ofufe njọ wẹ ahụa-ahụa, 
HEB.10.4	makẹni ẹdeke okẹn-efin lẹ ewu as'ẹka wepụ njọ. 
HEB.10.5	Ya haịn, ogẹn Kraịstị gi bịa imẹ ụwa, ọ sị,
HEB.10.5	“Kẹ ẹjan kẹ oyiye, onwọnni hụn ị chọ;
HEB.10.5	kama, ẹhụ k'i kwademẹni m.
HEB.10.6	Kẹ ẹjan wẹ dụn ọkụn kẹ ẹjan njọ,
HEB.10.6	onwọnni hụn a sụọn'ị.
HEB.10.7	Ya m nọ sị,
HEB.10.7	‘Lee ẹ, Osolobuẹ, a bịagụọ m d'e mẹ uche i —
HEB.10.7	kẹ wẹ dọn de banyeni m imẹ Ẹkụkwọ-nsọ.’ ”
HEB.10.8	Nke ibuzọ, ọ sị, “Kẹ ẹjan, kẹ oyiye, kẹ oyiye wẹ dụn ọkụn, kẹ ẹjan njọ — onwọnni hụn ị chọ, onwọnni hụn a sụọn'ị,” (ọsụọn'a nị Iwu sị wẹ e mẹ ihiẹn ndịnị). 
HEB.10.9	Ya ọ nọzị sị, “Lee ẹ, a bịagụọ m d'e mẹ 
HEB.10.9	Ya wụ nị o bugụọ nke ibuzọ che ụsụọ kẹni o tumẹ nke ẹbụọ. 
HEB.10.10	 Osolobuẹ ahụn kẹ wẹ gi nwan dọn ẹnyi nsọ ghahanị ẹjan Kraịstị wụ Jizọsị gi ẹhụ a chụn mgbe ohu, chụnchanrịn a. 
HEB.10.11	Onyẹ nchụn-ẹjan gi Iwu Mozizi a rụn ọrụn a ụhụọhịn-ụhụọhịn, a chụnsọnmẹ ẹjan ohu ahụn ghalẹni asaẹka e wepụ njọ. 
HEB.10.12	Kanị nke Kraịstị, k'ọ chụngụ ẹjan njọ ohu hụ o gi chụnchanrịn ẹjan ile, o weri oche ẹka-nni Osolobuẹ. 
HEB.10.13	Kete mgbe ahụn, ọ rị e che ogẹn Osolobuẹ k'e gi mẹ ndị iṅẹnrẹn ẹ wụrụn'a ihiẹn o gi a tụkwasị ụkụ, 
HEB.10.14	makẹni o gigụọ ẹjan ohu mẹ ndị hụ ọ rị e dọn nsọ wụrụ ndị zu oke jẹnrin ejẹn.
HEB.10.15	Mmọn-nsọ nkẹ a shịazịghọ ẹri. O bu ụzọ sị,
HEB.10.16	“Di-nwọnni-ẹnyi sị,
HEB.10.16	‘Ọnwan wụ nkwerigbama m jẹnkọ d'e tumẹ
HEB.10.16	ẹgbata mmẹ lẹ wẹ ogẹn hụ:
HEB.10.16	m jẹnkọ d'e bu iwu m che imẹ obi wẹ,
HEB.10.16	m k'e de wẹ ye imẹ uche wẹ.’ ”
HEB.10.17	Ọ nọ sịzị,
HEB.10.17	“Anyanhankọzị m njọ wẹ lẹ mmẹfie wẹ.”
HEB.10.18	Ebe wẹ gbagharịgụ nwan njọ ndịnị wẹ, ẹjan wẹ gi e wepụ njọ arịkọzị.
HEB.10.19	Umunẹ m, nị ẹnyi saghọ nwan ẹka banye Ebẹhụ Kachanrịn nsọ, ebahụn Osolobuẹ rị, ghahanị ẹdeke Jizọsị, 
HEB.10.20	ẹdeke ẹ o gi kwanị ẹnyi ụzọ ọhụn shikọ ndụn ghahanị ịdọwapụnị ẹnyi ẹkwa mgbọnbepụ ahụn — hụn wụ ẹhụ a.
HEB.10.21	Ọzọzị, ẹnyi nwọn okẹn onyẹ nchụn-ẹjan hụn ụlọ Osolobuẹ rị ẹka a. 
HEB.10.22	Nị ẹnyi gichanrịn ni nwan obi ẹnyi lẹ okukwe obi ẹbụọ rịlẹni buruhẹ Osolobuẹ, ẹnyi lẹ obi o fepụgụ ihiẹn ile obi gi e gbu ẹnyi mgbu, lẹ ẹhụ o gi mirin nwunni wụchanpụ.
HEB.10.23	Nị ẹnyi kwọnkẹnmẹ ni nwan olilẹnya ẹnyi, e ku ẹ, e kushi ẹ ikẹn, makẹni Onyẹ hụn kwe ẹnyi nkwa furu wẹ gi e dọn ẹnya.
HEB.10.24	Nị ẹnyi a chọsọnmẹ ni kẹ ẹnyi e dọn mẹ ibe ẹnyi e nwọn ihiẹn-ọsụsụọ, e mẹ ihiẹn rị mma. 
HEB.10.25	Ẹlẹ hụn ẹnyi e gi e sọnbehi ibe ẹnyi e zu kẹ ụfọdụ dọn e mẹ. Kama, nị ẹnyi a kasị ibe ẹnyi obi, tụmadụ hụnnị ẹnyi rị a hụn kẹ ụhụọhịn Di-nwọnni-ẹnyi rị a rịwaye nsue.
HEB.10.26	Makẹni, ẹnyi kpachanpụ ẹnya tọ njọ e mẹ ebe ẹnyi marịngụ ezioku, onwọnzini ẹjan họdụnị wẹ jẹnkọ d'a chụn gi wepụ njọ; 
HEB.10.27	ikpe-ọmụma hụn a tụ egun lẹ okẹn ọkụn hụn jẹnkọ d'a dụnchanrịn ndị-iṅẹnrẹn Osolobuẹ sụọ kẹ ẹnyi k'a gha e lee ẹnya a. 
HEB.10.28	Ebe o mẹ ni ịhịan dan Iwu Mozizi, e gbu w'ẹ, omikẹn arịa, hụn madụ ẹbụọ mọbụ ẹtọ gihụ shịa ẹri, 
HEB.10.29	elee ụdị afụnfụn k'i ro nị wẹ k'e ye onyẹ hụn legberi Nwa Osolobuẹ, lelịa ẹdeke nkwerigbama hụ wẹ gi dọn ẹ nsọ, kpasu Mmọn-nsọ wẹ gha mẹn'ẹ ẹfọma iwe? 
HEB.10.30	Makẹni ẹnyi a marịnghọ Osolobuẹ, onyẹ hụn sị, “Mmẹ nwọn e mẹgwarị; m k'a kụ wẹ ụgwọ;” sịzị, “Di-nwọnni-ẹnyi jẹnkọ d'e kin ndị nke ẹ ikpe.” 
HEB.10.31	N'ọ jọkakwọ njọ ebe ịhịan a nọ danye ẹka Osolobuẹ rị ndụn.
HEB.10.32	Ka nyanhan nị ọrụrụ-alị hụ ụnụ kweri, ogẹn ụnụ gi leghama ukpẹ; nyanhan nị ọnwụn ụnụ shi lẹ afụnfụn ụnụ dingbu, 
HEB.10.33	ụya wẹ ye ụnụ ri, ukpokpo wẹ kpokpo ụnụ lẹ kẹ ụnụ dọn kweri sọndẹ ndị ọzọ wẹ rị e mẹ ẹrịra ta afụnfụn. 
HEB.10.34	Ẹghẹẹ, ụnụ a chọ ihiẹn ụnụ e mẹni ndị rị ngan ogẹn hụ; kẹ wẹ napụ ụnụ ihiẹn ụnụ, ụnụ gidẹ ịghọghọ din ẹ, makẹni ụnụ a marịnghọ nị ụnụ lẹ enwẹn ụnụ nwọn hụn ka mma lẹ hụn k'a rị jẹnrin ejẹn.
HEB.10.35	Ya wụ, etuhulẹ ni nwan okweri hụ ụnụ kwerikẹnmẹni Di-nwọnni-ẹnyi, makẹni ụgwọ-ọrụn rịn'a e hikẹkwọ ogbe. 
HEB.10.36	Ndidin kẹ ụnụ chọ, kẹni, ụnụ mẹgụ uche Osolobuẹ, ụnụ e gi ẹ nwọnhẹn ihiẹn o kwe nkwa a. 
HEB.10.37	Nọkẹ kẹ Ẹkụkwọ-nsọ dọn ku,
HEB.10.37	“Ọ họdụ ẹkẹrẹ,
HEB.10.37	onyẹ hụn lalanị a bịa —
HEB.10.37	o biekọ.
HEB.10.38	Kanị,
HEB.10.38	okukwe kẹ onyẹ ezi-omumẹ m
HEB.10.38	k'e gi e bi.
HEB.10.38	O seri isi ẹ,
HEB.10.38	ihiẹn ẹ asụọkọ m.”
HEB.10.39	Kanị, ẹnyi arị ndị e seri isi wẹ, gi ẹrịra tuhu, kanị ndị e kwerisọnmẹni d'e ru ni e nwọnhẹn wẹ nzụọpụha.
HEB.11.1	Okukwe wụ igi ẹ dọn n'i k'e nwọnhẹn ihiẹn ị rị a tụ ẹnya a; igi ihiẹn dọn, bụ y'a rịnị e legha a.
HEB.11.2	Okukwe ndị mbụ-mbụ haịn Osolobuẹ gi kunni wẹ ọhụnma:
HEB.11.3	Okukwe kẹ ẹnyi gi a ghọta nị oku-ọnụ kẹ Osolobuẹ gi ke ụwa, ya wụ nị ihiẹn ẹnya ghalẹni a legha kẹ wẹ gha mẹmẹpụha ihiẹn ẹnya e legha.
HEB.11.4	Okukwe kẹ Ebẹlụ gi chụnyeni Osolobuẹ ẹjan ka nke Keni mma, hụn Osolobuẹ gi kun'ẹ ọhụnma, kpọ a onyẹ ezi-omumẹ, shịan'a ẹri n'o ye ihiẹn rị mma. Okukwe k'o gi mẹni ọ nwụnhụngụ, ọ hụkwọ e ku oku
HEB.11.5	Okukwe Ẹnọkụ ke Osolobuẹ gi weri ẹ shi elu-igwee, ọ hụnnị ọnwụn. Ahụnzịnị w'a makẹni Osolobuẹ e werigụọ a. Makẹni, Osolobuẹ e kugụọn'a ọhụnma n'o d'e weri ẹ nị o mẹ ihiẹn a sụọ Osolobuẹ — 
HEB.11.6	bụ ịhịan as'ẹka mẹ ihiẹn a sụọ Osolobuẹ mmanị o nwọn okukwe. Makẹni, onyẹ ọwụlẹ bịa d'e kunrun Osolobuẹ k'e girịrị a dọn nị Osolobuẹ rị arị lẹ nị ọ kụ ndị e gichanrịn obi wẹ a chọ a ụgwọ.
HEB.11.7	Makẹni Nụa nwọn okukwe, ogẹn Osolobuẹ gi gwatọ a ihiẹn mẹtulẹni jẹnkọ d'e mẹni, o gi ẹ dọn, gi egun Osolobuẹ rụn ụgbọ-mirin ahụn pụ-ichẹn, hụn Osolobuẹ gi nwan zụọpụha ezi-lẹ-ụlọ a. Nụa gi ihiẹnni o mẹ shịagbu ụwa ẹri, gi okukwe ẹ họnrin onyẹ ezi-omumẹ.
HEB.11.8	Okukwe kẹ Ebraham gi kweri ogẹn Osolobuẹ gi kpọ a, sị a shi ebe o jẹnkọ d'e ye ẹ; ọ nọ jẹnmẹ bụ ọ marịn ebe o jẹnkọ. 
HEB.11.9	Okukwe k'o gi kwashi alị hụ Osolobuẹ kwe ẹ nkwa d'e biri rịkẹ otumunyẹ, a kwahunmẹ — bikọ ụlọ w'a kpụkpọrị, kẹ ya kẹ Aziki lẹ Jekọpụ, ndị Osolobuẹ kwe ya lẹ wẹ nkwa hụ. 
HEB.11.10	Ebraham mẹ ẹrịra makẹni obi ẹ rịchanrịn obodo ahụn k'a rị jẹnrin ejẹn, obodo ahụn Osolobuẹ gi ẹka a ropụha, tụn.
HEB.11.11	Okukwe kẹ Sẹra nkẹ gi saẹka mụ nwa, ọsụọn'a n'ọ karịgụọ hụn a mụ nwa, makẹni o gi ẹ dọn nị Chuku hụn kwe nkwa furu wẹ gi e dọn ẹnya. 
HEB.11.12	Ya okẹnnyẹ ohuni ẹhụ a nwụnhụngụ nọ mụ ụmụ bu ọda kẹ kokisẹ rị igwere lẹ ẹjan rị mkpẹnrẹn ohimin wẹ ghalẹni a saẹka a gụn.
HEB.11.13	Ndịnị ile kwọndọn okukwe nwụnhụn bụ enwọnhẹnni wẹ ihiẹn Osolobuẹ kwe nkwa a, kanị, e lechegụọnị wẹ wẹ, nabanhan wẹ, ku ẹ nị wẹ wụ itumunyẹ imẹ ụwanị. 
HEB.11.14	Ndị e ku ẹnịna rị a ghọsị n'o nwọn alị wụ nke wẹ ẹnya wẹ rị. 
HEB.11.15	Omẹni alị hụ wẹ gha pụha kẹ wẹ te rị e ro, efe te hụ a w'e gi kin azụụn. 
HEB.11.16	Kanị, ẹnya wẹ rị alị ka mma, hụn rị elu-igwee. Ya haịn ifẹnrẹn gilẹni e mẹ Osolobuẹ ịza Chuku wẹ, makẹni o nwọnghọ obodo ọ kwademẹni wẹ nke-esi.
HEB.11.17	Okukwe kẹ Ebraham gi wepụha Aziki n'o gi ẹ chụn ẹjan, ogẹn Osolobuẹ gi lele ẹ. Onyẹ nwẹn Osolobuẹ kwe nkwa ndị ahụn nọ wepụha akpụ nwa a ohu! 
HEB.11.18	Nwa nwẹn Osolobuẹ sị a, “Ẹka Aziki kẹ ụmụ wẹ jẹnkọ d'a kpọ nke i k'a gha bịa.” 
HEB.11.19	Ebraham sị enwẹn ẹ nị Osolobuẹ k'a sadẹ ẹka weli onyẹ nwụnhụnnị. Ya wụ nwan n'ọ ghaghọ ọnwụn nwọnhẹnzi Aziki nke-esi!
HEB.11.20	Okukwe kẹ Aziki gi gọzi Jekọpụ lẹ Isọ, ku k'o k'a rịnị wẹ ihun.
HEB.11.21	Okukwe kẹ Jekọpụ gi nọ ebe ọ nwụnkọ gọzi ụmụ Josẹfụ ẹbụbụọ, kwọndọn ọkpọ, hulụa isi fe Osolobuẹ. 
HEB.11.22	Okukwe kẹ Josẹfụ gi nọ ebe ọ nwụnkọ ku oku ọpụpụ ụmụ Izrẹlụ jẹnkọ d'a pụ Ijiptu, gwa wẹ kẹ w'e mẹ ọkpụkpụ a.
HEB.11.23	Okukwe kẹ ndị mụ Mozizi gi bu ẹ zuemẹ ọrọgbọ ifọn ẹtọ kẹ wẹ mụgụ a, makẹni wẹ hụn a nị ọ wụ nwa pu okorọbịa ọda, egini wẹ egun iwu eze ha a ye.
HEB.11.24	Okukwe kẹ Mozizi gi suepụha, jụ, w'a kpọl'a nwa ada Fẹro, eze alị Ijiptu. 
HEB.11.25	Ọ hanrịn isọn ndị nke Osolobuẹ ta afụnfụn karị imẹ Osolobuẹ njọ n'o ri ụwa ẹkẹrẹ ogẹn. 
HEB.11.26	Ọ sị enwẹn ẹ nị mkpari lẹ nlegberi o k'a narịn makẹ Kraịstị wụ ezigbo akụ-lẹ-ụba hụn ka akụ-lẹ-ụba alị Ijiptu, makẹni o bu ẹnya zinmẹ ụgwọ-ọrụn lalanị. 
HEB.11.27	Okukwe k'o gi gha Ijiptu pụ, o gini egun ihiẹn Fẹro k'e mẹ ẹ nọdị, kama, o dinsọnmẹ ndidin nọkẹ sị ọ rị e legha Onyẹ ahụn wẹ ghalẹni e legha. 
HEB.11.28	Okukwe k'o gi mẹ Mmẹmmẹ-nghafe, wẹ nọ fesọnmẹ ẹdeke ye ọnụmụzọ, hụn mmọn-ozi hụ rị e gbu ụmụ ikẹnnyẹ ibuzọ ndị Ijiptu gilẹni gbu ụmụ ikẹnnyẹ ibuzọ ndị Izrẹlụ.
HEB.11.29	Okukwe kẹ ndị Izrẹlụ gi ghafe Ohimin ufie nọkẹ sị wẹ ghakọ akpakalị; ndị Ijiptu te chọ nị wẹ ghafe, wẹ nọ ragbu enwẹn wẹ.
HEB.11.30	Okukwe ndị Izrẹlụ kẹ mgbọn Jẹriko gi dan kẹ wẹ jẹnhunmẹgụ a akpọhịn ẹsa. 
HEB.11.31	Okukwe kẹ ịgbaraja wụ Rehabụ gilẹni sọn ndị nupụ isi la ntikpọ, makẹni ọ nabanhanghọ ndị Izrẹlụ gi nzuzue bịa d'e lele alị wẹ.
HEB.11.32	Kị m'e kuzi nwan? Ọ kẹrẹkọnị m ku oku Gidiọnụ lẹ Barakị lẹ Samsịn lẹ Jẹfta, Defidi lẹ Samuẹlụ lẹ ndị-amụma mbụ-mbụ: 
HEB.11.33	ndịnị ile gi okukwe mẹri alị rị ichẹn-ichẹn, gi ẹ kị ọkịkị rị mma; gi ẹ nwọnhẹn ihiẹn Osolobuẹ kwe wẹ nkwa a, gi okukwe kpukinsọnmẹ ọnụ ẹwọrọ; 
HEB.11.34	gi okukwe tinyụn okẹn ọkụn, gi ẹ wanahịn ọpịa-agha; gi ẹ nwọnhẹn ikẹn kẹ ndụn gụgụ wẹ; gi ẹ kpa ikẹn agha; gi ẹ chụzịza ndị-agha alị ọzọ; 
HEB.11.35	ikpoho e gighọdẹ okukwe nwọnhẹnzi ndị nke wẹ nwụnhụngụnị.
HEB.11.35	O nwọnzighọ ndị wẹ mẹshi ikẹn ọda-ọda, kanị okukwe kẹ wẹ gilẹni kweri mẹ ihiẹn wẹ sị wẹ mẹ nị wẹ hatu wẹ, makẹni wẹ gi ẹ dọn ni wẹ sikọ d'a gha ọnwụn lihi, nwọnrin ndụn ka mma.
HEB.11.36	O nwọnzighọ ndị wẹ gi gu egu, gbu wẹ mkpịnsịn, kẹndẹ ụfọdụ ẹgbụn, tụ wẹ ngan; 
HEB.11.37	e gi wẹ ọmụma magbu ụfọdụ; a kpọwa wẹ ụfọdụ ẹbụọ; e gi wẹ ọpịa-agha gbu ụfọdụ. Wẹ hụ a wahunmẹ, wẹ lẹ akpụkpọ atụnrụn lẹ ewu wẹ hụn yiri, e ye wẹ wẹ ụya ri; e kpokpo wẹ wẹ; e mẹja wẹ wẹ! 
HEB.11.38	Ụwanị efuruni ndị ezigbo ịhịan nọ ẹnịna! W'a wahunmẹ imẹ atụ lẹ elu-ugu lẹ imẹ okporo lẹ mgbugbu.
HEB.11.39	Osolobuẹ e kughọ oku ndịnị ile ọhụnma yeni okukwe wẹ, kanị enwọnhẹnni wẹ ihiẹn 
HEB.11.40	Makẹni, Osolobuẹ kwademẹni ẹnyi ọghọ ka mma, nị ezukọ wẹ oke bụ ẹnyi arịa.
HEB.12.1	Ya wụ, ebe o mẹ nwan ni igunrun ndị ọshẹri han ẹnịna fihunmẹ ẹnyi lekẹ ọgbọ
HEB.12.2	ẹnyi e bu ẹnya zinmẹ Jizọsị, onyẹ hụn bidọn okukwe ẹnyi, onyẹ hụn k'e mẹ ẹ zu oke, onyẹ hụn gi ufiri ịghọghọ rị e chen'ẹ dingbu obe, legberi ifẹnrẹn rịn'a. Ọ nọdịgụọ nwan alị ẹka-nni ukpo-eze Osolobuẹ.
HEB.12.3	Rokpọ nị onyẹni dingbu ihiẹn ahụn ile ndị-njọ mẹ ẹ, amamgbe ndụn a gụ ụnụ mọbụ ụnụ e tuhu okukwe ụnụ. 
HEB.12.4	Ụnụ eke che njọ ọgụn ụnụ rị e che ẹ d'e ru ebe ọ nọ napụ ụnụ ndụn ụnụ. 
HEB.12.5	Ụnụ a zọgụọdẹ nwan oku Osolobuẹ gi a gba ụnụ umẹ kẹ ụmụ a ra? Ọ sị,
HEB.12.5	“Nwa m,
HEB.12.5	elegberilẹ afụnfụn Osolobuẹ gi a zụn ị;
HEB.12.5	anịlẹ ndụn gụ ị makẹni ọ jụgbọ ị;
HEB.12.6	makẹni,
HEB.12.6	onyẹ Di-nwọnni-ẹnyi nwọn ihiẹn-ọsụsụọ a
HEB.12.6	k'o gi afụnfụn a zụn;
HEB.12.6	onyẹ hụn ọ nabanhan kẹ nwa
HEB.12.6	k'ọ fịan mkpịnsịn.”
HEB.12.7	E dingbu ni nwan afụnfụn, nị ọzụnzụn rọ. Osolobuẹ rị e mẹ ụnụ kẹ ụmụ a. Elee nwa kẹ nẹdi ẹ ghalẹni e ye afụnfụn ebe ọ n'a zụn a? 
HEB.12.8	Omẹni eyeni wẹ ụnụ ọzụnzụn w'e ye onyẹ ọwụlẹ, ya wụ nị ụnụ ẹlẹ ụmụ nke-esi. 
HEB.12.9	Ndị nẹdi ẹnyi rị elu ụwanị e mẹzi ẹnyi ihiẹn wẹ gha a zụn ẹnyi, ẹnyi e humẹni wẹ isi. Ẹnyi ehumẹkọnị nwan nẹdi ẹnyi imẹ Mmọn wụ Osolobuẹ isi, kẹni ẹnyi rị ndụn? 
HEB.12.10	Ndị nẹdi ẹnyi a zụn ẹnyi ẹkẹrẹ ogẹn k'ọ rị wẹ, kanị Osolobuẹ rị a zụn ẹnyi nị ẹnyi ban erere pụ-ichẹn: nị ẹnyi sọn ẹ rị nsọ. 
HEB.12.11	Onwọnni afụnfụn w'e ye ịhịan a sụọ ụsụọ ogẹn ahụn; ụfụ k'ọ fụ. Kanị, omẹgụ, ọ mịpụhanị ndị wẹ gi ẹ zụn udọn lẹ ezi-omumẹ.
HEB.12.12	Gbakẹnmẹ ni nwan ẹka lịlọhịnị lẹ mkpụkụ rị a ma nni. 
HEB.12.13	Gha nị nwan ụzọ rị mma, kẹni ụkụ rịlẹni ikẹn hụn ụzọ dịnhịn, amamgbe ọ kwapụ.
HEB.12.14	A lịlịma nị nị udọn a rị ẹgbata ụnụ lẹ ịhịan ile lẹ ni ụnụ a rịzị nsọ, makẹni onyẹ rịlẹni nsọ ahụnkọ Onyẹ-nwọnni-ẹnyi. 
HEB.12.15	Hụn n'a n'o nwọnni onyẹ ẹfọma Osolobuẹ fie; nị ize ewerini ọnọdị imẹ igunrun ụnụ, buhẹ nsọngbu, mẹrụ ndị bu ọda. 
HEB.12.16	Hụnzịkwọ n'a n'o nwọnni onyẹ rị a ghẹrẹni, mọbụ onyẹ nọkẹ Isọ nwọnlẹni ihiẹn ọ kpọ ihiẹn rị nsọ, nwa-ibuzọ gi afẹrẹ ihiẹn-oriri ohu ghatarị ukuu nwa-ibuzọ hụn te k'e ru ẹ ẹka. 
HEB.12.17	Ụnụ a marịnghọ nị ogẹn o gi nwan chọ nị wẹ gọzi ẹ n'o nwọnrin ukuu nwa-ibuzọ, a jụ w'a; ọ sanị ẹka gbehutọ ihiẹn, ọsụọn'a n'o gi ẹnya-mirin chọ ngọzi hụ.
HEB.12.18	Makẹni, ebeni ụnụ bịa ẹlẹ Ugu Saịnaị wẹ e mẹtụ ẹka lẹ okẹn ọkụn rị e nwunni lẹ ishi lẹ ebe wẹ nọ a kwan ụya lẹ ebe okẹn ufere rị e fe.
HEB.12.19	Ẹlẹ olu opi rị a hannị lẹ olu rị e ku ihiẹn ndị nụn'a gi rịọma nị asa wẹ ẹka nụzị, 
HEB.12.20	makẹni obi wẹ asanị ẹka bu iwu o ti: nị, “Ihiẹn ọwụlẹ ẹhụ a mẹtụ ugu ahụn, wẹ magbu ẹ, ọsụọn'a nị anụ rọ!” 
HEB.12.21	Ihiẹn ile wẹ rị a hụn a tụkẹnmẹkẹ egun, nke wụ nị, Mozizi lẹ enwẹn ẹ nọdẹ sị, “Egun rị a tụ m: ẹhụ rị a ma m nni!”
HEB.12.22	Kanị, Ugu Zayọnụ kẹ ụnụ bịa, obodo uku Osolobuẹ rị ndụn, Jerusalẹm hụn rị elu-igwee; ụnụ bịa d'e kunrun ndị mmọn-ozi oripiti-oripiti
HEB.12.23	Ụnụ a bịagụọ d'e kunrun igunrun ụmụ ibuzọ Osolobuẹ wẹ deye ẹfan wẹ elu-igwee lẹ Osolobuẹ lẹ enwẹn ẹ, hụn k'e kin ịhịan ile ikpe. Ụnụ a bịagụọ d'e kunrun ndị ezi-omumẹ Osolobuẹ mẹgụ nwan mmọn wẹ zu oke. 
HEB.12.24	Jizọsị kẹ ụnụ bịa d'e kunrun, onyẹ hụn e wegbama Osolobuẹ lẹ ịhịan imẹ nkwerigbama ọhụn, ya lẹ ẹdeke wẹ gi e fepụ njọ, hụn rị e ku ihiẹn ka mma karị ẹdeke Ebẹlụ sị wẹ mẹgwarị.
HEB.12.25	Hụnkwọ n'a nwan nị ụnụ enupụnị isi okpuru onyẹ hụn rị nwan e kuni. Makẹni, omẹni ndị mbụ awanahịnnị ogẹn ahụn wẹ gi nupụ isi okpuru onyẹ nọ elu-ụwanị a dọ wẹ ẹka-ntịn, nanị ẹnyi a dọn nwan wanahịn, omẹni ẹnyi e nupụ isi okpuru onyẹ hụn gha nwan elu-igwee e ku. 
HEB.12.26	Ogẹn ahụn, ụwa kẹ olu ẹ zinzin; kanị, o kwegụọ nwan nkwa, sị, “Ẹlẹzi ụwa sụọ kẹ m sikọ nwan d'e zinzin, m k'e zinzinzikwọ elu-igwere.” 
HEB.12.27	Okuni o ku: “M k'e zinzinzi” rị a ghọsị nị Osolobuẹ sikọ d'e wepụ ihiẹn ndị wẹ a sa ẹka e zinzinpụ, ya wụ ihiẹn wẹ ke eke, kẹni ọ họdụ hụn wẹ ghalẹni a saẹka e zinzinpụ.
HEB.12.28	Ebe o mẹ nwan nị ẹnyi rị e nwọnhẹn alị-eze wẹ ghalẹni a saẹka e zinzinpụ, nị ẹnyi kpanmịn nị Osolobuẹ, gi egun Osolobuẹ lẹ mgbaye fe Osolobuẹ ofufe ọ k'a nabanhan; 
HEB.12.29	makẹni ezioku-ezioku, Chuku ẹnyi wụ ọkụn hụn e bu ihiẹn e ri.
HEB.13.1	E nwọnsọnmẹ ni ihiẹn-ọsụsụọ umunẹ ụnụ imẹ Kraịstị. 
HEB.13.2	Egikwọlẹ ni ịnabanhan ndị ọbịa gu egu, makẹni o nwọngụọ ndị gi ẹ nabanhan ndị mmọn-ozi, lee wẹ ọbịa, bụ a marịn wẹ nị ndị-mmọn ozi rọ. 
HEB.13.3	A nyanhan nị ndị rị ụlọ-ngan nọkẹ sị ụnụ lẹ wẹ rị ụlọ-ngan; a nyanhan nị ndị wẹ rị e mẹshi ikẹn nọkẹ sị ụnụ kẹ wẹ rị e mẹshi ikẹn. 
HEB.13.4	Gbayekẹnmẹ ni ọlụlụ di-lẹ-nwunyẹ; kẹ di kẹ nwunyẹ ẹ dọnmẹ enwẹn ẹ makẹ elu-ukpo wẹ gha a rụ
HEB.13.5	Anịkwọlẹ ni egho a sụọ ụnụ; a nị nị ihiẹn ụnụ nwọn e jun ụnụ ẹfọ. Makẹni, Osolobuẹ e kuọlẹ, sị, “Ahapụkọ m ụnụ; alakọ m ụnụ tọ.” 
HEB.13.6	Ya wụ, ẹnyi k'a saẹka dụ ẹka obi, sị,
HEB.13.6	“Di-nwọnni-ẹnyi wụ onyẹ e yeni m ẹka,
HEB.13.6	egun atụkọ m;
HEB.13.6	kị ịhịan k'a saẹka mẹ m?”
HEB.13.7	Nyanhan nị ndị-ndu ụnụ, hụn gwa ụnụ oku Osolobuẹ; lekpọ nị elu wẹ bi lẹ ihiẹn gha imẹ ẹ pụha; leri nị okukwe wẹ. 
HEB.13.8	Jizọsị Kraịstị wụkwọ ihiẹn ọ wụ ụnyanhụn, tannị lẹ jẹnrin ejẹn. 
HEB.13.9	Awụkwọlẹ ni ndị wẹ gi nkuzi rị ichẹn-ichẹn e dufie; makẹni ọ rịka mma omẹni obi hụ e ru ịhịan alị makẹni o gi eyemẹka Osolobuẹ dọn ẹnya, ẹlẹ nị o dọnmẹsọnmẹ iwu ihiẹn-oriri, iwu ndị bantulẹnini ndị e dọnmẹni wẹ erere. 
HEB.13.10	Ukpo nchụn-ẹjan ẹnyi nwọn imẹ Kraịstị, ndị e fe ofufe akan efuruni e sọn ẹnyi e ri ihiẹn rịn'a.
HEB.13.11	Onyẹ-isi nchụn-ẹjan Ofufe-akan hụ e webanhan ẹdeke anụ wẹ gi chụn ẹjan njọ imẹ Ebẹhụ Kachanrịn Nsọ, kanị wẹ a gha imẹ obodo e bupụ ozun anụ lẹ enwẹn ẹ d'a dụn ọkụn. 
HEB.13.12	Ya haịn Jizọsị gizi gha imẹ obodo pụ d'a nwụnhụn kẹni o gi ẹdeke ẹ dọn ịhịan nsọ. 
HEB.13.13	Nị ẹnyi gha nị nwan imẹ obodo pụ d'e kunrun ẹ ebẹhụ d'e sọn ẹ narịn ifẹnrẹn wẹ gbeye ẹ ihun, 
HEB.13.14	makẹni ẹnyi enwọn obodo ọwụlẹ wụ nke ẹnyi elu ụwa ebeni; kama, ẹnyi rị a tụ ẹnya obodo hụ lalanị. 
HEB.13.15	Nị ẹnyi ghama nị nwan ẹka Kraịstị a chụnyeni Osolobuẹ ẹjan hụn wụ ọjịja-mma, hụn wụ mkpụrụ ọ rị ghọrị ọnụ ndị rị a kpọku ẹfan a. 
HEB.13.16	Hụn n'a nị ụnụ hụ e mẹ ihiẹn rị mma lẹni ihiẹn ụnụ hụ e ru ibe ụnụ ẹka, makẹni ụdị ẹjannị a sụọ Osolobuẹ ụsụọ.
HEB.13.17	E kweyeni ni ndị-ndu ụnụ, e bu ni enwẹn ụnụ e che okpuru wẹ. Makẹni, wẹ rị e lepụ umẹ-ndụn ụnụ ẹnya. Osolobuẹ jẹnkọ d'a jụ wẹ ukwere ụnụ. Hụn n'a nị wẹ gi ịghọghọ ye mgbakọ hụ, ẹlẹ ẹnya-mirin, makẹ ọ gha a jọ ụnụ njọ.
HEB.13.18	E mẹni ni ẹnyi ekpere, makẹni ẹnyi a marịnghọ nị obi ẹnyi rị ọchan lẹni ẹnyi achọnị nị ẹnyi mẹ ihiẹn ọwụlẹ ẹnyi e gi fa Osolobuẹ. 
HEB.13.19	M rị a rịọkẹnmẹ ụnụ ekpereni, kẹni wẹ zikin m ẹgwa d'e kunrun ụnụ.
HEB.13.20	Osolobuẹ hụn e ye udọn, Onyẹ hụn gha ọnwụn weli Di-nwọnni-ẹnyi wụ Jesu, okẹn onyẹ-ndu atụnrụn ahụn wẹ gi ẹdeke ẹ biye nkwerigbama itẹbitẹ Osolobuẹ ẹka; 
HEB.13.21	ya dodo yechanrịn ụnụ ihiẹn ile rị mma ụnụ e gi mẹ uche ẹ, a rụn ọrụn imẹ ndụn ẹnyi kẹni ihiẹn a sụọn'a hụn ụzọ e mẹ imẹ ndụn ẹnyi ghahanị Jesu Kristi. Ọjịja-mma ya rịnị Jizọsị Kraịstị ogẹn ile jẹnrin ejẹn! Isẹẹ.
HEB.13.22	M rị a rịọ ụnụ umunẹ m, dodo, nabanhan nị oku nkasị-obini m deni ụnụ, n'o suekẹni.
HEB.13.23	M chọ nị ụnụ marịn nị a hatugụọ wẹ Timoti nwẹnẹ ẹnyi. Mmẹ lẹ ịya jẹnkọ d'a wị m lalanị d'a hụn ụnụ, omẹni ọ bịaghọ ẹgwa.
HEB.13.24	Kele ni ndị-ndu ụnụ ile lẹ ndị-nsọ ile. Ndị hụn gha Itali bịa e zighọ ekele ụnụ. 
HEB.13.25	Ẹfọma Osolobuẹ ya rịnị ụnụ ile. Isẹẹ.
JAS.1.1	Mmẹ wụ Jemisi de ẹkụkwọ-ozini. M wụ igbọn Osolobuẹ lẹ Di-nwọnni-ẹnyi wụ Jesu Kristi. M rị e dejẹnni ụmụ ebọn mmẹbụọ alị Izrẹlụ rị alị ndị ọzọ; e kele m ụnụ!
JAS.1.2	Umunẹ m, e nwọnni ezigbo ịghọghọ ogẹn ọwụlẹ ọnwụnwan ichẹn-ichẹn gi bịanị ụnụ — 
JAS.1.3	makẹni ụnụ a marịnghọ nị wẹ gha e lele okukwe ụnụ, ụnụ hụ e nwọnwaye ndidin. 
JAS.1.4	Nị nị nwan ndidin rụnchanrịn ọrụn a, kẹni ụnụ hụn ụzọ wụrụ ndị ka ẹhụ, nwọnlẹni ebe wẹ nọ a la azụụn.
JAS.1.5	Onyẹ marịnlẹni ihiẹn o k'e mẹ, ya rịọ Osolobuẹ hụn a shịapụ ẹfọ e ye, hụn ghalẹni e kpe nị w'e rịọ a ihiẹn, o k'e ye ẹ amamihiẹn. 
JAS.1.6	Kanị, ya gikwọ okukwe rịọ; y'e nwọnkwọlẹ obi ẹbụọ kaka. Makẹni, onyẹ obi-ẹbụọ nọhụ kẹ mirin ohimin ufere rị a kpọhunmẹ. 
JAS.1.7	Onyẹ nọ ẹrịra erokwọlẹ n'o k'e nwọnhẹn ihiẹn ọwụlẹ ẹka Di-nwọnni-ẹnyi, 
JAS.1.8	makẹni onyẹ obi-ẹbụọ k'ọ wụ: ihiẹn ile o mẹ wụ obi-ẹbụọ obi-ẹbụọ.
JAS.1.9	Ogbẹnnyẹ kwerini Kraịstị ya ghọghọma nị Osolobuẹ e bushigụọ a elu; 
JAS.1.10	ọdanfịn kwerini Kraịstị ya ghọghọma ni e wetugụọ w'a alị. Makẹni, ndị-ịdanfịn jẹnkọ d'a nwụnhụn kẹ obobo ọfịa: 
JAS.1.11	anwụn wahụ, kẹnrẹn, ẹfịfịa rị ọfịa e shinwụn, obobo ẹ a danpụ, mma a a gụ! Ẹrịra kẹ ndị-ịdanfịn a nwụnhụn ebe wẹ rị e bi elu wẹ.
JAS.1.12	Onyẹ hụn din ndidin ebe wẹ rị e lele ẹ e nwọngụọ ngọzi, makẹni, ọ pụha ọhụnma, Osolobuẹ e gi ndụn tu ẹ ugọn k'o dọn kwe nkwa n'o k'e mẹ ndị ihiẹn ẹ a sụọ.
JAS.1.13	Ọnwụnwan bịanị ịhịan, y'a sịkwọlẹ, “Osolobuẹ rị a nwan m.” Makẹni, eje-ihiẹn ara gụn Osolobuẹ ẹgụn omumẹ; onwọnzikwọnị onyẹ ọ nwan. 
JAS.1.14	Nị ọnwụnwan bịanị ịhịan wụnị eje-ihiẹn la a ẹnya, kwọndọn ẹ. 
JAS.1.15	Ihiẹn-ọlịlẹnya kẹnrẹngụ, ọ mụ njọ; njọ karagụ, ọ mụ ọnwụn.
JAS.1.16	Ezigbo umunẹ m, anịkwọlẹ ni wẹ dufie ụnụ. 
JAS.1.17	Makẹni, ihiẹn ile rị mma zu oke wẹ e ye gha elu-igwee bịa — ọ gha ẹka Nẹdi hụn e ye ukpẹ ile a bịa, Nẹdi hụn ghalẹni e kuhutọ ọnụ mọbụ e yebe ukpẹ yemẹ ishi. 
JAS.1.18	Ịya gi uche ẹ mụnrụn ẹnyi, ghahanị oku ẹ hụn wụ ezioku, kẹni ẹnyi wụrụ nke ẹ imẹ ihiẹn ile o ke, nọkẹ mkpụrụ ibuzọ.
JAS.1.19	Ezigbo umunẹ m, ọnwan ya we ụnụ ẹnya: onyẹ ọwụlẹ ya a nụkpọ oku; y'e kukẹnrinlẹ oku; y'e bukẹnrinlẹ olulu — 
JAS.1.20	makẹni olulu ịhịan ara wẹhẹ ihiẹn Osolobuẹ chọ. 
JAS.1.21	Wepụ nị nwan ihiẹn ile ru unyin lẹ eje-ihiẹn ile ụnụ rị e gi e mẹkarị enwẹn ụnụ; ụnụ e welụa enwẹn ụnụ alị nabanhan oku Osolobuẹ wẹ kụnye imẹ obi ụnụ, hụn k'a saẹka zụọpụha umẹ-ndụn ụnụ. 
JAS.1.22	A wụ nị ndị e mẹ ihiẹn Osolobuẹ ku, ẹlẹ ndị a nụ ọnụnụ-ọnụnụ sụọ, e dufie enwẹn wẹ. 
JAS.1.23	Makẹni, onyẹ rị a nụ oku-Chuku bụ ara mẹ ẹ nọhụ kẹ onyẹ gi ughegbe mmakalaka lee enwẹn ẹ: 
JAS.1.24	O leghagụhụ enwẹn ẹ, ọ gha ebẹhụ pụ, ozigbo ọ zọ k'ọ nọ. 
JAS.1.25	Kanị omẹni ịhịan hụ e lee iwu hụ zu oke ịhịan gi e nwọnrin enwẹn ẹ, e lesọnmẹ, nị ẹlẹ onyẹ a nụgụ, a zọ, kanị ọ hụ e gi ẹ e bi, o sikọ d'a narịn ngọzi makẹni ọ hụ e mẹ ẹ.
JAS.1.26	Onyẹ sị n'ọ rị e fe Osolobuẹ bụ ara kwọndọn ire ẹ, ọ rị e dufie enwẹn ẹ; ofufe ẹ la iwi. 
JAS.1.27	Ezigbo ofufe zu oke, rụlẹni ẹnya Osolobuẹ Nẹdi ẹnyi wụ hụnnị: ịtụnị ndị nwọnlẹni nẹdi mọbụ nnẹ lẹ ikpoho di wẹ nwụn rị e ri ụya ụya, lẹzi idọnmẹ enwẹn ịhịan makẹ ụwa gha e mẹrụ a.
JAS.2.1	Umunẹ m, egbeyelẹni ni ịhịan ebe o mẹni ụnụ e fe Di-nwọnni-ẹnyi wụ Jesu Kristi, Onyẹ ahụn kachanrịnnị.
JAS.2.2	Omẹni ịhịan yi ẹkwa rị mma ṅanrannị lẹ ọla goru banhan ebe ụnụ rị e zu, nị ogbẹnnyẹ yi ẹkwa rịlẹni mma kaka a banhanzịkwọ ebẹhụ, 
JAS.2.3	nị ụnụ a gbaye hụn kẹn ekikẹn rị mma, sị a, “Dodo, nọdị alị ocheni rị mma,” sị hụn ogbẹnnyẹ, “Wuzo ebẹhụ,” mọbụ “Nọdị alị akpakalị ebeni ụkụ m rị,” 
JAS.2.4	ọhụn a ghọsịgụọnị nị ụnụ e gbeyeni ịhịan imẹ igunrun ụnụ, e gi eje-obi e mẹ ihiẹn ụnụ? 
JAS.2.5	Ezigbo umunẹ m m bu obi, gọn ni ntịn! Osolobuẹ a họrịgụọnị ndị wụ igbẹnnyẹ imẹ ụwanị mẹ wẹ wụrụ ndị-ịdanfịn imẹ okukwe, wụrụzị ndị k'a banye Alị-eze hụ o kwe nkwa n'o k'e ye ndị ihiẹn ẹ a sụọ? 
JAS.2.6	Bụ ụnụ hụ e legberi ndị-igbẹnnyẹ! Ẹlẹ ndị-ịdanfịn a bịangbu ụnụ? Ẹlẹ wẹ a dọjẹn ụnụ ọgwa? 
JAS.2.7	Ẹlẹ wẹ e kuja oku ezigbo ẹfan Jesu ụnụ rị a za?
JAS.2.8	Omẹni ụnụ e dọnmẹghọ iwu hụ Eze ye kẹ wẹ dọn de ẹ imẹ Ẹkụkwọ-nsọ, sị, “Ihiẹn ibe i ya sụọ ị kẹ ihiẹn i dọn a sụọ ị,” nkẹ ọ rịka mma. 
JAS.2.9	Kanị, omẹni ụnụ e gbeyeni ịhịan, njọ kẹ ụnụ rị e mẹ, ikpe a maọlẹ ụnụ makẹni ụnụ rị a dan iwu. 
JAS.2.10	Makẹni, onyẹ dọnmẹchanrịn iwu ile, dan ohu, a danchanrịnọlẹ iwu ile. 
JAS.2.11	Makẹni, Osolobuẹ ahụn sị, “Aghẹrẹlẹ,” ịya sịzịkwọ, “Egbulẹ ọchụn.” O mẹ nwan nị y'a ghẹrẹni bụ y'e gbughọ ọchụn, y'a danchanrịngụọ iwu ile.
JAS.2.12	Ya wụ, kẹ oku-ọnụ kẹ omumẹ, e mẹchanrịn nị wẹ kẹ ndị wẹ k'e gi iwu e mẹ ịhịan e nwọnrin enwẹn ẹ kin ikpe: 
JAS.2.13	onyẹ ghalẹni e mẹ omikẹn, emẹkọnị w'a omikẹn wẹ gha e kin ẹ ikpe. Omikẹn e mẹri ikpe-ọmụma.
JAS.2.14	Umunẹ, elee erere k'ọ ban nị ịhịan sị n'o nwọn okukwe, bụ o gin'ẹ rụn ọrụn? Nị okukwe ahụn saẹka zụọpụha a? 
JAS.2.15	Omẹni ẹkwa ezuni onyẹ nke Kraịstị ibe i ukun mọbụ ihiẹn o k'e ri ụhụọhịn hụ arịa: 
JAS.2.16	ị sị a, “Ihiẹn e mẹ i! Oyi atụkwọlẹ i! Rijunkwọ ẹfọ!” Bụ y'e yenin'ẹ ẹka, elee erere k'ọ ban?
JAS.2.17	Ẹrịrazịkwọ, okukwe wẹ gilẹni rụn ọrụn a nwụnhụngụọ.
JAS.2.18	Kanị, o nwọn onyẹ k'a sị, “Nke i wụ okukwe, nke m wụ ọrụn.”
JAS.2.18	Azịza m wụ, “Ghọsị m okukwe i ahụn i gilẹni rụn ọrụn. Mmẹ nwẹn, m jẹnkọ d'e gi ọrụn m ghọsị ị okukwe m.”
JAS.2.19	Y'e nwọnghọ okukwe i gi kweri nị Osolobuẹ ohu sụọ rị, ẹlẹ ịya? Y'e mẹkẹ! Eje-mmọn nkẹ e nwọnzighọ okukwe wẹ gi kweri! Ya haịn wẹ gi a ma piripiri!
JAS.2.20	Onyẹ-nzuzu! Ị chọ nị wẹ ghọsị ị nị okukwe wẹ gilẹni rụn ọrụn a nwụnhụngụọ? 
JAS.2.21	Ẹlẹ ihiẹn nẹdi ẹnyi wụ Ebraham rụn kẹ Osolobuẹ gi kun'ẹ ọhụnma, ogẹn hụ o gi wẹhẹ nwa a wụ Aziki ukpo nchụn-ẹjan hụ, n'o gi ẹ chụn ẹjan? 
JAS.2.22	Y'a hụn a? Okukwe ẹ lẹ ihiẹn o mẹ gba rụn ọrụn; ihiẹn o mẹ kẹ okukwe ẹ gi zu oke. 
JAS.2.23	Ya kẹ ihiẹn hụ Ẹkụkwọ-nsọ ku nọ mẹ: nị “Ebraham kweyeni Osolobuẹ, Osolobuẹ nọ gụn a yen'ẹ, kpọ a onyẹ ezi-omumẹ, kpọ a ọwụ Osolobuẹ.”
JAS.2.24	Y'a hụn a nwan nị ihiẹn onyẹ rụn kẹ Osolobuẹ gi e kun'ẹ ọhụnma, ẹlẹ okukwe sụọ!
JAS.2.25	Ẹlẹ ẹrịra kẹ Osolobuẹ dọnzi kuni ịgbaraja hụ wụ Rehabụ ọhụnma yeni ọrụn a, ogẹn hụ o gi nabanhan ndị Joshụa zi d'e gi nzuzue lele alị Jẹriko, o zuemẹ wẹ, ghọsị wẹ ụzọ wẹ gha la? 
JAS.2.26	Ya wụ, kẹ ẹhụ mmọn rịlẹni dọn wụ ihiẹn nwụnnị, ẹrịra kẹ okukwe ọrụn rịlẹni dọnzikwọ wụ ihiẹn nwụnnị.
JAS.3.1	Umunẹ m, emẹlẹ ni ndị-nkuzi, ndị-nkuzi, makẹni ụnụ a marịnghọ nị ikpe wẹ k'e kin ẹnyi ndị-nkuzi k'a ka ikẹn. 
JAS.3.2	Ọ rụnahịn ẹnyi ile arụnahịn. Onyẹ oku-ọnụ ghalẹni a rụnahịn e zugụọ oke: n'ọ sazịghọ ẹka kwọndọnchanrịn ẹhụ a ile.
JAS.3.3	Ọnụ ẹshin sụọ kẹ ẹnyi e kẹnmẹhụ, ẹhụ a ile a nị ẹnyi a kị.
JAS.3.4	Lezidẹ ụgbọ-mirin: ọsụọn'a nị e hikẹ wẹ ogbe, ọsụọn'a nị okẹn ufere sụọ nwọn e bu wẹ, ihiẹn
JAS.3.5	Ẹrịra kẹ ire rị: mkpamkpa ẹhụ mẹ ẹkẹrẹ rọ, kanị o kukarị enwẹn ẹ! Ledẹ ọkụn mẹ ẹkẹrẹ a dụnpụ ẹgboko! 
JAS.3.6	Ire wụ ọkụn nke-esi. Ọ nọhụ kẹ ebe wẹ nọ bu njọ han kẹ ụwa ile che ẹnyi ẹhụ! O ruchanrịn ẹhụ ile unyin! Ọ dụnkwama ndụn ịhịan ọkụn. Ọkụn ire gi a dụn a gha ọkụn-mmọn a bịa.
JAS.3.7	Onwọnni anụ ọwụlẹ a kpa alị mọbụ hụn a rịnị mọbụ hụn rị ohimin mọbụ nnụnụ ịhịan kelẹni zụntu mọbụ hụn wẹ ghalẹni a sa ẹka a zụn. 
JAS.3.8	Kanị, onwọnni onyẹ wụ ịhịan hụn a sa ẹka a zụn ire. Eje-ihiẹn ghalẹni e zu ikẹn k'ọ wụ. Eje-nshi e gbu ịhịan jun imẹ ẹ. 
JAS.3.9	Ịya kẹ ẹnyi gi a ja Di-nwọnni-ẹnyi wụ Nẹdi ẹnyi mma; ịya kẹ ẹnyi gizi a bụ ịhịan ọnụ, ịhịan Osolobuẹ leri enwẹn ẹ ke! 
JAS.3.10	Ọnụ ohu hụ kẹ ọjịja-mma lẹ ịbụ-ọnụ gha a pụha! Umunẹ m, o furuni n'ọ rị ẹrịra. 
JAS.3.11	Isi-mirin a ghazịdẹ nwan ọnụ ohu a mụpụha mirin rị mma a sụọ ọhụnma lẹ mirin e lu ilu ra? 
JAS.3.12	Umunẹ m, figi a mịdẹ nwan olivu ra? Vaịnị a mịdẹ nwan figi ra? Isi-mirin hụn mirin ẹ a sụọ nnu-nnu asakọ ẹka mụpụha mirin a sụọ ọhụnma.
JAS.3.13	Onyẹ marịn ihiẹn nke-esi imẹ igunrun ụnụ? Onyẹ nwọn nghọta? Ya gi obibi rị mma lẹ iwelụa enwẹn ẹ alị ghọsị amamihiẹn ẹ. 
JAS.3.14	Kanị, omẹni eje ẹnya-ụfụ lẹ nke-i nke-i rị ị obi, egikwọlẹ ịban-mban lẹ ntụ zuemẹ ezioku rịn'a.
JAS.3.15	Amamihiẹn nọ ẹrịra aghakwọnị elu-igwee bịa! Nke ụwa rọ, ẹka Mmọn-nsọ arịa; nke Ekwensụ rọ. 
JAS.3.16	Makẹni ebe ọwụlẹ ẹnya-ụfụ lẹ nke-m nke-m rị, ebẹhụ kẹ wẹ nọ a hụnzị isusu lẹ eje-ihiẹn ile rị ichẹn-ichẹn.
JAS.3.17	O mẹ nke amamihiẹn ahụn gha elu-igwee bịa, nke ibuzọ wụ nị ya lẹ obi rị ọchan wị, udọn k'ọ chọ, ara mẹ ikẹn-ikẹn; o kweyezini ndị ọzọ, omikẹn lẹ mkpụrụ rị mma jun ẹ, ara gbeyeni ịhịan, ntụ arịa. 
JAS.3.18	Ndị-udọn ma gi udọn kụn mkpụrụ, ọ mịpụha ezi-omumẹ.
JAS.4.1	Kị rị e buhẹ ikpe imẹ igunrun ụnụ? Kị rị e buhẹ ọgụn imẹ igunrun ụnụ? Ẹlẹ ihiẹn a gụnnị ụnụ hụn rị a lụ agha imẹ obi ụnụ? 
JAS.4.2	Ụnụ chọ, ụnụ a hụnnị, ụnụ e gbumẹ ọchụn; ihiẹn la ụnụ ẹnya, nị ọ nịnị ụnụ nwọnhẹn, ụnụ e kpemẹ, lụma ọgụn.
JAS.4.2	Ụnụ enwọn makẹni ụnụ ara rịọ. 
JAS.4.3	Ụnụ rịọdẹ ụnụ ara nwọnhẹn, makẹni ụnụ rị a rịọ hụn furulẹni nị ụnụ rịọ, hụn ụnụ e gi mẹ ihiẹn a sụọnị ụnụ. 
JAS.4.4	Ndị ẹnya rịlẹni ụzọ ohu! Ụnụ amarịn nị ọwụ ụwa wụ eṅẹnrẹn Osolobuẹ? Ya wụ, onyẹ chọ n'ọ wụrụ ọwụ ụwa o họnrin eṅẹnrẹn Osolobuẹ. 
JAS.4.5	Ra ụnụ ro ni Ẹkụkwọ-nsọ enwọn ihiẹn haịn o gi sị, “Ẹnya a fụ Mmọn hụn Osolobuẹ bu che imẹ ẹnyi afụ”?
JAS.4.6	Kanị Osolobuẹ e ye ẹka ọda-ọda; ya haịn Ẹkụkwọ-nsọ gi sị, “Osolobuẹ a nọkin onyẹ mpache ụzọ, kanị, o yeni onyẹ e welụa enwẹn ẹ alị ẹka.” 
JAS.4.7	Bu ni nwan enwẹn ụnụ che okpuru Osolobuẹ. Che ni Ekwensụ ọgụn, ọ k'a gbanị ụnụ ọsọ. 
JAS.4.8	Nọkunmẹ ni Osolobuẹ kẹni Osolobuẹ nọkunmẹ ụnụ. Kwọpụ nị ẹka ụnụ, ndị njọ! Chanchanpụ nị obi ụnụ, ndị obi-ẹbụọ! 
JAS.4.9	Goo ni! Kwan nị! Kwan nị ẹnya-mirin! Gi ni ẹkwan nọkin ẹnya ẹmụ ụnụ, ụnụ a la ịghọghọ tọ, rọnmẹ ihun!
JAS.4.10	Welụa nị enwẹn ụnụ alị ihun Di-nwọnni-ẹnyi kẹni o bushi ụnụ elu.
JAS.4.11	Umunẹ m, ekujakwọlẹ ni oku ibe ụnụ, makẹni onyẹ hụn kuja oku ibe ẹ mọbụ kin ẹ ikpe rị e kuja oku Iwu Osolobuẹ ye, e kin Iwu Osolobuẹ ikpe. Ị gha e kin Iwu ikpe, y'ẹlẹzi onyẹ e dọnmẹ Iwu, y'a wụrụgụọ ọka-ikpe! 
JAS.4.12	Onyẹ ohu sụọ e ye Iwu, e kin ikpe; nzụọpụha lẹ ntikpọ rị a ẹka. Onyẹ k'ị wụ nwan i gi e kin ibe i ikpe?
JAS.4.13	Lee ni ẹnya, ụnụ ndị a sị, “Tannị mọbụ ekile, ẹnyi k'e jẹn alịnị mọbụ alị nẹi; ẹnyi k'a nọ ahụa ebẹhụ, zụ afịa, kpa egho,” 
JAS.4.14	bụ ụnụ amarịn ihiẹn eki k'a mụ! Kị wụ ndụn ị? Ọ nọhụ kẹ igirigi hụn a nọhụ ẹkẹrẹ, o fopụ! 
JAS.4.15	Ihiẹn furu ụnụ k'e ku wụ, “Omẹni uche Di-nwọnni-ẹnyi rọ, ẹnyi k'a rị ndụn, mẹ hụnnị mọbụ hụnnị.” 
JAS.4.16	Kanị, hụn nkẹ ụnụ e gi e ku ẹrịra, ụnụ hụ a pache, a nyan isi. Isini ile ụnụ rị a nyan wụ njọ.
JAS.4.17	Ya wụ, onyẹ marịn ihiẹn furu o k'e mẹ bụ o mẹn'ẹ, e mẹọlẹ njọ.
JAS.5.1	Ndị-ịdanfịn, gọn ni ntịn: kwanma nị ẹkwan, e goo, yeni nsọngbu hụn rị e kunrunni ụnụ!
JAS.5.2	Akụ-lẹ-ụba ụnụ e rehigụọ! Ẹkịka e ripụgụọ ẹkwa ụnụ! 
JAS.5.3	Goru ụnụ lẹ siliva ụnụ a gbagụọ nchara! Ncharanị wẹ gba k'a shịagbu ụnụ ẹri; o jẹnkọ d'e ripụ ụnụ uru-ẹhụ kẹ ọkụn dọn e ri ihiẹn, ụnụ gi kpatọ akụ-lẹ-ụba ogẹn ikpanzụụnnị. 
JAS.5.4	Gọn ni ntịn! Egho ụnụ jụ nị ụnụ akụkọ ndị sụnnị ụnụ ọfịa rị nwan a shịagbu ụnụ ẹri! Ẹkwan ndị ghọnị ụnụ ihiẹn-ugbo e rugụọzị Osolobuẹ nwọn ikẹn ile ntịn! 
JAS.5.5	Ụnụ e bigụọ elu ọdanfịn lẹ iri-ụwa elu ụwanị; ụnụ a zụngụọ akpobi ụnụ tọnị ụhụọhịn ogbugbu. 
JAS.5.6	Ụnụ a magụọ ndị nwọnlẹni ihiẹn wẹ mẹ ikpe, gbu wẹ, onwọnni ihiẹn wẹ jụ ụnụ!
JAS.5.7	Umunẹ m, e nwọn ni nwan ndidin d'e ru ni Di-nwọnni-ẹnyi a bịa. Lee ni kẹ onyẹ-ugbo e che ihiẹn-ugbo rịgbu enwẹn ẹ mkpa, e din ndidin ni mirin ahụa lẹ mirin ikpanzụụn zueyegụ a. 
JAS.5.8	Nwọn ni nwan ndidin ẹrịra, ụnụ e kwọnkẹnmẹ obi ụnụ, makẹni ọbịbịa Di-nwọnni-ẹnyi a rịgụọ nsue.
JAS.5.9	Umunẹ m, edẹnwịnnwịnkwọlẹni ni ibe ụnụ, makẹ Osolobuẹ gha a ma ụnụ ikpe: Ọka-ikpe e rugụọdẹ ọnụmụzọ! 
JAS.5.10	Umunẹ m, leri ni okẹn-ndidin ndị-amụma mbụ gi ẹfan Di-nwọnni-ẹnyi ku oku gi sọn afụnfụn wẹ ta. 
JAS.5.11	Eziẹ, ẹnyi a ja ndị din ndidin mma. Ụnụ a nụghọ kẹ Jobu dọn din ndidin; ụnụ a hụnzịghọ ihiẹn Di-nwọnni-ẹnyi mẹ ikpanzụụn, nị Di-nwọnni-ẹnyi e mẹkẹ ẹfọma lẹ omikẹn.
JAS.5.12	Hụn ka mkpa umunẹ m, ekunlẹ ni ihiẹn ọwụlẹ, kaka! Kẹ elu-igwee kẹ elu-ụwa kẹ ihiẹn ọzọ ọwụlẹ. Kama, omẹni ẹghẹẹ rọ, sịhụ “Ẹghẹẹ;” omẹni mba rọ, sịhụ “Mba” amamgbe Osolobuẹ a ma ị ikpe.
JAS.5.13	Onyẹ nwọn nsọngbu imẹ ụnụ? Ya mẹ ekpere. Onyẹ kẹ ẹfọ rị a sụọ ụsụọ? Ya bụma ẹbụ ịja-mma. 
JAS.5.14	Onyẹ kẹ emu rị a kụ imẹ ụnụ? Ya kpọ ndị-isi ụka nị wẹ mẹn'ẹ ekpere, gi ẹfan Di-nwọnni-ẹnyi tankpu ẹ udẹn-olivu. 
JAS.5.15	Ekpere wẹ gi okukwe mẹ k'a zụọ onyẹ hụ emu rị a kụ, Di-nwọnni-ẹnyi e weli ẹ; omẹni hụnyẹ mẹ njọ, ọ gbagharị a.
JAS.5.16	A gwaghọsị nị nwan ibe ụnụ njọ ụnụ mẹ, e mẹni ni ibe ụnụ ekpere, kẹni ụnụ hụn ụzọ dịnhịn. Ekpere onyẹ ezi-omumẹ nwọn ikẹn ọda-ọda; ọ rụnka.
JAS.5.17	Ẹlaịja wụ ịhịan nọkẹ ẹnyi. Kanị, o mẹshi ekpere ikẹn makẹ mirin gha e zue, mirin nọlẹni zue ọrọgbọ ahụa ẹtọ lẹ ifọn isin! 
JAS.5.18	O mẹzi ekpere, igwere nọ zue mirin, alị nọ mẹ ihiẹn ugbo.
JAS.5.19	Umunẹ m, omẹni ịhịan latọ ezioku kpahu, nị ibe ẹ e wekinhẹn ẹ, 
JAS.5.20	hụn wekinhẹnn'ẹ ya marịn nị onyẹ wekinhẹn onyẹ-njọ kpahukọnị a zụọpụhaọlẹ onyẹ njọ ẹka ọnwụn, kpumẹ njọ bu ọda.
1PE.1.1	Mmẹ wụ Pita hụn wụ onyẹ-ozi pụ-ichẹn Jesu Kristi de ẹkụkwọ-ozini. M rị e dejẹnni ndị Chuku họrị rị alị ichẹn-ichẹn rịsọnmẹ Ẹgbẹrẹ Pọntusu, Galeshịa, Kapadoshịa, Eshịa lẹ Bitinia, 
1PE.1.2	ndị Chuku Nẹdi họtọ, gi Mmọn-nsọ dọn wẹ nsọ, kẹni wẹ hụn ụzọ humẹni Jizọsị Kraịstị isi, wụrụ ndị wẹ gi ẹdeke ẹ fepụ ẹhụ njọ.
1PE.1.2	Ẹfọma lẹ udọn ya rịnị ụnụ mmagi-mmagi.
1PE.1.3	Ọjịja-mma ya rịnị Osolobuẹ hụn wụ Chuku lẹ Nẹdi Onyẹ-nwọnni-ẹnyi wụ Jizọs Kraịstị! O gigụọ okẹn omikẹn ẹ mụdọnzi ẹnyi, mụ ẹnyi ye imẹ olilẹnya ọhụn rị ndụn ghahanị ịgha ọnwụn weli Jizọsị. 
1PE.1.4	Ọ mụrụngụọ ụnụ d'e nwọnrin ukuu ghalẹni e rehi mọbụ e wiwi mọbụ a fapụ, ukuu o butọnị ụnụ elu-igwee. 
1PE.1.5	O gi nwan ikẹn o gi wụrụ Osolobuẹ e dọnmẹ ụnụ, ghahanị okukwe ụnụ, kẹni nzụọpụha o wela ọgụgụ-ogẹn hụn ụzọ ru ụnụ ẹka.
1PE.1.6	Ọ hụ nwan a sụọ ụnụ, ọsụọn'a nị ụnụ rị nwan a hụnjun ẹnya yeni nlele ichẹn-ichẹn jẹnkọlẹni d'e bie hụn wẹ rị e lele ụnụ makẹni ọ rịka mkpa nị wẹ lele ụnụ; 
1PE.1.7	wẹ rị e gi wẹ a ghọsị nị okukwe ụnụ wụ ezigbo ẹ, makẹni okukwe ụnụ ka goru mkpa bụ wẹ e gidẹ ọkụn e lele goru — ọsụọn'a nị goru e wiwi ewiwi! Wẹ rị e lele okukwe ụnụ, kẹni wẹ ja ụnụ mma ogẹn Jizọsị e gi bịa, ye ụnụ ọghọ lẹ mgbaye.
1PE.1.8	Ihiẹn Jizọsị rị nwan a sụọ ụnụ, ọsụọn'a nị ụnụ eleghatun'ẹ; ụnụ kwerin'ẹ, ọsụọn'a nị ụnụ arị nwan e legha a; ụnụ hụ nwan a ghọghọ ọda-ọda, okẹn ịghọghọ ọnụ ghalẹni a s'ẹka a kọwa, 
1PE.1.9	e ri erere rị okukwe ụnụ: erere ahụn wụ nị wẹ hụ a zụọpụha umẹ-ndụn ụnụ.
1PE.1.10	O mẹ nke nzụọpụhanị, ndị-amụma hụn Osolobuẹ gi kutọ oku ẹfọmanị ru nwan ụnụ ẹka ete chọka nị wẹ ghọha a, a chọ wẹ ntan chọ imọn, 
1PE.1.11	a jụ enwẹn wẹ ihiẹn Mmọn Kraịstị rị imẹ wẹ rị e ku ebe ọ nọ gwatọ wẹ afụnfụn Kraịstị k'a ta lẹ ọghọ k'e sọnn'ẹ, a jụ enwẹn wẹ onyẹ ọ rị e ku lẹ ogẹn o jẹnkọ d'e gi mẹ. 
1PE.1.12	Osolobuẹ nọ ghọsị wẹ nị ẹlẹ wẹ, nị ụnụ kẹ wẹ rị e zitọnị ozi. Ụnụ a nụgụọ a nwan ọnụ ndị wẹhẹni ụnụ oziọma ghahanị ikẹn Mmọn-nsọ ahụn Osolobuẹ gha elu-igwee zihẹ. Ndị mmọn-ozi nkẹ a chọka nị wẹ leghadẹ ihiẹn ndịnị!
1PE.1.13	Kwademẹ ni nwan obi ụnụ, e dọnrin ẹnya; buchanrịn nị obi che ọhụnma hụ Osolobuẹ k'e mẹni ụnụ ogẹn Jesu Kristi e gi bịa. 
1PE.1.14	Nọkẹ ezi ụmụ hụn e humẹ isi, mẹbehi ni ihiẹn ndị hụ te rị a gụn ụnụ kẹ ụnụ kelẹni marịn Jizọsị. 
1PE.1.15	Ka bi ni obibi rị nsọ ụzọ ile kẹ Osolobuẹ hụn kpọ ụnụ dọn rị nsọ. 
1PE.1.16	Makẹni Ẹkụkwọ-nsọ sị, “Rị nị nsọ, makẹni mmẹ nwẹn rị nsọ.”
1PE.1.17	Ebe ụnụ rị a kpọ Onyẹ hụn ghalẹni e gbeyeni ịhịan Nẹdi ụnụ, Onyẹ hụn e gi ihiẹn onyẹ mẹ e kin ẹ ikpe, gikwọ nị nwan egun ẹ bichanrịn ogẹn họdụ ụnụ k'e bi elu-ụwanị ụnụ wụ itumunyẹ.
1PE.1.18	Ụnụ a marịngụọ nị ẹlẹ siliva mọbụ goru e wiwini kẹ wẹ gi gbapụha ụnụ imẹ eje-ihiẹn ndị ahụn ụnụ mụnarịn ndị nẹdi ụnụ, 
1PE.1.19	kanị ẹdeke Kraịstị rịgbu enwẹn ẹ mkpa, hụn rị kẹ nwa-ebulu zu oke nwọnlẹni ntụpọ, 
1PE.1.20	hụn Osolobuẹ họtọ n'o d'e ke ụwa, gi ufiri ụnụ wepụha a ogẹn ikpanzụụnnị.
1PE.1.21	Ụnụ a ghagụọ nwan ẹka Kraịstị kwerini Osolobuẹ hụn gha ọnwụn weli Kraịstị, ye Kraịstị ọghọ. Ya wụ nị Osolobuẹ kẹ ụnụ kwerini; Osolobuẹ kẹ ụnụ gi dọn ẹnya.
1PE.1.22	Ebe o mẹ ni ụnụ a chanchangụọ nwan obi ụnụ ghahanị ịgbaye ezioku Osolobuẹ, ụnụ sikọ d'a saẹka e nwọn ezigbo ihiẹn-ọsụsụọ ibe ụnụ. E gi ni nwan obi ụnụ ile, obi rị ọchan, e nwọn ihiẹn-ọsụsụọ ibe ụnụ — 
1PE.1.23	makẹni ụnụ a wụrụgụọ ndị wẹ mụdọnzi. Ẹlẹ mkpụrụ a nwụnnị kẹ wẹ gi mụdọnzi ụnụ, kanị oku-Osolobuẹ, oku ahụn rị ndụn, oku ahụn k'a rị jẹnrin ejẹn. 
1PE.1.24	Makẹni, Ẹkụkwọ-nsọ sị,
1PE.1.24	“Ịhịan ile nọhụ kẹ ẹfịfịa;
1PE.1.24	ọghọ ile rị ịhịan ẹhụ nọhụ kẹ obobo ẹfịfịa.
1PE.1.24	Ẹfịfịa shinwụn, obobo a danpụ!
1PE.1.25	Kanị, oku Onyẹ-nwọnni-ẹnyi k'a rị jẹnrin ejẹn!”
1PE.1.25	Oku hụ wụ oziọma ahụn wẹ zi ụnụ.
1PE.2.1	Latọ nị nwan ịchọ-njọ ile, ẹro ile, ihunnaị, iwe-ẹnya lẹ ikuja oku ịhịan. 
1PE.2.2	Nọkẹ ụmụ wẹ mụ nke ọhụn, a chọshi ni mirin-ẹran imẹ-mmọn ahụn rị nsọ ikẹn — kẹni ụnụ e gi ẹ e sueru ogo nzụọpụha, 
1PE.2.3	hụnnị ụnụ danmịngụ Di-nwọnni-ẹnyi, hụn a nị Di-nwọnni-ẹnyi a rịka mma.
1PE.2.4	Ụnụ a bịagụọ nwan d'e kunrun ẹ: ọmụma ahụn rị ndụn, hụn ịhịan jụ; kanị ẹnya Osolobuẹ, ọmụma ọ họrị hụn rị okẹn mkpa k'ọ wụ. 
1PE.2.5	Imẹ ẹ, ụnụ nwẹn wụzị ọmụma rị ndụn hụn wẹ rị e gi a tụn ụlọ imẹ-mmọn, kẹni ụnụ hụn ụzọ wụrụ ndị nchụn-ẹjan rị nsọ, ndị gha ẹka Jizọsị Kraịstị a chụn ẹjan imẹ-mmọn hụn a sụọ Osolobuẹ. 
1PE.2.6	Makẹni, Ẹkụkwọ-nsọ e kugụ a, sị,
1PE.2.6	“Lee n'ẹ,
1PE.2.6	m rị e butọ ọmụma imẹ obodo Zayọnụ,
1PE.2.6	ọmụma gin'ẹ;
1PE.2.6	ọmụma m họrị ahọrị,
1PE.2.6	hụn rịgbu enwẹn ẹ mkpa.
1PE.2.6	Ifẹnrẹn emẹkọ onyẹ kwerinin'ẹ.”
1PE.2.7	Ya wụ, ọmụma ahụn rị ụnụ nwẹn kwerini mkpa ọda-ọda; kanị nke ndị hụn kwerilẹni —
1PE.2.7	“Ọmụma ndị rị a tụn ụlọ jụ,
1PE.2.7	a wụrụọlẹ hụn gi ụlọ!”
1PE.2.8	Ọ wụrụgụọzị “Ọmụma w'a kpọgburu;
1PE.2.8	nkumẹ a han wẹ a dan.”
1PE.2.8	Agbayeni wẹ oku hụ haịn wẹ gi kpọgburu kẹ wẹ dọn detọnị wẹ ya.
1PE.2.9	Kanị, ụnụ nwẹn wụ agbọ wẹ họrị ahọrị; ndị nchụn-ẹjan Eze; ebọn rị nsọ; ndị nke Osolobuẹ kẹti-kẹti, kẹni ụnụ a ghọsị ẹka-ọrụn Onyẹ hụn kpọpụha ụnụ imẹ ishi bu ụnụ che imẹ ukpẹ ẹ rịgbu enwẹn ẹ mma. 
1PE.2.10	Ogẹn mbụ, ụnụ “ẹlẹ ndị nke Osolobuẹ”, kanị, ụnụ a wụrụọlẹ nwan ndị nke ẹ; “omikẹn ẹ ete runi ụnụ ẹka mbụ”, kanị omikẹn ẹ e rugụọ nwan ụnụ ẹka.
1PE.2.11	Ezigbo umunẹ m, m rị a rịọ ụnụ nọkẹ ndị wụ abịamabịa lẹ ndị rịlẹni alị wẹ, gbanị nị eje-ẹgụn a lụsọn umẹ-ndụn ụnụ agha ọsọ. 
1PE.2.12	E bi ni ọhụnma imẹ ndị alị ọzọ kwerilẹni; kẹni, wẹ gha e kuja oku ụnụ nị ụnụ rị e mẹ eje-ihiẹn, wẹ hụ a hụn ihiẹn rị mma ụnụ rị e mẹ, kẹni wẹ gi ẹ ja Osolobuẹ mma Ụhụọhịn hụ o k'a bịa.
1PE.2.13	Gi ni ufiri Di-nwọnni-ẹnyi e humẹni ndị-ọkịkị ile isi: humẹni ni eze isi nị ya wụ onyẹ-isi ọkịkị, 
1PE.2.14	ụnụ e humẹni ndị Gọvanọ isi nị wẹ wụ ndị eze tumẹ d'e ye ndị e mẹ eje-ihiẹn afụnfụn, a ja ndị e mẹ ihiẹn rị mma mma.
1PE.2.15	Ẹrịra kẹ Osolobuẹ chọ a, nị ụnụ gi imẹ-mma kpukin ndị-nzuzu rị e ku ihiẹn wẹ marịnlẹni ọnụ; 
1PE.2.16	e gi ni agụngụn ndị nwọn enwọn wẹ e mẹ ẹ — kanị ẹlẹkwọ hụn wẹ gi e kpumẹ eje-obibi, kama, obibi ndị wụ igbọn Osolobuẹ. 
1PE.2.17	A gbaye ni ịhịan ile; e nwọn ni ihiẹn-ọsụsụọ ndị Itu-Kraịstị ibe ụnụ; a tụ nị egun Osolobuẹ; a gbaye ni eze.
1PE.2.18	Ndị rị okpuru ịhịan, e humẹni ni ndị ụnụ rị okpuru wẹ isi, a gbayechanrịn wẹ, ẹlẹ ndị-ẹfọma lẹ ndị ẹka-alụlụa sụọ, kanị kẹ ndị ẹfọ rịlẹni mma. 
1PE.2.19	Ọghọ rọ nị ịhịan rị e dingbu afụnfụn furulẹni makẹni ọ rị e ro Osolobuẹ. 
1PE.2.20	Kị wụ erere i omẹni afụnfụn eje-ihiẹn i mẹ k'i dingbu? Kanị, omẹni mma i mẹ kẹ wẹ gbuni i ili, nị y'e digbu ẹ, ọghọ rọ ẹnya Osolobuẹ. 
1PE.2.21	Ịya kẹ wẹ kpọnị ụnụ, makẹni Kraịstị tazịkwọnị ụnụ afụnfụn, latọ nị ụnụ ihiẹn ụnụ e leri, kẹni ụnụ hụn ụzọ e sọn nzọmụkụ a.
1PE.2.22	O mẹni njọ;
1PE.2.22	onwọnni ntụ wẹ nụ ọnụ a.
1PE.2.23	A kpari w'ẹ,
1PE.2.23	ọ kparigwarịnị;
1PE.2.23	k'ọ rị a ta afụnfụn,
1PE.2.23	ọ nyannịnị wẹ isi.
1PE.2.23	Kama,
1PE.2.23	o we enwẹn ẹ kwanị Osolobuẹ,
1PE.2.23	onyẹ hụn a han ezigbo eṅẹn.
1PE.2.24	Kraịstị lẹ enwẹn ẹ gi ẹhụ a buru njọ ẹnyi, bu ẹ shi elu osisi ahụn, kẹni ẹnyi wụrụ ndị nwụnnahịn njọ, gi ndụn ẹnyi mẹmẹ ihiẹn Osolobuẹ chọ. Ẹhụ wẹ rụsọnmẹ ẹ kẹ ẹnyi gi dịnhịn. 
1PE.2.25	Ụnụ te rị a kpahu kẹ atụnrụn, kanị ụnụ e kinhẹngụọ nwan d'e kunrun onyẹ hụn e du ụnụ kẹ atụnrụn, onyẹ hụn e lepụ umẹ-ndụn ụnụ ẹnya.
1PE.3.1	Nwunyẹ, mẹzikwọ ẹrịra. E humẹni di i isi, kẹni, omẹdẹni di ekwerini oku Osolobuẹ, ezigbo omumẹ nwunyẹ ẹ a dọbanhan a imẹ Osolobuẹ bụ onwọnni oku wẹ gwa a; 
1PE.3.2	makẹni ọ hụ a hụn kẹ i dọn rị e bi obibi rị nsọ, e gi egun Osolobuẹ e bi.
1PE.3.3	Anịlẹ ni mma ụnụ wụrụ nke ẹhụ, mma ịchọ ntutu mma lẹ iyi goru lẹ iyi ẹkwa ma mma. 
1PE.3.4	Ka nị nị mma ụnụ wụrụ mma imẹ obi, mma ahụn ghalẹni a fapụ, mma imẹ-jụụ lẹ ịwụ-ọmẹhẹn, hụn rị mkpa ọda-ọda ẹnya Osolobuẹ. 
1PE.3.5	Ẹnịna kẹ ikpoho rị nsọ gi Osolobuẹ dọn ẹnya dọn chọ enwẹn wẹ mma mbụ-mbụ, e humẹni di wẹ isi. 
1PE.3.6	Ẹrịra kẹ Sẹra dọn gbaye Ebraham, a kpọ a “nna m.” Ụmụ a ikpoho kẹ ụnụ wụ omẹni ụnụ e mẹsọnmẹ ihiẹn rị mma, nị ụnụ anịnị egun mẹri ụnụ.
1PE.3.7	Di, ẹrịra kẹ i k'e gizi uche e sọn nwunyẹ i nọkẹ onyẹ marịn nị ikpoho ka alụlụa a rị; e ye ẹ ọghọ makẹni o nwọnzikwọ ndụn ọhụn ahụn Osolobuẹ e ye ọfẹ kẹ yụ nwẹn. E mẹ ni ẹnịna makẹ ọdakin gha a rị ekpere ụnụ.
1PE.3.8	Nke ikpanzụụn, ụnụ ile, e gi ni obi ohu e bi; e ro ni k'ọ rị ibe ụnụ; a nị nị ihiẹn ibe ụnụ a sụọ ụnụ kẹ umunẹ; e mẹni omikẹn ibe ụnụ; e welụa nị enwẹn ụnụ alị. 
1PE.3.9	Emẹgwarịkwọlẹ ni ịhịan eje-ihiẹn mọbụ kpọgwarị wẹ iyi. Kama, gọzi ni wẹ, makẹni ngọzi kẹ Osolobuẹ kpọ ụnụ d'e weri. 
1PE.3.10	Makẹni Ẹkụkwọ-nsọ sị,
1PE.3.10	“Onyẹ chọ ndụn,
1PE.3.10	onyẹ chọ nị elu ẹ rị mma,
1PE.3.10	ya wepụ eje-oku ire ẹ;
1PE.3.10	ya wepụzịkwọ oku e dufieni ụgb'ọnụ a.
1PE.3.11	Ya gbakịtọ eje-ihiẹn azụụn —
1PE.3.11	mẹmẹ ihiẹn rị mma;
1PE.3.11	ya chọma udọn,
1PE.3.11	chụsọnmẹ ẹ.
1PE.3.12	Makẹni,
1PE.3.12	ẹnya rị mma kẹ Di-nwọnni-ẹnyi e lee
1PE.3.12	ndị e mẹ ihiẹn ọ chọ,
1PE.3.12	ntịn a rịzịkwọ ekpere wẹ.
1PE.3.12	Kanị,
1PE.3.12	eje-ẹnya k'o lee
1PE.3.12	ndị e mẹ eje-ihiẹn.”
1PE.3.13	Onyẹ k'a sa ẹka mẹ ụnụ ihiẹn ọwụlẹ omẹni ụnụ wụ ndị ihiẹn rị mma a dụ omumẹ? 
1PE.3.14	Ọsụọn'a nị ụnụ ta afụnfụn makẹ ezi-omumẹ, ya wụ nị ndị Osolobuẹ gọzi kẹ ụnụ wụ. Atụlẹ ni nwan egun wẹ; emẹhunmẹlẹ ni. 
1PE.3.15	Ka yechanrịn nị Kraịstị ọnọdị a imẹ obi ụnụ nọkẹ Di-nwọnni ụnụ, ụnụ a kwademẹ ogẹn ile nị ụnụ a za onyẹ ọwụlẹ jụ ụnụ oku olilẹnya ụnụ. 
1PE.3.16	Ka e gi ni nwayọ lẹ mgbaye e mẹ ẹ. E dọnmẹ ni obi ụnụ ọchan, kẹni ifẹnrẹn mẹ ndị hụn e kuja ihiẹn rị mma ụnụ rị e mẹ imẹ Kraịstị.
1PE.3.17	Ọ ka mma nị ịhịan mẹ ezi-omumẹ, ta afụnfụn omẹni uche Osolobuẹ rọ, karị nị ịhịan mẹ eje-ihiẹn. 
1PE.3.18	Makẹni, Kraịstị gi ufiri njọ tazịkwọ afụnfụn, nwụn, (mgbe ohu k'ọ nwụn, ọ nwụnkọzị), Onyẹ rị ọchan hụn nwụnnị ndị njọ ọnwụn — kẹni ọ hụn ụzọ wẹhẹ ẹnyi ile ebe Osolobuẹ rị. Wẹ gbu ẹ, ọ nwụnhụn kẹ ịhịan, kanị Chuku nọ mẹ mmọn a rị ndụn, 
1PE.3.19	ọ nọ jẹn d'e zi ndị-mmọn rị ngan alị-mmọn ozi ọma — 
1PE.3.20	ndị hụn gilẹni oku-Chuku wẹ gwa wẹ dọn ogẹn mbụ, ogẹn mbụ ahụn Osolobuẹ gi rị e din ndidin e che; ogẹn hụ Nụa gi rị a tụn ụgbọ-mirin hụ pụ-ichẹn, hụn wẹ gi zụọpụha ndị bulẹni ọda — madụ ẹsatọ kẹ wẹ zụọpụha, wepụha imẹ mirin ahụn.
1PE.3.21	Wẹ gi ọnwan gwatọ ẹnyi kẹ mirin-Chuku dọn nwan a zụọpụha ịhịan kikẹnni: ẹlẹ wẹ rị e gi mirin-Chuku a wụpụ unyin rị ịhịan ẹhụ, kama, ịhịan gi ẹ a ghọsị Osolobuẹ n'o gi obi ẹ ile bịa d'e kunrun ẹ, ghahanị olihi Jesu Kristi gha ọnwụn lihi. 
1PE.3.22	Jesu rị nwan ẹka-nni Osolobuẹ imẹ elu-igwee ebe ọ lashi; ndị mmọn-ozi ile lẹ ọkịkị ile lẹ ikẹn ile rị nwan okpuru ẹ.
1PE.4.1	Ebe o mẹni Jizọsị ta afụnfụn elu-ụwanị, bu n'ẹ nwan obi nị ụnụ nwẹn jẹnkọ d'a ta afụnfụn. Makẹni, onyẹ gi ẹhụ a a tanị Kraịstị afụnfụn imẹ ndụnnị a jụgụọ njọ. 
1PE.4.2	Ara bizi k'ọ rị a; kama, o bi ndụn a họdụnị elu-ụwa n'o mẹ uche Osolobuẹ.
1PE.4.3	Ẹghẹẹ, nị ụnụ e tuhuọlẹ ogẹn ọda-ọda ogẹn ụnụ gi rị e bi kẹ ndị ghalẹni e fe Chuku, e bi obibi ifẹnrẹn, adụdụ eje-ihiẹn hụ a dụ ụnụ, ụnụ hụ a ra manya a tụ, e mẹ eje-mmẹmmẹ, e jẹn ọgbọ manya, a rụa mmọn ụnụ a marịnzị hụn ụnụ rụakọ.
1PE.4.4	Ọ tụka wẹ nwan ẹnya nị ụnụ arịzị e sọn wẹ e bi obibi ahụn la iwi; wẹ rị nwan e gi ẹ e kuja oku ụnụ. 
1PE.4.5	Kanị wẹ jẹnkọ d'a gwa Osolobuẹ kẹ wẹ jẹn, Osolobuẹ hụn rị nwan e che n'o kin ndị rị ndụn lẹ ndị nwụnhụnnị ikpe.
1PE.4.6	Ọnwan haịn wẹ gi zidẹ ndị nwụnhụnnị oziọma, kẹni wẹ hụn ụzọ rịnị Osolobuẹ ndụn imẹ-mmọn, ọsụọn'a nị a narịngụọ wẹ ikpe-ọmụma, nwụnhụn kẹ ịhịan.
1PE.4.7	Ihiẹn ile e d'e bi. E kwọndọn ni nwan enwẹn ụnụ, e dọnrin ẹnya makẹ ọdakin gha a rị ekpere ụnụ. 
1PE.4.8	Hụn kachanrịn mkpa, e nwọn ni ihiẹn-ọsụsụọ ibe ụnụ ọda-ọda, makẹni ihiẹn-ọsụsụọ e kpumẹ njọ bu ọda. 
1PE.4.9	A nabanhan nị ibe ụnụ iwe ụnụ, endẹnwịnwịnlẹ ni. 
1PE.4.10	Onyẹ-onyẹ imẹ ụnụ ya gi oyiye Osolobuẹ ye ẹ e yeni ibe ẹ ẹka, rịkẹ ndị ma kwọndọn oyiye ichẹn-ichẹn Osolobuẹ ye. 
1PE.4.11	Onyẹ e kuni, ya ku kẹ onyẹ Osolobuẹ gi ẹ e ku; onyẹ e jẹn ozi ya mẹ ẹ kẹ onyẹ Osolobuẹ rị e ye ikẹn: kẹni wẹ e gi ihiẹn ile e ye Osolobuẹ ọghọ ghahanị Jesu Kristi. Ọghọ lẹ ikẹn ile wụ nke ẹ jẹnrin ejẹn. Isẹẹ.
1PE.4.12	Ndị rị m obi, anịkwọlẹ ni okẹn afụnfụnnị wẹ gi rị e lele ụnụ tụ ụnụ ẹnya nọkẹ sị ihiẹn mẹtulẹni rị e mẹ ụnụ. 
1PE.4.13	Ka ghọghọma nị, makẹni ụnụ rị e sọn Kraịstị a ta afụnfụn a; kẹni ụnụ hụn ụzọ ghọghọ, ghọghọ ọhụnma-ọhụnma, mgbe ọghọ a k'a pụhachanrịn ifọn.
1PE.4.14	Wẹ kpari ụnụ makẹni ụnụ rị a za ẹfan Kraịstị, ngọzi rọ: ya wụ nị ọghọ Mmọn nsọ Osolobuẹ rị ụnụ ẹhụ. 
1PE.4.15	Ka emẹkwọlẹ ni ndị rịhụ a ta afụnfụn eje-ihiẹn wẹ mẹ — nọkẹ ndị e gbu ọchụn mọbụ ndị ohin mọbụ eje-ịhịan mọbụ ndị a chọ “ẹnya-m-ru”.
1PE.4.16	O mẹ nwan nị ị ta afụnfụn makẹ Kraịstị, y'e mẹlẹ i ifẹnrẹn, ka ja Osolobuẹ mma n'ị rị a za ẹfan Kraịstị. 
1PE.4.17	Makẹni, o ruọlẹ ogẹn okinkin-ikpe e gi bidọn imẹ ụlọ Osolobuẹ. Omẹni ọ gha ẹka ẹnyi bidọn, kịnị k'e mẹ ndị nupụ isi okpuru oziọma Osolobuẹ? 
1PE.4.18	Ọzọzị,
1PE.4.18	“Omẹni nzụọpụha fụ ndị ezi-omumẹ ọrụn,
1PE.4.18	kị k'e mẹ ndị ghalẹni e fe Osolobuẹ
1PE.4.18	lẹ ndị-njọ?”
1PE.4.19	Ya wụ, ndị rị a ta afụnfụn makẹni wẹ rị e mẹ uche Osolobuẹ, wẹ mẹsọnmẹ nwan mma, we enwẹn wẹ che ẹka Onyẹ-okike hụn furu wẹ gi dọn ẹnya.
1PE.5.1	M rị nwan a rịọ ndị-isi rị imẹ ụnụ, nọkẹ onyẹ-isi ibe ụnụ lẹ onyẹ gi ẹnya a hụn afụnfụn Kraịstị ta lẹ onyẹ rị ndị k'e nwọnhẹn ọghọ ahụn lalanị: dodo ni, 
1PE.5.2	e lepụ nị atụnrụn Osolobuẹ wẹ buche ụnụ ẹka ẹnya; e du ni wẹ, ẹlẹ nke ndị wẹ wa a ye olu, kanị nke ndị gi obi wẹ a rụn — hụn wụ ihiẹn Osolobuẹ chọ; egilẹ ni ẹkpịrị egho mẹ ẹ, kama ya wụrụ ihiẹn a dụ ụnụ omumẹ. 
1PE.5.3	Akịgbulẹ ni ndị rị ụnụ ẹka, ka a wụ nị ndị w'e leri, 
1PE.5.4	kẹni, Onyẹ-isi ndị-ndu atụnrụn bịa, o gi okpu-eze ọghọ ahụn ghalẹni a fapụ tu ụnụ ugọn.
1PE.5.5	Ẹrịrazịkwọ, ụnụ ndị rị ibe alị, e humẹni ni ndị-isi ụnụ isi.
1PE.5.5	Ụnụ ile, e welụanị enwẹn ụnụ alị ebe ibe ụnụ rị. Makẹni, Ẹkụkwọ-nsọ sị,
1PE.5.5	“Osolobuẹ a nọkin onyẹ mpache ụzọ,
1PE.5.5	kanị,
1PE.5.5	o yeni onyẹ e welụa enwẹn ẹ alị ẹka.”
1PE.5.6	E welụanị nwan enwẹn ụnụ alị ebe Osolobuẹ nọ e gi ẹka zeni e sọn ụnụ, kẹn'o bushi ụnụ elu ogẹn ru — 
1PE.5.7	lachanrịn nị mkpa ụnụ tọn'a, makẹni ụnụ rị a mkpa.
1PE.5.8	E dọnrin ni ẹnya; e che ni nche. Makẹni eṅẹnrẹn ụnụ wụ Ekwensụ rị a ghahunmẹ nọkẹ ẹwọrọ rị e dẹnni, a chọ onyẹ o k'a nwụn ri. 
1PE.5.9	Chekẹnmẹ n'ẹ nwan ọgụn, e turu ọhụnma imẹ okukwe ụnụ, ebe ụnụ marịn nị ndị Itu-Kraịstị ibe ụnụ ile rị elu-ụwa rị a tazị ụdị afụnfụn ahụn. 
1PE.5.10	Kanị, ụnụ tagụ afụnfụn ẹkẹrẹ ogẹn, Osolobuẹ onyẹ okẹn ẹfọma, hụn kpọ ụnụ d'e du ẹ nwọnrin ọghọ-itẹbitẹ ẹ hụn rị imẹ Kraịstị Jizọsị, k'e dọnzichanrịn nị ụnụ ihiẹn wiwini, mẹ ụnụ turu, mẹ ụnụ ze, mẹ ukun ruchanrịn ụnụ alị.
1PE.5.11	Ikẹn ile wụ nke ẹ jẹnrin ejẹn! Isẹẹ.
1PE.5.12	Sivanọsụ
1PE.5.13	Ụka rị Babilọnụ
1PE.5.14	Dide ni ibe ụnụ odide ihiẹn-ọsụsụọ.
1PE.5.14	Udọn ya rịnị ụnụ ile rị imẹ Kraịstị.
2PE.1.1	Mmẹ, Simiọnụ wụ Pita, de ẹkụkwọ-ozini. M wụ igbọn Jizọsị Kraịstị; m wụzịkwọ onyẹ-ozi ẹ pụ-ichẹn. M rị e dejẹnni ndị Osolobuẹ ye ẹnyi lẹ wẹ okukwe ohu ahụn rị okẹn mkpa ghahanị ezi-omumẹ Jesu Kristi hụn wụ Osolobuẹ ẹnyi lẹ Onyẹ-nzụọpụha ẹnyi. 
2PE.1.2	Ẹfọma lẹ udọn ya rịnị ụnụ mmagi-mmagi, ebe ụnụ rị a marịnwaye Osolobuẹ lẹ Jizọsị Kraịstị wụ Onyẹ-nwọnni-ẹnyi.
2PE.1.3	Makẹni, o gigụọ ikẹn o gi wụ Chuku ye ẹnyi ihiẹn ile ẹnyi e gi bi elu lẹ hụn ẹnyi e gi fe Osolobuẹ. Ẹnyi e nwọnhẹn ihiẹn ndịnị ghahanị ọmarịn ẹnyi marịn Jesu hụn kpọ ẹnyi d'e sọn ẹ nwọnrin ihiẹn ile o nwọn, sọn ẹ rị ọchan. 
2PE.1.4	Ihiẹn ahụn ile o nwọn lẹ ọchan ọ rị k'o gha nwan kwe ẹnyi nkwa okẹn ihiẹn rị ichẹn-ichẹn w'a chọ achọ, kẹni ụnụ gi wẹ bịa d'a rị kẹ Osolobuẹ, ebe ụnụ nọ wanahịngụ ụrụ rị imẹ ụwa lẹ ihiẹn ọlịlẹnya hụn e buhẹn'ẹ.
2PE.1.5	Ufiri ẹ, lịlịma nị nwan ụzọ ile nị ụnụ we ịrị-mma cheni okukwe ụnụ; ụnụ e we ịmarịn-ihiẹn cheni ịrị-mma ụnụ. 
2PE.1.6	Wezi ni ikwọndọn-enwẹn ịhịan cheni ịmarịn-ihiẹn. E we ni ezigbo ndidin e cheni ikwọndọn-enwẹn ịhịan; ụnụ e we ibini Osolobuẹ e cheni ezigbo ndidin. 
2PE.1.7	We ni obi-nwẹnẹ e cheni ibini Osolobuẹ. E nwọnzi ni ihiẹn-ọsụsụọ nwọnlẹni ihiẹn o tu e cheni obi-nwẹnẹ.
2PE.1.8	Makẹni, omẹni ụnụ hụ e nwọnwaye ihiẹn ndịnị ile imẹ ndụn ụnụ, ụnụ awụkọ ndị kwerini Onyẹ-nwọnni-ẹnyi wụ Jesu Kristi bụ onwọnni ihiẹn w'a rụnn'a, onwọnni mkpụrụ w'a mịn'a. 
2PE.1.9	Nke onyẹ nwọnlẹni ihiẹn ndịnị, ẹnya e kpuọl'a ishi, ọ rịzị e legha ụzọ ọhụnma. Ọ zọgụọ nị wẹ chanpụ a njọ ndị hụn o mẹ ogẹn mbụ.
2PE.1.10	Umunẹ m, lịlịma nị nwan kẹni ụnụ wụsọnmẹ ndị Osolobuẹ kpọ lẹ ndị ọ họrị d'e ru isi ẹ. Makẹni, ụnụ gha e mẹ ẹrịra onwọnni ogẹn ụnụ e gi dan! 
2PE.1.11	Ụnụ jẹnkọ d'e gi ẹ ru ogo ndị wẹ k'a nabanhan ọhụnma-ọhụnma imẹ Alị-eze itẹbitẹ Jesu Kristi, Di-nwọnni-ẹnyi lẹ Onyẹ-nzụọpụha ẹnyi.
2PE.1.12	Ya wụ, m chọ nwan nị m'a nyanhannị ụnụ ihiẹn ndịnị ogẹn ile, ọsụọn'a nị ụnụ a marịngụọlẹ wẹ; ọsụọn'a nị ụnụ e turugụọ ọhụnma imẹ ezioku hụ wẹ wẹhẹni ụnụ. 
2PE.1.13	E roghọ m'a n'ọ hụghọ mma nị m'a nyanhan nị ụnụ ihiẹn ndịnị wẹ, e gi wẹ a kpọtiẹn ụnụ, hụnnị m rịkwọ ndụn imẹ ẹhụnị. 
2PE.1.14	Makẹni, a marịngụọ m nị ogẹn m'e gi nwụnhụn gbụpụ ẹhụnị, a rịgụọ nsue, rịkẹ kẹ Di-nwọnni-ẹnyi wụ Jesu Kristi dọn ghọsị m. 
2PE.1.15	Ẹghẹẹ, m k'a lịlịma ụzọ ile gi hụn a nị ụnụ a nyanhanzị ihiẹn ndịnị m ghagụ ụwanị pụ.
2PE.1.16	Makẹni ẹlẹ akịkọ ndị ma kọ akịkọ mẹmẹ kẹ ẹnyi sọnkọ ogẹn ẹnyi gi gwa ụnụ oku ikẹn hụn Osolobuẹ ẹnyi wụ Jizọsị Kraịstị gi bịa ụwanị. Mba; ẹnyi gi ẹnya ẹnyi hụn ọghọ a. 
2PE.1.17	Chuku-Nẹdi ye Jizọsị ọghọ lẹ ikpẹn ogẹn hụ Chuku-Nẹdi gi gha elu-igwee gi olu ẹ ku oku. Olu ahụn nwọn Ọghọ ahụn Kachanrịnnị hụn sị, “Ọnwan wụ ezi Nwa m; ihiẹn ẹ a sụọka m!” 
2PE.1.18	Ẹnyi lẹ enwẹn ẹnyi gi ntịn ẹnyi nụ kẹ oluni gha elu-igwee bịa kẹ ẹnyi lẹ ịya rị elu ugu nsọ hụ.
2PE.1.19	Ẹnyi gi ẹ nwan marịn nị ihiẹn ndị-amụma ku imẹ Ẹkụkwọ-nsọ furu wẹ gi e dọn ẹnya. Ọ ka ụnụ mma nị ụnụ gi wẹ e dọn, nọkẹ ukpẹ ẹka rị e nwun imẹ ishi, d'e ru ni eki e fọn, Onyẹ ahụn wụ Kokisẹ-ụtụntụn e timẹ imẹ obi ụnụ. 
2PE.1.20	Ka ghọtakwọ nị ihiẹn ohuni: nị onwọnni ihiẹn wẹ ku mọbụ de imẹ Ẹkụkwọ-nsọ hụn wẹ gi uche ịhịan ku mọbụ a kọwa; 
2PE.1.21	makẹni, onwọnni ihiẹn rị imẹ Ẹkụkwọ-nsọ gha uche ịhịan pụha. Kama, Mmọn-nsọ nu ndị kuni, wẹ nọ ku ihiẹn gha ebe Osolobuẹ rị bịa.
2PE.2.1	Kanị o nwọnzighọ ndị amụma-ntụ rị imẹ igunrun ndị Izrẹlụ ogẹn mbụ hụ. Ẹrịra kẹ ndị nkuzi-ntụ jẹnkọ d'a rịzị imẹ ụnụ. Wẹ k'e gi nzuzue webanhansọnmẹ nkuzi-ntụ e buhẹ ntikpọ, jụdẹ Di-nwọnni-ẹnyi hụn ṅọnni wẹ, gi ẹ buhẹkẹnrinni enwẹn wẹ ntikpọ.
2PE.2.2	Ndị bu ọda jẹnkọ d'e sọn wẹ bimẹ eje-obibi ifẹnrẹn ahụn wẹ rị e bi, ịhịan e gi ufiri wẹ kujama oku Ụzọ-ezioku. 
2PE.2.3	Wẹ k'a gha e gi ọnụ-ọma a tụnarịn ụnụ ihiẹn ụnụ yeni ẹnya-uku wẹ. Ikpe-ọmụma lẹ afụnfụn wẹ butọnị wẹ ẹdẹi hụ a — ọ lakọ wẹ tọ; ntikpọ Osolobuẹ jẹnkọ d'e tikpọ wẹ aranhịnnị!
2PE.2.4	Ebe o mẹ ni Osolobuẹ ahatuni ndị mmọn-ozi ahụn ogẹn wẹ gi mẹ njọ, kama, ọ tụ wẹ ye ọkụn-mmọn, kpọma wẹ tọ mgbugbu rịsọnmẹ imẹ ishi ka ishi d'e ru Ụhụọhịn okinkin-ikpe; 
2PE.2.5	omẹni Osolobuẹ ahatuzikwọnị ụwa mbụ ye, ogẹn hụ o gi zihẹ okẹn mirin d'e tikpọ ụwa ndị-njọ hụ, kanị ọ zụọpụha Nụa hụn a gwa wẹ bi ọhụnma lẹ madụ ẹsa ndị ọzọ; 
2PE.2.6	omẹni ọ maghọ alị Sodọm lẹ alị Gomora ikpe, dụn wẹ ọkụn, e họnrin wẹ ntụn, o gi wẹ ghọsị ihiẹn jẹnkọ d'e mẹ ndị jụ oku Osolobuẹ; 
2PE.2.7	omẹni Di-nwọnni-ẹnyi a zụọpụhaghọ Lọtụ onyẹ ezi-omumẹ, hụn eje-obibi ifẹnrẹn wẹ rị a fụ ọda-ọda, 
2PE.2.8	makẹni hụn ahụn onyẹ ezi-omumẹ ahụn bi imẹ igunrun wẹ ụhụọhịn ile, eje-obibi wẹ ọ rị a hụn lẹ hụn ọ rị a nụ hụ a fụ imẹ obi ẹ hụn rị ọchan — 
2PE.2.9	wẹ ile ghọsị nị Di-nwọnni-ẹnyi ma gbapụha ndị e fen'ẹ imẹ ọnwụnwan, e bu ndị-njọ e che imẹ afụnfụn d'e ru Ụhụọhịn okinkin-ikpe, 
2PE.2.10	tụmadụ ndị hụn e mẹ ihiẹn ụrụ a gụnnị wẹ lẹ ndị e legberi ọkịkị.
2PE.2.10	Obi ndị nkuzi-ntụ ndịnị e zekẹ, ihiẹn obi wẹ ye wẹ kẹ w'e mẹ; egun anịdẹ wẹ e kuja oku eje-mmọn. 
2PE.2.11	Kanị, ọsụọn'a nị ndị mmọn-ozi ka e ze, ka ikẹn e nwọn, w'a ra kuja oku eje-mmọn ihun Di-nwọnni-ẹnyi. 
2PE.2.12	Kanị ndịnị nọ kẹ anụ-ọfịa nwọnlẹni uche, anụmanụ ghalẹni e leban ihiẹn ẹnya — hụn wẹ mụhụ nị wẹ nwụnrụn gbu. W'e kuja oku ihiẹn wẹ ghọtalẹni. Wẹ k'a la ntikpọ kẹ anụ-ọfịa dọn a la ntikpọ — 
2PE.2.13	eje-ihiẹn e kunrun wẹ yeni eje-ihiẹn wẹ rị e mẹ!
2PE.2.13	Ọ sụọdẹ wẹ nị w'e mẹ ihiẹn-ifẹnrẹn ebe eki rị elu. Unyin lẹ nkarụ kẹ wẹ wụ, wẹ gha e sọn ụnụ e ri Oriri, wẹ hụkwọ e mẹ ihiẹn-ifẹnrẹn wẹ ahụn. 
2PE.2.14	Ughẹrẹ jun wẹ ẹnya; ẹfọ njọ ara jun wẹ. W'a rẹrẹrị ndị kelẹni wuzo ọhụnma e ye imẹ njọ. E gigụọ wẹ ẹnya-uku zụn obi wẹ. Ndị wẹ bụ ọnụ kẹ wẹ wụ!
2PE.2.15	A latọgụọ wẹ Ụzọ rị mma kpahu, ghasọnmẹ ụzọ Balaam nwa Bioru hụn erere eje-ihiẹn a sụọ, 
2PE.2.16	kanị Osolobuẹ nọ jụgbọ a yeni njọ a: ebe jaki ghalẹni e ku oku nọ gi olu ịhịan ku oku, hụn wẹ gi kụsị ẹra ahụn rị a pụ onyẹ-amụma ahụn.
2PE.2.17	Ndị nkuzi-ntụ ndịnị wụ isi-mirin tahịnị; igirigi ufere bukọ; uwẹ kẹ wẹ dọnmẹni ishi ka ishi.
2PE.2.18	Ị nụ oku-ọnụ wẹ, y'e gbuni wẹ osekpu! Kanị oku wẹ enwẹn isi. W'e gi ihiẹn a la ẹnya a dọrị ndị hụnhụ isi gbapụha imẹ ndị-mmẹfie. 
2PE.2.19	W'e kwe wẹ nkwa nị wẹ k'e weri enwẹn wẹ, kanị wẹ nwẹn wụkwọ igbọn ihiẹn rụnị: makẹni ihiẹn hụn karị ịhịan ẹka k'ọ wụ igbọn ẹ. 
2PE.2.20	Ẹghẹẹ, makẹni, wẹ gigụ ịmarịn Jesu Kristi wụ Di-nwọnni-ẹnyi lẹ Onyẹ-nzụọpụha ẹnyi wanahịngụ ihiẹn ndị e mẹrụ ịhịan ụwanị, nị a nịzị wẹ ihiẹn ndị hụ kịma wẹ, ọnọdị ikpanzụụn wẹ a kagụọ njọ karị nke ibuzọ. 
2PE.2.21	O te ka wẹ mma nị amarịntudẹni wẹ Ụzọ hụ rị ọchan karị nị a marịngụ w'a, a gbakịtọ wẹ oku lẹ iwu hụ rị nsọ wẹ ye wẹ azụụn. 
2PE.2.22	Ilu hụ wụ ezioku e mẹgụọ nwan ebe wẹ rị, “Nkitẹ e kinzi d'e ri ẹgbọ a.” Ọzọzị, “Ezin wụgụhụ ọ la ịkpọtọ d'e gu.”
2PE.3.1	Ndị nke m, ọnwan wụ ẹkụkwọ-ozi nke ẹbụọ m dejẹnni ụnụ kẹni m nyanhannị ụnụ ihiẹn, gi ẹ kpasu ezigbo iroro ụnụ, 
2PE.3.2	sị ụnụ nyanhankwọ oku ndị-amụma nsọ Osolobuẹ ku ogẹn mbụ lẹ iwu Di-nwọnni-ẹnyi wụ Onyẹ-nzụọpụha ẹnyi ye ghahanị ndị-ozi pụ-ichẹn o zihẹni ụnụ.
2PE.3.3	Nke ibuzọ, ghọta nị nị ndị-nlelịa hụn e bi k'ọ sụọ wẹ k'a pụha ogẹn ikpanzụụn, a mụ ẹmụ, 
2PE.3.4	a sị, “Elebe kẹ nkwa nwẹn o kwe n'ọ lala alala rị? Ndị nẹdi ẹnyi wẹ e bigụọ nwụnhụn kete-ele-mgbe; ihiẹn ile nọhụ kẹ wẹ rị kete wẹ kelẹ ụwa!!”
2PE.3.5	A kpachanpụgụọ wẹ ẹnya zọ nị oku-ọnụ Osolobuẹ k'o gi ke igwere hụ rị mbụ-mbụ; nị oku-ọnụ k'o gizi gha mirin mẹmẹ akpakalị, gha imẹ mirin wepụha a; 
2PE.3.6	ọ nọ gizi oku-ọnụ a mẹmẹ mirin, okẹn mirin, tikpọ ụwa mbụ hụ la iwi.
2PE.3.7	Nke igwere lẹ ụwa rị ogẹnni, Osolobuẹ e gigụọzị oku-ọnụ a hụ bu wẹ dọnmẹ n'o k'a dụn wẹ ọkụn; ọ rị e che Ụhụọhịn ahụn o k'e kin ndị-njọ ikpe, tikpọ wẹ.
2PE.3.8	Ka azọkwọlẹ ni ihiẹn ohuni, ezigbo umunẹ m: nị akpọhịn ohu nọkẹ ahụa nnụ-uku
2PE.3.9	Ẹlẹni Di-nwọnni-ẹnyi rị e bie mbie imẹzu nkwa a kẹ ndị hụ dọn a ghọha ibie-mbie; mba, o gi ndidin e sọn ụnụ. Onwọnni onyẹ ọ chọ n'ọ la iwi, kama, ọ chọkọ nị ịhịan ile rogharị.
2PE.3.10	Kanị Ụhụọhịn Di-nwọnni-ẹnyi lala idẹnmizi nọkẹ ohin. O ru, igwere sikọ d'e gi okẹn ụzụn fopụ, ọkụn a rịnranpụ ihiẹn ile; ụwa lẹ ihiẹn ile ịhịan nọ imẹ ẹ mẹ a pụha ifọn.
2PE.3.11	Ebe o mẹ ni wẹ k'e tikpọpụ ihiẹn ndịnị ile ẹnịna, o furu nị ụnụ e bi obibi rị nsọ, e gi egun Osolobuẹ e bi, 
2PE.3.12	e che Ụhụọhịn Osolobuẹ, e mẹ ẹ n'ọ bịakẹnrin, Ụhụọhịn hụ o k'a mụ ọkụn ye igwere, o dẹnpụ, ihiẹn ile a rịnranpụ.
2PE.3.13	Kanị, ẹnyi rị a tụ ẹnya igwere ọhụn lẹ ụwa ọhụn Osolobuẹ kwe nkwa a — ebe ihiẹn ile rị ọchan jẹnkọ d'e bi.
2PE.3.14	Ezi umunẹ m, ebe o mẹni ụnụ rị a tụ ẹnya ihiẹn ndịnị, lịlịma nị nwan nị ụnụ wụrụ ndị nwọnlẹni nkọrịanị mọbụ ebe wẹ nọ rụ ẹnya a, ndị ẹgbata ya lẹ wẹ rị mma. 
2PE.3.15	Weri n'ẹ nị ndidin Di-nwọnni-ẹnyi wụ oghere ịhịan e gi nwọnrin nzụọpụha — kẹ ezi nwẹnẹ ẹnyi wụ Pọlụ dọnzi dejẹnni ụnụ ghahanị amamihiẹn Osolobuẹ ye ẹ. 
2PE.3.16	Pọlụ e kusọnmẹ oku ihiẹnni imẹ ẹkụkwọ-ozi ẹ ile. O nwọnghọ ihiẹn ndị a fụ ọrụn ọghọta imẹ wẹ, hụn ndị marịnlẹni ẹnya wẹ lẹ ndị wuzolẹni ọhụnma a fịhutọ kẹ w'a fịhutọzị ihiẹn ndị ọzọ rị Ẹkụkwọ-nsọ, e gi ẹ e sehẹni enwẹn wẹ ntikpọ.
2PE.3.17	Ezi umunẹ m, ụnụ a marịngụọ ihiẹn ndịnị. Dọnrin ni nwan ẹnya, amamgbe mmẹfie ndị e bi k'ọ sụọ wẹ e dufie ụnụ, mẹ ụnụ ewuzozilẹ kẹ ụnụ dọn nwan wuzo. 
2PE.3.18	Kama, gi ni ẹfọma Jesu Kristi wụ Di-nwọnni-ẹnyi lẹ Onyẹ-nzụọpụha ẹnyi e suewaye imẹ okukwe; a marịnwayezi ni Di-nwọnni-ẹnyi.
2PE.3.18	Ọghọ ya rịn'a ogẹnni, rịzịkwọn'a jẹnrin ejẹn, d'e ru ụhụọhịn ikpanzụụn! Isẹẹ.
1JN.1.1	Ihiẹn ahụn rị gha mbidọn lala kẹ ẹnyi rị a gwa ụnụ oku ẹ, ihiẹn ẹnyi gi ntịn nụ, gi ẹnya ẹnyi hụn; ihiẹn ẹnyi lekpọgụ, mẹtụ ẹka. Ẹnyi rị e ku oku onyẹ ahụn wụ ndụn.
1JN.1.2	Ndụn hụ pụha hụn w'e legha. Ẹnyi a hụnghọ a. Ẹnyi hụ e ku ẹ, a gwa ụnụ oku ndụn itẹbitẹ hụ ya lẹ Chuku-Nẹdi rị, hụn pụha nị ẹnyi legha a. 
1JN.1.3	Ẹnyi rị nwan a gwa ụnụ ihiẹn ẹnyi hụn lẹ ihiẹn ẹnyi nụ, kẹni ụnụ hụn ụzọ bannị ẹnyi — makẹni Nẹdi ẹnyi lẹ Nwa a wụ Jesu Kristi kẹ ẹnyi lẹ wẹ rị. 
1JN.1.4	Ẹnyi rị e de ihiẹn ndịnị kẹni ịghọghọ ẹnyi ile hụn ụzọ zu oke.
1JN.1.5	Ọnwan wụ ozi hụ ẹnyi nụ ọnụ a, hụn ẹnyi rị nwan e zi ụnụ: nị Osolobuẹ wụ ukpẹ, ishi arị imẹ ẹ kaka. 
1JN.1.6	Omẹni ẹnyi sị nị ẹnyi lẹ ịya rị kanị ẹnyi hụ e bi imẹ ishi, ntụ kẹ ẹnyi rị a tụ, ẹnyi arị e gi ezioku e bi. 
1JN.1.7	Kanị, omẹni ẹnyi hụ e bi imẹ ukpẹ kẹ ya nwẹn dọn rị imẹ ukpẹ, ya wụ nị ẹnyi lẹ ịya rị nke-esi, ẹdeke Nwa a wụ Jizọsị hụ a chanchanpụ ẹnyi njọ ile.
1JN.1.8	Ẹnyi sị nị ẹnyi emẹni njọ, ẹnyi rị a tụ enwẹn ẹnyi ntụ, ezioku arị imẹ ẹnyi. 
1JN.1.9	Kanị ẹnyi kupụha njọ ẹnyi, onyẹ wẹ gi e dọn ẹnya lẹ onyẹ-ezioku k'ọ wụ, o k'a gbagharị ẹnyi njọ, chanpụchanrịn ẹnyi ihiẹn ile rịlẹni mma ẹnyi mẹ.
1JN.1.10	Ẹnyi sị nị ẹnyi emẹni njọ, ẹnyi rị a kpọ a onyẹ-ntụ, oku ẹ arị imẹ ẹnyi.
1JN.2.1	Ụmụ m, m rị e deni ụnụ ihiẹn ndịnị amamgbe ụnụ gha e mẹ njọ. Kanị, omẹni ịhịan mẹ njọ, ẹnyi nwọn onyẹ a rịọdọnni ẹnyi Chuku-Nẹdi: Jesu Kristi hụn rị ọchan rọ. 
1JN.2.2	Ya lẹ enwẹn ẹ wụ ẹjan wẹ gi wepụ njọ ẹnyi; ẹlẹdẹ njọ ẹnyi sụọ, kanị njọ ụwa ile.
1JN.2.3	Ihiẹn ẹnyi gi a marịn nị ẹnyi a marịnghọ Osolobuẹ nke-esi wụ nị ẹnyi hụ e mẹ ihiẹn ọ gwa ẹnyi. 
1JN.2.4	Onyẹ sị ọ marịnghọ Osolobuẹ bụ ara mẹ ihiẹn Osolobuẹ ku, hụnyẹ wụ onyẹ-ntụ, ezioku arị imẹ onyẹ hụ. 
1JN.2.5	Kanị onyẹ hụn a gbaye oku Osolobuẹ, ịya nwọn ihiẹn-ọsụsụọ Osolobuẹ k'o furu.
1JN.2.5	Ihiẹn ẹnyi gi a marịn nị ẹnyi rị imẹ ẹ wụ ọnwan: 
1JN.2.6	onyẹ hụn sị n'ọ rị imẹ ẹ sikọ d'e birịrị k'o dọn bi.
1JN.2.7	Ndị nke m, arị m e deni ụnụ iwu ọhụn; kama, iwu ohu ahụn wẹ ye ụnụ isi-ibuzọ rọ. Ozi hụ ụnụ nụ, ịya wụ iwu mbụ ahụn m rị e ku oku ẹ; 
1JN.2.8	kanị iwu ọhụn rọzị: Iwu ọhụnnị wụ ezioku, ọ hụ imẹ Kraịstị, ọ hụzịkwọ imẹ ụnụ — makẹni ishi hụ a ghafe, ezigbo ukpẹ e nwunmẹgụọ.
1JN.2.9	Onyẹ ọwụlẹ sị n'ọ rị imẹ ukpẹ bụ ize ibe ẹ hụ e ze ẹ, echẹn kẹ onyẹ hụ rịkwọ imẹ ishi. 
1JN.2.10	Onyẹ hụn nwọn ihiẹn-ọsụsụọ ibe ẹ hụkwọ imẹ ukpẹ, onwọnni ihiẹn rị imẹ ẹ w'a kpọgburu. 
1JN.2.11	Kanị, onyẹ hụn e ze ize ibe ẹ rị imẹ ishi; imẹ ishi k'ọ ghakọ, ọ marịn ebe o jẹnkọ makẹni ishi hụ a gbakingụọ a ẹnya.
1JN.2.12	Ụmụẹka,
1JN.2.12	m rị e deni ụnụ nị m gi gwa ụnụ
1JN.2.12	nị Osolobuẹ e gigụọ ufiri ẹfan Jizọsị
1JN.2.12	gbagharị ụnụ njọ.
1JN.2.13	Ndị nẹdi,
1JN.2.13	m rị e deni ụnụ
1JN.2.13	makẹni ụnụ a marịngụọ
1JN.2.13	onyẹ hụ rị gha mbidọn lala.
1JN.2.13	Ikoro,
1JN.2.13	m rị e deni ụnụ
1JN.2.13	makẹni ụnụ e mẹrigụọ Eje-onyẹ hụ.
1JN.2.14	Ụmụẹka,
1JN.2.14	m deni ụnụ ihiẹnni
1JN.2.14	makẹni ụnụ a marịngụọ Chuku-Nẹdi ẹnyi.
1JN.2.14	Ndị nẹdi,
1JN.2.14	m deni ụnụ ihiẹnni
1JN.2.14	makẹni ụnụ a marịngụọ
1JN.2.14	onyẹ hụ rị gha mbidọn lala.
1JN.2.14	Ikoro,
1JN.2.14	m deni ụnụ ihiẹnni
1JN.2.14	makẹni ụnụ e zeghọ,
1JN.2.14	makẹni oku Osolobuẹ rị imẹ ụnụ,
1JN.2.14	makẹni ụnụ e mẹrigụọ Eje-onyẹ hụ.
1JN.2.15	Anịkwọlẹ ni ụwa mọbụ ihiẹn rị ụwa a sụọ ụnụ, makẹni ihiẹn Chuku-Nẹdi ẹnyi ara sụọ onyẹ ụwa a sụọ. 
1JN.2.16	Makẹni, ihiẹn ile rị imẹ ụwa, kẹ ẹgụn ihiẹn-ụwa kẹ ihiẹn-ọlịlẹnya kẹ ịchọ ihiẹn-ụwa obi gi e ru ịhịan alị, onwọnni hụn gha ẹka Nẹdi ẹnyi bịa — wẹ ile wụ nke ụwa; 
1JN.2.17	kanị ụwa lẹ ihiẹn-ọlịlẹnya ile rịn'a ghafekọ aghafekọ, kanị onyẹ hụn e mẹ uche Osolobuẹ k'a rị jẹnrin ejẹn.
1JN.2.18	Ụmụ m, ogẹnni wụ ogẹn ikpanzụụn! Ụnụ a nụgụọ a nị onyẹ ahụn wụ Eṅẹnrẹn-Kraịstị (Anti-Kraịstị) lala. Ndị-iṅẹnrẹn Kraịstị bu ọda a pụhagụọ nwan. Ịya kẹ ẹnyi gi a marịn nị ogẹnni wụ ogẹn ikpanzụụn. 
1JN.2.19	Ezioku rọ nị imẹ igunrun ẹnyi kẹ ndịnị gha pụ, kanị, ẹlẹ wẹ ndị nke ẹnyi. Makẹni, omẹni wẹ wụ ndị nke ẹnyi, nkẹ e sọn wẹ ẹnyi nọdị. Kanị, ọpụpụ wẹ pụ imẹ igunrun ẹnyi k'o gi wechanrịn ẹnya nị ẹlẹ wẹ ndị nke ẹnyi.
1JN.2.20	Nke ụnụ, udẹn Mmọn-nsọ hụn Onyẹ hụ rị nsọ te ụnụ rị imẹ ndụn ụnụ, ụnụ a marịnghọ ihiẹn ile. 
1JN.2.21	Ẹlẹ ni ụnụ amarịn ezioku haịn m gi e deni ụnụ, kanị, makẹni ụnụ a marịngụọ a — ụnụ a marịnghọ n'o nwọnni ntụ a gha imẹ ezioku a pụha. 
1JN.2.22	Onyẹ wụ nwan onyẹ ntụ mmanị onyẹ sị nị Jizọsị ẹlẹ Kraịstị. Onyẹ nọ ẹrịra wụ eṅẹnrẹn Kraịstị; ara kwerini Chuku-Nẹdi lẹ Nwa a. 
1JN.2.23	Ẹghẹẹ! Makẹni onyẹ hụn jụ Nwa Chuku enwọn Chuku-Nẹdi imẹ ndụn a; onyẹ hụn kwerini Nwa Chuku e nwọnzighọ Chuku-Nẹdi.
1JN.2.24	A nị nị ozi hụ ụnụ nụ isi-ibuzọ a rịsọnmẹ imẹ ndụn ụnụ. Omẹni ihiẹn ụnụ nụ isi-ibuzọ a rịsọnmẹ imẹ ndụn ụnụ, ụnụ sikọ d'a rịsọnmẹ imẹ Nwa Chuku lẹ imẹ Chuku-Nẹdi: 
1JN.2.25	o kweọlẹ ẹnyi nkwa ndụn itẹbitẹ.
1JN.2.26	M rị e deni ụnụ ihiẹnni makẹ ndị ahụn rị a chọ nị wẹ dufie ụnụ. 
1JN.2.27	O mẹ nke ụnụ, udẹn Mmọn-nsọ a hụn rị imẹ ndụn ụnụ a kuzi ụnụ ihiẹn ile, ẹlẹzi hụn ụnụ e gi chọmazị onyẹ k'a kuzini ụnụ. Ihiẹn udẹn Mmọn-nsọ a kuzi ụnụ wụ ezioku — ntụ arị a. Mẹ ni nwan ihiẹn ọ kuzi ụnụ: nọdị nị imẹ Kraịstị.
1JN.2.28	Ẹghẹẹ ụmụẹka, nọdị nị imẹ ẹ, kẹni obi ru ẹnyi ile alị ogẹn o gi bịa, amamgbe ifẹnrẹn e mẹ ẹnyi ihun ẹ Ụhụọhịn o k'a bịa.
1JN.2.29	Omẹni ụnụ a marịnghọ n'ọ rị ọchan, gi n'ẹ marịn nị ịya mụ onyẹ ọwụlẹ e bi obibi rị ọchan.
1JN.3.1	Lee ni kẹ Chuku-Nẹdi nwọnhan ihiẹn-ọsụsụọ ẹnyi — nke wụ nị ọ kpọ ẹnyi ụmụ Osolobuẹ! Ịya kẹ ẹnyi wụ ezioku-ezioku! Ihiẹn ụwa gilẹni marịn ẹnyi wụ nị ụwa amarịnn'a.
1JN.3.2	Ndị nke m, ẹnyi wụ nwan ụmụ Osolobuẹ, bụ ihiẹn ẹnyi jẹnkọ d'a wụ eke pụha ifọn; kanị ẹnyi a marịnghọ nị ọ bịa, ẹnyi k'a nọ kẹ ịya makẹni ẹnyi sikọ d'a hụnchanrịn a k'ọ nọ. 
1JN.3.3	Ndị ile nwọn olilẹnyanị imẹ obi wẹ e dọnmẹ enwẹn wẹ ọchan kẹ ya lẹ enwẹn ẹ dọn rị ọchan.
1JN.3.4	Onyẹ ọwụlẹ hụn e mẹ njọ rị a dan iwu makẹni njọ wụ ịdan-iwu. 
1JN.3.5	Ụnụ a marịnghọ nị Kraịstị bịa d'e wepụ njọ; ụnụ a marịnzịghọ nị njọ arị imẹ ẹ. 
1JN.3.6	Onwọnni onyẹ rị imẹ ẹ a tọ njọ e mẹ; onyẹ tọ njọ e mẹ eke hụntu ẹ mọbụ marịn a.
1JN.3.7	Ụmụẹka, anịlẹ ni onyẹ ọwụlẹ dufie ụnụ! Onyẹ e bi obibi rị ọchan rị ọchan kẹ Kraịstị dọn rị ọchan. 
1JN.3.8	Onyẹ e mẹ njọ wụ nke Ekwensụ, makẹni Ekwensụ gha alị mẹla njọ. Ịya haịn Nwa Osolobuẹ gi bịa — kẹni o tikpọ ọrụn Ekwensụ.
1JN.3.9	Onwọnni onyẹ Osolobuẹ mụ e mẹ njọ. Makẹni, mkpụrụ Osolobuẹ rị imẹ hụnyẹ. Ọ sakọ ẹka mẹ njọ, makẹni Osolobuẹ mụ a. 
1JN.3.10	Ọnwan kẹ wẹ gi a marịn ndị wụ ụmụ Osolobuẹ lẹ ndị wụ ụmụ Ekwensụ: onyẹ ọwụlẹ ghalẹni e mẹ ihiẹn rị mma mọbụ onyẹ ihiẹn ibe ẹ ghalẹni a sụọ ẹlẹ nwa Osolobuẹ.
1JN.3.11	Ẹghẹẹ, ozi hụ ụnụ nụ isi-ibuzọ wụ nị ẹnyi k'a gha e nwọn ihiẹn-ọsụsụọ ibe ẹnyi. 
1JN.3.12	Ẹnyi anọkọkwọ kẹ Keni hụn rị azụụn nke Eje-onyẹ hụ, o gbu nwẹnẹ ẹ. K'o gbuni nwan nwẹnẹ ẹ? Makẹni ya nwẹn mẹ eje-ihiẹn, nwẹnẹ ẹ mẹ ihiẹn rị mma.
1JN.3.13	Umunẹ m, y'a tụlẹ ụnụ ẹnya nị ize ụnụ rị e ze ụwa. 
1JN.3.14	Ihiẹn ẹnyi gi marịn nị ẹnyi a ghagụọ ọnwụn pụha, banye ndụn, wụ nị ẹnyi nwọn ihiẹn-ọsụsụọ ibe ẹnyi. Onyẹ nwọnlẹni ihiẹn-ọsụsụọ ibe ẹ a nwụnhụngụọ.
1JN.3.15	Onyẹ ọwụlẹ ize ibe ẹ e ze wụ izighẹ, bụ ụnụ a marịnghọ n'o nwọnni izighẹ ndụn itẹbitẹ rị imẹ ẹ. 
1JN.3.16	Ihiẹn ẹnyi gi a marịn ihiẹn-ọsụsụọ wụ ọnwan: nị Kraịstị gi ufiri ẹnyi we ndụn a ye. O furu nwan nị ẹnyi nwẹn ye ndụn ẹnyi makẹ ufiri ibe ẹnyi. 
1JN.3.17	Nanị ẹnyi e dọn kweri ni ihiẹn-ọsụsụọ Osolobuẹ dọn rị imẹ ịhịan omẹni hụnyẹ e nwọnghọ ihiẹn ụwanị kanị ọ hụn ibe ẹ ihiẹn rị a kọ, ọ jụ n'o yekọn'a ẹka? 
1JN.3.18	Ụmụẹka, nị ẹnyi e nwọn ni ihiẹn-ọsụsụọ nke-esi — ẹlẹ hụn wẹ gi ọnụ e ku, kanị, hụn wẹ gi ẹka e mẹ.
1JN.3.19	Ọhụn kẹ ẹnyi e gi marịn nị ẹnyi rị azụụn nke ezioku, ịya kẹ ẹnyi gi e mẹ obi e ru ẹnyi alị ebe Osolobuẹ rị — 
1JN.3.20	omẹni obi e gbumẹ ẹnyi mgbu, Osolobuẹ ka obi ẹnyi, ọ marịnzịghọ ihiẹn ile.
1JN.3.21	Ndị nke m, omẹni obi arị e gbu ẹnyi mgbu, egun ara tụ ẹnyi ebe Osolobuẹ rị, 
1JN.3.22	ẹnyi e nwọnhẹnzi ihiẹn ẹnyi rịọ a, makẹni ẹnyi hụ e dọnmẹ iwu ẹ, e mẹ ihiẹn a sụọn'a.
1JN.3.23	Ọnwan wụ iwu ẹ: nị ẹnyi k'e kweri ni ẹfan Nwa a wụ Jesu Kristi lẹ ni ẹnyi k'e nwọn ihiẹn-ọsụsụọ ibe ẹnyi — nọkẹ k'o dọn gwa ẹnyi. 
1JN.3.24	Ndị ile e dọnmẹ iwu ẹ rị imẹ ẹ, ya nwẹn rịzịkwọ imẹ ndụn wẹ. Ihiẹn ẹnyi gi a marịn n'ọ hụ imẹ ẹnyi wụ ọnwan: n'o yeọlẹ ẹnyi Mmọn-nsọ.
1JN.4.1	Ndị nke m, ẹlẹ mmọn ile gi ịhịan ku oku kẹ ụnụ k'e kweyeni, ka e lelegụ nị kẹ wẹ gha ẹka Osolobuẹ bịa nke-esi, makẹni, ndị amụma-ntụ bu ọda a pụhagụọ imẹ ụwa. 
1JN.4.2	Ọnwan kẹ ụnụ e gi marịn hụn wụ nke Osolobuẹ: hụn ọwụlẹ sị nị Jizọsị Kraịstị gi ẹhụ ịhịan bịa, ọhụn wụ nke Osolobuẹ, 
1JN.4.3	kanị mmọn ọwụlẹ sị nị Jizọsị Kraịstị egini ẹhụ ịhịan bịa, ọhụn ẹlẹ nke Osolobuẹ. Ọhụn wụ mmọn Eṅẹnrẹn-Kraịstị hụn ụnụ nụ n'ọ lala alala: ọ rịgụọlẹ nwan imẹ ụwa.
1JN.4.4	Ụmụẹka, ụnụ wụ nke Osolobuẹ; ụnụ e mẹrigụọ wẹ, makẹni onyẹ rị imẹ ụnụ ka onyẹ rị imẹ ụwa. 
1JN.4.5	Wẹ wụ nke ụwa. Makẹni wẹ wụ nke ụwa, w'e ku kẹ ndị ụwa, ụwa hụ e gọn wẹ ntịn. 
1JN.4.6	Ẹnyi nwẹn wụ nke Osolobuẹ. Onyẹ marịn Osolobuẹ e gọn ẹnyi ntịn. Onyẹ wụlẹni nke Osolobuẹ ara gọn ẹnyi ntịn. Ọnwan kẹ ẹnyi gi a marịn mmọn hụn wụ ezigbo ẹ lẹ mmọn e dufieni.
1JN.4.7	Ezigbo umunẹ, nị ẹnyi e nwọn ni ihiẹn-ọsụsụọ ibe ẹnyi, makẹni ihiẹn-ọsụsụọ wụ nke Osolobuẹ. Onyẹ nwọn ihiẹn-ọsụsụọ, Osolobuẹ mụ a, ọ marịnghọ Osolobuẹ. 
1JN.4.8	Onyẹ nwọnlẹni ihiẹn-ọsụsụọ amarịn Osolobuẹ, makẹni Osolobuẹ wụ ihiẹn-ọsụsụọ. 
1JN.4.9	Osolobuẹ a ghọsịgụọ n'o nwọn ihiẹn-ọsụsụọ ẹnyi — ebe ọ nọ zihẹ akpụ Nwa a ohu imẹ ụwa, kẹni ẹnyi hụn ụzọ rị ndụn ghahan'a. 
1JN.4.10	Ọnwan wụ ihiẹn-ọsụsụọ: ẹlẹni ẹnyi e nwọn ihiẹn-ọsụsụọ Osolobuẹ, kanị Osolobuẹ nọ nwọn ihiẹn-ọsụsụọ ẹnyi, gi ẹ zihẹ Nwa a n'ọ wụrụ ẹjan wẹ gi wepụ njọ ẹnyi.
1JN.4.11	Ndị nke m, ebe o mẹ eziẹ nị Osolobuẹ nwọn ihiẹn-ọsụsụọ ẹnyi ẹnịna, ẹnyi nwẹn gi ibe ẹnyi ụgwọ ihiẹn-ọsụsụọ. 
1JN.4.12	Onwọntuni onyẹ gi ẹnya a hụn Osolobuẹ, kanị omẹni ẹnyi nwọn ihiẹn-ọsụsụọ ibe ẹnyi, ya wụ nị Osolobuẹ bi imẹ ẹnyi, ihiẹn-ọsụsụọ a zuzikwọ oke imẹ ẹnyi.
1JN.4.13	Ihiẹn ẹnyi gi marịn nị ẹnyi rị imẹ ẹ, ya nwẹn hụ imẹ ẹnyi, wụ n'o yegụọ ẹnyi Mmọn-nsọ a.
1JN.4.14	Ẹnyi a hụngụọ a, ku ẹ, nị Chuku-Nẹdi e zihẹgụọ Nwa a d'a wụ Onyẹ-nzụọpụha ụwa. 
1JN.4.15	Ndị ile sị nị Jesu wụ Nwa Osolobuẹ kẹ Osolobuẹ bi imẹ wẹ, wẹ nwẹn bizikwọ imẹ Osolobuẹ. 
1JN.4.16	Ẹnyi a marịnọlẹ nwan nị Osolobuẹ nwọn ihiẹn-ọsụsụọ ẹnyi, ẹnyi e giọl'a dọn.
1JN.4.16	Osolobuẹ wụ ihiẹn-ọsụsụọ. Onyẹ hụn gi ihiẹn-ọsụsụọ e bi rị imẹ Osolobuẹ, Osolobuẹ lẹ enwẹn ẹ rị imẹ onyẹ hụ. 
1JN.4.17	Ibi ẹrịra kẹ ihiẹn-ọsụsụọ e gi zu oke imẹ ndụn ẹnyi, kẹni obi ru ẹnyi alị Ụhụọhịn Okinkin-ikpe, makẹni ẹnyi hụ e bi kẹ ịya imẹ ụwanị. 
1JN.4.18	Egun ara tụ onyẹ gi ihiẹn-ọsụsụọ e bi — ihiẹn-ọsụsụọ zu oke a chụpụ egun. Onyẹ rị a tụ egun gbakọnị afụnfụn; onyẹ rị a tụ egun enwọn ihiẹn-ọsụsụọ zu oke.
1JN.4.19	Ẹnyi rị nwan e nwọn ihiẹn-ọsụsụọ makẹni o buọlẹ ụzọ nwọn ihiẹn-ọsụsụọ ẹnyi. 
1JN.4.20	Omẹni ịhịan sị, “M nwọn ihiẹn-ọsụsụọ Osolobuẹ,” bụ ọ hụ e ze ize ibe ẹ, onyẹ-ntụ k'ọ wụ. Makẹni, omẹni ịhịan enwọnni ihiẹn-ọsụsụọ ibe ẹ hụn ọ rị e legha, ọ sakọ ẹka nwọn ihiẹn-ọsụsụọ Osolobuẹ o leghatulẹni. 
1JN.4.21	Iwu o ye ẹnyi wụ ọnwan: onyẹ nwọn ihiẹn-ọsụsụọ Osolobuẹ, ya nwọnzikwọ ihiẹn-ọsụsụọ ibe ẹ.
1JN.5.1	Onyẹ kweri nị Jisọzị wụ Kraịstị, hụnyẹ wụ nwa Osolobuẹ; onyẹ ọwụlẹ nwọn ihiẹn-ọsụsụọ nẹdi, nwọnzikwọ ihiẹn-ọsụsụọ onyẹ hụn ọ mụ. 
1JN.5.2	Ihiẹn ẹnyi gi a marịn nị ẹnyi nwọn ihiẹn-ọsụsụọ ụmụ Osolobuẹ wụ nị ẹnyi nwọn ihiẹn-ọsụsụọ Osolobuẹ, e mẹ ihiẹn o ku. 
1JN.5.3	Kẹ ẹnyi dọn e nwọn ihiẹn-ọsụsụọ Osolobuẹ wụ nị ẹnyi rị e mẹ ihiẹn ọ sị ẹnyi mẹ — bụ ihiẹn ọ sị ẹnyi mẹ ẹlẹ ibu, 
1JN.5.4	makẹni onyẹ ọwụlẹ Osolobuẹ mụ e mẹri ụwa. Ikẹn hụn ẹnyi gi e mẹri ụwa wụ okukwe ẹnyi. 
1JN.5.5	Onyẹ a sa nwan ẹka e mẹri ụwa mmanị onyẹ hụn gi ẹ dọn nị Jesu wụ Nwa Osolobuẹ?
1JN.5.6	Jizọs Kraịstịnị gi mirin lẹ ẹdeke ghọsị onyẹ ọ wụ. Ẹlẹ mirin sụọ, kanị mirin lẹ ẹdeke. Mmọn-nsọ lẹ enwẹn ẹ rị a shịa ẹrini, makẹni Mmọn-nsọ wụ Onyẹ ezioku. 
1JN.5.7	Ya wụ nị wẹ rị ẹtọ rị a shịa ẹri [elu-igwee: Chuku-Nẹdi lẹ Oku Osolobuẹ lẹ Mmọn-nsọ, wẹ ẹtịtọ wụ ohu; 
1JN.5.8	wẹ rịzịkwọ ẹtọ hụn a shịa ẹri elu-ụwa:] Mmọn-nsọ lẹ mirin ahụn lẹ ẹdeke ahụn. Wẹ ẹtịtọ rị e kuye ọnụ ohu. 
1JN.5.9	Omẹni ẹnyi e gi ẹri ịhịan shịa e dọn, hụn Osolobuẹ shịa kadẹ ezioku a wụ. Osolobuẹ ahụn a shịagụọnị Nwa a ẹri.
1JN.5.10	Ya wụ, onyẹ hụn kwerini Nwa Osolobuẹ e gigụọ ẹrini dọn imẹ obi ẹ; kanị onyẹ hụn kwerilẹni a kpọgụọ Osolobuẹ onyẹ-ntụ, makẹni o gini ẹri Osolobuẹ shịanị Nwa a dọn. 
1JN.5.11	Ọnwan wụ ẹri hụ Osolobuẹ shịa: Osolobuẹ e yegụọ ẹnyi ndụn itẹbitẹ, imẹ Nwa a kẹ ndụn itẹbitẹ hụ rị. 
1JN.5.12	Onyẹ nwọn Nwa a hụ nwọn ndụn, kanị onyẹ hụn nwọnlẹni Nwa Osolobuẹ enwọn ndụn.
1JN.5.13	M rị e deni ụnụ ndị kwerini ẹfan Nwa Osolobuẹ, kẹni ụnụ marịn nị ụnụ nwọn ndụn itẹbitẹ.
1JN.5.14	Ihiẹn ọzọ obi gi e ru ẹnyi alị ebe Osolobuẹ rị wụ ọnwan: nị omẹni ẹnyi rịọ a ihiẹn k'ọ dọn rị a obi, ọ nụ ekpere ẹnyi. 
1JN.5.15	O mẹ nwan nị ẹnyi a marịnghọ nị ọ nụ ekpere ẹnyi a nụ, ya wụ ẹnyi a marịnzịghọ nị ẹnyi e nwọnhẹn ihiẹn ẹnyi rịọ a.
1JN.5.16	Onyẹ hụn nwẹnẹ ẹ k'ọ rị e mẹ njọ, njọ hụn ghalẹni ẹ buhẹ ọnwụn, ya mẹn'ẹ ekpere, Chuku k'e ye nwẹnẹ ẹ hụ ndụn — ọnwan wụ nke ndị hụn mẹ njọ ghalẹni e buhẹ ọnwụn. Njọ e buhẹ ọnwụn rị arị: asịnị m ụnụ mẹni onyẹ mẹ ọhụn ekpere. 
1JN.5.17	Eje-omumẹ ile wụ njọ, kanị o nwọnghọ njọ ghalẹni e buhẹ ọnwụn.
1JN.5.18	Ẹnyi a marịnghọ nị onyẹ Osolobuẹ mụ ara mẹ njọ, makẹni Kraịstị, Onyẹ hụ Osolobuẹ mụ, e che ẹ nche, Eje-onyẹ hụ ara mẹtụ a ẹka.
1JN.5.19	Ẹnyi a marịnghọ nị ẹnyi wụ nke Osolobuẹ kanị ụwa ile rị okpuru Eje-onyẹ hụ.
1JN.5.20	Ẹnyi a marịnghọ nị Nwa Osolobuẹ a bịagụọ, n'o yegụọ ẹnyi nghọta hụn ẹnyi e gi marịn onyẹ ahụn wụ Ezioku. Ẹnyi rị nwan imẹ onyẹ ahụn wụ Ezioku lẹ Nwa a wụ Jesu Kristi.
1JN.5.20	Ịya wụ Osolobuẹ nke-esi lẹ ndụn-itẹbitẹ.
1JN.5.21	Ụmụẹka, gba nị nị mmọn ile wụlẹni Osolobuẹ ọsọ!
2JN.1.1	Mmẹ wụ onyẹ-isi de ẹkụkwọ-ozini. M rị e deni okpoho hụ Osolobuẹ họrị lẹ ụmụ a. Ndị ihiẹn wẹ a sụọ m ebe Ezioku rị kẹ wẹ wụ, ẹlẹdẹ mmẹ sụọ nwọn ihiẹn-ọsụsụọ wẹ kanị ndị ile marịn Ezioku, 
2JN.1.2	makẹ Ezioku ahụn rị imẹ ndụn ẹnyi hụn k'a rịsọnmẹ ẹ jẹnrin ejẹn.
2JN.1.3	Ẹfọma lẹ omikẹn lẹ udọn, hụn gha ẹka Chuku-Nẹdi lẹ Nwa a wụ Jizọs Kraịstị a bịa, ya rịsọnmẹni ẹnyi, kẹ ẹnyi dọn rị e gi ezioku lẹ ihiẹn-ọsụsụọ e bi.
2JN.1.4	Ẹfọ sụọ m ụsụọ ọda-ọda kẹ m chọpụha nị o nwọn ụmụ ị ndị rị e bi imẹ Ezioku nọkẹ kẹ Nẹdi ẹnyi dọn gwa ẹnyi.
2JN.1.5	M rị nwan a rịọ ị, ezi okpoho, arị m e den'i iwu ọhụn kanị iwu ohu ahụn o ye ẹnyi gha alị lala: nị ẹnyi e nwọn ihiẹn-ọsụsụọ ibe ẹnyi. 
2JN.1.6	Ihiẹn-ọsụsụọ wụ nị ẹnyi hụ e mẹ ihiẹn o ku; ịya wụ iwu hụ — nọkẹ kẹ ụnụ dọn nụ a gha alị lala nị ụnụ k'e girịrị a e bi.
2JN.1.7	Ndị-ndufie bu ọda a bangụọ imẹ ụwa. Ndịnị ara kweri nị Jesu Kristi gi ẹhụ ịhịan bịa. Onyẹ nọ ẹnịna wụ onyẹ-ndufie hụ lẹ Eṅẹnrẹn-Kraịstị hụ wụ anti-Kraịstị!
2JN.1.8	Kpachanpụ nị nwan ẹnya, amamgbe ụnụ e tuhu ihiẹn ẹnyi rụngụ; turusọnmẹ ni kẹni ụnụ nwọnhẹn ụgwọ ọrụn zu oke.
2JN.1.9	Onyẹ fe mgbọn, hụn nke o gi nọdị ebe nkuzi Kraịstị dọnmẹ ẹ, hụnyẹ enwọn Osolobuẹ. Kanị onyẹ hụn sọnsọnmẹ nkuzi Kraịstị k'o dọn rị e nwọnghọ kẹ Chuku-Nẹdi kẹ Nwa Chuku. 
2JN.1.10	Onyẹ bịa d'e kunrun i bụ ẹlẹ ihiẹn Kraịstị kuzi k'o gi bịa, anabanhanl'a iwe i mọbụ kele ẹ. 
2JN.1.11	Makẹni, onyẹ kelen'ẹ rị e sọn ẹ a rụn eje-ọrụn ọ rị a rụn.
2JN.1.12	M nwọn ihiẹn bu ọda nkẹ m'e deni ụnụ, kanị ẹlẹ hụn m k'e de. Kama, m rị a tụ ẹnya nị m k'a bịa d'a hụndẹ ụnụ, ẹnyi e ku elee-m, elee-i, kẹni ịghọghọ ẹnyi ile hụn ụzọ zu oke.
2JN.1.13	Ụmụ nwẹnẹ i okpoho e zi ekele ụnụ, nwẹnẹ i okpoho Osolobuẹ họrị.
3JN.1.1	Mmẹ wụ onyẹ-isi de ẹkụkwọ-ozini. M rị e dejẹnni Gayọsụ, ezi nwẹnẹ ẹnyi ihiẹn ẹ a sụọ m imẹ Ezioku
3JN.1.2	Nwẹnẹ-onyẹ, ekpere m wụ nị ihiẹn ile a ghan'ị lẹni ẹhụ a rị ị ikẹn kẹ ị dọn nwan rị a gha ihun imẹ mmọn.
3JN.1.3	Ịghọghọ jun m obi ogẹn ụfọdụ umunẹ ẹnyi bịa ebeni gi rị e ku kẹ i dọn wụ onyẹ wẹ gi e dọn ẹnya ebe Ezioku rị, nọkẹ kẹ i dọn rị e bi kẹ Ezioku dọn chọ. 
3JN.1.4	Onwọnni ihiẹn e mẹ m a ghọghọ nọkẹ ebe m nọ nụ nị ụmụ m rị e bi kẹ Ezioku
3JN.1.5	Nwẹnẹ-onyẹ, y'e mẹkẹ onyẹ wẹ gi e dọn ẹnya imẹ ihiẹnni ị rị e mẹni ụmụ Osolobuẹ ndịnị, ọsụọn'a nị y'a marịn ndị wẹ wụ. 
3JN.1.6	A nọgụọ wẹ ihun ụka rị ebeni ku oku ihiẹn-ọsụsụọ i nwọn. Dodo, yeni wẹ nwan ẹka hụn a sụọ Osolobuẹ wẹ jẹnkọnị; 
3JN.1.7	makẹni, imẹ ijẹnni wẹ rị makẹ Ẹfan Kraịstị, arị w'a na ndị kwerilẹnini Jesu ihiẹn. 
3JN.1.8	O furu nwan nị ẹnyi kwadọn ndị nọ ẹrịra, gi ẹ sọn wẹ rụnnị Ezioku ọrụn.
3JN.1.9	E dejẹngụọnị m ụka ẹhụhụọ; kanị Diọtrẹfẹsị hụn a chọ n'ọ kị egọnni ẹnyi ntịn. 
3JN.1.10	M bịa nwan, m k'e wepụha ihiẹn ile ọ rị e mẹ lẹ ọnụ ọ rị e buokinsọnmẹ ẹnyi! Ọhụn ehidẹn'ẹ, ọ jụ n'ọ nabanhankọ ụmụ Osolobuẹ ndị hụ; ọ nịdẹni ndị ọzọ nabanhan wẹ, ọ chụpụ ndị rị imẹ ụka chọ nị wẹ nabanhan wẹ.
3JN.1.11	Nwẹnẹ-onyẹ, elerikwọlẹ eje-ihiẹn, ka leri ihiẹn rị mma. Onyẹ e mẹ ihiẹn rị mma wụ nke Osolobuẹ, kanị onyẹ e mẹ eje-ihiẹn eke marịndẹ Osolobuẹ.
3JN.1.12	Kanị ịhịan ile e ku oku Dẹmẹtrịọsụ ọhụnma; Ezioku lẹ enwẹn ẹ e kuzi oku ẹ ọhụnma. Ẹnyi nwẹn rị a shịazịkwọn'a ẹri — bụ y'a marịnghọ nị ẹri ẹnyi wụ ezioku.
3JN.1.13	Ihiẹn m chọ nị m gwa ị e bukẹ, kanị, ẹlẹ hụn m'e gi pẹni de; 
3JN.1.14	m rị a tụ ẹnya nị m jẹnkọ d'a hụn ị ẹgwa, kẹni ẹnyi ku elee-m, elee-i.
3JN.1.15	Udọn y'a rị n'ị.
3JN.1.15	Ndị ọwụ ẹnyi ile e zi ekele i. Kpọ ndị ọwụ ẹnyi rị ebẹhụ ẹfan ohu-ohu, kele wẹ.
JUD.1.1	Mmẹ wụ Judu de ẹkụkwọ-ozini. M wụ igbọn Jesu Kristi. M wụzịkwọ nwẹnẹ Jemisi. M rị e dejẹnni ndị ahụn Osolobuẹ họrị, ndị ahụn rị Chuku-Nẹdi obi, ndị ahụn Jesu Kristi dọnmẹ: 
JUD.1.2	omikẹn, udọn lẹ ihiẹn-ọsụsụọ ya rịnị ụnụ mmagi-mmagi.
JUD.1.3	Ezi umunẹ m, o te dụka m nị m deni ụnụ oku nzụọpụha hụn ẹnyi ile nwọn, kanị a hụn m'a n'ọ rịka mkpa nị m deni ụnụ hụnnị gi sị ụnụ shikẹnmẹ ọnwụn chedọn Ụzọ-okukwe ahụn Osolobuẹ bugụ che ẹka ndị nsọ, ndị nke ẹ.
JUD.1.4	Makẹni, o nwọnghọ ndị ghalẹni a tụ egun Osolobuẹ hụn gi nzuzue banhan imẹ igunrun ẹnyi, ụdị ịhịan Ẹkụkwọ-nsọ kutọgụ afụnfụn rị e cheni wẹ; ndị gi ẹfọmanị Osolobuẹ mẹ e họnrin oghere wẹ gi e bi eje-obibi, a jụdẹ Jizọsị Kraịstị hụn ịya sụọ wụ Onyẹ nwọn ihiẹn ile lẹ Di-nwọnni-ẹnyi.
JUD.1.5	M chọ nị m nyanhan nị ụnụ ihiẹn ụnụ marịn, nị Di-nwọnni-ẹnyi ahụn gha alị Ijiptu zụọpụha ndị Izrẹlụ gizi ẹka a tikpọ ndị rị imẹ wẹ hụn kwerilẹni; 
JUD.1.6	nị ndị mmọn-ozi hụ te rị nsọ hụn nọdịlẹni ebe wẹ sị wẹ nọdị, la ọnọdị wẹ tọ, rị nwan ẹgbụn itẹbitẹ imẹ eje-ishi, e che okinkin-ikpe hụn jẹnkọ d'a rị okẹn Ụhụọhịn ahụn.
JUD.1.7	Ẹrịra kẹ ndị Sodọm lẹ Gomora lẹ obodo ndị nọkunmẹni wẹ mẹzi, bu enwẹn wẹ che ughẹrẹ lẹ ihiẹn-ụrụ, ya wẹ nọ narịn afụnfụn ọkụn-itẹbitẹ. Wẹ nọ wụrụ ihiẹn wẹ gi a gba ịhịan mkpịnsịn-ẹka ẹnya.
JUD.1.8	Ẹrịra kẹ ndị nkuzi-ụghanị dọn nwan a hụnsọnmẹ ọhụn e mẹ wẹ e mẹ ihiẹn ẹhụ wẹ gi a rụ, e legberi ọkịkị, e kuja oku eje-mmọn.
JUD.1.9	Kanị, Maịkẹlụ hụn wụ onyẹ-isi ndị mmọn-ozi emẹdẹni ẹnịna ogẹn o gi sọn Ekwensụ zụọ ozun Mozizi: egun Osolobuẹ anịn'a kuja oku Ekwensụ, kama ọ sịhụ Ekwensụ, “Di-nwọnni-ẹnyi a jụgbọ ị!”
JUD.1.10	Kanị ndịnị e kuja oku ihiẹn ọwụlẹ wẹ ghọtalẹni; wẹ rị e mẹ kẹ anụmanụ, a ghọta ihiẹn k'ọ rị wẹ, e gi ẹ a la iwi.
JUD.1.11	O k'a jọnị wẹ njọ! E sọnmẹgụọ wẹ ụzọ Keni hụn gbu ọchụn; e gigụọ wẹ ufiri egho mẹmẹ kẹ Balaam; e nupụgụọ wẹ isi kẹ Kora a la ntikpọ kẹ ịya. 
JUD.1.12	Ntụpọ kẹ ndịnị wụ ebe ụnụ rị e ri Oriri ihiẹn-ọsụsụọ ụnụ; ifẹnrẹn ara mẹdẹ wẹ isọn ụnụ e ri! Ndị-ndu rị e lepụ enwẹn wẹ sụọ ẹnya kẹ wẹ wụ; orukpu ufere bukọ ghalẹni e zue mirin kẹ wẹ wụ; osisi ghalẹni a mị mkpụrụ ogẹn wẹ, osisi wẹ huepụ nwụnhụnchanrịngụnị! 
JUD.1.13	Wẹ nọhụ kẹ mirin ohimin rị e mẹhunmẹni, ihiẹn ifẹnrẹn wẹ hụ a gbọshi elu kẹ ụfọfọ; wẹ wụ kokisẹ ụzọ ohu ghalẹni e ru, ndị Osolobuẹ kwademẹni ishi ka ishi a gba hụn k'a rị jẹnrin ejẹn!
JUD.1.14	Ẹnọkụ, hụn rị agbọ nke ẹsa, wẹ gha ẹka Adam gụnma, e bugụọ amụma tọnị wẹ: ọ sị,
JUD.1.14	“Lee ẹ,
JUD.1.14	Di-nwọnni-ẹnyi lala,
JUD.1.14	ya lẹ ndị nsọ a nnụ ole-lẹ-ole.
JUD.1.15	Ọ lala
JUD.1.15	d'e kin ịhịan ile ikpe,
JUD.1.15	d'a ma wẹ ile ikpe —
JUD.1.15	ikpe eje-ihiẹn ile wẹ gi eje-agụngụn wẹ mẹ
JUD.1.15	lẹ eje-oku ile jọgbu enwẹn ẹ,
JUD.1.15	hụn ndị-njọ ghalẹni a gbaye Osolobuẹ
JUD.1.15	gi kuja oku ẹ!”
JUD.1.16	Ogẹn ile kẹ ndịnị gi e dẹnnwịnnwịn, a kọrịanị ịhịan, e mẹ ihiẹn gụnnị wẹ; w'e kukarị enwẹn wẹ, e gi ọnụ-ọma a tụnarịn ịhịan ihiẹn wẹ.
JUD.1.17	Kanị ụnụ nwẹn, ndị nke m, nyanhan nị oku ndị-ozi pụ-ichẹn Di-nwọnni-ẹnyi wụ Jizọs Kraịstị tumẹ gwatọ ụnụ: 
JUD.1.18	Wẹ gwa ụnụ nị “Ndị-nlelịa k'a pụha ogẹn ikpanzụụn, ndị e mẹ ihiẹn rị a gụnnị wẹ.” 
JUD.1.19	Uwẹ wụ ndịnị rị e buhẹ nkebe, ndịnị ihiẹn-ụwa rị ẹnya, nwọnlẹni Mmọn-nsọ.
JUD.1.20	Nke ụnụ ezi umunẹ m, e sue ni imẹ Okukwe ahụn rịchanrịn nsọ ụnụ rị e sọn; e mẹ ni ekpere kẹ Mmọn-nsọ dọn chọ. 
JUD.1.21	E dọnmẹ ni enwẹn ụnụ hụn ihiẹn ụnụ e gi a sụọ Osolobuẹ, kẹ ụnụ dọn rị e che omikẹn Di-nwọnni-ẹnyi wụ Jizọs Kraịstị, hụn k'e wẹhẹni ụnụ ndụn itẹbitẹ.
JUD.1.22	E mẹ ni ni ndị obi-ẹbụọ omikẹn; 
JUD.1.23	a zụọpụha nị ndị ọzọ ghahanị ịdọkpụnpụha wẹ imẹ ọkụn. Nke ndị ọzọ, a manị piripiri e mẹni wẹ omikẹn, e zedẹ ni ize ẹwuru wẹ ẹhụ wẹ mẹrụgụ.
JUD.1.24	Ọjịja-mma ya rịnị Osolobuẹ, onyẹ hụn k'a s'ẹka mẹ ụnụ adanlẹ, mẹ ụnụ wụrụ ndị nwọnlẹni ntụpọ, ụnụ e gi ịghọghọ turu ihun ya lẹ Ọghọ a, 
JUD.1.25	Onyẹ ahụn ịya sụọ wụ Chuku, Onyẹ nzụọpụha ẹnyi, ọjịja-mma ya rịn'a ghahanị Jizọs Kraịstị Di-nwọnni-ẹnyi — ọjịja-mma lẹ ikpẹn lẹ ikẹn lẹ ọkịkị ya rịn'a: k'ọ rịn'a nị ogẹn d'e bidọn, ya rịn'a kikẹnni, rịn'a jẹnrin ejẹn! Isẹẹ.
REV.1.1	Ihiẹn ndịnị kẹ Jizọsị Kraịstị ghọsị odibo ẹ wụ Jọnụ. Osolobuẹ we ihiẹn ndịnị ye Jizọsị, kẹni o we wẹ ghọsị idibo ẹ, kẹni wẹ hụn ụzọ marịn ihiẹn jẹnkọ d'e mẹ ẹhụ-nsue. Kraịstị e wepụhagụọ a ifọn ghahanị izihẹ mmọn-ozi ẹ d'a ghọsị odibo ẹ wụ Jọnụ ya. 
REV.1.2	Jọnụ nkẹ e kugụọ nwan ihiẹn Osolobuẹ ku; o zigụọ ozi Jizọsị Kraịstị; o kugụọ ihiẹn ile ọ hụn.
REV.1.3	Ngọzi ya rịnị onyẹ k'a gụnpụhanị ibe ẹ ihiẹn ndị rị imẹ ozini
REV.1.4	Jọnụ rị e dejẹnni ụka ẹsa rị Ẹgbẹrẹ Eshịa ẹkụkwọnị.
REV.1.4	Ẹfọma lẹ udọn ya rịnị ụnụ, ẹfọma lẹ udọn onyẹ ahụn rị kikẹnni, Onyẹ ahụn rị mbụ, Onyẹ ahụn lalanị lẹ Mmọn ẹsa rị ihun ukpo ẹ 
REV.1.5	lẹ Jizọsị Kraịstị — Jizọsị Kraịstị hụn wụ ọshẹri ahụn furu wẹ gi e dọn ẹnya, onyẹ ibuzọ gha ọnwụn lihi, onyẹ hụn a kị ndị-nze rị elu-ụwa, onyẹ hụn nwọn ihiẹn-ọsụsụọ ẹnyi, gi ẹdeke ẹ gbapụha ẹnyi ẹka njọ ẹnyi; 
REV.1.6	ọ nọ nwan mẹ ẹnyi wụrụ alị-eze, mẹ ẹnyi wụrụ ndị nchụn-ẹjan Osolobuẹ ẹ hụn wụ Nẹdi ẹ. Ọghọ lẹ ọkịkị ya wụrụ nke ẹ jẹnrin ejẹn! Isẹẹ.
REV.1.7	Lee ẹ!
REV.1.7	O nyinla orukpu;
REV.1.7	ẹnya ile jẹnkọ d'a hụn a —
REV.1.7	kẹ ndị hụ dụn a ihiẹn.
REV.1.7	Ndị alị ile rị ụwa
REV.1.7	jẹnkọ d'a kwan ẹkwan
REV.1.7	makẹ ufiri ẹ.
REV.1.7	Ẹrịra k'o jẹnkọ d'a rị! Isẹẹ!
REV.1.8	“Mmẹ wụ Ibuzọ lẹ Ikpanzụụn!”
REV.1.8	Ya kẹ Di-nwọnni-ẹnyi wụ Osolobuẹ ku — onyẹ hụ hụn rị kikẹnni, hụn rị mbụ, hụn lalanị; Onyẹ hụn nwọn ikẹn ile.
REV.1.9	Mmẹ wụ Jọnụ nwẹnẹ ụnụ, hụn rịzị ndị rị a tanị Jesu afụnfụn lẹ ndị alị-eze Jesu lẹ ndị rị e lee ẹnya Jesu — nọkẹ kẹ ụnụ lẹ enwẹn ụnụ dọn rị e lee ẹnya a.
REV.1.9	Ndị ọkịkị gi ufiri oku Osolobuẹ lẹ ozi Jesu nwụnrụn m, bu m tọ alị Patịmọsụ ohimin fihunmẹ. 
REV.1.10	O ru ụhụọhịn ohu, Ụhụọhịn Di-nwọnni-ẹnyi, ebe m rị imẹ-mmọn, m nọ nụ okẹn olu nọ kẹ opi azụụn m. 
REV.1.11	Ọ sị, “Detu ihiẹn ị rị a hụn ye imẹ ẹkụkwọ, y'e zijẹnni ụka ẹsanị ya:
REV.1.11	ụka rị Ẹfẹsọsụ,
REV.1.11	ụka rị Sụmẹna,
REV.1.11	ụka rị Pẹgamọm,
REV.1.11	ụka rị Tịatira,
REV.1.11	ụka rị Sadisi,
REV.1.11	ụka rị Filadefịa
REV.1.11	lẹzi ụka rị Laodishia.”
REV.1.12	Ya m nọ gbehutọ, nị m hụn onyẹ nwọn olu ahụn. E gbehutọ m, m nọ hụn obu-ukpẹ goru ẹsa, 
REV.1.13	hụnzị onyẹ nọ kẹ Nwa nke Ịhịan etintinnaị obu-ukpẹ ẹsanị. O yi ẹwuru tueru alị, gi nfifie-goru kẹnhunmẹ obi. 
REV.1.14	Ntutu rị a isi hụ e nwun kẹ oruru ọchan lẹ mirin-oyi ọchan wụ sno. Ẹnya a hụ e nwun kẹ ọkụn; 
REV.1.15	ụkụ-alị a nọ kẹ igwe-bronzu wẹ finchan ọhụnma-ọhụnma, e gbuke nọkẹ sị wẹ gi ọkụn dụnchanpụ unyin rịn'a; olu ẹ hụzị a han kẹ okẹn mirin rị e huni. 
REV.1.16	O gi kokisẹ ẹsa ẹka-nni. Ọpịa-agha ọnụnaị tụ nkọ gha a ọnụ suepụha. Ihun ẹ hụ e gbuke ọda-ọda kẹ ẹnyanwụn efinnaị. 
REV.1.17	Ogẹn m gi hụn a, m nọ fiẹnrin alị ụkụ a kẹ onyẹ nwụnhụnnị. Kanị, ọ nọ bu ẹka-nni ẹ kwasị m, sị, “Atụlẹ egun. Mmẹ wụ Ibuzọ lẹ Ikpanzụụn. 
REV.1.18	Mmẹ wụzị onyẹ hụ rị ndụn! M te nwụnhụn anwụnhụn, ka lee ẹ, m rị nwan ndụn jẹnrin ejẹn. Mmẹ gizi ịsanhan Ọnwụn lẹ Alị-mmọn.
REV.1.19	“Detu nwan ihiẹn ị rị a hụn: ihiẹn rị ogẹnni lẹ ihiẹn jẹnkọ d'e mẹ ihun.
REV.1.20	“O mẹ nke kokisẹ ẹsa ahụn ị hụn ẹka-nni m lẹ obu-ukpẹ ẹsa hụ, lee ihiẹn wẹ wụ: kokisẹ ẹsa ahụn wụ ndị-isi ẹsa a nọkin ẹnya ụka ẹsa ahụn. Obu-ukpẹ ẹsa ahụn wụ ụka ẹsa ahụn.
REV.2.1	“Dejẹnni onyẹ-isi ụka Ẹfẹsọsụ, sị a: Lee ihiẹn onyẹ hụ kokisẹ ẹsa hụ rịchanrịn ẹka-nni ẹ
REV.2.2	A marịnghọ m ihiẹn ile ị rị e mẹ: kẹ ị dọn rị a lụgbu enwẹn i lẹ kẹ ị dọn rị e dingbu ihiẹn ile, lẹni y'a ra ye ndị rị e mẹ eje-ihiẹn efe; a marịnghọ m nị y'e lelegụọ ndị ahụn kpọ enwẹn wẹ ndị-ozi pụ-ichẹn bụ ẹlẹ wẹ ndị ozi pụ-ichẹn. Y'a hụngụọ a nị wẹ wụ ndị-ntụ. 
REV.2.3	A marịnghọ m nị ị gi ufiri ẹfan m dingbu ihiẹn ile bụ ndụn eke gụkwọ ị nwan.
REV.2.4	“Kanị, ọnwan wụ ihiẹn ị rị e mẹ rị e ze m ize: ụnụ a latọgụọ ihiẹn-ọsụsụọ ahụn ụnụ nwọn mbụ. 
REV.2.5	Nyanhan nị nwan ebe ụnụ gha dan, ụnụ e bihutọ ẹka, mẹmẹzi kẹ ụnụ e mẹ mbụ. Ụnụ jụ, a bịa m d'e wepụ obu-ukpẹ ụnụ ọnọdị a, mmanị ụnụ bihutọ ẹka.
REV.2.6	“Kanị, o nwọnghọ ihiẹn rị mma ụnụ rị e mẹ: ihiẹn ndị itu Nịkọlaịtịa e mẹ, hụn e ze mmẹ lẹ enwẹn m ize, e zezikwọ ụnụ nwẹn ize. 
REV.2.7	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn! Onyẹ hụn mẹrini kẹ m k'a nị ri mkpụrụ-osisi ahụn e ye ndụn hụn rị Paradaịsị, Alị Ezumikẹn Osolobuẹ.
REV.2.8	“Dejẹnni onyẹ-isi ụka Sụmẹna, sị a: ‘Lee ihiẹn onyẹ hụ wụ Ibuzọ lẹ Ikpanzụụn ku, onyẹ ahụn nwụnhụnnị hụn rịzị nwan ndụn: ọ sị, 
REV.2.9	A marịngụọ m afụnfụn ụnụ rị a ta, marịnzịkwọ kẹ ụnụ mẹhan ogbẹnnyẹ (kanị m sị ụnụ nị ọdanfịn kẹ ụnụ wụ nke-esi). A marịnghọ m kẹ ndị ahụn kpọ enwẹn wẹ ndị Ju dọn rị e kuja oku ụnụ. Ẹlẹ ndị Ju kẹ wẹ wụ kanị ndị itu Ekwensụ! 
REV.2.10	Atụlẹ ni egun afụnfụn ụnụ jẹnkọ nwan d'a ta. Lee ẹ, Ekwensụ e d'a tụ ụfọdụ imẹ ụnụ ngan kẹni wẹ gi ẹ lele ụnụ. Ụnụ k'a ta afụnfụn akpọhịn iri. Kwọnkẹnmẹ ni okukwe ụnụ d'e ru ọnwụn, e gi m ndụn wụ ndụn tu ụnụ ugọn. 
REV.2.11	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn! Onyẹ mẹri, ọnwụn nke ẹbụọ erukọ a ẹhụ.’
REV.2.12	“Dejẹnni onyẹ-isi ụka Pẹgamọm, sị a:
REV.2.12	“Lee ihiẹn onyẹ hụ ọpịa-agha ọnụnaị tụ nkọ rị ọnụ a ku: 
REV.2.13	A marịnghọ m ebe i bi, ebẹhụ ukpo Ekwensụ lẹ enwẹn ẹ rị, kanị i kwọndọnhụkwọ ẹfan m; y'a jụnị ihiẹn m sị ụnụ kweri, kẹ hụn ahụn wẹ gbudẹ ezigbo ọshẹri m wụ Antipasị, hụn wẹ gbu imẹ igunrun ụnụ imẹ obodo hụ Ekwensụ bi.
REV.2.14	“Kanị, o nwọnghọ ihiẹn ndị ị rị e mẹ rị e ze m ize: o nwọnghọ ndị rị imẹ ụnụ ebẹhụ rị e sọn nkuzi Balaam hụn kuzi Balakị ihiẹn Balakị gi bu uke cheni ụmụ Izrẹlụ, mẹ wẹ ri ihiẹn-oriri wẹ gi rụa mmọn, mẹzikwọ wẹ ghẹrẹ. 
REV.2.15	O nwọnzighọ ndị rị imẹ ụnụ e sọn nkuzi ndị itu Nịkọlaịtịa.
REV.2.16	“Bihutọ nị nwan ẹka. Ụnụ jụ, m k'a bịa ozigbo, gi ọpịa-agha rị m ọnụ lụsọn ndị ahụn agha. 
REV.2.17	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn! Onyẹ hụ mẹrini kẹ m jẹnkọ d'e ye mana hụ zuerini. M k'e yezikwọ a ọmụma ọchan hụ wẹ deye ẹfan ọhụn hụn o mẹ ni onyẹ wẹ ye ẹ sụọ k'a saẹka marịn a.
REV.2.18	“Dejẹnni onyẹ-isi ụka Tịatira, sị a:
REV.2.18	“Lee ihiẹn Nwa Osolobuẹ ku, onyẹ ahụn ẹnya a e nwun kẹ ọkụn; onyẹ ahụn ụkụ-alị a nọ kẹ igwe bronzu wẹ finchan ọhụnma-ọhụnma rị e gbukeni: ọ sị, 
REV.2.19	a marịnghọ m ihiẹn ị rị e mẹ: kẹ ihiẹn-ọsụsụọ ị kẹ okukwe i kẹ ozi ụnụ rị e jẹn kẹ ihiẹn ile ụnụ rị e dingbu; a marịnghọ m nị hụn ị rị a rụn kikẹnni ka hụn ị rụn mbụ. 
REV.2.20	Kanị, ọnwan wụ ihiẹn ị rị e mẹ rị e ze m ize: y'e ye okpoho hụ wụ Jezibẹlụ efe, Jezibẹlụ ahụn kpọ enwẹn ẹ onyẹ-amụma, hụn gi ihiẹn ọ rị a kuzi e dufie idibo m, e mẹ wẹ a ghẹrẹ, e ri ihiẹn-oriri wẹ gi rụa mmọn.
REV.2.21	“E yeọlẹ m'a oghere bihutọ ẹka, kanị o kweni ghẹrẹbehi. 
REV.2.22	Lee ẹ, m k'a tụ a emu k'e bu ẹ tọ elu-ukpo; m k'e ye ndị ya lẹ wẹ gba a ghẹrẹ eje-afụnfụn, mmanị wẹ bihutọ ẹka latọ ihiẹn ahụn ọ rị e mẹ. 
REV.2.23	M k'e gbu ụmụ a. Ụka ile k'e gi ẹ marịn nị mmẹ wụ onyẹ hụ e nyọnchan uche lẹ obi lẹ ni m k'a kụ onyẹ-onyẹ imẹ ụnụ ụgwọ ihiẹn o mẹ.
REV.2.24	“Nke ụnụ ndị họdụnị, ndị rị ụka Tịatira ghalẹni e sọn nkuzini, ndị kelẹni mụnrụn ihiẹn ahụn wẹ rị a kpọ ‘Okẹn ihiẹn-nzuzue Ekwensụ,’ ebuyekọ m ụnụ ibu ọzọ; 
REV.2.25	ka kwọnkẹnmẹ ni hụn ụnụ gi d'e ru nị a bịa m. 
REV.2.26	Onyẹ hụn k'e mẹrini, onyẹ hụn mẹsọnmẹ ihiẹn m ku d'e ru isi-njẹndemẹ, kẹ m k'e bu ndị alị ichẹn-ichẹn che okpuru ẹ kịma; 
REV.2.27	o k'e gi ọkpọ-igwe kị wẹ; o k'e tikpọchanrịn wẹ lekẹ ite ụrụa
REV.2.28	nọkẹ kẹ Nẹdi m dọn ye m ikẹn m gi a kị. M k'e yezikwọ hụnyẹ kokisẹ ụtụntụn hụ. 
REV.2.29	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn!
REV.3.1	“Dejẹnni onyẹ-isi ụka Sadisi, sị a:
REV.3.1	“Lee ihiẹn onyẹ hụ gi Mmọn ẹsa Osolobuẹ lẹ kokisẹ ẹsa hụ ku: a marịnghọ m ihiẹn ị rị e mẹ. W'e weri i kẹ onyẹ rị ndụn, kanị y'a nwụnhụngụọ! 
REV.3.2	Tẹnhin nwan n'i dọnzi ihiẹn họdụnị rị a chọ n'ọ nwụnpụ n'o kẹnrẹn, makẹni ahụnnị m ebe ọrụn ị nọ zu oke ẹnya Chuku m. 
REV.3.3	Nyanhan nwan ihiẹn wẹ kuzi i lẹ ihiẹn i nụ; mẹ ẹ, bihutọ ẹka. Omẹni y'e tẹnhinni, m k'a bịa d'e kunrun i idẹnmizi kẹ ohin, y'a marịnkọ ogẹn m'e gi banhan!
REV.3.4	“Kanị, o nwọnghọ ndị bulẹni ọda rị Sadisi kelẹni ru ẹkwa wẹ unyin. Wẹ jẹnkọ d'e yi ẹkwa ọchan sọn m e jẹnhunmẹ, makẹni wẹ furu efuru. 
REV.3.5	Onyẹ hụn mẹrini k'e yi ẹkwa ọchan; onwọnni ogẹn m'e gi finchanpụ ẹfan a imẹ ẹkụkwọ ndụn-itẹbitẹ! M k'a nọ idẹnya Nẹdi m lẹ ndị mmọn-ozi ẹ kpọ ẹfan hụnyẹ, ku oku ẹ ọhụnma. 
REV.3.6	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn!
REV.3.7	“Dejẹnni onyẹ-isi ụka Filadefịa, sị a:
REV.3.7	“Lee ihiẹn onyẹ hụ rị nsọ ku, onyẹ ezioku; onyẹ hụ gi ịsanhan Defidi; onyẹ hụ wẹ ghalẹni a saẹka a gụnma ụzọ ọ gụnpụ mọbụ gụnpụ ụzọ ọ gụnma: ọ sị,
REV.3.8	“A marịnghọ m ihiẹn ị rị e mẹ. Lee ẹ, a gụnpụgụọnị m'ị ụzọ hụn o mẹ ni onwọnni onyẹ k'a saẹka gụnman'a, makẹni, ọsụọn'a nị y'e nwọnkẹni ndụn, ị hụkwọ e mẹ ihiẹn m ku, y'a zabehini ẹfan m.
REV.3.9	“Lee ẹ! M k'e wẹhẹ ndị ụlọ-ofufe Ekwensụ ahụn, ndị ntụ ahụn a kpọ enwẹn wẹ ndị Ju bụ ẹlẹ wẹ ndị Ju, a bịa wẹ ụkụ ị d'a kụnị ị isi alị, kẹni wẹ hụn ụzọ marịn nị ihiẹn i sụọ m. 
REV.3.10	Makẹni y'e dingbuọlẹ ihiẹn ile kẹ m dọn gwa ị, anịkọ m afụnfụn lalanị wẹ jẹnkọ d'e gi lele ndị ile rị elu ụwa ru i ẹhụ. 
REV.3.11	M lala ẹgwa, kwọnkẹnmẹ nwan hụn i gi, amamgbe w'a napụ ị ugọn m jẹnkọ d'e tu i. 
REV.3.12	Onyẹ hụn mẹrini kẹ m k'e gi họnrin adansụn
REV.3.13	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn! 
REV.3.14	“Dejẹnni onyẹ-isi ụka Laodishia, sị a,
REV.3.14	“Lee ihiẹn onyẹ hụ wụ Isẹẹ — Ọshẹri ahụn wụ onyẹ ezioku furu wẹ gi e dọn ẹnya; Onyẹ hụ ihiẹn ile Osolobuẹ ke gha ẹka a bịa: ọ sị, 
REV.3.15	A marịnghọ m ihiẹn ị rị e mẹ: y'a nụnị ọkụn, y'a jụnị oyi. K'ọ rị m, ị hụ a nụ ọkụn mọbụ a jụ oyi! 
REV.3.16	Kanị, makẹni i mẹ ṅanran
REV.3.17	“Ị hụ a sị, ‘M wụ ọdanfịn, e hiọlẹ m ọdanfịn, onwọnzini ihiẹn a kọnị m.’ Kanị, y'a marịn n'o nwọnni kẹ ọ han ị, nị y'e rugụọdẹ ihiẹn a gba ẹnya-mirin, nị ogbẹnnyẹ k'ị wụ, nị ị wụ ẹnya-mpịn, nị ị gba ọtọ! 
REV.3.18	M rị nwan a dụn ị ọdụn: ṅọnnarịn m ezigbo goru unyin rịlẹni, kẹni i hụn ụzọ wụrụ ọdanfịn nke-esi; ṅọnnarịn m ẹkwa ọchan yiri amamgbe w'a hụn ọtọ ị ahụn e mẹ ifẹnrẹn; ṅọnnarịnzị m ọgụn-ẹnya tụnye ẹnya, kẹni i leghama ụzọ.
REV.3.19	“Ndị ihiẹn wẹ sụọ m kẹ m'a jụgbọ, a fịan mkpịnsịn. Mẹ ngwa bihutọ ẹka.
REV.3.20	“Lee ẹ, m turu nwan ọnụmụzọ a dụ ẹka, onyẹ nụ olu m gụnpụ ụzọ, a banhan m d'e kunrun ẹ, e sọn m'ẹ ri, o sọn m ri. 
REV.3.21	Onyẹ mẹri, a nị m'a sọn m nọdị ukpo-eze m, kẹ mmẹ nwẹn dọn mẹri, sọn Nẹdi m nọdị ukpo-eze ẹ. 
REV.3.22	Onyẹ nwọn ntịn ya nụ ihiẹn Mmọn-nsọ rị a gwa ụka rị ichẹn-ichẹn!”
REV.4.1	Ọhụn e mẹgụ, m nọ lee ẹnya hụn ọnụmụzọ gụnpụnị imẹ elu-igwee. Olu ahụn nọ kẹ opi hụn gwa m oku mbụ nọ sị m, “Bịa elu ebeni nị m ghọsị ị ihiẹn jẹnkọ d'e mẹ ihun.” 
REV.4.2	Ozigbo, m nọ rị imẹ-mmọn. M nọ hụn ukpo-eze imẹ elu-igwee ebẹhụ, hụnzị onyẹ ohu nọdị alị elu ẹ! 
REV.4.3	Onyẹ hụn nọdị alị ebẹhụ hụ e nwun ododo-ododo kẹ ihiẹn-mma wụ jaspa lẹ kanelịanị, e gbuke. Ekọn-lẹ-ogugu rị e nwun ẹhụhụọ-oyiyi ẹhụhụọ-oyiyi
REV.4.4	Ukpo ẹnọ-kwasị-ọgụn fihunmẹ ukpo-eze ahụn. Ndị-isi ẹnọ-kwasị-ọgụn nọdịsọnmẹ ukpo ndị ahụn. Wẹ ile yisọnmẹ ẹwuru ọchan; wẹ kpu okpu-eze wẹ gi goru mẹmẹ.
REV.4.5	Amụma hụ a gha ukpo-eze hụ e bepụha; mirin hụ e dẹn, akpabọ hụzị a gha ukpo-eze hụ a hanpụha. Ukpẹ ẹsa rị ihun ukpo hụ e nwun — ukpẹ ẹsanị wụ Mmọn ẹsa Osolobuẹ.
REV.4.6	Ihiẹn rịkẹ ohimin ughegbe rị e be nwaịn-nwaịn rị ihun ukpo hụ.
REV.4.6	Ihiẹn ẹnọ rị ndụn ẹnya jun ihun lẹ azụụn nọhunmẹzi ukpo-eze hụ: 
REV.4.7	nke ibuzọ rị kẹ ẹwọrọ; nke ẹbụọ rị kẹ okẹn-efin; ihun nke ẹtọ rị kẹ ihun ịhịan; nke ẹnọ rị kẹ ugọn rị e feni. 
REV.4.8	Ihiẹn ẹnọ ndịnị rị ndụn nwọnsọnmẹ nku isin-isin. Ẹnya jun wẹ ẹhụ ile — kẹ okpuru nku wẹ. W'a ra bụbehi ẹbụ, kẹ uhinhin kẹ efinnaị, a bụ,
REV.4.8	“Nsọ, nsọ, nsọ!
REV.4.8	Di-nwọnni-ẹnyi Osolobuẹ hụn nwọn ikẹn ile rị nsọ —
REV.4.8	Onyẹ hụn rị mbụ, hụn rị kikẹnni, hụn lalanị.”
REV.4.9	Ihiẹn ẹnọ ahụn rị ndụn yegụ Onyẹ ahụn rị ndụn jẹnrin ejẹn hụn nọdị alị ukpo-eze ọghọ lẹ mgbaye lẹ ekele ẹnịna, 
REV.4.10	ndị-isi ẹnọ-kwasị-ọgụn ahụn e fiẹnrin alị ihun ẹ, ihun Onyẹ hụ nọdị ukpo-eze gi fe ẹ, Onyẹ ahụn rị ndụn jẹnrin ejẹn, wẹ hụ a tụ okpu-eze rị wẹ isi e ye ihun ukpo hụ, a sị,
REV.4.11	“Chuku-nwọnni ẹnyi,
REV.4.11	i furu onyẹ w'a ja mma
REV.4.11	makẹni ọghọ lẹ mgbaye lẹ ikẹn wụ nke i.
REV.4.11	Makẹni, ịyụ ke ihiẹn ile.
REV.4.11	Ịyụ chọ nị wẹ rị;
REV.4.11	ịyụ chọ n'ị ke wẹ.”
REV.5.1	M nọ hụn ẹhụhụọ ẹka-nni onyẹ hụ rị ukpo-eze. Wẹ dejun ẹkụkwọ hụ ihiẹn ihun lẹ azụụn, fịfịma, gi eriri ẹsa kẹnmẹ ẹ. 
REV.5.2	M nọ hụnzị mmọn-ozi ohu kin akwanran k'o gi okẹn olu e yi, “Onyẹ furu hụn k'a tọpụ eriri ndị hụ, fịfịpụ ẹkụkwọ hụ?” 
REV.5.3	Kanị, onwọnni onyẹ rị elu-igwee mọbụ elu-ụwa mọbụ okpuru ụwa s'ẹka fịfịpụ ẹkụkwọ hụ mọbụ lee ẹnya imẹ ẹ. 
REV.5.4	M nọ kwanma ọda-ọda, makẹni onwọnni onyẹ wẹ hụn furu hụn k'a fịfịpụ ẹkụkwọ hụ mọbụ lee ẹnya imẹ ẹ. 
REV.5.5	Ya kẹ onyẹ ohu imẹ ndị-isi hụ nọ sị m, “Akwanzilẹ! Lee ẹ, Ẹwọrọ ebọn Juda, Mkpọgụn Defidi, e mẹrigụọ; ya furu hụn a tọpụ eriri ẹsa ndị ahụn, fịfịpụ ẹkụkwọ hụ.”
REV.5.6	Ya m nọ hụn Nwa-ebulu hụn nọ kẹ sị wẹ te gbu ẹ egbu; o turu etintinnaị ihun ukpo-eze hụ, ihiẹn ẹnọ hụ rị ndụn lẹ ndị-isi ẹnọ-kwasị-ọgụn hụ e fihunmẹ ẹ. Nwa-ebuluni nwọn mpịn ẹsa lẹ ẹnya ẹsa hụn wụ Mmọn ẹsa Osolobuẹ, hụn Osolobuẹ zijẹn elu-ụwa ile. 
REV.5.7	Nwa-ebulu hụ nọ jẹn d'e weri ẹkụkwọ hụ rị ẹka-nni onyẹ rị nọdị ukpo-eze. 
REV.5.8	O werigụ ẹhụhụọ hụ, ihiẹn ẹnọ hụ rị ndụn lẹ ndị-isi ẹnọ-kwasị-ọgụn hụ nọ fiẹnrin alị ihun Nwa-ebulu hụ, onyẹ-onyẹ lẹ ụbọ a lẹ afẹrẹ goru o bu hụn wẹ kpọnjun nsẹnsi. Nsẹnsini wụ ekpere ndị nke Osolobuẹ. 
REV.5.9	Ya wẹ nọ bụ ẹbụ ọhụn, sị,
REV.5.9	“Ịyụ furu hụn k'e weri ẹkụkwọ hụ,
REV.5.9	hụn k'a tọpụ eriri ndị hụ wẹ gi kẹnmẹ ẹ;
REV.5.9	makẹni wẹ gbu i,
REV.5.9	ị nọ gi ẹdeke i gbapụhanị Osolobuẹ ịhịan
REV.5.9	imẹ ebọn ile lẹ asụsụ ile lẹ ndị ile lẹ alị ile.
REV.5.10	Y'e mẹgụọ wẹ wụrụnị Osolobuẹ ẹnyi
REV.5.10	alị-eze lẹ ndị nchụn-ẹjan;
REV.5.10	wẹ k'a kị elu-ụwa.”
REV.5.11	E lezi m ẹnya, m nọ nụ olu ndị mmọn-ozi bugbu enwẹn wẹ ọda! Wẹ fihunmẹ ukpo hụ lẹ ihiẹn ndị hụ rị ndụn lẹ ndị-isi hụ. Wẹ rị ijẹri ijẹri, nnụ-uku nnụ-uku. 
REV.5.12	Wẹ hụ e gi okẹn olu a bụ,
REV.5.12	“Nwa-ebulu hụ wẹ gbu
REV.5.12	furu hụn w'a ja mma, nị
REV.5.12	ikẹn lẹ akwanran lẹ ẹfe lẹ amamihiẹn
REV.5.12	lẹ mgbaye lẹ ọghọ lẹ ọjịja-mma
REV.5.12	wụ nke ẹ!”
REV.5.13	M nọ nụzị kẹ ihiẹn ile Osolobuẹ ke rị a bụ ẹbụ — kẹ ndị rị elu-igwee kẹ ndị rị elu-ụwa kẹ ndị rị okpuru ụwa kẹ ndị rị imẹ ohimin. Ihiẹn wẹ rị a bụ wụ:
REV.5.13	“Ọjịja-mma lẹ mgbaye
REV.5.13	lẹ ọghọ lẹ ọkịkị
REV.5.13	wụ nke Onyẹ hụ nọdị ukpo-eze lẹ Nwa-ebulu hụ —
REV.5.13	jẹnrin ejẹn!”
REV.5.14	Ihiẹn ẹnọ hụ rị ndụn nọ sị, “Isẹẹ!” Ndị-isi hụ nọ fiẹnrin alị, fe Nwa-ebulu ahụn.
REV.6.1	Ya m nọ hụn kẹ Nwa-ebulu hụ tọpụ eriri ohu imẹ eriri ẹsa hụ wẹ gi kẹnmẹ ẹhụhụọ hụ, m nọ nụ kẹ ohu imẹ ihiẹn ẹnọ hụ rị ndụn gi okẹn olu nọ kẹ akpabọ, sị, “Pụha!”
REV.6.2	M nọ lee ẹnya, e lee ẹshin ọchan! Onyẹ rị e nyinn'ẹ gi ụtaa. Wẹ nọ ye ẹ okpu-eze, ọ nọ nyinrin ẹshin ẹ pụ d'e mẹrisọnmẹ agha.
REV.6.3	Ogẹn Nwa-ebulu hụ gi tọpụ eriri nke ẹbụọ, m nọ nụ kẹ hụn mẹ wẹ ẹbụọ imẹ ihiẹn ẹnọ hụ rị ndụn sị, “Pụha!” 
REV.6.4	Ya kẹ ẹshin ọzọ nọ pụha. Ọnwan e nwun ufie-ufie. Wẹ nọ ye onyẹ rị e nyinn'ẹ ikẹn n'o wepụ udọn elu-ụwa, kẹni ịhịan gbumẹ ibe wẹ. Wẹ nọzị we ọpịa-agha hi-ogbe ye ẹ.
REV.6.5	Ogẹn Nwa-ebulu hụ gi tọpụ eriri nke ẹtọ, m nọ nụ kẹ nke ẹtọ imẹ ihiẹn ndị hụ rị ndụn sị, “Pụha!” E lee m ẹnya, e lee ẹshin ogi! Onyẹ rị e nyinn'ẹ gi mkpu wẹ gi a ma ihiẹn. 
REV.6.6	M nọ nụ ihiẹn nọ kẹ olu rị e ku oku etintinnaị ihiẹn ẹnọ hụ rị ndụn, a sị, “Ọka jẹnkọ d'a kọgbu enwẹn ẹ: mkpu ọka-witi ẹnọ k'a wụdẹ egho-ọrụn akpọhịn! Mkpu ọka-bali mmakalaka mmẹbụọ k'a wụdẹ egho-ọrụn akpọhịn! Ewiwikwọlẹ ofigbọn-olivu lẹ manya!”
REV.6.7	Ogẹn Nwa-ebulu hụ gi tọpụ eriri nke ẹnọ, m nọ nụ olu ihiẹn ohu rị ndụn, hụn mẹ wẹ ẹnọ, k'ọ sị, “Pụha!” 
REV.6.8	E lee m ẹnya, e lee ẹshin e nwun ṅanhịan
REV.6.9	Ogẹn Nwa-ebulu hụ gi tọpụ eriri nke isẹn, e lee m ẹnya okpuru ukpo nchụn-ẹjan, m nọ hụn umẹ-ndụn ndị wẹ gi ufiri oku Osolobuẹ lẹ ozi Jizọsị gbu. 
REV.6.10	Wẹ nọ weshi olu wẹ elu yi, “Euu Di-nwọnni-ẹnyi, Onyẹ ihiẹn ile rị okpuru ẹ, onyẹ rị nsọ, onyẹ ezioku! Nanị kẹ y'e biehan d'e kin ndị rị elu-ụwa ikpe, gbugwarị wẹ ogbugbu wẹ gbu ẹnyi?” 
REV.6.11	Ya wẹ nọ ye onyẹ-onyẹ imẹ wẹ ẹwuru ọchan tueni, sị wẹ zuzi ikẹn ẹkẹrẹ ni umunẹ wẹ lẹ idibo ibe wẹ zugụ ọnụ, umunẹ wẹ ịhịan jẹnkọ d'e gbu kẹ wẹ.
REV.6.12	Ogẹn Nwa-ebulu hụ gi tọpụ eriri nke isin, e lee m ẹnya, m nọ hụn kẹ alị zinzin ọda-ọda, ẹnyanwụn nọ gimẹ kẹ ẹṅẹnrẹn ewu ogi; ifọn shịagụnị nọ nwunhutọ, nwunmẹ ẹdeke-ẹdeke. 
REV.6.13	Kokisẹ nọ gha igwere danyesọnmẹ alị nọkẹ ebe okẹn ufere nọ nutusọnmẹ ogbe figi chanlẹni. 
REV.6.14	Igwere nọ fịfịrị nọkẹ ẹhụhụọ wẹ fịfịma, fopụ; ugu ile lẹ alị ile ohimin fihunmẹ nọ gha ọnọdị wẹ pụ. 
REV.6.15	Ya ndị-nze ụwa lẹ ndị uku lẹ ndị ndu-agha uku lẹ ndị ịdanfịn lẹ ndị ile wẹ gi oku wẹ e dọn lẹ ndị ọzọ ile — kẹ igbọn kẹ ndị nwọn enwẹn wẹ — wẹ ile nọ shi imẹ okporo lẹ ọmụma ndị rịsọnmẹ elu ugu d'a warị, 
REV.6.16	a sị ugu lẹ ọmụma ndị hụ, “Dankwasị nị ẹnyi, zuemẹ ẹnyi makẹ Onyẹ rị ukpo-eze gha e legha ẹnyi, makẹ iwe-lẹ-ọnụma Nwa-ebulu hụ gha e kunrun ẹnyi — 
REV.6.17	makẹni okẹn ụhụọhịn wẹ e gi ghọsị ọnụma a bịagụọ! Onyẹ jẹnkọ d'a sa ẹka wuzo!”
REV.7.1	Ọhụn e mẹgụ, m nọ hụn mmọn-ozi ẹnọ turusọnmẹ ẹbamịn ẹnọ ụwa, e gbọndọn ufere ẹnọ hụn e fe imẹ ụwa, amamgbe ufere e ruzi elu-ụwa mọbụ ohimin mọbụ osisi ọwụlẹ. 
REV.7.2	Ya m nọ hụn mmọn-ozi ọzọ k'ọ gha azụụn anwụn nọ a wa pụla, shikọ elu; o gi ihiẹn Osolobuẹ rị ndụn gi e ye ahịma. Ọ nọ gi okẹn olu gwa mmọn-ozi ẹnọ hụ wẹ ye ikẹn wiwi ụwa lẹ ohimin oku, 
REV.7.3	sị wẹ, “E ke wiwilẹ ni ụwa mọbụ ohimin mọbụ osisi ọwụlẹ; cheri ni nị ẹnyi yegụ idibo Osolobuẹ ẹnyi ahịma ezimezi ihun.” 
REV.7.4	A nụghọ m mmadụ ole wẹ ye ahịma ahụn: mmadụ nnụ ọgụn-mmẹsatọ (144,000) kẹ wẹ ye ahịma hụ imẹ ikpụlọ ile rị Izrẹlụ:
REV.7.5	nnụ-uku mmẹbụọ (12,000) wụ ndị ikpụlọ Juda;
REV.7.5	nnụ-uku mmẹbụọ wụ ndị ikpụlọ Rubẹni;
REV.7.5	nnụ-uku mmẹbụọ wụ ndị ikpụlọ Gadị;
REV.7.6	nnụ-uku mmẹbụọ wụ ndị ikpụlọ Asha;
REV.7.6	nnụ-uku mmẹbụọ wụ ndị ikpụlọ Naf'tali;
REV.7.6	nnụ-uku mmẹbụọ wụ ndị ikpụlọ Manasẹ;
REV.7.7	nnụ-uku mmẹbụọ wụ ndị ikpụlọ Simiọnụ;
REV.7.7	nnụ-uku mmẹbụọ wụ ndị ikpụlọ Livaị;
REV.7.7	nnụ-uku mmẹbụọ wụ ndị ikpụlọ Isaka;
REV.7.8	nnụ-uku mmẹbụọ wụ ndị ikpụlọ Zẹbulọnụ;
REV.7.8	nnụ-uku mmẹbụọ wụ ndị ikpụlọ Josẹfụ;
REV.7.8	nnụ-uku mmẹbụọ wụ ndị ikpụlọ Bẹnjamini.
REV.7.9	Ọhụn e mẹgụ, m nọ lee ẹnya, hụn igunrun hi-ogbe, hụn o mẹ ni onwọnni onyẹ saẹka gụn wẹ. Wẹ ghasọnmẹ alị ile, ebọn ile, ndị ile, lẹ asụsụ ile pụha. Igunrunni turu ihun ukpo-eze hụ lẹ ihun Nwa-ebulu hụ. Wẹ ile yi ẹwuru ọchan tueru alị. Onyẹ-onyẹ gi iguru ẹka. 
REV.7.10	Wẹ hụ e gi okẹn olu e yi oro, a sị,
REV.7.10	“Nzụọpụha wụ nke Chuku ẹnyi,
REV.7.10	Onyẹ hụn nọdị ukpo-eze
REV.7.10	lẹ nke Nwa-ebulu hụ.”
REV.7.11	Ndị mmọn-ozi ile turusọnmẹ ebẹhụ, fihunmẹ ukpo hụ lẹ ndị-isi hụ lẹ ihiẹn ẹnọ hụ rị ndụn; wẹ nọ kụ isi alị, fe Osolobuẹ, 
REV.7.12	a bụ ẹbụnị:
REV.7.12	“Isẹẹ!
REV.7.12	Ịja-mma lẹ ọghọ
REV.7.12	lẹ amamihiẹn lẹ ekele
REV.7.12	lẹ mgbaye lẹ ikẹn lẹ akwanran
REV.7.12	wụ nke Chuku ẹnyi
REV.7.12	jẹnrin ejẹn! Isẹẹ!”
REV.7.13	Ya kẹ onyẹ ohu imẹ ndị-isi hụ nọ sị m, “Elee ndị wụ ndịnị yi ẹkwa ọchan tueru alị? Ebe wẹ gha bịa?” 
REV.7.14	M nọ sị a, “Diọkpa, ịyụ marịn ndị wẹ wụ.” Ọ nọ sị m, “Ndịnị gha okẹn ukpokpo hụ pụha. Wẹ gi ẹdeke Nwa-ebulu hụ sụ ẹwuru wẹ, wẹ nọ họnrin ẹkwa-ọchan. 
REV.7.15	Ya haịn wẹ gi rị ihun ukpo Osolobuẹ e fe ẹ uhinhin lẹ efinnaị imẹ Ụlọ-nsọ a. Osolobuẹ, Onyẹ hụn rị ukpo-eze, k'a nọyeni wẹ, e che wẹ nche. 
REV.7.16	Ẹgụn ihiẹn-oriri lẹ ihiẹn-ọrịra agụnkọzị wẹ. Kẹ anwụn kẹ ihiẹn ọwụlẹ a nụ ọkụn amakọzị wẹ. 
REV.7.17	Makẹni Nwa-ebulu ahụn rị etintinnaị
REV.8.1	Ogẹn Nwa-ebulu hụ gi tọpụ eriri nke ẹsa, elu-igwee ile nọ mẹ jụụ ihiẹn nọkẹ nkirishi mgbahunmẹ ọkụrọkụ ohu. 
REV.8.2	Ya kẹ m nọ hụn ndị mmọn-ozi ẹsa hụn e turu ihun Osolobuẹ. Wẹ nọ ye wẹ opi ẹsa. 
REV.8.3	Mmọn-ozi ọzọ hụn gi mkpu-sẹnsa goru wẹ gi a mụyeni Osolobuẹ nsẹnsi nọ bịa d'e turu ihun ukpo nchụn-ẹjan hụ. Wẹ nọ kpọnye ẹ nsẹnsi bu ọda, n'o gi nsẹnsi ahụn wụ ekpere ndị-nsọ ile chụn ẹjan elu ukpo nchụn-ẹjan ahụn wẹ gi goru mẹmẹ hụn rị ihun ukpo-eze ahụn; 
REV.8.4	ẹnwụnrụn nsẹnsi hụ rị a dụnnị hụn wụ ekpere ndị-nsọ nọ gha ẹka mmọn-ozi hụ a lọshi elu ihun Osolobuẹ. 
REV.8.5	Ya kẹ mmọn-ozi hụ nọ weri sẹnsa hụ o gi rị a dụn nsẹnsi ọkụn, weri ọkụn ukpo nchụn-ẹjan hujun ẹ, tụ a ye elu-ụwa. Ya kẹ akpara nọ han, igwere e dẹn, amụma e be, alị e zinzin.
REV.8.6	Ya kẹ ndị mmọn-ozi ẹsa hụ gi opi ẹsa nọ kwademẹ nị wẹ gbu opi wẹ.
REV.8.7	Mmọn-ozi nke ibuzọ e gbu opi ẹ, wẹ nọ ma ẹkwan-igwere lẹ ọkụn wẹ gwọgbama ya lẹ ẹdeke ye imẹ ụwa, ọ nọ dụnpụ ụzọ ohu, latọ ụzọ ẹbụọ; imẹ osisi ile, ọ dụnpụzị ụzọ ohu, ọ họdụ ụzọ ẹbụọ; ọ dụnpụchanrịn irurue ile rị e sue alị.
REV.8.8	Mmọn-ozi nke ẹbụọ nọ gbu opi ẹ, wẹ nọ tụ ihiẹn nọ kẹ ẹregede ugu rị e nwun ọkụn ye imẹ ohimin — ohimin nọ họnrin ẹdeke azụụn ohu, ọ họdụ azụụn ẹbụọ. 
REV.8.9	Ụzọ ohu imẹ ihiẹn ndị rị ndụn imẹ ohimin nọ nwụnhụn, ọ họdụ ụzọ ẹbụọ. Imẹ ụgbọ-mirin ile, ụzọ ohu nọ tikpọpụ, ọ họdụ ụzọ ẹbụọ.
REV.8.10	Mmọn-ozi nke ẹtọ nọ gbu opi ẹ: kokisẹ ohu hi-ogbe rị e nwun kẹ ọkụn ọwa nọ gha igwere dan. Imẹ iyi ile rị ụwa, ọ danye azụụn ohu latọ azụụn ẹbụọ, kẹ iyi kẹ isi-mirin. 
REV.8.11	Ẹfan kokisẹ hụ wụ “Elumilu.” Imẹ mirin ile rịnị, ụzọ ohu nọ lumẹ ilu, ọ họdụ ụzọ ẹbụọ. Ndị bu ọda nọ nwụnhụn makẹ mirin hụ rị e lu ilu.
REV.8.12	Mmọn-ozi nke ẹnọ e gbu opi ẹ, ẹnyanwụn nọ wiwi azụụn ohu, ifọn lẹ kokisẹ nọ wiwizịkwọ azụụn ohu-ohu, a latọsọnmẹ wẹ azụụn ẹbụọ-ẹbụọ. Ukpẹ wẹ nọ tibelụa, timẹhụ ụzọ ẹbụọ imẹ ụzọ ẹtọ. Anwụn amụchanrịnzịnị kẹ ụhụọhịn han k'o dọn a mụ mbụ; ifọn etibiehanzịnị k'o dọn e ti mbụ. Wẹ kebe ụhụọhịn ụzọ ẹtọ, anwụn amụkarịzịnị ụzọ ẹbụọ — ẹrịra kẹ ifọn mẹzikwọ imẹ uhinhin.
REV.8.13	M nọ lee ẹnya elu, hụn ugọn ohu k'o fekọ imẹ elu, yikọ, “Nsọngbu! Nsọngbu! Okẹn nsọngbu jẹnkọ d'a rịnị ndị ile bi elu-ụwa ogẹn ndị mmọn-ozi ẹtọ họdụnị e gi gbu opi ndị họdụnị!”
REV.9.1	Mmọn-ozi nke isẹn e gbu opi ẹ, m nọ hụn kokisẹ ohu hụn gha elu-igwee danye ụwa. Wẹ nọ ye kokisẹ hụ ịsanhan mgbugbu ahụn migbu enwẹn ẹ.
REV.9.2	Ọ nọ gụnpụ mgbugbu hụ migbu enwẹn ẹ, ẹnwụnrụn nọ gha ebẹhụ lọpụhama kẹ ẹnwụnrụn okẹn ọkụn
REV.9.3	Ya igurube nọ gha imẹ ẹnwụnrụn hụ banhan elu-ụwa. Wẹ nọ ye igurube ndị hụ ikẹn gi mẹ ihiẹn akpị e mẹ elu-ụwa. 
REV.9.4	Wẹ nọ sị wẹ egbulẹ ẹfịfịa rị elu-ụwa mọbụ osisi mọbụ ihiẹn-akụnkụn ọwụlẹ, ka wẹ gbu ndị ahịma Osolobuẹ rịlẹni ezimezi ihun sụọ. 
REV.9.5	A nị wẹ wẹ ye wẹ afụnfụn ọrọgbọ ifọn isẹn, kanị anịnị wẹ wẹ gbu wẹ. Wẹ gba ịhịan, ọ tụrụ kẹ ebe akpị nọ gba ịhịan. 
REV.9.6	Ogẹn ahụn, ịhịan k'a chọ ọnwụn, ahụnkọ wẹ ọnwụn; ọnwụn k'a rị a gụn wẹ, kanị ọnwụn k'a gbanị wẹ ọsọ.
REV.9.7	Igurube ndị ahụn nọ kẹ ẹshin wẹ kwademẹgụ agha; ihiẹn nọ kẹ okpu-eze goru rịsọnmẹ wẹ isi; ihun wẹ nọ kẹ nke ịhịan. 
REV.9.8	Ntutu wẹ sue kẹ ntutu ikpoho; eze rị wẹ ọnụ nọ kẹ nke ẹwọrọ. 
REV.9.9	Obi wẹ rị kẹ igwe onyẹ-agha gi e gbọndọn obi; nku wẹ hụ a zụn ụzụn kẹ ebe ẹshin bu ọda dọkpụnkọ ụgbọ-anyịnyan zụnbankọ ọgbọ agha. 
REV.9.10	Wẹ nwọnsọnmẹ ọdụndụn nọ kẹ nke akpị. Ọdụndụn ahụn kẹ wẹ gi a gba ịhịan ẹdide wẹ gi a hụnjun ẹnya ọrọgbọ ifọn isẹn.
REV.9.11	Eze igurube ndịnị wụ eje-mmọn ahụn mgbugbu hụ migbu enwẹn ẹ rị ẹka a. Ndị Hibru a kpọ a Abadọnụ, ndị Griki a kpọ a Apolịọnụ
REV.9.12	Nsọngbu nke ibuzọ a ghafegụọ; lee ẹ, ẹbụọ lalazị.
REV.9.13	Mmọn-ozi nke isin e gbu opi ẹ, m nọ nụ kẹ olu gha mpịn ẹnịnọ rị ntịn ẹnịnọ ukpo nchụn-ẹjan goru hụ rị ihun Osolobuẹ rị e ku oku. 
REV.9.14	Olu hụ nọ sị mmọn-ozi nke isin hụn gi opi, “Tọpụ mmọn-ozi ẹnọ hụ wẹ kẹnmẹtọ okẹn iyi Yufretisi!” 
REV.9.15	Wẹ nọ nwan tọpụ mmọn-ozi ẹnọ hụ wẹ kwademẹtọnị ogẹn ahụn, ụhụọhịn hụ, ifọn hụ lẹ ahụa hụ — wẹ nọ nwan tọpụ wẹ nị wẹ gbupụ ụzọ ohu imẹ ịhịan ile rị elu-ụwa, gbuhọdụ ụzọ ẹbụọ. 
REV.9.16	Ndị-agha gi ẹshin rị ijẹri-ọhụn
REV.9.17	Lee kẹ m dọn hụn ẹshin ndị ahụn imẹ ọhụn ahụn m hụn: ndị rị e nyinni wẹ yisọnmẹ ihiẹn igwe wẹ gi e gbọndọn obi wẹ — hụn wẹ tekwama ihiẹn e nwun kẹ ọkụn lẹ ihiẹn e nwun bru-bru lẹ ihiẹn e nwun kẹ nsịn-ẹnyanwụn. Isi ẹshin ndị hụ rị kẹ nke ẹwọrọ. Ọkụn lẹ ẹnwụnrụn lẹ nsịn-ẹnyanwụn hụ a gha wẹ ọnụ a pụha. 
REV.9.18	Ya wẹ nọ gi eje-ihiẹn ẹtọ hụ rị a gha ẹshin ndị hụ ọnụ a pụha, hụn wụ ọkụn lẹ ẹnwụnrụn lẹ nsịn-ẹnyanwụn, gbupụ ụzọ ohu imẹ ịhịan ile rị elu-ụwa, gbuhọdụ ụzọ ẹbụọ. 
REV.9.19	Ọnụ ẹshin ndị ahụn lẹ ọdụndụn wẹ kẹ ikẹn ẹshin ndị hụ rịsọnmẹ. Ọdụndụn wẹ nọsọnmẹ kẹ agwọ nwọn isi, ịya kẹ wẹ gi e mẹ ịhịan ihiẹn.
REV.9.20	Ndị họdụ elu ụwa ihiẹn ndịnị gbulẹni ebihutọkwọnị mẹbehi eje-ihiẹn wẹ rị e mẹ — efebehini wẹ eje-mmọn lẹ mmọn goru lẹ siliva lẹ igwe-bronzu lẹ mmọn wẹ gi ọmụma lẹ osisi pịn ghalẹni e legha ụzọ mọbụ a nụ ihiẹn mọbụ e jẹn ijẹn, 
REV.9.21	egbubehini wẹ ọchụn, ebubehini wẹ nshi, akụsịnị wẹ ughẹrẹ lẹ Izun-ohin.
REV.10.1	Ya m nọ hụn mmọn-ozi ọzọ kin akwanran k'ọ gha elu-igwee hidanla. Orukpu fụhunmẹ ẹ; ekọn-lẹ-ogugu rị ibe isi ẹ; ihun ẹ nọ kẹ ẹnyanwụn. Ụkụ a rị kẹ adansụn ẹbụọ wẹ gi ọkụn mẹmẹ. 
REV.10.2	O gihụ ẹkụkwọ mẹ ẹkẹrẹ wẹ shịapụ. Ọ nọ bu ụkụ ẹka-nni ẹ che elu ohimin, bu ụkụ ẹka-ekpẹn ẹ tọ akpakalị. 
REV.10.3	Ọ nọ gi okẹn olu nọ kẹ olu ẹwọrọ rị e dẹnni, yi oro. Ogẹn o gi yi oro, akpara (akpabọ) ẹsa nọ han. 
REV.10.4	Akpara ẹsa ahụn a hangụ, m te nọ chọ nị m demẹ, kanị m nọ nụ olu gha elu-igwee sị, “Zuemẹ ihiẹn akpara ẹsa hụ ku, edetulẹ ẹ!”
REV.10.5	Ya kẹ mmọn-ozi hụ m hụn turu elu ohimin lẹ akpakalị nọ weshi ẹka-nni ẹ elu zinmẹ elu-igwee, 
REV.10.6	kun ẹfan Onyẹ hụ rị ndụn jẹnrin ejẹn hụn ke elu-igwee lẹ ihiẹn ile rịn'a, ụwa lẹ ihiẹn ile rịn'a lẹ ohimin lẹ ihiẹn ile rịn'a, sị, “Ebiekọzị wẹ, kaka; 
REV.10.7	mmọn-ozi nke ẹsa gbuọlẹ opi ẹ, ihiẹn ahụn Osolobuẹ zuemẹ sikọ d'e mẹchanrịn k'o dọn gwa ndị idibo ẹ ndị-amụma.”
REV.10.8	Olu hụ gha elu-igwee gwa m oku nọzị sị m, “Jẹn d'e weri ẹkụkwọ ahụn wẹ shịapụ hụn rị ẹka mmọn-ozi hụ ụkụ a ohu rị elu ohimin, ụkụ a ohu hụ akpakalị.” 
REV.10.9	Ya m nọ jẹn d'e kunrun mmọn-ozi hụ, sị a ye m ẹhụhụọ hụ mẹ ẹkẹrẹ. Ọ nọ sị m, “Weri ẹ ri. Ọ k'a sụọ ị ụsụọ ọnụ kẹ mirin-ẹnwụn, kanị, o k'a rụrụ ị ẹfọ.” 
REV.10.10	Ya m nọ narịn mmọn-ozi hụ ẹkụkwọ hụ mẹ ẹkẹrẹ ri, ọ nọ sụọ m ụsụọ ọnụ kẹ mirin-ẹnwụn, kanị, e rigụ m'a, ẹfọ nọ rụrụ m. 
REV.10.11	Ya wẹ nọzị sị m, “I k'e buzi amụma banyeni ndị bu ọda, alị bu ọda, ndị asụsụ ichẹn-ichẹn bu ọda lẹ ndị-nze bu ọda.”
REV.11.1	Ya wẹ nọ ye m ihiẹn wẹ gi a ma ihiẹn hụn nọ kẹ mkpịnsịn. Wẹ nọ sị m, “D'a ma Ụlọ-NSỌ Osolobuẹ lẹ ukpo nchụn-ẹjan, y'a gụn ndị rị ebẹhụ e fe ofufe. 
REV.11.2	Ka amalẹ ihun-ezi Ụlọ-NSỌ, hapụ ọhụn makẹni o bugụọ a che ẹka ndị alị ọzọ. Wẹ k'a zọ obodo nsọ hụ ụkụ ọrọgbọ ifọn ẹbụọ kwasị ọgụnnaị.
REV.11.3	“M k'e ye ndị ọshẹri m ẹbụọ ikẹn ku oku-Chuku, ọrọgbọ akpọhịn ọgụn-ẹtọ kwasị nnụ-ẹtọ, (1,260), wẹ k'e yisọnmẹ achọ (ahịọ) wẹ gi a kwan ịhịan.” 
REV.11.4	Ndị ọshẹrini kẹ osisi olivu ẹbụọ lẹ obu-ukpẹ ẹbụọ hụ rị ihun Onyẹ-nwọn ụwa ile rị a ghọsị. 
REV.11.5	Onyẹ chọ n'ọ mẹ wẹ ihiẹn ọwụlẹ, ọkụn a gha wẹ ọnụ pụha dụngbu ndị ahụn rị a chọ nị wẹ mẹ wẹ ihiẹn — ẹrịra kẹ onyẹ chọ n'o mẹ wẹ ihiẹn k'a dọn nwụnhụn. 
REV.11.6	Wẹ nwọn ikẹn wẹ gi a kpọkin igwere mẹ mirin ezuelẹ ọrọgbọ hụ ile wẹ rị e ku oku-Chuku. Wẹ nwọnzi ikẹn wẹ gi e mẹ mirin rị elu ụwa e họnrin ẹdeke; wẹ nwọnzikwọ ikẹn wẹ e gi mẹ ụwa ihiẹn ọwụlẹ wẹ chọ ogẹn wẹ gi chọ a.
REV.11.7	Wẹ shịagụ ẹri wẹ, eje-anụ hụ hụn k'a gha mgbugbu hụ migbu enwẹn ẹ pụha k'a lụsọn wẹ agha, mẹri wẹ, gbu wẹ. 
REV.11.8	Ozun wẹ k'a rị ụzọ ụwaya kanị rị obodo uku hụ wẹ gi “Sodọm” lẹ “Ijiptu” marịn imẹ-mmọn, obodo ohu hụ wẹ nọ kpọgbu Di-nwọnni wẹ. 
REV.11.9	Ndị rị ichẹn-ichẹn lẹ ebọn ichẹn-ichẹn lẹ asụsụ ichẹn-ichẹn lẹ alị ichẹn-ichẹn rị elu ụwa k'a gba ozun wẹ ilee ọrọgbọ akpọhịn ẹtọ lẹ mkpikpi, anịkọ wẹ wẹ li wẹ. 
REV.11.10	Ndị bi ụwa k'a rị a ghọghọ, e mẹ mmẹmmẹ, e yetarị ihiẹn, nị madụ ẹbụbụọ hụ a nwụnhụn, makẹni ndị oku-Chuku ẹbụọnị te bu afụnfụn tọnị ndị ile rị elu-ụwa.
REV.11.11	Kanị o mẹpụ akpọhịn ẹtọ lẹ mkpikpi, Osolobuẹ nọ zihẹ ufere w'e gi rị ndụn, ọ ban imẹ wẹ, e lihi wẹ ọtọ, okẹn egun nọ bịa ndị hụnnị wẹ. 
REV.11.12	Ya wẹ nọ nụ okẹn olu gha elu-igwee sị wẹ, “Bịa nị elu ebeni!” Ya wẹ nọ buli elu, orukpu e weri wẹ shi elu-igwee, idẹnya ndị-iṅẹnrẹn wẹ rị e lee wẹ ile. 
REV.11.13	Ozigbo, alị nọ zinzin ọda-ọda, azụụn ohu imẹ obodo hụ nọ tikpọ, ọ họdụ azụụn itenẹi. Alị hụ zinzinni gbu madụ nnụ-uku ẹsa (7,000). Egun nọ tụkẹnmẹ ndị họdụnị, wẹ nọ kweri nị Osolobuẹ hụn rị elu-igwee e hikẹ ogbe.
REV.11.14	Nsọngbu nke ẹbụọ a ghafegụọ; lee ẹ, nke ẹtọ lala ozigbo-ozigbo.
REV.11.15	Ya mmọn-ozi nke ẹsa nọ gbu opi ẹ, m nọ nụ okẹn olu rịsọnmẹ elu-igwee rị a sị,
REV.11.15	“Alị-eze ụwa a wụrụọlẹ
REV.11.15	nke Di-nwọnni-ẹnyi lẹ Kraịstị a;
REV.11.15	o k'a kị jẹnrin ejẹn!”
REV.11.16	Ya kẹ ndị-isi ẹnọ kwasị ọgụn ahụn nọdịsọnmẹ ukpo wẹ ihun Osolobuẹ nọ fiẹnrin alị, fe Osolobuẹ, 
REV.11.17	a bụ ẹbụnị:
REV.11.17	“Ẹnyi rị e ye i ekele,
REV.11.17	Di-nwọnni ẹnyi, Chuku hụn nwọn ikẹn ile,
REV.11.17	onyẹ hụn rị kikẹnni, hụn rịzịkwọ mbụ.
REV.11.17	Makẹni y'e gigụọ ikẹn i hi-ogbe kịma.
REV.11.18	Alị ile e te kpọghọ ọnụma;
REV.11.18	kanị y'e gigụọ iwe-lẹ-ọnụma ị mẹ wẹ ihiẹn.
REV.11.18	Ogẹn y'e gi kin ndị nwụnhụnnị ikpe e rugụọ.
REV.11.18	Ogẹn y'e gi kụ idibo i ụgwọ e rugụọ nwan —
REV.11.18	idibo i ndị-amụma —
REV.11.18	lẹ ndị-nsọ lẹ ndị a tụ egun i —
REV.11.18	kẹ ndị uku kẹ ndị nta.
REV.11.18	Ogẹn y'e gi tikpọ ndị rị e tikpọ ụwa
REV.11.18	e rugụọzị!”
REV.11.19	Ya kẹ Ụlọ-NSỌ Osolobuẹ nọ gụnpụ imẹ elu-igwee: e lee Ẹkpẹti-nkwerigbama Osolobuẹ ebẹhụ. Amụma nọ besọnmẹ, igwere nọ dẹnsọnmẹ, akpara nọ hansọnmẹ; alị nọ zinzin, ẹkwan-igwere nọ dan ọda-ọda.
REV.12.1	Ya kẹ ihiẹn pụ-ichẹn nọ pụha imẹ elu-igwee: e lee okpoho yi ẹnyanwụn kẹ ẹwuru; ifọn rị a okpuru ụkụ; o kpuhụ okpu-eze kokisẹ mmẹbụọ rị. 
REV.12.2	Ọ rị imẹ; ọ hụ a kwan makẹ imẹ rị e mẹn'ẹ — imẹ ahụn hụ e mẹ e mẹshi ẹ ikẹn.
REV.12.3	Ihiẹn ọzọ pụ ichẹn nọzị pụha imẹ elu-igwee: eje-anụ
REV.12.4	Ọdụndụn a nọ zarị ụzọ ohu imẹ kokisẹ rị elu-igwere, tụ wẹ ye alị — ọ họdụ ụzọ ẹbụọ. Dragọnụ hụ nọ turu ihun okpoho hụ imẹ rị e mẹ, kẹni ọ ripụ nwa a hụn o gihụ mụpụha a.
REV.12.5	Okpoho hụ nọ mụ okẹnnyẹ hụn jẹnkọ d'e gi ẹka ze kẹ ọkpọ-igwe kị alị ile. Hụn o gihụ mụpụha nwata-okẹnnyẹ hụ, wẹ nọ jụrụ nwata ahụn, we ẹ shi ebe Osolobuẹ lẹ ukpo-eze Osolobuẹ rị. 
REV.12.6	Ya okpoho hụ nọ gbashi imẹ atụ d'a nọdị ebẹhụ Osolobuẹ kwademẹn'ẹ, ebe wẹ k'a nọ e ye ẹ ihiẹn-oriri akpọhịn ọgụn-ẹtọ kwasị nnụ-ẹtọ, (1,260).
REV.12.7	Ya wẹ nọ lụma agha elu-igwee. Mmọn-ozi wụ Maịkẹlụ lẹ ndị mmọn-ozi e sọnn'ẹ nọ lụsọn eje-anụ uku hụ wụ Dragọnụ agha, Dragọnụ lẹ ndị mmọn-ozi ẹ nọ lụsọn wẹ agha. 
REV.12.8	Kanị wẹ nọ mẹri Dragọnụ hụ, anịzịnị wẹ ya lẹ ndị mmọn-ozi ẹ nọdị elu-igwee. 
REV.12.9	Wẹ nọ tụtu Dragọnụ uku hụ ye elu-ụwa, agwọ mbụ-mbụ hụ w'a kpọ Ekwensụ, a kpọzị a Setanị, hụn e dufie ụwa ile; a tụtu wẹ kẹ ịya kẹ ndị mmọn-ozi ẹ.
REV.12.10	M nọ nwan nụ okẹn olu imẹ elu-igwee, hụn rị a sị,
REV.12.10	“Nzụọpụha lẹ ikẹn lẹ alị-eze Chuku ẹnyi
REV.12.10	lẹ ọkịkị Kraịstị a a bịagụọ nwan.
REV.12.10	Makẹni a tụtugụọ wẹ onyẹ ahụn e kpe
REV.12.10	umunẹ ẹnyi ndị Itu-Kraịstị,
REV.12.10	ẹka Osolobuẹ ẹnyi uhinhin lẹ efinnaị.
REV.12.11	“Kanị e gi wẹ ẹdeke Nwa-ebulu hụ lẹ oku wẹ gi shịan'a ẹri mẹri ẹ; ndụn wẹ a danị wẹ, e kweridẹ wẹ nị wẹ gbu wẹ.
REV.12.12	Elu-igwee ya ghọghọma nwan;
REV.12.12	ịya lẹ ndị bi imẹ ẹ!
REV.12.12	Kanị o k'a jọnị ụwa lẹ ohimin njọ,
REV.12.12	makẹni Ekwensụ e hidangụọ d'e kunrun ụnụ.
REV.12.12	O gi okẹn olulu bịa —
REV.12.12	makẹni o marịngụọ nị ogẹn ẹ họdụ ẹkẹrẹ!”
REV.12.13	Ogẹn Dragọnụ hụ gi hụn nị a tụtugụọ w'a ye elu-ụwa, ọ nọ chụma okpoho hụ mụ nwata-okẹnnyẹ hụ. 
REV.12.14	Kanị, e ye wẹ okpoho hụ nku ẹbụọ, nku ugọn uku, kẹni ọ gha ebe agwọ hụ rị fepụ, shi imẹ atụ, ebe wẹ jẹnkọ d'a nọ e ye ẹ ihiẹn-oriri ahụa ẹtọ lẹ ifọn isin. 
REV.12.15	Ya kẹ agwọ hụ, dragọnụ hụ, nọ gha ọnụ a hupụha mirin nọ kẹ iyi, n'o hukpu okpoho ahụn, huru ẹ, 
REV.12.16	kanị alị nọ yeni okpoho hụ ẹka: alị e kpupụ, luepụ mirin hụ han kẹ iyi hụn Dragọnụ hụ gha ọnụ hupụha. 
REV.12.17	Iwe okpoho hụ nọ we Dragọnụ hụ, ọ pụ d'a lụsọn ụmụ okpoho hụ agha — ụmụ a ndị ọzọ, ndị hụn e mẹ ihiẹn Chuku ku, e kwọnkẹnmẹ oku Jesu; 
REV.12.18	o turu elu ẹjan rị mkpẹnrẹn ohimin.
REV.13.1	M nọ hụn eje-anụ ohu k'ọ gha imẹ ohimin pụla. Mpịn iri lẹ isi ẹsa k'o nwọn. Okpu-eze ohu-ohu rịsọnmẹ elu mpịn ndị hụ. Ẹfan rị ichẹn-ichẹn e kuja oku Osolobuẹ rịsọnmẹ elu isi ẹsa hụ. 
REV.13.2	Eje-anụnị tụsọnmẹ ẹkịrịka kẹ liopadị. Ụkụ alị a shịa ọda-ọda pu okẹn-mbụọ kẹ nke eje-anụ wụ Biẹ. Ọnụ a nọ kẹ nke Ẹwọrọ.
REV.13.2	Ya Dragọnụ nọ we ikẹn ẹ lẹ ukpo-eze ẹ ye eje-anụ hụ, bu ọkịkị che ẹ ẹka ọda-ọda. 
REV.13.3	Isi ẹ ohu nọ kẹ isi anụ wẹ gbugụ, kanị ebẹhụ wẹ gi gbu ẹ a lagụọ. Eje-anụnị a tụkẹnmẹkẹ ụwa ile ẹnya, nke wụ nị wẹ ile hụ e sọn ẹ. 
REV.13.4	Wẹ ile nọ femẹ Dragọnụ hụ makẹni ịya ye eje-anụ hụ ikẹn. Wẹ hụzị e fe eje-anụ hụ, a sị, “Onyẹ nọ kẹ eje-anụ hụ?! Onyẹ k'a saẹka lụsọn ẹ ọgụn?!”
REV.13.5	Wẹ ye eje-anụ hụ ọnụ o gi e ku okẹn ihiẹn, e ku arụ, ye ẹ ikẹn ọrọgbọ ifọn ẹbụọ kwasị ọgụnnaị. 
REV.13.6	Ọ shịapụ ọnụ kujasọnmẹ oku Osolobuẹ lẹ ẹfan a lẹ elu-igwee ebe o bi lẹ ndị rị elu-igwee. 
REV.13.7	Wẹ nọzị nị a lụsọn ndị-nsọ agha, mẹri wẹ; e wezikwọ wẹ ebọn ile lẹ ndị ile lẹ asụsụ ile lẹ alị ile che ẹ ẹka. 
REV.13.8	Ndị ile bi elu-ụwa k'e fe ẹ, ndị ile wẹ delẹni ẹfan wẹ imẹ ẹkụkwọ ndụn-itẹbitẹ, ẹkụkwọ Nwa-ebulu hụ wẹ gbu nị wẹ d'e gbe iyetọ ụwa.
REV.13.9	Onyẹ nwọn ntịn, ya nụ.
REV.13.10	Onyẹ wẹ k'a nwụnrụn kẹ wẹ k'a nwụnrụn;
REV.13.10	onyẹ wẹ k'e gi ọpịa-agha gbu
REV.13.10	kẹ wẹ k'e gi ọpịa-agha gbu.
REV.13.10	Ọnwan chọ ndidin lẹ okukwe ẹka ndị nke Osolobuẹ.
REV.13.11	Ya m nọ hụn eje-anụ ọzọ k'ọ gha imẹ alị pụla. Mpịn ẹbụọ k'o nwọn rịkẹ nwa-ebulu kanị o ku kẹ eje-anụ uku wụ Dragọnụ.
REV.13.12	Eje-anụnị rị a kpanị nke ibuzọ ikẹn o ye ẹ. Ọ mẹ ụwa ile e ferịrị eje-anụ hụn ibuzọ ahụn ebe wẹ gi gbu ẹ lagụ. 
REV.13.13	Ọ rụn okẹn ọrụn-atụmẹnya, e mẹdẹ ọkụn gha elu-igwee hidan idẹnya ịhịan ile. 
REV.13.14	O gi ọrụn-atụmẹnya ndịnị wẹ ye ẹ ikẹn rụndọnni eje-anụ ibuzọ hụ dufie ndị bi elu-ụwa, sị wẹ kpụ eje-anụ ibuzọ ahụn wẹ gi ọpịa-agha begbu, hụn rịzị nwan ndụn. 
REV.13.15	A nịzịghọ w'a saẹka mẹ ihiẹn o mẹ eje-anụ ibuzọ ahụn wẹ kpụ nọ rị ndụn, kwọnmẹ, kumẹdẹ oku, mẹdẹ wẹ gbu ndị ile jụ nị efekọ w'a.
REV.13.16	Eje-anụnị nọzị mẹ wẹ ye ịhịan ile ahịma ẹka-nni mọbụ ezimezi ihun — kẹ onyẹ uku kẹ onyẹ-nta, kẹ ọdanfịn kẹ ogbẹnnyẹ, kẹ igbọn kẹ onyẹ nwọn enwẹn ẹ — 
REV.13.17	nke wụnị onwọnni onyẹ a s'ẹka ṅọn mọbụ re ihiẹn, mmanị o bu ahịma hụ. Ahịma hụ wụ ẹfan eje-anụ ibuzọ hụ mọbụ ole ẹfan a gba.
REV.13.18	Ihiẹnni chọ amamihiẹn: onyẹ nwọn nghọta ya gi ẹ gbakọ ahịma eje-anụ hụ, makẹni ọnụ-ọgụn ịhịan rọ. Ahịma hụ wụ isin kwasị ọgụn-mmẹtọ kwasị nnụ (666).
REV.14.1	E lezi m ẹnya, m nọ hụn Nwa-ebulu hụ k'o turu elu Ugu Zayọnụ, ya lẹ mmadụ nnụ ọgụn-mmẹsatọ wẹ deye ẹfan a lẹ ẹfan Nẹdi ẹ ezimezi ihun wẹ. 
REV.14.2	M nọ nụzị olu gha elu-igwee bịa. Oluni nọ kẹ okẹn mirin rị e huni, ọ nọ kẹ okẹn akpara (akpabọ), ọ nọzị kẹ ebe wẹ nọ a kpọ ụbọ. 
REV.14.3	Mmadụ nnụ ọgụn mmẹsatọ ahụn hụ a bụ ẹbụ ọhụn ihun ukpo-eze ahụn lẹ ihiẹn ẹnọ ahụn rị ndụn lẹ ndị-isi ahụn. Onwọnni onyẹ saẹka mụnrụn ẹbụ hụ wezụka mmadụ nnụ ọgụn-mmẹsatọ hụ wẹ gha imẹ ụwa gbapụha. 
REV.14.4	Ndịnị wụ ndị gilẹni ikpoho mẹrụ enwẹn wẹ, wẹ wụ ikẹnnyẹ marịnlẹni ikpoho. W'e sọn Nwa-ebulu hụ ebe ọwụlẹ o jẹnkọ. Osolobuẹ lẹ Nwa-ebulu hụ a ghagụọ imẹ ịhịan ile gbapụha ndịnị nọkẹ mkpụrụ-ibuzọ. 
REV.14.5	Anụtuni wẹ ntụ ọnụ wẹ; enwọn wẹ nkọrịanị.
REV.14.6	M nọzị hụn mmọn-ozi ọzọ k'o fekọ imẹ elu. O gi oziọma itẹbitẹ hụn o k'e zi ndị ile bi elu-ụwa — ndị alị ile lẹ ebọn ile lẹ asụsụ ile lẹ ndị ile.
REV.14.7	Ọ nọ gi okẹn olu sị, “Tụ nị egun Osolobuẹ, ụnụ e ye ẹ ọghọ, makẹni ogẹn o k'e gi kin ikpe e rugụọ. Ẹghẹẹ, fe ni Onyẹ hụn ke elu-igwee lẹ ụwa lẹ ohimin lẹ isi-iyi ile!”
REV.14.8	Mmọn-ozi ọzọ, hụn mẹ ẹ ẹbụọ, nọ pụha, a sị, “Ọ dangụọ! Obodo uku ahụn wụ Babilọnụ a dangụọ! Okpoho ahụn mẹ alị ile ra manya a hụn wụ ịgbaraja a!”
REV.14.9	Mmọn-ozi ọzọ, hụn mẹ wẹ ẹtọ nọ pụha, gi okẹn olu yikọ, “Onyẹ fe eje-anụ hụ lẹ enwẹn ẹ mọbụ hụn wẹ kpụ mọbụ narịn ahịma a ezimezi ihun mọbụ ẹka, 
REV.14.10	o k'a ra manya ahụn wụ iwe-lẹ-ọnụma Osolobuẹ hụn Osolobuẹ gburọlẹni, o k'e gi mkpu iwe-lẹ-ọnụma a ye wẹ ya. Wẹ k'e gi ọkụn lẹ nsịn-ẹnyanwụn ye wẹ eje-afụnfụn idẹnya ndị mmọn-ozi rị nsọ lẹ idẹnya Nwa-ebulu hụ; 
REV.14.11	ẹnwụnrụn ọkụn hụ wẹ gi a dụn wẹ alọbehikọ, makẹni wẹ k'a ta eje-afụnfụn ahụn jẹnrin ejẹn. Kẹ uhinhin kẹ efinnaị, ezumikẹn arịkọnị ndị hụ sikọ d'e fe eje-anụ hụ lẹ enwẹn ẹ mọbụ hụn wẹ kpụ lẹ onyẹ ọwụlẹ narịn ahịma wẹ gi marịn a.”
REV.14.12	Ọnwan chọ ndidin ẹka ndị nsọ, ndị e mẹ ihiẹn Osolobuẹ ku, kwerini Jizọsị jẹnrin ejẹn.
REV.14.13	M nọ nụ olu gha elu-igwee sị, “De ihiẹnni: gha ogẹnni jẹnmẹ, ngọzi jẹnkọ d'a rịnị ndị nwụntọ imẹ Di-nwọnni-ẹnyi!”
REV.14.13	“E nwọngụọ wẹ ngọzi nke-esi! Wẹ k'e zu ikẹn ọrụn wẹ, ri ihiẹn wẹ rụn!” Ịya kẹ Mmọn-nsọ ku.
REV.14.14	Ya kẹ m nọ lee ẹnya, m nọ hụn orukpu ọchan. Onyẹ nọdị alị elu orukpu hụ nọ kẹ Nwa nke Ịhịan. O kpu okpu-eze goru. Ọpịa gọrịnị tụ nkọ wẹ gi e be ọka hụ a ẹka. 
REV.14.15	Mmọn-ozi ọzọ nọ gha imẹ Ụlọ-nsọ pụha, weshi olu elu sị onyẹ hụ nọdị alị elu orukpu, “Gi nwan ọpịa ị ahụn ghọrị ihiẹn ugbo, nị ogẹn e rugụọ w'e gi ghọrị mkpụrụ, makẹni mkpụrụ ụwa mị a kachanrịngụọ.” 
REV.14.16	Ya kẹ onyẹ ahụn nọdị alị elu orukpu nọ fe ọpịa a ahụn gọrịnị ye elu ụwa, ghọrị mkpụrụ ụwa mị. 
REV.14.17	Mmọn-ozi ọzọ nọ gha Ụlọ-nsọ hụn rị elu-igwee pụha, ya nwẹn gizikwọ ọpịa gọrịnị tụ nkọ. 
REV.14.18	Ya Mmọn-ozi ọzọ nọ gha ukpo nchụn-ẹjan pụha. Ịya kẹ ọkụn ile rị ẹka. Ọ nọ weshi olu elu sị mmọn-ozi hụ gi ọpịa gọrịnị tụ nkọ, “Gi nwan ọpịa ị hụ tụ nkọ beri ọhịọ ile vaịnị ụwa mị, makẹni mkpụrụ a a changụọ!” 
REV.14.19	Ya mmọn-ozi ahụn nọ fe ọpịa a ahụn ye elu-ụwa, beri vaịnị rị ụwa, tụ wẹ ye ebẹhụ hi-ogbe Osolobuẹ nọ a ghọsị iwe-lẹ-ọnụma a, a zọkpọ ndị-njọ kẹ vaịnị. 
REV.14.20	Ẹlẹ imẹ obodo kẹ wẹ nọ zọkpọ wẹ. Ẹdeke hụ a gha ebẹhụ e hupụha lekẹ iyi, iyi k'e ru ịhịan isi-uvun; o husọnmẹ d'e ru maịlị isin kwasị ọgụn-itenẹi
REV.15.1	Ya m nọ hụnzị ihiẹn pụ-ichẹn imẹ elu-igwee; ọnwan a tụka ẹnya: mmọn-ozi ẹsa gi eje-afụnfụn ẹsa ikpanzụụn họdụnị hụn iwe-lẹ-ọnụma Osolobuẹ k'e gi bi.
REV.15.2	M nọ hụn ihiẹn nọ kẹ ohimin ughegbe wẹ gwọgbama ya lẹ ọkụn, hụnzị ndị hụ mẹri eje-anụ hụ lẹ enwẹn ẹ lẹ hụn wẹ leri ẹ kpụ lẹ ahịma a. Wẹ turu mkpẹnrẹn ohimin ughegbe hụ. Wẹ gisọnmẹ ụbọ Osolobuẹ. 
REV.15.3	Wẹ hụ a bụ ẹbụ odibo Osolobuẹ wụ Mozizi lẹ ẹbụ Nwa-ebulu hụ:
REV.15.3	“Euu Chuku-nwọnni ẹnyi hụn nwọn ikẹn ile!
REV.15.3	Y'e mẹkẹ okẹn ihiẹn lẹ ihiẹn a tụ ẹnya!
REV.15.3	Euu, Eze alị ile!
REV.15.3	Ezioku lẹ ẹka furuni
REV.15.3	k'i gi e mẹ ihiẹn i.
REV.15.4	Euu Osolobuẹ,
REV.15.4	onyẹ k'a sị n'ọ tụkọ egun i,
REV.15.4	n'ọ jakọ ẹfan ị mma?
REV.15.4	Ịyụ sụọ rị nsọ.
REV.15.4	Alị ile k'a bịa d'e fe i,
REV.15.4	makẹni y'a ghọsịọlẹ n'ị y'e mẹ ihiẹn furuni.”
REV.15.5	Ọhụn a gharịgụ, m nọ hụn nị Ụlọ-nsọ, Ọdụ ahụn a shịa ẹri, hụn rị imẹ elu-igwee, gụnpụ agụnpụ. 
REV.15.6	Ndị mmọn-ozi ẹsa hụ gi eje-afụnfụn ẹsa hụ nọ gha ebẹhụ pụha. Wẹ yisọnmẹ ẹkwa linẹ nwunni rị e gbukeni, gi ihiẹn goru kẹnhunmẹ obi.
REV.15.7	Ohu imẹ ihiẹn ẹnọ ahụn rị ndụn nọ buye ndị mmọn-ozi ẹsa hụ afẹrẹ goru ẹsa. Ihiẹn jun afẹrẹ ndị hụ wụ iwe-lẹ-ọnụma Osolobuẹ, Onyẹ hụ rị ndụn jẹnrin ejẹn. 
REV.15.8	Ẹnwụnrụn e jun ụlọ-nsọ hụ yeni ọghọ rị Osolobuẹ ẹhụ lẹ ikẹn Osolobuẹ; onwọnzini onyẹ saẹka banye Ụlọ-nsọ hụ d'e ru nị eje-afụnfụn ẹsa ahụn ndị mmọn-ozi ẹsa ahụn gi e bi.
REV.16.1	Ya m nọ nụ kẹ olu hannị gha imẹ Ụlọ-nsọ elu-igwee ebẹhụ gwa ndị mmọn-ozi ẹsa hụ oku, sị wẹ, “D'e hu ni iwe-lẹ-ọnụma Osolobuẹ rị imẹ afẹrẹ ẹsanị ye elu-ụwa.”
REV.16.2	Ya mmọn-ozi ibuzọ nọ jẹn d'e hu ihiẹn rị imẹ afẹrẹ a ye elu-ụwa, eje-ẹtẹ e shin, a tụrụ, nọ jun ndị ahụn ẹhụ, ndị ahụn bu ahịma eje-anụ ahụn lẹ ndị fe hụn wẹ leri ẹ kpụ.
REV.16.3	Mmọn-ozi nke ẹbụọ nọ hu ihiẹn rị imẹ afẹrẹ a ye imẹ ohimin, mirin ohimin nọ rị kẹ ẹdeke onyẹ nwụnhụnnị. Ihiẹn ile rị ndụn imẹ ohimin nọ nwụnhụn.
REV.16.4	Mmọn-ozi nke ẹtọ e hu ihiẹn rị imẹ afẹrẹ a ye imẹ iyi lẹ isi-mirin rịsọnmẹ ụwa, wẹ nọ họnrin ẹdeke.
REV.16.5	Ya kẹ m nọ nụ kẹ mmọn-ozi mirin ile rị ẹka a sị,
REV.16.5	“Euu Onyẹ-nsọ,
REV.16.5	onyẹ hụn rị kikẹnni hụn rịzịkwọ mbụ,
REV.16.5	ihiẹn furuni k'i mẹ ebe ị nọ ye afụnfụn ndịnị.
REV.16.6	Makẹni ẹdeke ndị-nsọ lẹ ndị-amụma rị wẹ ẹka,
REV.16.6	y'e yegụọ wẹ ẹdeke ra!
REV.16.6	Ihiẹn wẹ chọ
REV.16.6	kẹ wẹ rị nwan a hụn!”
REV.16.7	M nọ nụ kẹ ukpo nchụn-ẹjan shịarị, sị,
REV.16.7	“Ẹghẹẹ, Chuku-nwọnni ẹnyi hụn nwọn ikẹn ile,
REV.16.7	ikpe ị ma wẹ hụ mma,
REV.16.7	ezigbo eṅẹn kẹ y'a han!”
REV.16.8	Mmọn-ozi nke ẹnọ nọ hu ihiẹn rị afẹrẹ a ye ẹnyanwụn, mẹ anwụn ma ịhịan ọda-ọda. 
REV.16.9	Ọ ma wẹ ọda-ọda, wẹ nọ kpọma Osolobuẹ hụn rị e zihẹ afụnfụn ndịnị wẹ iyi. Egini w'ẹ rogharị, ye ẹ ọghọ.
REV.16.10	Mmọn-ozi nke isẹn nọ hu ihiẹn rị imẹ afẹrẹ a ye ukpo-eze eje-anụ hụ, alị-eze eje-anụ hụ nọ gba ishi; wẹ hụ a tadẹ ire wẹ
REV.16.11	wẹ nọ kpọma Chuku rị elu-igwee iyi makẹ ụfụ lẹ ẹtẹ rị wẹ ẹhụ; ebihutọnị wẹ ẹka.
REV.16.12	Mmọn-ozi nke isin e hu ihiẹn rị afẹrẹ a ye iyi uku Yufretisi, mirin ẹ nọ tahị, họnrin ụzọ ndị-nze rị ibẹka ọwụwa-ẹnyanwụn k'a ghaha.
REV.16.13	M nọ hụn eje-mmọn ẹtọ rịsọnmẹ kẹ ẹwọ kẹ wẹ ghasọnmẹ ọnụ Dragọnụ lẹ ọnụ eje-anụ hụ lẹ ọnụ onyẹ amụma-ntụ hụ pụla. 
REV.16.14	Eje-mmọn ndị a rụnsọnmẹ ọrụn-atụmẹnya; uwẹ e jẹn d'a kpọgbama ndị-nze ile rị ụwa makẹ agha wẹ jẹnkọ d'a lụ Ụhụọhịn ahụn Osolobuẹ nwọn ikẹn ile kaye.
REV.16.15	(Jesu sị, “Lee ẹ! M jẹnkọ d'a bịa idẹnmizi nọkẹ ohin. Ngọzi jẹnkọ d'a rịnị onyẹ k'e dọnrin ẹnya
REV.16.16	Eje-mmọn ẹtọ hụ nọ kpọkwama ndị-nze, wẹ ile nọ zu imẹ ebe w'a kpọ Harụ-Amagidọnụ asụsụ Hibru.
REV.16.17	Mmọn-ozi nke ẹsa e hu ihiẹn rị afẹrẹ a ye imẹ ufere, okẹn olu nọ gha ukpo-eze hụ, imẹ Ụlọ-nsọ, sị,
REV.16.17	“Ọ mẹgụọ!”
REV.16.18	Amụma nọ besọnmẹ, mirin nọ dẹnsọnmẹ, akpara a hansọnmẹ, alị nọ zinzin ọda-ọda. Alị ezinzintuni ẹnịna kete ịhịan bimẹlẹ ụwa — o zinzinkẹnmẹkẹ! 
REV.16.19	Ya kẹ obodo uku hụ nọ kebe ụzọ ẹtọ; obodo shịa ẹfọ rịsọnmẹ alị ile nọ tikpọchanrịn. Osolobuẹ a nyanhan Babilọnụ uku hụ, we mkpu hụ iwe-lẹ-ọnụma a rị ye ẹ ra kẹ manya. 
REV.16.20	Alị ile ohimin fihunmẹ nọ fopụ; ahụnzịnị wẹ ugu ọwụlẹ. 
REV.16.21	Ẹregede ẹkwan-igwere nyịn kẹ ẹkpa simẹnti hụ a gha elu igwere a dankwasị ịhịan — ya wẹ nọ bụma Osolobuẹ ọnụ yeni ihiẹn ẹkwan-igwere ahụn rị e mẹ wẹ, makẹni o mẹshigụọ wẹ ikẹn ọda-ọda!
REV.17.1	Mmọn-ozi ohu imẹ wẹ ẹsa hụ gi afẹrẹ nọ bịa d'e kunrun m, sị m, “Bịa, nị m ghọsị ị afụnfụn wẹ sikọ d'e ye okẹn ịgbaraja hụ nọdị alị elu iyi bu ọda, 
REV.17.2	okẹn ịgbaraja ahụn ndị-nze ụwa mẹ mgba a; ịgbaraja ahụn ndị ile bi elu-ụwa rị e mẹ mgba a, ọ hụ a tụ wẹ kẹ manya.” 
REV.17.3	Ya mmọn-ozi hụ nọ buru m imẹ mmọn shi imẹ atụ, m nọ hụn okpoho nọdị alị elu eje-anụ ohu e nwun ufie-ufie. Wẹ de ẹfan ichẹn-ichẹn wẹ gi e kuja oku Osolobuẹ jun eje-anụ ufie ahụn ẹhụ. Isi ẹsa lẹ mpịn iri kẹ eje-anụ ufie ahụn nwọn.
REV.17.4	Okpoho hụ yisọnmẹ ẹwuru ṅanran ọda-ọda
REV.17.5	O nwọn ẹfan wẹ deye ẹ ezimezi ihun w'a kọwa akọwa — ẹfan ahụn wụ
REV.17.5	“Babilọnụ Uku,
REV.17.5	Nnẹ Ndị-ịgbaraja Lẹ Ihiẹn Ile Rụnị Rị Imẹ Ụwa.”
REV.17.6	M nọ hụn a nị ẹdeke okpoho hụ ra, ẹdeke ndị-nsọ lẹ ndị wẹ gbu makẹ oku Jizọsị, rị a tụ a kẹ manya.
REV.17.6	Okpoho hụ m hụn a tụka m ẹnya!
REV.17.7	Kanị, mmọn-ozi hụ nọ sị m, “K'ọ rị a tụnị ị ẹnya? M k'a kọwan'ị ihiẹn okpohoni lẹ eje-anụ ufie isi ẹsa lẹ mpịn iri hụ bun'ẹ wụ.
REV.17.8	“Eje-anụ ufie hụ ị hụn te rị mbụ; ọ rịzị a nwan; kanị, o d'a gha mgbugbu hụ migbu enwẹn ẹ pụha. Ọ pụhagụ, ọ la ntikpọ. Ogẹn ndị rị elu-ụwa k'e gi hụn kẹ eje-anụ ufie hụ pụhazị, ndị ahụn ile wẹ deyelẹni ẹfan wẹ imẹ ẹkụkwọ ndụn-itẹbitẹ ogẹn ụwa gi bidọn, o k'a tụ wẹ ẹnya. Makẹni, o te rị arị, bụ ọ rịzị a nwan, kanị ọ lalazị alala.
REV.17.9	“Ihiẹnni chọ amamihiẹn lẹ nghọta. Isi ẹsa hụ wụ ugu ẹsa okpoho hụ nọdị elu wẹ; isi ẹsa hụ wụzị ndị-nze ẹsa. 
REV.17.10	Imẹ ndị-nze ẹsa hụ, isẹn a dangụọ; ohu rị nwan a kị; ọzọ rịn'a eke bịa. Kanị, ọ bịa, ọ kịhụ ẹkẹrẹ sụọ.
REV.17.11	“O mẹ nke eje-anụ ufie ahụn te rị mbụ hụn rịzịlẹni nwan, ịya wụ eze k'e mẹ wẹ ẹsatọ, bụ onyẹ ohu imẹ wẹ ẹsa rọ, makẹni o k'a kịdọnzi. Kanị, ogẹn o k'e gi pụhazị, ọ k'a lazịkwọ ntikpọ.
REV.17.12	“Mpịn iri hụ ị hụn wụ ndị-nze iri wẹ kelẹni kin eze. Kanị wẹ k'e kin wẹ eze, a kị wẹ mgbahunmẹ ọkụrọkụ ohu sụọ, uwẹ lẹ eje-anụ ufie ahụn. 
REV.17.13	Ihiẹn ohu kẹ wẹ iri chọkọ. Wẹ k'e gi ufiri ẹ bu ikẹn wẹ lẹ ọkịkị wẹ che eje-anụ ufie hụ ẹka. 
REV.17.14	Wẹ k'a lụsọn Nwa-ebulu hụ agha, kanị Nwa-ebulu hụ k'e mẹri wẹ, makẹni ịya wụ Nna ndị wụ nna lẹ Eze ndị-nze lẹzi makẹni ndị ya lẹ wẹ wị wụ ndị ọ kpọ oku, ndị ọ họrị, ndị furu wẹ gi e dọn ẹnya.”
REV.17.15	Mmọn-ozi hụ nọzị sị m, “Mirin ndị ahụn ị hụn ịgbaraja ahụn nọdị alị elu wẹ wụ ndị rị ichẹn-ichẹn, igunrun ichẹn-ichẹn, alị ichẹn-ichẹn lẹ asụsụ ichẹn-ichẹn.
REV.17.16	“Nke mpịn iri hụ ị hụn, ize ịgbaraja hụ k'a ban wẹ lẹ eje-anụ ufie hụ; wẹ k'a napụchanrịn a ihiẹn ile, gbarị a ọtọ, ripụ uru-ẹhụ a, kpọ a ọkụn, 
REV.17.17	makẹni Osolobuẹ e mẹgụọ wẹ ile e kwerigbama kẹni o gi wẹ mẹ ihiẹn ọ chọ n'o mẹ, mẹ wẹ bu ọkịkị wẹ che ẹka eje-anụ ufie hụ, d'e ru ogẹn oku Osolobuẹ e gi mẹzuchanrịn.
REV.17.18	“Okpoho hụ ị hụn wụ obodo uku hụ a kịchanrịn ndị-nze rị ụwa.”
REV.18.1	Ọhụn e mẹgụ, m nọ hụn mmọn-ozi ọzọ k'ọ gha elu-igwee hidanla. Hụnnị nwọn ikẹn ọda-ọda; ọ banhan, ọghọ rị a ẹhụ nọ nwungbarị ụwa ile. 
REV.18.2	Ọ nọ weshi olu elu sị,
REV.18.2	“Ọ dangụọ! Babilọnụ uku a dangụọ! Ọ wụrụọlẹ ebe eje-mmọn bi, ebe mmọn ile rụnị bi, ebe nnụnụ ile rụnị bi; ebe anụ ile rụnị w'a sọ bi. 
REV.18.3	Makẹni alị ile a raọlẹ eje-manya a wụ ughẹrẹ, ọ tụgbarị wẹ; ndị-nze rị ụwa e mẹgụọ mgba a; ndị-afịa ụwa e gigụọ ihiẹn o gi obibi mmẹ-nwọn-enwẹn-m nwọnhẹn họnrin ndị-ịdanfịn.”
REV.18.4	Ya m nọ nụ kẹ olu ọzọ gha elu-igwee sị,
REV.18.4	“Ndị nke m, gha nị imẹ ẹ pụha, amamgbe ụnụ e bu ẹka che njọ a, amamgbe ihiẹn mẹn'ẹ e ru ụnụ ẹhụ; 
REV.18.5	makẹni, elumelu njọ a a sụntụgụọ elu-igwee; Osolobuẹ a nyanhangụọ njọ a.
REV.18.6	“Mẹ ẹ ihiẹn o mẹ ndị-ọzọ! Mẹgwarị a ya ụzọ ẹbụọ! Gbaye ẹ manya k'o dọn gbaye ndị ọzọ, y'a gbayedẹ ẹ ya ụzọ ẹbụọ! 
REV.18.7	Ye ẹ afụnfụn lẹ ẹkwan han kẹ ọghọ o ye enwẹn ẹ lẹ obibi mmẹ-nwọn-enwẹn-m o bi.
REV.18.7	“Ebe o mẹni ọ sị enwẹn ẹ, ‘Mmẹ wụ eze; di anwụnnahịnnị m; ihiẹn-ẹkwan emẹkọ m!’ 
REV.18.8	Afụnfụn ile furun'ẹ k'e gi akpọhịn ohu bịachanrịn — kẹ ọnwụn, kẹ ihiẹn-ẹkwan, kẹ ụnwụn. Wẹ k'a kpọ a ọkụn. Ẹghẹẹ, makẹni Chuku-nwọnni-ẹnyi hụn rị e ye afụnfụn wụ dikẹn.”
REV.18.9	Ndị-nze rị ụwa hụn mẹ mgba a, sọn ẹ bi obibi mmẹ-nwọn-enwẹn-m, k'a kwann'a ẹkwan, goo n'ẹ — ogẹn w'e gi hụn ẹnwụnrụn ọkụn wẹ kpọ a. 
REV.18.10	Egun afụnfụn ọ rị imẹ ẹ anịkọ wẹ nọkunmẹ ẹ. Wẹ k'e turu ebe teni, a sị,
REV.18.10	“Heuu! Heuu!
REV.18.10	Ledẹ obodo uku nwẹn!
REV.18.10	Obodo uku wụ Babilọnụ!
REV.18.10	Osolobuẹ e gigụọ ube ohu
REV.18.10	yechanrịn a afụnfụn a!”
REV.18.11	Ndị-afịa ụwa k'a kwann'a ẹkwan, sụkụrụ (gbusuru), makẹni onwọnzini onyẹ e ṅọnnarịn wẹ ibu-afịa: 
REV.18.12	goru, siliva, ejije lẹ ọmụma pụ-ichẹn e gbukeni; ẹkwa linẹ, ẹkwa pọpụ a ṅanrannị, ẹkwa siki lẹ ẹkwa ufie a ṅanrannị; onwọnzini onyẹ e ṅọnnarịn wẹ ụdị osisi ile e kun fuẹin lẹ ihiẹn rị ichẹn-ichẹn wẹ gi eze-enyi mẹmẹ; onwọnzini onyẹ e ṅọnnarịn wẹ ụdị ihiẹn ile wẹ gi osisi a ṅanrannị mẹmẹ lẹ ihiẹn igwe-bronzu lẹ igwe mmaka lẹ ihiẹn mabụlụ; 
REV.18.13	onwọnzini onyẹ e ṅọnnarịn wẹ sinamọnụ lẹ ihiẹn-akụnkụn ndị ọzọ ihiẹn-oriri gi a sụọ lẹ ndị e kun fuẹin; nsẹnsi lẹ maa lẹ frankisẹnsị; onwọnzini onyẹ e ṅọnnarịn wẹ manya, ofigbọn-olivu, ọka wẹ gwe a ṅanrannị lẹ ọka-witi; efin, atụnrụn, ẹshin lẹ ụgbọ-anyịnyan; igbọn lẹ ndụn ịhịan.
REV.18.14	Ndị-afịa hụ k'a sị a,
REV.18.14	“Ihiẹn ile rị mma rị a lagbu i ẹnya a nahịngụọ ị! Ihiẹn ile ẹhụ gi e fu i lẹ ọghọ ị ile e hunahịngụọ ị! Y'a hụnkọzị wẹ jẹnrin ejẹn!”
REV.18.15	Ndị gi afịa ihiẹn ndịnị ya lẹ wẹ a zụ hi ọdanfịn k'e gi egun afụnfụn ọ rị imẹ ẹ turu ebe teni; wẹ k'a rị a kwan ẹkwan, e goo, a sị,
REV.18.16	“Heuu! Heuu! Lee obodo uku nwẹn, hụn yi ẹkwa linẹ ṅanrannị lẹ ẹkwa pọpụ ṅanrannị lẹ ẹkwa ufie ṅanrannị; hụn yi goru lẹ ihiẹn mma pụ-ichẹn e gbukeni lẹ ejije! 
REV.18.17	Ẹfe ahụn ile o fe e gigụọ ube ohu lachanrịn iwi!”
REV.18.17	Ndị-isi ụgbọ-mirin ile lẹ ndị ile e gi ụgbọ-mirin e jẹn lẹ ndị a rụn imẹ ụgbọ-mirin lẹ ndị ile e gi ụgbọ-mirin a zụ afịa nọ turu ebe teni, 
REV.18.18	e yi oro ogẹn wẹ gi hụn ẹnwụnrụn wẹ gi kpọ a ọkụn, a sị,
REV.18.18	“Elee obodo han kẹ obodo ukuni?”
REV.18.19	A bụọ wẹ uzunzun ye isi, a kwan, e goo, a sị,
REV.18.19	“Heuu! Heuu! Ledẹ Obodo uku nwẹn
REV.18.19	ndị ile nwọn ụgbọ-mirin
REV.18.19	a gba imẹ ohimin gi ẹfe ẹ hi ọdanfịn!
REV.18.19	O gigụọ ube ohu, mgbahunmẹ ọkụrọkụ ohu,
REV.18.19	gba okpokoro!
REV.18.20	Elu-igwee, ghọghọma nwan!
REV.18.20	Ndị-nsọ lẹ ndị-ozi pụ-ichẹn lẹ ndị-amụma,
REV.18.20	ghọghọma nị nwan,
REV.18.20	makẹni Osolobuẹ e gigụọ ufiri ụnụ ma a ikpe!”
REV.18.21	Ya mmọn-ozi ohu kin akwanran ọda-ọda nọ buru ọmụma han kẹ ọlọ, tụ a ye imẹ ohimin, sị,
REV.18.21	“Ẹnịna kẹ wẹ k'a dọn gi ikẹn
REV.18.21	fịan obodo uku hụ wụ Babilọnụ alị;
REV.18.21	ahụnkọzị w'a!
REV.18.22	Anụkọzị wẹ olu ndị-ụbọ
REV.18.22	lẹ olu ndị ọkụ-ẹbụ
REV.18.22	lẹ ogbu-ẹkpịrị lẹ ogbu-opi
REV.18.22	imẹ i;
REV.18.22	ahụnkọzị wẹ onyẹ ọrụn-nka imẹ i;
REV.18.22	anụkọzị wẹ ukwere ọlọ imẹ i;
REV.18.23	ukpẹ ẹka enwunkọzị imẹ i;
REV.18.23	anụkọzị wẹ ịghọghọ ndị rị a gba ẹkụkwọ imẹ i.
REV.18.23	O k'e mẹ makẹni ndị-afịa ị te wụ ndị uku ụwa,
REV.18.23	alị ile kẹ i mẹ ihiẹn hụn i mẹ,
REV.18.23	dufiechanrịn wẹ.
REV.18.24	A hụnzịghọ wẹ ẹdeke ndị-amụma lẹ ndị-nsọ
REV.18.24	lẹ ndị ile wẹ gbu imẹ ụwa imẹ ẹ.”
REV.19.1	Ọhụn e mẹgụ, m nọ nụ olu ihiẹn nọ kẹ igunrun hi-ogbe imẹ elu-igwee, wẹ hụ e yi,
REV.19.1	“Ịja-mma ya rịnị Osolobuẹ!
REV.19.1	Nzụọpụha lẹ ọghọ lẹ ikẹn wụ nke Osolobuẹ ẹnyi,
REV.19.2	makẹni ọ han ezigbo eṅẹn furuni;
REV.19.2	O yeọlẹ okẹn ịgbaraja hụ afụnfụn ta
REV.19.2	ịgbaraja hụ gi ughẹrẹ ẹ
REV.19.2	wiwi ndị rị ụwa.
REV.19.2	O gbugwarịgụọ a ogbugbu
REV.19.2	o gbu idibo Osolobuẹ.”
REV.19.3	Wẹ nọ sịzị,
REV.19.3	“Ịja-mma ya rịnị Osolobuẹ!
REV.19.3	Ẹnwụnrụn ọkụn wẹ kpọ ịgbaraja ahụn hụ a lọshi elu jẹnrin ejẹn!”
REV.19.4	Ndị-isi ẹnọ kwasị ọgụn hụ lẹ ihiẹn ẹnọ hụ rị ndụn nọ fiẹnrin alị, fe Onyẹ hụn rị ukpo-eze, sị,
REV.19.4	“Isẹẹ!
REV.19.4	Ja nị Osolobuẹ mma
REV.19.5	Olu nọ gha ukpo hụ sị,
REV.19.5	“Ja nị Chuku ẹnyi mma,
REV.19.5	ụnụ idibo ẹ ile lẹ ndị ile a tụ egun ẹ,
REV.19.5	kẹ onyẹ-uku kẹ onyẹ-nta!”
REV.19.6	Ya m nọ nụ okẹn olu hụn nọ kẹ olu igunrun hi-ogbe, nọkẹ nke okẹn mirin rị e huni, okẹn akpara, ọ hụ a sị,
REV.19.6	“Ịja-mma ya rịnị Osolobuẹ —
REV.19.6	makẹni Di-nwọnni-ẹnyi wụ Osolobuẹ ẹnyi,
REV.19.6	onyẹ hụn nwọn ikẹn ile,
REV.19.6	rị a kị!
REV.19.7	Nị ẹnyi ghọghọma nị, a ṅan;
REV.19.7	nị ẹnyi yemẹ ẹ ọghọ,
REV.19.7	makẹni agbamẹkụkwọ Nwa-ebulu hụ e rugụọ;
REV.19.7	nwagbọọ o k'a lụ e kọnrinọlẹ.
REV.19.8	“E yegụọ wẹ nwagbọọ hụ ezigbo ẹkwa linẹ yiri,
REV.19.8	ẹkwa linẹ nwunni rị e gbukeni,”
REV.19.8	makẹni ẹkwa linẹ hụ rị a ghọsị
REV.19.8	ọrụn ọma ndị nke Osolobuẹ rụn.
REV.19.9	Mmọn-ozi hụ nọ sị m, “De ihiẹnni: ‘Ngọzi a rịkakwọnị ndị hụ wẹ kpọ oriri agbamẹkụkwọ Nwa-ebulu hụ.’ ”
REV.19.9	Ọ nọzị sị m, “Ihiẹnni wụ oku Osolobuẹ nke-esi.”
REV.19.10	Ya m nọ gbu osekpu ụkụ a kẹni m kụn'a isi alị. Kanị, ọ nọ sị m, “Emẹkwọlẹ a! M wụhụ odibo nọkẹ yụ lẹ umunẹ i, ndị ile kwọndọn oku Jesu. Kụ nị Osolobuẹ sụọ isi alị, makẹni ozi Jesu wụ nkọwa ihiẹn ile ndị-amụma ku.”
REV.19.11	Ya m nọ hụn kẹ elu-igwee kpupụ, a hụn m ẹshin ọchan ebẹhụ; ẹfan onyẹ rị e nyinn'ẹ wụ “Onyẹ-wẹ-gi-dọn-ẹnya lẹ Ezioku.”
REV.19.11	Ọ han ezigbo eṅẹn, a lụ agha furuni.
REV.19.12	Ẹnya a hụ e nwun kẹ ọkụn. Okpu-eze bu ọda rị a isi. O nwọnzikwọ ẹfan wẹ de ẹhụ a hụn o mẹni onwọnni onyẹ marịn n'a wezụka ya sụọ. 
REV.19.13	O yi ẹwuru wẹ yọye imẹ ẹdeke. Ẹfan wẹ gi marịn a wụ “Oku Osolobuẹ”. 
REV.19.14	Ndị-agha elu-igwee nyinkọ ẹshin ọchan sọnkọ a. Ẹwuru wẹ wụ ezigbo linẹ ọchan nwọnlẹni nkarụ. 
REV.19.15	Ọpịa-agha tụnị o k'e gi mẹ alị ile ihiẹn rị a ọnụ. O k'e gi ọkpọ-igwe kị wẹ. O k'a zọkpụkpọ wẹ imẹ ebẹhụ Osolobuẹ nwọn ikẹn ile nọ e gi iwe-lẹ-ọnụma a a zọkpụkpọ ndị-njọ kẹ akpụrụ vaịnị. 
REV.19.16	Nzere wẹ deye elu ẹwuru ẹ lẹ ọgbọdọgbọ a wụ,
REV.19.16	“Eze ndị-nze lẹ Nna ndị wụ nna.”
REV.19.17	Ya m nọ hụn mmọn-ozi ohu k'o turu imẹ ẹnyanwụn. Ọ nọ gi okẹn olu kpọ nnụnụ ile e fe imẹ elu oku, sị wẹ, “Bịa nị-o! Gbakikomẹ ni d'e ri oriri pụ ichẹn Osolobuẹ kpọ! 
REV.19.18	D'e ri ni anụ ndị-nze lẹ ndị ọkị-agha uku lẹ ndị odogun-agha; anụ ẹshin lẹ ndị e nyinni wẹ; anụ ịhịan ile — kẹ ndị nwọn enwẹn wẹ kẹ igbọn, kẹ ndị uku kẹ ndị nta!”
REV.19.19	Ya kẹ m nọ hụn eje-anụ hụ lẹ ndị-nze ụwa lẹ ndị-agha wẹ ebe wẹ gbakikomẹ nị wẹ d'a lụsọn Onyẹ ahụn rị e nyin ẹshin hụ lẹ ndị-agha a ọgụn. 
REV.19.20	Kanị wẹ nọ nwụndọn eje-anụ hụ lẹ onyẹ amụma-ntụ ahụn te rị a rụndọnni eje-anụ hụ ọrụn-atụmẹnya, onyẹ-amụma hụ gi ọrụn-atụmẹnya ndị hụ dufie ndị narịn ahịma eje-anụ hụ lẹ ndị fe hụn wẹ leri ẹ kpụ. Wẹ nọ tụ eje-anụ hụ lẹ onyẹ amụma-ntụ ahụn lẹ ndụn ye imẹ odiyiri ọkụn nsịn-ẹnyanwụn; 
REV.19.21	gi ọpịa-agha rị ọnụ onyẹ ahụn rị e nyin ẹshin ọchan gbupụ ndị họdụnị.
REV.19.21	Ya nnụnụ ile nọ gi anụ wẹ rikarị ẹfọ.
REV.20.1	Ya m nọ hụn mmọn-ozi ohu k'ọ gha elu-igwee hidanla, o gi ịsanhan okẹn-mgbugbu ahụn lẹ ẹgan hi-ogbe. 
REV.20.2	Ọ nọ nwụndọn dragọnụ hụ, agwọ mbụ-mbụ hụ wụ Ekwensụ, hụn wụzịkwọ Setanị, kẹn ẹ ẹgbụn jẹnkọ d'a nọru ahụa nnụ-uku
REV.20.3	ọ nọ tụ a ye imẹ mgbugbu hụ migbu enwẹn ẹ, kpọkin mgbugbu hụ, fidọn ẹ, amamgbe o dufiezi alị ichẹn-ichẹn. Wẹ k'e dọnmẹ ẹ ebẹhụ d'e ru ni ahụa nnụ-uku hụ e zu. Ọhụn mẹgụ, wẹ k'a hatuzịrịrị a ẹkẹrẹ ogẹn.
REV.20.4	Ya m nọ hụn ukpo-eze ndị rị ebẹhụ. Wẹ nọ tumẹ ndị rịsọnmẹ ukpo ndị hụ ndị ọkịkị. M nọ hụnzịkwọ umẹ-ndụn ndị wẹ gi ufiri ozi Jizọsị lẹ oku Osolobuẹ bepụ isi. Ndịnị jụ nị efekọ wẹ eje-anụ hụ lẹ enwẹn ẹ mọbụ hụn wẹ leri ẹ kpụ, jụzị nị anarịnkọ wẹ ahịma eje-anụ hụ ezimezi ihun wẹ mọbụ ẹka wẹ. Wẹ nọ nwan gha ọnwụn lihi, rịzị ndụn, sọn Kraịstị kị ahụa nnụ-uku hụ. 
REV.20.5	Ọhụn wụ ịgha ọnwụn lihi nke ibuzọ. (Ndị ọzọ nwụnhụnnị aghanị ọnwụn lihi d'e ru nị ahụa nnụ-uku ahụn e zu.)
REV.20.6	Ndị k'a gha ọnwụn lihi olihi ibuzọnị e nwọnkẹ ngọzi; wẹ rị nsọ. Ọnwụn nke mgbe ẹbụọ erukọ wẹ ẹhụ, kama, wẹ k'a wụ ndị nchụn-ẹjan Osolobuẹ lẹ Kraịstị, wẹ k'e sọn Kraịstị kị ahụa nnụ-uku.
REV.20.7	Ahụa nnụ-uku hụ zugụ, a tọpụ wẹ Ekwensụ, wepụha a ngan ọ rị. 
REV.20.8	Ọ k'a pụ nwan d'e dufie alị ile, ẹbamịn ẹnọ ụwa. Gọgụ lẹ Magọgụ kẹ w'a kpọ wẹ. Ọ k'e wegbama wẹ d'a lụ agha, wẹ ile bu ọda kẹ ẹjan rị mkpẹnrẹn ohimin. 
REV.20.9	Wẹ nọ ghakwọrị ebe wẹ rị fetu alị ichẹn-ichẹn rị elu-ụwa
REV.20.10	Wẹ nọ tụ Ekwensụ hụn dufieni wẹ ye imẹ odiyiri ọkụn lẹ nsịn-ẹnyanwụn, ebẹhụ eje-anụ hụ lẹ onyẹ amụma-ntụ hụ rị. Wẹ k'e ye wẹ afụnfụn uhinhin lẹ efinnaị jẹnrin ejẹn.
REV.20.11	Ya m nọ hụn ukpo-eze ọchan
REV.20.12	M nọ hụn ndị nwụnhụnnị kẹ wẹ turu nwan ihun ukpo-eze hụ, kẹ onyẹ-uku kẹ onyẹ-nta. E kpupụsọnmẹ wẹ ẹhụhụọ bu ọda; ya wẹ nọzị kpupụ ẹhụhụọ ọzọ, hụn wụ ẹkụkwọ ndụn-itẹbitẹ. Wẹ nọ gi ihiẹn wẹ detọsọnmẹ imẹ ẹhụhụọ ndị hụ kin onyẹ-onyẹ ikpe ihiẹn o mẹ.
REV.20.13	Ohimin nọ wepụha ndị nwụnhụnnị rị imẹ ẹ, Ọnwụn lẹ Alị-mmọn nọ wepụhazị ndị nwụnhụnnị rị imẹ wẹ. Wẹ nọ gi ihiẹn onyẹ-onyẹ mẹ kin ẹ ikpe.
REV.20.14	Ya wẹ nọ tụ Ọnwụn lẹ Alị-mmọn ye imẹ odiyiri ọkụn hụ.
REV.20.14	Odiyiri ọkụnnị wụ ọnwụn nke mgbe ẹbụọ. 
REV.20.15	Onyẹ ọwụlẹ wẹ hụnlẹni ẹfan a imẹ ẹkụkwọ ndụn-itẹbitẹ, a tụ w'a ye imẹ odiyiri ọkụn hụ.
REV.21.1	Ya m nọ hụn elu-igwee ọhụn lẹ elu-ụwa ọhụn, makẹni elu-igwee ibuzọ lẹ elu-ụwa ibuzọ a lagụọ. Ohimin arịzị a.
REV.21.2	M nọ hụn obodo nsọ hụ, Jerusalẹm ọhụn, k'ọ gha ẹka Osolobuẹ imẹ elu-igwee hidanla. Ọ nọ kẹ nwagbọọ chọgụ mma agbamẹkụkwọ rị e che di ẹ. 
REV.21.3	M nọ nụ okẹn olu gha ukpo-eze hụ a sị,
REV.21.3	“Lee ẹ, ebe-obibi Osolobuẹ rị nwan imẹ igunrun ịhịan; o k'e bi imẹ igunrun wẹ, wẹ k'a wụ ndị nke ẹ; ya nwẹn k'a nọyeni wẹ, o k'a wụ Chuku wẹ. 
REV.21.4	O k'e finchanpụchanrịn wẹ ẹnya-mirin. Ọnwụn arịkọzị, ẹnya-mirin lẹ ẹkwan lẹ ụfụ arịkọzị, makẹni ihiẹn akan a ghafegụọ.”
REV.21.5	Onyẹ hụ nọdị alị elu ukpo-eze hụ nọ sị,
REV.21.5	“Lee ẹ! M rị e kedọnzi ihiẹn ile!”
REV.21.5	Ọ nọ sịzị, “Detu ihiẹnni, makẹni oku ndịnị wụ ezioku lẹ oku furu w'e gi dọn ẹnya.”
REV.21.6	Ya ọ nọ sị m, “O mẹgụọ! Mmẹ wụ Ibuzọ lẹ Ikpanzụụn, Mbidọn lẹ Ọgụgụ. Onyẹ ọwụlẹ ẹgụn-mirin rị a gụn, m k'a gha isi-mirin e ye ndụn ye ẹ mirin ọfẹ. 
REV.21.7	Onyẹ hụn mẹrini k'e nwọnhẹn ihiẹn ndịnị. M k'a wụ Osolobuẹ ẹ, ya nwẹn a wụ nwa m.
REV.21.8	“Kanị, ndị ụjọ lẹ ndị-ghẹrẹghẹrẹ lẹ ndị rụnị; ndị-izighẹ lẹ ndị ughẹrẹ; ndị ile a gwọ eje-ọgụn; ndị a rụa mmọn lẹ ndị-ntụ ile — wẹ ile shikọ d'a rị odiyiri ọkụn lẹ nsịn-ẹnyanwụn hụ, hụn wụ ọnwụn nke mgbe ẹbụọ.”
REV.21.9	Ya kẹ mmọn-ozi ohu imẹ wẹ ẹsa ahụn bu afẹrẹ afụnfụn ikpanzụụn ẹsa nọ bịa, sị m, “Bịa: m k'a ghọsị ị onyẹ hụ ya lẹ Nwa-ebulu hụ jẹnkọ d'a gba ẹkụkwọ, nwunyẹ Nwa-ebulu hụ.” 
REV.21.10	Ọ nọ buru m imẹ-mmọn shi elu ugu hi-ogbe jẹn elu, ghọsị m obodo nsọ hụ wụ Jerusalẹm k'ọ gha ẹka Osolobuẹ imẹ elu-igwee hidanla. 
REV.21.11	Ọghọ Osolobuẹ rị a ẹhụ, ọ hụ e be nwaịn-nwaịn kẹ ihiẹn-mma ndị ahụn a kọnị, lekẹ akpụrụ jaspa, ọ hụ e nwun zaị.
REV.21.12	Mgbọn ẹ hi-ogbe, jẹn elu. Ọnụ-mgbọn mmẹbụọ k'o nwọn; mmọn-ozi ohu-ohu turusọnmẹ ọnụ-mgbọn ndị hụ. Wẹ de ẹfan ikpụlọ mmẹbụọ rị Izrẹlụ ohu-ohu ye ọnụ-mgbọn ndị ahụn. 
REV.21.13	Ọnụ-mgbọn ẹtọ-ẹtọ rịsọnmẹ ẹ ẹbamịn ẹnịnọ: ẹtọ rị ẹbamịn ọwụwa-ẹnyanwụn, ẹtọ rị ẹbamịn-ugu, ẹtọ rị ẹbamịn ndịdan, ẹtọ rị ẹbamịn ọdịdan-ẹnyanwụn. 
REV.21.14	Mgbọn obodo ahụn rị elu ọmụma mmẹbụọ wẹ gi gben'ẹ iyetọ. Wẹ desọnmẹ ẹfan ndị-ozi pụ-ichẹn mmẹbụọ Nwa-ebulu hụ ye ọmụma ndị ahụn.
REV.21.15	Mmọn-ozi hụ gwa m oku gi ẹgbe goru wẹ gi a ma ihiẹn, hụn o k'e gi ma obodo hụ lẹ ọnụ-mgbọn ndị rịn'a lẹ mgbọn ẹ. 
REV.21.16	Obodo hụ wụ azụụn ẹnọ ahanmahan, usue ẹ lẹ ụshịa a han. Ọ ma obodo hụ, ọ gba ogige bọlụ nnụ-uku mmẹbụọ: usue ẹ lẹ ụshịa a lẹ ojijẹn-elu ẹ han. 
REV.21.17	Ọ ma mgbọn ẹ, ọ gba kubiti
REV.21.18	Ihiẹn mma wụ Jaspa kẹ wẹ gi tụn mgbọn hụ; ezigbo goru wẹ buchelẹni ihiẹn ọzọ kẹ wẹ gi tụn obodo hụ; o nwun zaị kẹ ughegbe.
REV.21.19	Ụdị ihiẹn-mma ile rị mkpa kẹ wẹ gi chọ ọmụma ndị ahụn wẹ gi mẹmẹ iyetọ mgbọn obodo hụ mma. Nke ibuzọ wụ jaspa, nke ẹbụọ wụ safaya, nke ẹtọ wụ ageti
REV.21.20	nke isẹn wụ ọnik'si, nke isin wụ kanelịanị; nke ẹsa wụ kraịsolaịtị, nke ẹsatọ wụ berilu nke itenẹi wụ tọpazị; nke iri wụ kraịsopresi nke mmanaị wụ jasịntị, nke mmẹbụọ wụ amitisti. 
REV.21.21	Ogbe ọmụma ohu-ohu pụ-ichẹn e gbukeni kẹ wẹ gi rụn ọnụ-mgbọn ohu-ohu imẹ wẹ mmẹbụọ. Ụwaya hụn rị imẹ obodo hụ wụ ezigbo goru wẹ buchelẹni ihiẹn ọzọ, e nwun zaị kẹ ughegbe!
REV.21.22	Ahụnnị m ụlọ-nsọ imẹ obodo hụ — makẹni Di-nwọnni-ẹnyi Osolobuẹ hụn nwọn ikẹn ile lẹ enwẹn ẹ wụ ụlọ-nsọ obodo hụ, ya lẹ Nwa-ebulu hụ. 
REV.21.23	Obodo hụ achọnị ukpẹ ẹnyanwụn mọbụ ifọn, makẹni ọghọ Osolobuẹ wụ ukpẹ ẹ, Nwa-ebulu ahụn wụ ukpẹ-ẹka a.
REV.21.24	Ukpẹ obodo ahụn kẹ alị ile k'a rị e gi e legha ụzọ, ndị-nze ụwa k'e wẹhẹsọnmẹ ihiẹn wẹ gi nwọn ọghọ imẹ obodo ahụn.
REV.21.25	Agụnmakọ wẹ ọnụ-mgbọn obodo hụ ebe eki rị elu bụ eki egikọ ebẹhụ.
REV.21.26	Wẹ k'e wẹhẹ ihiẹn ile alị ile gi nwọn ọghọ lẹ mgbaye imẹ Obodo hụ. 
REV.21.27	Kanị onwọnni ihiẹn ọwụlẹ rụnị mọbụ onyẹ e mẹ ihiẹn Osolobuẹ a sọ mọbụ onyẹ e mẹ ihiẹn ọwụlẹ ya lẹ ntụ wị k'a banyen'ẹ. Ndị wẹ de ẹfan wẹ imẹ ẹkụkwọ ndụn-itẹbitẹ Nwa-ebulu hụ sụọ k'a banye ẹ.
REV.22.1	Ya mmọn-ozi hụ nọ ghọsị m iyi hụn mirin ẹ e ye ndụn. Ọ hụ e nwun zaị kẹ ughegbe; ukpo-eze Osolobuẹ lẹ Nwa-ebulu ahụn k'ọ rị a gha e hupụha. 
REV.22.2	O hukọ ahanmahan ụwaya ahụn rị obodo hụ. Osisi ahụn e ye ndụn rị iyi hụ azụụnnị lẹ azụụnnị. Osisi ahụn a mị ụdị mkpụrụ mmẹbụọ ahụa. Ifọn-ifọn kẹ ọ mị mkpụrụ. Wẹ gi ẹhụhụọ a a zụọ ndị alị ile emu.
REV.22.3	Ihiẹn wẹ bụ ọnụ arịkọzị. Kama, ukpo-eze Osolobuẹ lẹ Nwa-ebulu hụ k'a rị imẹ obodo hụ; idibo ẹ k'a rị e fe ẹ. 
REV.22.4	Wẹ k'a gha a hụn ihun ẹ; ẹfan a k'a rị wẹ ezimezi ihun. 
REV.22.5	Eki egikọzị; achọkọzị wẹ ukpẹ-ẹka mọbụ ukpẹ ẹnyanwụn, makẹni Di-nwọnni-ẹnyi wụ Osolobuẹ jẹnkọ d'a wụ ukpẹ wẹ. Wẹ k'a kị jẹnrin ejẹn.
REV.22.6	Mmọn-ozi hụ nọ sị m, “Ihiẹn ndịnị ile wụ ezioku furu wẹ gi e dọn ẹnya, makẹni Di-nwọnni-ẹnyi lẹ enwẹn ẹ, Chuku hụn a gwa mmọn rị imẹ ndị-amụma ihiẹn ndị-amụma e ku, zihẹ nwan mmọn-ozi ẹ d'a ghọsị idibo ẹ ihiẹn ndị k'e mẹrịrị ẹgwa.”
REV.22.7	Jesu sị,
REV.22.7	“Lee ẹ, m lala ẹgwa!
REV.22.7	Ngọzi rịnị onyẹ k'e mẹ
REV.22.7	ihiẹn ozi rị ẹkụkwọnị ku!”
REV.22.8	Mmẹ wụ Jọnụ gi ntịn m nụ ihiẹn ndịnị, gi ẹnya hụn wẹ. Ogẹn m gi nụgụ wẹ, hụngụ wẹ, m nọ dan alị nị m kụnị mmọn-ozi ahụn ghọsịnị m wẹ isi alị. 
REV.22.9	Kanị ọ nọ sị m, “Emẹkwọlẹ a! M wụ odibo nọkẹ ịyụ lẹ umunẹ i wụ ndị-amụma lẹ ndị e mẹ ihiẹn ozi rị imẹ ẹkụkwọnị ku. Fe Osolobuẹ!”
REV.22.10	Ọ nọzị sị m, “Ezuemẹlẹ ihiẹn ozi rị imẹ ẹkụkwọnị ku, makẹni, ogẹn wẹ k'e gi mẹ a rịgụọ nsue. 
REV.22.11	Onyẹ e mẹ njọ ya mẹsọnmẹ; onyẹ e bi eje-obibi ya bisọnmẹ; onyẹ ezi-omumẹ ya mẹsọnmẹ; onyẹ rị nsọ ya rịsọnmẹ.”
REV.22.12	Jesu sị, “Lee ẹ, m lala ẹgwa, m gi ụgwọ-ọrụn m k'a kụ lala d'a kụ onyẹ-onyẹ ihiẹn ọ rụn. 
REV.22.13	Mmẹ wụ Afa lẹ Omega, Ibuzọ lẹ Ikpanzụụn, Mbidọn lẹ Ọgụgụ.”
REV.22.14	Ngọzi rịnị ndị ahụn sụ ẹkwa wẹ, kẹni wẹ nị wẹ ri mkpụrụ osisi ahụn e ye ndụn, kẹni wẹ gha ọnụ-mgbọn hụ banye imẹ obodo hụ. 
REV.22.15	Makẹni ndị e bi kẹ nkitẹ, ndị nshi-lẹ-ẹjan, ndị ughẹrẹ, ndị-izighẹ, ndị a rụa mmọn lẹ onyẹ ọwụlẹ e mẹ mọbụ a kwadọn ihiẹn ya lẹ ntụ wị abanyekọ obodo hụ.
REV.22.16	“Mmẹ wụ Jesu zi mmọn-ozi m d'e zi ụnụ ozini, kẹni o ru ụka ichẹn-ichẹn ẹka. Mmẹ wụ mkpọgụn Defidi gha suepụha; m ghazịkwọ ẹhụ Defidi pụha. Mmẹ wụ kokisẹ ụtụntụn ahụn e keni.”
REV.22.17	Mmọn-nsọ lẹ okpoho hụ ya lẹ Jesu jẹnkọ d'a gba ẹkụkwọ sị,
REV.22.17	“Bịa!”
REV.22.17	Onyẹ ọwụlẹ nụnị ya sịzị,
REV.22.17	“Bịa!”
REV.22.17	Onyẹ ọwụlẹ ẹgụn-mirin rị a gụn ya bịa! Onyẹ ọwụlẹ chọnị, ya weri mirin ahụn e ye ndụn, ya weri ẹ ọfẹ ra.
REV.22.18	M rị a gwakwọ onyẹ ọwụlẹ nụ ihiẹn ndị wẹ ku imẹ ozi rị ẹkụkwọnị nị onyẹ becheni wẹ, Osolobuẹ e bechen'ẹ afụnfụn ndị hụ wẹ ku oku wẹ imẹ ẹkụkwọnị; 
REV.22.19	onyẹ wepụ ihiẹn imẹ wẹ, Osolobuẹ e wepụ ihiẹn run'ẹ imẹ osisi hụ e ye ndụn hụn wẹ kusọnmẹ oku ẹ imẹ ẹkụkwọnị lẹ obodo nsọ ahụn wẹ kusọnmẹ oku ẹ imẹ ẹkụkwọnị.
REV.22.20	Onyẹ hụn ku ihiẹn ndịnị sị,
REV.22.20	“Ẹghẹẹ, m lala ẹgwa!”
REV.22.20	Isẹẹ! Jesu Onyẹ-nwọnni-ẹnyi, bịa!
REV.22.21	Ẹfọma Jesu Di-nwọnni-ẹnyi ya rịnị ịhịan ile.
