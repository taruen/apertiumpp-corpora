MAT.1.1	LIOAR Sheeloghe Yeesey Creest, Mac Ghavid, Mac Abraham.
MAT.1.2	Hooar Abraham Isaac, as hooar Isaac Jacob, as hooar Jacob Judas as e vraaraghyn.
MAT.1.3	As hooar Judas Phares as Zarah rish Thamar, as hooar Phares Esrom, as hooar Esrom Aram.
MAT.1.4	As hooar Aram Aminadab, as hooar Aminadab Naasson, as hooar Naasson Salmon.
MAT.1.5	As hooar Salmon Booz rish Rachab, as hooar Booz Obed rish Ruth, as hooar Obed Jesse.
MAT.1.6	As hooar Jesse David yn Ree, as hooar David yn Ree Solomon ree‐ish ve’r ny ve Ben Urias.
MAT.1.7	As hooar Solomon Roboam, as hooar Roboam Abia, as hooar Abia Asa.
MAT.1.8	As hooar Asa Josaphat, as hooar Josaphat Joram, as hooar Joram Ozias.
MAT.1.9	As hooar Ozias Joatham, as hooar Joatham Achaz, as hooar Achaz Ezekias.
MAT.1.10	As hooar Ezekias Manasses, as hooar Manasses Amon, as hooar Amon Josias.
MAT.1.11	As hooar Josias Jechonias as e vraaraghyn, my‐geart y tra vad goit ersooyl nyn gappeeyn gys Babylon.
MAT.1.12	As ayns earish yn chappeeys ayns Babylon, hooar Jechonias Salathiel, as hooar Salathiel Zorobabel.
MAT.1.13	As hooar Zorobabel Abiud, as hooar Abiud Eliakim, as hooar Eliakim Azor.
MAT.1.14	As hooar Azor Sadoc, as hooar Sadoc Achim, as hooar Achim Eliud.
MAT.1.15	As hooar Eliud Eleazar, as hooar Eleazar Matthan, as hooar Matthan Jacob.
MAT.1.16	As hooar Jacob Joseph dooinneypoost Moirrey, jee ruggyr Yeesey, ta enmyssit Creest.
MAT.1.17	Myrshen ta ooilley ny Sheeloghyn veih Abraham gys David, kiare Sheeloghyn jeig; as veih David derrey’n chappeeys ayns Babylon, kiare Sheeloghyn jeig; as veih’n chappeeys ayns Babylon derrey Creest, kiare Sheeloghyn jeig.
MAT.1.18	¶ Nish va cheet er y teihl Yeesey Creest er yn aght shoh: Erreish da e Voir Moirrey ve poost rish Joseph, roish my daink ad dy vaghey covidjagh, va liannoo er ny gheddyn, dy ve aynjee, jeh’n Spyrryd Noo.
MAT.1.19	As va Joseph e Sheshey ny ghooinney Cairagh, as liorish dy row e nian‐vooiaght yn narey eck y insh magh, ghow e ayns laue Screwnyn‐scarree chur jee gy follit.
MAT.1.20	Agh choud as va ny reddyn shoh ayns e smooinaghtyn, cur‐my‐ner haink Ainle y Chiarn huggey ayns ashlish, gra, Yoseph Vac Ghavid, ny gow aggle Moirrey yn Ven ayd y ghoal, Son shen ter ny ye’ntyn ayn‐jee, te jeh’n Spyrryd Noo.
MAT.1.21	As ver ee Mac Son y teihl, as enmys‐ee oo yn ennym echey Yeesey; Son Sauee e ephobble veih nyn beccaghyn.
MAT.1.22	(Nish va ooilley shoh jeant, dy voddagh shen ve cooilleenit va’n Chiarn er loart liorish y Phadeyr, gra,
MAT.1.23	Cur‐my‐ner bee Liannoo eg Moidyn, as ver ee Mac son y teihl, as nee ad e y enmys Emmanuel, ta shen dy ghra, Jee marin)
MAT.1.24	Tra va Joseph eisht er nirree veih cadley, ren e myr va Ainle y Chiarn er noardagh da, as ghow e thie e Ven.
MAT.1.25	As cha row veg echey dy Yiannoo ree, derrey hug ee e chied Mac Son y teihl, as denmys e yn Ennym echey Yeesey.
MAT.2.1	NISH tra va Yeesey er ny va Ruggitt ayns Bethlehem, dy Yudea, ayns laghyn Ree Herod, cur‐my‐ner haink deney creeney veih’n Shar gys Jerusalem,
MAT.2.2	Gra, Cre vel Ree ny Hewnyn te’r jeet er y teihl? Son honnick shin y Rollage echey ayns y Shar, as ta shin er jeet dy chur ooashley da.
MAT.2.3	Tra cheayl Ree Herod shoh, ve seaghnit as ovilley Jerusalem marish.
MAT.2.4	As tra ve er jaglym cooidjagh, ooilley ny ard‐saggyrtyn as scruderyn y pobble, denee e jeu, cre’nraad va Creest dy heet er y teihl.
MAT.2.5	As doort adsyn rish, Ayns Bethlehem dy Yudea: Son shoh myr te scruit liorish y Phadeyr;
MAT.2.6	As uss Bethlehem ayns talloo Yuda, cha nee oo sloo ta, mastey Prinsyn Yudah: Son assyds hig Kianoort nee reill my phobble Israel.
MAT.2.7	Eisht hug Herod fys gy follit er ny deney creeney, as, denee e jeu dy imneagh, cre’n tra va’n Rollage er ny akin.
MAT.2.8	As hug e ad gys Bethlehem, gra immee‐jee, as shir‐jee magh dy kiaralagh Son y lianoo aeg, as tra vees shin er gheddyn e, tar‐jee lesh fys hyms, dy voddyms myrgeddyn cheet as ooash ley chur da.
MAT.2.9	Tra va’n Ree erreish loart, jimmee ad rum‐boo, as cur‐my‐ner, hie, yn Rollage honnick ad ayns y Shar, roue, derrey haink ee as hass ee harrish yn ynnyd, raad va’n lianoo.
MAT.2.10	Tra honnick ad y Rollage va’d lieent lesh boggey er skyn towse.
MAT.2.11	¶ As tra vad er jeet stiagh ayns y thie, honnick ad y liannoo aeg marish Moirrey e Voir, as huitt ad sheese as hug ad ooashlev da; as tra vad er vosley ny tashtaghyn oc, heb ad da giootyn, aer, as frankincense as myrrh.
MAT.2.12	As fakin dy row Jee er chur roue ayns ashlish, nagh row ad dy hyndaa gys Herod, jimmee ad gys nyn jeer hene raad elley.
MAT.2.13	As tra vad er gholl roue, haink Ainle y Chiarn gys Joseph ayns ashlish, gra, irree as gow yn Lianoo aeg as e voir, as gow er‐chea gys Egypt, as furree ayns shen, derrey verryms liam fys hood: Son shirree Herod y liannoo dy stroie e.
MAT.2.14	Tra ve er nirree, ghow e yn liannoo as e voir ayns yn ny, as hie e roish gys Egypt.
MAT.2.15	As ve ayns shen, derrey baase Herod: dy voddagh shen ve cooilleenit va’n Chiarn er loart liorish y Phadeyr, gra, Magh as Egypt deie mee er my Vac.
MAT.2.16	¶ Tra honnick Herod eisht, dy row e mollit liorish ny deney creeney, ve feer jymmoosagh, as hug e magh sarey, as vare ooilley yn chloan v’ayns Bethlehem, as ayns ooilley ny ardjyn shen, veih daa vleïn dy eash as fo, cordail rish yn earish ve dy imneagh er vriaght jeh ny deney creeney.
MAT.2.17	Shen y tra va cooilleenit, ny va loarit liorish Jeremy yn phadeyr gra,
MAT.2.18	Ayns Rama va coraa er y chlashtyn, ullaghey as keaney as dobberan moar, Rachel keaney son e cloan, as gobbal dy ve er y gerjaghey, er‐yn‐oyr nagh row ad er‐mayrn.
MAT.2.19	¶ Agh tra va Herod marroo, cur‐my‐ner haink Ainle y Chiarn ayns ashlish gys Joseph ayns Egypt,
MAT.2.20	Gra, irree as gow yn liannoo as e voir, as gow gys talloo Israel, son tar adsyn marroo va shirrey bioys y liannoo.
MAT.2.21	As dirree e, as ghow e yn liannoo as e Voir, as haink e gys talloo Israel.
MAT.2.22	Agh tra cheayl e, dy nee Archelaus va reil ayns Judea ayns ynnyd e ayr Herod, va aggle er dy gholl ayns shen, agh hyndaa e, myr va Jee, er chur roish ayns ashlish, gys Ardjyn Galilee.
MAT.2.23	As haink e as ren e vaghey ayns ard‐valley enmyssit Narazeth, dy voddagh ny va loarit liorish ny Phaderyn ve cooilleenit, Bee e enmyssit ny Nazarene.
MAT.3.1	AYNS ny laghyn shen haink Ean Bashtey, preacheil ayns faasagh Judea,
MAT.3.2	As gra, gow‐jee arrys: Son to Reeriaght Yee er‐gerrey.
MAT.3.3	Son shoh e va loarit jeh, liorish y Phadeyr Esaias, gra, Coraa fer gemagh ayns yn aasagh, Jean‐jee aarloo raad y Chiarn, jean‐jee ny cassanyn echey kiart.
MAT.3.4	As va ec Ean keddyn coamrey dy chlooie chamel, as cryss liare mish ny meeghyn echey; as va e veaghey locustyn as mill feie.
MAT.3.5	Eisht hie magh huggey Jerusalem as ooilley Judea, as ooilley’n cheer mygeart Jordan,
MAT.3.6	As va’d er nyn mashtey liorish ayns Jordan, goal rish nyn beccaghyn.
MAT.3.7	¶ Agh tra honnick e ymmodee jeh ny Phariseyn as ny Saduceyn cheet gys e vashtey, doort e roo, O heeloghe dy ard‐nieughyn, quoi te’r chur raue div, dy hea veih’n chorree ta ry heet?
MAT.3.8	Ymmyrk‐jee magh er‐y‐fa shen mess cooie jeh arrys.
MAT.3.9	As ny smooinee‐jee dy ghra cheu‐stie jiu hene, Ta Abraham ain son nyn ayr: son ta mee gra riu, dy vel Jee able jeh ny claghyn shoh, cloan y hroggal seose da Abraham.
MAT.3.10	As nish myrgeddyn tan teigh er ny choyrt gys fraue ny miljyn: shen‐y‐fa ta dy chooilley villey nagh vel gymmyrkey magh mess mie, dy ve giarit sheese as tilgit ayns yn aile.
MAT.3.11	To mish dy jarroo dyn mashtey shiu lesh ushtey gys arrys; agh ta eshyn ta cheet my yei, ny spooaral ny mish, ny Braagyn echey cha vel me feeu dy ymmyrkey: Bashtee eshyn shiu lesh y spyrryd Noo as lesh aile.
MAT.3.12	Ta’n cleayst echey ayns e laue, as nee e dy bollagh e laar‐arroo y ghlenney, as gowee e e churnaght stiagh ayns y thie‐tashtee, agh loshtee e yn choau lesh aile nagh vod v’er ny vooghey.
MAT.3.13	¶ Eisht haink Yeesey veih Galilee gys Jordan gys Ean, dy ve er ny vashtey liorish.
MAT.3.14	Agh loar Ean noi, gra, Ta feme ayms er ve bashtit liorts, as vel uss er‐jeet hyms?
MAT.3.15	Dreggyr Yeesey, as doort e rish, cur raad dou nish: son shoh myr te cooie dooin dy chooilley chairys y chooilleeney. Eishtagh lig e da.
MAT.3.16	As hie Yeesey, tra ve’r ny vashtey, seose chelleeragh as yn ushtey: as cur‐my‐ner va ny Niaughyn er nyn vosley er e skyn, as honnick e spyrryd Yee cheet neose goll rish calmane, as soie er.
MAT.3.17	As cur‐my‐ner, coraa veih Niau, gra, Shoh my Vac graihagh, jeh ta mee dy moar soiaghey.
MAT.4.1	EIsht va Yeesey er ny leedeil, liorish spyrryd Yee gys yn aasagh, dy ver ny violagh liorish y drogh‐spyrryd.
MAT.4.2	As tra ve er drostey da‐eed laa as da‐eed ny, ve ny lurg shen accryssagh.
MAT.4.3	As haink y Miolyder huggey, gra, My she Mac Yee oo, cur sarey da ny claghyn shoh, dy ve jeant nyn arran.
MAT.4.4	Agh dreggyr eshyn, gra; Te scruit, Cha nee er arran ny lomarcan nee dooinney beaghey, agh liorish cre‐erbee ta cheet magh as beeal Yee.
MAT.4.5	Eisht hug y drogh spyrryd lesh e gys yn ard‐valley casherick, as hoie e e, er eer‐vullagh y chiamble,
MAT.4.6	As doort e rish, Mi she Mac Yee oo, tilg oo hene sheese: son te scruit, Ver e currym da e ainlyn my dty chione, as ayns nyn lauyn nee ad oo y ymmyrkey, er aggle ec earish erbee, dy bwoail oo dty chass noi clagh.
MAT.4.7	Doort Yeesey rish, Te scruit reesht, Cha jean oo yn Chiarn dty yee y violagh.
MAT.4.8	Reeshtagh hug y drogh spyrryd lesh e seose, er slieau feer ard, as yeeagh e da ooilley reeriaghtyn y teihl as y ghloyr oc:
MAT.4.9	As doort e rish, shoh ooilley verryms dhyt, my huittys oo sheese, as my ver oo ooashley dou,
MAT.4.10	Eisht doort Yeesey rish, Gow as my eanish Noid‐anmey: Son te scruit, Ver oo ooashley dan Chiarn dty Yee, as eshyn ny lomarcan nee oo y hirveish.
MAT.4.11	Eishtagh daag y drogh spyrryd e, as cur-my‐ner haink ainlyn as ren ad e y hirveish.
MAT.4.12	¶ Nish tra cheayl Yeesey, dy row ad er ghoal Ean, jimmee e roish gys Galilee.
MAT.4.13	As daag e Nazareth, as haink e dy vaghey ayns Capernaum, ta rish oirr ny marrey, ayns ardjyn Zabulon as Nephthalim.
MAT.4.14	Dy voddagh ve cooilleenit ny va loarit liorish Esaias yn phadeyr, gra,
MAT.4.15	Talloo Zabulon as talloo Nephthalim, er slyst ny marrey, cheu elley dy Yordan, Galilee jeh ny Ashoonyn:
MAT.4.16	Ta’n pobbyl, va nyn soie ayns dorraghys, er vakin Soilshey moar: as daue‐syn va nyn soie ayns cheer as scadoo’n vaish, ta soilshey er nirree seose.
MAT.4.17	¶ Veih’n tra shen, ren Yeesey toshiaght dy phreacheil, as dy ghra, Gow‐jee arrys, son ta reeriaght Yee er‐gerrey.
MAT.4.18	¶ As honnick Yeesey, myr ve shooyl liorish keayn Galilee, daa vraar, Simon va enmyssit Peddyr as Andreays e vraar, cur magh lieen ’sy cheayn (son vad nyn Eeastairyn,)
MAT.4.19	As doort e row, Eiyr‐jee orryms, as neems shiu nyn
MAT.4.20	As chelleeragh daag ad nyn lieenteenyn as deiyr ad er.
MAT.4.21	As tra ve er gholl veih shen, honnick e daa vraar elley, Jamys mac Zebedee as Ean e vraar, ayns long marish Zebedee nyn ayr, karraghey ny lieenteenyn oc: as deie e orroo.
MAT.4.22	As daag ad chelleragh y long as nyn ayr, as deiyr ad er.
MAT.4.23	¶ As hie Yeesey my‐geart ooilley Galilee, gynsaghey ayns ny Kialteenyn oc, as preacheil Sushtal y Ree riaght, as leiyhys dy chooilley hingys as dy choilley ghoghan, mastey’n pobble.
MAT.4.24	As hie yn ennym echey magh trooid ooilley Syria, as hug ad lieu huggey, ooilley adsyn va fo aslaintyn, adsyn va fo caghlaaghyn dy ghoghanyn as dy gheiaghyn, adsyn va drogh spyrrydyn ayndoo, yn vooinjer va eddrym ayns nyn geeal rish caghlaa ny haist, as adsyn va’n chingys-craa orroo, as ren e ad y leiyhys.
MAT.4.25	As deiyr er chaglym moar dy leih, veih Galilee, as Decapolis, as Jerusalem, as Judea, as veih cheu elley dy Yordan.
MAT.5.1	AS fakin leid ny earrooyn dy leih, hie e seose er slieau: as tra ve er hoie sheese, haink huggey yn vooinjer va sheer geyrt er.
MAT.5.2	As dosle e e veeal, as dynsee e ad, gra,
MAT.5.3	Bannit tar adsyn ta bought ayns spyrryd; Son lieusyn reeriaght Niau.
MAT.5.4	Bannit tar adsyn ta janoo dobberan: Son bee ad er nyn ngherjagh.
MAT.5.5	Bannit tar adsyn ta imlee: Son bee yn talloo oc ayns eiraght.
MAT.5.6	Bannit tar adsyn ta accryssagh as pa‐agh lurg cairys: Son bee ad er nyn nianoo magh.
MAT.5.7	Bannit ta’n vooinjer vyghinagh: Son bee myghin er ny hoilshagh daue.
MAT.5.8	Bannit tar adsyn ta glen ayns cree: Son nee ad Jee y akin.
MAT.5.9	Bannit tar adsyn ta tayrn sleih gys shee: Son bee ad enmyssit nyn gloan dy Yee.
MAT.5.10	Bannit tar adsyn ta surranse tranlaase er graih cairys: Son lieusyn reeriaght Niau.
MAT.5.11	Bannit ta shiuish, tra vees shiu oltooanit, as tranlaasit, as dy chooilley ghrogh red er ny ghra nyn oi eu, dy breagagh, er y choontey ayms.
MAT.5.12	Gow jee boggey as bee‐jee feer vooiaght: Son moar tan leagh eu ayns Niau: Son shoh myr ren ad tranlaase er ny phaderyn va rumbeue.
MAT.5.13	¶ Shiuish sollan y talloo; agh my ta’n sollan er choall e vlass, kys hig e vree ayn reesht? cha vel ymmyd erbe sodjey ny chouyr, agh dy ve tilgit magh as stampit fo cassyn deney.
MAT.5.14	Shiuish soilshey’n teihll. Ta ardvalley ta soit er cronck feer chronnal.
MAT.5.15	Cha‐mo ta sleih foddey kainle as dy choyrt ee fo saagh, agh ayns kanlere, as ti‐ee cur soilshey da ooilley ny t’ayns y thie.
MAT.5.16	Lig da’n soilshey eauish myr shen soilshagh kiongoyrt rish deney, dy vod ad fakin ny obbraghyn mie eu, as gloyr y choyrt da nyn ayr t’ayns niau.
MAT.5.17	¶ Ny smooinee‐jee dy daink mish dy chur mou yn leih as ny phaderyn: cha nee dy chur mou haink mee, agh dy lieeney.
MAT.5.18	Son dy firrinagh ta mee gra riu, derrey nee aer as talloo cherraghtyn cha bee yn ockle ny yn tittle er ny ghoal veih yn leih, derrey vees ooilley jeant magh.
MAT.5.19	Quoi‐erbee er‐y‐fa shen vrishys annane jeh ny Saraghyn sloo shoh, as ynsys deney myr shen, bee e enmyssit yn fer sloo ayns reeriaght Niau: agh quoi‐erbee nee nyn nianoo as nyn nynsaghey ad, bee e enmyssit moar ayns reeriaght Niau.
MAT.5.20	Son ta mee gra riu, mannagh bee yn Ynrycys eauish er skyn ynrycys ny Scruderyn as ny Phariseyn, nagh vod shiu er aght erbee goll stiagh ayns reeriaght niau.
MAT.5.21	¶ Ta shin er chlashtyn, dy row eh er ny ghra roosyn jeh’n chen earish, Cha jean oo dunverys: as quoi‐erbee nee dunverys, toillee e kerraghey’n vriwnys.
MAT.5.22	Agh ta mish gra riuish, quoi‐erbee ta corree rish e vraar fegooish oyr, dy doill e dy ve deyrit liorish y vriwnys: as quoi‐erbee jir rish e vraar, Raca, dy doill e ve’r ny gheyrey liorish y choonceil: agh quoi‐erbee jir Uss ommydan, dy doill e deyrey gys aile Nivrin.
MAT.5.23	Shen‐y‐fa tra vees oo chebbal dty yioot er yn altar, my chooinys oo ayns shen, dy vel nee erbee ec dty vraar dtoi;
MAT.5.24	Faag ayns shen dty yioot kiongoyrt rish yn altar, as immee royd, tayrn hoshiaght dty vraar gys shee, as eisht tar as cheb dty yioot.
MAT.5.25	Cord dy tappee rishvn ta streeu rhyt; choud as vees shiu goll cooidjagh er y raad: er aggle dy livrey e oo seose gys y Uriw, as dy livrey yn Briw oo huggeysyn ta goall kerraghey, as dy bee oo tilgit ayns pryssoon.
MAT.5.26	Dy firrinagh ta mee gra rhyt, nagh jig oo magh ass shen, derrey vees oo erreish yn farling sodjey magh y ecck.
MAT.5.27	¶ Ta shiu er chlashtyn, dy row eh er ny ghra roosyn jeh’n chen earish, Cha jean oo poosey y vrishey.
MAT.5.28	Agh ta mish gra riu, quoi‐erbee ta jeaghyn er ben dy chur saint jee, dy vel e er vrishey poosey ree hanna ayns e chree.
MAT.5.29	As my ta dty hooil yesh dy dty hayrn gys peccah, pluck assyd ee, as tilg woid ee, son te ny share dhyt annane jeh dty Hooillyn y choall, ny dty slane chorp dy ve tilgit ayns Nivrin.
MAT.5.30	As my vees dty lane yesh dy dty hayrn gys peccah, giare jeed as tilg woid ee: son tee ny share dhyt annane jeh dty oltyn y choall, ny dty slane chorp dy ve tilgit ayns Nivrin.
MAT.5.31	Ve er ny ghra, quoi‐erbee scarrys rish e ven, lig da screwnyn‐scarree y chur jee.
MAT.5.32	Agh ta mish gra riu, quoi‐erbee scarrys rish e ven, cheu‐moie jeh son oyr maarderys, dy vel e cur urree poosey vrishey: as quoi‐erbee phoosys ish ta scart, te brishey poosey.
MAT.5.33	¶ Myrgeddyn ta shiu er chlashtyn, dy row eh er ny ghra, roosyn jeh’n chen earish, Cha jean oo loo oi‐agh y ghoall, agh cooilleenee oo ny t’ow dy loo gys y Chiarn.
MAT.5.34	Agh ta mish gra riu, Ny loo‐jee er aght erbee, edyr liorish Niau, son she stoyl‐ree‐oil yee eh:
MAT.5.35	Ny liorish y talloo, son shen y stoyl ta fo e chassyn: ny liorish Jerusalem, son shen ardvalley’n ree moar.
MAT.5.36	Cha‐moo loo‐ys oo liorish dty chione, er‐yn oyr nagh vod oo yn renaig y yanoo bane ny doo.
MAT.5.37	Agh lig da’n ghlare eu ve, she, she, Cha nee, Cha nee: Son cre‐erbee ta er‐skyn shoh, she jeh’n olk te cheet.
MAT.5.38	Ta shiu er chlashtyn dy row eh er ny ghra, Sooyl son sooyl, as feeackle son feeackle.
MAT.5.39	Agh ta mish gra riu, Ny shir‐jee aggair y chooilleeney: agh quoi‐erbee woaillys oo er y lieckan yesh, chyndaa huggey yn lieckan elley.
MAT.5.40	As my ta fer erbee dy dty chuir ec y leih, as goall ersooyl dty chooat, lig dty chloagey lesh myrgeddyn.
MAT.5.41	As quoi‐erbee ver lesh oo er niart yn veeley, gow marish jees.
MAT.5.42	Cur dasyn to janoo aghin hood, as veihsyn ta shirrey geeasaght woid ny chyndaa ersooyl.
MAT.5.43	¶ Ta shiu er chlashtyn, dy row eh er ny ghra, Cur graih da dty naboo as feoh da dty Noid:
MAT.5.44	Agh ta mish gra riu, Bee‐jee graihagh er nyn Noidjyn, bannee jee adsyn ta guee mollaghtyn diu, jean‐jee mie dauesyn ta cur feoh diu, as gow jee padjer er nyn son ocsyn, ta cur seaghyn as janoo tranlaase erriu.
MAT.5.45	Dy vod shiu ve nyn gloan da’n Ayr eu t’ayns Niau, Son te eshyn cur er e ghrian girree er olk as er mie, as cur flaghey neose er y vooinjer chairagh as niau‐chairagh.
MAT.5.46	Son my ta shiu soilshaghey graih daueesyn ta graihagh erriuish, cre’n leagh ta nyn gouyr? Nagh nee shoh myr ta ny eer publicanee janoo?
MAT.5.47	My she rish nyn mraaraghyn ny lomarcan ta shiu loart dy dooie, cre smoo ta shiu dy yanoo, ny feallagh elley? nagh vel ny eer publicanee janoo myr shen?
MAT.5.48	Bee‐jee shiuish er‐y‐fa shen dy firrinagh mie, myr ta’n Ayr eu t’ayns niau laane dy oays firrinagh.
MAT.6.1	CUr‐jee tooai nagh der shiu da ny Boughtyn, kiongoyrt rish deney, er coontey dy ve er ny akin lioroo: er nonney cha vow shiu leagh veih’n Ayr eu t’ayns niau.
MAT.6.2	Shen’y fa tra tow coyrt da ny Boughtyn, ny lig da cayrn ve’r ny heidey royd, lurg aghtny crauee‐foalsey, ayne ny kialteenyn, as ayns ny straadjin, er coontey moylley gheddyn veih deney. Dy firrinagh ta mee gra riu, ta nyn Leagh oc.
MAT.6.3	Agh tra tow uss cur da ny Boughtyn, ny lig da fys y ve ec dty laue chiare, cre ta dty laue yesh dy yannoo.
MAT.6.4	Dy vod dty yeirk ver ny choyrt gy follit, as nee dty Ayr ta fakin ny ta jeant gy follit, dty leagh y chur dhyt gy foslit.
MAT.6.5	¶ As tra vees oo goall padjer, cha bee oo myr ny crauee‐foalsey: son shynney leusyn shassoo seose ayns ny kialteenyn, as ayns corneilyn ny straadjyn dy ghoall padjer, er chee dy ve’r ny akin liorish deney. Dy firrinagh ta mee gra riu, dy vel ad er gheddyn nyn leagh.
MAT.6.6	Agh gow uss, tra vees oo goall padjer stiagh ayns dty hiamyr, as erreish dhyt dty ghorrys y yeih, guee gys dty Ayr gy follit, as nee dty Ayr, ta fakin ny ta jeant gy follit, leagh y chur dhyt gy foslit.
MAT.6.7	Ny yei tra vees shiu guee, ny gowjee rouyr taggloo erriu, goll rish ny angreesteenyn: son tar adsyn goall ayns laue, dy vow ad nyn aghinyn, liorish nyn ymmodee goan fardalagh.
MAT.6.8	Ny eiyr‐jee shiuish er‐y‐fa shen er yn aght ocsyn: son ta fys ec nyn Ayr ere ta ymmyrtsagh diu, roish my jean shiu aghin huggey.
MAT.6.9	Er yn aght shoh er‐y‐fa shen gow‐jee padjer: Ayr ainyn t’ayns niau, Casherick dy row dt’ennym.
MAT.6.10	Dy jig dty reeriaght. Dt’aigney dy row jeant er y talloo, myr te ayns niau.
MAT.6.11	Cur dooin nyn arran jiu as gagh laa.
MAT.6.12	As leih dooin nyn loghtyn, myr ta shin leih dauesyn ta janoo loghtyn nyn oi shin.
MAT.6.13	As ny leeid shin ayns miolagh, agh livrey shin veih olk: son she liats y reeriaght, as y phooar, as y ghloyr, son dy bragh. Amen.
MAT.6.14	Son my leihys shiuish da deney nyn loghtyn, leihee nyn Ayr flaunyssagh myrgeddyn diuish.
MAT.6.15	Agh mannagh leih shiu da deney nyn violjyn, cha jean yn Ayr eu nyn violjyn y leih diuish.
MAT.6.16	¶ As tra vees shiu trostey, ny beejee jeaghyn trimshagh, myr ny craueefoalsey, son tar adsyn sollagh nyn eddinyn er chee deney dy chur tastey da’n trostey oc. Dy firrinagh ta mee gra riu, dy vel nyn leagh oc.
MAT.6.17	Agh jean uss, tra vees oo trostey, dty chione y ooillagh as dteddin y oonlagh:
MAT.6.18	Er coontey nagh nee deney ver tastey da’n trostey ayd, agh dty Ayr ta toiggal folliaghtyn, as nee dty Ayr ta fakin ny ta gy follit, leagh y chyr dhyt gy foslit.
MAT.6.19	¶ Ny stoyr‐jee seose berchys, er nyn son eu hene, er y talloo, raad ta’n lhemeen as y mergey cur mow, as raad ta maarlee brishey stiagh as geid.
MAT.6.20	Agh stoyr‐jee er nyn son hene, berchys ayns niau; raad nagh vel y lhemeen ny’n mergey cur mow, as raad nagh vel maarlee brishey stiagh as geid.
MAT.6.21	Son raad vees nyn stoyr, ayns shen myrgeddyn vees y cree eu.
MAT.6.22	Yn tooil ta cur soilshey da’n chorp sheny-fa my ta’n tooil fegooish foill, bee soilshey ec ooilley dty chorp.
MAT.6.23	Agh my ta foill ayns dty hooil, bee dty slane chorp ayns dorraghys. My she dorraghys eisht yn soilshey ta aynyd, nagh moar y dorraghys eh!
MAT.6.24	¶ Cha vod dooinney erbee daa vainshter y hirveish: son edyr ver e dwoai da’n derrey yeh as graih da’n jey elley, ny bee e jeidjagh dan derrey yeh as soi‐ee e beg jeh’n jeh elley. Cha vod shiu Jee as Mammon y hirveish.
MAT.6.25	Er‐yn oyr shoh ta mee gra riu, ny bee‐jee imneagh son nyn mea, cre nee shiu y ee, ny cre nee shiu y iv; ny foast son nyn girp, cre ver shiu y miu: Nagh vel y vea ny smoo dy ve soit jeh ny beaghey, as y corp ny coamrey?
MAT.6.26	Cur‐jee tastey da Eeanlee’n aer: son cha vel ad cuirr ny buin, ny chymsagh stiagh ayns soaltyn; foast ta nyn Ayr flaunyssagh dyn meaghey ad. Nagh vel shiuish foddey shaar ny adsyn?
MAT.6.27	Quoi eavish, liorish ve imneagh, oddys yn chraue‐roih y chur gvs yn aase echey?
MAT.6.28	As cren‐fa ta shiu imneagh son coamraghyn? Gow‐jee eu hene kys ta lilleeyn y vagher gaase; cha vel ad laboragh ny sneeu.
MAT.6.29	As foast ta mee gra riu, nagh row Solomon hene, ayns ooilley e ghloyr, er ny choamrey, myr annane jeu shoh.
MAT.6.30	My ta Jee, er‐y‐fa‐shen myr shoh coamrey’n faar, ta jiu’sy vagher as mairagh caen’t stiagh ayns yn oghe, nagh jean e foddey smoo er nyn son eavish, O gheney faase‐chredjuagh?
MAT.6.31	Ni bee‐jee er y fa shen imneagh, gra, Cre nee mad y ee? ny cre nee mad y iv? ny cre yiow mad, dy chur y mooin?
MAT.6.32	(Son ooilley ny reddyn shoh, ta ny Angreesteenyn imneagh er nyn son) agh ec yn Ayr flaunyssagh eavish ta fys dy vel feme eu er dy-chooilley nee jeu shoh.
MAT.6.33	Agh shir‐jee hoshiaght reeriaght Yee as e chairys, as bee shiu jeant magh lesh ooilley ny reddyn shoh.
MAT.6.34	Ny bee‐jee er‐y‐fa shen ayns imnea erbee son y laa mairagh, son tra hig y laa mairagh, hig e chiarrail marish: ta e haeghyn hene dy liooar er son y tra tayn.
MAT.7.1	NY briwnys‐jee, as cha bee shiu er nyn mriwnys.
MAT.7.2	Son lesh y vriwnys ta shiu briwnys, bee shiu hene er nyn mriwnys. As lesh y towse ta shiu towse, bee eh er ny howse diu reesht.
MAT.7.3	As crenfa t’ow cronnagh yn brenneein t’ayns sooyl dty vraar, agh cha vel oo smooinaght er y beam t’ayns dty hooyl hene?
MAT.7.4	Ny kys jir oo rish dty vraar, Lig dou yn brenneein y ghoall ass dty hooyl, as cur‐my‐ner ta beam ayns dty hooyl hene?
MAT.7.5	Er‐crauee‐oalsey, tilg hoshiaght yn beam ass dty hooyl hene, eisht bee soilshey ayd dy ghoal yn brenneein ass sooyl dty vraarey.
MAT.7.6	¶ Ny cur‐jee ny ta casherick da ny moddee, cha‐moo hilgys shiu ny pearlyn eu roish muckyn, er aggle dy stamp ad ad fo nyn, gassyn, as dy jyndaa ad reesht as dy lot ad shiu.
MAT.7.7	¶ Yearree‐jee, as yiow shiu: shir‐jee as nee shiu feddyn, bee‐jee aignagh fosley gheddyn, as bee eh er ny osley diu.
MAT.7.8	Son ta dy chooilley annane ta gearree, geddyn; as y fer ta shirrey, feddyn: as eshyn ta aignagh fosley gheddyn, bee eh er ny osley da.
MAT.7.9	Ny quoi’n dooinney nyn mast eavish, ver clagh da e vac, 
MAT.7.10	my hirrys e eeast, der e ardnieu da?
MAT.7.11	My ta toiggal er‐y‐fa shen eavish ta olk, kys dy choyrt giootyn mie da nyn gloan, cre‐woad smoo nee’n Ayr eu tayns Niau reddyn mie y choyrt dauesyn te janoo aghin huggey.
MAT.7.12	Shen‐y‐fa dy chooilley nee cre‐erbee balliuish deney dy yanoo riuish, jeanjee shiuish myr shen roosvn: son shoh yn leih as ny phaderyn.
MAT.7.13	¶ Gow‐jee stiagh er y yiat coon; son liane ta’n giat, as moar tan raad ta leeideil gys tort-mou, as shimmey ta goll er:
MAT.7.14	Er‐y‐fa dy nee chion tan giat, as coon ta’n raad ta leeideil gys bea, as schiark ta dy gheddyn magh eh
MAT.7.15	Cur‐jee twoai jeh phaderyn foalsey, ta cheet hiu ayns coamraghyn keayragh, agh cheu‐stie ta’d nyn moddee‐oaldey jollyssagh.
MAT.7.16	Ver shiu enney orroo liorish nyn mess: vel mess y villey‐feeney er ny heiy jeh drinyn, ny mess y villey figgagh jeh onnanyn?
MAT.7.17	Myr shen ta dagh billey mie tilgey mess mie, agh ta drogh villey tilgey drogh vess.
MAT.7.18	Cha vod billey mie drogh vess y chur magh, ny drogh villey mess mie.
MAT.7.19	Ta dy chooilley villey, nagh vel gymmvrkey magh mess mie, dy ve giarit sheese as tilgit ayns yn aile.
MAT.7.20	Shen‐y‐fa liorish nyn mess ver shiu enney orroo.
MAT.7.21	¶ Cha nee dy chooilley annane jir rhyms, Hiarn, Hiarn, hed stiagh ayns reeriaght niau: agh eshyn ta janoo aigney m’ayrey t’ayns Niau.
MAT.7.22	Jir ymmodee rhyms ’sy laa shen, Hiarn, Hiarn, nagh vel shin er nianoo phaderys ayns dt’ennyms? as ayns dt’ennym er hilgey magh drough spyrrydyn? as ayns dt’ennym er nianoo ymmodee obbraghyn Yyndyssagh?
MAT.7.23	As eishtagh focklyms magh daue, Cha ren mee rieau goall riu, immee‐jee voym, ghrogh yantee.
MAT.7.24	¶ Quoi‐erbee er‐y‐fa shen ta clashtyn ny goan shoh ayms, as ta janoo ymmyd mie jeu, soyllee ym e gys ddooinney creeney hrog e hie er creg:
MAT.7.25	As haink y fliaghey neose, as dhatt ny tuillaghyn, as heid ny geayghyn, as chaeu ad er y thie shen. As cha huitt eh, son dy row yn undin echey er creg.
MAT.7.26	As bee dy chooilley annane ta clashtyn my ghoan shoh, as nagh vel janoo ymmyd mie jeu, er ny hoyllagh gys dooinney ommijagh, hrog e hie er y gheinnagh:
MAT.7.27	As huitt y fliaghey, as dhatt ny tuillaghyn, as heid ny geayghyn, as chaeu ad er y thie shen: as huitt eh, as moar va’n toyrtmou echey.
MAT.7.28	As haink eh gy kione, tra va Yeesey erreish ny goan shoh y livrey, dy ghow yn pobble yyndyss moar jeh’n ynsaghey echey.
MAT.7.29	Son dynsee e ad, myr fer va pooar echey, as cha nee myr ny scruderyn.
MAT.8.1	TRA ve er jeet neose jeh’n clieau, deiyr earrooyn moar dy leih er.
MAT.8.2	As cur‐my‐ner haink lourane as hug e ooaishley da, gra, Hiarn, my she dt’aigney eh, foddee oo mish y yanoo glen.
MAT.8.3	As hug Yeesey magh e laue as venn e rish, gra m’aigneys eh, bee er dty ghlenney. As chelleeragh va’n louranys echey er ny ghlenney.
MAT.8.4	As doort Yeesey rish, Jeagh nagh ninsh oo shoh da dooinney erbee, agh gow, as jeagh oo hene da’n taggyrt, as cheb yn gioot doardee Moses, dy ve, son fenith daue.
MAT.8.5	¶ As tra va Yeesey er gholl stiagh ayns Capernaum, haink captan‐keead huggey guee er,
MAT.8.6	As gra, Hiarn, ta my er‐mooinjerey ny lhie ec y thie, ching jeh’n chingys‐cra, ayns stayd feer treih.
MAT.8.7	As doort Yeesey rish, Higgyms as neem e y leiy‐ys.
MAT.8.8	As dreggyr y captan‐keead gra, Hiarn, Cha vel mee feeu, oo dy heet stiagh fo my chlea: agh ny lomarcan loar y fockle, as bee my er‐mooinjerey er ny leiy‐ys.
MAT.8.9	Son ta mish mee hene my ghooinney ta fo pooar, as ta sidooryn aym foym: as ta mee gra rish fer elley, Tar, as te cheet: as rish my harvaant, Jean shoh, as te dy yanoo eh.
MAT.8.10	Tra cheayl Yeesey shoh, ghow e yyndyss, as ddoort e roosyn va geyrt er, Dy firrinagh ta mee gra riu, Leid y credjue lajer shoh, cha vel mee er gheddyn ayns Israel hene.
MAT.8.11	As ta mee gra riu, dy jig ymmodee veih’n Niar as yn Neear, as dy soie ad sheese marish Abraham as Isaac as Jacob, ayns reeriaght Niau.
MAT.8.12	Agh bee cloan y reeriaght er nyn dilgey magh gys y dorraghys sodjey mooie: ayns shen vees keaney as snaggeraght feeacklyn.
MAT.8.13	As doort Yeesey rish y captan‐keead, Immee royd, as ’naght myr tow er chredjal, myr shen dy jig oo jeh. As va e er‐mooinjerey er ny leiy‐ys ayns yn oor keddyn.
MAT.8.14	¶ As tra va Yeesey er jeet stiagh ayns thie Pheddyr, honnick e Moir y Ven echey ny lhie as ching ayns y chiassaghey.
MAT.8.15	As venn e rish y laue eck, as daag y chiassaghey ee: as hug ee e heyddagh y mee, as ren ee ad y hirveish.
MAT.8.16	¶ Tra va’n fastyr er‐jeet, hug ad lieu huggey ymmodee va drough spyrrydyn ayndoo, as deiyr e magh ny spyrrydyn lesh fockle, as laanee e ooilley ny va ching.
MAT.8.17	Dy voddagh shen ve cooilleenit va loarit liorish Esaias y Phadeyr, gra, Ghow e hene er nyn aslaintyn, as dymmyrk e nyn jingyssyn.
MAT.8.18	Nish tra honnick Yeesey earrooyn moarey dy leih my‐geartey mish, hug e sarey dy gholl gys y cheu elley.
MAT.8.19	As haink scrudere dy row huggey, as doort e rish, Vainshter, eiyryms ort raad erbee dy jeu.
MAT.8.20	As doort Yeesey rish, Ta tuill ec ny shynnee, as idd ec eeanlee’n aer, agh ec Mac y dooinney cha vel boal dy chur e chione ayn.
MAT.8.21	As doort fer elley, jeusyn va sheer geyrt er, rish, Hiarn, cur kied dou hoshiaght goll thie, dy oanluckey my ayr
MAT.8.22	Agh doort Yeesey rish, Eiyr orryms, as lig da ny merriu nyn merriu y oanluckey.
MAT.8.23	¶ As tra ve er ghoall luingys, hie yn vooinjer va sheer geyrt er, marish.
MAT.8.24	As cur‐my‐ner, dirree sterrym moor ayns y cheayn, ayns wheesh as dy row yn long coodit rish ny tonnyn; agh ve eshyn ny chadley.
MAT.8.25	As haink adsyn va sheer geyrt er huggey, as ghooisht ad e, gra, Hiarn saue shin, bee mad callit.
MAT.8.26	As doort e roo, cre’nfa ta shiu agglagh, shiuish dy chredjue moal? Eisht dirree e seose, as smaghtee e ny geayghyn as y faarkey, as va kuiney woar ayn.
MAT.8.27	Agh ghow ny deney yyndyss, gra cren keint dy ghooinney e shoh, dy vel ny eer geayghyn as y faarkey cur bialys da!
MAT.8.28	¶ As tra ve er jeet gys y cheu elley gys cheer ny Gergesenee, haink daa ghooinney va drogh spyrrydyn ayndoo, magh ny whail, veih mastey ny hoiaghyn, as cha keoie shen vad, nagh by loys da dooinney erbee goll shiaghey yn raad shen.
MAT.8.29	As cur‐my‐ner deie ad, gra, Cre’n eie t’ayd orrin, Yeesey Vac Yee? vel oo er‐jeet dy nyn dorchaghey roish y tra?
MAT.8.30	As va foddey vow gri‐agh moar dy vuckyn fo bochillyn.
MAT.8.31	As ghuee ny drogh spyrrydyn er, gra, My eiyrys oo shin magh, cur kied dooin goll stiagh ayns ny muckyn.
MAT.8.32	As doort e roo, Gow‐jee reue, as tra vad er jeet ass ny deney, hie ad stiagh ayns y ghriagh dy vuckyn, as cur‐my‐ner, roie yn slane ghriagh gouyr nyn mullee, lesh yn ughtagh gys y cheayn, as vad baiht ayns ny ushtaghyn.
MAT.8.33	As roie ny bochillyn rowe, as haink ad gys yn ardvalley, as dinsh ad dy chooilley nee, as mychione ny deney va ny drogh spyrrydyn ayndoo.
MAT.8.34	As cur‐my‐ner, haink y slane ardvalley magh quail Yeesey, as tra honnick ad e, ghuee ad er, e dy gholl roish ass ny ardjyn oc.
MAT.9.1	AS ghow e luingys, as hioil e harrish, as haink e gys e ard‐valley hene.
MAT.9.2	As cur‐my‐ner hug ad lieu huggey dooinney va ching jeh’n chingys‐cra, ny lhie er liabbee: as hug Yeesey tastey da’n chredjue oc, as doort e rishyn va ching jeh’n chingys‐cra, Vac, bee dy yien mie, ta dty pheccaghyn er nyn leih dhyt.
MAT.9.3	As cur‐my‐ner, doort shiartance jeh ny scruderyn roo hene, Te shoh loart goan mollaghtagh.
MAT.9.4	As hooig Yeesey ny smooinaghtyn oc, as doort e, cre’n fa ta drogh smooinaghtyn ayns ny creeaghyn eu?
MAT.9.5	Son quoi sassey dy ghra, Ta dty phecaghyn er nyn leih dhyt? ny dy ghra, Irree seose as shooil?
MAT.9.6	Agh dy vod fys y ve eu, dy vel pooar ec mac y dooinney er y talloo, dy leih peccaghyn (eisht doort e rishyn va ching jeh’n chingys‐cra) irree, trog liat dty lhiabbee, as gow royd gys dty hie.
MAT.9.7	As dirree e seose, as jimmee e gys e hie.
MAT.9.8	Agh tra honnick y pobble shoh, ghow ad yyndyss, as hug ad moylley da Jee, v’er choyrt leid y phooar da deney.
MAT.9.9	¶ As tra va Yeesey er gholl veih shen, honnick e dooinney va enmyssiit Mian, ny hoie ec board y cheesh: as doort e rish, Eiyr orryms. As dirree e seose as deiyr e er.
MAT.9.10	¶ As haink eh gy kione, myr va Yeesey ny hoie ec bee ayns y thie, cur‐my‐ner, haink ymmodee publicanee as peccee, as hoie ad sheese marishyn as marish y vooinjer va sheer geyrt er.
MAT.9.11	Tra honnick ny Phariseyn shoh, doort ad roosyn va sheer marish, Crenfa ta’n mainshter eu gee marish publicanee as peccee?
MAT.9.12	Agh cheayl Yeesey ad, as doort e roo, Cha vel feme ocsyn ta slane er y lhee, agh ec sleih chingey.
MAT.9.13	Agh gow‐jee shiuish as ynsee‐jee cre ta dy ve toiggit liorish y raa shoh, Ta mee ny sbooie er myghin ny oural: son cha daink mish dy emagh er y vooinjer chairagh, agh er peccee gys arrys.
MAT.9.14	¶ Eisht haink huggey adsyn va sheer geyrt er Ean, as ddoort ad, Cre’n fa ta shinyn as ny Phariseyn trostey dy mennick, agh cha vel adsyn ta geyrt orts trostey?
MAT.9.15	As doort Yeesey roo, Vod ny caarjyn ta marish dooinney’n phoosee ayns e hiamyr ve er drogh yien, choud as ta dooinney’n phoosee mâroo, agh hig ny laghyn, tra vees dooinney’n phoosee er ny ghoal ersooyl vow, as shen y tra nee ad trostey.
MAT.9.16	Cha vel dooinney erbee cur peesh dy eddagh lajer er shen gharmad, son ta’n pheesh goal y laane ass y gharmad, as te rapit ny smessey ny ve.
MAT.9.17	Cha moo ta sleih coyrt feeyn noa ayns shen voteilyn
MAT.9.18	¶ Choud as ve loart ny goan shoh roo, cur‐my‐ner, haink fer‐reil as hug e ooashley da, gra, Ta m’inneen nish er gheddyn baase: agh tar as cur dty laue urree, as bee ee bio reesht.
MAT.9.19	As dirree Yeesey as deiyr e er, as myr shen ren yn vooinjer va sheer geyrt er.
MAT.9.20	(As cur‐my‐ner haink ben chen‐y‐choolloo, va doghanit rish roih‐folley choud as daa vlein jeig, as venn ce rish oirr e gharmad.
MAT.9.21	Son doort ee cheu‐stie jee hene, my oddym agh bentyn rish e gharmad, beeym er my leihys.
MAT.9.22	Agh hyndaa Yeesey my‐geart, as tra honnick e ee, ddoort e, Inneen bee dy yien mie; ta dty chredjne er dy luanaghey. As van ven er ny leiyys veigh yn oor shen.)
MAT.9.23	As tra va Yeesey er‐jeet stiagh ayns thie yn ser‐reil as tra honnick e yn vooinjer va janoo kiall, as y cheshaght ooilley bun rish kyn.
MAT.9.24	Doort e roo, scugh‐jee as y raad, son cha vel y ven‐aeg marroo, agh ny cadley, As hie ad son craidey mish.
MAT.9.25	Agh tra va’n sleih er nyn eyrt magh, hie e stiagh, as ghow e ee er laue as dirree yn ven‐aeg seose.
MAT.9.26	As hie goo magh jeh shoh, trooid ooilley’n cheer.
MAT.9.27	¶ As tra va Yeesey er gholl veih shen, deiyr daa ghooinney doall er, gemagh as gra, Jean chymmey orrin vac Ghavid.
MAT.9.28	As tra ve erjeet stiagh ayns y thie haink ny deney doall huggey: as doort Yeesey roo, Vel shiu credjal dy vel mish able shoh y yanoo? Doort adsyn rish, Ta Hiarn.
MAT.9.29	Eisht venn e rish ny sooyllyn oc, gra, Cordail rish nyn gredjue, dy row nyn aghin eu.
MAT.9.30	As va ny sooyllyn oc er nyn vosley, as hug Yeesey currym geyr daue, gra, Jeagh‐jee nagh vow dooinney e’rbee fys er.
MAT.9.31	Agh tra var adsyn er gholl rowe, hug ad magh yn goo echey trooid ooilley’n cheer shen.
MAT.9.32	¶ Erreish daue shoh ver gholl ersooyl, cur-my‐ner hug ad lieu huggey dooinney balloo, va drogh spyrryd ayn.
MAT.9.33	As tra va’n drogh‐spyrryd er ny eyrt ass, ren y balloo loart: as ghow yn poble yyndyss, gra, Cha row rieau leid shoh er ny akin ayns Israel.
MAT.9.34	Agh doort ny Phariseyn, Liorish prince ny drogh spyrrydyn te tilgey magh drogh spyrrydyn.
MAT.9.35	As hie Yeesey my‐geart ooilley ny ard‐valjyn as ny baljyn beggey oc, gynsaghey ayns ny kialteenyn oc, as preacheil sushtal yn reeriaght, as leihys dy chooilley hingys as dy chooilley ghogh an mastey’n pobble.
MAT.9.36	¶ Agh tra honnick e yn chaglym moar dy leih, ve er ny veyghey lesh chymmey orroo, er-yn‐oyr dy row ad ass cree, as nyn lhie noon as noal, myr kirree fegooish bochilley.
MAT.9.37	Eisht doort e roosyn va sheer geyrt er, Ta’n fouyr dy jarroo palchey, agh ny labree‐yn beggan.
MAT.9.38	Guee‐jee shiuish er‐y‐fa shen er Chiarn y fouyr, e dy chur magh labreeyn gys y four echey.
MAT.10.1	AS tra ve er nemagh er e ghaa ostyl jeig huggey, hug e daue pooar harrish spyrrydyn niau‐ghlen, dyn eyrt magh ad, as dy chooilley ghoghan.
MAT.10.2	As shoh va enmyn yn daa ostyl yeig; yn chied er, Simon ta enmyssit Peddyr, as Andreays e vraar. Jamys mac Zebedee, as Ean y braar echyssyn,
MAT.10.3	Philip as Bartholomew, Thomas, as Mian yn publican, Jamys mac Alpheus, as Lebbeus va slennooit Thaddeus.
MAT.10.4	Simon yn Canaanite, as Yuase Iscariot, ren myrgeddyn e y vrah.
MAT.10.5	Yn ghaa yeig shoh hug Yeesey magh, as doardee e daue, gra, Ny gow‐jee ayns raad ny Ashoonyn quaagh, ny gys ard‐valjyn ny Samaritanee.
MAT.10.6	Agh gow‐jee hoshiaght gys kirree cailjey thie Israel.
MAT.10.7	As myr vees shiu goll, jean‐jee preacheil, gra, Ta reeriaght Niau er‐gerrey.
MAT.10.8	Slanee‐jee sleih chingey, glen‐jee ny louranee, jean‐jee ny merriu y vioghey, tilg jee magh drogh‐spyrrydyn: nastee ta shiu er gheddyn, as dy nastee cur jee veu.
MAT.10.9	Ny cur‐jee lieu aer, ny argid ny prash ayns ny sporranyn eu:
MAT.10.10	Ny stoyr dy vee son y raad, ny daa chooat, ny braagyn ny luirg (son ta’n obbree feeu e veaghey,)
MAT.10.11	As ard valley ny balley erbee dy jed shiu stiagh ayn, fenee‐jee quoi ayn ta feeu, as marish yn furree‐jee, derrey hed shiu reue.
MAT.10.12	As tra vees shiu goll stiagh ayns thie, bannee‐jee daue.
MAT.10.13	As my vees y thie feeu, lig da’n shee eu cheet er: agh mannagh bee eh feeu, lig da’n shee eu chyndaa hiu hene reesht.
MAT.10.14	As quoi‐erbee nagh jean nyn mea y oltaghey, as nagh der geill da ny goan eu: tra aagys shiu yn thie ny’n ard‐valley shen, crie‐jee yn joan jeh ny cassyn eu.
MAT.10.15	Dy firrinagh ta mee gra riu, dy vow cheer Sodom as Gomorrah ny smoo dy foar, ec laa ny briwnys, ny yiow yn ard‐valley shen.
MAT.10.16	¶ Cur‐my‐ner ta mish dyn goyrt shiu magh, myr kirree mastey moddee oaldey. Beejee er‐y‐fa shen creeney myr ard‐nieughyn, as gyn loght myr calmanyn.
MAT.10.17	Agh cur‐jee twoai jeh deney, son livrey‐ee ad shiu seose gys ny coonceilyn as custee ad shiu ayns ny kialteenyn oc.
MAT.10.18	As bee shiu er nyn goyrt fenish kianoortyn as reeaghyn er y choontey ayms, dy vod oyr y ve eu, fenish y gymmyrkey
MAT.10.19	Agh tra livreys ad shiu seose, ny bee‐jee imneagh kys ny cre nee shiu y loart, son bee eh er ny choyrt diu ayns yn oor keddyn, cre nee shiu y loart.
MAT.10.20	Son cha nee shiuish ta loart, agh spyrryd yn ayr eu to loart ayndiu.
MAT.10.21	As livrey‐ee yn derrey vraar yn braar elley gys baase, as yn ayr y lianoo; as nee cloan girree seose noi nyn ayr as nyn moir, as eiyree ad ad gys baase.
MAT.10.22	As ver dy chooilley ghooinney feoh diu, kyndagh rish yn ennym ayms: agh eshyn nee fannaghtyn gys y jerrey, bee e er ny hauail.
MAT.10.23	Agh tra vees ad janoo tranlaase erriu ’sy derrey ard‐valley, roih jee shiuish er‐chea gys ardvalley elley: son dy firrinagh ta mee gra riu, dy bee mac y dooinney er‐jeet
MAT.10.24	Cha vel yn scoyllar erskyn e vainshter, ny’n chiarvaant erskyn e hiarn.
MAT.10.25	Slioyr da’n scoyllar dy ve myr e vainshter, as da’n chiarvaant myr e hiarn: my ta’d er chaeu Beelzebub er mainshter y thie, cre woad smoo nee ad e vooinjer y oltooan?
MAT.10.26	Ny gow‐jee er‐y‐fa shen aggle rowe: son cha vel nee erbee follit, nagh jig gys soilshey, ny nee erbee kellit nagh jig magh.
MAT.10.27	Shen ta mish dy insh diu ayns y dorraghys, loar‐jee shiuish jeh ayns y toilshey, as ny ta shiu er chlashtyn ayns y chleash eu voyms, jeanjee y phreacheil er mullagh ny thiyn.
MAT.10.28	As ny bee‐jee agglagh rowesyn varrys y corp, agh nagh jiarg er yn annym y varroo: agh bee‐jee ayns aggle smoo roishyn, oddys corp as annym neesht y stroie ayns Nivrin.
MAT.10.29	Nagh vel daa sparrow er nyn greck son farling? as cha duitt annane oc marroo er y talloo fegooish oardaghey’n ayr eu.
MAT.10.30	Agh ta eer renaigyn nyn ging ooilley er nyn earroo.
MAT.10.31	Ny bee‐jee shiuish er‐y‐fa shen ayns aggle, ta ny smoo dy ve soit jiu, ny jeh ymmodee sperriu.
MAT.10.32	Quoi‐erbee er‐y‐fa shen ghoys rhyms kiongoyrt rish deney, goyms rishyn myrgeddyn kiongoyrt rish my ayr t’ayns niau.
MAT.10.33	Agh quoi‐erbee obbys mish kiongoyrt rish deney, eshyn neems myrgeddyn y obbal kiongoyrt rish my ayr t’ayns niau.
MAT.10.34	Ny smooinee‐jee dy daink mish dy chur liam shee gys y talloo, cha daink mee dy chur liam shee, agh cliwe.
MAT.10.35	Son ta mish er‐jeet dy scarrey dooinney veih e ayr, as yn inneen veih e moir, as y ven chlewn veih e moir ’sy leigh.
MAT.10.36	As noidjyn dooinney vees adsyn jeh’n lught‐thie echey hene.
MAT.10.37	Eshyn ta ny sgraihee er ayr ny moir ny orryms, cha vel e feeu jeem: as eshyn ta ny sgraihee er mac ny inneen ny orryms, cha vel e feeu jeem.
MAT.10.38	As eshyn nagh jean e chrosh y ymmyrkey as geyrt orryms, cha vel e feeu jeem.
MAT.10.39	Eshyn nee e vioys y hauail, caillee e eh, agh eshyn chaillys e vioys er my ghraih’s, nee e eh y hau‐ail.
MAT.10.40	Eshyn ta soiaghey jiuish, te soiaghey jeems, as eshyn ta soiaghey jeems, te soiaghey jehsyn t’er my choyrt.
MAT.10.41	Eshyn ta cur oltaghey bea da phadeyr ayns ennym phadeyr, yiow e leagh phadeyr, as eshyn ta cur oltaghey‐bea da dooinney cairagh ayns ennym dooinney cairagh, yiow e leagh dooinney cairagh.
MAT.10.42	As quoi‐erbee ver cappan dy ushtey feayr da annane jeh’n vooinjer veggey shoh dy iv, ayns ennym annane jeuson ta eer geyrt orryms dy firrinagh ta mee gra riu, nagh jean e er aght erbee e leagh y choall.
MAT.11.1	AS haink eh gy kione, tra va Yeesey erreish saraghyn y choyrt da e ghaa ostyl jeig, dy jagh e veigh shen dy ynsaghey as dy phreacheil ayns ny kialteenyn oc.
MAT.11.2	Nish tra va Ean er chlashtyn ayns y phryssoon jeh obbraghyn Chreest, hug e jees jeusyn v’er ny ve sheer marish er chaghteraght huggey,
MAT.11.3	Dy ghra rish, Nee uss e
MAT.11.4	Dreggyr Yeesey as doort e roo, Immee‐jee as soilshee‐jee da Ean ny reddyn ta shiu dy chlashtyn as dy akin:
MAT.11.5	Ta ny doall geddyn nyn soilshey, as ny croobee gimmeeaght, ny louranee er nyn ghlenney, ny beuyr clashtyn, ny merriu er nyn mioghey, as y sushtal er ny phreacheil da ny boughtyn.
MAT.11.6	As bannit ta eshyn nagh gow oyr dy huittym ayns peccah, my my‐chiones.
MAT.11.7	¶ As myr va’d goll rowe, ren Yeesey toshiaght dy ghra rish y pobble my‐chione Ean, Cre hie shiu magh gys yn aasagh dy akin a cuirtlagh criht rish y gheay?
MAT.11.8	Agh cre hie shiu magh dy akin? Dooinney coamrit ayns sheedey? Cur‐my‐ner, tar adsyn ta caen sheedey ayns thiyn reeaghyn.
MAT.11.9	Agh cre hie shiu magh dy akin? Phadeyr? Dy jarroo, ta mee gra riu, as fer syrjey ny phadeyr.
MAT.11.10	Son shoh e, jeh te scruit, Cur‐my‐ner ta mee cur my haghter magh royd, dy yanoo aarloo jeh’n raad er dty hon.
MAT.11.11	Dy firrinagh ta mee gra riu, nyn mastey ocsyn ter nyn mreh jeh mraane, cha vel fer syrjey ny Ean‐bashtey er nirree seose: ny yei ta’n fer
MAT.11.12	As er dy laghyn Ean bashtey derrey nish, ta sleih chionney stiagh gys reeriaght niau, as tar adsyn ta cheet lesh jeeanit cosney stiagh ayn.
MAT.11.13	Son ren ooilley ny phaderyn as y leih pha derys derrey Ean.
MAT.11.14	As my ta shiu booiaght y chlashtyn eh, shoh Elias va ry hoi cheet.
MAT.11.15	Eshyn ta cleashyn echey dy chlashtyn, lig e clashtyn.
MAT.11.16	¶ Agh cre gys nee’m yn cheeloghe shoh y holaghey? Tad goll rish cloan ta nyn soie ayns ny margaghyn, as gemagh da ny sheshaghyn oc,
MAT.11.17	As gra, Ta shin er nianoo bingys diu, as cha vel shiu er ghonsin ta shin er nianoo kiaull hrimshagh diu, as cha vel shiu er cheaney.
MAT.11.18	Son cha daink Ean, gee ny giv, as ta’d gra, Ta drogh‐spyrryd ayn.
MAT.11.19	Haink yn mac dooinney gee as giv, as ta’d gra, Cur‐my‐ner dooinney jollyssagh, as ivder-feeney, carrey dy phublicanee as dy pheccee: Agh ta creenaght er ny seyrey liorish e cloan hene.
MAT.11.20	¶ Eishtagh ren e toshiaght dy gheddyn foill da ny ard‐valjyn, ayndoo va’n chooid smoo jeh e obbraghyn yyndyssagh er nyn nianoo, er-yn‐oyr nagh ghow ad arrys.
MAT.11.21	Smerg dhyts Chorazin, smerg dhyts Vethsaida: son dy beagh ny obbraghyn yyndyssagh er ny ve jeant ayns Tyre as Sidon, te’r ve jeant ayndivish, veagh ad er ghoall arrys foddey er dy henney, ayns aanrit sack as leoai.
MAT.11.22	Agh ta mee gra riu, dy bee kerraghey s’eddrymmee er ny choyrt er Tyre as Sidon ec laa ny briwnys, ny vees er ny choyrt erriuish.
MAT.11.23	As uss Capernaum, ta dt’ooashley roshtin gys niau, bee oo er dy hilgey sheese gys nivrin; son dy beagh ny obbraghyn yyndyssagh er ve jeant ayns Sodom, t’er ve jeant aynyds, veagh eh er ve ermayrn gys y laa t’ayn jiu.
MAT.11.24	Agh ta mee gra riu, dy bee kerraghey s’eddrymmee er ny choyrt er talloo Sodom ec laa ny briwnys, ny vees orts.
MAT.11.25	¶ Ec y tra shen, dreggyr Yeesey as doort e, Ta mee cur booise dhy’t O Ayr, Hiarn niau as talloo, er‐yn‐oyr dy vel oo er chieltyn ny reddyn shoh vowsyn ta creeney as tush‐tagh, as dy vel oo er hoilshaghey ad da ooikanyn.
MAT.11.26	Shen dy jarroo myr te Ayr, son shen myr ve mie ayns dty hilleys.
MAT.11.27	Ta dy chooilley nee er ny livrey doos liorish my Ayr: as cha nione da dooinney erbee yn mac, agh yn Ayr: cha moo shione da dooinney erbee yn Ayr, agh y mac, as eshyn da nee yn mac e y hoilshaghey.
MAT.11.28	¶ Tar‐jee hyms ooilley shiuish ta laboragh as ta laadit dy trome, as neems shiu y ooraghey.
MAT.11.29	Gow‐jee my whing erriu, as ynsee‐jee voyms, son ta mee meen as imlee ayns spyrryd: as yiow shiu fea da nyn an meenyn.
MAT.11.30	Son ta my whing aashagh, as my errey eddrym.
MAT.12.1	EC y tra shen, hie Yeesey trooid arroo er y doonaght, as var adsyn va sheer geyrt er accryssagh, as ren ad toshiaght dy phluckey jeeasyn jeh’n arroo, as dy ee.
MAT.12.2	Agh tra honnick ny Phariseyn ad, doort ad rish, Cur‐my‐ner ta’n vooinjer ta kinjagh geyrt ort, janoo red nagh vel lowit dy ve jeant er y doonaght.
MAT.12.3	Agh doort eshyn roo, Nagh vel shiuish er lhaih, cre ren David, tra ve hene as e heshaght accryssagh,
MAT.12.4	Kys hie e stiagh ayns thie Yee, as die e yn arran casherick, nagh row lowit dashyn ny da’n vooinjer va marish dy ee, agh da ny saggyrtyn ny lomarcan.
MAT.12.5	Ny, nagh vel shiu er lhaih ayns y leih, kys er laaghyn y doonaght ta ny saggyrtyn ayns y chiamble brishey’n doonaght, as foast cha vel peccah er ny choyrt nyn lieh.
MAT.12.6	Agh ta mish gra riu, dy vel ayns shoh fer syrjey ny’n chiamble.
MAT.12.7	Agh dy beagh fys er ve eavish, cre ta dy ve toiggit liorish y raa shoh, Ta mee ny sbooie er myghin ny oural, cha beagh shiu er gheyrey yn vooinjer niau‐chyndagh.
MAT.12.8	Son ta mac y dooinney ny Hiarn, er y doonaght hene.
MAT.12.9	As tra ve er gholl veih shen, hie e stiagh ayns y cheell oc.
MAT.12.10	¶ As cur‐my‐ner va dooinney ayns shen va’n laue echey er shyrgaghey, as, dy voddagh oyr y ve oc dy loart noi Yeesey, denee ad jeh, gra, Vel eh lowal dy leihys er laghyn y doonaght?
MAT.12.11	As doort e roo, Quoi’n dooinney nyn mast eavish, vees ynn cheyrrey echey, as my huittys ee ayns jeeg er y doonaght, nagh daar e greme urree, as nagh drog e ass ee?
MAT.12.12	Nagh vel dooinney eisht foddey shaare ny keyrrey? Shen‐y‐fa te lowal dy yanoo mie er y doonaght.
MAT.12.13	Eishtagh doort e rish y dooinney, sheen magh dty laue, as heen e magh ee, as va’n laue echey er ny leihys myr y laue elley.
MAT.12.14	¶ Eishtagh hie ny Phariseyn magh, as hug ad nyn goyrle dy cheiley noi, mychione yn aght oddagh ad e y stroie.
MAT.12.15	Agh tra va fys ec Yeesey er, jimmee e veih shen: as deiyr earrooyn moarey dy leih er, as ren e ad ooilley y leiy‐ys.
MAT.12.16	As hug e currym daue, gyn ad dy vrah e.
MAT.12.17	Dy voddagh ve cooilleenit ny va loarit liorish Esaias y phadeyr, gra,
MAT.12.18	Cur‐my‐ner, my harvaant ta mee er ny reih, my er‐ghraihagh je ta mee dy moar soiaghey ayns m’annym; nee yn spyrryd aym vaghey ayn, as soilshee e briwnys da ny ashoonyn.
MAT.12.19	Cha jean e streeu, ny cheaney chamoo chlinnys annane erbee e choraa ayns ny straadjyn.
MAT.12.20	Cuirtlagh vroojit cha jean e y vrishey, as lieen vees jaagh jeh, cha jean e y vooghey, derrey ver e magh briwnys lesh barriaght.
MAT.12.21	As ayns yn ennym echey, nee ny Ashoonyn quaagh treshteil.
MAT.12.22	¶ Eishtagh hoie ad kiongoyrt rish dooinney va drogh spyrryd ayn, as ve doall as balloo: as lhaanee e e, ayns wheesh as dy ren eshyn va doall as balloo chammah loart as fakin.
MAT.12.23	As ghow ooilley’n pobble yyndyss, as doort ad, Nagh nee shoh mac Ghavid?
MAT.12.24	Agh tra cheayl ny Phariseyn jeh, doort ad, Cha vel e shoh tilgey magh drogh spyrrydyn, agh liorish Beelzebub, prince ny drogh spyrrydyn.
MAT.12.25	As va fys ec Yeesey er ny smooinaghtyn oc, as doort e roo, Ta dy chooilley reeriaght ta girree magh ny oi hene er ny choyrt mou; as cha vod ard‐valley ny thie erbee ta girree magh ny oi hene, shassoo.
MAT.12.26	As my ta’n Jouyl tilgey magh Jouyl, te girree magh ny oi hene, kys eisht oddys y reeriaght echey shassoo.
MAT.12.27	As my ta mish liorish Beelzebub tilgey magh drogh spyrrydyn, quoi liorish ta nyn gloan hene dyn dilgey ad magh? adsyn er‐y‐fa shen vees ny briwnyn eu.
MAT.12.28	Agh my ta mish geyrt magh drogh spyrrydyn liorish spyrryd Yee, eisht ta reeriaght Yee erjeet hiu.
MAT.12.29	Er nonney kys oddys peccagh goll stiagh ayns thie dooinney lajer, as e chooid y ghoal liorish roosteraght, mannagh gainle e hoshiaght yn dooinney lajer? as eisht nee e e hie y roostey.
MAT.12.30	Eshyn nagh vel liam, te m’oi; as eshyn nagh vel chymsaghey marym, te skeylley.
MAT.12.31	¶ Shen‐y‐fa ta mee gra riu, Bee dy chooilley pheccah as raa mollaghtagh er ny leih da deney; agh goan mollaghtagh noi’n spyrryd noo cha bee er nyn leih da deney.
MAT.12.32	As quoi‐erbee loarys fockle noi yn mac dooinney, bee eh er ny leih da: agh quoi erbee loarys noi yn spyrryd noo, cha bee eh er ny leih da, edyr ayns y teihl shoh, ny ayns y teihl ta ry heet.
MAT.12.33	Edyr jean‐jee yn billey mie, as e vess mie; er nonney jean‐jee yn billey olk, as e vess olk: son liorish e vess, ta enney er ny choyrt er y villey.
MAT.12.34	O heeloghe dy ard‐nieughyn, kys oddys shiuish, ta olk, reddyn mie y loart? son magh veih stoyr y chree, ta’n beeal loart.
MAT.12.35	Ta dooinney mie ass stoyr mie yn chree echey, cur magh reddyn mie; as drogh ghooinney ass y drogh stoyr cur magh drogh reddyn.
MAT.12.36	Agh ta mee gra riu, dy chooilley ockle niau‐chooie nee deney y loart, dy der ad coontey er y hon, ec laa ny briwnys.
MAT.12.37	Son liorish dty ghoan vees oo er dy heyrey, as liorish dty ghoan vees oo er dy gheyrey.
MAT.12.38	¶ Eisht dreggyr shartance jeh ny scruderyn as jeh ny Phariseyn, gra, Vainshter, baillin courey y akin woid.
MAT.12.39	Agh dreggyr eshyn, as doort e roo, she sheeloghe olk as mardyragh ta shirrey cowrey, as cha bee cowrey erbee er ny chur daue, agh cowrey yn phadeyr Jonas.
MAT.12.40	Son ’naght myr va Jonas tree laa as tree niyghyn ayns bolg y whale: myr shen bee mac y dooinney tree laa as tree niyghyn ayns cree’n tallooin.
MAT.12.41	Nee deney Nineveh girree seose ayns briwnys, as y cheeloghe shoh y gheyrey, er‐yn oyr, dy ghow ad arrys ec preacheil Jonas, as cur‐my-ner, ta fer smoo ny Jonas ayns shoh.
MAT.12.42	Nee ben‐rein y jass girree seose ayns briwnys noi yn cheeloghe shoh, as ad y gheyrey: son haink ish veih ny ardjyn sodjey er y talloo, dy eashtagh rish creenaght Solomon, as cur‐my‐ner ta fer smoo ny Solomon ayns shoh.
MAT.12.43	Tra ta’n spyrryd niau‐ghlen er gholl ass dooinney, te shooyl trooid ynnydyn chyrmey, shirrey fea, as cha vel e dy gheddyn eh.
MAT.12.44	Eishtagh te gra, Chyndaa‐ym gys my hie, ass haink mee, as tra te cheet, te dy gheddyn eh follym, sceabit as soit magh dy stoamey.
MAT.12.45	Eisht te goll, as cur lesh marish shiaght spyrrydyn elley ta ny smessey ny e hene, as ta’d goll stiagh as vaghey ayns shen: as ta’n jerrey ny smessey da’n dooinney shen ny’n toshiaght, As shoh myr nee eh taghert da’n drogh heeloghe shoh.
MAT.12.46	¶ Choud as ve foast loart rish y pobble, cur‐my‐ner va e voir as e vraaraghyn nyn shassoo mooie, shirrey loart rish.
MAT.12.47	Eishtagh doort fer rish, Cur‐my‐ner ta dty voir as dty vraaraghyn nyn shassoo mooie, as ta’d booiaght loart rhyt.
MAT.12.48	Agh dreggyr eshyn yn fer dinsh shoh da, gra, Quoi my voir? as quoi my vraaraghyn?
MAT.12.49	As heeyn e magh e laue, hucsyn va sheer geyrt er, as doort e, Cur‐my‐ner my voir as my vraaraghyn.
MAT.12.50	Son quoi‐erbee nee aigney my ayr t’ayns niau, e shen my vraar as my huyr as my voir.
MAT.13.1	YN laa keddyn hie Yeesey magh ass y thie, as hoie e sheese rish oirr ny marrey.
MAT.13.2	As va earrooyn moarrey dy leih er nyn jaglym cooidjagh huggey myr shen dy jagh e seose ayns long, as hoie e, as va ooilley’n pobble nyn shassoo er y traie.
MAT.13.3	As loar e ymmodee dy reddyn roo ayns coraaghyn dorraghey, gra, Cur‐my‐ner hie corryder magh dy chuirr.
MAT.13.4	As myr ve cuirr, huit part jeh’n rass rish oirr y raad as haink ny eeanlee as die ad seose eh.
MAT.13.5	Huit part ayns ynnydyn claghagh, raad nagh row cooid‐woar dy ooir echey, as chelleeragh daase eh, er‐y‐fa nagh row divnit tallooin echey.
MAT.13.6	As ghow niart ny greiney yn soo ass, as er-yn‐oyr nagh row eh er ghoal fraue, hie eh naardey.
MAT.13.7	As huit part mastey drinyn; as daase ny drinyn seose as hoght ad eh.
MAT.13.8	Agh huit cooid elley jeh ayns talloo mie, as dymmyrk eh mess, part keead filley, part three feed filley, as part jeih fillaghyn as feed.
MAT.13.9	Eshyn ta cleashyn echey dy chlashtyn, lig e clashtyn.
MAT.13.10	As haink y vooinjer va sheer geyrt er, as doort ad rish, Cren fa t’ow loart roo ayns coraaghyn dorraghey?
MAT.13.11	Dreggyr eshyn as doort e roo, Er‐yn‐oyr dy vel eh er ny choyrt dwish folliaghtyn reeriaght niau y hoiggal, agh dauesyn cha vel eh er ny choyrt.
MAT.13.12	Son quoi‐erbee ta echey, dashyn vees er ny choyrt as bee towse smoo echey: agh quoi‐erbee nagh vel echey, veihsyn vees, shen ny ta echey, er ny ghoal er sooyl.
MAT.13.13	Shen‐y‐fa ta mee loart roo ayns coraaghyn dorraghey; er‐yn‐oyr fakin, nagh vel ad fakin, as clashtyn nagh vel ad clashtyn, cha‐moo ta’d toiggal.
MAT.13.14	As ayndoosyn ta cooilleenit phaderys Esaias, ta gra, Liorish clashtyn nee shiu clashtyn, as cha jean shiu toiggal, as fakin, nee shiu fakin, as cha gronnee shiu.
MAT.13.15	Son ta cree yn pobble shoh er naase roauyr, as ta ny cleashyn oc moall dy chlashtyn, as ny sooyllyn oc, ta’d er neigh, er aggle dy vaikagh ad lesh nyn sooyllyn, as dy glinnagh ad lesh nyn gleashyn, as dy doiggagh ad lesh nyn gree, as dy beagh ad er nyn jyndaa, as dy jinnin ad y leihys.
MAT.13.16	Agh bannit ta ny sooyllyn eavish, son ta’d fakin, as ny cleashyn eu, son tad clashtyn.
MAT.13.17	Son dy firrinagh ta mee gra riu, dy vel ymmodee phaderyn as deney cairagh er ve aignagh dy akin, ny reddyn ta shiuish dy akin, as cha vel ad er nyn vakin ad; as dy chlashtyn ny reddyn ta shiu dy chlashtyn, as cha vel ad er chlashtyn ad.
MAT.13.18	¶ Clasht‐jee er‐y‐fa shen coraa‐dorraghey’n corryder.
MAT.13.19	Fer erbee dy vel clashtyn goo yn ree‐riaght, as nagh vel dy hoiggal eh, ta’n drogh er cheet as tayrtyn lesh shen ny va cuirt ayns e chree shoh e ghow yn rass rish oirr y raad.
MAT.13.20	Agh eshyn ghow yn rass ayns ynnydyn claghagh, yn fer ta clashtyn yn goo, as ayns y tullogh lesh boggey dy ghoall eh:
MAT.13.21	Foast cha vel fraue echey ayn hene, agh te cummal rish son tammylt: agh tra ta seaghyn ny tranlaase cheet er, er coontey’n ghoo, chelleeragh ta chredjue falail.
MAT.13.22	Eshyn myr geddyn ghow yn rass mastey ny drinyn, yn fer ta clashtyn y goo: as ta kiarrail y teihll shoh as moalteraght berchys plooghey’n goo, as te cheet dy ve niau‐vessoil.
MAT.13.23	Agh eshyn ghow yn rass ayns talloo mie, yn fer ta clashtyn y goo as dy hoiggal eh, as te tilgey mess as gymmyrkey, part keead filley, part tree feed, as part jeih fillaghyn as feed.
MAT.13.24	¶ Coraa‐dorraghey elley loar e roo, gra, Ta reeriaght niau er ny holaghey gys dooinney, chuirr rass mie ayns e vagher:
MAT.13.25	Agh choud as va sleih nyn gadley, haink e noid, as chuirr e coggyl mastey’n churnaght, as jimmee e roish.
MAT.13.26	Agh tra va’n chass er naase, as er gholl my yeish, eisht haink y coggil rish myrgeddyn.
MAT.13.27	Er shen haink fir vooinjery yn Farthie, as doort ad rish, Vainshter, nagh chuirr uss rass mie ayns dty vagher? cre woish eisht ta’n coggyl ta’yn?
MAT.13.28	Doort eshyn roo, Noid te’r nianoo shoh. Doort ny fir‐vooinjery rish, nailt eisht shin dy gholl as dy heigh ass eh?
MAT.13.29	Agh doort eshyn, Ny jean‐jee, er aggle ayns teigh yn coggyl, dy dayrn shiu yn churnaght ass ny frauyn marish.
MAT.13.30	Lig‐jee daue ny neesht gaase cooidjagh derrey’n fouyr: as ayns earish yn ouyr jir‐ryms rish ny beaynnee‐yn, chymsee‐jee cooidjagh hoshiaght yn coggyl ayns bunneenyn ry hoi y lostey; agh chaglee‐jee yn churnaght stiagh ayns my hoalt.
MAT.13.31	¶ Coraa dorraghey elley loar e roo, gra, Ta reeriaght niau goll rish greine dy rass mustard, ren ddooinney y ghoal as y chuirr ayns e vagher.
MAT.13.32	As ga dy nee eh sloo jeh dy chooilley rass: foast tra te er naase, eh smoo ta mastey lossyreeyn, as te cheet dy ve ny villey; myr shen dy vel eeanlee’n aer cheet, as goall fastee ayns ny banglanyn echey.
MAT.13.33	¶ Coraa‐dorraghey elley loar e roo, Ta reeriaght niau goll rish soorit ren ben y ghoal as y ollaghey ayns three towsyn dy veinn, derrey ve ooilley soor.
MAT.13.34	Ooilley ny reddyn shoh loar Yeesey rish y pobble ayns coraaghyn dorraghey, as fegooish coraa dorraghey, cha loar e roo:
MAT.13.35	Dy voddagh shen ve cooilleenit va loarit liorish y phadeyr, gra, Foslym my veeal 
MAT.13.36	Eishtagh hug Yeesey yn cheshaght ersooyl, as hie e stiagh ayns y thie; as haink huggey adsyn va sheer marish, gra, Soilshee dooin coraa‐dorraghey coggyl yn vagher.
MAT.13.37	Dreggyr eshyn as doort e roo, Eshyn chuir yn rass mie, yn mac dooinney:
MAT.13.38	Yn magher y seihl: yn rass mie cloan y reeriaght: agh yn coggyl cloan y drogh er:
MAT.13.39	Yn noid chuir ad yn Jouyl: yn fouyr jerreyn teihl: as ny beayneeyn ny ainlyn.
MAT.13.40	Myr er‐y‐fa shen ta’n coggyl er ny hagglym as er ny lostey ayns yn aile; myr shen vees eh ec jerrey’n teihl.
MAT.13.41	Ver yn mac dooinney magh e ainlyn, as teignee ad ass y reeriaght dy chooilley nee ta tayrn sleih gys peccah as adsyn ta cur rish yn olk;
MAT.13.42	As tilgee ad ad ayns coyrrey ailagh: ayns shen vees keaney as snaggeraght feeacklyn.
MAT.13.43	Eishtagh nee yn chloan chairagh soilshain magh myr y ghrian ayns reeriaght nyn Ayrey. Eshyn ta cleashtyn echey dy chlashtyn, lig e clashtyn.
MAT.13.44	¶ Reeshtagh ta reeriaght niau goll rish berchys va follit ayns magher: yn verchys keddyn tra ta dooinney dy gheddyn magh, te dy choodaghey eh, as ayns boggey jeh, te goll as creck oilley ny t’echey as kionnaghey’n magher shen.
MAT.13.45	Reeshtagh ta reeriaght niau goll rish merchand va shirrey pearlyn mie:
MAT.13.46	As tra ve er gheddyn yn phearl dy phrice woar, hie e as chreck e ooilley ny v’echey, as chionnee e eh.
MAT.13.47	¶ Reeshtagh ta reeriaght niau goll rish lieen, va tilgit magh’sy cheayn, as ghow jeh dy chooilley horch 
MAT.13.48	As tra ve laane, hayrn ad eh gys talloo, as hoie ad sheese, as haue ad yn eeast mie ayns siyn, agh chaeu ad yn drogh eeast ersooyl.
MAT.13.49	Myr shen vees eh, ec jerrey’n teihl: hig ny ainlyn magh, as scarree ad y vee chrauee veih mastey’n chloan chairagh;
MAT.13.50	As tilgee ad ad ayns coirrey dy aile: ayns shen vees keaney as snaggeraght feeacklyn.
MAT.13.51	Doort Yeesey roo, Vel shiu er hoiggal ooilley ny reddyn shoh? Doort adsyn rish, Ta shin, Hiarn.
MAT.13.52	Eishtagh doort e roo, shen‐y‐fa ta dy chooilley scrudere ta ynsit gys reeriaght niau, goll rish dooinney ta ny ar‐thie, ta cur magh ass y stoyr echey reddyn noa as shen.
MAT.13.53	¶ As haink eh gy kione, tra va Yeesey erreish ny coraaghyn dorraghey shoh y loart, dy jimmee e veih shen.
MAT.13.54	As tra ve er jeet gys e heer hene, dynsee e ad ayns ny kialteenyn oc, ayns wheesh as dy row ad atchimagh, as dy doort ad, Cre woish ta creenaght as mirillyn y dooinney shoh?
MAT.13.55	Nagh nee shoh mac y seyr? Nagh vel e voir en myssit moirrey, as e vraaraghyn Jamys as Joses, as Simon, as Judas?
MAT.13.56	As nagh vel ny shairaghyn echey ooilley marin, cre woish eisht ta ooilley ny reddyn theg y dooinney shoh.
MAT.13.57	As var ad jymmoosagh rish. Agh doort Yeesey roo, Cha vel phadeyr fegooish ooashley, cheu mooie jeh ayns e heer hene as ayns e hie hene.
MAT.13.58	As cha nimmey miril dobbree e ayns shen, kyndagh rish y veechredjue oc.
MAT.14.1	EC y tra shen, cheayl Herod yn Tetrarch jeh Goo Yeesey,
MAT.14.2	As doort e rish e harvaantyn, Shoh Ean‐bashtey, te er nirree veih ny merriu, as er‐yn oyr shen ta mirillyn er nyn obbraghey liorish.
MAT.14.3	¶ Son va Herod er ghoal Ean, as er chiangley, as er hilgey e ayns pryssoon, kyndagh rish Herodias, ben e vraar Philip.
MAT.14.4	Son va Ean er ghra rish, Cha vel eh lowit dhyt, ee y ve ayd 
MAT.14.5	As tra ballish ve’r choyrt e gy baase ve ayns aggle roish y pobble, er‐y‐fa dy row ad dy ghoal e son phadeyr.
MAT.14.6	Agh er y laa v’er ny realley corrym rish, y laa ruggyr Herod, ghonse inneen Herodias ayns yn eanish oc as ghow Herod laane boggey jee.
MAT.14.7	As yioal e lesh loo, dy jinnagh e jee red erbee dy shirragh ee.
MAT.14.8	As doort ish, myr va e moir er chur roie, Cur dou ayns shoh kione Ean bashtey er claare.
MAT.14.9	As huit y Ree ayns trimshey: ny yei er coontey yn loo, as y vooinjer v’ec gien marish, hug e sarey, eh dy ve er ny choyrt jee.
MAT.14.10	As hug e fys, yn kione dy v’er ny ghoal jeh Ean ayns y phryssoon.
MAT.14.11	As va’n kione er ny choyrt er claare as livreit dys y ven aeg, as hug ish lieie eh gys e moir.
MAT.14.12	As haink y vooinjer va sheer geyrt er, as hrog ad y corp, as doanluc ad eh, as hie ad as dinsh ad da Yeesey.
MAT.14.13	¶ Tra cheayl Yeesey jeh, jimmee e veih shen ayns long gys ynnyd‐faasagh er lieh, as tra cheayl y pobble jeh, deiyr ad er rish nyn gosh ass ny ard vail‐jyn.
MAT.14.14	As hie Yeesey magh, as honnick e chaglym moar dy leih, as ve er ny veyghey lesh chymmey orroo, as lanee e adsyn va ching.
MAT.14.15	As tra va’n fastyr ayn, haink huggey adsyn va sheer geyrt er, gra, She boal faasagh shoh, as ta’n tra nish er gholl shiaghey; lig y raad da’n cheshaght, dy vod ad goll rowe gys ny bailjyn beggey, as beaghey y chionnaghey daue hene.
MAT.14.16	Agh doort Yeesey roo, Cha lias daue goll rowe, cur‐jee shiuish bee daue.
MAT.14.17	As doort ad rish, Cha vel ain ayns shoh, agh queig bwilleenyn as daa eeast.
MAT.14.18	Doort eshyn, Cur‐jee lieu ad ayns shoh hyms.
MAT.14.19	As hug e sarey d’an pobble dy hoie sheese er y faiyr, as ghow e ny queg bwilleenyn as y daa eeast, as yeagh e seose gys niau, as vannee e, as vrish e as hug e ny bwilleenyn dauesyn va sheer marish, as hug adsyn ad d’an pobble.
MAT.14.20	As ren ad ooilley gee, as va’d er nyn nianoo magh: as hrog ad jeh’n fooillagh daag ad, laane daa vasket jeig.
MAT.14.21	As var adsyn v’er nee queg thousane dooinney, cheu‐mooie jeh mraane as cloan.
MAT.14.22	¶ As cheelleeragh hug Yeesey er y vooinjer va sheer geyrt er, luingys y ghoal, as ad dy gholl roish gys y cheu elley, choud as ve cur y pobble ersooyl.
MAT.14.23	As tra ve er chur yn pobble ersooyl, hie hene er lieh seose er slieau, dy ghoal padjer: as tra va’n fastyr er‐jeet, ve ayns shen ny lomarcan.
MAT.14.24	Agh va’n long nish ayns main ny marrey eiyrit noon as noal lesh ny tonnyn: son va’n gheay nyn oi oc.
MAT.14.25	As ayns y chiarroo ghoostey jeh’n ny, haink Yeesey huc, shooyl er y cheayn.
MAT.14.26	As tra honnick, adsyn va sheer marish, e shooyl er y cheayn, va’d seaghynit, gra, She scaan tayn as vad ayns aggle, as deie ad.
MAT.14.27	Agh chelleeragh loar Yeesey roo, gra, Beejee dy yien mie, she mish t’ayn, ny gow‐jee aggle.
MAT.14.28	As dreggyr Peddyr e, gra, Hiarn, My she oo ta’yn, oardee doos cheet hood er yn ushtey.
MAT.14.29	As doort e, Tar. As tra va Peddyr er jeet neose ass y long, hooyl e er yn ushtey, dy heet gys Yeesey.
MAT.14.30	Agh tra dennee e dy row yn gheay lajer, ghow e aggle, as myr ve er‐gerrey dy ve baight, dyllee e, gra, Hiarn, saave mee.
MAT.14.31	As ayns y tullogh heeyn Yeesey magh e laue, as haar e e, as doort e rish, O ghooinney faase chredjuagh, cren fa vow ayns imnea?
MAT.14.32	As tra va’d er gholl seose ayns y long, ghow yn gheay fea.
MAT.14.33	Eishtagh haink adsyn v’ayns y long, as hug ad ooashley da, gra, Ayns firrinys she mac Yee oo.
MAT.14.34	As tra va’d er gholl harrish, haink ad gys cheer Gennesaret.
MAT.14.35	As tra hoig yn vooinjer va vaghey ayns shen, quoi ve, hug ad fys magh gys ooilley’n cheer my‐geart, as hug ad lieu huggey ooilley adsyn va doghanit.
MAT.14.36	As ghuee ad er, ad ny lomarcan dy vennalt rish oirr e gharmad: as chooilleen as venn rish, vad er nyn leiyhys.
MAT.15.1	EIshtagh haink gys Yeesey, scruderyn as Phariseyn, veih Jerusalem, gra,
MAT.15.2	Cre’n fa tar adsyn ta sheer geyrt orts brishey oardaghyn y chanstyr? Son cha vel ad niee nyn lauyn, tra ta’d gee arran.
MAT.15.3	Agh dreggyr eshyn, as doort e roo, Cre’n oyr ta shiuish brishey sarey Yee liorish ny oardaghyn eu?
MAT.15.4	Son hug Jee sarrey, gra, Cur arrym da dt’ayr as da dty voir: as eshyn ta gueeaghyn da ayr as moir, lig e ve kerrit lesh baase.
MAT.15.5	Agh ta shiuish gra, Quoi erbee jir rish ayr ny moir, Cre‐erbee ta mish dy hebbal da Jee, bee vondeish ayds liorish,
MAT.15.6	As nagh lias da cooney choyrt da e ayr ny e voir, Ta shiu myr shoh janoo sarey Yee gyn vree, liorish ny oardaghyn eu.
MAT.15.7	Chrauee‐foalsey, smie ren Esaias faishnagh jiu, gra,
MAT.15.8	Ta’n pobble shoh tayrn ergerrey dou lesh nyn meeal, as cur ooashley dou lesh nyn meyllyn: agh ta’n cree oc foddey voym.
MAT.15.9	Agh ayns fardail ta’d cur ooashley dou, gynsaghey son y goo ayms oardaghyn deney.
MAT.15.10	¶ As deie e er y pobble, as doort e roo, Easht‐jee as toig‐jee.
MAT.15.11	Cha nee shen ta goll stiagh ayns y veeal, ta janoo dooinney niaughlen; agh ny ta cheet magh ass y veeal, shen ta janoo dooinney niaughlen.
MAT.15.12	Eishtagh haink huggey yn vooinjer va sheer marish, as doort ad rish, Nagh vel fys ayd dy row ny Phariseyn jymmoosagh, tra cheayl ad y raa shoh?
MAT.15.13	Agh dreggyr eshyn, as doort e, Bee dy chooilley villey, nagh vel my ayr flaunyssagh er ny hoiaghey, er ny ghoal ass ny frauyn.
MAT.15.14	Lig‐jee daue: she leedeilee doal ta kione y vooinjer ghoal ad. As my ta’n doal shooyl kione y doal, tuittee ad ny neesht ayns y jeeg.
MAT.15.15	Eishtagh dreggyr Peddyr, as doort e rish, Soilshee dooinyn yn coraa‐dorraghey shoh.
MAT.15.16	Doort Yeesey rish, Vel shiuish neesht foast fegooish tushtey?
MAT.15.17	Nagh vel shiu foast toiggal, cre‐erbee ta goit stiagh ayns y veeal, dy vel eh goll sheese ayns y volg, as goll magh trooid y chorp.
MAT.15.18	Agh ta ny reddyn ta cheet magh ass y veeal, cheet veih’n chree, as ta’d shen janoo dooinney niau‐ghlen.
MAT.15.19	Son magh veih’n chree ta cheet drogh smooinaghtyn, dunverys, brishey‐poosey, maarderys, maarlys, fenish foalsey, goan mollaghtagh.
MAT.15.20	Ad shoh ny reddyn ta sollaghey dooinney; agh dy ee lesh lauyn nagh vel neeit, cha vel shen janoo dooinney niau‐ghlen.
MAT.15.21	¶ Eishtagh hie Yeesey veih shen, as jimmee e gys ardjyn Tyre as Sidon.
MAT.15.22	As cur‐my‐ner va ben va ny Canaanite haink magh ass ny ardjyn shen, gemagh as gra, Jean myghin orrym, O Hiarn, vac Ghavid; smoar ta m’inneen er ny torchaghey lesh drogh spyrryd.
MAT.15.23	Agh cha dug e fockle dy ansoor jee. As haink y vooinjer va sheer geyrt er, as ghuee ad er, gra, Lig y raad jee, son tiee gemagh nyn nei ain.
MAT.15.24	Agh dreggyr eshyn, as doort e, Cha vel mish er my choyrt, agh gys kirree cailjey thie Israel.
MAT.15.25	Eishtagh haink ee as hug ee ooashley da, gra, Hiarn cooin liam.
MAT.15.26	Agh dreggyr e, as doort e, Cha vel eh cooie arran y chloan y ghoal, as y hilgey gys moddee.
MAT.15.27	Spheer shen, doort ish, Hiarn: foast ta ny moddee gee jeh’n brooilliagh, ta tuittym jeh board nyn mainshter.
MAT.15.28	Er shen dansoor Yeesey as doort e ree, O ven, moar ta dty chredjue: yn aghin tow dy yearree dy row ayd. As va’n inneen eck er ny leihys veih’n oor keddyn.
MAT.15.29	As jimmee Yeesey veih shen, as haink e ergerrey da faarkey Galilee, as hie e seose er slieau as hoie e ayns shen.
MAT.15.30	As haink earrooyn moarey dy leih huggey, as nyn mast oc va croobee, doal, balloo, baccee, as ymmodee elley, as hug ad ad nyn lhie ac cassyn Yeesey, as ren e ad y leihys:
MAT.15.31	Ayns wheesh as dy ghow ooilley’n pobble yyndyss, tra honnick ad ny balloo loart, ny baccee slaane; ny crobee shooyl, as ny doal fakin, as hug ad gloyr da Jee Israel:
MAT.15.32	¶ Eishtagh deie Yeesey er y vooinjer hene va kinjagh marish, as doort e, Ta chymmey aym er y pobble, er‐yn‐oyr dy vel ad er ny ve marym nish tree laa, as cha vel veg y vee oc, as cha derrym ad er‐sooyl nyn drostey, er aggle dy der ad naardey er y raad.
MAT.15.33	Doort adsyn va sheer geyrt er, rish, Cre woish oddys mad wheesh dy arran y gheddyn ayns yn aasagh, as nee leid y chaglym moar shoh dy leih y yanoo magh?
MAT.15.34	Doort Yeesey roo, Cre‐woad bwilleen t’en? Doort adsyn, shiaght as beggan dy eeastyn beggey.
MAT.15.35	As doardee e da’n pobble soie sheese er y talloo.
MAT.15.36	As ghow e ny shiaght bwilleenyn as ny eeastyn, as hug e booise, as vrish e, as hug e ad dauesyn va sheer geyrt er, as hug adsyn ad da’n pobble.
MAT.15.37	As ren ad ooilley gee, as va’d er nyn nianoo magh, as hrog ad jeh’n fooilliagh va ermayrn laane shiaght baskettyn.
MAT.15.38	As var adsyn ren gee kaar thousane dooinney, cheu‐mooie jeh mrane as cloan.
MAT.15.39	As hug e ersooyl yn pobble as ghow e luingys, as haink e gys ardjyn Magdala.
MAT.16.1	AS haink ny Phariseyn as ny Saduceyn, dy violaghey e, as hir ad er, e dy yeaghyn cowrey ennagh daue veih niau.
MAT.16.2	Dreggyr eshyn as doort e roo, Tra ta’n fastyr ayn, ta shiuish gra, Bee emshir aalin ayn: son dy vel jirgid ’sy’n aer.
MAT.16.3	As ayns y voghrey, Bee emshir vroghe ayn jiu; son ta’n aer jiarg as bodjallagh. Chrauee‐foalsey ta toiggal eu, kys dy chur tastey da neeal yn aer; as nagh vod shiu tastey choyrt da couraghyn ny earishyn?
MAT.16.4	She sheeloghe dy grogh yanoo as dy vrishey poosey ta shirrey cowrey, as cha bee cowrey er ny chur daue, agh cowrey’n phadeyr Jonas. As daag e ad, as jimmee e roish.
MAT.16.5	As tra var adsyn va kinjagh geyrt er, erjeet, gys y cheu elley, va’d er yarood arran y chur lieu.
MAT.16.6	¶ Eishtagh doort Yeesey roo, Cur‐jee twoai as gow‐jee tastey jeh soorit ny Phariseyn as ny Sadduceyn.
MAT.16.7	As loar ad eddyr ad hene, gra, Ta shoh er-yn‐oyr nagh dug shin lien arran.
MAT.16.8	Tre hoig Yeesey shoh, doort e roo, Gheney faase‐chredjuagh, cre’n fa ta shiu imneagh ayndiu hene er‐yn‐oyr nagh dug shiu lieu arran?
MAT.16.9	Nagh vel shiu foast toiggal, as nagh vel cooinaghtyn eu, er ny queg bwilleenyn 
MAT.16.10	Ny er ny shiaght bwilleenyn 
MAT.16.11	Kys te, nagh vel shiu goall eu hene, nagh nee my‐chione arran loar mee riu, agh shin dy chur twoai jeh soorit ny Phariseyn as ny Sadduceyn.
MAT.16.12	Eishtagh hoig ad, nagh doardee e daue ad dy chur twoai jeh soorit yn arran, agh jeh ny va ny Phariseyn as ny Sadduceyn dy ynsaghey.
MAT.16.13	¶ Tra va Yeesey er‐jeet gys ardjyn Cesarea Philippi, deney e jeusyn va sheer geyrt er gra, Cre ta deney dy ghra my my‐chiones mac y dooinney, quoi mee?
MAT.16.14	Doort adsyn, Ta part gra, dy nee Ean‐bashtey oo, as part Elias, as ta feallagh elley gra dy nee Jeremias oo, ny annane jeh ny phaderyn.
MAT.16.15	Doort eshyn roo, Agh quoi ta shiuish dy ghra mee?
MAT.16.16	Dreggyr Simon Peddyr as doort e, Oo yn Creest, mac y Jee bio.
MAT.16.17	D’ansoor Yeesey as doort e rish, Bannit t’ow uss Simon Bar‐jona: son cha nee feil as fuill t’er hoilshaghey shoh dhyts, agh my ayr, ta ayns niau.
MAT.16.18	As ta mee myrgeddyn gra rhyt, Dy nee uss Peddyr, as dy nee er y chreg shoh hroggyms m’agglish; as cha vow giattyn nivrin yn varriaght urree.
MAT.16.19	As verryms dhyts ogheryn reeriaght niau, as cre‐erbee chianglyss oo er y talloo, bee eh kainlt ayns niau; as cre‐erbee eyslyss oo er y talloo, bee eh feyslit ayns niau.
MAT.16.20	Eishtagh hug e currym dauesyn va kinjagh geyrt er, gyn ad dyinsh da dooinney erbee, dy nee eshyn va Yeesey yn Creest.
MAT.16.21	¶ Veih’n tra shen magh, ren Yeesey toshiaght dy hoilshaghey dauesyn va kinjagh geyrt er, kys dy begin da goll seose gys Jerusalem, as ymmodee dy reddyn y hurranse veih’n chanstyr, as ny ard‐saggyrtyn, as ny scrieuderyn, as dy beagh e er ny choyrt gy baase, as dy nirragh e reesht kione y tress laa.
MAT.16.22	Eishtagh ghow Peddyr e, as ren e toshiaght dy chur oghsan da, gra, Foddey dy row eh woid, Hiarn, leid shoh dy haghert dhyt.
MAT.16.23	Agh hyndaa eshyn, as doort e rish Peddyr, Ass my eanish, Noid anmey, t’ow cur rybbey ayns my raad: son cha vel ennaghtyn ayd jeh ny reddyn ta bennalt rish deney.
MAT.16.24	¶ Eishtagh doort Yeesey roosyn va sheer marish, My ta dooinney erbee booiaght geyrt orryms, lig e e hene y obbal as e chrosh y hroggal, as geyrt orrym.
MAT.16.25	Son quoi‐erbee ballish e vioys y hauail, hauail, caillee e eh: as quoi‐erbee chaillys e vioys er my ghraih’s, sauee e eh.
MAT.16.26	Son crin vondeish te’c dooinney, my chosnys e yn seihll ooilley as e annym hene y choall? ny cre nee dooinney y choyrt ayns coonrey son e annym?
MAT.16.27	Son hig mac y dooinney ayns gloyr e ayrey, as e ainlyn casherick marish, as ec y tra shen cooilleenee e da dy chooilley ghooinney cordail rish e obbraghyn.
MAT.16.28	Dy firrinagh ta mee gra riu, Dy vel part nyn shassoo ayns shoh, nagh jean blashtyn er y baase, derrey hee ad mac y dooinney cheet ayns e reeriaght.
MAT.17.1	AS ec kione shey laa, ghow Yeesey Peddyr, as Jamys as Ean e vraar, as hug e lesh ad er lieh, seose er slieau ard.
MAT.17.2	As van cummey echey er ny chagh laa kiongoyrt roo, as ren yn eddin echey soilshain myr y ghrian, as va’n coamrey echey gial myr y soilshey.
MAT.17.3	As cur‐my‐ner haink Moses as Elias ayns yn eanish echey, as vad taggloo rish.
MAT.17.4	Eishtagh dreggyr Peddyr as doort e rish Yeesey, Hiarn, Te mie er nyn son ainyn dy ve ayns shoh; My she dt’aigneys eh, lig dooin, three cabbanyn y yanoo, cabbane er dty hons, as cabbane son Moses, as cabbane son Elias.
MAT.17.5	Choud as ve foast loart, cur‐my‐ner, ren bodjal sollys sca‐doo y hilgey harrystoo, as cur-my‐ner coraa ass y vodjal, doort, Shoh my vac graihagh, jeh ta mee dy moar soiaghey, easht‐jee rish.
MAT.17.6	As tra cheayl ny ostyllyn eh, huit ad sheese lesh nyn eddinyn gys y talloo, as va’d feer agglagh.
MAT.17.7	As haink Yeesey as venn e roo, as doort e, irree‐jee seose as ny gow jee aggle.
MAT.17.8	As tra hrog ad seose nyn sooyllyn, cha vaik ad annane erbee, agh Yeesey ny lomarcan.
MAT.17.9	As myr va’d cheet neose jeh’n clieau, hug Yeesey currym daue, gra, Ny insh‐jee yn ashlish da annane erbee, derrey vees yn mac dooinney er nirree veih ny merriu.
MAT.17.10	As denee e ostyllyn jeh, gra, Cre’n oyr ta ny scrieuderyn gra, dy vel Elias dy heet hoshiaght?
MAT.17.11	D’ansoor Yeesey as doort e roo, Hig Elias hoshiaght, as liassee e dy chooilley nee.
MAT.17.12	Agh ta mish gra riu, dy vel Elias er jeet hanna, as cha dug ad enney er agh ta’d er ghellal rish hug nyn aigney hene, as er yn aght keddyn ghellys ad myrgeddyn rish yn mac dooinney.
MAT.17.13	Eishtagh hoig e ostyllyn dy nee my‐chione Ean bashtey ve loart roo.
MAT.17.14	¶ As tra vad er jeet gys y cheshaght, haink huggey dooinney dy row, as huit e sheese er e ghlioonyn, gra,
MAT.17.15	Hiarn jean chymmey er my vac, son te eddrym ayns e cheeal, rish caghlaa ny haist, as dy moar seaghnit, son dy mennick te tuittym ayns yn aile, as dy mennick ayns yn ushtey.
MAT.17.16	As hug mee liam e gys dty ostyllyn, as cha yiarg ad, e y leihys.
MAT.17.17	Dansoor Yeesey as doort e, O Heeloghe vee‐chredjuagh as niau‐yeeragh, Caid ta mish dy ve meriu? Caid ta mee dy hurranse diu? Cur liat ayns shoh hyms e.
MAT.17.18	As vaggyr Yeesey er y drogh spyrryd, as hie e magh ass, as va’n liannoo er ny leihys veih’n oor shen.
MAT.17.19	Eishtagh haink e ostyllyn gys Yeesey er lieh, as doort ad, Cre liorish nagh voddagh shinyn e y hilgey ass?
MAT.17.20	Doort Yeesey roo, Kyndagh rish y veechredjue eu: son dy firrinagh ta mee gra riu, My ta credjue eu myr greine dy rass mustard, jir shiu rish my slieau shoh, Scugh ass shoh noon ayns shid, as nee eh scughey; as cha bee nee erbee niau‐phossible diu.
MAT.17.21	Ny yei cha vel y sorch shoh 
MAT.17.22	¶ As choud as va’d ayns Galilee, doort Yeesey roo, Bee mac y doo inney er ny vrah gys lauyn deney.
MAT.17.23	As ver ad e gy baase, as y tras laa nee e girree reesht, as var ad feer trimshagh.
MAT.17.24	¶ As tra va’d er‐jeet gys Capernaum, haink y vooinjer va troggal argid y cheesh gys Peddyr, gra, Nagh vel y mainshter eauish geeck y cheesh?
MAT.17.25	Doort eshyn, dy row: As tra ve erjeet stiagh ayns y thie, loar Yeesey rishyn hoshiaght, gra, Cre t’ow dy smooinaght, Simon? quoi jeh ta reeaghyn y tallooin troggal custom ny keesh? jeh nyn gloan hene, ny jeh joarreeyn?
MAT.17.26	Doort Peddyr rish, Jeh joarreeyn. Doort Yeesey rishyn, Eishtagh, cha vel veg er y chloan dy eeck.
MAT.17.27	Ny yei son nagh bee commys er ny chur hooin, gow uss gys y cheayn, as tilg magh dooan, as trog y chied eeast hig hood, as tra vees oo er vosley’n beeal echey, yiow peesh dy argid ayn, shen gow, as cur daue er my hons as er dty hon hene.
MAT.18.1	EC y tra cheddyn haink y vooinjer va sheer geyrt er Yeesey, huggey, gra, Quoi syrjey ayns reeriaght niau?
MAT.18.2	As deie Yeesey er liannoo beg, as hoie e e kiangoyrt roo,
MAT.18.3	As doort e, Dy firrinagh ta mee gra riu, mannagh jean shiu chyndaa as cheet dy ve myr cloan veggey, cha jed shiu stiagh ayns reeriaght niau.
MAT.18.4	Quoi‐erbee er‐y‐fa shen nee e hene y injillaghey myr y liannoo beg shoh, e syrjey ta ayns reeriaght niau.
MAT.18.5	As quoi‐erbee nee soiaghey jeh leid y liannoo beg shoh ayns yn ennym ayms te janoo soiaghey jeems.
MAT.18.6	Agh quoi‐erbee ver oyr, da annane jehn vooinger veggey shoh ta credjal aynyms, dy huittym ayns peccah, veagh eh ny baare da, dy beagh clogh willin er ve croghit mish e wannal, as e dy ve baiht ayns divnit ny marrey.
MAT.18.7	Smerrick da’n seihl, er coontey oyryn peccah: son shegin da nyn leid y ve ayn, agh smerrick da’n dooiney liorish ta sleih er nyn dayrn gys peccah.
MAT.18.8	Shen y fa my ta dty laue ny dty chass hene dy dty hayrn gys yn olk, giare jeed as tilg woid ad: te ny share dhyt goll stiagh ayns bea croobagh ny baccagh, ny daa laue ny daa chass y ve ayd, as oo dy ve tilgit ayns yn aile ta dy bragh farraghtyn.
MAT.18.9	As my ta dty hooyl dy dty hayrn gys peccagh, pluck assyd as tilg woid ee; te ny share dhyt goll stiagh ayns bea lesh yn hooyl ny daa hooyl y ve ayd, as oo dy ve tilgit ayns aile nivrin.
MAT.18.10	Cur‐jee twoai nagh soie shiu beg jeh annane jehn vooinjer veggey shoh; son ta mee gra riu, dy vel ny ainlyn ocsyn ayns niau, kinjagh cur‐my‐ner eddin yn ayr ayms t’ayns niau.
MAT.18.11	Son ta mac y dooinney er jeet dy hauail shen ny va callit.
MAT.18.12	Cre ta shiu dy smooinaght? My ta‐keead keyrrey ec dooinney, as annane jeu v’er gholl er shaghryn, nagh vel e fagail yn chiare‐feed as yn nuyh jeig, as goll gys ny sleityn as shirrey yn cheyrrey hie er shaghryn?
MAT.18.13	As my she shen dy vel e dy gheddyn ee, dy firrinagh ta mee gra riu, dy vel e goal ny smoo dy voggey jeh’n cheyrrey shen, ny jeh’n chiare‐feed as yn nuyh jeig, nagh jagh er‐shaghryn.
MAT.18.14	Er yn aght keddyn cha nee aigney nyn Ayr t’ayns niau eh, annane jeh’n vooinjer veggey shoh dy hierraghtyn.
MAT.18.15	¶ Myrgeddyn my nee dty vraar aggair dhyt, immee as insh da e oill eddyr uss as eshyn nyn lomarcan; my eashtys e rhyt, to’w er chosney dty vraar.
MAT.18.16	Agh mannagh n’easht e rhyt, gow mayrt annane ny jees elley, ayns beeal ghaa ny three dy eanishyn, dy vod dy chooilley ockle ve jeant mie.
MAT.18.17	As mannagh der e geill dauesyn insh eh da’n agglish: agh mannagh der e geill dan agglish, jeagh er myr angreestee as 
MAT.18.18	Dy firrinagh ta mee gra riu, Cre‐erbee nee shiu y chiangley er y talloo bee eh kainlt ayns niau: as cre‐erbee nee shiu y eysley er y talloo, bee eh feyslit ayns niau.
MAT.18.19	Reeshtagh ta mee gra riu, my nee jees jiuish cordail er y talloo my‐chione nee erbee dy jean ad aghin er y hon, bee nyn aghin er ny yialdyn liorish my ayr t’ayns niau.
MAT.18.20	Son raad ta gha ny three er nyn jaglym cooidjagh ayns m’ennyms, ayns shen ta mish nyn mastey.
MAT.18.21	¶ Eishtagh haink Peddyr huggey, as doort e, Cre cha mennick as ta orryms leih da my vraar, tra vees e janoo peccah moi? choud as shiaght keartyn?
MAT.18.22	Doort Yeesey rish, Cha vel mish gra rhyt, Choud as shiaght keartyn agh choud as three feed as jeih keartyn shiaght.
MAT.18.23	¶ Shen‐y‐fa ta reeriaght niau er ny holaghey gys ree dy row, ballish coontey ghoall jeh e harvaantyn.
MAT.18.24	As tra ve er nianoo toshiaght dy choontey, haink fer huggey va liastyn jeih thousane talent.
MAT.18.25	Agh son wheesh as nagh row echey dy eeck, hug e Hiarn sarey e hene dy ve creckit as e ven as e chloan as ooilley ny vechey, as y feeaghyn dy ve eeckit.
MAT.18.26	Huit y chiarvaant er‐y‐fa shen sheese, as ghuee e er, gra, Cur daill dou Hiarn, as neem ooilley e eeck dhyt.
MAT.18.27	Eisht va chiarn y chiarvaant shen er ny veyghey lesh chymmey, as ren e feysley er, as leih e da ny ve dy liastyn.
MAT.18.28	Agh hie yn chiarvaant keddyn magh, as hooar e fer jeh ny sheshaghyn shiarvaantyn echey va liastyn da keead ping: as haar e greme er, as ghow e e er y scoarnagh, gra, Eeck shen ny t’ow dy liastyn.
MAT.18.29	As huit e heshey‐harvaant sheese ec y chassyn, as ghuee e er, gra, Cur daill dou, as neem ooilley y eeck dhyt.
MAT.18.30	As cha row e booiaght: agh hie e, as hilg e e ayns pryssoon, derrey eeckagh e ny ve dy liastyn.
MAT.18.31	Myr shen tra honnick e heshaghyn harvaantyn kys hie e er, ghow ad dy holk rish, as haink ad, as dinsh ad da nyn jiarn ooilley ny va jeant.
MAT.18.32	Eisht deie e Hiarn er, as doort e rish, O ghrogh harvaant, leih mish dhyts ooilley ny vow dy liastyn, er‐y‐fa dy ren oo aghin hym:
MAT.18.33	As nagh lishagh uss myrgeddyn v’er nianoo chymmey er dty heshey‐harvaant, myr va chymmey ayms orts.
MAT.18.34	As va e Hiarn jummoosagh, as livrey e e hucsyn va goal kerraghey, derrey eeckagh e ooilley ny ve dy liastyn.
MAT.18.35	Myr shen myrgeddyn nee my ayr flaunyssagh riuish, mannagh leih shiu veih nyn, greeaghyn dy chooilley ghooinney da e vraar e loghtyn.
MAT.19.1	AS haink eh gy kione, tra va Yeesey erreish ny goan shoh y loart, dy jimmee e veih Galilee, as dy daink e gys ardjyn Judea, er cheu elley dy Yordan:
MAT.19.2	As deyr earrooyn moarrey dy leih er, as ren e ad y leihys ayns shen.
MAT.19.3	¶ Haink ny Phariseyn huggey myrgeddyn dy violaghey e, as doort ad rish, Vel eh lowal da dooinney e ven y chur er‐sooyl son dy chooilley oyr?
MAT.19.4	Dreggyr eshyn as doort e roo, Nagh vel shiu er lhaih, eshyn chroo ad ec y toshiaght, dy chroo e ad fyrrynagh as bwoirrynagh?
MAT.19.5	As dy doort e, Er‐yn‐oyr shoh, nee dooinney fagail e ayr as e voir, as liannee e, gys e ven: as bee ad nyn neesht yn eihl.
MAT.19.6	Shen‐y‐fa cha vel ad ny sodjey jees, agh yn eihl. Cre‐erbee er‐y‐fa shen ta Jee er chur cooidjagh, ny lig da dooinney erbee y chur veih my chielley.
MAT.19.7	Doort adsyn rish, Cre’n oyr eishtagh doardee Moses screeuyn scarree y choyrt, as 
MAT.19.8	Doort eshyn roo kyndagh rish creoghys nyn greeaghyn, lhow Moses diu nyn mraane y chur er‐sooyl: ag cha row eh myr shen er dyn toshiaght.
MAT.19.9	As ta mish gra riu, Quoi‐erbee scarrys rish e ven, cheu‐mooie jeh son maarderys, as phoosys ben elley, te brishy poosey: as quoi‐erbee phoosys ish ta scart, te brishey poosey.
MAT.19.10	¶ Doort y vooinjer va sheer geyrt er rish, My she shoh yn stayd ta dooinney as ben ayn, cha vel eh mie dy phoosey.
MAT.19.11	Agh doort eshyn roo, cha nee dy chooilley ghooinney oddys shen y ghoal er,
MAT.19.12	Son ta deney gennish ayn rug myr shen veig breinn nyn marey: as ta deney gennish ayn, ver nyn nianoo gennish liorish deney: as ta deney gennish ayn, ter nianoo ad hene gennish er graih reeriaght niau. Eshyn ta able shoh y ghoal er, lig e ghoal er eh.
MAT.19.13	¶ Eishtagh hug ad lieu huggey cloan veggey, dy voddagh e e lauyn y chur orroo, as padjer y ghoal: as hug y vooinjer va sheer geyrt er oghsan daue.
MAT.19.14	Agh doort Yeesey, Sur‐jee cloan aegey as ny jean‐jee nyn liettal ad dy heet hyms: son jeh nyn leiad ta reeriaght niau.
MAT.19.15	As hug e e lauyn orroo, as jimmee e veih shen.
MAT.19.16	¶ As cur‐my‐ner haink fer huggey as doort e rish, Vainshter vie, Cre’n red mie neems, dy vod yn vea veayn y ve aym?
MAT.19.17	As doort eshyn rish, Cre’n fa tow genmys mee mie? cha vel annane erbee mie, agh annane; ta shen dy ghra Jee: agh my sailts goll stiagh ayns bea freil ny annaghyn.
MAT.19.18	Doort eshyn rish, Cre ny annaghyn? Doort Yeesey, Cha jean oo dunverys, Cha brish oo poosey, Cha jean oo geid, Cha nymmyrk oo feanish foalsey,
MAT.19.19	Cur arrym da dt ’ayr as da dty voir: as ver oo graih da dty naboo myr dhyt hene.
MAT.19.20	Doort y dooinney aeg rish. Ooilley ny annaghyn shoh ta mee er vrealley veih my aegid: Cre sodjey t’orrym dy yanoo?
MAT.19.21	Doort Yeesey rish, My bailt ve dy firrinagh mie, immee as creck as cur ny t’ayd da ny boughtyn, as bee berchys ayd ayns niau; as tar as eyr orryms.
MAT.19.22	Agh tra cheayl y dooinney aeg yn raa shen, hie e ersooyl dy trimshagh; son va cummallyn moarrey echey.
MAT.19.23	¶ Eishtagh doort Yeesey roosyn va sheer geyrt er, Dy firrinagh ta mee gra riu, dy goan hed dooinney berchiagh stiagh ayns reeriaght niau.
MAT.19.24	As reeshtagh ta mee gra riu, Te ny sassey da camel goll trooid croae snaidey, ny da dooinney berchiagh dy gholl stiagh ayns reeriaght Yee.
MAT.19.25	Tra cheayl yn vooinjer va sheer marish shoh, vad er skyn towse atchimagh, gra, Quoi eishtagh oddys ve er ny hauail?
MAT.19.26	Agh yeagh Yeesey orroo, as doort e roo, Da deney ta shoh niau phossible, agh da Jee ta dy chooilley nee possible.
MAT.19.27	¶ Eishtagh dreggyr Peddyr, as doort e rish, Cur‐my‐ner, ta shinyn er dregeil ooilley, as er neyrt orts; cre vees ainyn er‐y‐fa shen?
MAT.19.28	Doort Yeesey roo, Dy firrinagh ta mee gra, riu ec y yiennaghtyn reesht, tra nee mac y dooinney soie er stoylree‐oil e ghloyr, dy jean shiuish myrgeddyn t’er neyrt orryms, soie er daa stoyl ree‐oil yeig, briwnys daa heeloghe yeig Israel.
MAT.19.29	As yiow dy chooilley annane te’r hregeil thiyn, ny braaraghyn, ny shaaraghyn, ny ayr, ny moir, ny ben, ny cloan, ny talloo, er graigh mennyms, kead filley, as eiraght ayns y vea veayn.
MAT.19.30	Agh bee ymmodee jeusyn ta hoshiaght, er jerrey, as jeusyn ta er jerrey, hoshiaght.
MAT.20.1	SON ta reeriaght niau casley rish dooinney va ny ar‐thie, hie magh dy moghey, dy ailley labreeyn son e gharey‐feeney.
MAT.20.2	As tra ve er chordail rish ny labreeyn son ping ’sy laa, hug e ad stiagh ayns e gharey‐feeney.
MAT.20.3	As hie e magh my geart y tress oor, as honnick e feallagh elley ny shassoo nyn daaue ayns ynnyd y vargee,
MAT.20.4	As doort e roo, Gow‐jee shiuish myrgeddyn stiagh ayns y gharey‐feeney, as verryms diu cree-erbee ta cairagh. As hie ad rumboo.
MAT.20.5	Reeshtagh hie e magh my geart y chey‐oo as yn nuyhoo oor, as ren e er yn aght keddyn.
MAT.20.6	As my‐geart yn yn oor jeig, hie e magh, as hooar e feallagh elley ny shassoo nyn daaue, as doort e roo, Cre’n fa ta shiu nyn shassoo ayns shoh fey laa nyn daaue?
MAT.20.7	Doort adsyn rish, Er yn oyr nagh vel dooinney erbee er vailley shin. Doort eshyn roo, Gow‐jee shiuish myrgeddyn stiagh ayns y gharey‐feeney, as yiow shiu cre‐erbee, ta cairah.
MAT.20.8	Myr shen tra va’n fastyr er jeet, doort chirn y gharey‐feeney rish y stioort echey, Eie er ny labreeyn, as cur daue nyn vail, goall toshiaght veih yn vooinjer stierree gys y chied eallagh.
MAT.20.9	As tra haink feallagh yn yn oor‐jeig, hooar ad dy chooilley ghooinney ping.
MAT.20.10	Agh tra haink y chied eallagh, heill ad dy voghe ad ny smoo, as hooar adsyn myrgeddyn dy chooilley ghooinney ping.
MAT.20.11	As tra vad er ghoal eh, loar ad dy jymmoosagh rish yn far‐thie,
MAT.20.12	Gra, Cha vel yn vooinjer stierre shoh er nobbragh agh yn oor, as t’ow er, nianoo ad corrym rooinyn, te’r nymmyrkey errey as chiass y laa.
MAT.20.13	Agh dreggyr eshyn fer jeu, gra, Heshey vie, cha vel mish janoo aggair dhyt: Nagh choard uss rhyms son ping?
MAT.20.14	Trog shen ny ta liat, as immee royd: m’aigney’s eh dy choyrt da’n fer stierree shoh; myr ta mee er chur dhyts.
MAT.20.15	Nagh vel eh lowal dou, dy yanoo cre saillym rish my chooid hene? Vel dty hooyls olk, er‐y‐fa dy vel mish mie?
MAT.20.16	Myr shen bee adsyn ta er‐jerrey hoshiaght, as adsyn ta hoshiaght er‐jerrey: son ta ymmodee er nyn eam, agh beggan er nyn reih.
MAT.20.17	¶ As myr va Yeesey goll seose gys Jerusalem, ghow e yn dda ostyl yeig dy liattee er y raad, as doort e roo,
MAT.20.18	Cur‐my‐ner ta shin goll seose gys Jerusalem, as bee mac y dooinney er ny vrah gys ny ard‐saggyrtyn, as gys ny scruderyn, as deyree ad e gy baase,
MAT.20.19	As livreyee ad e hucsyn jeh ny ashoonyn quaah, dy chraidey mish, as dy chustey as dy chrossey e: as er y tress laa nee e girree reesht.
MAT.20.20	¶ Eishtagh haink huggey moir cloan Zebedee, as e meck mâree, cur ooashley da, as shirrey aghin er.
MAT.20.21	As doort e ree, Cre bailt? Doort ish rish, Lhow da my ghaa vac dy hoie, yn derrey yeh er dty lau yesh, as y jeh elley er dty laue chiare ayns dty reeriaght.
MAT.20.22	Agh dreggyr Yeesey as doort e, Cha s’eu cre ta shiu dy yearree. Vel shiu able giu jeh’n cappan ta mish giu jeh, as v’er nyn mashtey lesh y bashtey ta mish bashtit lesh? Doort adsyn rish, Ta shin able.
MAT.20.23	As doort e roo, Ivee shiu dy jaroo jeh my chappan, as bee shiu er nyn maishtey lesh y bashtey ta mish bashtit lesh: agh dy hoie er my laue yesh as er my laue chiare, cha vel shen liams dy choyrt, agh ny lomarcan daue syn, er nyn son te kiaddit liorish my ayr.
MAT.20.24	As tra cheayl yn jeih shoh, va’d feer jymmoosagh rish y daa vraar.
MAT.20.25	Agh deie Yeesey orroo huggey, as doort e, Ta fys eu dy vel prinsyn ny ashoonyn quaagh gymmyrkey reill harrystoo, as ta ny deney moarey gymmyrkey torrity nyn mastey.
MAT.20.26	Agh cha bee eh myr shen nyn mastey eauish: agh quoi‐erbee eavish ballish ve moar, lig e ve ry hoi shirveish erriu.
MAT.20.27	As quoi‐erbee syrjey ballish y ve nyn mast eu, lig e ve yn chiarvaant eu.
MAT.20.28	Myr nagh daink yn mac dooinney dy ve shirveishit, agh dy hirveish, as dy chur e vioys ny liassaghey son ymmodee.
MAT.20.29	As tra va’d er nimeeght veih Jericho, deyr earrooyn moarrey dy leih er.
MAT.20.30	¶ As cur‐my‐ner, va daa ghooinney doal nyn soie rish liattee yn raad, as tra cheayl ad dy row Yeesey goll shiaghey, deie ad, gra, Jean myghin orrin, O Hiarn, vac Ghavid.
MAT.20.31	As va’n pobble cur oghsan daue, dy voddagh ad nyn jengey chummal: agh deie adsyn wheesh shen smoo, gra, Jean myghin orrin, O Hiarn, vac Ghavid.
MAT.20.32	As hass Yeesey, as deie e orroo, as doort e, Cre balliu mee dy yanoo er nyn son eu?
MAT.20.33	Doort adsyn rish, Hiarn, dy vod ny sooyllyn ain v’er nyn vosley.
MAT.20.34	Myr shen va chymmey ec Yeesey orroo, as venn e rish ny sooyllyn oc: as chelleeragh hoar ny sooyllyn oc nyn soilshey, as deyr ad er.
MAT.21.1	AS tra vad tayrn ergerrey da Jerusalem; as dy row ad erjeet gys Bethphage, gys cronck ny Olivyn, hug Yeesey jees jeusyn va kinjagh geyrt er, er chaghteraght,
MAT.21.2	As doort e roo, Imee‐jee gys y balleybeg ta shiu dy akin, as chelleeragh yiow shiu assyl kainlt as lhie mâree: feysh‐jee as cur‐jee lieu ad hyms.
MAT.21.3	As my loarys dooinney erbee veg riu, abbyr‐jee shiuish, Ta feme ec y Chiarn orroo, as chelleeragh liggee e yn raad daue.
MAT.21.4	Va ooilley shoh jeant, dy voddagh shen ve cooilleenit va loarit liorish y phadeyr, gra,
MAT.21.5	Insh‐jee da inneen Sion, Cur‐my‐ner, ta dty Ree cheet hood, dy imlee, as ny hoie er assyl, as er lhie sharragh assyl.
MAT.21.6	As hie adsyn rumboo, as ren ad, myr va Yeesey er n’oardaghey daue.
MAT.21.7	As hug ad lieu yn assyl as y lhie, as hug ad orroo nyn eadagh, as hug ad eshyn ny hoie 
MAT.21.8	As ren earrooyn moarrey dy leih skeylley nyn gharmadyn er y raad; yiare feailagh elley banglanyn jeh ny biljyn, as skeyl ad ad, er y raad.
MAT.21.9	As deie yn pobble, hie roish, as adsyn haink ny yei, gra, Hosanna gys mac Ghavid, bannit ta eshyn ta cheet ayns ennym y Chiarn, Hosanna ayns yn yrjid.
MAT.21.10	As tra ve er jeet gys Jerusalem, va ooilley’n ard‐valley jymmoosagh, gra, Quoi e shoh?
MAT.21.11	Doort e pobble, Shoh Yeesey yn phadeyr, ta veih Nazareth ayns Galilee.
MAT.21.12	¶ As hie Yeesey stiagh ayns chiamble Yee, as deiyr e magh ooilley adsyn va creck as kionnaghey ayns y chiamble, as hilg e harrish ny buird ocsyn va caghlaa argid, as ny stuill ocsyn va creck calmanyn.
MAT.21.13	As doort e roo, Te scruit, Bee my hies enmyssit thie yn phadjer, agh ta shiuish er niannoo eh ny ooig dy vaarlee.
MAT.21.14	As haink ny doal as ny croobee huggey gys y chiamble, as ren e ad y leiy‐ys.
MAT.21.15	As tra honnick ny ard‐saggyrtyn as ny scruderyn ny reddyn yyndyssagh ve dy yianoo, as y chloan gemagh ayns y chiamble, as gra, Hosannah gys mac Ghavid, vad feer jymmoosagh,
MAT.21.16	As doort ad rish, Vel oo clashtyn cre ta’d shoh dy ghra? Doort Yeesey roo, Ta mee, nagh lhaigh shiuish rieau, magh ass beil ooikanyn as cloan er y cheeagh to’w er gheddyn moylley firrinagh?
MAT.21.17	As daag e ad, as hie e magh ass yn ardvalley gys Bethany, as ghow e aight ayns shen.
MAT.21.18	Nish ayns y voghrey, myr ve goll reesht gys yn ard‐valley, ve accryssagh.
MAT.21.19	As tra honnick e billey‐figgagh er y raad, haink e huggey, as cha dooar e nee erbee er, agh ynrycan dooillagyn, as doort e rish, Nar aase mess erbee orts veih shoh magh er son dy bragh. As chelleeragh ren y billey figgagh fioghey ersooyl.
MAT.21.20	As tra honnick yn vooinjer va sheer geyrt er shoh, ghow ad yyndyss, gra, Cre cha leah as tan billey figgagh er fioghey ersooyl?
MAT.21.21	Dreggyr Yeesey, as doort e roo, Dy firrinagh ta mee gra riu, My vees credjue eu, as mannagh jean shiu dooteil, nee shiu cha nee ynrycan shoh, ta jeant rish y billey‐figgagh, agh my jir shiu rish y slieau shoh, Be er dy scughey, as er dy hilgey ayns y cheayn, bee eh er ny yianoo.
MAT.21.22	As dy chooilley nee cre‐erbee nee shiu y hirrey ayns padjer, my vees eh lesh credjue nee shiu y gheddyn eh.
MAT.21.23	¶ As tra ve er jeet stiagh ayns y chiamble, haink ny ard‐saggyrtyn as shanstyr yn pobble huggey, myr ve gynsaghey, gra, Cre’n phooar t’ayds dy yannoo ny reddyn shoh? as quoi hug yn phooar shoh dhyt?
MAT.21.24	As dreggyr Yeesey as doort e roo, Fênyms jiuish yn red, as my inshys shiu dou eh, inshyms myrgeddyn diuish, cre’n phooar t’aym dy yanoo ny reddyn shoh.
MAT.21.25	Bashtey Ean, cre woish ve? veih niau, ny veih deney? As loar ad nyn mast oc hene, gra, My jir mad veih niau; jir eshyn rooin, Cre’n fa eisht nagh chred shiu eh?
MAT.21.26	Agh my jir mad, Veih deney; ta aggle ain roish y pobble; son ta dy chooilley ghooinney goall Ean son phadeyr.
MAT.21.27	As dreggyr ad Yeesey, as doort ad, Cha vel shin able insh. As doort e roo, Cha‐moo inshyms diuish, cre’n phooar t’aym, dy yanoo ny reddyn shoh?
MAT.21.28	¶ Agh cre ta shiu dy smooinaghtyn? Va dooinney dy row, as daa vac echey, as haink e gys y chied vac as doort e, Vac, gow as obbree jiu ayns my gharey‐feeney.
MAT.21.29	Dreggyr eshyn, as doort e, cha jem: agh ny lurg shen ghow e arrys as hie e.
MAT.21.30	As haink e gys yn nah vac as loar e rish myrgeddyn. As dreggyr eshyn, as doort e, hem vainshter, as cha jagh e.
MAT.21.31	Quoi jeu shoh nyn neesht ren aigney e ayrey? Doort adsyn rish yn chied vac. Doort Yeesey roo, Dy firrinagh ta mee gra riu, dy jed ny publicanee as ny streebaghyn stiagh ayns reeriaght yee, reu‐ish.
MAT.21.32	Son haink Ean hiuish ayns raad y chairys, as cha chred shiu eh: agh chred ny publicanee as ny streebaghyn e. As tra honnick shiuish shoh, cha ghow shiu arrys ny lurg shen, dy voddagh shiu e y chredjal.
MAT.21.33	¶ Easht‐jee rish coraa dorraghey elley: Va far‐thie dy row, ren garey‐feeney y hoiaghey, as ren e cley y mish, as chleigh e press‐feeney ayn, as hrog e toor, as hoie e e rish fir‐hie, as hie e gys cheer foddey.
MAT.21.34	As tra va earish ny mess tayrn er‐gerrey, hug e e ir‐mooinjery gys ny fir‐hie, dy voddagh ad geddyn jeh’n mess echey.
MAT.21.35	As ghow ny fir‐hie e ir‐mooinjery, as woail ad fer, as var ad fer elley, as chlagh ad fer elley.
MAT.21.36	Reeshtagh hug e magh shiarvaantyn elley ny sliee ny’n chied eallagh; as ghell ad roosyn er yn aght keddyn.
MAT.21.37	Agh er jerrey ooilley hug e huc e vac, gra, Bee ad arrymagh da my vac.
MAT.21.38	Agh tra honnick ny fir‐hie yn mac, doort ad nyn mast oc hene, shoh’n Eirey, tar‐jee, lig dooin e varroo, as bee’n eiraght echey lien hene.
MAT.21.39	As ghow ad e, as hilg ad e magh ass y gharey‐feeney, as var ad e.
MAT.21.40	Tra hig er‐y‐fa shen chiarn y gharey‐feeney, Cre nee e rish ny fir‐hie shen?
MAT.21.41	Doort adsyn rish, stroie‐ee e fegooish myghin ny drogh gheney shen, as soie‐ee e yn garey feeney rish fir‐hie elley, livrey‐ys ny messyn da, ayns nyn imbaghyn.
MAT.21.42	Doort Yeesey roo, Nagh lhaih shiuish rieau ayns goo yee, Yn chlagh ren adsyn va troggal y thie, y vee‐lowal, ta’n chlagh cheddyn er‐jeet dy ve yn ard chlagh chorneilagh: shoh janoo yn chiarn, as te yyndyssagh ayns ny sooyllyn ainyn?
MAT.21.43	Shen‐y‐fa ta mish gra riu, Dy bee reeriaght yee er ny ghoall veuish, as er ny choyrt da ashoon, ymmyrkys magh yn mess echey.
MAT.21.44	As quoi‐erbee huittys er y chlagh shen, bee e er ny vroo: agh quoi‐erbee huittys y chlagh shen er, nee ee cha meen as joan jeh.
MAT.21.45	As tra va ny ard‐saggyrtyn as ny Phariseyn erreish ny coraaghyn dorraghey echey y chlashtyn, dennee ad dy nee jeusyn ve loart.
MAT.21.46	Agh tra vad aignagh dy ghoall e, ghow ad aggle roish y pobble, er‐yn‐oyr dy row ad jeaghyn er, dy ve ny adeyr.
MAT.22.1	AS dreggyr Yeesey as loar e roo reesht liorish coraaghyn dorraghey, gra;
MAT.22.2	Ta reeriaght niau er ny holaghey gys ree dy row ren bannish son e vac,
MAT.22.3	As hug e magh e harvaantyn dy emagh orroosyn va cuirt gys y vannish as cha row ad aignagh dy heet.
MAT.22.4	Reeshtagh hug e magh shiarvaantyn elley, gra, Abbyr‐jee roosyn ta cuirt, Cur‐my‐ner ta mee er n’aarlaghey my yinnair: ta my ghew as my veiyn beiht marroo, as dy chooilley nee aarloo; tar‐jee gys y vannish.
MAT.22.5	Agh hoie adsyn beg jeh, as hie ad rumboo, fer gys e valley as fer elley gys y dellal echey:
MAT.22.6	As ghow yn chooid elley ny shiarvaantyn echey as ghell ad dy roonagh roo, as var ad ad.
MAT.22.7	Agh tra cheayl y Ree jeh, ve jymmoosagh: as hug e magh e heshaghtyn‐caggee, as stroie e ny dunveryn shen, as losht e yn ard‐valley oc.
MAT.22.8	Eishtagh doort e rish e harvaantyn, Ta’n vannish aarloo, agh y vooinjer va cuirt, cha row ad feeu.
MAT.22.9	Gow‐jee magh er‐y‐fa shen gys ny raadjin moarey, as chooilleen as yiow shin, cuir‐jee gys y vannish.
MAT.22.10	As hie ny shiarvaantyn shen magh gys ny raadjin moarey, as ren ad chooilleen as haink nyn raad y haglym cooidjagh, chammah sie as mie, as va thie ny banshey er ny lieeney lesh goaldee.
MAT.22.11	¶ As tra haink y Ree stiagh dy akin ny goaldee, honnick e dooinney ayns shen nagh row garmad‐poost er.
MAT.22.12	As doort e rish, Charrey, kys haink uss stiagh ayns shoh, fegooish garmad‐poost? as cha row fockle echey dy ghra.
MAT.22.13	Eisht doort y Ree rish ny shiarvaantyn, Kiangle‐jee e laue as cass, as gow‐jee e ersooyl, as tilg‐jee e ayns y dorraghys sodjey mooie: ayns shen vees keaney as snaggeraght feeacklyn.
MAT.22.14	Son ta ymmodee er nyn eam, agh beggan er nyn reih.
MAT.22.15	¶ Eishtagh hie ny Phariseyn, as hug ad nyn goyrle dy cheiley, kys oddagh e y hayrn ayns rybbey, liorish e ocklyn.
MAT.22.16	As hug ad magh huggey shiartance jeusyn vad hene er nynsaghey, marish ny Herodianee, gra, Vainshter, ta fys ain dy vel oo firrinagh, as dy vel oo gynsaghey raad yee ayns firrinys, chamoo t’ow ayns imnea roish dooinney erbee: son cha vel oo soiaghey jeh persoon deney.
MAT.22.17	Insh dooin er‐y‐fa shen cre t’on dy smooinaght, Vel eh lowal keesh y choyrt da Cesar mannagh vel?
MAT.22.18	Agh dennee Yeesey yn olkys oc, as doort e, Cre’n fa ta shiu dy my violaghey, chrauee foalsey?
MAT.22.19	Jeagh‐jee dow argid y cheesh, as hug ad lieu huggey ping.
MAT.22.20	As doort e roo, Quoi gys ta’n jalloo as y scrieu shoh bennalt?
MAT.22.21	Doort adsyn rish, gys Cesar. Eishtagh doort e roo, Eek‐jee er‐y‐fa shen da Cesar, ny reddyn ta lesh Cesar: as da Jee ny reddyn ta lesh Jee.
MAT.22.22	Tra cheayl ad shoh, ghow ad yyndyss, as daag ad e, as hie ad rumboo.
MAT.22.23	¶ Yn laa keddyn haink huggey ny Sadduceyn, ta gra nagh vel irree seose reesht dy ve ayn, as dênee ad jeh,
MAT.22.24	Gra, Vainshter, ta Moses er ghra, my ta dooinney geddyn baase, fegooish cloan, dy vel e vraar dy phoosey’n ven echey, as dy hroggal seose sluight gys e vraar.
MAT.22.25	Nish boyn dooinyn shiaght braaraghyn, as hooar y chied vraar, tra ve er phoosey ben, baase, fegooish cloan, as daag e e ven gys yn nah vraar.
MAT.22.26	As hooar yn nah vraar myrgeddyn baase as y tress gys y chiaghtoo.
MAT.22.27	As er jerrey ooilley hooar y ven baase myrgeddyn.
MAT.22.28	Shen‐y‐fa ec yn irree reesht, quoi jeh’n chiaght vees ee echey son ben, son vie son ben daue ooilley.
MAT.22.29	Dreggyr Yeesey as doort e roo, Ta shiu fo marranys, as cha vel toiggal eu jeh goo, ny jeh pooar Yee.
MAT.22.30	Son ec yn irree reesht, cha vel ad poosey ny er nyn goyrt ayns poosey; agh ta’d myr ainlyn Yee t’ayns niau.
MAT.22.31	Agh my‐chione irree seose reesht ny merriu, nagh vel shiu er lhaih shen va loart riu liorish Jee, gra,
MAT.22.32	Mish Jee Abraham, as Jee Isaac, as Jee Yacob? cha vel Jee ny Yee jeh ny merriu, agh jeh ny bio.
MAT.22.33	As tra cheayl yn pobble shoh, ghow ad yyndyss jeh’n ynsaghey echey.
MAT.22.34	¶ Agh tra va ny Phariseyn er chlashtyn, dy row e er chur er ny Sadduceyn ve nyn dost, vad er nyn jagglym cooidjagh.
MAT.22.35	As denee fer jeu va ny er‐ynsee jeh’n leih question jeh, er chee y violaghey e, gra,
MAT.22.36	Vainshter, cre yn ard anney ayns y leih?
MAT.22.37	Doort Yeesey rish, Ver oo graih d’an chiarn dty Yee, lesh ooilley dty chree, as lesh ooilley dt’annym, as lesh ooilley dt’aigney.
MAT.22.38	Shoh yn chied as yn ard anney.
MAT.22.39	As ta’n nah anney casley rish, Ver oo graih da dty naboo, myr dhyt hene.
MAT.22.40	Yn daa anney shoh bun y leih as ny phaderyn.
MAT.22.41	¶ Choud as va ny Phariseyn er nyn jaglym cooidjagh, dênee Yeesey jeu,
MAT.22.42	Gra, Cre ta shiu dy smooinaght jeh Creest? quoi da mac e? doort adsyn rish, Mac Ghavid.
MAT.22.43	Doort eshyn roo, kys eishtagh dy vel David liorish y spyrryd genmyss e ny Hiarn, gra,
MAT.22.44	Doort y Chiarn rish my Hiarn’s, soie uss er my laue yesh, derrey verrym dty noidjyn son stoyll fo dty chassyn.
MAT.22.45	My ta David eisht genmyss e ny Hiarn, kys te yn mac echey?
MAT.22.46	As cha row dooinney erbee able fockle dy ansoor y chur da, cha‐moo by loys da dooinney erbee (veih’n laa shen magh) question erbee sodjey y enaght jeh.
MAT.23.1	EIshtagh loar Yeesey rish y pobble, as roosyn va sheer geyrt er,
MAT.23.2	Gra, ta ny scruderyn as ny Phariseyn nyn soie ayns stoyl Voses.
MAT.23.3	Ooilley er‐y‐fa shen cre‐erbee nee ad y oardaghey div dy realley, freil‐jee as jean‐jee eh; agh ny jean‐jee lurg ny obbraghyn oc: son ta’d gra, as cha vel ad janoo.
MAT.23.4	Son ta’d kiangley erraghyn tromey as doilley dy ve er nyn ymmyrkey, as dyn goyrt ad er geayltyn deney, agh cha gleashee adsyn ad hene ad lesh annane jeh ny meir oc.
MAT.23.5	Agh ooilley nyn obbraghyn ta’d dy yanoo, dy ve er nyn vakin liorish deney: ta’d janoo liane ny 
MAT.23.6	As shynney lieu ny ard ynnydyn‐soie y ve oc ec cuirraghyn, as ny ard stuill ayns ny kialteenyn,
MAT.23.7	As sleih dy vannaghey daue ayns ny margaghyn, as dy ve enmyssit liorish deney Rabbi, Rabbi.
MAT.23.8	Agh ny bee jee shiuish enmyssit Rabbi: son ta yn vainshter eu, ta shen dy ghra Creest as ta shiuish ooilley nyn mraaraghyn.
MAT.23.9	As ny enmyss‐jee dooinney erbee yn ayr eu er y talloo, son ta yn er ny ayr diu, ta ayns niau.
MAT.23.10	Cha‐moo bee‐jee enmyssit mainshteryn, son ta yn er ny vainshter erriu, ta shen dy ghra Creest.
MAT.23.11	Agh y fer syrjeh nyn mast eu, bee e diu ny harvaant.
MAT.23.12	As quoi‐erbee nee e hene y hoiaghey seose, bee e er ny injillaghey, as eshyn nee e hene y injillaghey, bee e er ny hoiaghey seose.
MAT.23.13	¶ Agh smerg diuish scruderyn as Phariseyn, chrauee‐foalsey; son ta shiu jeih seose reeriaght niau noi deney: son cha vel shiu goll stiagh shiu hene, as ta shiu dyn liettal adsyn ta aarloo dy gholl stiagh.
MAT.23.14	Smerg diu scruderyn as Phariseyn, chrauee‐foalsey; son ta shiu cur mow thiyn mrane treoghe, as liggey erriu dy bee shiu foddey ec padjer; shen‐y‐fa ta kerraghey strimmey nyn gouyr.
MAT.23.15	Smerg diu scruderyn as Phariseyn, chrauee‐foalsey; son ta shiu goll migeart keayn as talloo, dy hayrn yn yoaree gys y chredjue, as tra te er jyndaa hiu, ta shiu dy yanoo e, ny lianoo dy nivrin gha wheeish as shiu hene.
MAT.23.16	Smerg diu leedeilee doall, ta gra, quoi‐erbee loo‐ys liorish y chiamble, nagh vel eh veg: agh quoi‐erbee loo‐ys liorish aer y chiamble, dy negin da coontey choyrt.
MAT.23.17	Mee‐cheealagh as doall, son quoi smoo ta dy ve soit jeh, yn aer, ny’n chiamble ta casherickey yn aer?
MAT.23.18	As quoi‐erbee looys liorish yn altar, nagh vel eh veg: agh quoi‐erbee loo‐ys liorish y gioot te’r yn altar, dy vel er coontey choyrt.
MAT.23.19	Mee‐cheealagh as doall: son quoi smoo ta dy ve soit jeh yn gioot, ny’n altar ta casherickey yn gioot?
MAT.23.20	Quoi‐erbee er‐y‐fa shen looys liorish yn altar te loo liorish yn altar hene, as liorish dy chooilley nee ta er.
MAT.23.21	As quoi‐erbee looys liorish y chiamble, te loo liorish y chiamble as liorishyn ta vaghey ayn.
MAT.23.22	As eshyn nee loo liorish niau, te loo liorish stoyl‐ree‐oil Yee, as liorishyn ta ny hoie er.
MAT.23.23	Smerg diu scruderyn as Phariseyn chrauee‐foalsey; son ta shiu geeck jaghee jeh myndey, anise as cumin, as cha vel shiu er chooilleeney currymyn symmyrtsee jeh’n leih, cairys, myghin, as firrinys: ad shoh lishagh shiu v’er nianoo, fegooish y chooid elley y agail gyn janoo.
MAT.23.24	Leedeilee doall, ta carwhillag snemmey erriu, agh sluggee shiu camel.
MAT.23.25	Smerg diu scruderyn as Phariseyn chrauee‐foalsey; son ta shiu glenney yn cappan as y claare er cheu‐mooie, agh cheu‐stie ta’d laane dy hran laase as dy niau‐heeltys.
MAT.23.26	Pharisee doall, glen hoshiaght shen ny ta cheu‐stie jeh’n chappan as jeh’n chlaare, dy vod yn cheu‐mooie oc ve glen myrgeddyn.
MAT.23.27	Smerg diu scruderyn as Phariseyn, chrauee‐foalsey; son ta shiu goll rish oaiaghyn te’r nyn niallaghey, ta dy jarroo jeaghyn aalin er cheumooie, agh cheu‐stie ta’d laane dy chrauyn ny merriu, as jeh dy chooilley vroid.
MAT.23.28	Shen myr ta shiuish neesht er cheumooie cairagh ayns shilley deney, agh cheu‐stie ta shiu laane dy chraueeaght oalsey as dy vee‐chairys.
MAT.23.29	Smerg diu scruderyn as Phariseyn, chrauee‐foalsey; er‐y‐fa dy vel shiu troggal ooiaghyn ny phaderyn, as soiaghey magh liaghtyn ny deney cairagh,
MAT.23.30	As gra, Dy beagh shinyn er ve, ayns laghyn nyn ayraghyn, cha beagh shin er ve nyn baarteasyn maroosyn ayns fuill ny phaderyn.
MAT.23.31	Shen‐y‐fa ta shiu nyn venishyn diu hene, dy nee yn chloan ocsyn shiu ren ny phaderyn y varroo.
MAT.23.32	Leen‐jee seose eishtagh towse nyn ayraghyn.
MAT.23.33	Shiuish ard‐nieughyn, sheeloghe dy ard‐nieughyn, kys oddys shiu kerraghey nivrin y scapail?
MAT.23.34	¶ Shen‐y‐fa cur‐my‐ner ta mish coyrt hiu phaderyn, as deney creeney, as screeuderyn; as part jeu nee shiu y varroo as y chrossey, as part jeu nee shiu y chustey ayns ny kialteenyn eu as tranlaase y yanoo orroo veih ardvalley gys ardvalley.
MAT.23.35	Dy vod ooilley yn uill chairagh hie er deartey er y talloo tuittym erriu, veih fuill Abel cairagh, gys fuill Zacharias, mac Barachias, e ren shiu y varroo eddyr y chiamble as yn altar.
MAT.23.36	Dy firrinagh ta mee gra riu, dy jig dy chooilley nee jeu shoh er y cheeloghe shoh.
MAT.23.37	Yerusalem, Yerusalem, ta marroo ny phaderyn, as dyn glaghey adsyn te’r nyn goyrt er chaghteraght hood, cre cha mennich as va mish booiaght v’er hagglyrn dty chloan cooidjagh, ’naght myr ta kiark goall stiagh e hein fo my skainyn, as cha nee yn aigney eu ve?
MAT.23.38	Cur‐my‐ner ta’n thie eu faagit diu tregit.
MAT.23.39	Son ta mee gra riu, nagh vaik shiu mish ny yei shoh, derrey jir shiu, Bannit ta eshyn ta cheet ayns ennym y Chiarn.
MAT.24.1	AS hie Yeesey magh as jimmee e veih’n chiamble; as haink y vooinjer va sheer geyrt er huggey, dy chur shilley da jeh stooamit y chiamble.
MAT.24.2	As doort Yeesey roo, Nagh vaik shiu ooilley ny reddyn shoh? Dy firrinagh ta mee gra riu, nagh bee faagit yn chlagh er chlagh elley, nagh bee er ny hilgey sheese.
MAT.24.3	¶ As myr ve ny hoie er cronck ny olivyn, haink y vooinjer va sheer geyrt er huggey er lieh, gra, Insh dooin cooin vees ny reddyn shoh? as cre’n cowrey vees jeh’n cheet ayd as jeh jerrey’n teihll?
MAT.24.4	As dreggyr Yeesey as doort e roo, Cur jee twoai nagh moll dooinney erbee shiu.
MAT.24.5	Son hig ymmodee ayns m’ennyms gra, Mish Creest, as nee ad ymmodee y volley.
MAT.24.6	As clinnee shiu jeh caggaghyn, as jeh imraaghyn dy chaggaghyn: jeagh nagh bee shiu seaghnit: son shegin da dy chooilley nee jeu shoh cheet gys kione, agh cha bee yn jerrey foast.
MAT.24.7	Son irree ashoon noi ashoon as reeriaght noi reeriaght, as bee gennaghyn as crampyn as craaghyn tallooin ayns ymmodee ynnydyn.
MAT.24.8	Bee ooilley shoh toshiaght trimshey.
MAT.24.9	Eisht livrey‐ee ad shiu seose dy ve seaghnit, as marree ad shiu: as bee feogh ec dy chooilley ashoon erriu, er coontey yn ennym ayms.
MAT.24.10	As eishtagh gowee ymmodee oyr dy huittym ayns peccah, as brah‐ee ad as ver ad feoh yn derrey yeh da’n jeh elley.
MAT.24.11	As nee ymmodee phaderyn foalsey girres seose, as ymmodee y volley.
MAT.24.12	As er yn oyr dy jean olkys bishaghey, nee graih ymmodee seyraghey.
MAT.24.13	Agh bee, eshyn nee tannaghtyn firrinagh gys y jerrey, er ny hauail.
MAT.24.14	As bee shushtal yn reeriaght er ny phreacheil ayns ooilley’n seihl, son fenish da dy chooilley ashoon, as eisht nee yn jerrey cheet.
MAT.24.15	Tra hee shiu er‐y‐fa shen eajee id yn traartys ta loarit jeh liorish Daniel yn phadeyr, ny hassoo ayns yn ynnyd casherick (eshyn ta lhaih, lig da tastey ghoall)
MAT.24.16	Eishtagh lig dauesyn t’ayns Judea roih gys ny sleityn;
MAT.24.17	Eshyn te’r mullagh y thie, ny lig da cheet neose, dy ghoall nee erbee ass e hie.
MAT.24.18	As ny lig dasyn t’ayns y vagher chyndaa back, dy chur lesh e eddagh.
MAT.24.19	As smerg dauesyn ta torragh, as dauesyn ta cur keagh ayns ny laghyn shen.
MAT.24.20	Agh guee‐jee shiuish nagh bee yn roih eu er chea ayns y yeurey, ny er y doonaght.
MAT.24.21	Son bee seaghyn moar ec y tra shen, leid as nagh row er dy hoshiaght y teihll gys yn earish shen, as leid as nagh bee arragh dy bragh.
MAT.24.22	As mannagh beagh ny laghyn shen dy leah ec kione, cha beagh feill erbee er ny hauail, agh er gruih yn chloan reiht, bee ny laghyn shen dy leah ec kione.
MAT.24.23	Eisht my jir dooinney erbee riu, Cur‐my-ner ta Creest ayns shoh, ny ayns shid; ny creid‐jee eh.
MAT.24.24	Son nee Creestyn foalsey as phaderyn foalsey girree, as cowraghyn moarey as yyndyssyn y oilshaghey, ayns wheesh as dy mollagh ad (dy beagh eh possible) yn eer chloan reiht.
MAT.24.25	Cur‐my‐ner ta mish er ninsh diu rolaue.
MAT.24.26	Shen‐y‐fa my jir ad riu, Te ayns yn aasagh, ny gow‐jee magh: Cur‐my‐ner, te ayns ny shamyryn follit, ny creid‐jee eh.
MAT.24.27	Son myr ta’n tendeil cheet ass y shar, as cur soilshey choud as gys y sheear myr shen myrgeddyn vees cheet yn mac dooinney.
MAT.24.28	Son raad erbee dy bee yn corp, ayns shen vees ny urlaghyn er nyn jaglym.
MAT.24.29	¶ Chelleeragh lurg seaghyn ny laghyn shen, aasee yn ghrian dorraghey, as cha der yn aist e soilshey, as tuittee rollagyn yn aer, as bee pooaraghyn yn aer er nyn graa.
MAT.24.30	As eishtagh bee cowrey jeh’n Mac dooinney er ny akin ayns yn aer: as ec y tra shen nee ooilley sheeloghyn y tallooin dobberan, as hee ad yn Mac dooinney cheet ayns bodjallyn yn aer, lesh pooar as gloyr woar.
MAT.24.31	As ver e magh e ainlyn lesh feiyr moircayrn, as nee ad e chloan reiht y haglym cooidjagh veih ny kiare geayghyn, veih yn derrey chione jeh’n aer gys y chione elley.
MAT.24.32	Ynsee‐jee eisht coraa‐dorraghey jeh’n billey figgagh: tra ta’n banglane echey foast oor, as cur magh duillagyn, ta fys eu dy vel y sourey ergerrey.
MAT.24.33	Myr shen myrgeddyn shiuish, tra hee shiu ooilley ny reddyn shoh, toigjee dy vel e ergerrey, dy jarroo ec ny dorryssyn.
MAT.24.34	Dy firrinagh ta mee gra riu, roish my vow yn cheeloghe shoh baase, dy bee dy chooilley nee jeu shoh cooilleenit.
MAT.24.35	Nee niau as talloo cherraghtyn, agh my ghoans cha jean cherraghtyn.
MAT.24.36	¶ Agh er y laa as yn oor shen, cha vel fys ec dooinney erbee, ny ec ainlyn niau, agh ec my Ayr ny lomarcan.
MAT.24.37	Agh myr va laghyn Noe, myr shen myrgeddyn vees cheet yn Mac dooinney.
MAT.24.38	Son myr ayns ny laghyn va roish y thooilley, va’d gee as giv, poosey as coyrt ayns poosey, derrey yn laa hie Noe stiagh ayns yn arg,
MAT.24.39	As cha dug ad tastey, derrey haink y thooilley as ghow eh ad ooilley ersooyl, myr shen myrgeddyn vees cheet yn Mac dooinney.
MAT.24.40	Shen y tra vees jees ayns y vagher, bee yn derrey yeh goit, as y jeh elley fagit.
MAT.24.41	Bee daa ven blieh ec y wyllyn, yn derrey yeh goit as y jeh elley fagit.
MAT.24.42	¶ Bee‐jee er nyn dwoai er‐y‐fa shen, son cha vel fys eu er oor cheet nyn Iiarn.
MAT.24.43	Agh shoh toig‐jee, dy beagh fys er ve ec maishter y thie cre’n oor veagh y maarlagh er jeet, veagh e er watchal, as cha beagh e er liggey da e hie y vrishey stiagh.
MAT.24.44	Shen‐y‐fa bee‐jee shiuish myrgeddyn aarloo, son ec leid yn oor as nagh vel shiu smooinaght er hig yn Mac dooinney.
MAT.24.45	Quoi eisht yn Chiarvaant firrinagh as creeney, ta e Hiarn er nianoo ny er‐reil er e hie, dy chur daue nyn meaghey ayns earish cooie?
MAT.24.46	Bannit ta’n chiarvaant shen yiow e Hiarn janoo myr shen ec y cheet echey.
MAT.24.47	Dy firrinagh ta mee gra riu dy livrey e dys y churrym echey ooilley e chooid.
MAT.24.48	Agh my jir y drogh harvaant shen ayns e chree, Ta my Hiarn liggey shiaghey yn cheet echey,
MAT.24.49	As toshiaght y yanoo dy woalley e heshaghyn‐harvaant, as dy ee as dy iv marish y vooinjer veshtal:
MAT.24.50	Hig Chiarn y chiarvaant shen ec laa nagh bee e jeaghyn er y hon, as ayns oor nagh bee e twoaiagh jeh,
MAT.24.51	As giaree e e veih my chielley, as pointee e e chronney marish ny crauee‐foalsey: ayns shen vees keaney as snaggeraght feeacklyn.
MAT.25.1	EIsht bee reeriaght niau er ny holaghey gys jeih moidynyn, ghow ny lampyn oc, as hie magh quail y dooinney poost.
MAT.25.2	As va queg jeu creeney as queg ommijagh.
MAT.25.3	Hug adsyn va ommijagh lieu ny lampyn oc, agh cha dug ad lieu ooil maroo.
MAT.25.4	Agh hug y vooinjer chreeney lieu ooil ayns ny siyn oc marish nyn lampyn.
MAT.25.5	Choud as va’d feeau er y dooinney poost, huit ad ooilley er saveenagh as cadley.
MAT.25.6	As ec main‐uy va eam er ny choyrt, Cur-my‐ner ta’n dooinney‐poost cheet, gow‐jee magh ny whail.
MAT.25.7	Eisht dirree ooilley ny moidynyn shen, as hooar ad aarloo nyn lampyn.
MAT.25.8	As doort y vooinjer ommijagh roosyn va creeney, Cur‐jee dooinyn jeh’n ooil eauish, son ta ny lampyn ain goll ass.
MAT.25.9	Agh dreggyr y vooinjer chreeney, gra, Cha jean, er aggle nagh bee dy liooar ain dooin hene as diuish neesht, te ny share diu roih dys y vooinjer ta creck as kionnaghey er nyn son hene.
MAT.25.10	As choud as va’d goll dy chionnaghey; haink y dooinney‐poost, as hie yn vooinjer va aarloo stiagh marish gys y vannish, as va’n dorrys jeiht.
MAT.25.11	Ny lurg shen haink ny moidynyn elley, gra, Hiarn, Hiarn, fosle dooin.
MAT.25.12	Agh dreggyr eshyn as doort e, Dy firrinagh ta mee gra riu, nagh voddym goall riu.
MAT.25.13	Bee‐jee er nyn dwoai er‐y‐fa shen, son cha vel fys eu er y laa ny’n oor nee yn Mac dooinney cheet.
MAT.25.14	¶ Son te marragh dooinney va goll er troailt gys cheer foddey deie er e harvaantyn as livrey daue e chooid:
MAT.25.15	As da fer jeu, hug e queg talentyn, da fer elley jees, as da fer elley annane, da dy chooilley ghooinney lurg roshtin e hushtey, as chelleeragh ghow e e yurnah.
MAT.25.16	Eishtagh hie yn fer v’er gheddyn ny queg talentyn, as ren e dellal lieu, as chosne e queg talentyn elley.
MAT.25.17	As myr shen eshyn ve’r gheddyn jees, chosne eshyn myrgeddyn jees elley.
MAT.25.18	Agh y fer ve’r gheddyn annane, hie e as chley e ayns y talloo, as dollee e argid e Hiarn.
MAT.25.19	Agh lurg foddey dy earish haink chiarn ny shiarvaantyn shen, as ren e coontey roo.
MAT.25.20	As haink eshyn ve’r gheddyn ny queg talentyn as hug e lesh queg talentyn elley, gra, Hiarn, livrey uss doos queg talentyn, cur‐my‐ner, ta mee er chosney queg talentyn elley mâroo.
MAT.25.21	Doort e Hiarn rish, smie t’ow er nianoo, harvaant vie as firrinagh, t’ow er ny ve firrinagh ayns y veggan, livreyms moarane gys dty churrym; gow stiagh gys boggey dty Hiarn.
MAT.25.22	Haink eshyn myrgeddyn v’er gheddyn yn daa halent, as doort e, Hiarn, livrey uss doos daa halent: cur‐my‐ner, ta mee er chosney daa halent elley mâroo.
MAT.25.23	Doort e Hiarn rish, smie t’ow er nianoo, harvaant vie as firrinagh, t’ow er ny ve firrinagh ayns y veggan, livreyms moarane gys dty churrym: gow stiagh gys boggey dty hiarn.
MAT.25.24	Agh y fer v’er gheddyn yn yn talent, haink e as doort e, Hiarn, Va fys ayms dy nee dooinney creoi oo; buinn raad nagh ren oo cuirr, as chaglym raad nagh ren oo skeylley:
MAT.25.25	As ghow mee aggle, as hie mee as dollee mee dty halent ayns y talloo, cur‐my‐ner, shen y raad ta dty chooid.
MAT.25.26	Dreggyr e hiarn, as doort e rish, Harvaant vee‐chairagh as niau‐harroogh, va fys ayds, dy row mish buinn, raad nagh ren mee cuirr, as chaglym raad nagh ren mee skeylley.
MAT.25.27	Lishagh oo er‐y‐fa‐shen ve’r chur my argid dauesyn ta janoo vondeish liorish argid y yeasaght, as eishtagh ec y cheet aym, oddin v’er gheddyn my chooid hene lesh bishaghey.
MAT.25.28	Gow‐jee er‐y‐fa‐shen yn talent veih, as cur‐jee eh dasyn ta jeih talentyn echey.
MAT.25.29	Son da dy chooilley annane ta echey, vees er ny choyrt; as bee towse smoo echey: agh veihsyn nagh vel echey, vees er ny ghoall ersooyl shen ny ta echey.
MAT.25.30	As tilg‐jee yn chiarvaant niau‐harroogh ayns y dorraghys sodjey mooie, ayns shen vees keaney as snaggeraght feeacklyn.
MAT.25.31	¶ Tra hig yn Mac dooinney ayns e ghloyr, as ooilley e ainlyn casherick marish, shen y tra heiys e er stoyl‐reeoil e ghloyr.
MAT.25.32	As kiongoyrt rish vees dy chooilley ashoon er nyn jaglym, as scarree e ad veih my chielley, myr ta bochilley cur scarrey eddyr e chirree as ny goair.
MAT.25.33	As soiee e ny kirree er e laue yesh, agh ny goair er e laue chiare.
MAT.25.34	Eisht jir y Ree roosyn er e laue yesh, Tar‐jee my chloan bannit jeh my Ayr, gow‐jee myr eiraght yn reeriaght ta kiarit er nyn son eu, er dy hoshiaght y teihll.
MAT.25.35	Son va mee accryssagh, as hug shiu beaghey dou: va mee paagh as hug shiu jough dou: Va mee my yoarree, as ghow shiu stiagh mee:
MAT.25.36	Rooisht as ren shiu my choamrey: va mee ching, as haink shiu dy my yeaghyn: va mee ayns pryssoon, as haink shiu hym.
MAT.25.37	Eishtagh nee yn chloan chairagh e y reggyrt, gra, Hiarn, cooin honnick shin oo accryssagh, as dy dug shinyn beaghey dhyt? ny paagh as dy dug shin jough dhyt?
MAT.25.38	Cooin honnick shin oo dty yoarree, as dy ghow shin stiagh oo? ny rooisht as dy ren shin dy choamrey?
MAT.25.39	Ny cooin honnick shin oo ching, ny ayns pryssoon, as dy daink shin dy dy yeaghyn?
MAT.25.40	As freggyr ee yn Ree, as jir e roo, Dy firrinagh ta mee gra riu, ayns wheesh as dy vel shiu er nianoo eh, son y fer sloo jeu shoh my vraaraghyn, ta shiu er nianoo eh er my hons.
MAT.25.41	Eishtagh jir e roosyn myrgeddyn er y laue chiare, Immee‐jee voym chloan chursit gys yn aile dy bragh farraghtyn, ta kiarit son y drogh‐spyrryd as e ainlyn.
MAT.25.42	Son va mee accryssagh, as cha dug shiu beaghey dou: Va mee paagh, as cha dug shiu jough dou.
MAT.25.43	Va mee my yoarree, as cha ghow shiu stiagh mee: rooisht, as cha ren shiu my choamrey: ching as ayns pryssoon, as cha daink shiu dy my yeaghyn.
MAT.25.44	Eisht nee adsyn myrgeddyn e y reggyrt, gra, Hiarn, cooin honnick shin oo accryssagh, ny paagh, ny dty yoarree, ny rooisht, ny ching, ny ayns pryssoon, as nagh chooin shin liat.
MAT.25.45	Eisht nee e nyn vreggyrt ad, gra, Dy firrinagh ta mee gra riu, ayns wheesh as nagh ren shiu eh son annane jeh’n vooinjer sloo jeu shoh, cha ren shiu eh er my hons.
MAT.25.46	As hed ad shoh ersooyl gys y kerraghey dy bragh farraghtyn; agh y chloan chairagh gys y vea veayn.
MAT.26.1	AS haink eh gy kione, tra va Yeesey erreish ooilley ny goan shoh y loart, dy doort e roosyn va sheer geyrt er,
MAT.26.2	Ta fys eu lurg daa laa dy vel fealley ny caisht dy ve ayn, as dy vel yn mac dooinney er ny vrah dy ve er ny chrossey.
MAT.26.3	Eisht va ny ard‐saggyrtyn as ny scruderyn as shanster yn pobble er nyn jaglym cooidjagh gys thie yn ard‐saggyrt va enmyssit Caiaphas,
MAT.26.4	As hug ad nyn goyrle dy cheilley, my‐chione Yeesey y ghoall gy follit, as y choyrt e gy baase.
MAT.26.5	Agh doort ad, cha nee er laa yn ealley, er aggle dy bee irree magh ayn mastey yn pobble.
MAT.26.6	¶ Nish tra va Yeesey ays Bethany ayns thie Simon yn lourane.
MAT.26.7	Haink huggey ben as box alabaster dy ooill feer deyr eck, as gheyrt ee eh er e chione echey, myr ve ny hoie ec bee.
MAT.26.8	Agh tra honnick y vooinjer va sheer geyrt er shoh, vad jymmosagh, gra, cre’n‐fa va yn jummal shoh jeant?
MAT.26.9	Son oddagh yn ooill shoh v’er ny ve creckit son moarane, as er ny choyrt da ny boughtyn.
MAT.26.10	Tra hoig Yeesey shoh, doort e roo, kys dy vel shiu boirey yn ven? son thiee er nobbragh obber vie orryms.
MAT.26.11	Son ta ny boughtyn eu kinjagh meriu, agh mish cha vel eu kinjagh.
MAT.26.12	Son liorish dy vel ee er gheartey yn ooill shoh er my chorp, thiee er nianoo eh gouyr my oanluckey.
MAT.26.13	Dy firrinagh ta mee gra riu, raad erbee dy bee yn sushtal shoh er ny phreacheil ayns ooilley’n teihll, bee shoh myrgeddyn ta’n ven shoh er ny yianoo, er ny insh; son cooinaghtyn jee.
MAT.26.14	¶ Eishtagh hie fer jeh’n daa ostyl yeig, va enmyssit Yuase Iscariot, gys ny ard saggyrtyn.
MAT.26.15	As doort e roo, Cre ver shiu doos, as livreym e hiu? As ren ad coonaant rish son jeih peeshyn as feed dy argid.
MAT.26.16	As veih’n tra shen ve shirrey caa dy vrah eh.
MAT.26.17	¶ Nish er y chied laa jeh fealley yn arran millish, haink y vooinjer va sheer geyrt er Yeesey huggey, as doort ad rish, Cre’n raad sailt shin dy yanoo aarloo er dy hon dy ee yn Eayn caisht?
MAT.26.18	As doort e, Gow‐jee gys yn ard‐valley gys leid y dooinney shen, as abber‐jee rish, Ta’n maishter gra, Ta my earishys ec laue, freillym y chaisht ec dty hie’s marish y vooinjer ta sheer geyrt orrym.
MAT.26.19	As ren adsyn myr va Yeesey er noardaghey daue, as daarlee ad yn Eayn caisht.
MAT.26.20	Nish tra va’n fastyr er‐jeet, hoie e sheese marish yn daa ostyl yeig.
MAT.26.21	As myr va’d gee, doort e, Dy firrinagh ta mee gra riu, dy jean annane eauish mish y vrah.
MAT.26.22	As va’d feer trimshagh, as ren ad toshiaght dy chooilley annane oc dy ghra rish, Hiarn, nee orryms tow cheet?
MAT.26.23	As dansoor eshyn, gra, Eshyn ta thummey e laue mârym ayns y chlare, e shen nee mee y vrah.
MAT.26.24	Ta’n mac dooinney goll, myr te scruit jeh: agh smerrick da’n dooinney shen liorish vees yn mac dooinney er ny vrah: veagh eh er ny ve mie son y dooinney shen, mannagh beagh e er‐jeet er y teihll.
MAT.26.25	Eisht dansoor Yuase ren y vrah e, as doort e, Vaishter nee mish e? Doort eshyn rish, Tow er ghra eh.
MAT.26.26	¶ As myr vad gee, ghow Yeesey arran, as vannee e as vrish e eh, as hug e eh da ny hostyllyn, gra, Gow‐jee, ee‐jee, shoh my chorps.
MAT.26.27	As ghow e yn cappan, as hug e booise, as hug e eh daue, gra, Iv‐jee ooilley jeh shoh.
MAT.26.28	Son shoh my uill’s jeh’n chymney noa, te’r ny gheartey son ymmodee son leih peccaghyn.
MAT.26.29	Agh ta mee gra riu, Nagh niv‐ym maghey shoh jeh mess y villey feeney, derrey’n laa ivym eh as yn noa mêriu ayns reeriaght my Ayrey.
MAT.26.30	As tra va’d er ghoall arrane spyrrydoil, hie ad magh gys cronck ny Olivyn.
MAT.26.31	Eishtagh doort Yeesey roo, Failee yn credjue eauish ooilley noght kyndagh ryms: son te scruit, Bwoaillym’s yn bochilley, as bee kirree yn chioltane er nyn skeylley.
MAT.26.32	Agh erreish dou ve’r nirree reesht, hem reue gys Galilee.
MAT.26.33	Dansoor Peddyr as doort e rish, Ga dy vail credjue dy chooilley ghooinney kyndagh rhyts, cha vail my chredjue’s dy bragh.
MAT.26.34	Doort Yeesey rish, Dy firrinagh ta mee gra rhyt, yn uy noght, roish my ger yn kellagh, dy nob uss mish three keartyn.
MAT.26.35	Doort Peddyr rish, Dy beïn dy gholl gy baase mârt, cha nobbin oo. As er yn aght keddyn loar ooilley ny ostyllyn.
MAT.26.36	¶ Eishtagh haink Yeesey mâroo gys ynnyd va enmyssit Gethsemane, as doort e rish ny ostyllyn, Soie‐jee shiuish ayns shoh, choud as hems gys padjer ayns shid.
MAT.26.37	As ghow e marish Peddyr as daa vac Zebedee, as ren e toshiaght dy ve trimshagh as trome‐chreeagh.
MAT.26.38	Eisht doort e roo, Ta my annym feer trimshagh, dy jarroo gys y baase; fuirree‐jee ayns shoh as jean‐jee watchal mârym.
MAT.26.39	As hie e red beg sodjey, as huit e sheese er e eddin, as ghow e padjer as doort e, O my Ayr, my te possible, lig da’n cappan shoh goll shaghym: ny yei cha nee m’aigneys, agh dt’aigneys dy row jeant.
MAT.26.40	As haink e gys ny ostyllyn, as hooar e ad nyn gadley, as doort e rish Peddyr, kys ta shoh, nagh row shiu able watchal mârym yn oor?
MAT.26.41	Bee‐jee er nyn dwoai as guee‐jee, nagh duit shiu ayns miolaghey: Tan spyrryd eu dy jarroo arryltagh, agh t’an eihl annoon.
MAT.26.42	Hie e roish reesht yn nah cheart, as ghow e padjer, gra, O my Ayr, mannagh vod y cappan shoh goll shaghym, fegooish mee dy iv eh, dt’aigneys dy row jeant.
MAT.26.43	As haink e as hooar e ad nyn gadley reesht, son va ny sooyllyn oc trome.
MAT.26.44	As daag e ad, as hie e roish reesht, as ghow e padjer yn tress cheart gra ny goan keddyn.
MAT.26.45	Eishtagh haink e gys e ostyllyn, as doort e roo, Caidle‐jee nish as gow‐jee nyn vea; cur‐my-ner ta’n oor tayrn er‐gerrey, as ta’n Mac dooinney er ny vrah gys lauyn peccee.
MAT.26.46	Ee ree‐jee, lig dooin goll: cur‐my‐ner, te eshyn ergerrey dooin ta dy my vrah.
MAT.26.47	¶ As choud as ve foast loart, cur‐my‐ner, haink Yuase fer jeh’n daa ostyl yeig, as va sheshaght woar marish lesh cliwnyn as luirg, veih ny ard‐saggyrtyn as shanstyr yn pobble.
MAT.26.48	Nish hug eshyn ve’r vrah e, cowrey daue, gra, Quoi‐erbee verryms paag da, shen e, cum-jee e dy shicker.
MAT.26.49	As chelleeragh haink e gys Yeesey, as doort e, Dy vannee dhyt vainshter, as phaag e e.
MAT.26.50	As doort Yeesey rish, Charrey, cre’n fa t’ow er‐jeet? Eishtagh haink ad as hug ad nyn lauyn er Yeesey, as ghow ad e.
MAT.26.51	As cur‐my‐ner heen fer jeusyn va marish Yeesey magh e laue, as hayrn e e chliwe, as woail e fer‐mooinjery yn ard saggyrt, as yiare e yn chleash jeh.
MAT.26.52	Eishtagh doort Yeesey rish, Cur seose dty chliwe reesht ayns e ynnyd; son nee adsyn ooilley ta goall e chliwe, cherraghtyn liorish y chliwe.
MAT.26.53	Vel uss goal as laue, nagh voddyms nish guee gys my ayr, as yinnagh e chelleeragh hym er‐skyn daa legion jeig dy ainlyn?
MAT.26.54	Agh kys eisht vees ny scripturyn er nyn gooilleeney, dy nee shoh myr te dy ve?
MAT.26.55	Ayns yn oor keddyn doort Yeesey rish y pobble, Vel shiu er‐jeet magh myr noi maarlagh, lesh cliwnyn as luirg dy my ghoal? Hoie‐mee meriu gagh laa gynsaghey ayns y chiamble, as cha ren shiu my ghoall.
MAT.26.56	Agh va ooilley shoh jeant, dy voddagh scripturyn ny phaderyn ve cooilleenit. Eishtagh ren ooilley ny ostyllyn e y hreggeil as cosney rowe.
MAT.26.57	¶ As leeid y vooinjer ve’r ghoall Yeesey e ersooyl gys Caiaphas yn ard saggyrt, raad va ny scruderyn as y chanstyr er nyn jaglym cooidjagh.
MAT.26.58	Agh deiyr Peddyr er foddey ny yei, gys thie yn ard saggyrt, as hie e stiagh, as hoie e marish ny shiarvaantyn dy yeaghyn cre veagh y jerrey.
MAT.26.59	Nish va ny ard saggyrtyn as y chanstyr as ooilley’n choonceil shirrey fenish foalsey noi Yeesey dy choyrt e gy baase.
MAT.26.60	Agh cha dooar ad veg: ga dy daink ymmodee fenishyn foalsey, foast cha dooar ad veg. Ec y jerrey haink daa enish foalsey,
MAT.26.61	As doort ad, Te shoh er ghra, Ta mish able chiamble Yee y lieggal, as y hroggal eh reesht ayns three laa.
MAT.26.62	As dirree yn ard saggyrt seose, as doort e rish, Nagh vel oo cur ansoor? Cre ta’d shoh dy hoils haghey dtoi?
MAT.26.63	Agh chum Yeesey e hengey. As dreggyr yn ard saggyrt as doort e rish, Ta mee cur currym ort liorish yn Jee bio, oo dy insh dooin, nee oo yn Creest Mac Yee.
MAT.26.64	Doort Yeesey rish, Tow uss er ghra eh ny yei ta mish gra riu, Ny lurg shoh hee shiu yn Mac dooinney ny hoie er laue yesh yn phooar, as cheet ayns bodjallyn yn aer.
MAT.26.65	Eishtagh raip yn ard saggyrt e eaddagh, gra, Te er loart goan mollaghtagh, cre’n feme sodjey t’ain er fenishyn? cur‐my‐ner nish ta shiu er chlashtyn e ghoan mollaghtagh.
MAT.26.66	Cre ta shiu dy smooinaghtyn? Dansoor ad as doort ad, Te toilchin dy ve er ny choyrt gy baase.
MAT.26.67	Eisht chew ad shellaghyn ayns e eddin, as woail ad e, as woail feallagh elley e lesh bassyn nyn lauyn.
MAT.26.68	Gra, Jean phaderys dooin uss y Chreest, quoi e ta dy dty woalley?
MAT.26.69	¶ Nish va Peddyr ny hoie cheumoie jeh’n cheshaght ayns y hall; as haink ben‐aeg huggey, gra, Vow uss myrgeddyn marish Yeesey dy Ghalilee.
MAT.26.70	Agh dob e kiongoyrt roo ooilley, gra, Cha s’aym cre t’ow dy ghra.
MAT.26.71	As tra ve er gholl magh ayns y phoreh, honnick ben‐aeg elley e, as doort ee roosyn vayns shen, Ve shoh myrgeddyn marish Yeesey dy Nazareth.
MAT.26.72	As reeshtagh dob e lesh loo, Cha nione dou yn dooinney.
MAT.26.73	As tammylt ny lurg shen haink huggey yn vooinjer va nyn shassoo liorish, as doort ad rish Peddyr, Shicker, she fer jeu oo, son ta dty ghlare dy dty vrah.
MAT.26.74	Eisht ren e toshiaght dy ghweeaghyn as dy loo, gra, Cha nione dou yn dooinney. As chelleeragh gher yn keillagh.
MAT.26.75	As chooinee Peddyr er ny goan va Yeesey er ghra rish, Roish my gher y kelliagh, obbee uss mish three cheartyn. As hie e magh as che ayn e dy sharroo.
MAT.27.1	TRA van moghrey er‐jeet, hug ooilley ny ard saggyrtyn as shanstyr yn pobble nyn goyrle dy cheilley, dy choyrt e gy baase.
MAT.27.2	As erreish daue ve’r chiangley e, leeid ad e ersooyl, as livrey ad e gys Pontius Pilate yn kianoort.
MAT.27.3	¶ Tra honnick eisht, Yuase ren y vrah e, dy row e er ny gheyrey, ghow e arrys, as hug e lesh reesht ny jeih peeshyn as feed dy argid gys ny ard saggyrtyn as y chanstyr,
MAT.27.4	Gra, Ta mee er nianoo peccah, ayns dy vel mee er vrah yn uill niau‐chyndagh. As doort adsyn, Cra ta shen dooinyn? jeagh uss da shen.
MAT.27.5	As hilg e sheese ny peeshyn argid ayns y chiamble as jimmee e roish, as hie e as ren e e hene y chroghey.
MAT.27.6	As ghow ny ard saggyrtyn ny peeshyn argid as doort ad, Cha vel lowal dy choyrt ad mastey tashtaghyn y chiamble, er‐yn‐oyr dy nee leagh folley eh.
MAT.27.7	As ghow ad coyrle, as chionnee ad lieu magher fer ny craie, dy oanluckey joarreeyn ayn.
MAT.27.8	Shen‐y‐fa va’n magher shen enmyssit magher folley gys y laa t’ayn jiu.
MAT.27.9	(Shen y tra va cooilleenit ny va loarit liorish Jeremy yn phadeyr, gra, As ghow ad ny jeih peeshyn as feed dy argid, yn phrice echyssyn v’er ny phriceil, e ren adsyn jeh cloan Israel y phriceil.
MAT.27.10	As hug ad ad son magher fer ny craie, myr va’n Chiarn er no’ardaghey doos.)
MAT.27.11	As hass Yeesey kiongoyrt rish y kianoort, as denee yn kianoort jeh, gra, Nee uss ree ny Hewnyn? As doort Yeesey rish, Tow uss dy ghra eh.
MAT.27.12	As tra ve er ny chassid liorish ny ard saggyrtyn as y chanstyr, cha dug e ansoor erbee daue.
MAT.27.13	Eishtagh doort Pilate rish, Nagh vel oo clashtyn, cre wheelleen red ta’d shoh dy hoilshaghey dtoi?
MAT.27.14	As cha dug e yn ockle dy ansoor da, ayns wheesh as dy ghow yn kiannoort yyndyss moar.
MAT.27.15	Nish ec yn ealley shen van kiannoort cliaghtey feysley daue pryssoonagh erbee dy bailloo.
MAT.27.16	As va oc ec y tra shen ard phryssoonagh va enmyssit Barabbas.
MAT.27.17	Shen‐y‐fa tra va’d er nyn jaglym cooidjagh, doort Pilate roo, Quoi sailliu mee dy eysley diu? Barabbas, ny Yeesey ta enmyssit Creest?
MAT.27.18	Son va fyss echey dy nee ayns goanlys va’d er ny livrey seose e.
MAT.27.19	Tra ve erreish soie sheese er stoyl y vriwnys, hug e ven fys huggey, gra, Ny bee veg ayds dy yanoo rish y dooinney cairagh shen: son ta mish er hurranse ymmodee dy reddyn jiu ayns my chadley kyndagh rish.
MAT.27.20	Agh choyrlee ny ard saggyrtyn as y chanstyr yn pobble ad dy yanoo aghin son Barabbas, as Yeesey y choyrt gy baase.
MAT.27.21	Dansoor y kiannoort as doort e roo, Quoi jeh’n jees sailliu mee dy eysley diu? Doort adsyn Barabbas.
MAT.27.22	Doort Pilate roo, Cre neem eishtagh rish Yeesey ta enmyssit Creest? Doort ad ooilley rish, lig da ve’r ny chrossey?
MAT.27.23	As doort y kiannoort, Cre’n oyr, cre te er nianoo dy holk? Agh deie adsyn ny smoo, gra, Lig da ver ny chrossey.
MAT.27.24	¶ Tra honnick Pilate nagh row geill er ny chur da, agh dy row ad aarloo dy irree magh, ghow e ushtey, as nee e e lauyn kiangoyrt rish y pobble, gra, Ta mish niau‐chyndagh jeh fuill yn persoon cairagh shen, jeagh‐jee shiuish da.
MAT.27.25	Eishtagh dansoor ooilley ’n pobble, gra, Yn uill echey dy row orrinyn, as er nyn gloan.
MAT.27.26	¶ Eisht deysle e Barabbas daue; as tra ve er chustey Yeesey, livrey e e, dy ve er ny chrossey.
MAT.27.27	Eisht hug sidooryn y chiannoort lieu Yeesey gys hall y vriwnys, as deie ad er y slane sheshaght jeh ny sidooryn.
MAT.27.28	As rooisht ad e as hug ad er coamrey dy ghorrym‐jarg.
MAT.27.29	¶ As tra va’d er fee crown dy ghrinyn hug ad eh er y chione echey, as cuirtlagh ayns y laue yesh echey: as chroym ad nyn ghlioonyn kiongoyrt rish, as chraid ad mish, gra, Dy vannee Ree ny Hewnyn.
MAT.27.30	As chew ad shellaghyn er, as ghow ad y chuirtliagh, as woail ad eh er y chione.
MAT.27.31	As erreish daue v’er chraidey mish, ghow ad yn coymrey ree‐oil jeh, as hug ad e gharmad hene er, as leeid ad e ersooyl dy chrossey e.
MAT.27.32	As myr haink ad magh, hooar ad dooinney jeh Cyrene, va enmyssit Simon; eshyn ren ad y eaginaghey dy ymmyrkey e chrosh.
MAT.27.33	As tra vad erjeet gys ynnyd ta enmyssit Golgotha, ta shen dy ghra, ynnyd bollag,
MAT.27.34	¶ Hug ad da vinegar dy iv, as gall ny‐chione; as tra ve er vlashtyn eh, cha ballish giv.
MAT.27.35	As ren ad e y chrossey, as reyn ad e gharmaddyn, tilgey lottyn; dy voddagh shen ve cooilleenit va loarit liorish y phadeyr, Reyn ad my gharmaddyn nyn mast oc, as er my chooat ren ad lottyn y hilgey.
MAT.27.36	As hoie ad sheese as watch ad e ayns shen.
MAT.27.37	As hoie ad harrish e chione yn vriwnys echey scruit, SHOH YEESEY REE NY HEWNYN.
MAT.27.38	Eisht va daa vaarlagh er ny chrossey marish; yn derrey yeh er y laue yesh, as y jeh elley er y laue chiare.
MAT.27.39	¶ As chraid y vooinjer va goll shiaghey mish, cra nyn ging,
MAT.27.40	As gra, Uss ta lieggal y chiamble, as dy hroggal eh reesht ayns tree laa, saue oo hene; my she Mac Yee oo, tar neose jeh’n chrosh.
MAT.27.41	Myr shen myrgeddyn ren ny ard saggyrtyn craidey mish, marish ny scruderyn as y chanstyr, as doort ad,
MAT.27.42	Haue e feallagh elley, e hene cha vod e hauail: my she ree Israel e; lig da cheet neose jeh’n chrosh, as nee mad credjal ayn.
MAT.27.43	Hreisht e ayns Jee; lig da e y livrey nish my sallish e: son doort e, She Mac Yee mee.
MAT.27.44	Hilg ny maarlee myrgeddyn ve’r nyn grossey marish yn leid keddyn er.
MAT.27.45	Nish veih yn cheyoo oor, va dorraghys harrish ooilley’n cheer, gys yn nuy oo oor.
MAT.27.46	As mygeart yn nuyoo oor, deie Yeesey lesh ard choraa, gra, Eli, Eli, lama sabacthani? ta shen dy ghra, My Yee, My Yee, cre’n fa ’tow er my hreggeil?
MAT.27.47	Doort part jeusyn va nyn shassoo ayns shen, tra cheayll ad shen, T’an dooinney shoh gemagh er Elias.
MAT.27.48	As chelleeragh roih fer jeu as ghow e spunge, as leen e eh lesh vinegar, as hug e eh er cuirtlagh, as heen e eh huggey dy iv.
MAT.27.49	Doort y vooinjer elley, Faag‐jee eh, hee mad jig Elias dy hauail e.
MAT.27.50	¶ Tra va Yeesey er nemagh reesht lesh ard choraa, phaart e.
MAT.27.51	As cur‐my‐ner, va’n coodaghey va eddyr y chiamble as yn ynnyd casherick rapit veih my chielley, veih’n vullagh gys y laare, as ren y talloo cra, as ny creggyn scoltey.
MAT.27.52	As va ny oaiaghyn er nyn vosley, as ren ymmodee jeh kirp ny nooghyn va nyn gadley, girree seose,
MAT.27.53	As cheet ass ny hoaiaghyn oc, lurg yn irree seose reesht echey, as gollstiagh ayns yn ardvalley casherick, as ad hene y hoilshaghey da ymmodee.
MAT.27.54	Nish tra honnick yn captain‐keead as adsyn va marish watchal Yeesey, yn cra tallooin as ny reddyn v’er jeet gy kione, ghow ad aggle moar, gra, Dy firrinagh shoh va Mac Yee.
MAT.27.55	As va ymmodee mrane ayns shen va dy akin e foddey vow, va er neiyrt er Yeesey veih Galilee as er hirveish er.
MAT.27.56	Nyn mast oc va Moirrey Malaine, as Moirrey moir James as Joses, as moir cloan Zebedee.
MAT.27.57	Tra va’n fastyr erjeet, haink dooinney berchiagh jeh Arimathea va enmyssit Joseph, va myrgeddyn e hene er chredjal ayns Yeesey.
MAT.27.58	Hie e shoh gys Pilate, as ren e aghin son corp Yeesey; eishtagh hug Pilate sarey yn corp dy ve er ny livrey.
MAT.27.59	As tra va Joseph er ghoall yn corp, hoil e eh ayns aanrit glen,
MAT.27.60	As doanluck e eh ayns yn oaie noa echey hene, ve er ny chley ayns creg, as roull e clough woar er beeal yn oaie, as jimmee e roish.
MAT.27.61	As va Moirrey Malaine, as Moirrey elley, nyn soie jeeragh er yn oaie.
MAT.27.62	¶ Nish yn nah laa lurg laa yn aarlaghey, haink ny ard saggyrtyn as ny Phariseeyn cooidjagh gys Pilate,
MAT.27.63	Gra, Vainshter, ta cooinaghtyn ain dy doort yn moaltere shen, choud as ve foast bio, Lurg three laa neems girree reesht.
MAT.27.64	Cur sarey er‐y‐fa shen yn oaie dy ve jeant shicker, derrey yn tress laa, er aggle dy jig yn vooinjer te’r ve sheer geiyrt er, ayns yn uy, as dy geid ad e ersooyl, as dy jir ad rish yn pobble, Te er nirree veih ny merriu; myr shen bee yn oill stierree ny smessey ny’n chied oill.
MAT.27.65	Doort Pilate roo, Ta watch eu, immee‐jee reue, jean‐jee cha shicker jeh as oddys shiu.
MAT.27.66	Myr shen hie ad as ren ad yn oaie shicker, sealal y clogh as soiaghey watch.
MAT.28.1	TRA va’n doonaght ec kione as y laa toshiaght soilshaghey er y chied laa jeh’n chaghtin, haink Moirrey Malaine, as Moirrey elley, dy voddagh ad yn oaie y akin.
MAT.28.2	As cur‐my‐ner, va cra‐tallooin moyr ayn; son va ainle y Chiarn erjeet neose veih niau, as er‐jeet as er rowlal back y chlagh jeh beeal yn oaie, as er hoie er.
MAT.28.3	Va’n eddin echey goll rish y tendeil as y coamrey giall myr y sniaghtey.
MAT.28.4	As ayns aggle roish, ren y vooinjer va watchal cra, as haink ad dy ve myr deney marroo.
MAT.28.5	As dreggyr yn ainle, as doort e rish ny mrane; Ny gow‐jee aggle; son ta fys aym dy vel shiu shirrey Yeesey ve’r ny chrossey.
MAT.28.6	Cha vel e ayns shoh; son te er nirree, myr doort e hene, tar‐jee, jeah‐jee er yn ynnyd raad va’n Chiarn oanluckit.
MAT.28.7	As immee‐jee dy tappee, as insh‐jee dauesyn va sheer geyrt er, dy vel e er nireee veih ny merriu; as cur‐my‐ner te goll reue gys Galilee, ayns shen hee shiu e, cur‐my‐ner ta mish er ninsh diu.
MAT.28.8	As jimmee ad dy tappee veih’n oaie lesh aggle as boggey moar, as roih ad, dy chur lieu yn naight gys e ostyllyn.
MAT.28.9	¶ As myr va’d goll-dy insh eh da e ostyllyn, cur‐my‐ner haink Yeesey nyn guail, gra, Dy vannee diu, as haink ad, as chum ad e er y chassyn as hug ad ooashley da.
MAT.28.10	Eishtagh doort Yeesey roo, Ny gowjee aggle, immee‐jee as abber‐jee rish my vraaraghyn ad dy gholl gys Galilee, as ayns shen hee ad mee.
MAT.28.11	¶ Nish tra vad goll, cur‐my‐ner, haink part jeh’n watch gys yn ard‐valley, as hoilshee ad da ny ard saggyrtyn ooilley ny reddyn v’er jeet gy kione.
MAT.28.12	As tra var adsyn as y chanstyr er nyn jiaglym cooidjagh, as er chur nyn goyrle dy cheilley, hug ad sim moar dy argid da ny sidooryn,
MAT.28.13	Gra, abber‐jee shiuish, Haink e ostyllyn ayns yn ny, as gheid ad e er‐sooyl choud as va shin nyn gadley.
MAT.28.14	As my chlinnys y kiannoort jeh, ver mainyn er credjal dy vel eh firrinagh as freillee mad shiuish sauchey.
MAT.28.15	Myr shen ghow ad yn argid, as ren ad myr ve’r ny chur rowe, as ta’n raa shoh dy cadjin er ny insh magh mastey ny Hewnyn gys y laa t’ayn jiu.
MAT.28.16	Eisht hie yn yn ostyl yeig rowe; gys Galilee, gys sleiau raad va Yeesey er noardaghey daue.
MAT.28.17	As tra honnick ad e, hug ad ooashley da; agh va part imneagh ayns nyn gredjue.
MAT.28.18	As haink Yeesey, as loar e roo, gra, Ta dy chooilley phooar er ny chur dou ayns niau as er y talloo.
MAT.28.19	¶ Immee‐jee er‐y‐fa as ynsee‐jee dy chooilley ashoon as bashtee‐jee ad ayns ennym yn Ayr, as y Vac, as y spyrryd Noo:
MAT.28.20	Gynsaghey daue dy realley dy chooilley nee cre‐erbee ta mish er chur ayns sarey diu; as cur‐my‐ner, Ta mish meriu kinjagh gys eer jerrey’n teihll. Amen.
