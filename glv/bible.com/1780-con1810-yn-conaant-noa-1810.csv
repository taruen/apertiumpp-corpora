MAT.1.1	Lioar sheeloghe Yeesey Creest, mac Ghavid, mac Abraham. 
MAT.1.2	Hooar Abraham Isaac, as hooar Isaac Jacob, as hooar Jacob Judas as e vraaraghyn. 
MAT.1.3	As hooar Judas Phares as Zarah rish Thamar, as hooar Phares Esrom, as hooar Esrom Aram. 
MAT.1.4	As hooar Aram Aminadab, as hooar Aminadab Naason, as hooar Naason Salmon. 
MAT.1.5	As hooar Salmon Booz rish Rachab, as hooar Booz Obed rish Ruth, as hooar Obed Jesse. 
MAT.1.6	As hooar Jesse David yn ree, as hooar David yn ree Solomon reeish v’er ny ve ben Urias. 
MAT.1.7	As hooar Solomon Roboam, as hooar Roboam Abia, as hooar Abia Asa. 
MAT.1.8	As hooar Asa Josaphat, as hooar Josaphat Joram, as hooar Joram Ozias. 
MAT.1.9	As hooar Ozias Joatham, as hooar Joatham Achaz, as hooar Achaz Ezekias. 
MAT.1.10	As hooar Ezekias Manasses, as hooar Manasses Amon, as hooar Amon Josias. 
MAT.1.11	As hooar Josias Jechonias as e vraaraghyn, mysh am yn chappeeys Babylonagh. 
MAT.1.12	As rish earish yn chappeeys Babylonagh hooar Jechonias Salathiel, as hooar Salathiel Zorobabel. 
MAT.1.13	As hooar Zorobabel Abiud, as hooar Abiud Eliakim, as hooar Eliakim Azor. 
MAT.1.14	As hooar Azor Sadoc, as hooar Sadoc Achim, as hooar Achim Eliud. 
MAT.1.15	As hooar Eliud Eliazar, as hooar Eliazar Matthan, as hooar Matthan Jacob. 
MAT.1.16	As hooar Jacob Joseph sheshey Voirrey, j’eeish ruggyr Yeesey, ta enmyssit Creest. 
MAT.1.17	Myr shen ta ooilley ny sheelogheyn veih Abraham gys David, kiare sheelogheyn jeig: as veih David derrey’n chappeeys ayns Babylon, kiare sheelogheyn jeig: as veih’n chappeeys ayns Babylon derrey Creest kiare sheelogheyn jeig.
MAT.1.18	Nish shoh myr haink [Yeesey] Creest er y theihll: Erreish da e voir Moirrey ve nasht rish Joseph, roish my daink ad dy vaghey cooidjagh, v’ee ry-akin dy ve corrym liorish yn Spyrryd Noo. 
MAT.1.19	As myr va Joseph e sheshey ny ghooinney cairal, as neu-wooiagh dy choyrt ee gys nearey foshlit, v’eh smooinaghtyn dy scarrey r’ee dy follit. 
MAT.1.20	Agh choud as va ny reddyn shoh er e aigney, cur-my-ner haink ainle y Chiarn huggey ayns ashlish, gra, Yoseph, vac Ghavid, ny bee aggle ort dy ghoaill hood Moirrey dty ven: son shen t’er ny ghientyn aynjee, te jeh’n Spyrryd Noo. 
MAT.1.21	As ver ee mac son y theihll, as nee oo genmys eh 
MAT.1.22	(Shoh myr va er ny chooilleeney ooilley ny loayr y Chiarn liorish y phadeyr, gra, 
MAT.1.23	Cur-my-ner nee moidyn gientyn, as ver ee mac son y theihll, as nee ad genmys eh Emmanuel, ta shen dy ghra, Jee mârin.) 
MAT.1.24	Tra va Joseph eisht er n’irree veih cadley, ren, eh myr va ainle y Chiarn er chur roish, as ghow eh thie e ven: 
MAT.1.25	As cha row veg echey dy yannoo r’ee, derrey hug ee e ynrycan vac son y theihll, as denmys eh yn ennym echey Yeesey.
MAT.2.1	Nish tra rug Yeesey ayns Bethlehem dy Yudea, rish lhing ree Herod, cur-my-ner haink deiney-creeney veih’n shiar gys Jerusalem, 
MAT.2.2	Gra, Cre vel ree ny Hewnyn t’er jeet er y theihll? son honnick shin y rollage echey ayns y shiar, as ta shin er jeet dy chur ooashley da. 
MAT.2.3	Tra cheayll ree Herod shoh, v’eh dy mooar seaghnit, as ooilley Jerusalem mârish. 
MAT.2.4	As tra v’eh er symney cooidjagh ooilley ny ard-saggyrtyn, as scrudeyryn y phobble dênee eh jeu cre’n raad va Creest dy heet er y theihll. 
MAT.2.5	As dooyrt adsyn rish, Ayns Bethlehem dy Yudea: son shoh myr te scruit liorish y phadeyr: 
MAT.2.6	As uss Vethlehem ayns cheer Yudea, cha nee oo sloo ta mastey princeyn Yuda: son assyd’s hig Kiannoort nee reill my phobble Israel. 
MAT.2.7	Eisht hug Herod fys follit er ny deiney-creeney, as deysht eh ad dy imneagh mychione y traa haink yn rollage rish. 
MAT.2.8	As hug eh ad gys Bethlehem, gra, Immee-jee, as shir-jee magh dy jeidjah son y lhiannoo, as tra vees shiu er gheddyn magh eh, tar-jee lesh fys hym’s, dy voddym’s neesht cheet as ooashley ’choyrt da. 
MAT.2.9	Erreish daue v’er chlashtyn y ree, jimmee ad rhymboo, as cur-my-ner hie yn rollage honnick ad ayns y shiar er e toshaight roue, derrey haink ee, as hass ee erskyn yn ynnyd raad va’n lhiannoo. 
MAT.2.10	Tra honnick ad y rollage, va boggey erskyn-towse orroo. 
MAT.2.11	As goll stiagh ’sy thie, hooar ad y liahunoo marish Moirrey e voir, as gliooney sheese, hug ad ooashley da: as fosley ny tashtaghyn oc, heb ad giootyn da; airh, as frankincense, as myrrh. 
MAT.2.12	As myr va Jee er chur raaue daue ayns ashlish, gyn ad dy hyndaa gys Herod, ghow ad raad elley gys nyn jeer hene. 
MAT.2.13	As tra v’ad er n’immeeaght, cur-my-ner haink ainle y Chiarn gys Joseph ayns ashlish, gra Trog ort, gow yn lhiannoo as e voir, cosne royd gys Egypt, as fuirree ayns shen derrey ver-yms fys hood: son shirree Herod y lhiannoo dy stroie eh. 
MAT.2.14	Eisht dirree eh, as ghow eh yn lhiannoo, as e voir ayns yn oie, as hie eh roish er-chea gys Egypt. 
MAT.2.15	As shen-y-raad veh derrey baase Herod: as shoh myr va cooilleenit shen loayr y Chiarn liorish y phadeyr, gra, Magh ass Egypt deïe mee er my vac.
MAT.2.16	Eisht Herod toiggal dy row eh mollit liorish ny deiney-creeney, v’eh erskyn-towse eulyssagh, as hug eh magh sarey, as varr eh ooilley ny lhiennoo-mec v’ayns Bethlehem, as ayns ooilley ny ardjyn shen, veih daa vleïn dy eash as fo, corrym rish y traa v’eh dy imneagh er vriaght jeh ny deiney-creeney. 
MAT.2.17	Shen y traa va cooilleenit ny va loayrit liorish Jeremy yn phadeyr, gra, 
MAT.2.18	Ayns Rama, va eam treih er ny chlashtyn, ullaghey as keayney, as dobberan hrimshagh, Rachel keayney son e cloan, as gobbal dy ve er ny gherjaghey, er-yn-oyr nagh row ad er-mayrn.
MAT.2.19	Agh lurg baase Herod, cur-my-ner haink ainle y Chiarn ayns ashlish gys Joseph ayns Egypt, 
MAT.2.20	Gra, Irree, as gow yn lhiannoo as e voir, as immee gys cheer Israel: son t’adsyn marroo va shleeuit er bioys y lhiannoo. 
MAT.2.21	As dirree eh, as ghow eh yn lhiannoo as e voir, as haink eh gys cheer Israel. 
MAT.2.22	Agh clashtyn dy row Archelaus reill ayns Judea, ayns ynnyd e ayr Herod, va aggle er dy gholl gys shen: agh myr va Jee er chur roish ayns ashlish, hyndaa eh gys ardjyn Ghalilee. 
MAT.2.23	As jimmee eh dy chummal ayns ard-valley enmyssit Nazareth: as shoh myr va cooilleenit shen loayr ny phadeyryn, Bee eh enmyssit ny Nazarene.
MAT.3.1	Ayns ny laghyn shen haink Ean Bashtey, preacheil ayns faasagh Yudea. 
MAT.3.2	As gra, Gow-jee arrys: son ta reeriaght Yee er-gerrey. 
MAT.3.3	Son shoh eshyn va loayrit jeh liorish y phadeyr Esaias, gra, Coraa fer geamagh ayns yn aasagh, Kiartee-jee raad y Chiarn, jean-jee ny cassanyn echey jeeragh. 
MAT.3.4	As v’ec Ean cheddin coamrey dy fynney chamel, as cryss liare mysh e veeghyn; as va e veaghey locustyn as mill feïe. 
MAT.3.5	Eisht hie magh huggey Jerusalem as ooilley Judea, as ooilley yn cheer mygeayrt Jordan. 
MAT.3.6	As goaill-rish ny beccaghyn v’ad er nyn mashtey liorish ayns Jordan.
MAT.3.7	Agh tra honnick eh ymmodee jeh ny Phariseeyn as ny Sadduceeyn cheet gys e vashtey, dooyrt eh roo, O shiuish heeloghe ard-nieughyn, quoi t’er chur raaue diu dy hea veih yn jymmoose ta ry heet? 
MAT.3.8	Cur-jee magh nish er-y-fa shen messyn cooie dy arrys. 
MAT.3.9	As ny smooinee-jee dy ghra riu hene, Ta Abraham ain son nyn ayr: son ta mee gra riu, dy vel Jee pooaral eer jeh ny claghyn shoh dy hroggal seose cloan da Abraham. 
MAT.3.10	As nish hene ta’n teigh er ny choyrt gys fraue ny miljyn: shen-y-fa ta dy chooilley villey nagh vel gymmyrkey magh mess mie, dy ve giarit sheese as tilgit ayns yn aile. 
MAT.3.11	Ta mish dy jarroo bashtey shiu lesh ushtey gys arrys: agh t’eshyn ta cheet my-yeï ny s’pooaral na mish, ny braggyn echey cha vel mee feeu dy ymmyrkey: bashtee eshyn shiu lesh y Spyrryd Noo as lesh aile. 
MAT.3.12	Ta’n cleayst echey ayns e laue, as nee eh dy bollagh e laare-vooie y ghlenney, as gowee eh e churnaght stiagh ayns e hie-tashtee: agh loshtee eh yn choau lesh aile nagh bee er ny vooghey.
MAT.3.13	Eisht haink Yeesey veigh Galilee gys Jordan, dy ve bashtit liorish Ean. 
MAT.3.14	Agh va Ean noi shen, gra, Ta feme aym’s dy ve er my vashtey liort’s, as vel uss, cheet hym’s? 
MAT.3.15	Dreggyr Yeesey, as dooyrt eh rish, Cur raad dou nish: son shoh myr te cooie dooin dy chooilley 
MAT.3.16	As lurg da Yeesey ve bashtit, hie eh seose jeeragh ass yn ushtey: as cur-my-ner va ny niaughyn er nyn vosley er-e-skyn, as honnick eh Spyrryd Yee cheet neose myr calmane, as soie er. 
MAT.3.17	As cur-my-ner, coraa veih niau gra, Shoh my vac ennoil, jeh ta mee dy mooar soiaghey.
MAT.4.1	Eisht va Yeesey er ny leeideil liorish Spyrryd Yee gys yn aasagh, dy v’er ny violaghey liorish y drogh-spyrryd. 
MAT.4.2	As tra v’eh er drostey da-eed laa as da-eed oie v’eh ny lurg shen accryssagh. 
MAT.4.3	As haink y mioleyder huggey, gra, My she mac Yee oo, cur sarey da ny claghyn shoh dy ve jeant nyn arran. 
MAT.4.4	Agh dreggyr eshyn, gra, Te scruit, Cha nee liorish arran ny lomarcan nee dooinney beaghey, agh liorish dy chooilley ockle ta cheet magh ass beeal Yee. 
MAT.4.5	Eisht ghow y drogh spyrryd lesh seose eh gys yn ard-valley casherick, as hoie eh eh er beinn toor syrjey yn chiamble, 
MAT.4.6	As dooyrt eh rish, My she Mac Yee oo, tilg oo hene sheese: son te scruit, Ver eh currym da e ainleyn my-dty-chione, as ayns nyn laueyn nee ad oo y ymmyrkey, nagh bwoaill oo ec traa erbee dty chass noi clagh. 
MAT.4.7	Dooyrt Yeesey rish, Te scruit myrgeddin, 
MAT.4.8	Reesht hug y drogh-spyrryd lesh eh seose er slieau feer ard, as yeeagh eh da ooiley reeriaghtyn y theihll as y ghloyr oc: 
MAT.4.9	As dooyrt eh rish. Ooilley shoh ver-ym’s dhyt’s my huittys oo sheese, as ooashley ’chur dou. 
MAT.4.10	Eisht dooyrt Yeesey rish, Ass my enish oo, Noid-ny-hanmey: son te scruit, Ver oo ooashley da’n Chiarn dty Yee, as eshyn ynrycan nee oo shirveish. 
MAT.4.11	Eisht daag y drogh-spyrryd eh, as cur-my-ner haink ainleyn as ren ad shirveish er.
MAT.4.12	Nish tra cheayll Yeesey dy row Ean ny phryssoonagh, jimmee eh dy lhiattee gys Galilee. 
MAT.4.13	As faagail Nazareth, haink eh dy chummal ayns Capernaum, ta rish oirr ny marrey, rish ardjyn Zabulon as Nepthalim: 
MAT.4.14	As shoh myr va coolleenit shen ny loayr Esaias yn phadeyr, gra, 
MAT.4.15	Thalloo Zabulon, as thalloo Nepthalim, er slyst ny marrey, cheu elley dy Yordan, Galilee ny Ashoonee: 
MAT.4.16	Ta’n pobble va nyn soie ayns dorraghys, er vakin soilshey mooar: as orroosyn va nyn soie ayns cheer as scadoon vaaish, ta soilshey er n’irree seose.
MAT.4.17	Veih yn traa shen ren Yeesey toshiaght dy phreacheil, as dy ghra, Gow-jee arrys, son ta reeriaght niau er-gerrey.
MAT.4.18	As myr va Yeesey shooyl liorish keayn Ghalilee, honnick eh daa vraar, Simon va enmyssit Peddyr, as Andreays e vraar, cur magh lieen ’sy cheayn: (son v’ad nyn eeasteyryn) 
MAT.4.19	As dooyrt eh roo, Eiyr-jee orrym’s, as neem’s shiu nyn 
MAT.4.20	As chelleeragh daag ad nyn lieenteenyn, as deiyr ad er. 
MAT.4.21	As goll er e hoshiaght veih shen, honnick eh daa vraar elley, Jamys mac Zebedee, as Ean e vraar, ayns lhong marish Zebedee nyn ayr, kerraghey nyn lieen: as deïe eh orroo. 
MAT.4.22	As chelleeragh daag ad y lhong as nyn ayr, as deiyr ad er.
MAT.4.23	As hie Yeesey mygeayrt ooilley Galilee, gynsaghey ayns nyn gialteenyn, as preacheil sushtal y reeriaght, as lheihys dy chooilley hingys, as dy chooilley ghoghan mastey’n pobble. 
MAT.4.24	As hie goo jeh magh trooid ooilley Syria: as hug ad lhieu huggey ooilley ny aslayntee, fo doghanyn as pianyn, adsyn va seaghnit lesh drogh-spyrrydyn, sleih ass nyn geeayl, as an-lheiltee, as ren eh ad y lheihys. 
MAT.4.25	As deiyr er chaglym mooar dy leih veih Galilee, as Decapolis, as Jerusalem, as Judea, as veih cheu elley dy Yordan.
MAT.5.1	As fakin lheid ny earrooyn dy leih, hie eh seose er slieau: as tra v’eh er hoie sheese, haink e 
MAT.5.2	As hrog eh seose e choraa as dynsee eh ad, gra, 
MAT.5.3	Bannit t’adsyn ta imlee ayns spyrryd: son lhieusyn reeriaght niau. 
MAT.5.4	Bannit t’adsyn ta 
MAT.5.5	Bannit t’adsyn ta meen-surransagh: son bee yn thalloo oc ayns 
MAT.5.6	Bannit t’adsyn ta 
MAT.5.7	Bannit ta’n vooinjer vyghinagh: son bee myghin er ny hoilshaghey daue. 
MAT.5.8	Bannit t’adsyn ta glen ayns cree: son ver ad Jee my-ner. 
MAT.5.9	Bannit t’adsyn ta tayrn sleih gys shee: son bee ad enmyssit nyn gloan dy Yee. 
MAT.5.10	Bannit t’adsyn ta surranse tranlaase er graih cairys: son lhieusyn reeriaght niau. 
MAT.5.11	Bannit ta shiuish tra vees shiu oltooanit, as tranlaasit, as dy chooilley ghrogh-ghoo currit ass nyn lieh dy aggairagh er y choontey aym’s. 
MAT.5.12	Gow-jee boggey as bee-jee erskyn-towse gennal: son ’smooar ta nyn leagh ayns niau: son shoh myr ren ad tranlaase er ny phadeyryn va rhymbiu.
MAT.5.13	Shiuish sollan y thallooin: agh my ta’n sollan er choayll e vlass, kys hig e vree ayn reesht? cha vel ymmyd erbee sodjey ny chour, agh dy ve tilgit magh, as stampit fo cassyn deiney. 
MAT.5.14	Shiuish soilshey yn theihll. Cha vod ard-valley ta soit er cronk ve follit. 
MAT.5.15	Chamoo ta sleih foaddey cainle, as dy choyrt ee fo saagh; agh ayns cainleyr, as t’ee cur soilshey da’n slane lught-thie. 
MAT.5.16	Lhig da’n soilshey euish myr shen soilshean fenish deiney, dy vod ad fakin ny obbraghyn mie eu, as gloyr y choyrt da nyn ayr t’ayns niau.
MAT.5.17	Ny smooinee-jee dy daink mish dy chur naardey yn 
MAT.5.18	Son dy firrinagh ta mee gra riu, Derrey nee yn aer as yn ooir 
MAT.5.19	Quoi-erbee er-y-fa shen vrishys unane jeh ny annaghyn sloo shoh, as ynsys myr shen, bee eh enmyssit yn fer sloo ayns reeriaght niau: agh quoi-erbee nee nyn yannoo as nyn ynsaghey, bee eh enmyssit mooar ayns reeriaght niau. 
MAT.5.20	Son ta mee gra riu, Mannagh bee yn ynrickys euish erskyn ynrickys ny Scrudeyryn as ny Phariseeyn, cha vod shiu er aght erbee goll stiagh ayns reeriaght niau. 
MAT.5.21	Ta shiu er chlashtyn dy row eh er ny ghra rish nyn shenn-ayryn, Cha jean oo dunverys: as quoi-erbee nee dunverys: hig eh fo kerraghey yn vriwnys. 
MAT.5.22	Agh ta mish gra riuish, Quoi-erbee ta fargagh rish e vraar gyn oyr, dy jig eshyn neesht fo kerraghey yn vriwnys: as quoi-erbee jir rish e vraar, Raca: dy jig eh fo briwynys yn ard-whuaiyl: agh quoi-erbee jir, Uss ommydan, dy bee eh ayns gaue aile niurin. 
MAT.5.23	Shen-y-fa tra hebbys oo dty oural ec yn altar, my chooinys oo ayns shen dy vel nhee erbee ec dty vraar dt’oï; 
MAT.5.24	Faag ayns shen dty oural roish yn altar, as immee royd, jean coardail rish dty vraar hoshiaght, as eisht tar, as cheb dty oural. 
MAT.5.25	Coard dy tappee rishyn ta streeu rhyt, choud as vees shiu goll cooidjagh er y 
MAT.5.26	Dy firrinagh ta mee gra rhyt, Nagh jig oo magh ass shen, derrey t’ou er n’eeckl yn farling s’jerree.
MAT.5.27	Ta shiu er chlashtyn dy row eh er ny ghra rish nyn shenn-ayryn, Cha brish oo poosey. 
MAT.5.28	Agh ta mish gra riu, Quoi-erbee ta jeeaghyn er ben, dy chur saynt j’ee, dy vel eh er vrishey poosey r’ee hannah ayns e chree. 
MAT.5.29	As my ta dty hooill yesh dy dty hayrn gys peccah, pluck assyd ee, as tilg void ee: son te ny share dhyt unnane jeh dty hooillyn y choayl, na dty slane corp dy ve tilgit ayns niurin. 
MAT.5.30	As my ta dty laue yesh dy dty hayrn gys peccah, giare jeed, as tilg void ee: son te ny share dhyt unnane jeh dty oltyn y choayl, na dty slane corp dy ve tilgit ayns niurin. 
MAT.5.31	Ve er ny ghra, Quoi-erbee ver e ven voish, lhig da screeuyn-scarree y chur jee. 
MAT.5.32	Agh ta mish gra riu, Quoi-erbee scarrys rish e ven, agh son oyr maarderys, dy vel eh cur urree poosey y vrishey: as quoi-erbee phoosys ish ta scart, t’eh ny vaarderagh.
MAT.5.33	Myrgeddin ta shiu er chlashtyn dy row eh er ny ghra rish nyn shenn-ayryn, Cha jean oo loo-oaiagh y ghoaill, agh cooilleenee oo gys y Chiarn dty vreearaghyn. 
MAT.5.34	Agh ta mish gra riu, Ny loo-jee er 
MAT.5.35	Ny liorish y thalloo, son shen stoyl e choshey: ny liorish Jerusalem, son shen ard-valley yn Ard-ree. 
MAT.5.36	Chamoo looys oo liorish dty chione, er-yn-oyr nagh vod oo un renaig y yannoo bane ny doo. 
MAT.5.37	Agh lhig da’n ghlare eu ve, She, she, Cha nee, cha nee: son cre-erbee ta harrish shoh, te cheet veih yn olk.
MAT.5.38	Ta shiu er chlashtyn dy row eh er ny ghra, Sooill son sooill, as feeackyl son feeackyl. 
MAT.5.39	Agh ta mish gra riu, Ny shir-jee aggair y chooilleeney: agh quoi-erbee woaillys oo er y lieckan yesh, chyndaa huggey yn lieckan elley. 
MAT.5.40	As my ta fer erbee dy dty eignagh ec y leigh, as goaill ersooyl dty chooat lhig dty chloagey lesh myrgeddin. 
MAT.5.41	As quoi-erbee chionnys ort dy gholl un veeley mârish, gow mârish jees. 
MAT.5.42	Cur dasyn ta jannoo aghin hood, ad veihsyn ta shirrey geeasaght voïd, ny chyndaa eersooyl. 
MAT.5.43	Ta shiu er chlashtyn dy row eh er ny ghra, Ver oo graih da dty naboo, as feoh da dty noid. 
MAT.5.44	Agh ta mish gra riu, Bee-jee dooie da nyn noidyn, bannee-jee adsyn ta gwee mollaght diu, jean-jee mie dauesyn ta cur dwoaie diu, as gow-jee padjer er nyn son ocsyn ta dy goanlyssagh jannoo tranlaase erriu: 
MAT.5.45	Dy vod shiu ve cloan nyn Ayr t’ayns niau, son t’eshyn cur er e ghrian girree er mie as sie, as cur fliaghey neose er y vooinjer chairagh as neu-chairagh. 
MAT.5.46	Son my ta shiu graihagh orroosyn ta graihagh erriuish, cre’n leagh ta nyn gour? nagh vel eer ny publicanee jannoo yn lheid cheddin? 
MAT.5.47	My she da nyn mraaraghyn ny lomarcan ta shiu coyrt oltaghey-bea, cre smoo ta shiu dy yannoo na feallagh elley? nagh vel ny eer publicanee jannoo myr shen? 
MAT.5.48	Bee-jee shuish er-y-fa shen slane-ynrick, eer myr ta nyn Ayr t’ayns niau slane-ynrick.
MAT.6.1	Gow-jee tastey, nagh jean shiu nyn ghiastyllys fenish deiney, dy ve er ny akin lioroo: er-nonney cha vow shiu leagh veih’n Ayr eu t’ayns niau. 
MAT.6.2	Shen-y-fa tra t’ou jannoo dty ghiastyllys, ny jean cayrn y heidey royd, myr ny crauee-oalsey ayns ny margaghyn, as ayns ny straidyn, er-chee cosney moylley’n theay. Dy firrinagh ta me gra riu, Shen nyn leagh. 
MAT.6.3	Agh tra t’ou uss jannoo dty ghiastyllys, ny lhig da fys y ve ec dty laue chiare cre ta dty laue yesh dy yannoo: 
MAT.6.4	Dy vod dty yeirk ve follit: as nee dty Ayr ta fakin ny ta jeant dy follit, dty leagh y chur dhyt dy foshlit.
MAT.6.5	As tra vees oo goaill padjer, cha jean oo myr ny crauee-oalsey: son shynney lhieusyn shassoo seose ayns ny margaghyn, as ayns king ny straidyn dy ghoaill padjer, er-chee dy v’er ny akin liorish deiney. Dy firrinagh ta mee gra riu, dy vel ad er gheddyn nyn leagh. 
MAT.6.6	Agh uss, tra t’ou goaill padjer, immee stiagh ayns dty hiamyr; as dooney dty ghorrys, guee gys dty Ayr dy follit, as nee dty Ayr ta fakin ny ta jeant dy follit, leagh y chur dhyt dy foshlit. 
MAT.6.7	As ayns nyn badjeryn ny gow-jee lhieu harrish as harrish myr ny Ashoonee: son er-lhieu dy vow ad clashtyn liorish nyn ymmodee goan fardalagh. 
MAT.6.8	Ny bee-jee shuish er-y-fa shen goll roosyn: son ta fys ec nyn Ayr cre ta nyn ymmyrch, roish my jean shiu aghin huggey. 
MAT.6.9	Shen-y-fa er yn aght shoh gow-jee padjer: Ayr ain t’ayns niau, Casherick dy row dty ennym. 
MAT.6.10	Dy jig dty reeriaght. Dty aigney dy row jeant er y thalloo, myr te ayns niau. 
MAT.6.11	Cur dooin nyn arran jiu as gagh laa. 
MAT.6.12	As leih dooin nyn loghtyn, myr ta shin leih dauesyn ta jannoo loghtyn nyn ’oï. 
MAT.6.13	As ny leeid shin anyns miolagh, agh livrey shin veih olk: Son lhiat’s y reeriaght, as y phooar, as y ghloyr, son dy bragh. Amen. 
MAT.6.14	Son my leihys shuish da deiney nyn loghtyn, leihee nyn Ayr flaunyssagh myrgeddin diuish. 
MAT.6.15	Agh mannagh leihee shiuish da deiney nyn loghtyn, cha jean yn Ayr eu nyn loghtyn y leih diuish.
MAT.6.16	As tra vees shiu trostey, ny bee-jee groymagh myr ny crauee-oalsey, son t’adsyn caghlaa cummey nyn eddin, er-chee deiney dy chur tastey da’n trostey oc. Ta mee shickyrys diu, dy nee shoh [ooilley] nyn leagh. 
MAT.6.17	Agh uss, tra t’ou trostey, jean dty chione y ooillaghey, as dty eddin y oonlaghey: 
MAT.6.18	Nagh bee oo ry-akin liorish deiney dy hrostey, agh liorish dty Ayr t’ayns folliaght: as nee dty Ayr ta fakin ayns folliaght, uss y chooilleeney dy foshlit.
MAT.6.19	Ny stoyr-jee seose berchys diu hene er y thalloo, raad ta’n lhemeen as y mergey cur-mow, as raad ta maarlee brishey stiagh as geid: 
MAT.6.20	Agh stoyr-jee seose berchys diu hene ayns niau, raad nagh vel y lhemeen ny’n mergey cur mow, as raad nagh vel maarlee brishey stiagh as geid. 
MAT.6.21	Son raad ta nyn stoyr, shen-y-raad vees y cree eu myrgeddin. 
MAT.6.22	Ta yn tooill soilshey yn chorp: shen-y-fa my ta’n tooill gyn foill, bee soilshey ec ooilley dty chorp. 
MAT.6.23	Agh my ta assee er dty hooill, bee dty slane corp ayns dorraghys. My ta’n soilshey ta aynyd’s er-y fa shen ny ghorraghys, nagh mooar yn dorraghys eh!
MAT.6.24	Cha vod dooinney erbee daa vainshter y hirveish: son edyr ver eh dwoaie da’n derrey yeh, as graih da’n jeh elley; ny bee eh jeidjagh da’n derrey yeh, ny soiaghey beg jeh’n jeh elley. Cha vod shiu Jee as 
MAT.6.25	Er-yn-oyr shoh ta mee gra riu, Ny bee-jee ro-imneagh son nyn mea, cre ee-ys, ny cre iu-ys shiu: ny foast son nyn girp cre ver shiu miu: Nagh vel y vea ny smoo dy ve soit jeh na’n beaghey, as y corp na’n coamrey? 
MAT.6.26	Cur-jee my-ner eeanlee yn aer: son cha vel ad cuirr ny buinn, ny chymsaghey stiagh ayns soaltyn; foast ta nyn Ayr flaunyssagh dyn meaghey ad. Nagh vel shuish foddey share na adsyn? 
MAT.6.27	Quoi jiuish liorish imnea erbee oddys un chubit y chur gys e yrjid hene? 
MAT.6.28	As cre’n-fa ta shiu imneagh son coamraghyn? Gow-jee tastey jeh lilleeyn ny magheragh kys t’ad gaase; cha vel ad tooilleil, chamoo t’ad sneeu. 
MAT.6.29	As foast ta mee gra riu, nagh row Solomon hene ayns ooilley e ghloyr er ny choamrey myr unnane jeu shoh. 
MAT.6.30	My ta Jee er-y-fa shen myr shoh coamrey blaa ny magheragh, ta jiu ayn, as mairagh ceaut ayns yn oghe, nagh jean eh foddey smoo shiuish y choamrey, O gheiney faase-chredjuagh? 
MAT.6.31	Ny bee-jee er-y-fa shen imneagh, gra, Cre nee mayd gee? ny cre nee mayd giu? ny kys yiow mayd coamrey? 
MAT.6.32	(Son lurg ooilley ny reddyn shoh ta ny Ashoonee imneagh) agh ec yn Ayr flaunyssagh euish ta fys, dy vel shiu feme dy chooilley nhee jeu shoh. 
MAT.6.33	Agh shir-jee hoshiaght reeriaght Yee as e chairys, as bee shiu jeant magh lesh ooilley ny reddyn shoh. 
MAT.6.34	Ny bee-jee er-y-fa shen ayns imnea erbee son y laa mairagh; son tra hig y laa mairagh, hig e chiarail mârish s’lioar da’n laa t’ayn e heaghyn hene.
MAT.7.1	Ny jean-jee briwyns, as cha bee shiu er nyn mriwnys. 
MAT.7.2	Son lesh y vriwnys cheddin ta shuish briwnys, bee shiu hene er nyn mriwnys: as lesh y towse ta shiuish towse, bee eh er ny howse diu reesht. 
MAT.7.3	As cre’n-fa t’ou cronnaghey yn brinneen t’ayns sooill dty vraarey, agh cha vel geill ayd da’n darrag t’ayns dty hooill hene? 
MAT.7.4	Ny kys jir oo rish dty vraar, Lhig dou yn brinneen y ghoaill ass dty hooill, as cur-my-ner ta darrag ayns dty hooill hene? 
MAT.7.5	Er-crauee-oalsey, tilg hoshiaght yn darrag ass dty hooill hene; as eisht nee oo dy baghtal fakin dy ghoaill yn brinneen ass sooill dty vraarey.
MAT.7.6	Ny cur-jee shen ny ta casherick da ny moddee, chamoo hilgys shiu ny pearlyn eu roish muckyn, er-aggle dy stamp ad orroo fo-chosh, as dy jyndaa ad reesht, as shiu y lhottey.
MAT.7.7	Yeearree-jee, as yiow shiu: shirjee, as nee shiu feddyn: conkjee, as yiow shiu fosley. 
MAT.7.8	Son ta dy chooilley unnane ta geearree geddyn: as y fer ta shirrey feddyn: as dasyn ta cronkal, bee’n dorrys er ny osley. 
MAT.7.9	Ny quoi yn dooinney ny mast’ euish, ver clagh da e vac, my hirrys eh arran? 
MAT.7.10	Ny my hirrys eh eeast, der eh ard-nieu da? 
MAT.7.11	Shen-y-fa my ta fys euish ta nyn beccee, kys dy choyrt giootyn mie da nyn gloan, cre-woad smoo nee’n Ayr eu t’ayns niau nheeghyn mie y choyrt dauesyn ta jannoo aghin huggey. 
MAT.7.12	Shen-y-fa dy chooilley nhee cre-erbee bailliuish deiney dy yannoo riuish, jean-jee shiuish y lheid cheddin roosyn: son shoh yn leigh as ny phadeyryn.
MAT.7.13	Immee-jee stiagh er y ghiat coon; son lhean ta’n giat, as feayn ta’n raad ta leeideil gys toyrt-mow, as shimmey ta goll er: 
MAT.7.14	Er-yn-oyr dy nee chion ta’n giat, as coon ta’n raad ta leeideil gys bea, as s’tiark ad ta dy haaghey eh.
MAT.7.15	Bee-jee er nyn dwoaie jeh phadeyryn foalsey, ta cheet hiu ayns coamrey keyrragh, agh cheu-sthie t’ad nyn moddee-oaldey jollyssagh. 
MAT.7.16	Ver shiu enney orroo liorish nyn messyn. Vel mess y villey-feeyney er ny heiy jeh drineyn, ny mess y villey-figgagh jeh onnaneyn? 
MAT.7.17	Myr shen ta dagh billey mie tilgey mess mie: agh ta drogh-villey tilgey drogh-vess. 
MAT.7.18	Cha vod billey mie drogh-vess y chur magh: ny drogh-villey mess mie. 
MAT.7.19	Bee dy chooilley villey nagh vel gymmyrkey magh mess mie, giarit sheese, as ceaut ayns yn aile. 
MAT.7.20	Shen-y-fa liorish nyn messyn ver shiu enney orroo. 
MAT.7.21	Cha nee dy chooilley unnane jir rhym’s, Hiarn, Hiarn, hed stiagh er reeriaght niau: agh eshyn ta jannoo aigney my Ayrey t’ayns niau. 
MAT.7.22	Jir ymmodee rhym’s ’sy laa shen, Hiarn, Hiarn, nagh vel shin er n’yannoo phadeyrys ayns dt’ennym’s? as ayns dt’ennym er chastey drogh-spyrrydyn? as ayns dt’ennym er n’yannoo ymmodee obbraghyn yindyssagh? 
MAT.7.23	As eisht neem’s fockley-magh orroo, Cha row aym rieau ainjys erbee erriu: reu-jee voym, O shiuish ghrogh-yantee.
MAT.7.24	Quoi-erbee er-y-fa shen ta clashtyn ad shoh my ghoan’s, as jannoo ymmyd mie jeu soylee-ym eh gys dooinney creeney hrog e hie er creg: 
MAT.7.25	As haink y fliaghey neose, as dhatt ny thooillaghyn, as heid ny geayghyn, as cheau ad er y thie shen: as cha huitt eh, son dy row yn undin echey er creg. 
MAT.7.26	As dy chooilley unnane ta clashtyn ad shoh my ghoan’s, as nagh vel jannoo ymmyd mie jeu, bee eh er ny hoylaghey gys dooinney ommijagh, hrog e hie er y gheinnagh: 
MAT.7.27	As huitt y fliaghey, as dhatt ny thooillaghyn, as heid ny geayghyn as cheau ad er y thie shen: as huitt eh, as s’mooar va e lhieg-gey! 
MAT.7.28	As haink eh gy-kione, erreish da Yeesey v’er loayrt ny goan shoh, dy row yn pobble ayns ard-yindys jeh’n ynsaghey echey. 
MAT.7.29	Son dynsee eh ad myr fer ayns slane pooar, as cha nee myr ny Scrudeyryn.
MAT.8.1	Tra v’eh er jeet neose jeh’n clieau, deiyr earrooyn mooarey dy leih er. 
MAT.8.2	As cur-my-ner haink lourane, as hug eh ooashley da, gra, Hiarn, my she dt’aigney eh, foddee oo mish y yannoo glen. 
MAT.8.3	As heeyn Yeesey magh e laue, as venn eh rish, gra, My aigney’s eh, bee er dty ghlenney. As chelleeragh va’n louraanys echey er ny ghlenney. 
MAT.8.4	As dooyrt Yeesey rish, Jeeagh nagh n’insh oo shoh da doinney erbee, agh immee royd, as jeeagh oo hene da’n taggyrt, as cheb yn oural doardee Moses son feanish daue.
MAT.8.5	As tra va Yeesey er n’gholl stiagh ayns Capernaum, haink 
MAT.8.6	As gra, Hiarn, ta my ermooinjerey ny lhie ching ec y thie jeh’n chingys-craaee, ayns stayd feer treih. 
MAT.8.7	As dooyrt Yeesey rish, Hig-yms, as nee’m eh y lheihys. 
MAT.8.8	As dreggyr yn centurion, gra, Hiarn, cha vel mee feeu oo dy heet stiagh fo my chlea: agh ynrycan loayr y fockle, as bee my harvaant er ny lheihys. 
MAT.8.9	Son ta mish mee hene my ghooinney ayns pooar, as sidooryn aym foym: as ta mee gra rish y dooinney shoh, immee, as t’eh goll: as rish fer elley, Tar, as t’eh cheet: as rish my harvaant, Jean shoh, as t’eh dy yanno eh. 
MAT.8.10	Tra cheayll Yeesey shoh ghow eh yindys, as dooyrt eh roosyn va geiyrt er, Dy firrinagh ta mee gra riu, Lheid y credjue lajer shoh, cha vel mee er gheddyn ayns Israel hene. 
MAT.8.11	As ta mee gra riu, dy jig ymmodee veih yn niar as veih yn neear, as dy soie ad sheese marish Abraham, as Isaac, as Jacob, ayns reeriaght niau. 
MAT.8.12	Agh bee 
MAT.8.13	As dooyrt Yeesey rish y centurion, Immee royd, as ’naght myr t’ou er chredjal, myr shen dy jig oo jeh. As va e er-mooinjerey er ny lheihys ayns yn oor cheddin.
MAT.8.14	As tra va Yeesey er jeet stiagh ayns thie Pheddyr honnick eh moir e ven ny lhie, as ching ayns y chiassaghey. 
MAT.8.15	As venn eh rish y laue eck, as daag yn chiassaghey ee: as ren ee girree, as shirveish orroo.
MAT.8.16	Tra va’n fastyr er jeet, hug ad lhieu huggey ymmodee va drogh-spyrrydyn ayndoo: as deiyr eh magh ny spyrrydyn lesh fockle, as laanee eh ooilley ny va ching. 
MAT.8.17	Myr shoh va cooilleenit shen ny loayr Esaias y phadeyr, gra, Ghow eh hene er ny aslayntyn ainyn, as dymmyrk eh nyn ghoghanyn. 
MAT.8.18	Nish tra honnick Yeesey ear-rooyn mooarey dy leih mygeayrt-y-mysh, hug eh sarey dy gholl gys y 
MAT.8.19	As haink scrudeyr dy row huggey, as dooyrt eh rish, Vainshter, eiyr-yms ort raad erbee dy jed oo. 
MAT.8.20	As dooyrt Yeesey rish, Ta tuill ec ny shynnee, as idd ec eeanlee yn aer, agh cha vel ec mac y dooinney wheesh boayl aaght son e chione. 
MAT.8.21	As dooyrt fer elley jeh e ynseydee rish, Hiarn, lhig dou hoshiaght goll thie dy oanluckey my 
MAT.8.22	Agh dooyrt Yeesey rish, Eiyr orrym’s, as lhig da ny merriu nyn merriu y oanluckey.
MAT.8.23	As tra v’eh er ghoaill lhuingys, hie e ynseydee mârish. 
MAT.8.24	As cur-my-ner hrog sterrym mooar ayns yn aarkey, myr shen dy row ny tonnyn brishey harrish y lhong: agh v’eshyn ny chadley. 
MAT.8.25	As haink e ynseydee huggey, as ghooisht ad eh, gra, Hiarn, saue shin: bee mayd caillit. 
MAT.8.26	As dooyrt eh rhoo. Cre’n fa ta shiu agglagh, shiuish dy chredjue moal? Eisht dirree eh, as hug eh yn gheay, as yn aarkey fo-harey, as va kiuney vooar ayn. 
MAT.8.27	Agh ghow ny deiney yindys, gra, Cre’n dooinney eh shoh, dy vel ny eer geayghyn as y faarkey ayns biallys da!
MAT.8.28	As tra ve’h er jeet gys y cheu elley, gys cheer ny Gergese-nee, haink daa ghooinney va drogh-spyrrydyn ayndoo magh ny whail, veih mastey ny hoiaghyn, as cha keoi shen v’ad, nagh by-lhoys da dooinney erbee goaill yn raad shen. 
MAT.8.29	As cur-my-ner deïe ad, gra, Cre’n eïe t’ayd orrin, Yeesey Vac Yee? vel oo er jeet dy nyn dorchaghey rhoish y traa? 
MAT.8.30	As tammylt voue va beiyhaghey griagh mooar dy vuckyn. 
MAT.8.31	As ghuee ny drogh-spyrrydyn er, gra, My eiyrys oo magh shin, lhig dooin goll stiagh ayns ny muckyn. 
MAT.8.32	As dooyrt eh roo, Gow-jee reue. As tra v’ad er jeet ass ny deiney, hie ad stiagh ayns y ghriagh dy vuckyn: as cur-my-ner roie yn slane griagh gour nyn mullee lesh yn eaynee gys y cheayn, as-vad baint ayns ny ushtaghyn. 
MAT.8.33	As roie ny bochillyn roue, as haink ad gys yn ard-valley, as dinsh ad dy chooilley nhee: as mychione ny deiney va seaghnit lesh ny drogh-spyrrydyn. 
MAT.8.34	As cur-my-ner, haink y slane ard-valley magh quail Yeesey, as tra honnick ad eh, ghuee ad er, eh dy gholl roish ass ny ardjyn oc.
MAT.9.1	As ghow eh lhuingys, as hioïll eh harrish, as haink e gys ard-valley hene. 
MAT.9.2	As cur-my-ner, hug ad lhieu huggey dooinney doghanit lesh y chingys-craaee, ny lhie er lhiabbee: as Yeesey goaill tastey jeh’n chredjue oc, dooyrt eh rish y varter, Vac, bee dy yien mie, ta dty pheccaghyn er ny leih dhyt, 
MAT.9.3	Er shoh, dooyrt shiartanse jeh ny scrudeyryn roo hene, T’eh shoh loayrt goan mollaghtagh. 
MAT.9.4	As Yeesey toiggal ny smooinaghtyn oc, dooyrt, Cre’n-fa ta drogh smooinaghtyn troggal ayns ny creeaghyn eu? 
MAT.9.5	Son cre sassey dy ghra, Ta dty pheccaghyn er ny leih dhyt? ny dy ghra, Irree seose as shooill? 
MAT.9.6	Agh dy vod fys y ve eu, dy vel pooar ec Mac y dooinney er y thalloo dy leih peccaghyn: (eisht dooyrt eh rish y varter) Irree trog lhiat dty lhiabbee, as immee royd gys dty hie. 
MAT.9.7	As dirree eh seose as jimmee eh gys e hie. 
MAT.9.8	Agh tra honnick y pobble shoh, ghow ad yindys, as hug ad moylley da Jee, v’er choyrt lheid y phooar da deiney. 
MAT.9.9	As tra va Yeesey er n’gholl veih shen, honnick eh dooinney va enmyssit Mian, ny hoie ec boayrd y cheesh: as dooyrt eh rish, Eiyr orrym’s. As dirree eh seose, as deiyr eh er.
MAT.9.10	As haink eh gy kione, myr va Yeesey ny hoie ec bee ayns y thie, cur-my-ner haink ymmodee, publicanee as peccee, as hoie ad sheese mârishyn as marish e ynseydee. 
MAT.9.11	Tra honnick ny Phariseeyn shoh, dooyrt ad rish e ynseydee, Cre’n-fa, ta’n mainshter eu gee marish publicanee as peccee? 
MAT.9.12	Agh cheayll Yeesey ad, as dooyrt eh roo, Cha vel feme ocsyn ta slane er yn er-lhee, agh ec sleih chingey. 
MAT.9.13	Agh immee-jee shiuish, as ynsee-jee cre ta dy ve toiggit liorish y raa shoh, S’bare lhiam myghin na oural: son cha daink mish dy eamagh er y vooinjer chairagh, agh er peccee gys arrys.
MAT.9.14	Eisht haink huggey ynseydee Ean, as dooyrt ad, Cre’n-fa ta shinyn as ny Phariseeyn trostey dy mennick, agh cha vel y vooinjer ayd’s trostey? 
MAT.9.15	As dooyrt Yeesey roo, Vod caarjyn y dooinney-poosee dobberan, choud as ta dooinney yn phoosee mâroo? agh hig ny laghyn, tra vees dooinney yn phoosee er ny ghoaill ersooyl voue, as shen y traa nee ad trostey. 
MAT.9.16	Cha vel dooinney erbee cur peesh dy eaddagh noa er shenn gharmad: son ta’n pheesh goaill e laane ass y gharmad, as ta’n assee wheesh shen smessey. 
MAT.9.17	Chamoo ta sleih coyrt feeyn noa ayns shenn 
MAT.9.18	Choud as v’eh loayrt ny goan shoh roo, cur-my-ner haink fer-reill, as hug eh ooashley da, gra, Ta m’inneen eer nish paartail: agh tar, as cur dty laue urree, as bee ee bio. 
MAT.9.19	As hrog Yeesey, as deiyr eh er, as myr shen ren e ynseydee.
MAT.9.20	(As cur-my-ner haink ben cheu-e-chooylloo, va doghanit lesh roie-folley rish daa vlein jeig, as venn ee rish oirr e gharmad. 
MAT.9.21	Son dooyrt ee r’ee hene, My oddym agh bentyn rish e gharmad bee-ym er my lheihys. 
MAT.9.22	Agh hyndaa Yeesey mygeayrt, as tra honnick eh ee, dooyrt eh, Inneen, bee dy yien mie; ta dty chredjue er dty laanaghey. As va’n ven er ny lheihys veih yn oor shen magh.) 
MAT.9.23	As tra va Yeesey er jeet stiagh ayns thie yn er-reill, as tra honnick eh ny bardoonee, as y cheshaght ooilley ’syn un chiaull. 
MAT.9.24	Dooyrt eh roo, Scugh-jee, son cha vel y ven-aeg marroo, agh ny cadley. As hie ad son craidey mysh. 
MAT.9.25	As tra va’n sleih er skeayley, hie eh stiagh, as ghow eh ee er laue, as dirree yn ven-aeg. 
MAT.9.26	As hie goo magh jeh shoh trooid ooilley yn cheer.
MAT.9.27	As tra va Yeesey er n’immeeaght veih shen, deiyr daa ghooinney doal er, gyllagh as gra, Jean myghin orrin, Vac Ghavid. 
MAT.9.28	As tra v’eh er jeet stiagh ayns y thie, haink ny deiney doal huggey: as dooyrt Yeesey roo, Vel shiu credjal dy voddym shoh y yannoo? Dooyrt adsyn rish, Ta, Hiarn. 
MAT.9.29	Eisht venn eh rish ny sooillyn oc, gra, Cordail rish nyn gredjue dy row nyn aghin eu. 
MAT.9.30	As va ny sooillyn oc er nyn vosley, as hug Yeesey currym gyere orroo, gra, Jeeagh-jee nagh vow dooinney erbee fys er. 
MAT.9.31	Agh tra v’adsyn er n’gholl, roue, hug ad goo jeh magh trooid ooilley yn cheer shen.
MAT.9.32	Erreish daue shoh v’er n’gholl ersooyl, cur-my-ner hug ad lhieu huggey dooinney balloo va drogh-spyrryd ayn. 
MAT.9.33	As tra va’n drogh-spyrryd er ny chastey, ren y balloo loayrt: as ghow yn pobble yindys, gra, Cha row rieau lheid shoh er ny akin ayns Israel. 
MAT.9.34	Agh dooyrt ny Phariseeyn, Liorish yn ard ghrogh-spyrryd t’eshyn castey drogh-spyrrydyn. 
MAT.9.35	As hie Yeesey mygeayrt ooilley ny ard-valjyn as ny baljyn-cheerey oc, gynsaghey ayns ny kialteenyn oc, as preacheil sushtal yn reeriaght, as lheihys dy chooilley hingys, as dy chooilley ghoghan mastey’n pobble.
MAT.9.36	Agh tra honnick eh yn chaglym mooar dy leih, v’eh er ny veiyghey lesh chymmey orroo, er-yn-oyr dy row ad tooillit, as er nyn skeayley noon as noal, myr kirree fegooish bochilley. 
MAT.9.37	Eisht dooyrt eh rish e ynseydee, Ta’n fouyr dy jarroo palchey, agh s’coan ta ny beayneeyn. 
MAT.9.38	Guee-jee shiuish, er-y-fa shen, er Chiarn y fouyr, eh dy chur magh labreeyn gys y fouyr echey.
MAT.10.1	As tra v’eh er n’eamagh er e ghaa 
MAT.10.2	As shoh va enmyn yn daa ostyl yeig; Yn chied er, Simon, ta enmyssit Peddyr, as Andreays e vraar, Jamys mac Zebedee, as Ean y braar echeysyn. 
MAT.10.3	Philip as Parlane, Thomase, as Mian yn publican, James mac Alpheus, as Lebbeus va slennooit Thaddeus. 
MAT.10.4	Simon yn Canaanite, as Yuaase Iscariot, ren myrgeddin eh y vrah. 
MAT.10.5	Yn ghaa-yeig shoh hug Yeesey magh, as doardee eh daue, gra, Ny immee-jee raad ny Hashoonee, ny gys ard-valjyn ny Samaritanee. 
MAT.10.6	Agh immee-jee hoshiaght gys kirree-cailjey thie Israel. 
MAT.10.7	As myr vees shiu goll, jean-jee preacheil, gra, Ta reeriaght niau er-gerrey. 
MAT.10.8	Slaanee-jee sleih chingey, glen-jee ny louranee, jean-jee ny merriu y aa-vioghey, as drogh-spyrrydyn y chastey: nastee ta shiu er gheddyn as dy nastee cur-jee veue. 
MAT.10.9	Ny kiare-jee son airh, ny argid, ny prash y ve eu ayns nyn sporranyn: 
MAT.10.10	Ny spagey son y raad, ny daa chooat, ny braagyn, ny lorg: (son ta’n obbree toilliu e veaghey) 
MAT.10.11	As ard-valley ny balley erbee dy jed shiu stiagh ayn jean-jee briaght quoi ayn ta feeu, as mârishyn gow-jee aaght derrey hed shiu reue. 
MAT.10.12	As tra hed shiu stiagh ayns thie, bannee-jee daue. 
MAT.10.13	As my vees y thie feeu, lhig da’n shee eu cheet er: agh mannagh bee eh feeu, lhig da’n shee eu chyndaa hiu hene reesht. 
MAT.10.14	As quoi-erbee nagh der oltaghey bea diu, as nagh der geill da ny goan eu: tra aagys shiu yn thie ny’n ard-valley shen, crie-jee veue joan nyn goshey. 
MAT.10.15	Dy firrinagh ta mee gra riu, Dy bee eh ny sassey da cheer Sodom as Gomorrah, ec laa ny briwnys na da’n ard-valley shen.
MAT.10.16	Cur-my-ner ta mish dy choyrt shiu magh myr kirree mastey moddee-oaldey: Bee-jee er-y-fa shen tastagh myr ard-nieughyn, as ôney myr calmaneyn. 
MAT.10.17	Agh bee-jee er nyn dwoaie roish deiney, son livrey-ee ad shiu seose gys ny coonceilyn, as scuitchee ad shiu ayns ny quaiylyn oc. 
MAT.10.18	As bee shiu er nyn goyrt fenish kiannoortyn as reeaghyn er y choontey aym’s, myr shoh gymmyrkey feanish 
MAT.10.19	Agh tra ver ad stiagh shiu, ny bee-jee imneagh cre’n aght, ny cre nee shiu gra, son bee eh er ny choyrt diu ayns yn oor cheddin cre nee shiu y ghra. 
MAT.10.20	Son cha nee shiuish ta loayrt, agh spyrryd yn Ayr eu ta loayrt ayndiu. 
MAT.10.21	As livreyee braar seose e vraar gys baase, as yn ayr e lhiannoo: as nee cloan girree magh noi nyn ayr as nyn moir, as bee ad feanishyn baaish orroo. 
MAT.10.22	As ver yn ymmodee feoh diu er coontey yn ennym aym’s: agh eshyn nee shassoo magh gys y jerrey, bee eh er ny hauail. 
MAT.10.23	Agh tra nee ad tranlaase erriu ayns un ard-valley, cosne-jee reue gys ard-valley elley son ta mee shickyrys diu, nagh bee shiu er n’gholl harrish ard-valjyn Israel, derrey vees Mac y dooinney er 
MAT.10.24	Cha vel y scoillar erskyn e vainshter, ny’n charvaant erskyn e hiarn. 
MAT.10.25	S’lioar da’n scoillar dy ve myr e vainshter, as y charvaant myr e hiarn: my t’ad er cheau Beelzebub er mainshter y thie, cre-woad smoo nee ad e vooinjer y oltooaney. 
MAT.10.26	Ny gow-jee er-y-fa shen aggle roue: son cha vel nhee erbee follit nagh jig gys soilshey: ny nhee erbee keillit, nagh jig er-ash. 
MAT.10.27	Shen ta mish dy insh diu ayns folliaght, fockle-jee shiuish magh eh dy foshlit: as shen ta shiu er chlashtyn myr hannish voym’s, jean-jee y phreacheil er mullagh ny dhieyn. 
MAT.10.28	As ny bee aggle erriu rouesyn varrys y corp, agh nagh jarg er yn annym y varroo: agh bee-jee ayns aggle smoo roishyn oddys annym as callin neesht y stroie ayns niurin. 
MAT.10.29	Nagh vel daa sparroo er nyn greck son farling? as cha duitt unnane oc marroo er y thalloo fegooish oardagh yn Ayr eu. 
MAT.10.30	Agh ta eer renaigyn nyn ghing oilley er nyn earroo. 
MAT.10.31	Ny bee-jee shiuish er-y-fa shen ayns aggle, ta ny smoo dy ve soit jiuish na jeh ymmodee sperriu. 
MAT.10.32	Quoi-erbee er-y-fa shen ghoys rhym’s kiongoyrt rish deiney, goym’s rishyn myrgeddin kiongoyrt rish my Ayr t’ayns niau. 
MAT.10.33	Agh quoi-erbee obbys mish kiongoyrt rish deiney, eshyn neem’s myrgeddin y obbal kiongoyrt rish my Ayr t’ayns niau. 
MAT.10.34	Ny smooinee-jee dy daink mish dy chur lhiam shee er y thalloo: cha daink mee dy chur lhiam shee, agh cliwe. 
MAT.10.35	Son ta mish er jeet dy scarrey dooinney veih e ayr, as yn inneen veih e moir, as y ven-chleuin veih e moir ’sy-leigh. 
MAT.10.36	As noidyn dooinney vees adsyn jeh’n lught-thie echey hene. 
MAT.10.37	Eshyn ta ny s’graihee er ayr ny moir na orrym’s, cha vel eh feeu jee’m: as eshyn ta ny s’graihee er mac ny inneen na orrym’s, cha vel eh feeu jee’m. 
MAT.10.38	As eshyn nagh jean e chrosh y ymmyrkey, as geiyrt orrym’s, cha vel eh feeu jee’m. 
MAT.10.39	Eshyn ta aggindagh e vioys y hauail, caillee eh eh: agh eshyn chaillys e vioys er my ghraih’s nee eh eh hauail,
MAT.10.40	Eshyn ta soaighey jiuish, te’h soiaghey jeem’s; as eshyn ta soiaghey jeem’s, t’eh soiaghey jehsyn t’er my choyrt. 
MAT.10.41	Eshyn ta cur oltaghey-bea da phadeyr ayns ennym phadeyr, yiow eh leagh phadeyr; as eshyn ta cur oltaghey-bea da doinney cairagh ayns ennym dooinney cairagh, yiow eh leagh dooinney cairagh. 
MAT.10.42	As quoi-erbee ver agh cappan dy ushtey feayr da unnane jeh’n vooinjer veggey shoh dy iu, son dy vel eh credjal aynym’s, dy firrinagh ta mee gra riu, nagh jean eh er aght erbe e leagh y choayl.
MAT.11.1	As haink eh gy-kione, erreish da Yeesey v’er choyrt ny curmyn shoh da e ghaa ostyl jeig, dy jagh eh veih shen dy ynsaghey as dy phreacheil ayns ny ard valjyn mygeayrt. 
MAT.11.2	Nish tra va Ean er chlashtyn ayns y phryssoon jeh obbraghyn Chreest, hug eh jees jeh e ynseydee hene er chaghteraght huggey, 
MAT.11.3	Dy ghra rish, Nee uss 
MAT.11.4	Dreggyr Yeesey as dooyrt eh roo, Immee-jee, as soilshee-jee da Ean ny reddyn ta shiu dy chlashtyn as dy akin: 
MAT.11.5	Ta ny doail geddyn nyn soilshey, as ny croobee shooyll, ny louraanee er nyn ghlenney, ny beuyr clashtyn, ny merriu er nyn mioghey, as yn sushtal er ny phreacheil da ny boghtyn. 
MAT.11.6	As bannit ta eshyn nagh jean beg y hoiaghey jeem’s.
MAT.11.7	As myr v’ad goll roue, ren Yeesey toshiaght dy ghra rish y pobble mychione Ean, Cre hie shiu magh gys yn aasagh dy akin? Nee cuirtlagh criht lesh y gheay? 
MAT.11.8	Agh cre hie shiu magh dy akin? Dooinney coamrit ayns garmad moyrnagh? Cur-my-ner, t’adsyn ta ceau coamrey moyrnagh ayns cooyrtyn reeoil. 
MAT.11.9	Agh cre hie shiu magh dy akin? Nee phadeyr? dy jarroo ta mee gra riu, as fer syrjey na phadeyr. 
MAT.11.10	Son shoh eh, my-e-chione te scruit, Cur-my-ner ta mee cur my haghter magh royd, dy chiartaghey’n raad kiongoyrt rhyt. 
MAT.11.11	Dy firrinagh ta mee gra riu, ny mast’ ocsyn t’er ve ruggit jeh mraane, cha vel fer syrjey na Ean Bashtey er droggal: ny-yeigh ta’n fer 
MAT.11.12	As er-dy laghyn Ean Bashtey derrey nish, ta sleih chionney stiagh gys reeriaght niau, as t’adsyn ta cheet lesh jeeanid cosney stiagh ayn. 
MAT.11.13	Son ren ooilley ny phadeyryn as y leigh phadeyrys derrey Ean. 
MAT.11.14	As my ta shiu booiagh goaill-rish, shoh Elias va ry-hoi cheet. 
MAT.11.15	Eshyn ta cleayshyn echey dy chlashtyn, lhig da clashtyn.
MAT.11.16	Agh cre gys nee’m yn cheeloghe shoh y hoylaghey? T’ad goll-rish cloan ta nyn soie ayns ny margaghyn, as geamagh da ny sheshagyn oc. 
MAT.11.17	As gra, Ta shin er n’yannoo bingys diu, as cha vel shiu er ghaunsin: ta shin er hroggal bardoon diu, as cha vel shiu er ghobberan. 
MAT.11.18	Son cha daink Ean gee ny giu, as t’ad gra, Ta drogh-spyrryd ayn. 
MAT.11.19	Haink Mac yn dooinney gee as giu, as t’ad gra, Cur-my-ner dooinney jollyssagh, as iuder-feeyney, carrey dy phublicanee as dy pheccee: agh ta creenaght er ny heyrey liorish e cloan hene.
MAT.11.20	Eisht ren eh toshiaght dy phlaiynt er ny ard-valjyn, ayndoo va’n chooid smoo jeh e obbraghyn yindyssagh er nyn yannoo, er-yn-oyr nagh ghow ad arrys. 
MAT.11.21	Smerg dhyt’s Chorazin, smerg dhyt’s Vethsaida: son dy beagh ny obbraghyn yindyssagh er ny ve jeant ayns Tyre as Sidon, t’er ny ve jeant ayndiuish, veagh ad er ghoaill arrys foddey er-dy-henney ayns aanrit-sack as leoie. 
MAT.11.22	Agh ta mee gra riu, Dy bee kerraghey s’eddrym er ny choyrt er Tyre as Sidon ec laa ny briwnys, na vees er ny choyrt erruish. 
MAT.11.23	As uss, Chapernaum, ta dty ooashley roshtyn gys niau, bee oo er dty hilgey sheese gys niurin: son dy beagh ny obbraghyn yindyssagh er ve jeant ayns Sodom, t’er ve jeant aynyd’s, veagh eh er ve er-mayrn gys y laa t’ayn jiu. 
MAT.11.24	Agh ta mee gra riu, dy bee kerraghey sassey er ny choyrt er thalloo Sodom ec laa ny briwnys, na vees ort’s.
MAT.11.25	Ec y traa shen dreggyr Yeesey as dooyrt eh, Ta mee cur booise dhyt, O Ayr, Hiarn niau as thalloo, er-yn oyr dy vel oo er cheiltyn ny reddyn shoh vouesyn ta creeney as tushtagh, as dy vel oo er hoilshaghey ad da oikanyn. 
MAT.11.26	Shen dy jarroo myr te, Ayr, son shen myr ve mie ayns dty hilley’s. 
MAT.11.27	Ta dy chooilley nhee er ny livrey dooys liorish my Ayr: as cha nhione da dooinney erbee yn Mac, agh yn Ayr: chamoo shione da dooinney erbee yn Ayr, agh y Mac, as eshyn da s’gooidsave lesh yn Mac eh y hoilshaghey.
MAT.11.28	Tar-jee hym’s oilley shiuish ta deinagh as trome laadit, as neem’s shiu y ooraghey. 
MAT.11.29	Gow-jee my whing erriu, as ynsee-jee voym’s, son ta mee meen as imlee ayns cree: as yiow shiu fea da nyn anmeenyn. 
MAT.11.30	Son ta my whing aashagh, as my errey eddrym.
MAT.12.1	Ec y traa shen hie Yeesey trooid magher arroo er y doonaght, as va e ostyllyn accryssagh, as ghow ad toshiaght dy phluckey ny jeeassyn arroo, as dy ee. 
MAT.12.2	Agh tra honnick ny Phariseeyn ad, dooyrt ad rish, Cur-my-ner, ta dty vooinjer’s jannoo shen nagh vel lowal dy ve jeeant er y doonaght. 
MAT.12.3	Agh dooyrt eshyn roo, Nagh vel shiuish er lhaih cre ren David, tra v’eh hene as e heshaght accryssagh. 
MAT.12.4	Kys hie eh stiagh ayns thie Yee, as d’ee eh yn arran casherick, nagh row lowit dasyn dy ee, agh da ny saggyrtyn ny lomarcan? 
MAT.12.5	Er-nonney, nagh vel shiu er lhaih ayns y leigh, kys er laghyn y doonaght ta ny saggyrtyn ayns y chiamble brishey yn doonaght, as foast cha vel peccah er ny choyrt ass nyn lieh? 
MAT.12.6	Agh ta mish gra riuish, dy vel ayns shoh fer syrjey na’n chiamble. 
MAT.12.7	Agh dy beagh fys er ve euish, cre ta er ny hoiggal liorish y raa shoh, Share lhiam myghin na oural, cha beagh shiu er gheyrey yn vooinjer neu-chyndagh. 
MAT.12.8	Son ta Mac y dooinney ny Hiarn er y doonaght hene. 
MAT.12.9	As tra v’eh er n’gholl veih shen, hie eh stiagh ayns nyn synagogue.
MAT.12.10	As cur-my-ner, va dooinney ayns shen va’n laue echey er shyrgaghey: as, dy voddagh oyr plaiynt y ve oc noi Yeesey, dênee ad jeh, gra, Vel eh lowal dy lheihys er laghyn y doonaght? 
MAT.12.11	As dooyrt eh roo, Quoi yn dooinney ny mast’ eu vees un cheyrrey echey, as my huittys ee ayns jeeg er y doonaght, nagh daare eh greme urree, as nagh drog eh ass ee? 
MAT.12.12	Nagh vel doinney eisht foddey share na keyrrey? Shen-y-fa te lowal dy yannoo mie er y doonaght. 
MAT.12.13	Eisht dooyrt eh rish y dooinney, Sheeyn magh dty laue: as heeyn eh magh ee; as va’n laue echey er ny lheihys myr y laue elley.
MAT.12.14	Eisht hie ny Phariseeyn magh, as hug ad nyn goyrle dy-cheiley n’oï, kys oddagh ad eh y stroie. 
MAT.12.15	Agh tra va fys ec Yeesey er, jimmee eh veih shen: as deiyr earrooyn mooarey dy leih er, as ren eh ad ooilley y lheihys. 
MAT.12.16	As hug eh currym daue, gyn ad dy vrah eh: 
MAT.12.17	As shoh myr va cooilleenit shen ny loayr Esaias y phadeyr, gra, 
MAT.12.18	Cur-my-ner, my hirveishagh hene ta mee er reih, my er-graihagh hene, eer taitnys my anmey: ver-yms yn spyrryd aym’s ersyn, as soilshee eh briwnys da ny Ashoonee. 
MAT.12.19	Cha bee eh streeuagh ny anvea-agh, chamoo chluinnys fer erbee e choraa ayns ny straidyn. 
MAT.12.20	Cuirtlagh vroojit cha jean eh y vrishey, as y bite giare-cheaut cha der eh ass, derrey ver eh magh briwnys ayns barriaght. 
MAT.12.21	As ayns yn ennym echeysyn nee ny Ashoonee treishteil.
MAT.12.22	Eisht hug ad lhieu huggey dooinney seagnit lesh drogh-spyrryd, doal as balloo: as ren eh eh y lheihys, myr shen dy ren eshyn va doal as balloo chammah loayrt as fakin. 
MAT.12.23	As ghow ooilley yn pobble yindys, as dooyrt ad, Nagh nee shoh mac Ghavid? 
MAT.12.24	Agh tra cheayll ny Phariseeyn shoh dooyrt ad, Cha vel eh shoh castey drogh-spyrrydyn, agh liorish Beelzebub prince ny drogh-spyrrydyn. 
MAT.12.25	As Yeesey toiggal ny smooinaghtyn oc, dooyrt roo, Ta dy chooilley reeriaght ta girree-magh n’oï hene goll naardey: as ard-valley ny thie erbee ta girree-magh fo-my-cheilley, cha vod ad shasoo. 
MAT.12.26	As my ta Satan castey Satan, t’eh girree-magh n’oï hene: kys eisht oddys y reeriaght echey shassoo? 
MAT.12.27	As my ta mish liorish Beelzebub castey drogh-spyrrydyn, quoi liorish ta nyn mooinjer hene dy chastey ad? adsyn er-y-fa shen vees ny briwnyn eu. 
MAT.12.28	Agh my ta mish liorish spyrryd Yee castey drogh-spyrrydyn, eisht ta reeriaght Yee er jeet hiuish. 
MAT.12.29	Er-nonney, kys oddys fer goll stiagh ayns thie yn treanagh, as e chooid y ghoaill er-niart, mannagh geulee eh hoshiaght yn treanagh, as eisht nee eh e hie y roostey? 
MAT.12.30	Eshyn nagh vel lhiam, t’eh m’oï: as eshyn nagh vel chymsaghey mârym, t’eh skeayley.
MAT.12.31	Shen-y-fa ta mee gra riu, Bee dy chooilley pheccah as raa mollaghtagh er ny leih da deiney: agh goan mollaghtagh noi yn Spyrryd Noo cha bee er nyn leih da deiney. 
MAT.12.32	As quoi-erbee loayrys fockle noi Mac y dooinney, bee eh er ny leih da: agh quoi-erbee loayrys noi yn Spyrryd Noo, cha bee eh er ny leih da, edyr ’sy theihll shoh, ny ’sy theihll ta ry-heet. 
MAT.12.33	Edyr jean-jee yn billey mie, as e vess mie; er-nonney jean-jee yn billey olk, as e vess olk: son liorish e vess, ta enney er ny choyrt er y villey. 
MAT.12.34	O shiuish heeloghe dy ard-nieughyn, kys oddys shiuish ta olk shiu hene, reddyn mie y loayrt? son ass laanid y chree ta’n beeal loayrt. 
MAT.12.35	Ta dooinney mie ass stoyr mie yn chree echey, cur magh reddyn mie: as drogh ghooinney ass y drogh-stoyr cur magh drogh-reddyn. 
MAT.12.36	Agh ta mee gra riu, Dy chooilley ghrogh-ockle nee deiney y loayrt, dy der ad coontey er y hon ec laa ny briwnys. 
MAT.12.37	Son liorish dty ghoan bee oo er dty heyrey, as liorish dty ghoan bee oo er dty gheyrey.
MAT.12.38	Eisht dreggyr shiartanse jeh ny scrudeyryn as jeh ny Phariseeyn, gra, Vainshter, baillhien cowrey y akin voïd. 
MAT.12.39	Agh dreggyr eshyn, as dooyrt eh roo, Ta drogh-heeloghe as neu-ghooghyssagh shirrey cowrey, agh cha bee cowrey erbee er ny chur daue, agh cowrey yn adeyr Jonas. 
MAT.12.40	Son myr va Jonas three laghyn as three oieghyn ayns bolg y whale: myr shen bee Mac y dooinney three laghyn as three oieghyn ayns cree yn thallooin. 
MAT.12.41	Nee deiney Nineveh girree seose ayns briwnys, as y cheeloghe shoh y gheyrey, er-yn-oyr dy ghow ad arrys ec preacheil Yonas, as cur-my-ner, ta fer syrjey na Jonas ayns shoh. 
MAT.12.42	Nee ben-reïn y jiass girree seose ayns briwnys noi yn cheeloghe shoh, as ad y gheyrey: son haink ish veih ardjyn sodjey-magh y thallooin, dy chlashtyn creenaght Solomon, as cur-my-ner ta fer s’ooasle na Solomon ayns shoh. 
MAT.12.43	Tra ta’n spyrryd neu-ghlen er n’gholl ass dooinney, t’eh shooyll trooid faasaghyn fadane, chee aash, agh ayns fardail. 
MAT.12.44	Eisht t’eh gra, Chyndaa-ym gys my hie, ass haink mee; as tra t’eh cheet, t’eh dy gheddyn eh follym, sceabit, as soit magh dy stooamey. 
MAT.12.45	Eisht t’eh goll, as cur lesh mârish shiaght spyrrydyn elley ta ny smessey na eh hene, as t’ad goll stiagh as cummal ayns shen: as ta stayd yerrinagh yn dooinney shen ny s’doogh na’n toshiaght. Eer myr shoh hig eh dy ve er y cheeloghe vee-chrauee shoh.
MAT.12.46	Choud as v’eh foast loayrt rish y pobble, cur-my-ner va e voir as e vraaraghyn nyn shassoo mooie, shirrey loayrt rish. 
MAT.12.47	Eisht dooyrt fer rish, Cur-my-ner, ta dty voir as dty vraaraghyn nyn shassoo mooie, shirrey loayrt rhyt. 
MAT.12.48	Agh dreggyr eshyn yn fer dinsh shoh da, gra, Quoi my voir? as quoi my vraaraghyn? 
MAT.12.49	As heeyn eh magh e laue lhieusyn va sheer geiyrt er, as dooyrt eh, Cur-my-ner my voir, as my vraaraghyn. 
MAT.12.50	Son quoi-erbee nee aigney my Ayrey t’ayns niau, eh shen my vraar, as my huyr as my voir.
MAT.13.1	Yn laa cheddin hie Yeesey magh ass y thie, as hoie eh sheese rish oirr ny marrey. 
MAT.13.2	As va earrooyn mooarey dy leih er nyn jaglym cooidjagh huggey myr shen dy jagh eh er board lhong, as hoie eh sheese, as va ooilley yn pobble ny shassoo er y traie. 
MAT.13.3	As loayr eh mooarane reddyn roo ayns coraaghyn-dorraghey, gra, Cur-jee my-ner, hie correyder magh dy chuirr. 
MAT.13.4	As myr v’eh cuirr, huitt paart jeh’n rass rish oirr y raad, as haink ny eeanlee, as d’ee ad seose eh. 
MAT.13.5	Huitt paart er thalloo cloaie, raad nagh row mooarane ooir: as daase eh er-y-chooyl, er-yn-oyr nagh row diunid hallooin echey: 
MAT.13.6	As tra ghow yn ghrian niart, ve fiojit; as er-yn-oyr nagh row eh er n’ghoaill fraue, ren eh shymley ersooyl. 
MAT.13.7	As huitt paart mastey drineyn: as daase ny drineyn seose as phloogh ad eh. 
MAT.13.8	Agh huitt cooid elley jeh ayns thalloo mie, as dymmyrk eh mess, paart keead-filley, paart three-feed-filley, as paart jeih fillaghyn as feed. 
MAT.13.9	Eshyn ta cleayshyn echey dy chlashtyn, lhig da clashtyn. 
MAT.13.10	As haink e ostyllyn huggey, as dooyrt ad rish, Cre’n-fa t’ou loayrt roo ayns coraaghyn-dorraghey? 
MAT.13.11	Dreggyr eshyn, as dooyrt eh roo, Er-yn-oyr dy vel eh er ny choyrt diuish folliaghtyn reeriaght niau y hoiggal, agh dauesyn cha vel eh er ny choyrt. 
MAT.13.12	Son quoi-erbee ta 
MAT.13.13	Shen-y-fa ta mee loayrt roo ayns coraaghyn-dorrageey; er-yn-oyr, ga dy vel ad fakin, cha vel ad cur-my-ner: as clashtyn, cha vel ad cur geill, chamoo t’ad toiggal. 
MAT.13.14	As ayndoosyn ta cooilleenit phadeyrys Esaias, ta gra, Ayns clashtyn, cluinnee shiu, agh cha jean shiu toiggal: as ayns fakin, hee shiu, agh cha der shiu my-ner. 
MAT.13.15	Son ta cree yn phobble shoh er n’aase roauyr, as ta ny cleashyn oc moal dy chlashtyn, as ny sooillyn oc t’ad er n’yeigh; er-aggle dy vaikagh ad lesh nyn sooillyn, as dy gluinnagh ad lesh nyn gleayshyn, as dy doiggagh ad lesh nyn gree, as dy beagh ad er nyn jyndaa, as dy jinnin ad y lheihys. 
MAT.13.16	Agh bannit ta ny sooillyn euish, son t’ad fakin, as ny cleayshyn eu, son t’ad clashtyn. 
MAT.13.17	Son dy firrinagh ta mee gra riu, dy vel ymmodee phadeyryn as deiney cairagh er ve aignagh dy akin ny reddyn ta shiuish dy akin, agh cha vel ad er vakin ad: as dy chlashtyn ny reddyn ta shiuish dy chlashtyn, agh cha vel ad er chlashtyn ad.
MAT.13.18	Clasht-jee er-y-fa shen coraa-dorraghey yn chorreyder. 
MAT.13.19	Quoi-erbee ta clashtyn goo yn reeriaght, as nagh vel dy hoiggal eh, ta’n drogh-er cheet, as tayrtyn lesh shen ny va cuirt ayns e chree: shoh eh ghow yn rass rish oirr y raad. 
MAT.13.20	Agh eshyn ghow yn rass ayns ynnydyn claghagh, shen eh ta clashtyn y goo, as jeeragh lesh boggey dy ghoaill eh: 
MAT.13.21	Foast cha vel fraue echey ayn hene, agh t’eh cummal rish son tammylt: agh tra ta seaghyn as tranlaase cheet er, er coontey yn ghoo chelleeragh ta e chredjue failleil. 
MAT.13.22	Eshyn myrgeddin ghow yn rass mastey ny drineyn, yn fer ta chlashtyn y goo: as ta kiarail y theihll shoh, as molteyrys berchys plooghey yn goo, as te cheet dy ve neu-vessoil. 
MAT.13.23	Agh eshyn ghow yn rass ayns thalloo mie, shen eh ta clashtyn y goo as dy hoiggal eh, as t’eh tilgey mess, as gymmyrkey, paart keead-filley, paart three-feed, as paart jeih fillaghyn as feed.
MAT.13.24	Coraa-dorraghey elley loayr eh roo, gra, Ta reeriaght niau er ny hoylaghey gys dooinney chuirr rass mie ayns e vagher: 
MAT.13.25	Agh choud as va sleih nyn gadley, haink e noid, as chuirr eh coggyl mastey yn churnaght, as jimmee eh roish. 
MAT.13.26	Agh tra va’n chass er n’aase, as er n’gholl my-yeish, eisht haink y coggyl rish myrgeddin. 
MAT.13.27	Er shen haink fir-vooinjerey yn er-thie, as dooyrt ad rish, Vainshter, nagh chuirr uss rass mie ayns dty vagher? cre voish eisht ta’n coggyl t’ayn. 
MAT.13.28	Dooyrt eshyn roo, Noid t’er n’yannoo shoh. Dooyrt ny fir-vooinjerey rish, Nailt eisht shin dy gholl as dy ghaartlian ass eh? 
MAT.13.29	As dooyrt eshyn, Cha naill-ym; er-aggle ayns gaartlian yn coggyl, dy n’astyrt shiu yn churnaght myrgeddin ass ny fraueyn mârish. 
MAT.13.30	Lhig-jee daue ny-neesht gaase cooidjagh derrey’n fouyr: as ayns earish yn ouyr jir-yms rish ny beayneeyn, Chymsee-jee cooidjagh hoshiaght yn coggyl ayns bun-neeyn ry-hoi lostey; agh tayrn-jee yn churnaght stiagh ayns my hoalt.
MAT.13.31	Coraa-dorraghey elley loayr eh roo, gra, Ta reeriaght niau goll-rish grine dy rass mustard ghow dooinney, as chuirr eh ayns e vagher eh. 
MAT.13.32	As ga dy nee eh sloo jeh dy chooilley rass: foast tra te er n’aase, eh smoo ta mastey lossreeyn, as te cheet dy ve ny villey: myr shen dy vel eeanlee yn aer cheet as goaill fastee ayns ny banglaneyn echey.
MAT.13.33	Coraa-dorraghey elley loayr eh roo, Ta reeriaght niau goll-rish soorid ren ben y ghoaill as coodaghey seose ayns three towseyn dy veinn, derrey va’n clane soorit. 
MAT.13.34	Ooilley ny goan shoh loayr Yeesey rish y pobble ayns corraa-ghyn-dorraghey, as fegooish coraa-dorraghey, cha loayr eh roo: 
MAT.13.35	As shoh myr va cooilleenit shen loayr y phadeyr, gra, Foshlym my veeal dy loayrt coraaghyn-dorraghey, soilshee-ym magh reddyn t’er ve follit er-dy hoshiaght y theihll. 
MAT.13.36	Eisht hug Yeesey yn cheshaght ersooyl, as hie eh stiagh ayns y thie: as haink huggey adsyn va sheer mârish, gra, Soilshee dooin coraa-dorraghey coggyl yn vagheragh. 
MAT.13.37	Dreggyr eshyn as dooyrt eh roo, Eshyn chuirr yn rass mie, Mac yn dooinney: 
MAT.13.38	Yn magher yn seihll: yn rass mie cloan y reeriaght: agh y coggyl cloan y drogh-er: 
MAT.13.39	Yn noid chuirr ad yn Jouyl: yn fouyr jerrey yn theihll: as ny beayneeyn ny ainleyn. 
MAT.13.40	Myr, er-y-fa shen ta’n coggyl er ny haglym, as er ny lostey ayns yn aile; shen myr vees eh ec jerrey’n theihll. 
MAT.13.41	Ver yn Mac dooinney magh e ainleyn, as teiyee ad ass e reeriaght dy chooilley nhee ta tayrn sleih gys peccah, as adsyn ta currish yn olk; 
MAT.13.42	As tilgee ad ad ayns coirrey aileagh: ayns shen vees keayney as snaggeraght feeacklyn. 
MAT.13.43	Eisht nee yn chloan chairagh soilshean magh myr y ghrian, ayns reeriaght nyn Ayrey. Eshyn ta cleayshyn echey dy chlashtyn, lhig da clashtyn.
MAT.13.44	Reesht ta reeriaght niau goll-rish berchys follit ayns magher: yn verchys cheddin tra ta dooinney dy gheddyn magh, t’eh dy choodaghey eh, as ayns boggey jeh t’eh goll as creck ooilley ny t’echey, as kionnaghey yn magher cheddin.
MAT.13.45	Reesht ta reeriaght niau dy ve soylit rish marchan va shirrey pearlyn costal: 
MAT.13.46	As tra v’eh er gheddyn un phearl dy phrice vooar, hie eh, as chreck eh ooilley ny v’echey, as chionnee eh eh.
MAT.13.47	Reesht ta reeriaght niau goll-rish lieen va cuirt ’sy cheayn as haare jeh dy chooilley horch dy eeast. 
MAT.13.48	As tra ve lane, hayrn ad eh gys thalloo, as hoie ad sheese, as haggil ad yn eeast mie ayns siyn, agh cheau ad yn drogh eeast ersooyl. 
MAT.13.49	Shen myr vees eh ec jerrey yn theihll: hig ny ainleyn magh, as scarree ad yn vee-chrauee veih mastey yn chloan chairal; 
MAT.13.50	As tilgee ad ad ayns coirrey dy aile: ayns shen vees keayney as snaggeraght feeacklyn. 
MAT.13.51	Dooyrt Yeesey roo, Vel shiu er hoiggal ooilley ny reddyn shoh? Dooyrt adsyn rish, Ta shin, Hiarn. 
MAT.13.52	Eisht dooyrt eh roo, Shen-y-fa ta dy chooilley scrudeyr, ta ynsit gys reeriaght niau, goll-rish dooinney ta ny er-thie [mie] ta cur-magh ass e hashtaghyn reddyn noa as shenn. 
MAT.13.53	As haink eh gy-kione, tra va Yeesey erreish ny coraaghyn-dorraghey shoh y loayrt, dy jimmee eh veih shen. 
MAT.13.54	As tra v’eh er jeet gys e heer hene, dynsee eh ad ayns ny synagogueyn oc, ayns wheesh as dy row ad atchimagh, as dy dooyrt ad, Cre voish ta creenaght as mirrillyn y dooinney shoh? 
MAT.13.55	Nagh nee shoh mac y teyr? Nagh vel e voir enmyssit Moirrey, as e vraaraghyn Jamys as Joses, as Simon, as Judas? 
MAT.13.56	As nagh vel ny shayraghyn echey ooilley mârin? cre voish eisht ta ooilley ny reddyn t’ec y dooinney shoh? 
MAT.13.57	As va’d jymmoosagh rish. Agh dooyrt Yeesey roo, Cha vel phadeyr gyn ooashley, agh ayns e heer hene, as ayns e hie hene. 
MAT.13.58	As cha nhimmey mirril dobbree eh ayns shen, kyndagh rish y vee-chredjue oc.
MAT.14.1	Ec y traa shen cheayll Herod yn Tetrarch jeh goo Yeesey, 
MAT.14.2	As dooyrt eh rish e ir-oik, Shoh Ean Bashtey, te’h er n’irree veih ny merriu, as er-yn-oyr shen ta mirrillyn er nyn obbraghey liorish.
MAT.14.3	Son va Herod er ghoaill Ean, as er choyrt eh ayns geulaghyn ’sy phryssoon, er coontey Herodias ben e vraar Philip. 
MAT.14.4	Son va Ean er ghra rish, Te noi yn leigh, ee dy ve ayd son ben. 
MAT.14.5	As tra baillish v’er choyrt eh gy-baase, v’eh ayns aggle roish y pobble, er-yn-oyr dy row ad dy ghoiall eh son phadeyr. 
MAT.14.6	Agh er y laa v’er ny reayll corrym rish y laa ruggyr Herod, ghaunse inneen Herodias ayns yn enish oc, as ghow Herod lane boggey j’ee. 
MAT.14.7	Er shen ghiall eh lesh breearrey, dy choyrt jee cre-erbee hir-ragh ee. 
MAT.14.8	As dooyrt ish, myr va e moir e chur ro-ee, Cur dou ayns shoh kione Ean Bashtey er claare: 
MAT.14.9	As by-hrimshey lesh y ree: ny-yeih er coontey yn vreearrey, as y vooinjer, v’ec gien mârish, doardee eh [yn kione] dy v’er ny livrey huic. 
MAT.14.10	As hug eh fys yn kione dy ve giarit jeh Ean ayns y phryssoon. 
MAT.14.11	As va’n kione er ny choyrt er claare, as livreit gys y ven-aeg, as hug ish lh’ee eh gys e moir. 
MAT.14.12	As haink e ynseydee, as hrog ad y corp, as doanluck ad eh, as hie ad, as dinsh ad da Yeesey.
MAT.14.13	Tra cheayll Yeesey jeh, ghow eh lhuingy’s, as jimmee eh veih shen gys ynnyd faasagh er-lheh: as tra cheayll y pobble jeh, deiyr ad er ry nyn gosh ass ny ard-valjyn. 
MAT.14.14	As hie Yeesey magh, as honnick eh chaglym mooar dy leih, as v’eh er veiyghey lesh chymmey orroo, as laanee eh adsyn va ching.
MAT.14.15	As tra va’n fastyr er, haink e ostyllyn huggey, gra, She boayl faasagh shoh, as te nish lesh yn anmys: lhig y raad da’n cheshaght, dy vod ad goll roue gys ny baljyn-cheerey, as beaghey y chionnaghey daue hene. 
MAT.14.16	Agh dooyrt Yeesey roo, Cha lhiass daue goll roue, cur-jee shiuish beaghey daue. 
MAT.14.17	As dooyrt ad rish, Cha vel ain ayns shoh agh queig bwilleenyn, as daa eeast. 
MAT.14.18	Dooyrt eshyn, Cur-jee lhieu ad ayns shoh hym’s. 
MAT.14.19	As doardee eh yn pobble dy hoie sheese er y faiyr, as ghow eh ny queig bwilleenyn as y daa eeast, as yeeagh eh seose gys niau, as vannee eh, as vrish eh, as hug eh ny bwilleenyn da ny ostyllyn, as hirveish adsyn ad er y pobble. 
MAT.14.20	As ren ad ooilley gee, as v’ad jeant magh: as hrog ad jeh’n fooilliagh daag ad, lane daa vaskad jeig. 
MAT.14.21	As adsyn v’er n’ee va’d queig thousane dooinney, cheu-mooie jeh mraane as cloan.
MAT.14.22	As chelleeragh hug Yeesey er e ostyllyn goaill lhuingys, as goll harrish gys y cheu elley roish, choud as v’eshyn lhiggey yn raad da’n pobble. 
MAT.14.23	As tra v’eh er chur y pobble ersooyl, hie eh hene er-lheh seose er slieau, dy ghoaill padjer: as tra va’n fastyr er jeet, v’eh ayns shen ny lomarcan. 
MAT.14.24	Agh va’n lhong nish ayns mean ny marrey, eiyrit noon as noal lesh ny tonnyn: son va’n gheay nyn ’oï. 
MAT.14.25	As ayns y chiarroo arrey jeh’n oie, haink Yeesey huc, shooyll er y cheayn. 
MAT.14.26	As tra honnick ny ostyllyn eh shooyll er y cheayn, v’ad atchimagh, gra, She scaan t’ayn; as deï ad magh ayns aggle. 
MAT.14.27	Agh chelleeragh loayr Yeesey roo, gra, Bee-jee dy yien mie, she mish t’ayn, ny gow-jee aggle. 
MAT.14.28	As dreggyr Peddyr eh gra, Hiarn, my she oo t’ayn, abbyr rhym cheet hood er yn ushtey. 
MAT.14.29	As dooyrt eh, Tar royd. As tra va Peddyr er jeet neose ass y lhong, huill eh er yn ushtey, dy gholl gys Yeesey. 
MAT.14.30	Agh gennaghtyn yn gheay rastagh, v’eh agglit: as aarloo dy gholl fo, dyllee eh, gra, Hiarn saue mee. 
MAT.14.31	As ayns y tullogh, heeyn Yeesey magh e laue, as haare eh eh, as dooyrt eh rish, O ghooinney faase-chredjuagh, cre’n-fa v’ou mee-ouryssagh? 
MAT.14.32	As tra v’ad er n’gholl er-board y lhong, huitt yn gheay. 
MAT.14.33	Eisht haink yn cheshaght-lhuingey, as hug ad ooashley da, gra, Ayns firrinys oo Mac Yee.
MAT.14.34	As tra v’ad er jeet harrish haink ad gys cheer Ghennesaret. 
MAT.14.35	As tra hoig cummaltee yn voayl shen quoi v’eh, hug ad fys magh gys ooilley yn cheer mygeayrt, as hug ad lhieu huggey ooilley adsyn va doghanit. 
MAT.14.36	As ghuee ad er, ynrycan dy ventyn rish oirr e gharmad: as whilleen as venn rish, v’ad er nyn lheihys.
MAT.15.1	Eisht haink gys Yeesey scrudeyryn as Phariseeyn veih Jerusalem, gra. 
MAT.15.2	Cre’n-fa ta dty’ ostyllyn brishey oardaghyn y chanstyr? son cha vel ad niee nyn laueyn ec goaill beaghey. 
MAT.15.3	Agh dreggyr eshyn, as dooyrt eh roo, Cre’n-oyr ta shiuish brishey sarey Yee liorish nyn oardaghyn? 
MAT.15.4	Son hug Jee sarey, gra, Cur arrym da dty ayr as da dty voir: as, Eshyn ta gwee mollaght er ayr ny moir, lhig da ve currit dy baase. 
MAT.15.5	Agh ta shiuish gra, Quoi-erbee jir rish ayr ny moir, Yn chooid-choonee shen oddagh uss jerkal rish voym’s, te gioot er ny chasherickey gys Jee. 
MAT.15.6	As nagh lhias da cooney sodjey ’choyrt da e ayr ny e voir. Ta shiu myr shoh jannoo sarey Yee gyn vree liorish ny oardaghyn eu. 
MAT.15.7	Chrauee-oalsey s’mie ren Esaias phadeyrys jiuish, gra, 
MAT.15.8	Ta’n pobble shoh tayrn er-gerrey dou lesh nyn meeal, as cur ooashley dou lesh nyn meillyn, agh ta’n cree oc foddey voym. 
MAT.15.9	Agh ayns fardail t’ad cur ooashley dou, gynsaghey son y goo aym’s oardaghyn deiney.
MAT.15.10	As deïe eh er y pobble, as dooyrt eh roo, Eaisht-jee as toig-jee. 
MAT.15.11	Cha nee shen ta goll stiagh ayns y veeal ta jannoo dooinney neu-ghlen: agh ny ta cheet magh ass y veeal, shen ta jannoo neu-ghlen jeh. 
MAT.15.12	Eisht haink e ostyllyn huggey, as dooyrt ad rish, Vel fys ayd dy row ny Phariseeyn jymmoosagh, tra cheayll ad y raa shoh? 
MAT.15.13	Agh dreggyr eshyn, as dooyrt eh, Bee dy chooilley villey, nagh vel my Ayr flaunyssagh er hoiaghey, er ny astyrt ass ny fraueyn. 
MAT.15.14	Lhig-jee daue: she leeideilee doal ad ta kione y vooinjer ghoal. As my ta’n doal shooyll kione y doal, tuittee ad ny-neesht ayns y jeeg. 
MAT.15.15	Eisht dreggyr Peddyr, as dooyrt eh rish, Soilshee dooinyn yn coraa-dorraghey shoh. 
MAT.15.16	Dooyrt Yeesey rish, Vel shiuish neesht foast fegooish tushtey? 
MAT.15.17	Nagh vel shiu foast toiggal, cre-erbee ta goit stiagh ayns y veeal, dy vel eh goll sheese ayns y volg, as goll magh trooid y chorp? 
MAT.15.18	Agh ta ny reddyn ta cheet magh ass y veeal, cheet veih’n chree, as t’ad shen jannoo dooinney neu-ghlen. 
MAT.15.19	Son magh veih’n chree ta cheet drogh smooinaghtyn, dunverys, brishey-poosey, maarderys, maarlys, feanish foalsey, goan mollaghtagh. 
MAT.15.20	Ad shoh ny reddyn ta jannoo dooinney neu-ghlen: agh dy ee lesh laueyn nagh vel nieet, cha vel shen jannoo dooinney neughlen.
MAT.15.21	Eisht hie Yeesey veih shen, as jimmee eh gys ardjyn Tyre as Sidon. 
MAT.15.22	As cur-my-ner va ben va ny Canaanite, haink magh ass ny ardjyn shen, geamagh as gra. Jean myghin orrym, O Hiarn, vac Ghavid; s’mooar ta my inneen er ny torchaghey lesh drogh spyrryd. 
MAT.15.23	Agh cha dug eh fockle dy ansoor jee. As haink e ostyllyn, as ghuee ad er, gra, Lhig y raad j’ee, son t’ee gyllagh nyn yeï. 
MAT.15.24	Agh dreggyr eshyn, as dooyrt eh, Cha vel mish er my choyrt, agh gys kirree-cailjey thie Israel. 
MAT.15.25	Eisht haink ee, as hug ee ooashley da, gra, Hiarn, cooin lhiam. 
MAT.15.26	Agh dreggyr eh, as dooyrt eh, Cha vel eh cooie arran ny clienney y ghoaill, as y hilgey eh gys ny moddee. 
MAT.15.27	S’feer shen, Hiarn, dooyrt ish: foast ta ny moddee gee jeh’n vrooillagh ta tuittym jeh boayrd nyn mainshter. 
MAT.15.28	Er shen dansoor Yeesey, as dooyrt eh r’ee, O ven, s’mooar ta dty chredjue: yn aghin t’ou dy yeearree dy row ayd. As va’n inneen eck er ny lheihys veih’n oor cheddin. 
MAT.15.29	As jimmee Yeesey veih shen, as haink eh er-gerrey da faarkey Ghalilee, as hie eh seose er slieau, as hoie eh ayns shen. 
MAT.15.30	As haink earrooyn mooarey dy leih huggey, as nyn mast’ oc va croobee, doail, balloo, baccee, as ymmodee elley, as hug ad ad nyn lhie ec cassyn Yeesey, as ren eh ad y lheihys. 
MAT.15.31	Ayns wheesh as dy ghow ooilley’n pobble yindys, tra honnick ad ny balloo loayrt, ny baccee slane, ny croobee shooyll, as ny doail fakin, as ren ad Jee Israel y ghloyraghey.
MAT.15.32	Eisht deïe Yeesey er e ostyllyn, as dooyrt eh, Ta chymmey aym er y pobble, er-yn-oyr dy vel ad er ve mârim nish three laa, as cha vel monney beaghey oc dy ghoaill: as cha der-ym ad ersooyl nyn drostey, er-aggle dy gannooin-ee ad er y raad. 
MAT.15.33	Dooyrt e ostyllyn rish, Cre raad yiow mayd wheesh shen dy arran ’syn aasagh, as dy yannoo magh lheid yn earroo mooar dy leih? 
MAT.15.34	Dooyrt Yeesey roo, Cre-woad bwilleen t’eu? Dooyrt adsyn, Shiaght, as kuse fardalagh dy eeastyn beggey. 
MAT.15.35	As doardee eh da’n pobble dy hoie er y thalloo. 
MAT.15.36	As ghow eh ny shiaght bwilleenyn, as ny eeastyn, as hug eh booise, as vrish eh, as hug eh ad da e ostyllyn, as hirveish adsyn er y pobble ad. 
MAT.15.37	As ren ad ooilley gee, as va’d er nyn yannoo magh: as hrog ad jeh’n fooilliagh va ermayrn lane shiaght baskadyn. 
MAT.15.38	As v’adsyn ren gee, kiare thousane dooinney, marish mraane as cloan. 
MAT.15.39	As hug eh ersooyl yn pobble, as ghow eh lhuingys, as haink eh gys ardjyn Vagdala.
MAT.16.1	As haink ny Phariseeyn as ny Sadduceeyn dy phrowal eh, as hir ad er eh dy yeeaghyn cowrey ennagh daue veih niau. 
MAT.16.2	Dreggyr eshyn, as dooyrt eh roo, Tra ta’n fastyr er, jir shiuish, Bee emshyr aalin ayn: son dy vel jirgid ’syn aer. 
MAT.16.3	As ayns y voghrey, Bee emshyr vroghe ayn jiu; son ta’n aer jiarg as dullyr. O shiuish chrauee-oalsey, ta toiggal eu kys dy ghoaill baght jeh neeal yn aer, as nagh vod shiu baght y ghoaill jeh cowraghyn ny hearishyn? 
MAT.16.4	She drogh-heeloghe as neu-ghooghyssagh ta shirrey cowrey, as cha bee cowrey er ny chur daue, agh cowrey yn adeyr Jonas. As daag eh ad, as jimmee eh roish. 
MAT.16.5	Nish tra va e ostyllyn er n’aagail y cheu elley, v’ad er yarrood arran y chur lhieu.
MAT.16.6	Eisht dooyrt Yeesey roo, Gow-jee twoaie, as bee-jee er nyn arrey noi soorid ny Phariseeyn as ny Sadduceeyn. 
MAT.16.7	As loayr ad ry-cheilley, gra, Ta shoh er yn oyr nagh dug shin lhien arran. 
MAT.16.8	Tra hoig Yeesey shoh, dooyrt eh roo, Gheiney faase-chredjuagh, cre’n-fa ta shiu resooney riu hene son nagh dug shiu lhieu arran? 
MAT.16.9	Nagh vel shiu foast toiggal, as nagh vel cooinaghtyn eu er ny queig bwilleenyn ren magh ny queig thousaneyn, as cre whilleen baskad d’ooilliagh v’eu? 
MAT.16.10	Ny er ny shiaght bwilleenyn ren magh ny kiare thousaneyn, as cre-woad baskad hrog shiu? 
MAT.16.11	Kys te nagh vel shiu goaill eu hene, nagh nee er arran va mee cheet, agh shiu dy ghoaill twoaie jeh soorid ny Phariseeyn as ny Sadduceeyn? 
MAT.16.12	Eisht hoig ad nagh dug eh raaue daue noi soorid arran, agh noi ynsagh ny Phariseeyn as ny Sadduceeyn.
MAT.16.13	Tra va Yeesey er jeet gys ardjyn Cesarea Philippi, dênee eh jeh e ostyllyn, gra, Cre ta deiney dy ghra my-mychione’s Mac y dooinney, quoi mee hene? 
MAT.16.14	Dooyrt adsyn, Ta paart gra dy nee Ean Bashtey oo, as paart Elias, as ta feallagh elley gra dy nee Jeremias oo, ny fer jeh ny phadeyryn. 
MAT.16.15	Dooyrt eshyn roo, Agh quoi ta shiuish gra, dy vel mee? 
MAT.16.16	Dreggyr Simon Peddyr, as dooyrt eh, Uss yn Creest, Mac y Jee bio. 
MAT.16.17	Dansoor Yeesey, as dooyrt eh rish, Bannit t’ou uss Simon mac Jona: son cha nee feill as fuill t’er hoilshaghey shoh dhyt’s agh my Ayr t’ayns niau. 
MAT.16.18	As ta mee myrgeddin gra, rhyt, Dy nee uss 
MAT.16.19	As ver-yms dhyt’s ogheryn reeriaght niau: as cre-erbee chianglys oo er y thalloo, bee eh kianlt ayns niau: as cre-erbee eayslys oo er y thalloo, bee eh er ny eaysley ayns niau. 
MAT.16.20	Eisht hug eh currym er e ostyllyn, gyn ad dy insh da dooinney erbee, dy nee eshyn va Yeesey yn Creest. 
MAT.16.21	Veih yn traa shen magh ren Yeesey toshaight dy hoilshaghey da e ostyllyn, kys dy beign da goll seose gys Jerusalem, as goll fo mooraane surranse veih’n chanstyr, as ny ard-saggyrtyn, as ny scrudeyryn, as dy beagh eh er ny choyrt gy-baase, agh dy n’irragh eh reesht er y trass laa. 
MAT.16.22	Eisht ghow Peddyr eh er lheh, as ghow eh toshiaght dy choyrlaghey eh, gra, Foddey dy row eh voïd, Hiarn, lheid shoh dy haghyrt dhyt. 
MAT.16.23	Agh hyndaa eshyn, as dooyrt eh rish Peddyr, Ass my enish, y violeyder, t’ou cur ribbey ayns my raad: son cha vel ennaghtyn ayd jeh ny reddyn ta bentyn rish Jee, agh jeh ny reddyn ta bentyn rish deiney.
MAT.16.24	Eisht dooyrt Yeesey rish e ostyllyn, My ta dooinney erbee aggindagh geiyrt orrym’s, lhig da eh hene y obbal, as e chrosh y hroggal, as geiyrt orrym. 
MAT.16.25	Son quoi-erbee baillish e vioys y hauail, caillee eh eh: as quoi-erbee chaillys e vioys er my ghraih’s, sauee eh eh. 
MAT.16.26	Son cre’n vondeish t’ec dooinney, my chosnys eh yn seihll ooilley, as e annym hene y choayl? ny cre nee dooinney y choyrt ayns coonrey son e annym? 
MAT.16.27	Son hig Mac y dooinney ayns gloyr e Ayrey, as e ainleyn casherick mârish: as ec y traa shen cooilleenee eh da dy chooilley ghooinney cordail rish e obbraghyn. 
MAT.16.28	Dy firrinagh ta mee gra, riu, Dy vel paart nyn shassoo ayns shoh, nagh jean blashtyn er y baase, derrey hee ad Mac y dooinney cheet ayns e reeriaght.
MAT.17.1	As ec kione shey laa, ghow Yeesey Peddyr, as Jamys, as Ean e vraar, as hug eh lesh ad er-lheh seose er slieau ard, 
MAT.17.2	As va’n cummey echey er ny chaghlaa kiongoyrt roo, as ren yn eddin echey soilshean myr y ghrian, as va’n coamrey echey gial myr y soilshey. 
MAT.17.3	As cur-my-ner, honnick ad Moses as Elias taggloo rish. 
MAT.17.4	Eisht dreggyr Peddyr as dooyrt eh rish Yeesey, Hiarn, s’maynrey dooin dy hannaghtyn ayns shoh: my she dty aigney’s eh, lhig dooin ayns shoh troggal three cabbaneyn: cabbane er dty hon’s, as cabbane son Moses, as cabbane son Elias. 
MAT.17.5	Choud as v’eh foast loayrt, ren bodjal sollys skeayley harrystoo: as cur-my-ner haink coraa ass y vodjal, gra, Shoh my vac ennoil, ayn ta mee goaill slane taitnys, eaisht-jee rishyn. 
MAT.17.6	As tra cheayll ny ostyllyn eh, huitt ad sheese er nyn eddin gys y thalloo, son s’mooar yn aggle v’orroo. 
MAT.17.7	As haink Yeesey as venn eh roo, as dooyrt eh, Trog-jee erriu, as ny gow-jee aggle. 
MAT.17.8	As tra hrog ad seose nyn sooillyn, cha vaik ad fer erbee, agh Yeesey ny lomarcan. 
MAT.17.9	As myr v’ad cheet neose jeh’n clieau, hug Yeesey currym orroo, gra, Ny insh-jee yn ashlish da unnane erbee, derrey vees Mac yn dooinney er n’irree veih ny merriu. 
MAT.17.10	As dênee e ostyllyn jeh, gra, Cre’n-oyr jir ny scrudeyryn dy vel Elias dy heet hoshiaght? 
MAT.17.11	Dansoor Yeesey as dooyrt eh roo, Hig Elias dy jarroo hoshiaght, as lhiassee eh dy chooilley nhee: 
MAT.17.12	Agh ta mish gra riu, dy vel Elias er jeet hannah, as cha dug ad geill da, agh t’ad er ghellal rish lurg nyn aigney hene: as er yn aght cheddin nee Mac y dooinney neesht surranse lioroo. 
MAT.17.13	Eisht hoig e ostyllyn dy nee er Ean Bashtey v’eh cheet.
MAT.17.14	As tra v’ad er jeet gys y cheshaght, haink huggey dooinney dy row, gliooney sheese as gra, 
MAT.17.15	Hiarn, jean chymmey er my vac, son t’eh ass e cheeayl, as dy mooar seaghnit: son te’h dy mennick tuittym ayns yn aile, as dy mennick ayns yn ushtey. 
MAT.17.16	As hug mee lhiam eh gys dty ostyllyn, as cha yarg ad eh y lheihys. 
MAT.17.17	Dansoor Yeesey as dooryt eh, O heeloghe vee-chredjuagh as roonagh, caïd ta mish dy ve mêriu? caïd ta mee dy hurranse diu? cur lhiat eh hym’s ayns shoh. 
MAT.17.18	As vaggyr Yeesey er y drogh-spyrryd, as hie eh magh ass: as va’n lhiannoo er ny lheihys veih’n oor shen. 
MAT.17.19	Eisht haink e ostyllyn gys Yeesey er-lheh, as dooyrt ad, Cre liorish nagh voddagh shinyn eh y lheihys? 
MAT.17.20	Dooyrt Yeesey roo, Kyndagh rish nyn gredjue moal: son dy firrinagh ta mee gra riu, Dy beagh nyn gredjue wheesh grine dy rass mustard, jirragh shiu rish y slieau shoh, Scugh veih shoh noon gys shid, as nee eh scughey: as cha bee nhee erbee ro-ghoillee diu. 
MAT.17.21	Ny-yeih cha vel y dooghys shoh dy grogh-spyrrydyn dy ve castit, agh liorish padjer as trostey.
MAT.17.22	As choud as v’ad ayns Galilee, dooyrt Yeesey roo, Bee Mac y dooinney er ny vrah gys laueyn deiney: 
MAT.17.23	As ver ad eh gy baase, as y trass laa nee eh girree reesht: as v’ad feer trimshagh.
MAT.17.24	As tra v’ad er jeet gys Capernaum, haink y vooinjer va troggal argid y cheesh gys Peddyr, gra, Nagh vel y mainshter euish geeck y cheesh? 
MAT.17.25	Dooyrt eshyn, Dy row. As tra v’eh er jeet stiagh ayns y thie, va Yeesey ro-laue rish, gra, Cre t’ou smooinaghtyn, Simon? quoi jeh ta reeaghyn y thallooin troggal custom ny keesh? jeh nyn gloan hene, ny jeh joarreeyn? 
MAT.17.26	Dooyrt Peddyr rish, Jeh joarreeyn. Dooyrt Yeesey rishyn, Eisht ta’n chloan seyr. 
MAT.17.27	Ny-yeih, son nagh bee cômys er ny chur hooin, immee uss gys y cheayn, as lhig sheese dooan, as trog y chied eeast hig hood: as tra vees oo er vosley e veeal yiow peesh dy argid ayn; shen gow, as eeck eh er my hon’s as er dty hon hene.
MAT.18.1	Ec y traa cheddin haink e ostyllyn gys Yeesey, gra, Quoi syrjey ta ayns reeriaght niau? 
MAT.18.2	As deïe Yeesey er lhiannoo beg, as hoie eh eh kiongoyrt roo, 
MAT.18.3	As dooyrt eh, Dy firrinagh ta mee gra riu, Mannagh jean shiu chyndaa, as cheet dy ve myr 
MAT.18.4	Quoi-erbee er-y-fa shen, nee eh hene y injillaghey myr y lhiannoo beg shoh, eh syrjey vees ayns reeriaght niau. 
MAT.18.5	As quoi-erbee nee soiaghey jeh lheid y lhiannoo beg shoh ayns yn ennym aym’s, t’eh jannoo soiaghey jeem’s. 
MAT.18.6	Agh quoi-erbee ver oyr da unnane jeh’n vooinjer veggey shoh ta credjal aynym’s dy huittym [veih’n chredjue] veagh eh ny baare da dy beagh clagh-wyllin er ve croghit mysh e wannal, as eh dy ve baiht ayns diunid ny marrey.
MAT.18.7	Smerg da’n theihll kyndagh rish oyryn peccah: son shegin da nyn lheid ’ve ayn; agh smerg da’n dooinney, liorish ta’n loght cheet. 
MAT.18.8	Shen-y-fa my ta dty laue ny dty chass hene dy dty hayrn gys yn olk, giare jeed, as tilg voïd ad; te ny share dhyt goll stiagh ayns bea croobagh ny baccagh, na daa laue ny daa chass y ve ayd, as oo dy ve tilgit ayns yn aile dy bragh farraghtyn. 
MAT.18.9	As my ta dty hooill dy dty hayrn gys peccah, pluck assyd, as tilg voïd ee: te ny share dhyt goll stiagh ayns bea lesh un hooill, na daa hooill y ve ayd, as oo dy ve tilgit ayns aile niurin. 
MAT.18.10	Cur-jee twoaie nagh soie shiu beg jeh unnane jeh’n vooinjer veggey shoh: son ta mee gra riu, dy vel ny ainleyn ocsyn ayns niau, kinjagh cur-my-ner eddin my Ayr flaunyssagh. 
MAT.18.11	Son ta Mac y dooinney er jeet dy hauail shen ny va caillit. 
MAT.18.12	Cre ta shiu smooinaghtyn? My ta keead keyrrey ec dooinney, as unnane jeu v’er n’gholl er-shaghryn, nagh vel eh faagail yn chiare-feed as yn nuy-jeig, as goll gys ny sleityn, as shirrey yn cheyrrey chailjey? 
MAT.18.13	As my she shen dy vel eh dy gheddyn ee, dy firrinagh ta mee gra riu, dy vel eh goaill ny smoo dy voggey jeh’n cheyrrey shen, ny jeh’n chiare-feed as yn nun-jeig, nagh jagh er-shagryn. 
MAT.18.14	Er yn aght cheddin, cha nee aigney nyn Ayr t’ayns niau eh, unnane jeh’n vooinjer veggey shoh dy herraghtyn.
MAT.18.15	Myrgeddin my nee dty vraar aggair dhyt, immee as insh da e oill eddyr shiu hene nyn lomarcan: my eaishtys eh rhyt, t’ou er chosney dty vraar. 
MAT.18.16	Agh mannagh n’eaisht eh rhyt, eisht gow mayrt fer ny jees elley, ayns beeal ghaa ny three dy eanishyn dy vod dy chooilley ockle ve jeant mie. 
MAT.18.17	As mannagh der eh geill dauesyn, insh eh da’n agglish: agh mannagh der eh geill da’n agglish, jeeagh er myr an-chreestee as myr publican. 
MAT.18.18	Dy firrinagh ta mee gra riu, Cre-erbee nee shiuish y chiangley er y thalloo, bee eh kianlt ayns niau: as cre-erbee nee shiu y eaysley er y thalloo, bee eh er ny eaysley ayns niau. 
MAT.18.19	Reesht ta mee gra riu, my nee jees jiuish coardail er y thalloo ’syn un aghin, bee nyn aghin er ny chooilleeney liorish my Ayr t’ayns niau. 
MAT.18.20	Son raad ta ghaa ny three er nyn jaglym cooidjagh ayns m’ennym’s, shen y raad ta mish nyn mastey.
MAT.18.21	Eisht haink Peddyr huggey, as dooyrt eh, Hiarn, cre cha mennick as ta orrym’s leih da my vraar, tra yioym aggair liorish? nee choud as shiaght keayrtyn? 
MAT.18.22	Dooyrt Yeesey rish, Cha vel mish gra rhyt, Choud as shiaght keayrtyn: agh choud as three-feed as jeih keayrtyn shiaght.
MAT.18.23	Shen-y-fa ta reeriaght niau er ny hoylaghey gys ree dy row, baillish coontey rish e harvaantyn. 
MAT.18.24	As tra v’eh er n’yannoo toshiaght dy choontey, haink fer huggey va lhiastyn da jeih thousane talent. 
MAT.18.25	Agh son wheesh as nagh row echey dy eeck, doardee e hiarn eh dy ve creckit, as e ven, as e chloan, as ooilley ny v’echey, as e eeaghyn dy ve eeckit. 
MAT.18.26	Huitt y charvaant er-y-fa shen sheese, as ghuee eh er, gra, Cur daill dou, Hiarn, as nee’m ooilley y eeck dhyt. 
MAT.18.27	Eisht va chiarn y charvaant shen er ny veiyghey lesh chymmey, as ren eh feaysley er, as leih eh da ny ve’h dy lhiastyn. 
MAT.18.28	Agh hie yn charvaant cheddin magh, as hooar eh fer jeh e heshaghyn-sharvaant va lhiastyn keead ping da: as haare eh greme er, as ghow eh eh er y scoarnagh, gra, Eeck shen ny t’ou dy lhiastyn. 
MAT.18.29	As huitt e heshey-harvaant sheese ec e chassyn, as ghuee eh er, gra, Cur daill dou, as nee’m ooilley y eeck dhyt. 
MAT.18.30	Agh cha lhiggagh eh lesh: agh hie eh, as hilg eh eh ayns pryssoon, derrey eeckagh eh ny v’eh dy lhiastyn. 
MAT.18.31	Myr shen tra honnick e heshaghyn-sharvaant kys hie eh er, ghow ad dy feer olk rish, as haink ad, as dinsh ad da nyn jiarn ooilley ny va er daghyrt. 
MAT.18.32	Eisht deïe e hiarn er, as dooyrt eh rish, O ghrogh harvaant, leih mish dhyt’s yn slane lhiastynys shen, er-yn-oyr dy ren oo lheid yn aghin hym: 
MAT.18.33	Nagh lhisagh uss myrgeddin as chymmey er ve ayd er dty heshey-harvaant, eer myr va chymmey aym’s ort’s? 
MAT.18.34	As va e hiarn jymmoosagh, as livrey eh seose eh gys laue y tidoor ny phryssonagh, derrey eeckagh eh ooilley ny v’eh dy lhiastyn. 
MAT.18.35	Er yn aght shoh myrgeddin nee my Ayr flaunyssagh riuish, mannagh leihee shiu veih nyn greeaghyn dy chooilley ghooinney da e vraar e loghtyn.
MAT.19.1	As haink eh gy-kione, erreish da Yeesey v’er loayrt ny goan shoh, dy jimmee eh veih Galilee, as dy daink eh gys ardjyn Yudea, er cheu elley dy Yordan: 
MAT.19.2	As deiyr earrooyn mooarey dy leih er, as ren eh ad y lheihys ayns shen.
MAT.19.3	Haink ny Phariseeyn huggey myrgeddin dy phrowal eh, as dooyrt ad rish, Vel eh lowal da dooinney e ven y chur ersooyl son dy chooilley oyr? 
MAT.19.4	Dreggyr eshyn, as dooyrt eh roo, Nagh vel shiu er lhaih, eshyn chroo ad ec y toshiaght, dy chroo eh ad fyrrynagh as bwoirrynagh? 
MAT.19.5	As dooyrt eh roo, Er-yn-oyr shoh nee dooinney faagail e ayr as e voir, as lhiannee eh gys e ven: as bee ad ny-neesht un eill. 
MAT.19.6	Shen-y-fa cha vel ad ny sodjey jees, agh yn un eill. Cre-erbee er-y-fa shen ta Jee er chur cooidjagh, ny lhig da dooinney erbee y scarrey veih-my-cheilley. 
MAT.19.7	Dooyrt adsyn rish, Cre’n-oyr eisht doardee Moses screeuyn-scarree y choyrt, as y ven y chur ersooyl? 
MAT.19.8	Dooyrt eshyn roo, Kyndagh rish creoghys nyn greeaghyn, lhow Moses diu nyn mraane y chur ersooyl: agh ec y toshiaght cha row eh myr shen. 
MAT.19.9	As ta mish gra riu, Quoi-erbee scarrys rish e ven, cheu-mooie jeh son maarderys, as phoosys ben elley, t’eh brishey-poosey: as quoi-erbee phoosys ish ta scarrit, t’eh brishey poosey.
MAT.19.10	Dooyrt e ostyllyn rish, My she shoh yn chooish eddyr dooinney as e ven, cha vel eh mie dy phoosey. 
MAT.19.11	Agh dooyrt eshyn roo, Cha nee dy chooilley ghooinney oddys shen y ghoaill er 
MAT.19.12	Son ta deiney gennish ayn, rug myr shen veih breïn nyn mayrey: as ta deiney gennish ayn v’er nyn yannoo gennish liorish deiney: as ta deiney gennish ayn, t’er n’yannoo ad hene gennish er graih reeriaght niau. Eshyn oddys shoh y ghoaill er, lhig da ’ghoaill eh.
MAT.19.13	Eisht hug ad lhieu huggey cloan veggey, dy chur e laueyn orroo, as dy vannaghey ad: as hug e ostyllyn oghsan daue. 
MAT.19.14	Agh dooyrt Yeesey, Sur-jee cloan aegey, as ny jean-jee ad y lhiettal dy heet hym’s: son jeh nyn lheid ta reeriaght niau. 
MAT.19.15	As hug eh e laueyn orroo, as jimmee eh veih shen.
MAT.19.16	As cur-my-ner, haink fer huggey, as dooyrt eh rish, Vainshter vie, cre’n obbyr vie lhisins y yannoo dy chosney yn vea veayn? 
MAT.19.17	As dooyrt eshyn rish, Cre’n-fa t’ou genmys mish mie? cha vel ayn ny ta mie, agh unnane, ynrycan Jee: agh my sailts goll stiagh ayns bea, freill ny annaghyn. 
MAT.19.18	Dooyrt eshyn rish, Cre ny annaghyn? Dooyrt Yeesey, Cha jean oo dunverys, Cha brish oo poosey, Cha jean oo geid, Cha n’ymmyrk oo feanish foalsey. 
MAT.19.19	Cur arrym da dty ayr as da dty voir: as, Ver oo graih da dty naboo myr dhyt hene. 
MAT.19.20	Dooyrt y dooinney aeg rish, Ooilley ny annaghyn shoh ta mee er vreayll veih aegid: cre sodjey t’orrym dy yannoo? 
MAT.19.21	Dooyrt Yeesey rish, My sailt ve dy firrinagh mie, immee, as creck, as cur ny t’ayd da ny boghtyn, as bee berchys ayd ayns niau; as tar as eiyr orrym’s. 
MAT.19.22	Agh tra cheayll yn dooinney aeg yn raa shen, hie eh ersooyl dy trimshagh: son va state mooar hallooin echey.
MAT.19.23	Eisht dooyrt Yeesey rish e ostyllyn, Dy firrinagh ta mee gra riu, S’doillee hed dooinney berchagh stiagh ayns reeriaght niau. 
MAT.19.24	As reesht ta mee gra riu, Te ny sassey da camell goll trooid croae snaidey, na da dooiney berchagh dy gholl stiagh ayns reeriaght Yee. 
MAT.19.25	Tra cheayll e ostyllyn shoh, ghow ad yindys erskyn-towse, gra, Quoi eisht oddys ve er ny hauail? 
MAT.19.26	Agh yeeagh Yeesey orroo, as dooyrt eh roo, Gys deiney ta shoh neu-phossible, agh da Jee ta dy chooilley nhee possible.
MAT.19.27	Eisht dreggyr Peddyr, as dooyrt eh rish, Cur-my-ner, ta shinyn er dreigeil ooilley, as er n’eiyrt ort’s; cre yiow mainyn er-y-fa shen. 
MAT.19.28	Dooyrt Yeesey roo, Dy firrinagh ta mee gra riu, ’Sy stayd noa, tra nee Mac y dooinney soie er stoyl-reeoil e ghloyr, dy jean shiuish myrgeddin t’er n’eiyrt orrym’s soie er daa stoyl-reeoil yeig, briwnys daa heeloghe yeig Israel. 
MAT.19.29	As dy chooilley unnane t’er hreigeil thieyn, ny braaraghyn, ny shayraghyn, ny ayr, ny moir, ny ben, ny cloan, ny thalloo, er graih m’ennym’s, yiow ad keead filley, as eiraght ayns y vea veayn. 
MAT.19.30	Agh bee ymmodee jeusyn ta hoshiaght, er-jerrey; as jeusyn ta er-jerrey hoshiaght.
MAT.20.1	Son ta reeriaght niau casley rish dooinney va ny er-thie, hie magh dy moghey dy ailley labreeyn son e gharey-feeney. 
MAT.20.2	As tra v’eh er choardail rish ny labreeyn son ping ’sy laa, hug eh ad stiagh ayns e gharey-feeyney. 
MAT.20.3	As hie eh magh mysh y trass oor, as honnick eh feallagh elley shassoo nyn daaue ’syn ynnyd margee, 
MAT.20.4	As dooyrt eh roo, Immee-jee shiuish myrgeddin gys y gharey-feeyney, as cre-erbee ta cair, shen yiow shiu. As hie ad rhymboo. 
MAT.20.5	Reesht hie eh magh mysh y cheyoo as yn nuyoo oor, as ren eh er yn aght cheddin. 
MAT.20.6	As mysh yn un oor jeig, hie eh magh, as hooar eh feallagh elley shassoo nyn daaue, as dooyrt eh roo, Cre’n-fa ta shiu nyn shassoo ayns shoh fey ny laa nyn daaue? 
MAT.20.7	Dooyrt adsyn rish, Er-yn-oyr nagh vel dooinney erbee er vailley shin. Dooyrt eshyn roo, Immee-jee shiuish myrgeddin gys y gharey-feeney, as yiow shiu cre-erbee ta cair. 
MAT.20.8	Myr shen tra va’n fastyr er jeet, dooyrt chiarn y gharey-feeyney rish y stiurt echey, Eïe er ny labreeyn, as cur daue nyn vaill, goaill toshiaght veih yn vooinjer s’jerree gys y chied eallagh. 
MAT.20.9	As tra haink feallagh yn un oor jeig, hooar ad dagh dooinney jeu ping y pheesh. 
MAT.20.10	Agh tra haink y chied eallagh, heill ad dy voghe ad ny smoo, as hooar adsyn myrgeddin dagh dooinney e phing. 
MAT.20.11	As tra v’ad er ghoaill eh, ren ad tallagh noi yn er-thie, 
MAT.20.12	Gra, Cha vel yn vooinjer s’jerree shoh er n’obbraghey agh un oor, as t’ou er n’yannoo ad corrym rooinyn ta er n’ymmyrkey yn errey as chiass y laa. 
MAT.20.13	Agh dreggyr eshyn fer jeu, gra, Heshey vie, cha vel mish jannoo aggair dhyt: nagh choard uss rhym’s son ping? 
MAT.20.14	Trog shen ny ta lhiat, as immee royd: m’aigney’s eh dy choyrt da’n fer s’jerree shoh, myr ta mee er chur dhyt’s. 
MAT.20.15	Nagh vel eh lowal dou dy yannoo cre saillym rish my chooid hene? vel dty hooill’s olk, er-yn-oyr dy vel mish mie? 
MAT.20.16	Myr shen bee adsyn ta er-jerrey hoshiaght, as adsyn ta hoshiaght er-jerrey: son shimmey t’er nyn eam, agh s’tiark t’er nyn reih.
MAT.20.17	As myr va Yeesey goll seose gys Jerusalem, ghow eh yn daa ostyl yeig dy lhiattee er y raad, as dooyrt eh roo, 
MAT.20.18	Cur-my-ner ta shin goll seose gys Jerusalem, as bee Mac y dooinney er ny vrah gys ny ard-saggyrtyn, as gys ny scrudeyryn, as deyree ad eh gy baase. 
MAT.20.19	As livreyree ad seose eh gys ny Ashoonee, as nee ad faghid er, as eh y scuitchal, as y chrossey: as er y trass laa nee eh girree reesht [veih ny merriu]
MAT.20.20	Eisht haink huggey moir cloan Zebedee, as e mec mâree, cur ooashley da, as shirrey aghin er. 
MAT.20.21	As dooyrt eh r’ee, Cre ta dty yeearree? Dooyrt ish rish, Giall daue shoh my ghaa vac dy hoie, yn derrey yeh er dty laue yesh, as y jeh elley er dty laue hoshtal ayns dty reeriaght. 
MAT.20.22	Agh dreggyr Yeesey as dooyrt eh, Cha vel fys eu hene cre ta shiu dy yeearree. Vod shiu giu jeh’n cappan ta mish giu jeh, as v’er nyn mashtey lesh y bashtey ta mish dy ve bashtit lesh? Dooyrt adsyn rish, Foddee mayd? 
MAT.20.23	As dooyrt eh roo, Iuee shiu dy jarroo jeh my chappan, as bee shiu er nyn mashtey lesh y bashtey ta mish dy ve bashtit lesh: agh dy hoie er my laue yesh, as er my laue hoshtal, cha vel shen lhiam’s dy choyrt, agh ny lomarcan dauesyn er nyn son te kiarit liorish my Ayr. 
MAT.20.24	As tra cheayll yn jeih shoh, v’ad feer jymmoosagh rish y daa vraar. 
MAT.20.25	Agh deïe Yeesey orroo huggey, as dooyrt eh, Ta fys eu dy vel princeyn ny Hashoonee gymmyrkey chiarnys harrystoo, as ta ny ard-gheiney gymmyrkey reill orroo. 
MAT.20.26	Agh cha bee shiuish myr shen: agh quoi-erbee jiuish baillish ve ooasle, lhig da ve nyn shirveishagh. 
MAT.20.27	As quoi-erbee baillish ve yn ard-ghooinney nyn mast’ eu, lhig da ve yn charvaant eu. 
MAT.20.28	Myr nagh daink yn Mac dooinney dy ve shirveishit er, agh dy hirveish, as dy chur e vioys ny lhiassaghey son ymmodee. 
MAT.20.29	As tra v’ad er n’immeeaght veih Jericho deiyr earrooyn mooarey dy leih er.
MAT.20.30	As cur-my-ner, va daa ghooinney doal nyn soie rish oirr yn raad, as tra cheayll ad dy row Yeesey goll shaghey, deïe ad, gra, Jean myghin orrin, O Hiarn, vac Ghavid. 
MAT.20.31	As hooar yn pobble foill daue, ad dy ve nyn dhost: agh deïe adsyn wheesh shen smoo, gra, Jean myghin orrin, O Hiarn, vac Ghavid. 
MAT.20.32	As hass Yeesey, as deïe eh orroo, as dooyrt eh, Cre bailliu mee dy yannoo er ny son eu? 
MAT.20.33	Dooyrt adsyn rish, Hiarn, dy vod ny sooillyn ain v’er nyn vosley. 
MAT.20.34	Myr shen va chymmey ec Yeesey orroo, as venn eh rish ny sooillyn oc: as chelleeragh hooar ny sooillyn oc nyn soilshey, as deiyr ad er.
MAT.21.1	As tra v’ad tayrn er-gerrey da Jerusalem, as dy row ad er jeet gys Bethphage, gys cronk ny Oliveyn, hug Yeesey jees jeh e ostyllyn er chaghteraght, 
MAT.21.2	As dooyrt eh roo, Immee-jee gys y balley-cheerey ta shiu dy akin, as chelleeragh yiow shiu assyl kianlt as lhiy mâree: feayshil-jee as cur-jee lhieu ad hym’s. 
MAT.21.3	As my loayrys dooinney erbee veg riu, abbyr-jee shiuish, Ta feme ec y Chiarn orroo; as chelleeragh lhiggee eh yn raad daue. 
MAT.21.4	Va ooilley shoh jeant, dy voddagh shen ve cooilleenit va loayrit liorish y phadeyr, gra, 
MAT.21.5	Insh-jee da inneen Sion, Cur-my-ner, ta dty ree cheet hood dy imlee, as ny hoie er assyl, as er lhiy sharragh assyl. 
MAT.21.6	As hie adsyn rhymboo, as ren ad myr va Yeesey er n’oardaghey daue. 
MAT.21.7	As hug ad lhieu yn assyl as y lhiy, as hug ad orroo nyn ead-deeyn, as hug ad eshyn ny hoie orroo. 
MAT.21.8	As ren earrooyn mooarey dy leih skeaylley nyn gharmadyn er y raad; yiare feallagh elley banglaneyn jeh ny biljyn, as skeayl ad ad er y raad. 
MAT.21.9	As deïe yn pobble hie roish, as adsyn haink ny yeï gra, 
MAT.21.10	As tra v’eh er jeet gys Jerusalem, va ooilley yn ard-valley ayns anvea, gra, Quoi eh shoh? 
MAT.21.11	Dooyrt y pobble, Shoh Yeesey yn phadeyr, ta veih Nazareth, ayns Galilee. 
MAT.21.12	As hie Yeesey stiagh ayns chiamble Yee, as deiyr eh magh ooilley adsyn va creck as kionnaghey ayns y chiamble, as hilg eh harrish ny buird ocsyn va caghlaa argid, as ny stuill ocsyn va creck calmaneyn. 
MAT.21.13	As dooyrt eh roo, Te scruit, Bee my hie’s enmyssit thie yn phadjer, agh ta shiuish er n’yannoo eh ny ooig dy vaarlee. 
MAT.21.14	As haink ny doail as ny croobee huggey gys y chiamble, as ren eh ad y lheihys. 
MAT.21.15	As tra honnick ny ard-saggyrtyn as ny scrudeyryn ny reddyn yindyssagh v’eh dy yannoo, as ny paitchyn geamagh ayns y chiamble, as gra, Hosanna gys mac Ghavid, v’ad feer chorree. 
MAT.21.16	As dooyrt ad rish, Vel oo clashtyn cre t’ad shoh dy ghra? Dooyrt Yeesey roo, Ta mee; nagh lhaih shiuish rieau, Magh ass beill oikanyn as cloan er y cheeagh t’ou er gheddyn moylley firrinagh? 
MAT.21.17	As daag eh ad, as hie eh magh ass yn ard-valley gys Bethany, as ghow eh aaght ayns shen.
MAT.21.18	Nish ayns y voghrey, myr v’eh goll reesht gys yn ard-valley, v’eh accryssagh. 
MAT.21.19	As tra honnick eh billey-figgagh er y raad, haink eh huggey, as cha dooar eh monney er, agh ynrycan duillagyn, as dooyrt eh rish, Nar aase mess erbee ort’s veih shoh magh er son dy bragh. As chelleeragh ren y billey-figgagh fioghey ersooyl. 
MAT.21.20	As tra honnick e ostyllyn shoh, ghow ad yindyss, gra, Cre cha leah as ta’n billey-figgagh er chreenagh roish? 
MAT.21.21	Dreggyr Yeesey, as dooyrt eh roo, Dy firrinagh ta mee gra riu, My vees shiu credjuagh, as gyn ve fo mee-ourys erbee nee shiu cha nee ynrycan shoh ta jeant rish y villey-figgagh, agh my jir shiu rish y slieau shoh, Bee er dty scughey, as er dty hilgey ayns y cheayn; bee eh er ny yannoo. 
MAT.21.22	As cre-erbee nee shiu geearree ayns padjer, lesh credjue, yiow shiu eh.
MAT.21.23	As tra ve’h er jeet stiagh ayns y chiamble, haink ny ard-saggyrtyn as shanstyr yn phobble huggey myr v’eh gynsaghey, gra, Cre’n phooar t’ayd’s dy yannoo ny reddyn shoh? as quoi hug yn phooar shoh dhyt? 
MAT.21.24	As dreggyr Yeesey as dooyrt eh roo, Fênym’s jiuish un red; as my inshys shiu dou eh, inshym’s myrgeddin diuish, cre’n phooar t’aym dy yannoo ny reddyn shoh? 
MAT.21.25	Bashtey Ean, cre voish ve? veih niau, ny veih deiney? As loayr ad nyn mast’ oc hene, gra, My jir mayd, Veih niau; jir eshyn rooin, Cre’n-fa eisht nagh chred shiu eh? 
MAT.21.26	Agh my jir mayd, Veih deiney; ta aggle orrin roish y pobble; son ta dy chooilley ghooinney goaill Ean son phadeyr. 
MAT.21.27	As dreggyr ad Yeesey, as dooyrt ad, Cha vod mayd ginsh. As dooyrt eh roo, Chamoo ta mish ginsh diuish, cre’n phooar t’aym dy yannoo ny reddyn shoh.
MAT.21.28	Agh cre ta shiu dy smooinaghtyn? Va dooinney dy row as daa vac echey, as haink eh gys er-shinney, as dooyrt eh, Vac, Immee as obbree jiu ayns my gharey-feeyney. 
MAT.21.29	Dreggyr eshyn as dooyrt eh, Cha jem: agh ny lurg shen ghow eh arrys, as hie eh. 
MAT.21.30	As haink eh gys e vac saa, as loayr eh rish myrgeddin. As dreggyr eshyn, as dooyrt eh, Hem, vainshter; as cha jagh eh. 
MAT.21.31	Quoi jeu shoh ny-neesht ren aigney e ayrey? Dooyrt adsyn rish, Yn mac shinney. Dooyrt Yeesey roo, Dy firrinagh ta mee gra riu, dy jed ny publicanee as ny drogh-vraane stiagh ayns reeriaght Yee reue-ish. 
MAT.21.32	Son haink Ean hiuish ayns raad y chairys, as cha chred shiu eh: agh chred ny publicanee as ny drogh-vraane eh. As ga dy vaik shiu shoh, cha ghow shiu arrys ny lurg shen, dy chredjal ayn.
MAT.21.33	Eaisht-jee rish coraa-dorraghey elley: Va fer-thie dy row ren garey-feeyney y hoiaghey, as ren eh cleigh y yannoo mysh, as chleiy eh press-feeyney ayn, as hrog eh toor, as hoie eh eh rish tannys, as hie eh gys cheer foddey. 
MAT.21.34	As tra va earish ny mess tayrn er-gerrey, hug eh e ir-vooinjerey gys y tannys, dy gheddyn jeh’n mess echey. 
MAT.21.35	As ghow yn tannys e ir-vooinjerey, as woaill ad fer, as varr ad fer elley, as chlagh ad fer elley. 
MAT.21.36	Reesht hug eh magh sharvaantyn elley ny s’lhee n’an chied eallagh: as ghell ad roosyn er yn aght cheddin. 
MAT.21.37	Agh er jerrey ooilley hug eh huc e vac, gra, Bee ad arrymagh da my vac. 
MAT.21.38	Agh tra honnick y tannys yn mac, dooyrt ad nyn mast’ oc hene, Shoh’n eirey, tar-jee, lhig dooin eh y varroo, as bee’n eiraght echey lhien hene. 
MAT.21.39	As ghow ad eh, as hilg ad eh magh ass y gharey feeyney, as varr ad eh. 
MAT.21.40	Tra hig er-y-fa shen Chiarn y gharey-feeyney, Cre nee eh rish y tannys shen? 
MAT.21.41	Dooyrt adsyn rish, Stroie-ee eh fegooish myghin ny drogh-gheiney shen, as nee eh soiaghey yn garey-feeyney rish tannys elley, livrey-ys ny messyn da ayns nyn imbagh cooie. 
MAT.21.42	Dooyrt Yeesey roo, Nagh lhaih shiu rieau ayns goo Yee, Yn chlagh ren ny masoonee y vee-lowal, ta’n chlagh cheddin er jeet dy ve yn ard-chlagh chorneilagh: shoh jannoo yn Chiarn, as te yindyssagh ayns ny sooillyn ainyn? 
MAT.21.43	Shen-y-fa ta mish gra riu, Dy bee reeriaght Yee er ny ghoaill veue-ish, as er ny choyrt da ashoon ymmyrkys magh yn mess echey. 
MAT.21.44	As quoi-erbee huittys er y chlagh shen, bee eh er ny vroo: agh er quoi-erbee huittys y chlagh shen, nee ee cha meen as joan jeh. 
MAT.21.45	As tra va ny ard-saggyrtyn as ny Phariseeyn erreish ny coraaghyn-dorraghey echey y chlashtyn, dennee ad dy nee jeusyn v’eh loayrt. 
MAT.21.46	Agh tra v’ad shleeuit er goaill eh, v’ad ayns aggle roish y pobble, er-yn-oyr dy row ad jeeaghyn er dy ve ny adeyr.
MAT.22.1	As dreggyr Yeesey, as loayr eh roo reesht liorish coraaghyn-dorraghey, gra, 
MAT.22.2	Ta reeriaght Yee er ny hoylaghey gys ree dy row, ren bannish son e vac, 
MAT.22.3	As hug eh magh e harvaantyn dy eamagh oroosyn va cuirt gys y vannish: as cha balliu cheet. 
MAT.22.4	Reesht hug eh magh sharvaantyn elley, gra, Abbyr-jee roosyn ta cuirt, Cur-my-ner ta mee er n’aarlaghey my yinnair: ta my ghew as my veiyn beiyht marroo, as dy chooilley nhee ullee; tar-jee gys y vannish. 
MAT.22.5	Agh hoie adsyn beg jeh, as hie ad rhymboo, fer gys e state-hallooin, as fer elley gys e varchantys: 
MAT.22.6	As ghow yn chooid elley ny sharvaantyn echey, as ghell ad dy elgyssagh roo, as varr ad ad. 
MAT.22.7	Agh tra cheayll y ree jeh v’eh feer chorree: as hug eh magh e heshaghtyn-caggee, as stroie eh ny dunveryn shen, as losht eh yn ard-valley oc. 
MAT.22.8	Eisht dooyrt eh rish e harvaantyn, Ta’n vannish aarloo, agh y vooinjer va cuirt cha row ad feeu. 
MAT.22.9	Gow-jee magh er-y-fa shen gys ny raaidyn mooarey, as whilleen as yiow shiu, cuir-jee gys y vannish. 
MAT.22.10	As hie ny sharvaantyn shen magh gys ny raaidyn-mooarey, as ren ad whilleen as haink nyn raad y haglym cooidjagh, chammah sie as mie: as va thie ny banshey er ny lhieeney lesh goaldee.
MAT.22.11	As tra haink y ree stiagh dy akin ny goaldee, honnick eh dooinney ayns shen nagh row garmad-banshey er: 
MAT.22.12	As dooyrt eh rish, Heshey vie, kys haink uss stiagh ayns shoh, fegooish garmad-banshey? As cha row fockle echey dy ghra. 
MAT.22.13	Eisht dooyrt y ree rish ny sharvaantyn, Kiangle-jee eh laue as cass, as gow-jee eh ersooyl, as tilg-jee eh ayns y dorraghys sodjey-mooie: shen-y-raad vees keayney as snaggeraght feeacklyn. 
MAT.22.14	Son shimmey t’er nyn eam, agh s’tiark t’er nyn reih.
MAT.22.15	Eisht hie ny Phariseeyn, as hug ad nyn goyrle dy cheilley, kys dy ghoaill vondeish er ayns e ghoan. 
MAT.22.16	As hug ad magh huggey shiartanse jeusyn v’ad hene er n’ynsaghey marish ny Herodianee, gra, Vainshter, ta fys ain dy vel oo firrinagh, as dy vel oo gynsaghey raad Yee ’syn ynrickys, chamoo t’ou ayns aggle roish dooinney erbee: son cha vel oo soiaghey jeh persoon deiney. 
MAT.22.17	Insh dooin er-y-fa shen, Cre t’ou uss smooinaghtyn, Vel eh lowal keesh y eeck da Cesar mannagh vel? 
MAT.22.18	Agh dennee Yeesey yn foalsaght oc, as dooyrt eh, Cre’n-fa ta shiu shirrey vondeish y ghoaill orrym, shiuish chrauee-oalsey? 
MAT.22.19	Jeeagh-jee dou argid y cheesh: as yeeagh ad ping da. 
MAT.22.20	As dooyrt eh roo, Quoi ta’n jalloo as y screeu shoh cowraghey? 
MAT.22.21	Dooyrt adsyn rish, Cesar. Eisht dooyrt eh roo, Eeck-jee er-y-fa shen da Cesar shen ny ta lesh Cesar: as da Jee, shen ny ta lesh Jee. 
MAT.22.22	Tra cheayll ad shoh ghow ad yindys, as daag ad eh, as hie ad rhymboo. 
MAT.22.23	Yn laa cheddin haink huggey ny Sadduceeyn, ta gra, Nagh vel irree-seose-reesht veih ny merriu dy ve ayn as dênee ad jeh, 
MAT.22.24	Gra, Vainshter, ta Moses er ghra, My ta dooinney geddyn baase gyn cloan, dy vel e vraar dy phoosey yn ven echey, as dy hroggal seose sluight gys e vraar. 
MAT.22.25	Nish va ny mast’ ain shiaght braaraghyn, as phoose y braar shinney, as geddyn baase gyn cloan, daag eh e ven da e nah vraar. 
MAT.22.26	As hooar y nah vraar myrgeddin baase, as y trass, gys y chiaghtoo. 
MAT.22.27	As er-jerrey ooilley hooar y ven baase myrgeddin. 
MAT.22.28	Shen-y-fa ec yn irree-reesht, quoi jeh’n chiaght vees ee echey son ben, son v’ee poost roo ooilley. 
MAT.22.29	Dreggyr Yeesey as dooyrt eh roo, Ta shiu fo marranys, as cha vel toiggal eu jeh goo ny jeh pooar Yee. 
MAT.22.30	Son ec yn irree-reesht, cha vel ad poosey, ny er nyn goyrt ayns poosey; agh t’ad myr ainleyn Yee t’ayns niau. 
MAT.22.31	Agh mychione irree-reesht ny merriu, nagh vel shiu er lhaih shen va loayrit riu liorish Jee, gra, 
MAT.22.32	Mish Jee Abraham, as Jee Isaac, as Jee Yacob? cha vel Jee Jee ny merriu, agh Jee ny bioee. 
MAT.22.33	As tra cheayll y pobble shoh, ghow ad yindys jeh’n ynsaghey echey.
MAT.22.34	Agh tra va ny Phariseeyn er chlashtyn dy row eh er chur ny Sadduceeyn nyn dhost, v’ad er nyn jaglym cooidjagh. 
MAT.22.35	As dênee fer jeu ard-ynsit ’sy leigh, question jeh, dy phrowal eh, gra, 
MAT.22.36	Vainshter, cre yn ard-anney ayns y leigh? 
MAT.22.37	Dooyrt Yeesey rish, Ver oo graih da’n Chiarn dty Yee lesh ooilley dty chree, as lesh ooilley dty annym, as lesh ooilley dty aigney. 
MAT.22.38	Shoh yn chied as yn ard-anney. 
MAT.22.39	As ta’n nah anney casley rish, Ver oo graih da dty naboo myr dhyt hene. 
MAT.22.40	Yn daa anney shoh bun y leigh as ny phadeyryn.
MAT.22.41	Choud as va ny Phariseeyn er nyn jaglym cooidjagh, dênee Yeesey jeu, 
MAT.22.42	Gra, Cre ta nyn smooinaghtyn mychione Creest? quoi da mac eh? Dooyrt adsyn rish, Mac Ghavid. 
MAT.22.43	Dooyrt eshyn roo, Kys eisht dy vel David liorish yn spyrryd genmys eh ny Hiarn, gra, 
MAT.22.44	Dooyrt y Chiarn rish my Hiarn’s, Soie uss er my laue yesh, derrey neem’s dty noidyn stoyl dty choshey? 
MAT.22.45	My ta David eisht genmys eh ny Hiarn, kys t’eh yn mac echey? 
MAT.22.46	As cha row dooinney ny vud oc son ansoor y chur da, chamoo by-lhoys da fer erbee jeu (veih’n laa shen magh) question erbee sodjey y chur huggey.
MAT.23.1	Eisht loayr Yeesey rish y pobble, as rish e ostyllyn, 
MAT.23.2	Gra, Ta ny scrudeyryn as ny Phariseeyn nyn soie ayns stoyl Voses. 
MAT.23.3	Ooilley er-y-fa shen cre-erbee nee ad y oardaghey diu dy reeayll, freill-jee, as jean-jee eh; agh ny jean-jee lurg ny obbraghyn oc: son t’ad gra, agh cha vel ad jannoo. 
MAT.23.4	Son t’ad kiangley erraghyn tromey as doillee dy ve er nyn ymmyrkey, as dyn goyrt ad er geayltyn deiney, agh cha lhie ad hene wheesh mair roo dy hroggal ad. 
MAT.23.5	Agh ooilley nyn obbraghyn t’ad dy yannoo dy ve cronnit liorish deiney: t’ad jannoo lhean ny 
MAT.23.6	As shynney lhieu ny ard ynnydyn-soie ec cuirraghyn, as ny ard-stuill ayns ny synagogueyn, 
MAT.23.7	As sleih dy vannaghey daue ayns ny margaghyn, as dy ve enmyssit liorish deiney, Rabbi, Rabbi. 
MAT.23.8	Agh ny bee-jee shiuish enmyssit Rabbi: son ta un vainshter eu, ta shen dy ghra, Creest, as ta shiuish ooilley nyn mraaraghyn. 
MAT.23.9	As ny enmys-jee dooinney erbee ny mast’ eu, Yn ayr; son ta un er ynrycan nyn Ayr, eer eh t’ayns niau. 
MAT.23.10	Chamoo gow-jee erriu dy ve mainshteryn, son ta un er nyn Mainshter, eer Creest. 
MAT.23.11	Agh eshyn syrjey ta nyn mast’ eu, bee eh nyn shirveishagh. 
MAT.23.12	Son quoi-erbee ta dy mooaralagh soiaghey seose eh hene, bee eh er ny injillaghey, agh eshyn ta dy injillaghey eh hene, bee eh er ny hoiaghey seose.
MAT.23.13	Agh smerg diuish scrudeyryn as Phariseeyn, chrauee-oalsey; son ta shiu dooney seose reeriaght niau noi deiney: cha vel shiu goll stiagh shiu hene, as ta shiu dyn lhiettal adsyn ta aggindagh er goll stiagh. 
MAT.23.14	Smerg diu scrudeyryn as Phariseeyn, chrauee oalsey; son ta shiu cleiy fo thieyn mraane-treoghe, as son scaa dy chraueeaght lhiggey erriu dy ve kinjagh ayns padjer: shen-y-fa ta kerraghey strimmey nyn gour. 
MAT.23.15	Smerg diu scrudeyryn as Phariseeyn, chrauee-oalsey; son ta shiu goll mygeayrt keayn as thalloo, dy hayrn agh un yoarree gys y chredjue eu hene, as tra t’eh er jyndaa hiu, ta shiu dy yannoo eh ny lhiannoo dy niurin ghaa wheesh smessey na shiu hene. 
MAT.23.16	Smerg diu leeideilee doal, ta gra, Quoi-erbee looys liorish y chiamble, nagh vel eh veg: agh quoi-erbee, looys liorish airh y chiamble, t’eh kianlt gys e vreearrey. 
MAT.23.17	O shiuish vee-cheeayllee as doail: son quoi s’ooasle ta, yn airh, ny’n chiamble ta casherickey yn airh. 
MAT.23.18	As quoi-erbee looys liorish yn altar, nagh vel eh veg: agh quoi-erbee looys liorish y gioot t’er yn altar, t’eh kianlt gys e vreearrey. 
MAT.23.19	O shiuish vee-cheayllee as doail: son quoi s’ooasle ta yn gioot, ny’n altar ta casherickey’n gioot? 
MAT.23.20	Quoi-erbee er-y-fa shen looys liorish yn altar, t’eh loo liorish yn altar hene, as liorish dy chooilley nhee ta chebbit er. 
MAT.23.21	As quoi-erbee looys liorish y chiamble, t’eh loo liorish y chiamble, as liorishyn ta cummal ayn. 
MAT.23.22	As eshyn looys liorish niau, t’eh loo liorish stoyl-reeoil Yee, as liorishyn ta ny hoie er. 
MAT.23.23	Smerg diu scrudeyryn as Phariseeyn, chrauee-oalsey; son ta shiu geeck jaghee jeh mynthey, anise as cummin, agh cha vel shiu er chooilleeney currymyn s’ymmyrchee yn leigh, cairys, myghin as firrinys: ad shoh lhisagh shiu v’er n’yannoo, fegooish y chooid elley y aagail gyn jannoo. 
MAT.23.24	Shiuish leeideilee doal, ta sheeley veue yn char-chuilag, agh sluggee shiu camel. 
MAT.23.25	Smerg diu scrudeyryn as Phariseeyn, chrauee-oalsey: son ta shiu glenney yn cappan as y claare er cheu-mooie, agh cheu-sthie t’ad lane dy hranlaase as dy neu-heeltys. 
MAT.23.26	Pharisee ghoal, glen hoshiaght cheu-sthie yn chappan as y chlaare, dy vod y cheu-mooie ve glen myrgeddin. 
MAT.23.27	Smerg diu scrudeyryn as Phariseeyn, chrauee-oalsey; son ta shiu goll-rish oaiaghyn t’er nyn ghiallaghey, ta dy jarroo jeeaghyn aalin er cheu-mooie, agh cheu-sthie t’ad lane dy chraueyn ny merriu, as jeh dy chooilley eajeeys. 
MAT.23.28	Shen myr ta shiuish neesht er cheu-mooie cairagh ayns shilley deiney, agh cheu-sthie ta shiu lane dy chraueeaght-oalsey as dy vee-chairys. 
MAT.23.29	Smerg diu scrudeyryn as Phariseeyn, chrauee-oalsey; son dy vel shiu troggal oiaghyn ny phadeyryn, as soiaghey magh lhiaghtyn ny deiney cairagh. 
MAT.23.30	As gra, Dy beagh shinyn er ve ayns laghyn nyn ayraghyn, cha beagh shin er ve nyn baarteeasyn mâroosyn ayns fuill ny phadeyryn. 
MAT.23.31	Shen-y-fa ta shiu nyn veanishyn noi eu hene, dy nee shiuish yn sluight ocsyn hug ny phadeyryn dy baase. 
MAT.23.32	Lhieen-jee seose eisht towse nyn ayraghyn. 
MAT.23.33	Shiuish ard-nieughyn, sheeloghe dy ard-nieughyn, kys oddys shiu kerraghey niurin y scapail?
MAT.23.34	Shen-y-fa, cur-my-ner, ta mish coyrt hiu phadeyryn, as deiney creeney, as scrudeyryn; as paart jeu nee shiu y varroo, as y chrossey, as paart jeu nee shiu y scuitchal ayns nyn guaiylyn, as geiyrt ad veih ard-valley gys ard-valley: 
MAT.23.35	Dy vod ooilley yn uill chairagh hie er deayrtey er y thalloo tuittym erriu, veih fuill Abel cairagh, gys fuill Zacharias, mac Varachias, eh ren shiu y varroo eddyr y chiamble as yn altar. 
MAT.23.36	Dy firrinagh ta mee gra riu, Dy jig dy chooilley nhee jeu shoh er y cheeloghe shoh. 
MAT.23.37	O Yerusalem, Yerusalem, uss ta cur dy baase ny phadeyryn, as claghey adsyn t’er nyn goyrt er chaghteraght hood, cre cha mennick as va mish aggindagh v’er haglym dty chloan cooidjagh, myr ta kiark goaill stiagh e heïn, fo my skianyn, as cha jinnagh shiu! 
MAT.23.38	Cur-my-ner, ta’n thie eu faagit diu follym-faase. 
MAT.23.39	Son ta mee gra riu, Nagh vaik shiu mish maghey shoh, derrey jirrys shiu, Bannit ta eshyn ta cheet ayns ennym y Chiarn.
MAT.24.1	As hie Yeesey magh as jimmee eh veih’n chiamble; as haink e ostyllyn huggey dy ghoaill baght marish jeh aalid y chiamble. 
MAT.24.2	As dooyrt Yeesey roo, Nagh vaik shiu ooilley ny reddyn shoh? dy firrinagh ta mee gra riu, Nagh bee faagit un chlagh er clagh elley, nagh bee er ny lhieggal.
MAT.24.3	As myr v’eh ny hoie er cronk ny Oliveyn, haink e ostyllyn huggey er-lheh, gra, Insh dooin, cuin vees ny reddyn shoh? as cre’n cowrey vees jeh’n cheet ayd, as jeh jerrey yn theihll? 
MAT.24.4	As dreggyr Yeesey as dooyrt eh roo, Cur-jee twoaie nagh moll dooinney erbee shiu. 
MAT.24.5	Son hig ymmodee ayns my ennym’s, gra, Mish yn Creest: as nee ad ymmodee y volley. 
MAT.24.6	As cluinnee shiu jeh caggaghyn, as jeh imraaghyn dy chaggaghyn: jeeagh nagh bee shiu seaghnit: son shegin da dy chooilley nhee jeu shoh cheet gys kione, agh cha bee yn jerrey foast. 
MAT.24.7	Son nee ashoon girree-magh noi ashoon, as reeriaght noi reeriaght: as bee gennaghyn as crampyn, as craaghyn-thallooin ayns ymmodee ynnydyn. 
MAT.24.8	Bee ooilley shoh toshiaght seaghyn diu. 
MAT.24.9	Eisht livreyee ad shiu seose dy ve seaghnit, as marree ad shiu: as bee dy chooilley ashoon dwoaiagh erriu er coontey yn ennym aym’s. 
MAT.24.10	As eisht nee ymmodee scarrey rish nyn gredjue, as brahee ad, as ver ad feoh yn derrey yeh da’n jeh elley. 
MAT.24.11	As nee ymmodee phadeyryn-foalsey girree seose, as mooarane y volley. 
MAT.24.12	As er-yn-oyr dy jean olkys bishaghey, nee graih-ghiastyllagh ymmodee feayraghey. 
MAT.24.13	Agh bee eshyn, nee tannaghtyn firrinagh gys y jerrey, er ny hauail. 
MAT.24.14	As bee sushtal yn reeriaght er ny phreacheil ayns ooilley yn seihll, son feanish da dy chooilley ashoon, as eisht nee yn jerrey cheet. 
MAT.24.15	Tra hee shiu er-y-fa shen eajeeys yn traartys, ta loayrit jeh liorish Daniel y phadeyr, ny hassoo ayns yn ynnyd casherick, (eshyn ta lhaih, lhig da tastey ’ghoaill). 
MAT.24.16	Eisht lhig dauesyn t’ayns Judea chea gys ny sleityn. 
MAT.24.17	Eshyn t’er mullagh y thie, ny lhig da cheet neose dy ghoaill mârish nhee erbee ass e hie: 
MAT.24.18	As ny lhig dasyn t’ayns y vagher chyndaa back, dy chur lesh e eaddagh. 
MAT.24.19	As smerg dauesyn ta torragh, as dauesyn ta cur keeagh ayns ny laghyn shen. 
MAT.24.20	Agh guee-jee shiuish nagh bee shiu êginit dy hea ayns y gheurey, ny er y doonaght. 
MAT.24.21	Son bee seaghyn mooar ec y traa shen, lheid as nagh row er-dy hoshiaght y theihll gys y traa t’ayn nish, as lheid as nagh bee dy bragh arragh. 
MAT.24.22	As mannagh beagh ny laghyn shen dy leah harrish, cha beagh dooinney bio er ny hauail: agh er graih yn chloan reiht, bee ny laghyn shen dy leah harrish. 
MAT.24.23	Eisht my jir dooinney erbee riu, Cur-my-ner, ta Creest ayns shoh, ny ayns shid; ny credjee eh. 
MAT.24.24	Son nee Creestyn foalsey, as phadeyryn foalsey girree, as cowraghyn mooarey as yindyssyn y hoilshaghey, ayns wheesh (my oddagh eh ve) dy jinnagh ad molley yn eer chloan reiht. 
MAT.24.25	Cur-my-ner, ta mish er n’insh diu ro-laue. 
MAT.24.26	Shen-y-fa my jir ad riu, T’eh ayns yn aasagh, ny gow-jee magh: cur-my-ner, t’eh ayns ny shamyryn follit, ny cred-jee eh. 
MAT.24.27	Son myr ta’n tendreil cheet ass y shiar, as cur soilshey choud as gys y sheear: myr shen neesht vees cheet Mac y dooinney. 
MAT.24.28	Son cree-erbee yn raad vees yn convayrt, shen y raad bee ny urlee er nyn jaglym cooidjagh.
MAT.24.29	Chelleeragh lurg seaghyn nyn laghyn shen, hig dorraghys er y ghrian, as cha der yn eayst e soilshey, as tuittee rollageyn yn aer, as bee pooaraghyn yn aer er nyn graa. 
MAT.24.30	As eisht bee cowrey Mac y dooinney er ny akin ayns yn aer: as ec y traa shen nee ooilley sheelogheyn y thallooin dobberan, as hee ad yn Mac dooinney cheet ayns bodjallyn yn aer, lesh pooar as gloyr vooar. 
MAT.24.31	As ver eh magh e ainleyn lesh yn trumpet dy ard-choraa, as nee ad e chloan reiht y haglym cooidjagh veih ny kiare geayghyn, veih’n derrey ard fo’n aer gys yn ard elley. 
MAT.24.32	Ynsee-jee eisht coraa-dorraghey veih’n villey-figgagh: tra ta’n banglane echey foast oor, as cur magh duillagyn, ta fys eu dy vel y sourey er-gerrey. 
MAT.24.33	Er yn aght cheddin shiuish, tra hee shiu ooilley ny reddyn shoh, toig-jee dy vel eh er-gerrey, dy jarroo ec ny dorryssyn. 
MAT.24.34	Dy firrinagh ta mee gra riu, Cha bee yn cheeloghe shoh, harrish, derrey vees dy chooilley nhee jeu shoh cooilleenit. 
MAT.24.35	Nee yn aer as yn ooir cherraghtyn, agh my ghoan’s cha jean cherraghtyn.
MAT.24.36	Agh er y laa as yn oor shen, cha vel fys ec dooinney erbee, cha vel ec ainleyn niau, agh ec my Ayr ny lomarcan. 
MAT.24.37	Agh myr va laghyn Noe, myr shen myrgeddin vees cheet Mac y dooinney. 
MAT.24.38	Son myr ayns ny laghyn va roish y thooilley, v’ad gee as giu, poosey as coyrt ayns poosey, derrey yn laa hie Noe stiagh ayns yn arg, 
MAT.24.39	As cha dug ad tastey, derrey haink y thooilley, as ghow eh ad ooilley ersooyl; myr shen myrgeddin vees cheet Mac y dooinney. 
MAT.24.40	Shen y traa vees daa ghooinney ayns y vagher, bee fer goit as fer faagit. 
MAT.24.41	Bee daa ven blieh ec y wyllin, yn derrey yeh goit, as y jeh elley faagit.
MAT.24.42	Shen-y-fa bee-jee er nyn arrey, son cha vel fys eu er yn oor tra hig nyn Jiarn. 
MAT.24.43	Agh shoh toig-jee, dy beagh fys er ve ec mainshter y thie cre’n oor veagh y maarliagh er jeet, veagh eh er e arrey, as cha beagh eh er lhiggey da brishey stiagh er e hie. 
MAT.24.44	Shen-y-fa bee-jee shiuish myrgeddin ullee: son ec lheid yn oor as nagh vel shiu smooinaghtyn er, hig yn Mac dooinney. 
MAT.24.45	Quoi eisht yn charvaant firrinagh as creeney shen, ta e Hiarn er n’yannoo ny er-reill er e vooinjer, dy chur daue nyn meaghey ayns traa cooie? 
MAT.24.46	Bannit ta’n charvaant cheddin, yiow e Hiarn, tra hig eh jannoo myr shen. 
MAT.24.47	Dy firrinagh ta mee gra riu, dy livreyee eh gys y churrym echeysyn ooilley e chooid. 
MAT.24.48	Agh my jir y drogh-harvaant shen ayns e chree, Ta my Hiarn lhiggey-shaghey yn cheet echey, 
MAT.24.49	As toshiaght y yannoo dy woalley e heshaghyn-sharvaant, as dy ee as dy iu marish ny mesh-tallee. 
MAT.24.50	Hig Chiarn y charvaant shen ec laa nagh bee eh jeeaghyn er e hon, as ayns oor nagh bee eh twoaiagh jeh; 
MAT.24.51	As giaree eh eh veih-my-cheilley, as pointee eh e chronney marish ny crauee-oalsey: ayns shen vees keayney as snaggeraght feeacklyn.
MAT.25.1	Eisht bee reeriaght niau er ny hoylaghey gys jeih moidynyn, ghow ny lampyn oc, as hie magh quail y dooinney-poosee. 
MAT.25.2	As va queig jeu creeney, as queig ommijagh. 
MAT.25.3	Hug adsyn va ommijagh lhieu ny lampyn oc, agh cha dug ad lhieu ooil mâroo: 
MAT.25.4	Agh hug y vooinjer chreeney lhieu ooil ayns ny siyn oc marish nyn lampyn. 
MAT.25.5	Choud as v’ad fieau er y dooinney-poosee, huitt ad ooilley er saveenagh as cadley. 
MAT.25.6	As ec main-oie va eam er ny choyrt, Cur-my-ner ta’n dooinney-poosee cheet, gow-jee magh ny whail. 
MAT.25.7	Eisht dirree ooilley ny moidynyn shen, as hooar ad aarloo nyn lampyn. 
MAT.25.8	As dooyrt y vooinjer ommijagh rish y vooinjer creeney, Cur-jee dooinyn jeh’n ooil euish, son ta ny lampyn ain goll ass. 
MAT.25.9	Agh dreggyr y vooinjer chreeney, gra, Cha der; er-aggle nagh bee dy liooar ain dooin hene as diuish neesht: share diu roie hucsyn ta creck, as kionnaghey diu hene. 
MAT.25.10	As choud as v’ad goll dy chionnaghey, haink y dooinney-poosee, as hie yn vooinjer va aarloo stiagh mârish gys y vannish, as va’n dorrys jeight. 
MAT.25.11	Ny lurg shen haink ny moidynyn elley, gra, Hiarn, Hiarn, foshil dooin. 
MAT.25.12	Agh dreggyr eshyn as dooyrt eh, Dy firrinagh ta mee gra riu, nagh voddym goaill riu. 
MAT.25.13	Bee-jee er nyn dwoaie er-y-fa shen, son cha vel fys eu er y laa ny’n oor, nee Mac y dooinney cheet.
MAT.25.14	Son ta reeriaght niau myr dooinney va mysh goaill jurnah gys cheer foddey, deïe er e harvaantyn hene, as livrey eh daue e chooid: 
MAT.25.15	As da fer hug eh queig 
MAT.25.16	Eisht hie yn fer v’er gheddyn ny queig talentyn, as ren eh dellal lhieu, as chossyn eh queig talentyn elley. 
MAT.25.17	As myrgeddin eshyn v’er gheddyn jees, chossyn eh neesht jees elley. 
MAT.25.18	Agh eshyn va lesh yn un talent, hie eh as chleiy eh ayns y thalloo, as dollee eh argid e hiarn. 
MAT.25.19	Agh lurg foddey dy hraa haink chiarn ny sharvaantyn shen, as ren eh coontey roo. 
MAT.25.20	As haink eshyn v’er gheddyn ny queig talentyn, as hug eh lesh quieg talentyn elley, gra, Hiarn, livrey uss dooys quieg talentyn: cur-my-ner, ta mee er chosney queig talentyn elley lhieu. 
MAT.25.21	Dooyrt e hiarn rish, S’mie t’ou er n’yannoo, harvaant vie as firrinagh; t’ou er ny ve firrinagh ayns y veggan, livrey-yms mooarane gys dty churrym: immee uss stiagh gys boggey dty hiarn. 
MAT.25.22	Haink eshyn myrgeddin v’er gheddyn yn daa halent, as dooyrt eh, Hiarn, livrey uss dooys da halent: cur-my-ner, ta mee er chosney daa halent elley lhieu. 
MAT.25.23	Dooyrt e hiarn rish, S’mie t’ou er n’yannoo harvaant vie as firrinagh: t’ou er ny ve firrinagh ayns y veggan, livrey-yms mooarane gys dty churrym: immee uss stiagh gys boggey dty hiarn. 
MAT.25.24	Agh y fer v’er gheddyn yn un talent, haink eh, as dooyrt eh, Hiarn, va fys aym’s dy nee dooinney creoi oo; buinn raad nagh ren oo cuirr, as chaglym raad nagh ren oo skeayley. 
MAT.25.25	As ghow mee aggle, as hie mee as dollee mee dty halent ayns y thalloo: jeeagh, shoh dhyt dty chooid hene. 
MAT.25.26	Dreggyr e hiarn, as dooyrt eh rish, Harvaant vee-chairagh as neu-harroogh, va fys ayd’s dy row mish buinn raad nagh ren mee cuirr, as chaglym raad nagh ren mee skeayley. 
MAT.25.27	Lhisagh oo er-y-fa shen v’er chur my argid magh er-use, as eisht tra harrin, oddin v’er gheddyn my chooid hene lesh bishaghey. 
MAT.25.28	Gow-jee er-y-fa shen yn talent veihsyn, as cur-jee eh dasyn ta jeih talentyn echey. 
MAT.25.29	Son da dy chooilley ghooinney ta 
MAT.25.30	As tilg-jee yn charvaant neu-harroogh ayns y dorraghys sodjey-mooie: ayns shen vees keayney as snaggeraght feeacklyn.
MAT.25.31	Tra hig Mac y dooinney ayns e ghloyr, as ooilley e ainleyn casherick mârish shen y traa hoie-ys eh er stoyl-reeoil e ghloyr. 
MAT.25.32	As kiongoyrt rish vees dy chooilley ashoon er nyn jaglym: as scarree eh ad veih-my-cheilley, myr ta bochilley scarrey eddyr e chirree as ny goair: 
MAT.25.33	As soie-ee eh ny kirree er e laue-yesh, agh ny goair er e laue-chiare. 
MAT.25.34	Eisht jir y ree roosyn er e laue-yesh, Tar-jee chloan vannit my Ayrey, gow-jee eiraght ’sy reeriaght ta kiarit diu er-dy hoshiaght y theihll. 
MAT.25.35	Son va mee accryssagh, as hug shiu beaghey dou: va mee paagh, as hug shiu jough dou: va mee my yoarree, as ghow shiu stiagh mee: 
MAT.25.36	Rooisht, as ren shiu m’y choamrey: va mee ching, as haink shiu dy my yeeaghyn: va mee ayns pryssoon, as haink shiu hym. 
MAT.25.37	Eisht nee’n chloan chairagh eh y reggyrt, gra, Hiarn, cuin honnick shin oo accryssagh, as dy dug shin beaghey dhyt? ny paagh, as dy dug shin jough dhyt? 
MAT.25.38	Cuin honnick shin oo dty yoarree, as dy ghow shin stiagh oo? ny rooisht, as dy ren shin dty choamrey? 
MAT.25.39	Ny cuin honnick shin oo ching, ny ayns pryssoon, as dy daink shin dy dty yeeaghyn? 
MAT.25.40	As freggyree yn Ree, as jir eh roo, Dy firrinagh ta mee gra riu, Ayns wheesh as dy vel shiu er n’yannoo eh son y fer sloo jeu shoh my vraaraghyn, ta shiu er n’yannoo eh er my hon’s. 
MAT.25.41	Eisht jir eh roosyn myrgeddin er y laue chiare, Immee-jee voym, chloan churstey gys yn aile dy bragh farraghtyn, kiarit son y drogh-spyrryd as e ainleyn. 
MAT.25.42	Son va mee accryssagh, as cha dug shiu beaghey dou: va mee paagh, as cha dug shiu jough dou: 
MAT.25.43	Va mee my yoarree, as cha ghow shiu stiagh mee: rooisht, as cha ren shiu m’y choamrey: ching, as ayns pryssoon, as cha daink shiu dy my yeeaghyn. 
MAT.25.44	Eisht nee adsyn myrgeddin eh y reggyrt, gra, Hiarn, cuin honnick shin oo accryssagh, ny paagh, ny dty yoarree, ny rooisht, ny ching, ny ayns pryssoon, as nagh chooin shin lhiat? 
MAT.25.45	Eisht nee eh nyn reggyrt, gra, Dy firrinagh ta mee gra riu, Ayns wheesh as nagh ren shiu eh son unnane jeh’n vooinjer sloo jeu shoh, cha ren shiu eh er my hon’s. 
MAT.25.46	As hed ad shoh ersooyl gys y kerraghey dy bragh farraghtyn: agh y chloan chairagh gys y vea veayn.
MAT.26.1	As haink eh gy-kione erreish da Yeesey ve er loayrt ooilley ny goan shoh, dy dooyrt eh rish e ostyllyn. 
MAT.26.2	Ta fys eu lurg daa laa dy bee feailley ny caisht, as dy bee yn Mac dooinney er ny vrah dy ve er ny chrossey. 
MAT.26.3	Eisht va ny ard-saggyrtyn as ny scrudeyryn as shanstyr y phobble er nyn jaglym cooidjagh gys thie yn ard-saggyrt va enmyssit Caiaphas. 
MAT.26.4	As hug ad nyn goyrle dy cheilley, mychione Yeesey y ghoaill dy follit, as dy choyrt eh gy baase. 
MAT.26.5	Agh dooyrt ad, Cha nee er laa ny feailley, er-aggle dy bee irree-magh ayn mastey’n pobble.
MAT.26.6	Nish tra va Yeesey ayns Bethany, ayns thie Simon y lourane, 
MAT.26.7	Haink huggey ben lesh box alabaster dy ooil fer chostal, as gheayrt ee eh er e chione, myr v’eh ny hoie ec bee. 
MAT.26.8	Agh tra honnick e ostyllyn shoh, v’ad jymmoosagh, gra, Cre’n-fa va’n jummal shoh jeant? 
MAT.26.9	Son oddagh yn ooil shoh v’er ny ve creckit son mooarane, as er ny choyrt da ny boghtyn. 
MAT.26.10	Tra hoig Yeesey shoh, dooyrt eh roo, Kys dy vel shiu boirey yn ven? son t’ee er n’yannoo obbyr vie orrym’s. 
MAT.26.11	Son ta ny boghtyn eu kinjagh mêriu, agh mish cha vel eu kinjagh. 
MAT.26.12	Son liorish dy vel ee er gheayrtey yn ooil shoh er my chorp, t’ee er n’yannoo eh cour my oanluckey. 
MAT.26.13	Dy firrinagh ta mee gra riu, Cre-theihll y raad vees yn sushtal shoh er ny phreacheil, dy bee shoh myrgeddin ta’n ven shoh er n’yannoo, er ny imraa ayns cooinaghtyn j’ee.
MAT.26.14	Eisht hie fer jeh’n daa ostyl yeig, va enmyssit Yuaase Iscariot, gys ny ard-saggyrtyn, 
MAT.26.15	As dooyrt eh roo, Cre ver shiu dooys, as livrey-ym diuish eh? As choard ad rish son 
MAT.26.16	As veih’n traa shen v’eh shirrey caa dy vrah eh.
MAT.26.17	Nish er y chied laa jeh feailley yn arran-caisht, haink e ostyllyn gys Yeesey, as dooyrt ad rish, Cre’n raad sailt shin dy yannoo aarloo er dty hon dy ee yn eayn-caisht? 
MAT.26.18	As dooyrt eh, Gow-jee gys yn ard-valley gys lheid y dooinney shen, as abbyr-jee rish, Ta’n mainshter gra, Ta my hraa er-gerrey, freill-ym y chaisht ec dty hie’s marish my ostyllyn. 
MAT.26.19	As ren adsyn myr va Yeesey er n’oardaghey daue, as daarlee ad yn eayn-caisht. 
MAT.26.20	Nish tra va’n fastyr er-jeet, hoie eh sheese marish yn daa ostyl yieg. 
MAT.26.21	As myr va’d gee, dooyrt eh, Dy firrinagh ta mee gra riu dy jean fer jiuish mish y vrah. 
MAT.26.22	As v’ad dy mooar seaghnit, as ren ad toshiaght dagh fer jeu dy ghra rish, Hiarn, nee orrym’s t’ou cheet? 
MAT.26.23	As dansoor eshyn, gra, Eshyn ta thummey e laue mârym ayns y chlaare, eh shen nee mish y vrah. 
MAT.26.24	Ta Mac y dooinney goll, myr te scruit jeh: agh smerg da’n dooinney shen liorish vees Mac y dooinney er ny vrah: s’mie veagh eh son y dooinney shen mannagh row eh rieau er jeet er y theihll. 
MAT.26.25	Eisht dansoor Yuaase, ren y vrah eh, as dooyrt eh, Vainshter, nee mish eh? Dooyrt eshyn rish, T’ou er ghra eh.
MAT.26.26	As myr v’ad gee, ghow Yeesey arran, as vannee eh as vrish eh eh, as hug eh eh da ny ostyllyn, gra, Gow-jee, ee-jee shoh my chorp’s. 
MAT.26.27	As ghow eh yn cappan, as hug eh booise, as hug eh eh daue, gra, Iu-jee ooilley jeh shoh. 
MAT.26.28	Son shoh my uill’s jeh’n conaant noa, t’er ny gheayrtey son ymmodee son leih peccaghyn. 
MAT.26.29	Agh ta mee gra riu, Nagh n’iu-ym maghey shoh jeh mess y villey-feeyney, derrey’n laa iuym eh ass-y-noa mêriu ayns reeriaght my Ayrey. 
MAT.26.30	As tra v’ad er ghoaill arrane-moyllee, hie ad magh gys cronk ny Oliveyn. 
MAT.26.31	Eisht dooyrt Yeesey roo, Failee yn credjue euish ooilley noght kyndagh rhym’s: son te scruit, Bwoaill-ym’s yn bochilley, as bee kirree yn chioltane er nyn skeayley. 
MAT.26.32	Agh erreish dou v’er n’irree reesht, hem reue gys Galilee. 
MAT.26.33	Dansoor Peddyr as dooyrt eh rish, Ga dy vaill credjue dy chooilley ghooinney kyndagh rhyt’s, cha vaill my chredjue’s dy bragh. 
MAT.26.34	Dooyrt Yeesey rish, Dy firrinagh ta mee gra rhyt, Noght hene roish gerrym y chellee, dy nob uss mish three keayrtyn. 
MAT.26.35	Dooyrt Peddyr rish, Dy beign dou goll gy baase mayrt, cha nobbin oo. As er yn aght cheddin loayr ooilley ny ostyllyn.
MAT.26.36	Eisht haink Yeesey mâroo gys ynnyd va enmyssit Gethsemane, as dooyrt eh rish ny ostyllyn, Soie-jee shiuish ayns shoh, choud as hem’s gys padjer ’sy voayl shid. 
MAT.26.37	As ghow eh mârish Peddyr, as daa vac Zebedee, as ren eh toshiaght dy ve trimshagh as trome-chreeagh. 
MAT.26.38	Eisht dooyrt eh roo, Ta my annym feer trimshagh, dy jarroo gys y baase: fuirree-jee ayns shoh as freill jee arrey mârym. 
MAT.26.39	As hie eh red beg sodjey, as huitt eh sheese er e eddin, as ghow eh padjer, as dooyrt eh, O my Ayr, my oddys eh ’ve lhig da’n cappan shoh goll shagh-ym: ny-yeih cha nee m’aigney’s, agh dty aigney’s dy row jeant. 
MAT.26.40	As haink eh gys ny ostyllyn, as hooar eh ad nyn gadley, as dooyrt eh rish Peddyr, Kys ta shoh, nagh voddagh shiu arrey y reayll mârym un oor? 
MAT.26.41	Bee-jee er nyn dwoaie as gow-jee padjer, nagh duitt shiu ayns miolagh: ta’n spyrryd dy jarroo arryltagh, agh t’an eill annoon. 
MAT.26.42	Hie eh roish reesht yn nah cheayrt, as ghow eh padjer, gra, O my Ayr, mannagh vod yn cappan shoh goll shagh ym, fegooish mee dy iu eh, dty aigney’s dy row jeant. 
MAT.26.43	As haink eh as hooar eh ad nyn gadley reesht: son va ny sooillyn oc trome. 
MAT.26.44	As daag eh ad, as hie eh roish reesht as ghow eh padjer yn trass cheayrt, gra ny goan cheddin. 
MAT.26.45	Eisht haink eh gys e ostyllyn, as dooyrt eh roo, Caddil-jee nish, as gow-jee nyn vea; cur-my-ner ta’n oor tayrn er-gerrey, as ta’n Mac dooinney er ny vrah gys laueyn peccee. 
MAT.26.46	Irree-jee, as lhig dooin goll: cur-my-ner t’eshyn er-gerrey dooin ta dy my vrah.
MAT.26.47	As choud as v’eh foast loayrt, cur-my-ner, haink Yuaase, fer jeh’n daa ostyl yeig, as va sheshaght vooar mârish lesh cliwenyn as luirg veih ny ard-saggyrtyn as shanstyr y phobble. 
MAT.26.48	Nish hug eshyn v’er vrah, eh, cowrey daue, gra, Quoi-erbee ver-ym’s paag da, shen eh, cum-jee eh dy shickyr. 
MAT.26.49	As chelleeragh haink eh gys Yeesey, as dooyrt eh, Dy vannee dhyt, Vainshter; as phaag eh eh. 
MAT.26.50	As dooyrt Yeesey rish, My heshey, cre’n-fa t’ou er jeet? Eisht haink ad, as ghreimm ad er Yeesey, as ghow ad eh. 
MAT.26.51	As cur-my-ner heeyn fer jeusyn va marish Yeesey magh e laue, as hayrn eh e chliwe, as woaill eh fer-mooinjerey yn ard-saggyrt, as ghiare eh yn chleaysh jeh. 
MAT.26.52	Eisht dooyrt Yeesey rish, Cur seose dty chliwe reesht ’sy fine: son nee adsyn ooilley ta goaill y cliwe, cherraghtyn liorish y chliwe. 
MAT.26.53	Vel uss smooinaghtyn nagh voddym’s nish guee gys my Ayr, as yinnagh eh chelleeragh hym erskyn daa legion jeig dy ainleyn? 
MAT.26.54	Agh kys eisht vees ny scriptyryn er nyn gooilleney, dy nee shoh myr te dy ve? 
MAT.26.55	Ayns yn oor cheddin dooyrt Yeesey rish y pobble, Vel shiu er jeet magh myr noi maarliagh, lesh cliwenyn as luirg dy my ghoaill? hoie mee mêriu gagh-laa gynsaghey ayns y chiamble, as cha ren shiu my ghoaill. 
MAT.26.56	Agh va ooilley shoh jeant, dy voddagh scriptyryn ny phadeyryn ve cooilleenit. Eisht ren ooilley ny ostyllyn treigeil eh, as cosney roue.
MAT.26.57	As leeid y vooinjer v’er ghoaill Yeesey eh ersooyl gys Caiaphas yn ard-saggyrt, raad va ny scrudeyryn as y chanstyr er nyn jaglym cooidjagh. 
MAT.26.58	Agh deiyr Peddyr er foddey ny yeï, gys thie yn ard-saggyrt, as hie eh stiagh, as hoie eh marish y vooinjer dy yeeaghyn cre’n erree harragh er. 
MAT.26.59	Nish va ny ard-saggyrtyn as yn chanstyr as ooilley yn choonceil, shirrey feanishyn foalsey noi Yeesey dy choyrt eh gy-baase. 
MAT.26.60	Agh cha dooar ad veg: ga dy daink ymmodee feanishyn foalsey, foast cha dooar ad veg. Ec y jerrey haink daa eanish foalsey, 
MAT.26.61	As dooyrt ad, T’eh shoh er ghra, Ta’n phooar aym’s dy lhieggal chiamble Yee, as dy hroggal eh reesht ayns three laa. 
MAT.26.62	As hass yn ard-saggyrt seose, as dooyrt eh rish, Nagh vel oo cur ansoor? cre shoh t’ad dy lhiassaghey dt’oï? 
MAT.26.63	Agh va Yeesey ny host. As dreggyr yn ard-saggyrt as dooyrt eh rish, Ta mee cur currym ort liorish y Jee bio, oo dy insh dooin, nee oo yn Creest mac Yee. 
MAT.26.64	Dooyrt Yeesey rish, T’ou uss er ghra eh: ny-yeih ta mish gra riu, Ny lurg shoh hee shiu Mac y dooinney ny hoie er laue-yesh yn phooar, as cheet ayns bodjallyn yn aer. 
MAT.26.65	Eisht raip yn ard-saggyrt e choamrey, gra, T’eh er loayrt goan mollaghtagh, cre’n feme sodjey t’ain er feanishyn? cur-my-ner, nish ta shiu er chlashtyn e ghoan-mollaghtagh. 
MAT.26.66	Cre ta shiu smooinaghtyn jeh? Dansoor ad, as dooyrt ad, T’eh toilchin dy ve er ny choyrt gy baase. 
MAT.26.67	Eisht cheau ad shellaghyn ayns e eddin, as woaill ad eh, as woaill feallagh elley eh lesh bassyn ny laueyn. 
MAT.26.68	Gra, Jean phadeyrys dooin, uss yn Creest, quoi ta dy dty woalley?
MAT.26.69	Nish va Peddyr ny hoie cheu-mooie jeh’n cheshaght ayns y halley: as haink ben-aeg huggey, gra, V’ou uss myrgeddin marish Yeesey dy Ghalilee. 
MAT.26.70	Agh dob eh kiongoyrt roo ooilley, gra, Cha s’aym cre t’ou dy ghra. 
MAT.26.71	As tra ve’h er gholl magh ayns y phorch, honnick ben-aeg elley eh, as dooyrt ee roosyn v’ayns shen, V’eh shoh myrgeddin marish Yeesey dy Nazareth. 
MAT.26.72	As reesht dob eh lesh loo, Cha nione dou yn dooinney. 
MAT.26.73	As tammylt ny lurg shen haink huggey paart jeh’n cheshaght, as dooyrt ad rish Peddyr, Shickyr she fer jeu oo, son ta dty ghlare dy dty vrah. 
MAT.26.74	Eisht ren eh toshiaght dy ghweeaghyn as dy loo, gra, Cha nione dou yn dooinney. As chelleeragh ren y kellagh gerrym. 
MAT.26.75	As chooinee Peddyr er ny goan va Yeesey er ghra rish, Roish gerrym y chellee, obbee uss mish three keayrtyn. As hie eh magh as cheayn eh dy sharroo.
MAT.27.1	Tra va’n moghrey er jeet rish, hug ooilley ny ard-saggyrtyn as shanstyr yn phobble nyn goyrle dy cheilley, dy choyrt eh gy baase. 
MAT.27.2	As erreish daue v’er chiangley eh, deiyr ad lhieu eh, as livrey ad eh gys Pontius Pilate yn kiannoort.
MAT.27.3	Tra honnick eisht Yuaase ren y vrah eh, dy row eh er ny gheyrey, ghow eh arrys, as hug eh lesh reesht ny jeih peeshyn as feed dy argid gys ny ard-saggyrtyn as y chanstyr, 
MAT.27.4	Gra, Ta mee er n’yannoo peccah, ayns dy vel mee er vrah yn uill neu chyndagh. As dooyrt adsyn, Cre ta shen dooinyn? jeeagh uss da shen. 
MAT.27.5	As hilg eh sheese ny peeshyn argid ayns y chiamble, as jimmee eh roish, as hie eh as ren eh eh-hene y chroghey. 
MAT.27.6	As ghow ny ard-saggyrtyn ny peeshyn argid, as dooyrt ad, Cha vel eh lowal dy choyrt ad mastey tashtaghyn y chiamble, er-yn-oyr dy nee leagh foalley t’ayn. 
MAT.27.7	As ghow ad coyrle, as chionnee ad lhieu magher yn phasheyder, dy oanluckey joarreeyn ayn. 
MAT.27.8	Shen-y-fa va’n magher shen enmyssit, Yn magher-foalley, gys y laa t’ayn jiu. 
MAT.27.9	(Shen y traa va cooilleenit ny va loayrit liorish Jeremy yn phadeyr, gra, As ghow ad ny jeih peeshyn as feed dy argid, yn phrice echeysyn v’er ny phriceil, eshyn hug cloan Israel price er: 
MAT.27.10	As hug ad ad son magher yn phasheyder, myr va’n Chiarn er n’oardaghey dou). 
MAT.27.11	As hass Yeesey fenish y chiannoort, as dênee yn kiannoort jeh, gra, Nee uss ree ny Hewnyn? As dooyrt Yeesey rish, T’ou uss dy ghra eh. 
MAT.27.12	As tra v’eh er ny chassid liorish ny ard-saggyrtyn as y chanstyr, cha dug eh ansoor erbee daue. 
MAT.27.13	Eisht dooyrt Pilate rish, Nagh vel oo clashtyn cre whilleen red t’ad shoh cur stiagh dt’oï? 
MAT.27.14	As cha dug eh un ockle dy ansoor da, ayns wheesh as dy ghow yn kiannoort yindys mooar. 
MAT.27.15	Nish ec y feailley shen va’n kiannoort cliaghtey feaysley daue pryssoonagh erbee dy bailloo. 
MAT.27.16	As va oc ec y traa shen ard-phryssoonagh va enmyssit Barabbas. 
MAT.27.17	Shen-y-fa tra v’ad er nyn jaglym cooidjagh, dooyrt Pilate roo, Quoi salliu mee dy eaysley diu? Barabbas, ny Yeesey, ta enmyssit Creest? 
MAT.27.18	Son va fys echey dy nee ayns goanlys va’d er chur stiagh eh. 
MAT.27.19	Erreish da soie er stoyl y vriwnys, hug e ven fys huggey, gra, Ny bee veg ayd’s dy yannoo rish y dooinney cairagh shen: son s’mooar ta mee er hurranse jiu ayns my chadley, er y choontey echeysyn. 
MAT.27.20	Agh choyrlee ny ard-saggyrtyn as shanstyr y phobble ad dy yannoo aghin son Barabbas, as Yeesey y choyrt gy baase. 
MAT.27.21	Dansoor y kiannoort as dooyrt eh roo, Quoi jeh’n jees sailliu mee dy eaysley diu? Dooyrt adsyn, Barabbas. 
MAT.27.22	Dooyrt Pilate roo, Cre nee’m eisht rish Yeesey, ta enmyssit Creest? Dooyrt ad ooilley rish, Lhig da v’er ny chrossey. 
MAT.27.23	As dooyrt y kiannoort, Cre’n-oyr, cre’n olk t’eh er n’yannoo? Agh deïe adsyn ny smoo, gra, Lhig da v’er ny chrossey.
MAT.27.24	Tra honnick Pilate nagh dug ad geill da e choyrle, agh dy row ad aarloo dy irree-magh, ghow eh ushtey, as niee eh e laueyn kiongoyrt rish y pobble, gra, Ta mish neu-chyndagh jeh fuill yn phersoon cairagh shen jeeagh-jee shiuish da. 
MAT.27.25	Eisht dansoor ooilley yn pobble, gra, Yn uill echey dy row orrinyn, as er nyn gloan.
MAT.27.26	Eisht deayshil eh Barabbas daue; as erreish da Yeesey ve scuitchit, hug eh briwnys er dy v’er ny chrossey. 
MAT.27.27	Eisht hug sidooryn y chiannoort lhieu Yeesey gys halley ny briwnys, as deïe ad er slane sheshaght ny sidooryn. 
MAT.27.28	As rooisht ad eh, as hug ad er coamrey scarleod.
MAT.27.29	As fee attey dy ghrineyn hug ad eh mysh e chione, as cuirtlagh ayns e laue-yesh: as gliooney kiongoyrt rish dooyrt ad ayns craid, Dy vannee dhyt, Ree ny Hewnyn. 
MAT.27.30	As cheau ad shellaghyn er, as ghow ad y chuirtlagh, as woaill ad eh er y chione. 
MAT.27.31	As erreish daue v’er n’yannoo [nyn saie] craid er, ghow ad yn coamrey reeoil jeh, as hug ad e gharmad hene er, as leeid ad eh ersooyl dy chrossey eh. 
MAT.27.32	As myr haink ad magh, hooar ad dooinney jeh Cyrene, enmyssit Simon: eshyn d’êginee ad dy ymmyrkey yn chrosh mârish. 
MAT.27.33	As tra v’ad er jeet gys ynnyd ta enmyssit Golgotha, ta shen dy ghra, Ynnyd bollag, 
MAT.27.34	Hug ad da vinegar dy iu, as gall ny chione: as tra v’eh er vlashtyn eh, cha baillish giu. 
MAT.27.35	As ren ad eh y chrossey, as rheynn ad e gharmadyn, tilgey lottyn: as shoh myr va cooilleenit shen loayr y phadeyr, Rheynn ad my gharmadyn nyn mast’ oc, as er my chooat ren ad lottyn y hilgey. 
MAT.27.36	As hoie ad sheese as dreill ad arrey er ayns shen. 
MAT.27.37	As hoie ad erskyn y chione oyr e vaaish scruit, SHOH YEESEY REE NY HEWNYN. 
MAT.27.38	Eisht va daa vaarliagh er ny chrossey mârish: yn derrey yeh er y laue-yesh, as y jeh elley er y laue-chiare.
MAT.27.39	As doltooan y vooinjer va goll shaghey eh, craa nyn ghing, 
MAT.27.40	As gra, Uss ta lhieggal y chiamble, as dy hroggal eh reesht ayns three laa, saue oo hene: my she mac Yee oo, tar neose jeh’n chrosh. 
MAT.27.41	Myr shen neesht ren ny ard-saggyrtyn craidey mysh, marish ny scrudeyryn as y chanstyr, as dooyrt ad, 
MAT.27.42	Haue eh feallagh elley, eh hene cha vod eh sauail: my she ree Israel eh, lhig da cheet neose, jeh’n chrosh, as nee mayd credjal ayn. 
MAT.27.43	Hreisht eh ayns Jee; lhig da eh y livrey nish my saillish eh: son dooyrt eh, She mac Yee mee. 
MAT.27.44	Hilg ny maarlee myrgeddin v’er nyn grossey mârish yn lheid cheddin er. 
MAT.27.45	Nish veih yn cheyoo oor, va dorraghys harrish ooilley yn cheer, gys yn nuyoo oor. 
MAT.27.46	As mygeayrt yn nuyoo oor, deïe Yeesey lesh ard-choraa, gra, 
MAT.27.47	Dooyrt paart jeusyn va nyn shassoo ayns shen, tra cheayll ad shen, Ta’n dooinney shoh geamagh er Elias. 
MAT.27.48	As chelleeragh roie fer jeu, as ghow eh spunge, as lhieen eh eh lesh vinegar, as hug eh eh er cuirtlagh, as heeyn eh eh huggey dy iu. 
MAT.27.49	Dooyrt y vooinjer elley, Faag-jee veue eh, hee mayd jig Elias dy hauail eh.
MAT.27.50	Tra va Yeesey er n’eamagh reesht lesh ard-choraa, phaart eh. 
MAT.27.51	As cur-my-ner, va’n coodaghey va eddyr y chiamble as yn ynnyd casherick raipit veih-my-cheilley, veih’n vullagh gys y laare; as ren y thalloo craa, as ny creggyn scoltey, 
MAT.27.52	As va ny oaiaghyn er nyn vosley, as ren ymmodee jeh kirp ny nooghyn va nyn gadley, girree seose, 
MAT.27.53	As cheet ass ny oaiaghyn oc lurg yn irree-seose-reesht echey, hie ad stiagh ayns yn ard-valley casherick, as hoilshee ad ad-hene da ymmodee. 
MAT.27.54	Nish tra honnick yn captan, as adsyn va mârish freayll arrey er Yeesey, yn craa-thallooin, as ny reddyn v’er jeet gy-kione, ghow ad aggle mooar, gra, Dy firrinagh shoh va Mac Yee. 
MAT.27.55	As va ymmodee mraane ayns shen (va jeeaghyn er tammylt voue) va er n’eiyrt er Yeesey veih Galilee dy hirveish er. 
MAT.27.56	Nyn mast’ oc va Moirrey Malaine, as Moirrey moir Yamys as Yoses, as moir cloan Zebedee. 
MAT.27.57	Tra va’n fastyr er jeet, haink dooinney berchagh ass Arimathea, va enmyssit Joseph, va myrgeddin eh hene credjal ayns Yeesey. 
MAT.27.58	Hie eh shoh gys Pilate, as ren eh aghin son corp Yeesey: eisht doardee Pilate yn corp dy ve er ny livrey. 
MAT.27.59	As tra va Joseph er n’ghoaill y corp, hoïll eh eh ayns aanrit glen, 
MAT.27.60	As doanluck eh eh ayns yn oaie noa echey hene, v’eh er chleiy ass y chreg: as rowl eh clagh vooar er beeal yn oaie, as jimmee eh roish. 
MAT.27.61	As va Moirrey Malaine, as Moirrey elley, nyn soie jeeragh er yn oaie.
MAT.27.62	Nish yn nah laa lurg laa yn aarlaghey, haink ny ard-saggyrtyn as ny Phariseeyn cooidjagh gys Pilate, 
MAT.27.63	Gra, Vainshter, ta cooinaghtyn ain dy dooyrt yn molteyr shen, choud as v’eh foast bio, Lurg three laa neem’s girree reesht. 
MAT.27.64	Cur sarey er-y-fa shen yn oaie dy ve jeant shickyr, derrey yn trass laa, er-aggle dy jig e ostyllyn ayns yn oie, as dy geid ad eh ersooyl, as dy jir ad rish yn pobble, T’eh er n’irree veih ny merriu: myr shen bee yn molteyrys s’jerree ny smessey n’an chied volteyrys. 
MAT.27.65	Dooyrt Pilate roo, Ta watch eu, immee-jee reue, jean-jee cha shickyr jeh as oddys shiu. 
MAT.27.66	Myr shen hie ad, as ren ad yn oaie shickyr, sealal y chlagh, as soiaghey watch.
MAT.28.1	Tra v’an doonaght harrish, as y vadran cheet rish er y chied laa jeh’n chiaghtin, haink Moirrey Malaine, as Moirrey elley dy voddagh ad yn oaie y akin. 
MAT.28.2	As cur-my-ner va craa-thallooin mooar ayn: son va ainle y Chiarn er jeet neose veih niau, as er jeet as er rowlal back yn chlagh jeh beeal yn oaie, as er hoie urree. 
MAT.28.3	Va’n eddin echey goll-rish y tendreil, as e choamrey gial myr y sniaghtey. 
MAT.28.4	As ayns aggle roish va ny ar-reyderyn er-creau, as haink ad dy ve myr deiney marroo. 
MAT.28.5	As dreggyr yn ainle, as dooyrt eh rish ny mraane, Ny gow-jee aggle: son ta fys aym’s dy vel shiu shirrey Yeesey, v’er ny chrossey. 
MAT.28.6	Cha vel eh ayns shoh, son t’eh er n’irree, myr dooyrt eh hene: tar-jee, jeeagh-jee er yn ynnyd raad va’n Chiarn oanluckit. 
MAT.28.7	As immee-jee dy tappee, as insh-jee da e ostyllyn, dy vel eh er n’irree veih ny merriu; as cur-my-ner, t’eh goll reue gys Galilee, ayns shen hee shiu eh, cur-my-ner, ta mish er n’insh diu. 
MAT.28.8	As jimmee ad dy tappee veih’n oaie lesh aggle as boggey mooar, as roie ad dy chur lhieu yn naight gys e ostyllyn.
MAT.28.9	As myr va’d goll dy insh eh da e ostyllyn, cur-my-ner haink Yeesey nyn guail, gra, Dy vannee diu. As haink ad, as huitt ad sheese ec e chassyn, lesh ny laueyn orroo, cur ooashley da. 
MAT.28.10	Eisht dooyrt Yeesey roo, Ny gow-jee aggle: immee-jee, as abbyr-jee rish my vraaraghyn ad dy gholl gys Galilee, as ayns shen hee ad mee.
MAT.28.11	Nish myr v’ad goll, cur-my-ner, haink shiartanse jeh’n arrey gys yn ard-valley, as dinsh ad da ny ard-saggyrtyn ooillyn ny va er daghyrt. 
MAT.28.12	As tra v’adsyn as y chanstyr er nyn jaglym cooidjagh, as er chur nyn goyrle dy cheilley, hug ad sym mooar dy argid da ny sidooryn, 
MAT.28.13	Gra, Abbyr-jee shiuish, Haink e ostyllyn ayns yn oie, as gheid ad eh ersooyl choud as va shin nyn gadley. 
MAT.28.14	As my chlinnys y kiannoort jeh, nee mayd eshyn y vreagey as shiuish y heyrey. 
MAT.28.15	Myr shen ghow ad yn argid, as ren ad myr va currit roue: as ta’n raa shoh dy cadjin er ny insh magh mastey ny Hewnyn gys y laa t’ayn jiu.
MAT.28.16	Eisht hie yn un ostyl yeig roue gys Galilee, gys slieau raad va Yeesey er n’oardaghey daue. 
MAT.28.17	As tra honnick ad eh, hug ad ooashley da: agh va paart jeu fo mee-ourys. 
MAT.28.18	As haink Yeesey, as loayr eh roo, gra, Ta dy chooilley phooar er ny chur dou ayns niau as er y thalloo.
MAT.28.19	Immee-jee er-y-fa shen, as ynsee-jee dy chooilley ashoon, as bashtee-jee ad ayns ennym yn Ayr, as y Vac, as y Spyrryd Noo: 
MAT.28.20	Gynsaghey daue dy reayll dy chooilley nhee cre-erbee ta mish er chur ayns sarey diu: as cur-my-ner, ta mish mêriu kinjagh, eer gys jerrey yn theihll. Amen.
MRK.1.1	Toshiaght sushtal Yeesey Creest, Mac Yee; 
MRK.1.2	Myr te scruit ayns ny phadeyrn; Cur-my-ner, ta mee cur my haghter roish dty eddin, dy chiartaghey dty raad kiongoyrt rhyt. 
MRK.1.3	Coraa fer geamagh ayns yn aasagh, Kiartee-jee raad y Chiarn, jean-jee ny cassanyn echey jeeragh. 
MRK.1.4	Ren Ean bashtey ayns yn aasagh, as preacheil bashtey arrys, son leih peccaghyn. 
MRK.1.5	As hie magh huggey ooilley cheer Yudea as cummaltee Yerusalem, as va’d ooilley er nyn mashtey liorish ayns awin Yordan, goaill-rish nyn beccaghyn. 
MRK.1.6	As va Ean coamrit lesh garmad jeh fynney chamel, as lesh cryss liare mysh e veeghyn: as v’eh beaghey er locustyn as mill feïe: 
MRK.1.7	As ren eh preacheil, gra, Ta fer s’pooaral na mish cheet my-yeï, kiangley ny braagyn echey cha vel mee feeu dy chroymmey sheese as dy eaysley. 
MRK.1.8	Ta mish dy jarroo er vashtey shiu lesh ushtey: agh bashtee eshyn shiu lesh y Spyrryd Noo. 
MRK.1.9	As haink eh gy-kione ayns ny laghyn shen, dy daink Yeesey veih Nazareth dy Ghalilee, as ve’h er ny vashtey liorish Ean ayns Jordan. 
MRK.1.10	As jeeragh myr haink eh seose ass yn ushtey, honnick eh ny niaughyn foshlit, as y Spyrryd myr calmane cheet neose er. 
MRK.1.11	As haink coraa veih niau, gra, Oo my vac ennoil, jeed ta mee dy mooar soiaghey. 
MRK.1.12	As chelleeragh hug yn spyrryd lesh eh gys yn aasagh. 
MRK.1.13	As v’eh ayns shen ’syn aasagh da-eed laa er ny violaghey liorish y drogh-spyrryd, as v’eh marish ny beiyn feïe, as ren ny ainleyn shirveish er. 
MRK.1.14	Nish erreish da Ean ve currit ayns pryssoon, haink Yeesey gys Galilee, preacheil sushtal reeriaght Yee. 
MRK.1.15	As gra, Ta’n tra cooilleenit, as ta reeriaght Yee er-gerrey: gow-jee arrys, as cred-jee yn sushtal. 
MRK.1.16	Nish myr v’eh shooyl liorish faarkey Ghalilee, honnick eh Simon as Andreays e vraar cuirr magh lieen ayns y cheayn: (son va’d nyn eeasteyryn) 
MRK.1.17	As dooyrt Yeesey roo, Tar-jee as eiyr-jee orrym’s, as neem’s shiu nyn eeasteyryn dy gheiney. 
MRK.1.18	As chelleeragh hreig ad nyn lieenteenyn, as deiyr ad er. 
MRK.1.19	As tra v’eh n’gholl red beg sodjey veih shen, honnick eh Jamys mac Zebedee, as Ean e vraar, va myrgeddin ayns y lhong kerraghey yn lieen. 
MRK.1.20	As chelleeragh deïe eh orroo: as daag ad nyn ayr Zebedee ayns y lhong marish ny sharvaantyn faïlt, as hie ad geiyrt er. 
MRK.1.21	As hie ad stiagh ayns Capernaum, as chelleeragh er laa yn doonaght, hie eh stiagh ayns y synagogue, as dynsee eh. 
MRK.1.22	As ghow ad yindys mooar jeh’n ynsaghey echey: son dynsee eh ad myr fer ayns poaar, as cha nee myr ny scrudeyryn. 
MRK.1.23	As va ayns y synagogue oc dooinney lesh spyrryd neu-ghlen, as dyllee eh, 
MRK.1.24	Gra, Faag voïd shin, cre’n eïe t’ayd orrin, Yeesey dy Nazareth? vel oo er jeet dy nyn stroie? ta fys aym quoi oo hene, eer fer casherick Yee. 
MRK.1.25	As hug Yeesey oghsan da, gra, Bee dty host, as tar magh ass. 
MRK.1.26	As tra va’n spyrryd neughlen er n’eiyrt ee noon as noal, as er n’eamagh lesh ard-choraa, haink eh magh ass. 
MRK.1.27	As vaad ooilley fo atchim, ayns wheesh as dy row ad reesoon-ey nyn mast’ oc hene, gra, Cre’n red shoh? cre’n ynsagh noa shoh? son ta ny eer spyrrydyn neu-ghlen dy pooaral echey fo smaght, as t’ad beasagh da. 
MRK.1.28	As chelleeragh hie goo jeh magh trooid ooilley yn cheer mygeayrt Galilee. 
MRK.1.29	As cha leah as v’ad er jeet magh ass y synagogue, hie ad stiagh ayns thie Simon as Andreays, marish Jamys as Ean. 
MRK.1.30	Agh va moir ben Simon ny lhie ching ’sy chiassaghey, as chelleeragh dinsh ad da mychione eck. 
MRK.1.31	As haink eh as ghow eh ee er y laue, as hrog eh seose ee; as chelleeragh daag y chiassaghey ee, as ren ee shirveish orroo. 
MRK.1.32	As ayns yn astyr mysh lhïe ny greïney, hug ad lhieu huggey dy chooilley unnane va doghanit, as adsyn va drogh-spyrrydyn ayndoo. 
MRK.1.33	As va ooilley yn ard-valley er nyn jaglym cooidjagh ec y dorrys. 
MRK.1.34	As ren eh ymmodee y lheihys va seaghnit lesh mooarane doghanyn, as ymmodee drogh-spyrrydyn y chastey, as cha lhig eh da ny drogh-spyrrydyn dy loayrt, ny dy ghra dy row enney oc er. 
MRK.1.35	As moghrey laa ny vairagh dirree eh foddey roish y laa, as hie eh magh, as jimmee eh gys boayl faasagh, as ayns shen ghow eh padjer. 
MRK.1.36	As deiyr Simon er, as adsyn va mârish. 
MRK.1.37	As tra v’ad er gheddyn eh, dooyrt ad rish, Ta dy chooilley ghooinney briaght dty yeï. 
MRK.1.38	As dooyrt eh roo, Lhig dooin goll gys ny baljyn sniessey dooin, dy voddym preacheil ayndoo shen myrgeddin: son er-yn-oyr shen haink mee gys y theihll. 
MRK.1.39	As ren eh preacheil ayns ny synagogueyn oc trooid ooilley Galilee, as chast eh drogh-spyrrydyn. 
MRK.1.40	As haink lourane huggey, guee er, as gliooney sheese huggey, as gra rish, My she dty aigney eh, foddee oo mish y yannoo glen. 
MRK.1.41	As va Yeesey er ny veiyghey lesh chymmey, as heeyn eh magh e laue, as venn eh rish, as dooyrt eh, M’aigney’s eh, bee er dty ghlenney. 
MRK.1.42	As cha row eh ny s’leah er loayrt, agh chelleeragh daag y louraanys eh, as ve’h er ny ghlenney. 
MRK.1.43	As hug eh currym geyre er, as chelleeragh hug eh ersooyl eh. 
MRK.1.44	As dooyrt eh rish, Jeeagh nagh loayr oo veg rish dooinney erbee: agh immee royd, jeeagh oo hene da’n taggyrt, as cheb son dty ghlenney shen doardee Moses son cowrey daue. 
MRK.1.45	Agh hie eh roish, as ren eh toshiaght dy hoilshaghey magh as dy skeayley mygeayrt yn chooish, ayns wheesh as nagh dod Yeesey goll ny smoo dy foshlit gys yn ard-valley, agh v’eh mooie ayns ynnydyn faasagh: as haink ad huggey veih dy chooilley ard.
MRK.2.1	As laghyn ny lurg shen, hie eh reesht gys Capernaum, as ve er ny insh magh dy row eh ayns y thie. 
MRK.2.2	As chelleeragh va ymmodee er nyn jaglym cooidjagh, ayns wheesh as nagh row room dy ghoaill ad, wheesh as mygeayrt y dorrys: as ren eh yn goo y phreacheil daue. 
MRK.2.3	As haink ad huggey, cur lhieu fer va seaghnit lesh y chingys-craaee, v’er ny hroggal stiagh liorish kiare dy leih. 
MRK.2.4	As tra nagh dod ad cheet er-gerrey da kyndagh rish y chennid, rooisht ad kione y thie raad v’eh: as erreish daue v’er vosley stiagh ny hrooid, lhig ad sheese y lhiabbee ayn va’n palsee-doghanit ny lhie. 
MRK.2.5	Tra hug Yeesey tastey da’n chredjue oc, dooyrt eh rish y dooinney ching, Vac, ta dty pheccaghyn er nyn leih dhyt. 
MRK.2.6	Agh va shiartanse jeh ny scrudeyrn nyn soie ayns shen, as v’ad resooney ayns nyn greeaghyn, 
MRK.2.7	Cre’n-fa ta’n dooinney shoh loayrt goan mollaghtagh? quoi oddys peccaghyn y leih, agh Jee ny lomarcan? 
MRK.2.8	As chelleeragh tra dennee Yeesey ayns e spyrryd dy row ad myr shoh resooney cheu-sthie jeu hene, dooyrt eh roo, Cre’n-fa ta shiu smooinaghtyn lheid ny reddyn shoh ayns nyn greeaghyn? 
MRK.2.9	Cre sassey dy ghra, rish y palsee-doghanit, Ta dty pheccaghyn er nyn leih dhyt: ny dy ghra, Irree, as trog seose dty lhiabbee, as jean shooyl. 
MRK.2.10	Agh dy vod fys y ve eu dy vel pooar ec Mac y dooinney er y thalloo dy leih peccaghyn (dooyrt eh rish y palsee-doghanit) 
MRK.2.11	Ta mee gra rhyt, Irree, as trog seose dty lhiabbee, as immee royd gys dty hie. 
MRK.2.12	As chelleeragh dirree eh, hrog eh e lhiabbee, as hie eh magh kiongoyrt roo ooilley, ayns wheesh as dy row ad ooilley lhieent lesh atchim, as dy ren ad Jee y ghloyraghey, gra, Cha vaik shin eh rieau er yn aght shoh. 
MRK.2.13	As hie eh magh reesht rish oirr ny marrey, as haink ooilley yn pobble huggey, as dynsee eh ad. 
MRK.2.14	As myr v’eh goll shaghey, honnick eh Levi mac Alpheus ny hoie ec boayrd y cheesh, as dooyrt eh rish, Eiyr orrym’s. As dirree eh seose as deiyr eh er. 
MRK.2.15	As haink eh gy-kione, my va Yeesey ny hoie ec bee ayns y thie echey, dy ren myrgeddin ymmodee publicanee as peccee soie sheese marish Yeesey as e heshaght: son va ymmodee er n’eiyrt er. 
MRK.2.16	As tra honnick ny scrudeyryn as ny Phariseeyn eh gee marish publicanee as peccee dooyrt ad rish e ynseydee, Kys dy vel eh gee as giu marish publicanee as peccee? 
MRK.2.17	Tra cheayll Yeesey shoh, dooyrt eh roo, Cha vel feme ocsyn ta lane er y lhee, agh ec sleih chingey: cha daink mish dy eamagh er y vooinjer chairagh, agh er peccee gys arrys. 
MRK.2.18	As ve cliaghtey ynseydee Ean as ny Phariseeyn dy reayll trostey; as haink ad as dooyrt ad rish, Kys te dy vel ynseydee Ean as ny Phariseeyn trostey, agh cha vel adsyn t’ou uss er n’ynsaghey trostey? 
MRK.2.19	As dooyrt Yeesey roo, Vod cloan y chamyr-phoosee trostey, choud as ta’n dooinney-poosee mâroo? choud as ta’n dooinney-poosee mâroo, cha vod ad trostey. 
MRK.2.20	Agh hig ny laghyn, tra vees y dooinney-poosee er ny ghoaill ersooyl voue, as eisht nee ad trostey ayns ny laghyn shen. 
MRK.2.21	As cha vel dooinney erbee whaaley peesh dy eaddagh noa er shenn gharmad: er-nonney ta’n pheesh goaill y laane ass y chenn gharmad, as bee yn raipey ny smessey na ve. 
MRK.2.22	Chamoo ta dooinney erbee cur feeyn noa ayns shenn 
MRK.2.23	As haink eh gy-kione, myr v’eh shooyl trooid ny magheryn arroo er laa’n doonaght, dy ren e ynseydee toshiaght, myr v’ad goll, dy phluckey jeeassyn jeh’n arroo. 
MRK.2.24	As dooyrt ny Phariseeyn rish, Cur-my-ner, cre’n-fa t’ad shoh er laa’n doonaght jannoo shen nagh vel lowit? 
MRK.2.25	As dooyrt eshyn roo, Nagh lhaih shiuish rieau, cre ren David, tra v’eh ayns feme as accryssagh, eh hene as y vooinjer va mârish? 
MRK.2.26	Kys hie eh stiagh ayns thie Yee, rish lhing Abiathar yn ard-saggyrt, as d’ee eh yn arran-casherick, nagh row lowit dy ve eeit, agh liorish ny saggyrtyn, as hug eh eh myrgeddin dauseyn va mârish? 
MRK.2.27	As dooyrt eh roo, Va’n doonaght er ny yannoo son dooinney, as cha nee dooinney son y doonaght. 
MRK.2.28	Shen-y-fa ta’n Mac dooinney ny Hiarn myrgeddin er y doonaght.
MRK.3.1	As hie eh reesht stiagh ayns y synagogue, as va dooinney ayns shen lesh laue shyrgit. 
MRK.3.2	As va sooil oc er, dy yeeaghyn jinnagh eh eh y lheihys er laa yn doonaght, dy voddagh oyr y ve oc dy phlaiynt noi. 
MRK.3.3	As dooyrt eh rish y dooinney lesh y laue shyrgit, Shass magh. 
MRK.3.4	As dooyrt eh roo, Vel eh lowal dy yannoo mie er laghyn y doonaght, ny dy yannoo olk? dy hauail bioys, ny dy stroie eh? Agh v’adsyn nyn dhost. 
MRK.3.5	As tra v’eh er yeeaghyn mygeayrt orroo lesh corree, ve’h seaghnit son creoghys nyn greeaghyn, as dooyrt eh rish y dooinney, Sheeyn magh dty laue: as heeyn eh magh ee; as va e laue er ny laanaghey myr y laue elley. 
MRK.3.6	As hie ny Phariseeyn magh, as chelleeragh ghow ad hene, as ny Herodianee, coyrle n’oï kys oddagh ad eh y stroie. 
MRK.3.7	Agh bie Yeesey dy lhiattee marish e ynseydee gys oirr ny marrey: as deiyr earrooyn mooarey dy leih er veih Galilee, as veih Judea, 
MRK.3.8	As veih Jerusalem, as veih Idumea, as veih’n cheu elley dy Yordan, as adsyn mygeayrt Tyre as Sidon, earroo mooar, tra cheayll ad cre ny reddyn yindyssagh v’eh er n’yannoo, haink ad huggey. 
MRK.3.9	As loayr eh rish e ynseydee, lhong veg dy ve aarloo er e hon, kyndagh rish y pobble, son nagh jinnagh ad chionney stiagh er. 
MRK.3.10	Son v’eh er laanaghey ymmodee, ayns wheesh as dy row ad chionney stiagh huggey, dy ventyn rish, whilleen as va dourinagh. 
MRK.3.11	As ny spyrrydyn neu-ghlen tra honnick ad eh, huitt ad sheese kiongoyrt rish, as dyllee ad, gra, She Mac Yee oo. 
MRK.3.12	As hug eh currym gyere orroo, gyn ad dy insh magh quoi v’eh. 
MRK.3.13	As hie eh seose er slieau, as deïe eh er y vooinjer baillish: as haink ad huggey. 
MRK.3.14	As dooardee eh ghaa-yeig dy ve marish, dy voddagh eh coyrt ad magh dy phreacheil: 
MRK.3.15	As dy voddagh pooar y ve oc dy lheihys aslayntyn, as dy hilgey magh drogh-spyrrydyn. 
MRK.3.16	As Simon lhiennoo eh Peddyr. 
MRK.3.17	As Jamys mac Zebedee, as Ean braar Yamys (as lhiennoo eh adsyn Boanerges, ta shen dy ghra, Cloan ny taarnee) 
MRK.3.18	As Andreays, as Philip, as Bartholomew, as Mian, as Thomase, as Jamys mac Alpheus, as Thaddeus, as Simon yn Canaanite. 
MRK.3.19	As Yuaase Iscariot, ren myrgeddin eh y vrah: as hie ad stiagh ayns thie. 
MRK.3.20	As va’n pobble er nyn jaglym cooidjagh reesht, myr shen nagh row wheesh caa oc dy ghoaill beaghey. 
MRK.3.21	As tra cheayll e gheiney-mooinjerey jeh, hie ad magh dy ghoaill eh: son dooyrt ad, T’eh ass e cheeayl.
MRK.3.22	As dooyrt ny scrudeyryn haink neose veih Jerusalem, Ta Beelzebub echey, as liorish prince ny drogh-spyrrydyn t’eh tilgey magh drogh-spyrrydyn. 
MRK.3.23	As deïe eh orroo huggey, as dooyrt eh roo ayns coraaghyn-dorraghey, Kys oddys Satan Satan y chastey? 
MRK.3.24	As my ta reeriaght girree-magh n’oï hene, cha vod y reeriaght shen shassoo. 
MRK.3.25	As my ta thie girree-magh n’oï hene, cha vod y thie shen shassoo. 
MRK.3.26	As my ta Satan girree-magh, as my t’eh n’oï hene, cha vod eh shassoo, agh ta e phooar ec kione. 
MRK.3.27	Cha vod dooinney erbee goll stiagh ayns thie yn treanagh, as cragh y yannoo jeh e chooid, mannagh giangle eh hoshiaght yn treanagh, as eisht nee eh cragh y yannoo er e hie. 
MRK.3.28	Dy firrinagh ta mee gra riu, Bee dy chooilley pheccah er ny leih da mec gheiney, as ny goan mollaghtagh lioroo nee ad loayrt dy mollaghtagh: 
MRK.3.29	Agh eshyn loayrys dy mollaghtagh noi yn Spyrryd Noo, cha bee dy bragh leih ny chour, agh t’eh ayns dangeyr coayl-anmey dy bragh farraghtyn. 
MRK.3.30	Er-yn-oyr dy dooyrt ad, Ta spyrryd neu-ghlen echey.
MRK.3.31	Eisht haink e vraaraghyn as e voir, as shassoo cheu-mooie [jeh’n dorrys] hug ad fys hug dy gey dy heet dy loayrt roo. 
MRK.3.32	As va’n pobble nyn soie mygeayrt-y-mysh, as dooyrt ad rish, Cur-my-ner, ta dty voir as dty vraaraghyn mooie fênaght er dty hon. 
MRK.3.33	As dreggyr eh ad, gra, Quoi my voir, ny my vraaraghyn? 
MRK.3.34	As yeeagh eh mygeayrt orroosyn va nyn soie mygeayrt-y-mysh, as dooyrt eh, Cur-jee my-ner my voir as my vraaraghyn. 
MRK.3.35	Son quoi-erbee nee aigney Yee, she eshyn my vraar, as my huyr, as my voir.
MRK.4.1	As ren eh toshiaght reesht dy ynsaghey rish oirr ny marrey: as va earroo mooar dy leih er nyn jaglym cooidjagh huggey, myr shen dy jagh eh er-board lhong, as hoie eh er y cheayn, as va ooilley yn pobble liorish y cheayn, er y thalloo. 
MRK.4.2	As dynsee eh daue ymmodee nheeghyn ayns coraaghyn-dorraghey, as dooyrt eh roo ayns e ynsagh, 
MRK.4.3	Clasht-jee, Cur-my-ner hie correyder magh dy chuirr: 
MRK.4.4	As haink eh gy-kione myr v’eh cuirr, dy huitt paart jeh’n rass rish oirr y raad, as haink ceanlee yn aer, as d’ee ad seose eh. 
MRK.4.5	As huitt paart er thalloo claghagh, raad nagh row mooarane ooir echey, as chelleeragh daase eh, er-yn-oyr nagh row diunid thallooin echey. 
MRK.4.6	As tra ghow yn ghrian niart ve fiojit, as er-yn-oyr nagh row eh er n’ghoaill fraue, ren eh shyrgaghey ersooyl. 
MRK.4.7	As huitt paart mastey drineyn, as daase ny drineyn seose mârish, as phloogh ad eh, as cha dymmyrk eh mess. 
MRK.4.8	Agh huitt cooid elley jeh ayns thalloo mie, as hugh eh magh mess ren gaase seose as bishaghey, as dymmyrk eh, paart jeih fillaghyn as feed, as paart three-feed, as paart keead filley. 
MRK.4.9	As dooyrt eh roo, Eshyn ta cleayshyn echey dy chlashtyn, lhig da clashtyn. 
MRK.4.10	As tra v’eh ny lomarcan, dênee yn vooinjer va mygeayrt-y-mysh marish y daa ostyl yeig jeh mychione y coraa-dorraghey. 
MRK.4.11	As dooyrt eh roo, Diuish te er ny choyrt dy hoiggal folliaght reeriaght Yee: agh dauesyn ta mooie, ta dy chooilley nhee jeant ayns coraaghyn-dorraghey. 
MRK.4.12	Son fakin hee ad, agh cha der ad tastey, as clashtyn cluinnee ad, agh cha gow ad tushtey; er-aggle ec traa erbee dy beagh ad er nyn jyndaa, as dy beagh nyn beccaghyn er nyn leih daue. 
MRK.4.13	As dooyrt eh roo, Nagh vel toiggal eu jeh’n choraa-dorraghey shoh? as kys eisht nee shiu dy chooilley choraa-dorraghey y hoiggal?
MRK.4.14	Ta’n correyder cuirr yn goo. 
MRK.4.15	As ad shoh adsyn ta rish ooir y raad, ayn ta’n goo er ny chuirr, agh tra t’ad er chlashtyn, ta’n drogh-spyrryd cheet jeeragh, as goaill ersooyl yn goo va cuirt ayns nyn greeaghyn. 
MRK.4.16	As ad shoh neesht yn vooinjer ta cuirt ayns thalloo claghagh, ta, erreish daue v’er chlashtyn y goo, chelleeragh dy ghoaill eh dy aggindagh: 
MRK.4.17	Agh cha vel fraue oc ayndoo hene, as myr shen cha vel ad cummal rish agh son earish: ny lurg shen tra ta seaghyn ny tranlaase cheet orroo er coontey yn ghoo, cheelleragh ta nyn gredjue failleil. 
MRK.4.18	As ad shoh yn vooinjer ta cuirt mastey drineyn: lheid as ta clashtyn y goo, 
MRK.4.19	As ta kiarail y theihll shoh, as molteyraght berchys, as saynt reddyn elley goll stiagh, as plooghey yn goo, as te cheet dy ve neu-vessoil. 
MRK.4.20	As ad shoh yn vooinjer ta cuirt ayns thalloo mie, lheid as ta clashtyn y goo, as ta dy ghoaill eh, as gymmyrkey magh mess, paart jeih fillaghyn as feed, paart three-feed, as paart keead-filley.
MRK.4.21	As dooyrt eh roo, Vel cainle dy ve er ny choyrt fo sagh, ny fo lhiabbee; as nagh vel ee dy v’er ny choyrt ayns cainleyr? 
MRK.4.22	Son cha vel nhee erbee keillit, nagh bee er ny hoilshaghey: ny nhee erbee freilt follit, nagh jig er-ash? 
MRK.4.23	My ta cleayshyn ec dooinney erbee dy chlashtyn lhig da clashtyn. 
MRK.4.24	As dooyrt eh roo, Cur-jee tastey da ny ta shiu dy chlashtyn: lesh y towse ta shiu towse, bee eh er ny howse diu: as diuish ta clashtyn, bee ny smoo er ny choyrt. 
MRK.4.25	Son eshyn ta echey, dasyn vees er ny choyrt: as eshyn nagh vel echey, veihsyn vees er ny ghoaill eer shen hene ny ta echey.
MRK.4.26	As dooyrt eh, Shoh myr ta reeriaght Yee, myr dy dilgagh dooinney rass ayns y thalloo, 
MRK.4.27	As eh dy chadley, as dy irree oie as laa; as y rass dy heet er y hoshiaght, as dy aase seose gyn-yss da. 
MRK.4.28	Son ta’n thalloo cur magh mess j’ee hene, hoshaight yn chass, eisht yn jeeas, ny lurg shen, yn arroo creen ayns y jeeas. 
MRK.4.29	Agh tra ta’n mess er greenaghey, cheleeragh te cur yn corran fo, er-yn oyr dy vel y fouyr er jeet. 
MRK.4.30	As dooyrt eh, Cre gys nee mayd reeriaght Yee y hoyllaghey? ny lesh cre’n co-chaslys nee mayd y hoiaghey magh eh? 
MRK.4.31	Te goll-rish grine dy rass mustard, ta ny sloo, tra te cuirt ayns y thalloo, na dy chooilley rass ta ayns y thalloo. 
MRK.4.32	Agh tra te cuirt, te gaase seose, as cheet dy ve ny smoo na ooilley ny lossreeyn, as cur magh banglaneyn mooarey; myr shen dy vod eeanlee yn aer fastee y ghoaill fo’n scadoo echey. 
MRK.4.33	As lesh ymmodee dy lheid ny coraaghyn-dorraghey loayr eh yn goo roo, myr v’adsyn son goaill rish. 
MRK.4.34	Agh fegooish coraa-dorraghey cha loayr eh roo: as tra v’ad nyn lomarcan, hoilshee eh dy chooilley nhee da e ostyllyn. 
MRK.4.35	As yn laa cheddin tra va’n fastyr er, dooyrt eh roo, Lhig dooin goll harrish gys y cheu elley. 
MRK.4.36	As tra v’ad er chur ersooyl yn pobble, hug ad lhieu eh myr v’eh ayns y lhong, as va myrgeddin lhongyn beggey elley mârish. 
MRK.4.37	As dirree sterrym mooar dy gheay, as va ny tonnyn brishey stiagh ayns y lhong, myr shen dy row ee nish er lhieeney. 
MRK.4.38	As v’eshyn ayns jerrey ny lhuingey ny chadley er clooisag: as ghooisht ad eh, as dooyrt ad rish, Vainshter, nagh vel geill ayd dy bee mayd caillit? 
MRK.4.39	As dirree eh, as smaghtee eh yn gheay, as dooyrt eh rish y faarkey, Gow fea, bee kiune: as ghow yn gheay fea, as va kiuney vooar ayn. 
MRK.4.40	As dooyrt eh roo, Cre’n-fa ta shiu cha agglagh? kys te nagh vel credjue eu? 
MRK.4.41	As va’d feer agglagh, as dooyrt ad yn derrey yeh rish y jeh elley, cre’n monney dy ghooinney eh shoh, dy vel y gheay hene as y faarkey cur biallys da?
MRK.5.1	As haink ad harrish gys y cheu elley jeh’n cheayn, gys cheer ny Gadarenee. 
MRK.5.2	As tra v’eh er jeet ass y lhong, chelleeragh, haink ny whail veih mastey ny oaiaghyn, dooinney lesh spyrryd neu-ghlen. 
MRK.5.3	Va cummal mastey ny oaiaghyn, as cha voddagh dooinney erbee y chiangley eh, eer lesh geulaghyn: 
MRK.5.4	Er-y-fa dy row eh dy mennick er ny ve kianlt lesh yiarnyn as geulaghyn, as va ny geulaghyn er ny ve tayrnit veih-my-cheilley liorish, as ny yiarnyn brisht ayns peeshyn: as cha dod dooinney erbee eh y veeinaghey. 
MRK.5.5	As kinjagh oie as laa v’eh ayns ny sleityn, as mastey ny oaiaghyn gyllagh, as dy ghiarey eh hene lesh claghyn. 
MRK.5.6	Agh tra honnick eh Yeesey foddey jeh, roie eh, as hug eh ooashley da, 
MRK.5.7	Agh deïe eh lesh ard-choraa, as dooyrt eh, Cre’n eïe t’ayd orrym, Yeesey Vac yn Jee smoo ard? ta mee guee ort, ayns ennym Yee gyn oo dy my horchaghey. 
MRK.5.8	(Son v’eh er ghra rish, Tar magh ass y dooinney, uss spyrryd neu-ghlen) 
MRK.5.9	As dênee eh jeh, Cre’n ennym t’ort? As dreggyr eh, gra, Ta m’ennym Legion: son ta shin ymmodee. 
MRK.5.10	As ren eh aghin jeean huggey, gyn eh dy chur ad ersooyl ass y cheer. 
MRK.5.11	Nish va ayns shen, er-gerrey da ny sleityn, griagh mooar dy vucyn fo bochillyn. 
MRK.5.12	As ghuee ooilley ny drogh-spyrrydyn er, gra, Eiyr shin gys ny mucyn, dy vod magh goll stiagh ayndoo. 
MRK.5.13	As chelleeragh hug Yeesey kied daue. As hie ny spyrrydyn neu-ghlen roue, as hie ad stiagh ayns ny mucyn, as roie yn ghriagh gour nyn mullee lesh yn eaynee gys y cheayn (v’ad mysh daa housane) as v’ad plooghit ayns y cheayn. 
MRK.5.14	As roie bochillyn ny mucyn roue, as dinsh ad eh ayns yn ard-valley, as er y cheer. As hie ad magh dy akin cre va jeant. 
MRK.5.15	As haink ad gys Yeesey, as honnick ad eshyn va’n drogh-spyrryd as y legion er ny ve ayn, ny hoie, as e eaddagh er, as dy mie ayns e cheeayl, as ghow ad aggle. 
MRK.5.16	As dinsh y vooinjer honnick eh daue, kys ve er daghyrt dasyn va’n drogh-spyrryd er ve ayn, as myrgeddin mychione ny mucyn. 
MRK.5.17	As ren ad toshiaght dy ghuee er, eh dy gholl roish ass ny ardjyn oc. 
MRK.5.18	As tra v’eh er jeet gys y lhong, ren eshyn va’n drogh-spyrryd er ve ayn guee er, kied y chur da goll mârish. 
MRK.5.19	Agh cha lhiggagh Yeesey da, agh dooyrt eh rish, Immee thie gys dty vooinjer hene, as insh daue cre ny reddyn mooarey ta’n Chiarn er n’yannoo er dty hon, as dy vel chimmey er ve echey ort. 
MRK.5.20	As jimmee eh roish, as ren eh toshiaght dy hoilshaghey magh ayns Decapolis, cre ny reddyn mooarey va Yeesey er n’yannoo er e hon: as ghow dy chooilley ghooinney yindys. 
MRK.5.21	As tra va Yeesey er n’gholl harrish reesht ayns y lhong gys y cheu elley, va earroo mooar dy leih er nyn jaglym cooidjagh huggey, as v’eh er-gerrey da’n cheayn. 
MRK.5.22	As cur-my-ner, haink fer jeh reiltee yn synagogue va enmyssit Jairus, as tra honnick eh eh, huitt eh sheese ec e chassyn. 
MRK.5.23	As ghuee eh er dy jeean, gra, Ta my inneen veg ny lhie raad y vaaish, tar as cur dty laueyn urree, dy vod ee v’er ny lheihys, as bee ee bio. 
MRK.5.24	As hie Yeesey mârish, as deiyr ymmodee dy leih, as ren ad chionney stiagh er. 
MRK.5.25	(As va ben dy row va seaghnit lesh roie foalley rish daa vlein jeig. 
MRK.5.26	As v’ee er hurranse mooarane liorish ymmodee fir-lhee, as er vaarail ooilley ny v’eck, as cha row ee veg share, agh goll ny smessey, 
MRK.5.27	Tra cheayll ee jeh Yeesey, haink ee ayns y chennid cheu e chooylloo, as venn ee rish e gharmad. 
MRK.5.28	Son dooyrt ee, My oddym agh bentyn rish e eaddagh, bee’m er my laanaghey. 
MRK.5.29	As chelleeragh va’n roie-foalley eck er ny hyrmaghey: as dennee ee ayns e corp dy row ee er ny lheihys jeh’n doghan shen. 
MRK.5.30	As chelleeragh va fys ec Yeesey cheu-sthie jeh hene, dy row bree er n’gholl ass, as hyndaa eh mygeayrt ayns y chennid, as dooyrt eh, Quoi venn rish my eaddagh. 
MRK.5.31	As dooyrt e ostyllyn rish, T’ou fakin y pobble chionney stiagh ort, as vel oo gra, Quoi venn rhym? 
MRK.5.32	As yeeagh eh mygeayrt dy akin ish v’er n’yannoo shoh. 
MRK.5.33	Agh va’n ven agglagh as er-creau, gennaghtyn ny va jeant aynjee, as haink ee as huitt eh sheese kiongoyrt rish, as dinsh ee da ooilley yn irriney. 
MRK.5.34	As dooyrt eh r’ee, Inneen, ta dty chredjue er dty laanaghey; immee ayns shee, as bee slane jeh dty ghoghan). 
MRK.5.35	Choud as v’eh foast loayrt, haink feallagh veih thie fer-reill y synagogue, dooyrt rish, ta dty inneen marroo, cre s’lhiass dhyt trubbyl sodjey y chur er y vainshter? 
MRK.5.36	Tra va Yeesey er chlashtyn yn fockle va loayrit, dooyrt eh rish fer-reill yn synagogue, Ny gow aggle, ynrycan jean credjal. 
MRK.5.37	As cha lhig eh da dooinney erbee cheet geiyrt er, cheu-mooie jeh Peddyr, as Jamys, as Ean braar Yamys. 
MRK.5.38	As haink eh gys thie fer-reill yn synagogue, as hug eh my-ner yn boirey, as adsyn va keayney as dobberan dy trimshagh. 
MRK.5.39	As tra v’eh er jeet stiagh, dooyrt eh roo, Cre’n-fa ta ooilley yn anvea as y cheayney shoh? cha vel y ven-aeg marroo agh ny cadley. 
MRK.5.40	As hie ad son craidey mysh, agh tra v’eh er chur ad ooilley magh, ghow eh ayr as moir yn ven-aeg, as adsyn va mârish, as hie eh stiagh raad va’n ven-aeg ny lhie. 
MRK.5.41	As ghow eh yn ven-aeg er laue, as dooyrt eh r’ee, Talitha cumi, ta shen dy ghra, Ven-aeg (ta mee gra rhyt) irree. 
MRK.5.42	As chelleeragh dirree yn ven-aeg, as huill ee; son v’ee daa vlein jeig dy eash: as v’ad erskyn-towse atchimagh. 
MRK.5.43	As hug eh currym gyere orroo, nagh voghe dooinney erbee fys er shoh: as doardee eh red ennagh dy ve er ny choyrt j’ee dy ee.
MRK.6.1	As hie eh magh veih shen, as haink eh gys e heer hene, as deiyr e ostyllyn er. 
MRK.6.2	As tra va’n doonaght er jeet ren eh toshiaght dy ynsaghey ayns y synagogue: as ghow ymmodee jeusyn va dy chlashtyn eh yindys mooar, gra, Cre voish ta ny reddyn shoh ec y dooinney shoh? as cre’n chreenaght shoh te’r ny choyrt da, dy vel lheid ny obbraghyn niartal er nyn obbraghey liorish ny laueyn echey? 
MRK.6.3	Nagh nee shoh yn seyir, mac Voirrey, braar Yamys as Yoses as Juda as Simon, as nagh vel ny shayraghyn echey ayns shoh mârin? as ghow ad cômys rish. 
MRK.6.4	Agh dooyrt Yeesey roo, Cha vel phadeyr fegooish ooashley, agh ayns e heer hene, as mastey e chynney hene, as ayns e hie hene. 
MRK.6.5	As cha dod eh mirril erbee y obbraghey ayns shen, cheu-mooie jeh dy dug eh e laueyn er regyryn dy leih chingey, as dy ren eh ad y lheihys. 
MRK.6.6	As ghow eh yindys jeh’n vee-chredjue oc. As hie eh mygeayrt ny baljyn-cheerey oc gynsaghey.
MRK.6.7	As deïe eh er y daa ostyl yeig huggey, as ren eh toshiaght dy chur ad magh jees as jees, as hug eh daue pooar harrish spyrrydyn neu-ghlen, 
MRK.6.8	As sarey gyn ad dy ghoaill red erbee cour nyn yurnah, agh ynrycan lorg: gyn ad dy ghoaill spaagey, ny arran, ny argid ayns nyn sporran: 
MRK.6.9	Agh dy gholl ayns nyn mraa-gyn, as gyn ad dy chur orroo daa chooat. 
MRK.6.10	As dooyrt eh roo, Raad erbee dy jed shiu stiagh ayns thie, fuirree jee ayn derrey aagys shiu yn ynnyd shen. 
MRK.6.11	As quoi-erbee nagh jean goaill riu, ny geill y choyrt da ny goan eu, tra vees shiu goll reue, crie-jee yn joan ta fo ny cassyn eu, son feanish nyn ’oï. Dy firrinagh ta mee gra riu, Dy bee eh ny sassey son Sodom as Gomorrah ec laa ny briwnys, na son yn ard-valley shen. 
MRK.6.12	As hie ad magh, as ren ad preacheil, sleih dy ghoaill arrys. 
MRK.6.13	As deiyr ad magh ymmodee drogh-spyrrydyn, as d’ooilee ad lesh ooil ymmodee sleih chingey, as ren ad ad y laanaghey. 
MRK.6.14	As cheayll ree Herod jeh (son va’n goo echey er n’gholl magh) as dooyrt eh, Dy row Ean Bashtey er n’irree veih ny merriu, as er-yn-oyr shen dy row mirrillyn er nyn obbraghey liorish. 
MRK.6.15	Dooyrt paart dy leih, dy nee Elias v’ayn: dooyrt feallagh elley, Dy nee phadeyr v’eh, ny myr fer jeh ny phadeyryn. 
MRK.6.16	Agh tra cheayll Herod jeh, dooyrt eh, She Ean Bashtey t’ayn, hug mish y kione jeh, t’eh er n’irree veih ny merriu. 
MRK.6.17	Son va Herod hene er chur fys magh, as er ghoaill Ean, as er choyrt eh ayns geulaghyn ’sy phryssoon, kyndagh rish Herodias ben e vraar Philip; son v’eh er phoosey ee. 
MRK.6.18	Son va Ean er ghra rish Herod, Te noi yn leigh dhyt ben dty vraarey y ve ayd son ben. 
MRK.6.19	Shen-y-fa va Herodias ayns goanlys da, as v’ee shleeuit er cur dy baase eh, agh cha daink eh lh’ee. 
MRK.6.20	Son va Herod ayns ammys Ean, toiggal dy row eh ny ghooinney cairagh as crauee, as hug eh geill da, as er y choyrle echey v’eh er n’yannoo ymmodee reddyn, as deaisht eh rish dy arryltagh. 
MRK.6.21	Agh tra va laa jesh er y hon er jeet, dy ren Herod corrym rish y laa ruggyr eh, shibber y yannoo, son e hiarnyn, ard-chaptanyn, as deiney ooasle Ghalilee: 
MRK.6.22	As haink inneen Herodias cheddin stiagh, as ghaunse ee, as ghow Herod as e ghoaldee va mârish ard-voggey j’ee, as dooyrt y ree rish y ven-aeg, Shir orrym’s aghin erbee dy nailt, as giall-ym dhyt eh. 
MRK.6.23	As loo eh jee, Cre-erbee hirrys oo orrym, ver-ym dhyt eh, gys y derrey lieh jeh my reeriaght. 
MRK.6.24	As hie ee magh, as dooyrt ee rish e moir, Cre hirrym? As dooyrt ish, Kione Ean Bashtey. 
MRK.6.25	As haink ee stiagh er-y-chooyl ayns siyr gys y ree, as hir ee, gra, Saillym oo dy chur dou nish hene er claare kione Ean Bashtey. 
MRK.6.26	As va’n ree trome trimshagh, ny-yeih er coontey e loo, as y vooinjer va nyn soie mârish, cha row eh booiagh cur obbal jee. 
MRK.6.27	As chelleeragh hug y ree magh marrooder, as doardee eh cur lesh e chione as hie eh, as hug eh yn kione jeh Ean ayns y phryssoon. 
MRK.6.28	As hug eh lesh yn kione er claare, as livrey eh eh gys y ven-aeg: as livrey ish eh gys e moir. 
MRK.6.29	As tra cheayll e ynseydee jeh shoh, haink ad as hrog ad e chorp, as doanluck ad eh ayns-lhiaght. 
MRK.6.30	As haink ny ostyllyn cooidjagh gys Yeesey, as dinsh ad da dy chooilley nhee, chammah cre v’ad er n’yannoo, as cre v’ad er n’ynsaghey. 
MRK.6.31	As dooyrt eh roo, Tar-jee shiuish er-lheh gys boayl faasagh, as gow-jee tammylt dy nyn aash: son va ymmodee cheet as goll, as cha row caa oc wheesh as dy ee. 
MRK.6.32	As jimmee ad ayns lhong gys ynnyd faasagh er-lheh. 
MRK.6.33	Agh honnick y pobble ad goll roue, as hug ymmodee jeu enney er, as roie ad gys shen rish nyn gosh veih dy chooilley ard-valley, as raink ad gys shen rhymboo, as chruinnee ad huggey. 
MRK.6.34	As tra va Yeesey er jeet er thalloo honnick eh earroo mooar dy leih, as v’eh er ny veiyghey lesh chymmey orroo, er-yn-oyr dy row ad myr kirree fegooish bochilley: as ren eh toshiaght dy ynsaghey ad ayns ymmodee reddyn. 
MRK.6.35	As tra va’n laa nish foddey baarit, haink e ostyllyn huggey, as dooyrt ad, Shoh boayl faasagh, as ta’n traa nish er n’gholl foddey shaghey: 
MRK.6.36	Lhig y raad daue, dy vod ad goll er y cheer mygeayrt, as gys ny baljyn cheerey, dy chionnaghey arran daue hene: son cha vel veg y veaghey oc. 
MRK.6.37	As dreggyr eshyn as dooyrt eh roo, Cur-jee shiuish bee daue. As dooyrt ad rish, Nailt shin goll dy chionnaghey feeagh daa cheead ping dy arran, as beaghey ’chur daue? 
MRK.6.38	Dooyrt eh roo, Cre-woad bwilleen t’eu? immee-jee as jeeagh-jee. As tra va fys oc, dooyrt ad, Quieg, as daa eeast. 
MRK.6.39	As doardee eh daue ad dy chur orroo ooilley soie sheese ayns sheshaghtyn er yn aiyr ghlass. 
MRK.6.40	As hoie ad sheese ayns roa-ghyn, keead as lieh-cheead ayns roa. 
MRK.6.41	As tra v’eh er ghoaill ny queig bwilleenyn as y daa eeast, yeeagh eh seose gys niau, as vannee eh, as vrish eh ny bwilleenyn, as hug eh ad da e ostyllyn dy hoiaghey rhymboo; as y daa eeast rheynn eh ny mast’ oc ooilley. 
MRK.6.42	As ren ad ooilley gee, as va’d er nyn n’yannoo magh. 
MRK.6.43	As hrog ad jeh’n fooilliagh as jeh ny eeastyn lane daa vaskad jeig. 
MRK.6.44	As v’adsyn v’er n’ee jeh ny bwilleenyn mysh quieg thousane dooinney. 
MRK.6.45	As chelleragh hug eh er e ostyllyn lhuingys y ghoaill, as ad dy gholl roish gys y cheu elley gys Bethsaida, choud as v’eh cur y pobble ersooyl. 
MRK.6.46	As tra v’eh er chur ad ersooyl, hie eh seose er slieau dy ghoaill padjer. 
MRK.6.47	As tra va’n fastyr er jeet, va’n lhong ayns mean ny marrey, as eshyn ny lomarcan er y thalloo. 
MRK.6.48	As honnick eh ad tooilleil ayns gymmyrt; (son va’n gheay nyn ’oï oc) as mygeayrt y chiarroo arrey jeh’n oie, haink eh huc shooyll er y cheayn, as ren eh myr dy ragh eh shaghey ad. 
MRK.6.49	Agh tra honnick ad eh shooyll er y cheayn, heill ad dy nee scaan v’ayn, as dyllee ad. 
MRK.6.50	(Son honnick ad ooilley eh, as v’ad seaghnit.) As chelleeragh loayr eh roo, as dooyrt eh roo, Bee-jee dy yien mie, she mish t’ayn, ny gow-jee aggle. 
MRK.6.51	As hie eh seose ’sy lhong huc, as ghow yn gheay fea: as v’ad feer atchimagh ayndoo hene erskyn towse, as goaill yindys. 
MRK.6.52	Son cha chooinee ad er [mirril] ny bwilleenyn, son va’n cree oc er ny chreoghey. 
MRK.6.53	As tra v’ad er n’gholl harrish, haink ad gys cheer Ghennesaret, as hayrn ad gys thalloo. 
MRK.6.54	As tra v’ad er jeet ass y lhong, chelleeragh hug y sleih enney er, 
MRK.6.55	As roie ad trooid ooilley yn cheer mygeayrt, as hug ad lhieu er lhiabbaghyn adsyn va ching, raad v’ad clashtyn v’eh. 
MRK.6.56	As raad erbee dy jagh eh, gys baljyn-cheerey, ny ard-valjyn, ny er y cheer, lhie ad yn vooinjer hingey ayns ny raaidyn, as ghuee ad er agh dy ventyn rish oirr e gharmad: as whilleen as venn rish, v’ad er nyn lheihys.
MRK.7.1	Eisht haink cooidjagh huggey ny Phariseeyn as shiartanse jeh ny scrudeyryn, haink veih Jerusalem. 
MRK.7.2	As tra honnick ad paart jeh e ostyllyn gee arran lesh laueyn neu-ghlen (ta shen dy ghra gyn-niee) hooar ad foill. 
MRK.7.3	Son cha vel ny Phariseeyn, ny veg jeh ny Hewnyn goaill beaghey mannagh vel ad dy kiaralagh niee nyn laueyn, freayll oardaghyn y chanstyr. 
MRK.7.4	As tra t’ad cheet thie veih’n vargey, cha vel ad gee, derrey t’ad niee. As ta ymmodee dy reddyn elley, t’ad er ghoaill orroo dy reayll, niee cappanyn as siyn crayee, siyn prashey as buird. 
MRK.7.5	Eisht dênee ny Phariseeyn as ny scrudeyryn jeh, Cre’n-fa nagh vel dty ostyllyn freayll oardaghyn y chanstyr, agh t’ad gee arran lesh laueyn nagh vel nieet? 
MRK.7.6	Dreggyr eshyn as dooyrt eh roo, S’mie ren Esaias phadeyrys jiuish, chrauee-oalsey, my te scruit, Ta’n pobble shoh cur ooashley dou lesh nyn meillyn, agh ta’n cree oc foddey voym. 
MRK.7.7	Ny-yeih ayns fardail t’ad cur ooashley dooys, gynsaghey son y goo aym’s, oardaghyn deiney. 
MRK.7.8	Son treigeil annaghyn Yee ta shiu freeayll oardaghyn deiney, niee siyn crayee as cappanyn: as ymmodee lheid ny reddyn shen ta shiu dy yannoo. 
MRK.7.9	As dooyrt eh roo, S’mie ta shiu jannoo anney Yee gyn vree, dy hoiaghey seose ny oardaghyn eu hene. 
MRK.7.10	Son ta Moses er ghra, Cur arrym da dty ayr as da dty voir: as, Eshyn ta gweeaghyn da ayr ny moir, lhig da ve deyrit gy baase. 
MRK.7.11	Agh ta shiuish gra, My jir dooinney rish e ayr ny e voir, She Corban eh, ta shen dy ghra, Yn chooid-choonee shen oddagh uss jerkal rish voym’s, te gioot er ny chasherickey gys Jee: 
MRK.7.12	As cha vel shiu lhiggey da red erbee sodjey y yannoo son e ayr ny e voir: 
MRK.7.13	Jannoo goo Yee gyn vree trooid ny oardaghyn eu, ta shiu er harey: as ymmodee lheid ny reddyn shoh ta shiu dy yannoo.
MRK.7.14	As tra v’eh er n’eamagh er ooilley yn pobble huggey, dooyrt eh roo, Eaisht-jee ooilley rhym’s, as toig-jee. 
MRK.7.15	Cha vel nhee erbee veih cheu-mooie jeh dooinney, oddys goll stiagh ayn, as jannoo neu-ghlen jeh: agh ny reddyn ta cheet veih cheu-sthie jeh, ad shen ta jannoo neu-ghlen jeh’n dooinney. 
MRK.7.16	My ta dooinney erbee as cleayshyn echey dy chlashtyn, lhig da clashtyn. 
MRK.7.17	As tra v’eh er n’gholl stiagh ayns y thie veih’n pobble, dênee e ostyllyn jeh mychione y coraa-dorraghey. 
MRK.7.18	As dooyrt eh roo, Vel shiuish myrgeddin lesh cha beg dy hushtey? nagh vel shiu foast cur tastey, cre-erbee veih cheu-mooie ta goll stiagh ayns y dooinney, nagh vod eh jannoo neu-ghlen jeh, 
MRK.7.19	Er-y-fa nagh vel eh goll stiagh ayns y chree; agh ayns y volg, as goll magh trooid y chorp, glenney dy chooilley veaghey? 
MRK.7.20	As dooyrt eh, Shen ta cheet magh ass y dooinney, ta jannoo yn dooinney neu-ghlen. 
MRK.7.21	Son veih cheu-sthie, magh veih creeaghyn deiney, ta cheet drogh-smooinaghtyn, brishey-poosey, maarderys, dunverys, 
MRK.7.22	Maarlys, saynt, olkys, molteyrys, rouanys, drogh-hooill, goan-mollaghtagh, moyrn, ommijys: 
MRK.7.23	Ta ooilley ny drogh reddyn shoh cheet veih cheu-sthie, as jannoo yn dooinney neu-ghlen.
MRK.7.24	As hrog eh er veih shen, as jimmee eh gys ardjyn Tyre as Sidon, as hie eh stiagh ayns thie, as cha baillish fys y ve ec dooinney erbee er, agh cha dod eh ve keillit. 
MRK.7.25	Son va ben dy row, va’n inneen aeg eck as spyrryd neu-ghlen ayn-jee, tra cheayll ee jeh, haink ee as huit ee sheese ec e chassyn: 
MRK.7.26	(Va’n ven ny Greek, jeh cheer Syrophenicia) as ghuee ee er, eh dy hilgey magh yn drogh-spyrryd ass e hinneen. 
MRK.7.27	Agh dooyrt Yeesey r’ee, Lhig da’n chloan ve hoshiaght jeant magh: son cha vel eh cooie arran ny clienney y ghoaill as y hilgey eh gys moddee. 
MRK.7.28	As dreggyr ish as dooyrt ee, S’feer shen, Hiarn: foast ta ny moddee fo yn voayrd as ad gee brooillagh ny clienney. 
MRK.7.29	As dooyrt eh r’ee, Son y raa shoh, immee royd, ta’n drogh-spyrryd er gholl ass dty inneen. 
MRK.7.30	As tra v’ee er jeet thie, hooar ee e hinneen ny lhie er y lhiabbee, as y drogh-spyrryd er gholl ass-jee.
MRK.7.31	As hie eh reesht veih ardjyn Tyre as Sidon, as haink eh gys faarkey Ghalilee, trooid mean ardjyn Decapolis. 
MRK.7.32	As hug ad lhieu huggey dooinney bouyr, balloo: as ghuee ad er eh dy chur e laue er. 
MRK.7.33	As ghow eh dy lhiattee eh veih’n pobble, as hug eh e veïr ayns e chleayshyn, as hug eh magh shelley, as venn eh rish e hengey. 
MRK.7.34	As yeeagh eh seose gys niau, as lhig eh osney, as dooyrt eh rish, Ephphatha, ta shen, Bee foshlit. 
MRK.7.35	As chelleeragh va ny cleayshyn echey er nyn vosley, as streng e hengey er ny eaysley, as haink e ghlare lesh. 
MRK.7.36	As hug eh currym orroo gyn ad dy insh shoh da dooinney erbee: agh myr smoo hug eh currym orroo, wheesh shen foddey smoo ren adsyn y hoilshaghey eh. 
MRK.7.37	As va’d erskyn towse atchimagh, gra, T’eh er n’yannoo dy chooilley nhee dy mie: t’eh cur chammah er ny beuyr dy chlashtyn, as ny balloo dy loayrt.
MRK.8.1	Ayns ny laghyn shen va earroo yn phobble feer vooar, as gyn veg y veaghey oc dy ghoaill, deïe Yeesey er e ostyllyn huggey, as dooyrt eh roo: 
MRK.8.2	Ta chymmey aym’s er y pobble, er-yn-oyr dy vel ad er ny ve mârym nish three laa, as nagh vel monney oc dy ee: 
MRK.8.3	As my ver-ym ad ersooyl nyn drostey gys nyn dhieyn hene, nee ad gannooinaghey er y raad: son ta paart jeu er jeet veih foddey. 
MRK.8.4	As dreggyr e ostyllyn eh, Cre voish oddys dooinney ad shoh y yannoo magh lesh arran ayns shoh ayns yn aasagh? 
MRK.8.5	As dênee eh jeu, Cre-woad bwilleen t’eu? As dooyrt adsyn, Shiaght. 
MRK.8.6	As doardee eh da’n pobble dy hoie sheese er y thalloo: as ghow eh ny shiaght bwilleenyn, as hug eh booise, as vrish eh, as hug eh ad da e ostyllyn dy hoiaghey rhymboo; as ren adsyn shirveish ad er y pobble. 
MRK.8.7	As va kuse dy eeastyn beggey oc: as vannee eh, as doardee eh dy hoiaghey ad shen myrgeddin er nyn meealloo. 
MRK.8.8	Myr shen ren ad gee, as va’d er nyn n’yannoo magh, as hrog ad jeh’n fooilliagh va er-mayrn, lane shiaght baskadyn. 
MRK.8.9	As v’adsyn ren gee mysh kiare thousaneyn, as hug eh ad ersooyl.
MRK.8.10	As jeeragh ghow eh lhuingys marish e ostyllyn, as haink eh gys ardjyn Dalmanutha. 
MRK.8.11	As haink ny Phariseeyn magh, as ren ad toshiaght dy ênaght questionyn jeh, as dy hirrey er cowrey veih niau, er-chee dy phrowal eh. 
MRK.8.12	As ren eh osnaghey dy trome ayns e spyrryd, as dooyrt eh, Cre’n-fa ta’n cheeloghe shoh shirrey cowrey? dy firrinagh ta mee gra riu, Nagh bee cowrey er ny choyrt da’n cheeloghe shoh. 
MRK.8.13	As daag eh ad, as ghow eh lhuingys reesht, as haink eh gys y cheu elley.
MRK.8.14	Nish va e ostyllyn er yarrood dy ghoaill arran mâroo, as cha row oc ayns y lhong agh un willeen. 
MRK.8.15	As hug eh currym orroo, gra, Bee-jee er nyn arrey, cur-jee twoaie jeh soorid ny Phariseeyn, as jeh soorid Herod. 
MRK.8.16	As v’ad pleadeil ry-cheilley, gra, Ta shoh er-yn-oyr nagh vel arran ain. 
MRK.8.17	As tra va fys ec Yeesey er, dooyrt eh roo, Cre’n-fa ta shiu arganey ny vud eu hene, son nagh vel arran eu? nagh vel shiu foast cur tastey, ny toiggal? vel y cree eu foast moal ayns tushtey? 
MRK.8.18	Shiuish ta sooillyn eu, nagh vel shiu fakin? as cleayshyn, nagh vel shiu clashtyn? as nagh vel eh eu ayns cooinaghtyn 
MRK.8.19	Tra vrishmish ny queig bwilleenyn mastey queig thousaneyn, cre whilleen baskad d’ooilliagh hrog shiu? Dooyrt ad rish, Daa vaskad jeig. 
MRK.8.20	As tra vrish mee ny shiaght mastey kiare thousaneyn, cre whilleen baskad d’ooilliagh hrog shiu? As dooyrt adsyn, shiaght. 
MRK.8.21	As dooyrt eh roo, Kys te nagh vel shiu goaill tushtey.
MRK.8.22	As haink eh gys Bethsaida, as hug ad lhieu dooinney doal huggey, as ghuee ad er eh dy ventyn rish. 
MRK.8.23	As ghow eh yn dooinney doal er laue, as leeid eh eh magh ass y valley; as tra ve’h er chur shelley er e hooillyn as er chur e laueyn er, dênee eh jeh row eh fakin nhee erbee. 
MRK.8.24	As yeeagh eh seose, as dooyrt eh, Hee-ym deiney myr biljyn, shooyll. 
MRK.8.25	Ny lurg shen, hug eh e laueyn reesht er e hooillyn, as hug eh er jeeaghyn seose: as hooar eh e hoilshey, as honnick eh dy chooilley ghooinney dy cronnal. 
MRK.8.26	As hug eh eh ersooyl gys e hie, gra, Ny gow stiagh ayns y valley, chamoo inshys oo eh da unnane erbee ayns y valley.
MRK.8.27	As hie Yeesey as e ostyllyn magh gys baljyn Cesarea Philippi: as er y raad dênee eh jeu, gra, Cre ta deiney dy ghra my mychione’s, quoi mee? 
MRK.8.28	As dreggyr ad, Ean Bashtey: agh ta paart gra, Elias; as feallagh elley, Fer jeh ny phadeyryn. 
MRK.8.29	As dooyrt eh roo, Agh quoi ta shiuish dy ghra dy vel mee? As dreggyr Peddyr as dooyrt eh rish, Oo yn Creest. 
MRK.8.30	As hug eh currym orroo gyn ad dy insh da dooinney erbee quoi v’eh. 
MRK.8.31	As ren eh toshiaght dy hoilshaghey daue, dy row yn Mac dooinney dy hurranse ymmodee reddyn, as dy ve mee-lowit liorish y chanstyr, as ny ard-saggyrtyn as ny scrudeyryn, as dy ve er ny choyrt gy baase, as er y trass laa dy irree reesht. 
MRK.8.32	As loayr eh yn raa shoh dy foshlit. As ghow Peddyr eh dy lhiattee, as ren eh toshiaght dy choyrlaghey eh. 
MRK.8.33	Agh tra v’eh er jyndaa mygeayrt, as er yeeaghyn er e ostyllyn, hug eshyn oghsan da Peddyr, gra, Ass my enish, y violeyder: son cha vel ennaghtyn ayd jeh ny reddyn ta bentyn rish Jee, agh jeh ny reddyn ta bentyn rish deiney.
MRK.8.34	As tra v’eh er n’eamagh er y pobble huggey, marish e ostyllyn, dooyrt eh roo, Quoi-erbee ta aggindagh-geiyrt orrym’s, lhig da eh hene y obbal, as e chrosh y hroggal, as geiyrt orrym. 
MRK.8.35	Son quoi-erbee baillish e vioys y hauail, caillee eh eh; agh quoi-erbee chaillys e vioys er my ghraih’s as graih yn tushtal, sauee eh eh. 
MRK.8.36	Son cre’n vondeish vees ec dooinney, my chosnys eh yn seihll ooilley, as e annym hene y choayl? 
MRK.8.37	Ny cre nee dooinney y choyrt ayns coonrey son e annym? 
MRK.8.38	Quoi-erbee er-y-fa shen ghoys nearey roym’s, as roish my ghoan, ayns y cheeloghe foalsey as peccoil shoh, roishyn myrgeddin ghoys Mac y dooinney nearey, tra hig eh ayns gloyr e Ayrey, as ny ainleyn casherick mârish.
MRK.9.1	As dooyrt eh roo, Dy firrinagh ta mee gra riu, Dy vel paart jeusyn ta nyn shassoo ayns shoh, nagh jean blashtyn er y baase, derrey vees ad er vakin reeriaght Yee er jeet lesh pooar.
MRK.9.2	As ec kione shey laa, ghow Yeesey mârish Peddyr as Jamys, as Ean, as hug eh lesh ad seose-gys slieau ard ad hene er-lheh: as va’n cummey echey er ny chaghlaa kiongoyrt roo. 
MRK.9.3	As haink y coamrey echey dy ve sollys, erskyn towse gial myr y sniaghtey; nagh row 
MRK.9.4	As hug ad my-ner Elias, as Moses: as ad taggloo rish Yeesey. 
MRK.9.5	As dreggyr Peddyr as dooyrt eh rish Yeesey, Vainshter, s’maynrey dooinyn dy hannaghtyn ayns shoh: as lhig dooin three cabbaneyn y hroggal, cabbane er dty hon’s, as cabbane son Moses, as cabbane son Elias. 
MRK.9.6	Son cha row fys echey cre dy ghra, son s’mooar yn aggle v’orroo. 
MRK.9.7	As ren bodjal scadoo y hilgey harrystoo: as haink coraa ass y vodjal, gra, Shoh my vac ennoil; eaisht-jee rish. 
MRK.9.8	As chelleeragh jeeaghyn mygeayrt, cha vaik ad dooinney erbee agh Yeesey ynrycan mâroo hene. 
MRK.9.9	As myr v’ad cheet neose jeh’n clieau, hug eh currym orroo, gyn ad dy insh da dooinney erbee cre v’ad er vakin, derrey veagh Mac y dooinney er n’irree veih ny merriu. 
MRK.9.10	As dreill ad y raa shen oc hene, resooney yn derrey yeh rish y jeh elley cre v’er ny hoiggal liorish yn irree-seose-reesht veih ny merriu.
MRK.9.11	As dênee ad jeh, gra, Cre’n-oyr ta ny scrudeyryn gra, dy vel Elias dy heet hoshiaght? 
MRK.9.12	As dreggyr eshyn as dinsh eh daue, Dy row Elias dy firrinagh dy heet hoshaight, as dy lhiassaghey dy chooilley nhee, as kys te scruit mychione Mac y dooinney dy nhegin da goll trooid mooarane surranse, as beg dy ve soit jeh. 
MRK.9.13	Agh ta mish gra riu, dy vel Elias dy jarroo er jeet, myr te scruit jeh, as dy vel ad er n’yannoo rish myr bailloo.
MRK.9.14	As tra v’eh er jeet gys e ostyllyn, honnick eh chaglym mooar dy leih mygeayrt-y-moo, as ny scrudeyryn arganey roo. 
MRK.9.15	As chelleeragh tra honnick yn pobble eh, ghow ad ooilley lane boggey jeh, as roie ad huggey goltaghey da. 
MRK.9.16	As dênee eh jeh ny scrudeyryn, Cre ny questionyn va shiu dy ênaght jeu? 
MRK.9.17	As dreggyr fer jeh’n cheshaght, as dooyrt eh, Vainshter, Ta mee er chur lhiam my vac hood, ayn ta spyrryd balloo: 
MRK.9.18	As raad erbee dy vel eh dy ghoaill eh, t’eh dy eiyrt eh noon as noal; as t’eh keshal as snaggeraght lesh e eeacklyn, as shymley ersooyl: as loayr mee rish dty ostyllyn, ad dy chastey eh; agh cha daink eh lhieu. 
MRK.9.19	Dreggyr eshyn as dooyrt eh, O heeloghe vee-chredjuagh, caïd ta mish dy ve mêriu? caïd ta mee dy hurranse diu? cur lhiat eh hym’s. 
MRK.9.20	As hug ad lhieu eh huggey: as tra honnick eh eh, chelleeragh deiyr y spyrryd eh noon as noal, as huitt eh er y thalloo, rowlal as-keshal ec y veeal. 
MRK.9.21	As dênee eh jeh’n ayr echey, Caïd neayr as haink shoh er? As dooyrt eh, T’eh er ve myr shoh neayr as v’eh ny lhiannoo. 
MRK.9.22	As dy mennick t’eh er hilgey eh ayns yn aile, as ayns ny ushtaghyn, dy stroie eh: agh my oddys oo nhee erbee y yannoo, jean chymmey orrin, as cooin lhien. 
MRK.9.23	Dooyrt Yeesey rish, My oddys oo credjal, ta dy chooilley nhee cheet leshyn ta credjal. 
MRK.9.24	As chelleeragh deïe ayr y lhiennoo, as dooyrt eh lesh jeir, Hiarn, ta mee credjal; niartee lesh my chredjue faase. 
MRK.9.25	Tra honnick Yeesey dy row yn pobble ayns preis chionney dy cheilley, vaggyr eh er y spyrryd neu-ghlen, as dooyrt eh rish, Uss spyrryd balloo as bouyr, ta mee dy dty harey, Oo dy heet magh ass, as gyn arragh dy gholl stiagh ayn. 
MRK.9.26	As dylleeyn spyrryd, as deiyr eh noon as noal eh, as haink eh magh ass; as v’eh myr dy beagh eh marroo, ayns wheesh as dy dooyrt ymmodee, T’eh marroo. 
MRK.9.27	Agh ghow Yeesey eh er laue, as hrog eh eh seose, as dirree eh. 
MRK.9.28	As tra v’eh er jeet stiagh ayns y thie, dênee e ostyllyn jeh er-lheh, Cre’n-oyr nagh voddagh shin y chastey eh? 
MRK.9.29	As dooyrt eh roo, Cha vel y keint shoh cheet magh er aght erbee, agh liorish padjer as trostey.
MRK.9.30	As jimmee eh veih shon, as hie ad trooid Galilee; as cha baillish fys y ve ec dooinney erbee er. 
MRK.9.31	Son dynsee eh e ostyllyn, as dooyrt eh roo, Ta Mac y dooinney dy ve livreit gys laueyn deiney, as marree ad eh, as erreish da v’er ny varroo, nee eh girree reesht yn trass laa. 
MRK.9.32	Agh cha hoig ad yn raa shen, as cha by-lhoys daue fênaghtyn jeh.
MRK.9.33	As haink eh gys Capernaum, as ayns y thie dênee eh jeu, Cre’n taggloo shen va eu ny mast’ eu hene er y raad? 
MRK.9.34	Agh v’ad nyn dhost: Son er y raad v’ad pleadeil nyn mast’ oc hene, quoi syrjey veagh. 
MRK.9.35	As hoie eh sheese, as deïe eh er y ghaa-yeig, as dooyrt eh roo, My ta dooinney erbee geearree dy ve hoshiaght, bee eh er jerrey ooilley, as ny harvaant da ooilley. 
MRK.9.36	As ghow eh lhiannoo, as hoie eh eh kiongoyrt roo: as tra v’eh er ghoaill eh ayns e roihaghyn, dooyrt eh roo. 
MRK.9.37	Quoi-erbee nee soiaghey jeh unnane dy lheid y chloan shoh, t’eh soiaghey jeem’s: as quoi-erbee nee soiaghey jeem’s, cha nee jeem’s t’eh soiaghey, agh jehsyn t’er my choyrt.
MRK.9.38	As dreggyr Ean eh, gra, Vainshter, honnick shin fer castey drogh-spyrrydyn ayns dty ennym’s, as cha vel eh geiyrt orrinyn, as ren shin eh y lhiettal, er-yn-oyr nagh vel eh geiyrt orrinyn. 
MRK.9.39	Agh dooyrt Yeesey, Ny jean-jee eh y lhiettal: son cha vel dooinney erbee nee mirril y yannoo ayns m’ennym’s, oddys dy eddrym loayrt olk jee’m. 
MRK.9.40	Son eshyn nagh vel nyn ’oï, t’eh er nyn baart. 
MRK.9.41	Son quoi-erbee ver diu cappan dy ushtey dy iu, ayns m’ennym’s, er-yn-oyr dy vel shiu bentyn gys Creest, dy firrinagh ta mee gra riu, nagh gaill eh e leagh. 
MRK.9.42	As quoi-erbee ver oyr da unnane jeh’n vooinjer veggey shoh ta credjal aynym’s dy huittym [veih’n chredjue] bare da clagh wyllin dy ve croghit mysh e wannal, as eh dy ve tilgit ayns y cheayn. 
MRK.9.43	As my ta dty laue dy dty hayrn gys yn olk, giare jeed ee: te ny share dhyt goll stiagh ayns y vea veayn, baccagh, na daa laue y ve ayd, as oo dy gholl gys niurin, gys yn aile nagh bee dy bragh er ny vooghey. 
MRK.9.44	Raad nagh vel y veishteig oc geddyn baase, as cha vel yn aile er ny vooghey. 
MRK.9.45	As my ta dty chass dy dty hayrn gys peccah, giare jeed ee: te ny share dhyt goll croobagh stiagh ayns y vea veayn, na daa chass y ve ayd, as oo dy ve tilgit ayns niurin, ayns yn aile nagh bee dy bragh er ny vooghey: 
MRK.9.46	Raad nagh vel y veishteig oc geddyn baase, as cha vel yn aile er ny vooghey. 
MRK.9.47	As my ta dty hooill dy dty hayrn gys peccah, pluck assyd ee: te ny share dhyt gholl stiagh ayns reeriaght Yee lesh un hooill, na daa hooill y ve ayd, as oo dy ve tilgit ayns aile niurin. 
MRK.9.48	Raad nagh vel y veighteig oc geddyn baase, as cha vel yn aile er ny vooghey. 
MRK.9.49	Son bee dy chooilley unnane jeh nyn lheid oc shoh er nyn sailley lesh aisle, as dy chooilley oural er ny hailley lesh sollan. 
MRK.9.50	Ta’n sollan mie: agh my ta’n sollan er choayl e hailjys, kys hig e vree ayn reesht? Freill-jee sollan ayndiu hene, as bee-jee ayns shee yn derrey yeh rish y jeh elley.
MRK.10.1	As hrog eh er veih shen, as haink eh gys ardjyn Yudea, trooid y cheer v’er cheu elley dy Yordan: as haink y pobble huggey reesht; as myr v’eh cliaghtey, dynsee eh ad reesht.
MRK.10.2	As haink ny Phariseeyn huggey, as dênee ad jeh, er-chee prowal eh, Vel eh lowal da dooinney scarrey rish e ven? 
MRK.10.3	As dreggyr eshyn as dooyrt eh roo, Cre’n sarey hug Moses diu? 
MRK.10.4	As dooyrt adsyn, Lhow Moses screeuyn-scarree y yannoo, as dy choyrt ee ersooyl. 
MRK.10.5	As dreggyr eshyn as dooyrt eh roo, Son creoghys ny creeaghyn eu scrieu eh diu yn sarey shoh. 
MRK.10.6	Agh er-dy hoshiaght y theihll, chroo Jee ad fyrrynagh as bwoirrynagh. 
MRK.10.7	Er-yn-oyr shoh nee dooinney faagail e ayr as e voir, as lhiannee eh gys e ven. 
MRK.10.8	As bee ad ny-neesht un eill: myr shen cha vel ad ny-sodjey jees, agh yn un eill. 
MRK.10.9	Cre-erbee er-y-fa shen ta Jee er chur cooidjagh, ny lhig da dooinney erbee y scarrey veih-my-cheilley. 
MRK.10.10	As ayns y thie dênee e ostyllyn jeh reesht, mychione y chooish cheddin. 
MRK.10.11	As dooyrt eh roo, Quoi-erbee scarrys rish e ven, as phoosys ben elley, t’eh brishey poosey n’oï eck. 
MRK.10.12	As my scarrys ben rish e sheshey, as ce dy ve poost rish dooinney elley, tee brishey poosey.
MRK.10.13	As hug ad lhieu cloan aegey gys Creest, dy jinnagh eh bentyn roo; as hug e ostyllyn oghsan dauesyn hug lhieu ad. 
MRK.10.14	Agh tra honnick Yeesey eh, v’eh feer jymmoosagh, as dooyrt eh roo, Sur-jee cloan aegey dy heet hym’s, as ny jean-jee ad y lhiettal: son jeh nyn lheid ta reeriaght Yee. 
MRK.10.15	Dy firrinagh ta mee gra riu, Quoi-erbee nagh jean goaill reeriaght Yee myr lhiannoo beg, cha jed eh stiagh ayn. 
MRK.10.16	As ghow eh ad seose ayns e roihaghyn, hug eh e laueyn orroo, as vannee eh ad.
MRK.10.17	As tra v’eh er n’gholl magh er y raad, haink fer roie ny whuail, as gliooney huggey, dênee eh jeh, Vainshter vie, cre neem’s dy voddym eiraght y chosney ayns y vea veayn? 
MRK.10.18	As dooyrt Yeesey rish, Cre’n-fa t’ou genmys mish mie? cha vel ayn ny ta mie, agh unnane, ynrycan Jee. 
MRK.10.19	Shione dhyt ny annaghyn, Ny jean poosey y vrishey, Ny jean dunverys, Ny jean geid, Ny jean feanish foalsey y ymmyrkey, Ny jean molteyraght, Cur arrym da dty ayr, as da dty voir. 
MRK.10.20	As dreggyr eshyn as dooyrt eh rish, Vainshter, ooilley ny annaghyn shoh ta mee er reayll veih my aegid. 
MRK.10.21	Eisht Yeesey, jeeaghyn dy ennoil er, dooyrt rish, Ta un red ort foast dy yannoo: immee royd, as creck ny t’ayd, as cur eh da ny boghtyn, as bee berchys ayd ayns niau; as tar, trog y chrosh, as eiyr orrym’s. 
MRK.10.22	As v’eh trimshagh ec y raa shen, as hie eh ersooyl: son va cummallyn mooarey echey.
MRK.10.23	As yeeagh Yeesey mygeayrt, as dooyrt eh rish e ostyllyn, Cre cha doillee as vees eh dauesyn ta berchys oc dy gholl stiagh ayns reeriaght Yee! 
MRK.10.24	As ghow adsyn yindys jeh ny goan echey. Agh dreggyr Yeesey reesht, as dooyrt eh roo, Chloan, cre cha doillee as te dauesyn at treishteil ayns berchys, dy gholl stiagh ayns reeriaght Yee! 
MRK.10.25	Te ny sassey da camel goll trooid croae snaidey, na da lheid y dooinney berchagh shoh dy gholl stiagh ayns reeriaght Yee. 
MRK.10.26	As v’ad atchimagh erskyn towse, gra nyn mast’ oc hene, Quoi eisht oddys v’er ny hauail? 
MRK.10.27	As yeeagh Yeesey orroo, as dooyrt eh, Da deiney ta shoh neu-phossible, agh cha vel eh da Jee: son da Jee ta dy chooilley nhee possible.
MRK.10.28	Eisht ren Peddyr toshiaght dy ghra rish, Cur-my-ner ta shinyn er dreigeil ooilley, as er n’eiyrt ort’s. 
MRK.10.29	As dreggyr Yeesey as dooyrt eh, Dy firrinagh ta mee gra riu, Nagh vel dooinney erbee, t’er dreigeil thie, ny braaraghyn, ny shayraghyn, ny ayr, ny moir, ny ben, ny cloan, ny thalloo, er my ghraih’s as graih yn tushtal, 
MRK.10.30	Nagh vow keead-filley nish ayns y traa shoh, thieyn, as braaraghyn, as shayraghyn, as moiraghyn, as cloan, as thalloo, lesh seaghyn; as ayns y theihll ta ry heet yn vea veayn. 
MRK.10.31	Agh bee ymmodee jeusyn ta hoshiaght er-jerrey: as jeusyn ta er-jerrey, hoshiaght.
MRK.10.32	As v’ad er y raad goll seose gys Jerusalem: as hie Yeesey rhymboo; as v’ad atchimagh, as myr v’ad geiyrt er, va aggle orroo. As ghow eh yn daa ostyl yeig reesht, as ren eh toshiaght dy insh daue, cre ny reddyn harragh er, 
MRK.10.33	Gra, Cur-my-ner ta shin goll seose gys Jerusalem, as bee Mac y dooinney er ny livrey gys ny ard-saggyrtyn, as gys ny scrudeyryn: as nee ad eh y gheyrey dy baase, as livreyee ad eh gys ny Ashoonee. 
MRK.10.34	As craidee ad mysh, as cus-tee ad eh, as tilgee ad shellaghyn er, as marree ad eh: as y trass laa nee eh girree reesht.
MRK.10.35	As haink Jamys as Ean mec Zebedee huggey, gra, Vainshter; Ta shin guee ort, dy chur dooin yn aghin shen, nee mayd y yeearree ort. 
MRK.10.36	As dooyrt eh roo, Cre baillin mee dy yannoo er nyn son? 
MRK.10.37	Dooyrt adsyn rish, Giall dooinyn dy hoie, yn derrey yeh er dty laue yesh, as y jeh elley er dty laue chiare, ayns dty ghloyr. 
MRK.10.38	Agh dooyrt Yeesey roo, Cha s’eu cre ta shiu dy yeearree: vod shiu giu jeh’n cappan ta mish giu jeh? as v’er nyn mashtey lesh y bashtey ta mish bashtit lesh? 
MRK.10.39	As dooyrt ad rish, Foddee mayd. As dooyrt Yeesey roo, Iu-ee shiu dy jarroo jeh’n cappan ta mish giu jeh; as bee shiu er nyn mashtey lesh y bashtey ta mish bashtit lesh. 
MRK.10.40	Agh dy hoie er my laue-yesh as er my laue-chiare, cha vel shen lhiam’s dy choyrt agh bee eh er ny choyrt ynrycan dauesyn er nyn son te kiarit. 
MRK.10.41	As tra cheayll yn jeih shoh, ren ad toshiaght dy ve feer jymmoosagh rish Jamys as Ean. 
MRK.10.42	Agh deïe Yeesey orroo huggey, as dooyrt eh roo, Ta fys er dy vel fir-reill ny Hashoonee gymmyrkey chiarnys orroo, as ta ny ard-gheiney oc reill dy mooaralagh harrystoo. 
MRK.10.43	Agh cha bee shiuish myr shen: agh quoi-erbee jiuish baillish ve ooasle, lhig da ve nyn shirveishagh: 
MRK.10.44	As quoi-erbee baillish ve yn ard-ghooinney nyn mast’ eu, lhig da ve ny harvaant da ooilley. 
MRK.10.45	Son cha daink yn eer Mac dooinney dy ve shirveishit, agh dy hirveish, as dy chur e vioys ny lhiassaghey son ymmodee.
MRK.10.46	As haink ad gys Jericho: as myr v’eh goll magh ass Jericho marish e ostyllyn, as marish earroo mooar dy leih, va Bartimeus doal mac Timeus, ny hoie rish oirr yn raad, shirrey jeirk. 
MRK.10.47	As tra cheayll eh dy nee Yeesey dy Nazareth v’ayn ren eh toshiaght dy eamagh as dy ghra, Yeesey Vac Ghavid, jean myghin orrym. 
MRK.10.48	As hooar ymmodee foill da, eh dy ve ny host: agh dyllee eshyn wheesh shen foddey smoo, Vac Ghavid, jean myghin orrym. 
MRK.10.49	As hass Yeesey as doardee eh eh dy ve eït: as deïe ad er y dooinney doal, gra rish, Bee dy yien mie, irree; t’eh geamagh ort. 
MRK.10.50	As hilg eh ersooyl e gharmad, as dirree eh, as haink eh gys Yeesey. 
MRK.10.51	As dreggyr Yeesey, as dooyrt eh rish, Cre bailt mee dy yannoo er dty hon? Dooyrt y dooinney doal rish, Hiarn, dy voddym my hoilshey y gheddyn. 
MRK.10.52	As dooyrt Yeesey rish, Immee royd; ta dty chredjue er dty laanaghey. As cheleeragh hooar eh e hoilshey, as jimmee eh marish Yeesey er y raad.
MRK.11.1	As tra va’d er jeet er-gerrey da Jerusalem, gys Bethphage as Bethany ec cronk ny Oliveyn, hug eh magh jees jeh e ostyllyn, 
MRK.11.2	As dooyrt eh roo, Gow-jee reue gys y balley-cheerey ta jeeragh erriu; as cha leah as vees shiu er n’gholl stiagh ayn, yiow shiu lhiy kainlt, urree nagh varkee rieau dooinney; feayshil-jee as cur-jee lhieu ee. 
MRK.11.3	As my jir dooinney erbee riu, Cre’n-fa ta shiu jannoo shoh? abbyr-jee dy vel feme ec y Chiarn urree; as chelleeragh nee eh yn raad y lhiggey jee, 
MRK.11.4	As hie ad rhymboo, as hooar ad y lhiy kianlt cheu-mooie jeh’n dorrys, ayns boayl va daa raad cheet dy cheilley: as deayshil ad ee. 
MRK.11.5	As dooyrt shiartanse jeusyn va nyn shassoo ayns shen, Kys dy vel shiu feaysley yn lhiy. 
MRK.11.6	As dooyrt ad roo myr va Yeesey er n’oardaghey daue, as lhig ad y raad daue. 
MRK.11.7	As hug ad lhieu yn lhiy gys Yeesey, as hilg ad ny garmadyn oc urree; as hoie eshyn er lhiy. 
MRK.11.8	As ren ymmodee jeu ny gharmadyn y skeayley er y raad: as ghiare feallagh elley banglaneyn jeh ny biljyn as skeayl ad ad er y raad. 
MRK.11.9	As adsyn hie roish, as y vooinjer haink ny yeï, deïe ad, gra, Hosanna, bannit ta eshyn ta cheet ayns ennym y Chiarn. 
MRK.11.10	Bannit dy row reeriaght yn ayr ain David, ta cheet ayns ennym y Chiarn; Hosanna ayns yn yrjid. 
MRK.11.11	As hie Yeesey gys Jerusalem, as hie eh stiagh ayns y chiamble; as tra v’eh er yeeaghyn mygeayrt er dy chooilley nhee, as nish dy row yn fastyr er jeet, hie eh magh gys Bethany marish y daa ostyl yeig.
MRK.11.12	As laa ny vairagh, tra va’d er jeet veih Bethany, v’eh accry-sagh. 
MRK.11.13	As honnick eh billey-figgagh er y raad, as duillagyn er, as haink eh, dy yeeaghyn voghe eh mess erbee er: as tra ve’h er jeet huggey, cha dooar eh nhee erbee er, agh duillagyn; son cha row imbagh ny figgyn ayn foast. 
MRK.11.14	As dreggyr Yeesey, as dooyrt eh rish, Nar ee dooinney erbee mess jeeds veih shoh magh er son dy bragh. As cheayll e ostyllyn eh.
MRK.11.15	As haink ad gys Jerusalem: as hie Yeesey stiagh ayns y chiamble, as ren eh toshiaght dy eiyrt magh adsyn va creck as kionnaghey ayns y chiamble, as hilg eh harrish ny buird ocsyn va caghlaa argid, as ny stuill ocsyn va creck calmaneyn; 
MRK.11.16	As cha lhowagh eh da dooinney erbee saagh erbee y chur lesh trooid y chiamble. 
MRK.11.17	As dynsee eh ad, gra, Nagh vel eh scruit, Bee my hie’s enmyssit liorish dy chooilley ashoon, thie yn phadjer? agh ta shiuish er n’yannoo eh ny ooig dy vaarlee. 
MRK.11.18	As cheayll ny scrudeyryn as ny ard-saggyrtyn jeh, as v’ad shirrey kys oddagh ad eh y stroie: son va’d ayns aggle roish er-yn-oyr dy row ooilley yn pobble goaill yindys jeh’n ynsagh echey. 
MRK.11.19	As tra va’n fastyr er jeet, hie eh magh ass yn ard-valley.
MRK.11.20	As ayns y voghrey, myr v’ad goll shaghey, honnick ad y billey-figgagh dy row eh er greenaghey seose veih ny fraueyn. 
MRK.11.21	As by-chooinee lesh Peddyr, as dooyrt eh rish, Vainshter, cur-my-ner, ta’n billey-figgagh hug uss fo mollaght er fioghey ersooyl. 
MRK.11.22	As dreggyr Yeesey as dooyrt eh roo, Soie-jee nyn gredjue ayns Jee. 
MRK.11.23	Son dy firrinagh ta mee gra riu, Quoi-erbee jir rish y slieau shoh, Bee er dty scughey, as er dty hilgey ayns y cheayn, as nagh jean mee-ourys ayns e chree, agh ta credjal dy jig ny reddyn t’eh dy ghra gy-kione, bee shen ny jir eh er ny chooilleeney. 
MRK.11.24	Shen-y-fa ta mee gra riu, Cre-erbee ta shiu dy yeearree ayns padjer, cred-jee dy vow shiu ad, as bee ad eu. 
MRK.11.25	As tra vees shiu shassoo dy ghoaill padjer, leih-jee my ta nhee erbee eu noi dooinney erbee: dy vod nyn Ayr mygeddin t’ayns niau nyn loghtyn y leih diuish. 
MRK.11.26	Son mannagh jean shiuish leih, cha jean nyn Ayr t’ayns nian nyn loghtyn y leih diuish.
MRK.11.27	As haink ad reesht gys Jerusalem: as myr v’eh walkal ayns y chiamble, haink huggey ny ard-saggyrtyn, as ny scrudeyryn, as y chanstyr. 
MRK.11.28	As dooyrt ad rish, Cre’n phooar t’ayd’s dy yannoo ny reddyn shoh, as quoi hug y phooar shoh dhyt dy yannoo ny reddyn shoh? 
MRK.11.29	As dreggyr Yeesey as dooyrt eh roo, Fênyms jiuish myrgeddin un red, as freggyr-jee mee, as insh-yms diuish cre’n phooar t’aym dy yannoo ny reddyn shoh. 
MRK.11.30	Bashtey Ean, nee veih niau ve, ny veih deiney? cur-jee ansoor dou. 
MRK.11.31	As ren ad resooney roo hene, gra, My jir mayd, Veih niau, jir eshyn, Cre’n-oyr eisht nagh ren shiu eh y chredjal? 
MRK.11.32	Agh my jir mayd, Veih deiney, v’ad ayns aggle roish y pobble, son va dy chooilley ghooinney jeeaghyn er Ean dy ve dy jarroo ny adeyr. 
MRK.11.33	As dreggyr ad as dooyrt ad rish Yeesey, Cha vod mayd ginsh. As dreggyr Yeesey as dooyrt eh roosyn, Chamoo inshyms diuish liorish cre’n phooar ta mee dy yannoo ny reddyn shoh.
MRK.12.1	As ren eh toshiaght dy loayrt roo liorish coraaghyn-dorraghey. Va dooinney dy row ren garey-feeyney y hoiaghey, as ren eh cleigh mygeayrt-y-mysh, as chleiy eh ynnyd son y press-feeyney, as hrog eh toor, as hoie eh eh rish eir-rinnee, as hie eh gys cheer foddey. 
MRK.12.2	As ec yn imbagh cooie hug eh shaarvant gys ny eirinnee, dy gheddyn veih ny eirinnee jeh mess y gharey feeyney. 
MRK.12.3	As ghow ad as woaill ad eh, as hug ad eh er ersooyl follym. 
MRK.12.4	As reesht hug eh huc sharvaant elley; as ersyn cheau ad claghyn, as vrish ad y kione er, as hug ad eh ersooyl lesh dellal feer scammyltagh. 
MRK.12.5	As reesht hug eh huc sharvaant elley; as eshyn ren ad y vârroo: as ymmodee elley, bwoalley paart, as marroo paart. 
MRK.12.6	As va echey foast un vac, er v’eh feer ghraihagh, as hug eh eshyn myrgeddin ec y jerrey huc, gra, Ver ad arrym da my vac. 
MRK.12.7	Agh dooyrt ny eirinnee shen ny mast’ oc hene, Shoh’n eirey: tar-jee as lhig dooin eh y varroo, as bee yn eiraght lhien hene. 
MRK.12.8	As ghow ad, as varr ad eh, as hilg ad eh magh ass y gharey-feeyney. 
MRK.12.9	Cre nee Chiarn y gharey-feeyney er-y-fa shen y yannoo? hig eh as stroie-ee eh ny eirinnee, as ver eh yn garey-feeyney da eirinnee elley. 
MRK.12.10	Nagh vel shiuish er lhaih ayns goo Yee? Ta’n chlagh ren ny masoonee y vee-lowal, er jeet dy ve yn ard chlagh chorneilagh. 
MRK.12.11	Shoh va jannoo yn Chiarn, as te yindyssagh ayns ny sooillyn ainyn. 
MRK.12.12	As v’ad shêgin er goaill eh, agh v’ad ayns aggle roish y pobble; son va fys oc dy row eh er loayrt yn coraa-dorraghey noi ad hene: as daag ad eh, as hie ad rhymboo.
MRK.12.13	As hug ad huggey shiartanse jeh ny Phariseeyn, as ny Herodianee, dy ghoaill vondeish jeh ayns e ghoan. 
MRK.12.14	As tra v’ad er jeet, dooyrt ad rish, Vainshter, ta fys ain dy vel oo firrinagh, as nagh vel oo ayns imnea roish dooinney erbee; son cha vel oo soiaghey jeh persoon deiney, agh gynsaghey raad Yee ayns firrinys: vel eh lowal keesh y choyrt da Cesar, mannagh vel? 
MRK.12.15	Jean mayd coyrt, ny dyn coyrt? Agh va fys echeysyn er y chialgeyrys oc, as dooyrt eh roo, Cre’n-fa ta shiu shirrey dy my ghoaill ayns ribbey? cur-jee lhieu ping hym, dy vaik-ym eh. 
MRK.12.16	As hug ad lhieu eh: as dooyrt eh roo, Quoi gys ta’n cowrey as y screeu shoh bentyn? As dooyrt adsyn rish, Gys Cesar. 
MRK.12.17	As dreggyr Yeesey, as dooyrt eh roo, Eeck-jee da Cesar, shen ny ta lesh Cesar, as da Jee, ny reddyn ta lesh Jee. As ghow ad yindys jeh.
MRK.12.18	Eisht haink huggey ny Sadduceeyn, ta gra nagh vel irree-seose-reesht dy ve ayn; as dênee ad jeh, gra, 
MRK.12.19	Vainshter, ta Moses er scrieu dooin, My ta braar dooinney geddyn baase, as faagail e ven ny yei, gyn cloan echey r’ee, dy vel e vraar dy phoosey yn ven echey, as dy hroggal seose sluight da e vraar. 
MRK.12.20	Nish va shiaght braaraghyn: as ghow yn braar shinney ben, agh geddyn baase cha daag eh sluight. 
MRK.12.21	As ghow yn nah vraar ee, as hooar eh baase, as cha daag eh sluight: as y trass myrgeddin. 
MRK.12.22	As v’ee ec y chiaght, as cha daag ad sluight: er-jerrey ooilley hooar y ven baase myrgeddin. 
MRK.12.23	Shen-y-fa ec yn irree-seose-reesht veih ny merriu, tra nee ad girree, quoi jeu vees ee echey son ben? son v’ee ny ben da’n chiaght. 
MRK.12.24	As dreggyr Yeesey as dooyrt eh roo, Nagh vel shiu er-y-fa shen fo marrynys, er-yn-oyr nagh vel toiggal eu jeh goo ny jeh pooar Yee? 
MRK.12.25	Son ec yn irree-seose-reesht veih ny merriu, cha vel ad poosey, ny er nyn goyrt ayns poosey: agh t’ad myr ny ainleyn t’ayns niau. 
MRK.12.26	As mychione ny merriu, dy nirree ad; nagh vel shiu er lhaih ayns lioar Voses, kys loayr Jee rish ass y thammag, gra, Mish Jee Abraham, as Jee Isaac, as Jee Yacob? 
MRK.12.27	Cha nee Jee ny merriu eh, agh Jee ny bioee: ta shiu er-y-fa shen fo marranys vooar.
MRK.12.28	As haink fer jeh ny scrudeyryn cheayll ad resooney cooidjagh, as cur tastey dy row eh er n’ansoor ad dy mie, dênee eh jeh, Cre’n ard-anney jeh ny annaghyn ooilley. 
MRK.12.29	As dreggyr Yeesey eh, Yn chied anney jeh ooilley ny annaghyn, Clasht, O Israel, Ta’n Chiarn yn Jee ain yn ynrycan Chiarn; 
MRK.12.30	As ver oo graih da’n Chiarn dty Yee lesh ooilley dty chree, as lesh ooilley dty annym, as lesh ooilley dty aigney, as lesh ooilley dty niart: shoh’n chied anney. 
MRK.12.31	As ta’n nah anney casley rish, ta shen dy ghra, Ver oo graih da dty naboo, myr dhyt hene: cha vel anney erbee elley smoo na ad shoh. 
MRK.12.32	As dooyrt y scrudeyr rish, S’mie shen, Vainshter, t’ou er loayrt yn irriney: son ta un Jee ayn, as cha vel Jee erbee elley agh eh hene. 
MRK.12.33	As dy ve graihagh er lesh ooilley yn chree, as lesh ooilley yn tushtey, as lesh ooilley yn annym, as lesh ooilley yn niart, as dy ve graihagh er e naboo myr er hene, ta shen ny smoo na ooilley ny slane chebballyn-losht as ourallyn. 
MRK.12.34	As tra honnick Yeesey dy dansoor eh dy tushtagh, dooyrt eh rish, Cha vel oo foddey veih reeriaght Yee. As cha by-lhoys da dooinney erbee maghey shen question erbee sodjey y chur huggey.
MRK.12.35	As dreggyr Yeesey myr v’eh gynsaghey ayns y chiamble, as dooyrt eh, Kys ta ny scrudeyryn gra dy nee Creest mac Ghavid? 
MRK.12.36	Son ta David eh hene er ghra liorish y Spyrryd Noo, Dooyrt y Chiarn rish my Hiarn’s, Soie uss er my laue yesh, derrey ver-ym dty noidyn son stoyl dty choshey. 
MRK.12.37	Ta David er-y-fa shen eh hene genmys eh ny Hiarn; as kys t’eh eisht yn mac echey? As deaisht yn pobble v’er nyn jaglym cooidjagh rish dy arryltagh.
MRK.12.38	As dooyrt eh roo, myr v’eh gynsagh, Bee-jee er nyn dwoaie jeh ny scrudeyryn, ta geearree shooyll ayns coamraghyn liauyrey, as sleih dy vannaghey daue ayns ny margaghyn, 
MRK.12.39	As ny ard-stuill y ve oc ayns ny synagogueyn, as ny ard ynnydyn-soie cuirraghyn: 
MRK.12.40	T’ad cur mow thieyn mraane-treoghe, as son scaa dy chraueeaght lhiggey orroo dy ve mennick ec padjer: ta briwnys strimmey ny chour oc shoh.
MRK.12.41	As myr va Yeesey ny hoie liorish kishtey yn stoyr, ghow eh tastey kys va’n pobble cur argid ayns y stoyr: as ren ymmodee va berchagh cur ayn dy palchey. 
MRK.12.42	As haink ben voght treoghe dy row, as hilg ee ayn daa vite ta jannoo farling. 
MRK.12.43	As deïe eh er e ostyllyn huggey, as dooyrt eh roo, Dy firrinagh ta mee gra riu, dy vel y ven-treoghe voght shoh er chur ny smoo ayns kishtey yn stoyr, na dy chooilley unnane t’er choyrt ayn. 
MRK.12.44	Son t’adsyn ooilley er chur ayns ass nyn balchey: as t’eeish myr s’boght ee, er choyrt ayn ooilley ny v’eck, dy jarroo ooilley e cooid-seihlt.
MRK.13.1	As myr ve’h goll magh ass y chiamble, dooyrt fer jeh e ostyllyn rish, Jeeagh, Vainshter cre ny claghyn! as cre’n vuildal t’ayns shoh! 
MRK.13.2	As dreggyr Yeesey as dooyrt eh rish, Vel oo fakin y vuildal vooar shoh? cha bee faagit un chlagh er clagh elley nagh bee er ny lhieggal. 
MRK.13.3	Ar myr v’eh ny hoie er cronk ny Oliveyn, jeeragh er y chiamble, dênee Peddyr as Jamys, as Ean, as Andreays jeh er-lheh, 
MRK.13.4	Insh dooin, cuin vees ny reddyn shoh? as cre vees y cowrey tra vees dy chooilley nhee jeu shoh er nyn gooilleeney? 
MRK.13.5	As dreggyr Yeesey ad, as ren eh toshiaght dy ghra, Bee-jee er nyn dwoaie nagh jean dooinney erbee shiu y volley. 
MRK.13.6	Son hig ymmodee ayns m’ennym’s, gra, Mish Creest: as nee ad ymmodee y volley. 
MRK.13.7	As tra chluinnys shiu jeh caggaghyn, as jeh imraaghyn dy chaggaghyn, ny bee-jee seaghnit: son shegin da lheid y ve ayn, agh cha vel yn jerrey foast. 
MRK.13.8	Son nee ashoon girree-magh noi ashoon, as reeriaght noi reeriaght: as bee craaghyn-thallooin ayns ymmodee ynnydyn, as gennaghyn as seaghyn: ad shoh toshaight trimshaghyn. 
MRK.13.9	Agh jeeagh-jee shiuish diu hene: son livreyee ad shiu seose gys coonceilyn; as ayns ny quaiyllyn vees shiu er nyn mwoalley, as ver ad lhieu shiu kiongoyrt rish fir-reill as reeaghyn er choontey aym’s, dy ve son feanishyn jeem’s. 
MRK.13.10	As shegin da’n sushtal ve hoshiaght er ny phreacheil mastey dy chooilley ashoon. 
MRK.13.11	Agh tra ver ad lhieu shiu dy ve currit stiagh, ny smooinee-jee ro-laue cre nee shiu loayrt, chamoo bee-jee imneagh cre dy ghra: agh cre-erbee vees er ny choyrt diu ayns yn oor cheddin, shen loayr-jee; son cha nee shiuish ta loayrt, agh y Spyrryd Noo. 
MRK.13.12	Eisht nee braar e vraar y vrah gys baase, as yn ayr e vac: as nee cloan girree seose noi nyn ayr as nyn moir, as bee ad feanishyn baaish daue. 
MRK.13.13	As ver yn ymmodee feoh diu er coontey yn ennym aym’s: agh bee eshyn nee tannaghtyn firrinagh gys y jerrey er ny hauail. 
MRK.13.14	Agh tra hee shiu eajeeid y traartys, ta loayrit jeh liorish Daniel y phadeyr, ny hassoo raad nagh lhisagh eh, (eshyn ta lhaih, lhig da tastey ’ghoaill) eisht lhig dauesyn t’ayns Judea chea gys ny sleityn. 
MRK.13.15	As eshyn t’er 
MRK.13.16	As ny lhig dasyn t’ayns y vagher chyndaa back, dy chur lesh e gharmad. 
MRK.13.17	Agh smerg dauesyn ta torragh, as dauesyn ta cur keeagh ayns ny laghyn shen. 
MRK.13.18	As guee-jee nagh bee shiu êginit dy roie er-chea ’sy gheurey. 
MRK.13.19	Son bee seaghyn ayns ny laghyn shen, lheid as nagh row er-dy hoshiaght y theihll ta Jee er chroo, gys yn earish shen, as lheid as nagh bee arragh dy bragh. 
MRK.13.20	As mannagh beagh y Chiarn dy leah er n’ghoaill ny laghyn shen giare, cha beagh dooinney bio er ny hauail: agh er graih e chloan reiht t’eh er n’yannoo giare ny laghyn: 
MRK.13.21	As eisht my jir dooinney erbee riu, Cur-my-ner, ta Creest ayns shoh, ny cur-my-ner, t’eh ayns shid; ny chred-jee eh. 
MRK.13.22	Son nee Creestyn foalsey, as phadeyryn foalsey girree, as cowraghyn as yindyssyn y hoilshaghey, dy volley, my oddagh eh ve, yn eer chloan reiht. 
MRK.13.23	Agh gow-jee tastey: cur-jee my-ner, ta mish er n’insh diu dy choilley nhee ro-laue.
MRK.13.24	Agh ayns ny laaghyn cheddin, lurg y seaghyn shen, aasee yn ghrian dorraghey, as cha der yn eayst e soilshey: 
MRK.13.25	As tuittee ny rollageyn veih niau, as bee pooraghyn yn aer er nyn graa. 
MRK.13.26	As eisht hee ad Mac y dooinney cheet ayns ny bodjallyn, lesh pooar as ard-ghloyr. 
MRK.13.27	As eisht ver eh magh e ainleyn, as nee eh e chloan reiht y haglym cooidjagh veih ny kiare geayghyn, veih ny ardjyn sodjey magh jeh’n ooir, gys ny ardjyn sodjey magh jeh’n aer. 
MRK.13.28	Nish ynsee-jee coraa-dorraghey jeh’n billey-figgagh: Tra ta’n banglane echey foast oor, as cur magh duillagyn, ta fys eu dy vel y sourey er-gerrey: 
MRK.13.29	Myr shen myrgeddin shiuish, tra hee shiu ny reddyn shoh cheet gy-kione, toig-jee dy vel eh er-gerrey, dy jarroo ec ny dorryssyn. 
MRK.13.30	Dy firrinagh ta mee gra riu, roish my vees yn cheeloghe shoh harrish, dy bee dy chooilley nhee jeu shoh er nyn gooilleeney. 
MRK.13.31	Nee yn aer as yn ooir cherraghtyn: agh my ghoan’s cha jean cherraghtyn.
MRK.13.32	Agh jeh’n laa as yn oor shen, cha vel fys ec dooinney erbee, ny ec ny ainleyn t’ayns niau, ny ec y Mac, agh yn Ayr. 
MRK.13.33	Gow-jee tastey, bee-jee er nyn dwoaie as gow-jee padjer: son cha nione diu cuin ta’n traa. 
MRK.13.34	Son ta’n Mac dooinney myr fer va goll er jurnah foddey, as daag e hie, as hug currym er e vooinjer, as da dy chooilley ghooinney e obbyr hene, as doardee eh da’n porter dy reayll arrey. 
MRK.13.35	Bee-jee shiuish er-y-fa shen er nyn arrey (son cha vel fys eu cuin hig mainshter y thie; ayns yn astyr, ny ec mean-oie, ny ec gerrym y chellee, ny ayns y voghrey.) 
MRK.13.36	Er-aggle dy jig eh doaltattym, as dy vow eh shiu nyn gadley. 
MRK.13.37	As ny ta mee dy ghra riuish, ta mee dy ghra rish ooilley, Bee-jee er nyn arrey.
MRK.14.1	Lurg daa laa va feailley ny Caisht as yn arran gyn soorid: as va ny ard-saggyrtyn as ny scrudeyryn shêgin er goaill eh dy follit, as dy choyrt eh gy baase. 
MRK.14.2	Agh dooyrt ad, Cha nee er laa ny feailley, er-aggle dy bee irree-magh ayn mastey’n pobble.
MRK.14.3	As myr v’eh ny hoie ec bee, ayns Bethany, ayns thie Simon yn lourane, haink ben as 
MRK.14.4	As va paart va mooaraghey shoh ayns nyn greeaghyn, gra, Cre’n-fa va’n jummal shoh jeant er yn ooil? 
MRK.14.5	Son oddagh eh v’er ny ve creckit son ny smoo na three cheead ping, as shen baarit er ny boghtyn. As v’ad jymmoosagh r’ee. 
MRK.14.6	As dooyrt Yeesey, Faag-jee veue ee, cre’n eïe t’eu urree? t’ee er n’yannoo obbyr vie orrym’s. 
MRK.14.7	Son ta ny boghtyn eu kinjagh, mêriu, as tra erbee dy nailliu, foddee shiu ve mie roo: agh mish cha vel eu dy kinjagh. 
MRK.14.8	T’ee er n’yannoo gys rere e pooar; t’ee er jeet ro-laue dy ooillaghey my chorp cour my oanluckey. 
MRK.14.9	Dy firrinagh ta mee gra riu, Cre theihll yn raad bee yn sushtal shoh er ny phreacheil, dy bee shoh t’eeish er n’yannoo, er ny imraa ayns cooinaghtyn jeeish.
MRK.14.10	As hie Yuaase Iscariot, fer jeh’n daa ostyl yeig, gys ny ard-saggyrtyn, dy vrah eh huc. 
MRK.14.11	As tra cheayll ad shoh, ghow ad boggey jeh, as ghiall ad argid da. As v’eh fieau er caa dy vrah eh.
MRK.14.12	As er yn chied laa j’ehn arran caisht, tra va’d marroo yn Eayn-caisht, dooyrt e ostyllyn rish, Cre’n raad sailt shin dy gholl, as dy yannoo aarloo dhyts, dy ee yn Eayn-caisht? 
MRK.14.13	As hug eh magh jees jeh e ostyllyn, as dooyrt eh roo, Immee-jee gys yn ard-valley, as hig nyn guail dooinney cur lesh saagh craïe dy ushtey: eiyr-jee ersyn. 
MRK.14.14	As raad erbee dy jed eh stiagh, abbyr-jee rish y fer-thie, Ta’n Mainshter gra, Cre vel shamyr ny goaldee, raad nee’m yn Eayn-caisht y ee marish my ostyllyn? 
MRK.14.15	As jeeaghee eh diu ard-shamyr mooar soit magh as jeant aarloo: ayns shen aarlee-jee er nyn son. 
MRK.14.16	As jimmee ny ostyllyn rhymboo, as tra v’ad er jeet gys yn ard-valley, hooar ad myr v’eh er ghra roo: as daarlee ad yn Eayn-caisht. 
MRK.14.17	As ec yn astyr haink eh marish yn daa ostyl yeig. 
MRK.14.18	As myr v’ad nyn soie ec bee, dooyrt Yeesey, Dy firrinagh ta mee gra riu, Dy jean fer jiuish ta gee mârym mish y vrah. 
MRK.14.19	As ren ad toshiaght dy ve trimshagh, as dy ghra rish, fer lurg fer, Nee mish eh? as dooyrt fer elley, Nee orrym’s t’ou cheet? 
MRK.14.20	As dreggyr eh, as dooyrt eh roo, She fer jeh’n daa ostyl yeig eh, ta cur e laue mârym ayns y chlaare. 
MRK.14.21	Ta Mac y dooinney dy jarroo goll myr te scruit jeh: agh smerg da’n dooinney shen, liorish ta Mac y dooinney er ny vrah; s’mie veagh eh er ve son y dooinney shen nagh beagh eh rieau er jeet er y theihll.
MRK.14.22	As myr v’ad gee, ghow Yeesey arran, as vannee eh, as vrish eh eh, as hug eh eh daue, gra, Gow-jee, ee-jee, shoh my chorp. 
MRK.14.23	As ghow eh yn cappan, as tra v’eh er chur booise, hug eh eh daue: as diu ad ooilley jeh. 
MRK.14.24	As dooyrt eh roo, Shoh my uill’s jeh’n conaant noa, t’er ny gheayrtey son ymmodee. 
MRK.14.25	Dy firrinagh ta mee gra riu, Nagh n’iu-ym arragh jeh mess y villey-feeyney, derrey’n laa iu-ym eh ass-y-noa ayns reeright Yee.
MRK.14.26	As tra va’d er ghoaill arrane-moyllee, hie ad magh gys cronk ny Oliveyn. 
MRK.14.27	As dooyrt Yeesey roo, Failee yn credjue euish ooilley noght kyndagh rhym’s: son te scruit, Bwoaill-ym’s ny bochilley, as bee ny kirree er nyn skeayley. 
MRK.14.28	Agh erreish dou ver n’irree reesht, hem reue gys Galilee. 
MRK.14.29	Agh dooyrt Peddyr rish, Ga dy vaill credjue dy chooilley unnane, foast cha vaill my chredjue’s. 
MRK.14.30	As dooyrt Yeesey rish, Dy firrinagh ta mee gra rhyt, Yn laa jiu, eer yn oie noght roish my gerr y kellagh daa cheayrt, dy nob uss mish three keayrtyn. 
MRK.14.31	Agh loayr eshyn ny s’jeean-ney, Dy beign dy gholl gy-baase mayrt, cha nobbin oo er coontey erbee. As er yn aght cheddin loayr ad ooilley. 
MRK.14.32	As haink ad gys ynnyd va enmyssit Gethsemane: as dooyrt eh rish e ostyllyn, Soie-jee shiuish ayns shoh, choud as hem’s gys padjer. 
MRK.14.33	As ghow eh mârish Peddyr as Jamys as Ean, as ren eh toshiaght dy ve mooar seaghnit as trome-chreeagh, 
MRK.14.34	As dooyrt eh roo, Ta my annym feer trimshagh eer gys y baase: fuirree-jee ayns shoh, as freill-jee arrey. 
MRK.14.35	As hie eh red beg er e hoshiaght, as huitt eh er y thalloo, as ghow eh padjer, my oddys eh ve yn oor shen dy gholl shaghey. 
MRK.14.36	As dooyrt eh, Abba, Ayr, ta dy chooilley nhee ayns dty phooar, gow ersooyl yn cappan shoh voym: ny-yeih cha nee my aigney’s, agh dty aigney’s dy row jeant. 
MRK.14.37	As haink eh as hooar eh ad nyn gadley, as dooyrt eh rish Peddyr, Simon, vel uss dty chadley? nagh voddagh oo arrey y reayll mârym un oor? 
MRK.14.38	Bee-jee er nyn arrey, as gow-jee padjer, nagh duitt shiu ayns miolagh: ta’n spyrryd eu dy jarroo arryltagh, agh ta’n eill annoon. 
MRK.14.39	As hie eh roish reesht, as ghow eh padjer, as loayr eh ny goan cheddin. 
MRK.14.40	As tra haink eh reesht, hooar eh ad nyn gadley reesht, (son va ny sooilyn oc trome) as cha row fys oc cre’n ansoor dy chur da. 
MRK.14.41	As haink eh yn trass cheayrt, as dooyrt eh roo, Caddil-jee nish, as gow-jee nyn vea; s’liooar eh, ta’n oor er jeet; cur-my-ner ta Mac y dooinney er ny vrah gys laueyn peccee. 
MRK.14.42	Trog jee erriu, lhig dooin goll: cur-my-ner, ta eshyn er-gerrey dooin ta dy my vrah. 
MRK.14.43	As chelleeragh choud as v’eh foast loayrt, haink Yuaase, fer jeh’n daa ostyl yeig, as mârish va sheshaght vooar lesh cliwenyn as luirg, veih ny ard-saggyrtyn, as ny scrudeyryn, as y chanstyr. 
MRK.14.44	As hug eshyn v’er vrah eh cowrey daue, gra, Quoi-erbee ver-yms paag da, shen eh; gow-jee eh, as leeid-jee eh ersooyl dy sauchey. 
MRK.14.45	As cha leah as v’eh er jeet, hie eh chelleeragh huggey, as dooyrt eh, Vainshter, vainshter; as phaag ad eh.
MRK.14.46	As hug ad nyn laueyn er, as ghow ad eh. 
MRK.14.47	As hayrn fer jeusyn va nyn shassoo mârish cliwe, as woaill eh fer mooinjerey yn ard-saggyrt, as ghiare eh e chleaysh jeh. 
MRK.14.48	As dreggyr Yeesey, as dooyrt eh roo, Vel shiu er jeet magh myr noi marliagh, lesh cliwenyn as luirg dy my ghoaill? 
MRK.14.49	Va mee mêriu gagh laa ayns y chiamble, gynsaghey, as cha ghow shiu mee: agh shegin da ny scriptyryn v’er nyn gooilleeney. 
MRK.14.50	As ren ny ostyllyn ooilley treigeil eh as cosney roue. 
MRK.14.51	As deiyr er dooinney aeg dy row, nagh row monney agh bril-leen mysh e chorp; as haare ny deiney aegey greme er. 
MRK.14.52	As daag eh yn vrilleen, as chossyn eh voue rooisht.
MRK.14.53	As hug ad lhieu Yeesey ersooyl gys yn ard-saggyrt: as mârishyn v’er nyn jaglym cooidjagh ooilley ny ard-saggyrtyn as y chanstyr, as ny scrudeyryn. 
MRK.14.54	As deiyr Peddyr er foddey ny yeï, gys eer plaase yn ard-saggyrt: as hoie eh marish yn vooinjer, as hiow eh eh-hene ec yn aile. 
MRK.14.55	As va ny ard-saggyrtyn as ooilley’n choonceil shirrey feanishyn noi Yeesey dy chur eh gy baase; as cha dooar ad veg. 
MRK.14.56	Son dymmyrk ymmodee feanish foalsey n’oï, agh cha row yn eanish oc coardail ry-cheilley. 
MRK.14.57	As dirree shiartanse, as dymmyrk ad feanish foalsey n’oï, gra, 
MRK.14.58	Cheayll shin eh gra, Lhieg-yms y chiamble shoh ta jeant lesh laueyn, as cheu-sthie jeh three laa, trog-ym chiamble elley vees jeant fegooish laueyn. 
MRK.14.59	Agh myr shen hene cha row yn eanish oc coardail ry-cheilley. 
MRK.14.60	As hass yn ard-saggyrt seose ayns mean y cheshaght, as dênee eh jeh Yeesey, gra, Nagh vel oo cur ansoor erbee? cre ta ny feanishyn shoh dy lhiassaghey dt’oï? 
MRK.14.61	Agh v’eh ny host, as cha dug eh ansoor erbee. Reesht dênee yn ard-saggyrt jeh, as dooyrt eh rish, Nee uss yn Creest, Mac yn Er-vannit? 
MRK.14.62	As dooyrt Yeesey, She shen mee: as hee shiuish Mac y dooinney ny hoie er laue yesh y phooar, as cheet ayns bodjallyn yn aer. 
MRK.14.63	Eisht raip yn ard-saggyrt e eaddagh, as dooyrt eh, Cre’n feme t’ain er feanishyn erbee sodjey? 
MRK.14.64	Ta shiu er chlashtyn ny goan-mollaghtagh? cre ta shiu smooinaghtyn? As hug ad ooilley briwnys er, dy row eh toilchin baase. 
MRK.14.65	As ren paart toshiaght dy cheau shellaghyn er, as dy choodaghey yn eddin echey, as dy woalley eh, as dy ghra rish, Jean phadeyrys: as woaill ny sidooryn eh lesh nyn massyn.
MRK.14.66	As myr va Peddyr heese ayns halley yn ard-saggyrt, haink unnane jeh ny sharvaantyn, 
MRK.14.67	As tra honnick ee Peddyr dy hiow eh hene, yeeagh ee er, as dooyrt ee, As v’ou uss neesht marish Yeesey dy Nazareth. 
MRK.14.68	Agh dob eh, gra, Cha vel fys ny toiggal aym, cre t’ou dy ghra. As hie eh magh ayns y phorch; as gherr y kellagh. 
MRK.14.69	As honnick ben-aeg elley eh reesht, as ren ee toshiaght dy ghra rish y cheshaght, T’eh shoh fer jeu. 
MRK.14.70	As dob eh reesht. As tammylt ny lurg shen, dooyrt paart jeh’n cheshaght, reesht rish Peddyr, Son shickyrys t’ou uss fer jeu: son she Galilean oo, as ta dty ghlare dy hoilshaghey eh. 
MRK.14.71	Agh ren eh toshiaght dy ghweeaghyn as dy loo, gra, Cha nione dou yn dooinney shoh mychione ta shiu loayrt. 
MRK.14.72	As ren y kellagh gerrym yn nah cheayrt. As chooinee Peddyr er ny goan va Yeesey er loayrt rish, Roish my gerr y kellagh daa cheayrt, nee uss mish y obbal three keayrtyn. As tra smooinee eh er shen, ren eh keayney.
MRK.15.1	As chelleeragh ayns y voghrey hug ny ard-saggyrtyn, as y chanstyr, as ny scrudeyryn, as y slane coonceil, nyn goyrle dy cheilley, as chiangle ad Yeesey, as leeid ad eh ersooyl, as livrey ad eh gys Pilate. 
MRK.15.2	As dênee Pilate jeh, Nee uss ree ny Hewnyn? As dreggyr eshyn as dooyrt eh rish, Ta mee ny t’ou uss dy ghra. 
MRK.15.3	As ren ny ard-saggyrtyn ymmodee reddyn y lhiassaghey n’oï, agh cha dreggyr eh gys nhee erbee. 
MRK.15.4	As dênee Pilate jeh reesht, gra, Nagh vel oo cur ansoor erbee? cur-my-ner cre whilleen red as t’ad shoh dy lhiassaghey dt’oï. 
MRK.15.5	As cha dug Yeesey ansoor erbee da; myr shen dy ghow Pilate yindys. 
MRK.15.6	Nish ec y feailley shen ve [yn cliaghtey dy] eaysley daue un phryssoonagh ec yeearree yn phobble. 
MRK.15.7	As va fer va enmyssit Barabbas, va ny phryssoonagh mâroosyn v’er n’irree magh mârish, as v’er n’yannoo dunverys ayns nyn irree-magh. 
MRK.15.8	As dyllee yn pobble dy ard, as ren ad toshiaght dy ghuee er, Eh dy yannoo er nyn son, myr v’eh rieau cliaghtey. 
MRK.15.9	Agh dreggyr Pilate ad, gra, Nailliu mee dy easley diu ree ny Hewnyn? 
MRK.15.10	(Son va fys echey dy nee trooid goanlys va ny ard-saggyrtyn er chur stiagh eh) 
MRK.15.11	Agh ghreinnee ny ard-saggyrtyn y pobble, ad dy yeearree er myr reih, eh dy eaysley daue Barabbas. 
MRK.15.12	As dreggyr Pilate, as dooyrt eh reesht roo, Cre bailliu mee eisht dy yannoo rishyn ta shiu dy enmys ree ny Hewnyn? 
MRK.15.13	As dyllee ad dy ard reesht, Jean y chrossey eh. 
MRK.15.14	Eisht dooyrt Pilate roo, Cre’n oyr, cre’n olk t’eh er n’yannoo? As dyllee ad wheesh shen s’elgyssee, Jean y chrossey eh.
MRK.15.15	As er shoh va Pilate booiagh nyn aigney y choyrt da’n pobble, as deayshil eh Barabbas daue, agh livrey eh Yeesey, erreish da ve scuitchit, dy ve er ny chrossey. 
MRK.15.16	As hug ny sidooryn lhieu ersooyl eh gys yn halley va enmyssit Pretorium; as deïe ad er y slane sheshaght dy cheilley. 
MRK.15.17	Ad hug ad er 
MRK.15.18	As ren ad toshiaght dy oltaghey da, Dy vannee dhyt, Ree ny Hewnyn. 
MRK.15.19	As woaill ad eh er y chione lesh cuirtliagh, as cheau ad shellaghyn er, as chroym ad nyn ghlioonyn kiongoyrt rish, as hug ad ooashley da. 
MRK.15.20	As tra v’ad [myr shoh] er chraidey mysh, ghow ad yn coamrey purple jeh, as hug ad e eaddagh hene er, as chur ad lhieu magh eh dy chrossey eh. 
MRK.15.21	As d’êginee ad fer va enmyssit Simon Cyrenian va goll shaghey, cheet ass y cheer, ayr Alexander as Rufus, dy ymmyrkey e chrosh. 
MRK.15.22	As hug ad lhieu eh gys yn ynnyd Golgotha, ta shen dy ghra ’sy ghlare ainyn, ynnyd bollag. 
MRK.15.23	As hug ad da dy iu, feeyn as myrrh ny chione: agh cha ghow eh eh. 
MRK.15.24	As tra v’ad er chrossey eh, reynn ad e gharmadyn, tilgey lottyn orroo, son ayrn dagh dooinney. 
MRK.15.25	As ve yn trass oor tra ren ad y chrossey eh. 
MRK.15.26	As er-e-skyn va scruit oyr e vaaish, REE NY HEWNYN. 
MRK.15.27	As mârish ren ad daa vaarliagh y chrossey; fer er e laue-yesh, as fer elley er e laue-chiare. 
MRK.15.28	As shoh myr va’n scriptyr cooilleenit, ta dy ghra, As v’eh er ny earroo marish ny drogh-yantee. 
MRK.15.29	As loayr yn vooinjer va goll shaghey dy lunagh n’oi, craa nyn ghing, as gra, Ah, uss ta lhieggal y chiamble, as dy hroggal eh reesht ayns three laa, 
MRK.15.30	Saue oo hene, as tar neose jeh’n chrosh. 
MRK.15.31	Er yn aght cheddin neesht ren ny ard-saggyrtyn craidey mysh, gra ny mast’oc hene marish ny scrudeyryn, Haue eh feallagh elley, agh eh hene cha vod eh sauail. 
MRK.15.32	Lhig da Creest Ree Israel cheet neose nish jeh’n chrosh, dy vod mayd fakin as credjal. As ren adsyn v’er nyn grossey mârish, eh y oltooan, 
MRK.15.33	As tra va’n cheyoo oor er jeet, va dorraghys harrish ooilley yn cheer, gys yn nuyoo oor. 
MRK.15.34	As ec yn nuyoo oor deïe Yeesey lesh ard-choraa, gra, 
MRK.15.35	As dooyrt paart jeusyn va nyn shassoo ayns shen, tra cheayll ad shoh, Cur-my-ner, t’eh geamagh er Elias. 
MRK.15.36	As roie fer, as lhieen eh spunge lesh vinegar, as hug eh eh er cuirtliagh, as heeyn eh huggey dy iu, gra, Faag-jee eh; hee mayd jig Elias dy ghoaill neose eh. 
MRK.15.37	As deïe Yeesey lesh ard-choraa, as ren eh paartail. 
MRK.15.38	As va’n coodaghey va eddyr y chiamble as yn ynnyd casherick raipit veih-my-cheilley, veih’n vullagh gys y laare. 
MRK.15.39	As tra honnick yn captan-keead va ny hassoo kiongoyrt rish, dy row eh myr shen er n’eamagh, as er phaartail, dooyrt eh, Dy firrinagh she Mac Yee va’n dooinney shoh. 
MRK.15.40	Va myrgeddin ymmodee mraane cur-my-ner veih foddey: nyn mast’ oc va Moirrey Malaine, as Moirrey moir Yamys byloo as Joses as Salome; 
MRK.15.41	Va myrgeddin er n’eiyrt er, as v’ad shirveishagh da choud’s v’eh ayns Galilee; as mâroosyn ymmodee mraane elley v’er jeet seose mârish gys Jerusalem.
MRK.15.42	As nish tra va’n fastyr er jeet (er-yn-oyr dy nee traa yn aarlaghey ve, ta shen, yn laa roish yn doonaght) 
MRK.15.43	Haink Joseph dy Arimathea, fer-coyrlee ooasle, va myrgeddin eh hene farkiaght son reeriaght Yee, as cha ghow eh aggle, agh hie eh stiagh dy dunnal gys Pilate, as ren eh aghin son corp Yeesey. 
MRK.15.44	As ghow Pilate yindys my v’eh hannah marroo: as deïe eh er y centurion huggey, as dênee eh jeh, row eh er ve foddey marroo? 
MRK.15.45	As tra hooar eh fys er veih’n centurion, hug eh yn corp da Joseph. 
MRK.15.46	As chionnee eh aanritkeyl as ghow eh neose eh, as hoïll eh eh ayns y aanrit, as doanluck eh eh ayns oaie va cleight ayns creg, as rowll eh clagh er beeayl yn oaie. 
MRK.15.47	As honnick Moirrey Malaine, as Moirrey moir Yoses, cre raad v’eh er ny oanluckey.
MRK.16.1	As tra va’n doonaght ec kione, va Moirrey Malaine, as Moirrey moir Yamys as Salome, er chionnaghey spisyn millish, dy voddagh ad cheet dy ooillaghey eh. 
MRK.16.2	As feer voghey ayns y vadran, er y chied laa jeh’n chagh-tin, haink ad gys yn oaie ec irree ny greiney. 
MRK.16.3	As dooyrt ad nyn mast’oc hene, Quoi rowlys ersooyl yn chlagh jeh beeal yn oaie? 
MRK.16.4	(As tra va’d er yeeaghyn, honnick ad y chlagh rowlit ersooyl) son v’ee feer vooar. 
MRK.16.5	As hie ad stiagh ayns yn oaie, as honnick ad dooinney aeg ny hoie er y cheu yesh, coamrit ayns coamrey liauyr gial: as v’ad agglagh. 
MRK.16.6	As dooyrt eh roo, Ny bee aggle erriu: ta shiu shirrey Yeesey dy Nazareth, v’er ny chrossey: t’eh er n’irree; cha vel eh ayns shoh: cur-jee my-ner shoh’n boayl v’eh oanluckit ayn. 
MRK.16.7	Agh immee-jee reue, insh-jee da e ostyllyn as da Peddyr dy vel eh goll reue gys Galilee: shen-y-raad hee shiu eh, myr dooyrt eh riu. 
MRK.16.8	As hie ad magh ayns siyr, as roie ad roue veih’n oaie, son va’d er-creau as atchimagh: chamoo loayr ad veg rish dooinney erbee; son va’d agglit.
MRK.16.9	Nish tra va Yeesey er n’irree er moghrey yn chied laa jeh’n chiaghtin, hoilshee eh eh hene hoshiaght da Moirrey Malaine, ass-jee v’eh er hilgey shiaght drogh-spyrrydyn. 
MRK.16.10	As hie ish, as dinsh ee yn niaght dauesyn b’oallagh ve sheer mârish, myr va’d dobberan as keayney. 
MRK.16.11	As tra cheayll ad dy row eh bio, as dy row ish er vakin eh, foast cha ren ad credjal.
MRK.16.12	Ny lurg shen hoilshee eh eh-hene ayns cummey elley da jees jeu, myr vaad shooyl er y raad, as goll er y cheer. 
MRK.16.13	As hie ad as dinsh ad eh da’n chooid elley jeh’n cheshaght: chamoo chred ad shoh.
MRK.16.14	Ny lurg shen hoilshee eh eh-hene da’n un ostyl yeig, myr v’ad nyn soie ec bee, as hooar eh foill daue son y vee-credjue as y chreoghys cree oc, er-yn-oyr nagh ren ad credjal adsyn v’er vakin eh, erreish da v’er n’irree. 
MRK.16.15	As dooyrt eh roo, Immee-jee magh trooid ooilley yn seihll, as jean-jee yn sushtal y phreacheil da dy chooilley chretoor. 
MRK.16.16	Bee eshyn ta credjal as ta bashtit, er ny hauail; agh bee eshyn nagh jean credjal er ny gheyrey. 
MRK.16.17	As eiyree ny cowraghyn shoh orroosyn ta credjal; Ayns my ennym’s nee ad drogh-spyrrydyn y chastey, loayree ad lesh chengaghyn noa, 
MRK.16.18	Nee ad loaghtey ard-nieughyn, as my iu-ys ad nhee erbee pushoonagh, cha jean eh skielley daue: ver ad nyn laueyn er sleih chingey, as nee ad coural.
MRK.16.19	Myr shen erreish da’n Chiarn v’er loyart roo, v’eh er ny ghoaill seose gys niau, as hoie eh er laue yesh Yee. 
MRK.16.20	As hie ad magh, as ren ad preacheil dy chooilley raad, y Chiarn gobbraghey mâroo; as jannoo yn goo breeoil liorish ny mirrillyn va goll lesh. Amen.
LUK.1.1	Son wheesh as dy vel ymmodee er ghoaill ayns laue dy chur coontey cairagh jeh ny reddyn ta dy firrinagh er nyn gredjal nyn mast’ ain. 
LUK.1.2	Eer myr hoilshee ad dooinyn ad, va er-dyn toshiaght nyn veanishyn sooilley as nyn shirveishee jeh’n ghoo. 
LUK.1.3	Ta mish myrgeddin er vakin eh mie, myr ta slane toiggal aym jeh dy chooilley nhee er-dyn eer toshiaght, dy scrieu hoods ayns order, Theophilus smoo ooasle, 
LUK.1.4	Dy vod tushtey share y ve ayd jeh firrinys ny reddyn shen, t’ou er ny ve ynsit ayndoo.
LUK.1.5	Rish lhing Herod ree Yudea, va saggyrt dy row enmyssit Zacharias, jeh 
LUK.1.6	As va’d ny neesht cairagh kiongoyrt rish Jee, gimmeeaght ayns ooilley annaghyn as oardaghyn y Chiarn gyn loght. 
LUK.1.7	As cha row sluight oc, er-yn-oyr dy row Elizabeth gennish, as v’ad ny neesht er roie dy mie ayns eash. 
LUK.1.8	As haink eh gy-kione, choud as v’eh cooilleeney oik y taggyrt kiongoyrt rish Jee, myr va e choorse er jeet magh, 
LUK.1.9	Cordail rish cliaghtey oik y taggyrt, dy haghyr eh dy ve yn currym echey dy lostey oural-millish, tra v’eh goll stiagh ayns chiamble y Chiarn. 
LUK.1.10	As va’n slane chaglym jeh’n pobble cheu-mooie ec padjer rish traa yn oural-millish. 
LUK.1.11	As haink ainle y Chiarn, as hass eh er cheu yesh altar yn oural-millish. 
LUK.1.12	As tra honnick Zacharias eh, v’eh seaghnit, as huitt aggle er. 
LUK.1.13	Agh dooyrt yn ainle rish, Ny gow aggle Zacharias: son ta dty phadjer er ny chlashtyn, as nee yn ven ayd Elizabeth mac y ymmyrkey dhyt, as nee oo genmys eh Ean. 
LUK.1.14	As bee boggey as gerjagh ayd, as nee ymmodee boggey y ghoaill tra hig eh er y theihll. 
LUK.1.15	Son bee eh ooasle ayns shilley yn Chiarn, as cha n’iu eh feeyn ny jough lajer, as bee eh er ny lhieeney lesh y Spyrryd Noo, veih eer brein e vayrey. 
LUK.1.16	As ymmodee jeh cloan Israel nee eh y hyndaa gys y Chiarn y Jee oc. 
LUK.1.17	As hed eh roishyn ayns spyrryd as pooar Elias, dy hyndaa creeaghyn ny ayraghyn gys y chloan, as ny mee-viallee gys creenaght yn vooinjer chairal, dy yannoo aarloo pobble kiarit son y Chiarn. 
LUK.1.18	As dooyrt Zacharias rish yn ainle, Cre liorish vees fys aym’s er shoh? son ta mee shenn, as ta’n ven er roie dy mie ayns eash. 
LUK.1.19	As dreggyr yn ainle as dooyrt eh rish, Mish Gabriel ta shirveish fenish Yee; as ta mee er my choyrt dy loayrt rhyt, as dy hoilshaghey dhyt ny naightyn mie shoh. 
LUK.1.20	As cur-my-ner bee oo balloo, as cha jig dty ghlare lhiat, derrey yn laa vees ny reddyn shoh cooilleenit, er-y-fa nagh vel oo er chredjal my ghoan’s vees er nyn gooilleeney ayns nyn imbagh cooie. 
LUK.1.21	As va’n pobble fieau son Zacharias, as yindys orroo dy row eh cumrail choud ayns y chiamble. 
LUK.1.22	As tra haink eh magh, cha voddagh eh loayrt roo; as hoig ad dy row eh er vakin ashlish ayns y chiamble: son v’eh jannoo signyn daue, as hannee eh balloo. 
LUK.1.23	As shen myr ve, tra v’eh er chooilleeney laghyn e hirveish dy jimmee eh gys e hie hene. 
LUK.1.24	As lurg ny laghyn shen ren e ven Elizabeth giennaghtyn, as dollee ee ee-hene queig meeghyn, gra, 
LUK.1.25	Shoh myr ta’n Chiarn er n’yannoo er my hon tra yeeagh eh orrym, dy ghoaill ersooyl my oltooan mastey deiney. 
LUK.1.26	As ayns y cheyoo vee, va’n ainle Gabriel er ny choryt veih Jee, gys ard-valley dy Ghalilee, va enmysit Nazareth, 
LUK.1.27	Gys moidyn nasht rish dooinney enmyssit Joseph, jeh thie Ghavid; as va ennym y voidyn Moirrey. 
LUK.1.28	As haink yn ainle stiagh as dooyrt eh r’ee, Dy vannee dhyt’s ta ayns ard-foayr, ta’n Chiarn mayrt; bannit t’ou uss mastey mraane. 
LUK.1.29	As tra honnick ee eh, v’ee seaghnit ec y raa echey, as smooinee ee r’ee hene cre’n monney dy vannaghey va shoh. 
LUK.1.30	As dooyrt yn ainle r’ee, Ny bee aggle ort, O Voirrey; son t’ou er gheddyn foayr veih Jee. 
LUK.1.31	As cur-my-ner, nee oo giennaghtyn, as mac y ymmykey, as enmyssee oo yn ennym echey Yeesey. 
LUK.1.32	Bee eshyn cronnal as enmyssit Mac yn Er-syrjey; as ver y Chiarn Jee dasyn stoyl-reeoil e ayr David. 
LUK.1.33	As nee eh reill harrish thie Yacob gys earishyn foddey beayn, as er e reeriaght cha bee jerrey erbee. 
LUK.1.34	Eisht dooyrt Moirrey rish yn ainle, Kys oddys shoh y ve, fakin nagh nione dou dooinney? 
LUK.1.35	As dreggyr yn ainle as dooyrt eh r’ee, Hig yn Spyrryd Noo neose ort, as bee pooar yn Er-syrjey er ny skeayley harryd: shen-y-fa bee yn sluight chasherick shen ver oo son y theihll, enmyssit Mac Yee. 
LUK.1.36	As cur-my-ner, dty ven-vooinjerey Elizabeth, t’eeish myrgeddin er ghiennaghtyn mac ayns ny shenn laghyn eck: as shoh yn cheyoo vee jeeish va raait dy ve gennish. 
LUK.1.37	Son da Jee cha bee nhee erbee neu-phossible. 
LUK.1.38	As dooyrt Mooirrey, Cur-my-ner sharvaant y Chiarn, dy jig eh lhiam cordail rish dty ghoo. As jimmee yn ainle voee. 
LUK.1.39	As mysh ny laghyn shen hrog Moirrey urree lesh siyr dy gholl gys cheer ny liargagh, gys ard-valley dy Yudah. 
LUK.1.40	As hie ee stiagh ayns thie Zacharias as vannee ee da Elizabeth. 
LUK.1.41	As haink eh gy-kione, tra cheayll Elizabeth bannaghey Moirrey, dy lheim yn oikan ayns e breïn, as va Elizabeth lhieent lesh y Spyrryd Noo. 
LUK.1.42	As loayr ee lesh ard-choraa as dooyrt ee, Bannit t’ou uss mastey mraane, as bannit ta sluight dty vreïn. 
LUK.1.43	As kys ta’n [ooashley] aym, dy vel moir my Hiarn er jeet dy my yeeaghyn? 
LUK.1.44	Son cur-my-ner, cha leah as ren coraa dty vannaghey bingys ayns my chleayshyn, lheim yn oikan ayns my vreïn son boggey. 
LUK.1.45	As bannit t’eeish ta er chredjal: son bee slane cooilleeney ny reddyn shen v’er ny hoilshaghey jee liorish y Chiarn. 
LUK.1.46	As dooyrt Moirrey, Ta m’annym cur ard-voylley da’n Chiarn, 
LUK.1.47	As ta my spyrryd er ghoaill boggey ayns Jee my Haualtagh. 
LUK.1.48	Son t’eh er chur tastey da stayd injil e harvaant: son cur-my-ner, maghey shoh nee dy chooilley heeloghe mish y enmys bannit. 
LUK.1.49	Son s’mooar ta’n ooilley-niartal er n’yannoo er my hon, as s’casherick ta e ennym. 
LUK.1.50	As ta e vyghin orroosyn ta goaill aggle roish, veih sheeloghe gys sheeloghe. 
LUK.1.51	T’eh er hoilshaghey niart lesh e roih; t’eh er skeayley ny moyrnee ayns mooaralys nyn greeaghyn. 
LUK.1.52	T’eh er lhieggal sheese ny treanee veih nyn stuill-reeoil, as er hoiaghey seose ny imlee. 
LUK.1.53	T’eh er lhieeney ny accrys-see lesh reddyn mie, as ny berchee t’eh er chur follym ersooyl. 
LUK.1.54	T’eh er chooney lesh e harvaant Israel, ayns cooinaghtyn jeh e vyghin. 
LUK.1.55	(Myr loayr eh rish nyn shenn-ayryn, rish Abraham as e luight) er son dy bragh. 
LUK.1.56	As duirree Moirrey maree mysh three meeghyn, as haink ee reesht gys e thie hene. 
LUK.1.57	Nish va slane traa Elizabeth er jeet, dy ve livreït; as hug ee mac son y theihll. 
LUK.1.58	As cheayll ny naboonyn as y sleih mooinjerey eck, kys va’n Chiarn er hoilshaghey ard-vyghin jee; as ghow ad boggey mâree. 
LUK.1.59	As haink eh gy-kione er yn hoghtoo laa dy daink ad dy ghiarey-chymmylt yn lhiannoo; as denmys ad eh Zacharias, lurg ennym e ayrey. 
LUK.1.60	As dreggyr e voir, as dooyrt ee, Cha nee; agh bee eh enmyssit Ean. 
LUK.1.61	As dooyrt ad r’ee, Cha vel veg jeh dty chynney jeh’n ennym shen. 
LUK.1.62	As ren ad signyn gys e ayr, cre’n ennym baillishyn y ve er. 
LUK.1.63	As hir eh boayrd-screeuee, as scrieu eh, gra, Ta’n ennym echey Ean. As ghow ad ooilley yindys. 
LUK.1.64	As er-y-chooyl va e veeal er ny osley, as e hengey er ny eaysley, as loayr eh, as hug eh moylley da Jee. 
LUK.1.65	As huitt aggle [arrymagh] er ooilley nyn naboonyn: as hie goo jeh ooilley ny reddyn shoh magh trooid ooilley cheer sleitagh Yudea. 
LUK.1.66	As adsyn ooilley cheayll shoh, hasht ad ayns nyn greeaghyn ad, gra, Cre’n monney dy ghooinney vees eh shoh? as va laue yn Chiarn mârish. 
LUK.1.67	As va’n ayr echey Zacharias lhieent lesh y Spyrryd Noo, as ren eh phadeyrys, gra, 
LUK.1.68	Bannit dy row yn Chiarn Jee Israel, son t’eh er yeeaghyn er, as er livrey e phobble, 
LUK.1.69	As t’eh er hroggal seose saualtys niartal er nyn son, ayns thie e harvaant David; 
LUK.1.70	Myr loayr eh liorish beeal e adeyryn crauee, t’er ny ve erdy hoshiaght y theihll; 
LUK.1.71	Dy hauail shin veih noidyn, as veih’n laue ocsyn ooilley ta dwoaie oc orrin. 
LUK.1.72	Dy chooilleeney yn vyghin va giallit da ny ayraghyn ain, as dy chooinaghtyn er e chonaant casherick: 
LUK.1.73	Eer yn breearrey ren eh gys yn ayr ain Abraham. 
LUK.1.74	Dy giallagh eh dooinyn dy beagh shin er nyn livrey veih laueyn nyn noidyn, as shirveish eh fegooish aggle, 
LUK.1.75	Ayns craueeaght as cairys kiongoyrt rish, ooilley laghyn nyn mea. 
LUK.1.76	As bee uss lhiennoo enmyssit phadeyr yn Er-syrjey; son hed oo roish eddin y Chiarn, dy yannoo aarloo e raaidyn; 
LUK.1.77	Dy chur tushtey dy haualtys da e phobble, liorish leih nyn beccaghyn, 
LUK.1.78	Trooid myghin meigh yn Jee ain; liorish ta irree-ny-greïney veih yn yrjid er hoilshean orrin, 
LUK.1.79	Dy chur soilshey dauesyn ta nyn soie ayns dorraghys as ayns scadoo yn vaaish, dy leeideil ny cassyn ain ayns raad y chee. 
LUK.1.80	As daase y lhiannoo, as v’eh er ny niartaghey ’sy spyrryd, as v’eh ayns ny faasaghyn derrey’n laa v’eh er ny hoilshagey da Israel.
LUK.2.1	As haink eh gy-kione anys ny laghyn shen, dy jagh sarey magh veih Cesar Augustus, dy beagh 
LUK.2.2	(As va’n recortys shoh jeant, magh roish my va Cyrenius ny chiannoort er Syria) 
LUK.2.3	As hie ad ooilley dy chur stiagh nyn enmyn, dagh unnane gys e ard-valley hene. 
LUK.2.4	As hie Joseph myrgeddin seose veih Galilee, veih ard-valley Nazareth, gys Judea, gys ard-valley Ghavid, ta enmyssit Bethlehem (son dy row eh jeh thie as kynney Ghavid) 
LUK.2.5	Dy chur stiagh e ennym hene as ennym Moirrey yn ven va nasht rish, va trome torragh. 
LUK.2.6	As shen myr ve, choud as va’d ayns shen, dy row yn traa er jeet jeeish dy ve livreït. 
LUK.2.7	As hug ee son y theihll yn ynrycan vac rug jee, as hoïll ee eh ayns aanrityn soillee, as hug ee eh ny lhie ayns manjoor, er-y-fa nagh row room er nyn son ayns y thie-oast. 
LUK.2.8	Nish v’ayns y cheer cheddin bochillyn mooie er y vagher freayll arrey er nyn shioltaneyn ’syn oie. 
LUK.2.9	As cur-my-ner haink ainle y Chiarn neose orroo, as ren gloyr y Chiarn soilshean mygeayrt-y-moo; as v’ad fo aggle feer atchimagh. 
LUK.2.10	As dooyrt yn ainle roo, Ny bee aggle erriu: son cur-my-ner, ta mish coyrt lhiam hiu naightyn mie dy voggey mooar vees gys dy chooilley phobble. 
LUK.2.11	Son diuish t’er ny ruggey jiu ayns ard-valley Ghavid, Saualtagh, ta shen Creest yn Chiarn. 
LUK.2.12	As bee shoh son cowrey diu; Yiow shiu yn oikan ayns aanrityn soïllee, as ny lhie ayns manjoor. 
LUK.2.13	As ayns y tullogh va marish yn ainle ymmodee jeh’n cheshaght flaunyssagh cur moylley da Jee, as gra, 
LUK.2.14	Gloyr dy row gys Jee ayns yn yrjid, as er y thalloo shee, aigney-mie gys deiney. 
LUK.2.15	As haink eh gy-kione, cha leah as va ny ainleyn er n’gholl ersooyl voue gys niau, dy dooyrt ny bochillyn yn derrey yeh rish y jeh elley, Lhig dooin goll nish derrey Bethlehem, dy akin yn red shoh t’er jeet gy-kione, ta’n Chiarn er hoilshaghey dooin. 
LUK.2.16	As haink ad lesh siyr, as hooar ad Moirrey as Joseph, as yn oikan ny lhie ayns manjoor. 
LUK.2.17	As tra honnick ad eh, hoilshee ad magh yn raa va er ny insh daue mychione y lhiannoo shoh. 
LUK.2.18	As ghow dy chooilley unnane cheayll eh, yindys jeh ny reddyn va inshit daue liorish ny bochillyn. 
LUK.2.19	Agh hasht Moirrey ooilley ny raaghyn shoh [ayns e haigney] as smooinee ee orroo dy dowin ayns e cree. 
LUK.2.20	As haink ny bochillyn roue, cur gloyr as moylley da Jee son dy chooilley nhee v’ad er chlashtyn as er vakin, myr ve inshit daue. 
LUK.2.21	As tra va hoght laa ec kione son giarey-chymmylt y lhiannoo, v’eh enmyssit YEESEY, son shen yn ennym hug yn ainle er, roish my row eh er ny ghiennaghtyn ’sy vrein. 
LUK.2.22	As tra va laghyn nyn ghlenney, cordail rish leigh Voses, er jeet, hug ad lhieu eh gys Jerusalem, dy hebbal eh gys y Chiarn, 
LUK.2.23	(Myr te scruit ayns leigh yn Chiarn, Bee dy chooilley chied-ruggit yrrynagh er ny chasherickey gys y Chiarn) 
LUK.2.24	As dy hebbal yn oural t’er ny harey ayns leigh yn Chiarn, Piyr dy chalmaneyn turtle, ny daa chalmane aegey. 
LUK.2.25	As cur-my-ner va dooinney ayns Jerusalem va enmyssit Simeon; as va’n dooinney cheddin cairagh as crauee, farkiaght son 
LUK.2.26	As ve er ny hoilshaghey da liorish y Spyrryd Noo, nagh noghe eh baase, roish da v’er vakin Creest yn Chiarn. 
LUK.2.27	As haink eh liorish y Spyrryd stiagh ayns y chiamble: as tra va’n ayr as y voir er chur lhieu yn lhiannoo Yeesey stiagh, dy yannoo er e hon, lurg cliaghtey yn leigh; 
LUK.2.28	Eisht ghow eh seose eh ayns e roihaghyn, as hug eh moylley da Jee, as dooyrt eh, 
LUK.2.29	Hiarn nish t’ou cur kied da dty harvaant paartail ayns shee, cordail rish dty ghoo. 
LUK.2.30	Son ta my hooillyn er vakin dty haualtys; 
LUK.2.31	T’ou er chiarail dy ve er ny hoilshaghey fenish dy chooilley phobble; 
LUK.2.32	Soilshey dy hoilshean er ny Ashoonee, as gloyr dty phobble Israel. 
LUK.2.33	As ghow Joseph as e voir yindys jeh ny reddyn va loayrit my-e-chione. 
LUK.2.34	As vannee Simeon ad, as dooyrt eh rish Moirrey e voir, Cur-my-ner ta’n lhiannoo shoh soit dy chur sheese as dy hoiaghey seose ymmodee ayns Israel; as son cowrey dy oltooan. 
LUK.2.35	(As dy jarroo hed cliwe trooid dty annym hene neesht) dy vod smooinaghtyn ymmodee creeaghyn v’er ny chronnaghey. 
LUK.2.36	As va myrgeddin phadeyr-ben enmyssit Anna, inneen Phanuel, jeh kynney Aser: v’ee dy eash vooar, as v’ee er veaghey marish e sheshey shiaght bleeaney neayr as v’ee ny moidyn. 
LUK.2.37	As v’ee ny ben-treoghe mysh kiare-feed as kiare bleeaney dy eash, as v’ee dy kinjagh taaghey yn chiamble, shirveish Jee lesh trostey as padjeryn oie as laa. 
LUK.2.38	As haink ish stiagh ec y traa cheddin, as hug ee booise myrgeddin da’n Chiarn, as loayr ee jeh roosyn ooiley va jeeaghyn son livrey-ys ayns Jerusalem. 
LUK.2.39	As tra v’ad er chooilleeney dy chooilley nhee cordail rish leigh yn Chiarn, haink ad reesht gys Galilee, gys yn ard-valley oc hene Nazareth. 
LUK.2.40	As daase y lhiannoo, as v’eh er ny niartaghey ’sy spyrryd, as lhieent lesh creenaght, as va grayse Yee mârish. 
LUK.2.41	Nish va e ayr as e voir goll seose gys Jerusalem dy chooilley vlein ec feailley ny caisht. 
LUK.2.42	As tra v’eh daa vlein jeig dy eash, hie ad seose gys Jerusalem lurg cliaghtey ny feailley. 
LUK.2.43	As tra va ny laghyn harrish, as ad goll thie reesht, duirree yn lhiannoo Yeesey nyn yeï ayns Jerusalem, gyn-yss da Joseph as e voir. 
LUK.2.44	Agh smooinaghtyn dy row eh ayns y cheshaght, hie ad jurnah laa; as v’ad briaght er e hon mastey nyn gheiney mooinjerey nyn ainjys. 
LUK.2.45	As tra nagh dooar ad eh, hie ad reesht gys Jerusalem shirrey er e hon. 
LUK.2.46	As haink eh gy-kione, lurg three laa dy dooar ad eh ayns y chiamble, ny hoie mastey ny fir-ynsee, chammah geaishtagh roo, as cur feyshtyn orroo, 
LUK.2.47	As ghow ooilley ny va geaishtagh rish yindys jeh’n toiggal as jeh ny ansooryn echey. 
LUK.2.48	As tra honnick ad eh, v’ad fo mooarane atchim; as dooyrt e voir rish, Vac, cre’n-fa t’ou er n’yannoo myr shoh rooin? cur-my-ner, ta dty ayr as mish er ve briaght dy trimshagh er dty hon. 
LUK.2.49	As dooyrt eh roo, Kys dy row shiu briaght er my hon’s? nagh row fys eu dy beign dou ve mysh obbyr my Ayrey? 
LUK.2.50	As cha row toiggal oc jeh’n raa loayr eh roo. 
LUK.2.51	As hie eh sheese mâroo, as haink eh gys Nazareth, as v’eh biallagh daue: as hasht e voir ooilley ny raaghyn shoh ayns e cree. 
LUK.2.52	As ren Yeesey bishaghey ayns creenaght as aase, as ayns foayr rish Jee as dooinney.
LUK.3.1	Nish ayns y wheiggoo vlein jeig jeh reill Tiberius Cesar, tra va Pontius Pilate ny chiannoort er Judea, as Herod ny 
LUK.3.2	Tra va Annas as Caiaphas nyn ard-saggyrtyn, haink goo Yee gys Ean mac Zacharias ayns yn aasagh. 
LUK.3.3	As haink eh gys ooilley yn cheer mygeayrt Jordan, preacheil bashtey arrys son leih peccaghyn. 
LUK.3.4	Myr te scruit ayns lioar goan Esaias yn phadeyr, gra, Coraa fer geamagh ayns yn aasagh, Kiartee-jee raad y Chiarn, jean-jee ny cassanyn echey jeeragh. 
LUK.3.5	Bee dy chooilley choan er ny lhieeney, as dy chooilley slieau as cronk er nyn injillaghey, as ny ynnydyn cammey er nyn yannoo jeeragh, as ny raaidyn garroo er nyn yannoo rea. 
LUK.3.6	As hee dy chooilley eill saualtys Yee. 
LUK.3.7	Eisht dooyrt eh rish y pobble v’er jeet magh huggey dy ve er nyn mashtey, O shiuish heeloghe dy ard-nieughyn, quoi t’er chur raaue diu dy hea veih yn jymmoose ta ry heet? 
LUK.3.8	Cur-jee magh nish er-y-fa shen messyn cooie dy arrys, as ny jean-jee toshiaght dy ghra riu hene, Ta Abraham ain son nyn ayr: son ta mee gra riu, dy vel pooar ec Jee eer jeh ny claghyn shoh cloan y hroggal seose da Abraham. 
LUK.3.9	As nish hannah ta’n teigh er ny choyrt gys fraue ny miljyn: shen-y-fa ta dy chooilley villey nagh vel gymmyrkey mess mie, dy ve giarit sheese as tilgit ayns yn aile. 
LUK.3.10	As dênee yn pobble jeh, gra, Cre ta orrinyn dy yannoo? 
LUK.3.11	Dreggyr eh as dooyrt eh roo, Eshyn ta daa chooat echey, lhig da y choyrt dasyn nagh vel cooat eddyr echey; as eshyn ta beaghey echey, lhig da jannoo er yn aght cheddin. 
LUK.3.12	Eisht haink myrgeddin ny publicanee dy ve er nyn mashtey, as dooyrt ad rish Vainshter, cre ta orrinyn dy yannoo? 
LUK.3.13	As dooyrt eh roo, Ny trog-jee ny 
LUK.3.14	As dênee ny sidooryn myrgeddin jeh, gra, As cre ta orrinyn dy yannoo? As dooyrt eh roo, Ny jean-jee tranlaase er dooinney erbee, ny jean-jee cassid vreagagh er dooinney erbee, as bee-jee booiagh lesh nyn vaill. 
LUK.3.15	As myr va’n pobble ayns imnea, as dy chooilley ghooinney smooinaghtyn ayns nyn greeaghyn mychione Ean, nee eh va’n Creest mannagh nee; 
LUK.3.16	Dreggyr Ean as dooyrt eh roo ooilley, Ta mish dy jarroo bashtey shiu lesh ushtey; agh ta fer s’pooaral na mish cheet, kiangley ny braagyn echey cha vel mee feeu dy eaysley: nee eshyn shiu y vashtey lesh y Spyrryd Noo, as lesh aile. 
LUK.3.17	Ta’n cleayst echey ayns e laue, as fasnee eh dy bollagh e laare-vooie, as gowee eh yn churnaght stiagh ayns e hie tashtee; agh yn coau nee eh y lostey lesh aile nagh bee er ny vooghey. 
LUK.3.18	As ymmodee dy reddyn elley ren eh y choyrlaghey as y phreacheil gys y pobble. 
LUK.3.19	Agh tra v’eh er choyrt oghsan da Herod yn Tetrarch kyndagh rish Herodias ben e vraar Philip, as ooilley ny huilk va Herod er n’yannoo, 
LUK.3.20	Ren eh shoh marish y chooid elley, dy dug eh Ean ayns pryssoon. 
LUK.3.21	Nish tra va ooilley’n pobble er nyn mashtey, haink eh gykione dy row Yeesey myrgeddin er ny vashtey, as ghow eh padjer, as va niau er ny osley; 
LUK.3.22	As haink y Spyrryd Noo neose er, myr ayns cummey dooghyssagh calmane, as haink coraa veih niau, gra, Oo my vac ennoil, jeed ta mee dy mooar soiaghey. 
LUK.3.23	As ghow Yeesey eh hene toshiaght dy ve mysh jeih bleeaney as feed dy eash, as (goit dy ve) mac Yoseph, mac Heli, 
LUK.3.24	Mac Matthat, mac Levi, mac Melchi, mac Janna, mac Joseph, 
LUK.3.25	Mac Mattathias, mac Amos, mac Naum, mac Esli, mac Nagge, 
LUK.3.26	Mac Maath, mac Mattathias, mac Semei, mac Joseph, mac Juda, 
LUK.3.27	Mac Joanna, mac Rhesa, mac Zorobabel, mac Salathiel, mac Neri, 
LUK.3.28	Mac Melchi, mac Addi, mac Cosam, mac Elmodam, mac Er, 
LUK.3.29	Mac Jose, mac Eliezer, mac Jorim, mac Matthat, mac Levi, 
LUK.3.30	Mac Simeon, mac Juda, mac Joseph, mac Jonan, mac Eliakim, 
LUK.3.31	Mac Melea, mac Menan, mac Mattatha, mac Nathan, mac David, 
LUK.3.32	Mac Jesse, mac Obed, mac Booz, mac Salmon, mac Naasson. 
LUK.3.33	Mac Aminadab, mac Aram, mac Esrom, mac Phares, mac Juda. 
LUK.3.34	Mac Jacob, mac Isaac, mac Abraham, mac Thara, mac Nachor. 
LUK.3.35	Mac Saruch, mac Ragau, mac Phalec, mac Heber, mac Sala. 
LUK.3.36	Mac Cainan, mac Arphaxad, mac Sem, mac Noe, mac Lamech, 
LUK.3.37	Mac Mathusala, mac Enoch, mac Jared, mac Maleleel, mac Cainan, 
LUK.3.38	Mac Enos, mac Seth, mac Adam, mac Yee.
LUK.4.1	As va Yeesey lane jeh’n Spyrryd Noo, as hyndaa eh veih Jordan, as v’eh er ny leeideil liorish y spyrryd gys yn aasagh, 
LUK.4.2	As v’eh da-eed laa er ny violaghey liorish y drogh-spyrryd, as ayns ny laghyn shen, cha d’ee eh veg; as tra v’ad harrish, v’eh ny lurg shen accryssagh. 
LUK.4.3	As dooyrt y drogh-spyrryd rish, My she Mac Yee oo, abbyr rish yn chlagh shoh dy ve jeant ny arran. 
LUK.4.4	As dreggyr Yeesey eh, gra, Te scruit, Nagh nee er arran ny lomarcan nee dooinney beaghey, agh liorish ooilley goan Yee. 
LUK.4.5	As hug y drogh-spyrryd lesh seose eh gys mullagh slieau ard, as ayns y tullogh hug eh shilley da jeh ooilley reeriaghtyn y theihll. 
LUK.4.6	As dooyrt y drogh-spyrryd rish, Ooilley yn phooar shoh ver-ym dhyt’s, as y ghloyr oc; son ta shen er ny livrey dou, as da quoi-erbee saillym, ta mee dy choyrt eh. 
LUK.4.7	My ver oo er-y-fa shen ooashley dou, bee ooilley lhiatt hene. 
LUK.4.8	As dreggyr Yeesey as dooyrt eh rish, Ass my enish oo, Noid-ny-hanmey: son te scruit, Ver oo ooashley da’n Chiarn dty Yee, as eshyn ynrycan nee oo y hirveish. 
LUK.4.9	As hug eh lesh eh gys Jerusalem, as hoie eh eh er beinn toor syrjey yn chiamble, as dooyrt eh rish, My she Mac Yee oo, tilg oo hene sheese veih shoh. 
LUK.4.10	Son te scruit, Ver eh currym da e ainleyn harryd, dy dty reayll: 
LUK.4.11	As ayns nyn laueyn nee ad oo y ymmyrkey, er-aggle ec traa erbee dy bwoaill oo dty chass noi clagh. 
LUK.4.12	As dreggyr Yeesey as dooyrt eh rish, Te er ny ghra, Cha jean oo daanys er y Chiarn dty Yee. 
LUK.4.13	As erreish da’n drogh-spyrryd v’er n’yannoo jerrey er ooilley yn violagh, daag eh eh son earish.
LUK.4.14	As haink Yeesey reesht ayns pooar y spyrryd gys Galilee: as hie goo magh jeh trooid ooilley yn cheer mygeayrt, 
LUK.4.15	As dynsee eh ayns ny kialteenyn oc, as v’eh ayns ard-voylley rish y theay.
LUK.4.16	As haink eh gys Nazareth, raad v’eh er ny ve troggit: as hie eh, myr v’eh cliaghtey, stiagh ayns y synagogue er laa yn doonaght, as hass eh seose dy lhaih. 
LUK.4.17	As va lioar y phadeyr Esaias er ny livrey da, as tra v’eh er vosley yn lioar, hooar eh yn ynnyd raad v’eh scruit, 
LUK.4.18	Ta spyrryd y Chiarn orrym’s, er-y-fa dy vel eh er my ooillaghey dy phreacheil y sushtal gys ny boghtyn, t’eh er my choyrt dy laanaghey yn vooinjer hrome-chreeagh, dy phreacheil livrey-ys gys ny cap-peeyn, dy chur soilshey da ny doail, as reamys dauesyn ta 
LUK.4.19	Dy phreacheil blein ennys-sagh y Chiarn. 
LUK.4.20	As yeigh eh yn lioar, as hug eh ee reesht da’n chirveishagh, as hoie eh sheese: as va sooillyn dy chooilley unnane v’ayns y synagogue dy jeean soit er. 
LUK.4.21	As ren eh toshiaght dy ghra roo, Jiu ta’n scriptyr shoh cooilleenit ayns y chlashtyn euish. 
LUK.4.22	As dymmyrk ad ooilley feanish lesh, as ghow ad yindys jeh ny goan graysoil haink ass y veeal echey. As dooyrt ad, Nagh nee shoh mac Yoseph? 
LUK.4.23	As dooyrt eh roo, Jir shia ayns shickyrys yn chenn raa shoh rhym, Er-lhee, jean oo hene y lheihys: cre-erbee ta shin er chlashtyn va jeant ayns Capernaum, jean myrgeddin ayns shoh ayns dty heer hene. 
LUK.4.24	As dooyrt eh, Dy firrinagh ta mee gra riu, Nagh vel soiagh jeant jeh phadeyr erbee ayns e heer hene. 
LUK.4.25	Agh ta mee ginsh diu ayns firrinys, dy row ymmodee mraane treoghe ayns Israel rish lhing Elias, tra va’n aer jeight seose three bleeaney as shey meeghyn tra va genney vooar trooid ooilley yn cheer: 
LUK.4.26	Agh gys unnane oc cha row Elias er ny choyrt, cheu mooie jeh gys Sarepta ard-valley dy Sidon, gys ben-treoghe v’ayns shen. 
LUK.4.27	As va ymmodee louranee ayns Israel, rish traa Eliseus yn phadeyr, as cha row fer jeu er ny ghlenney, cheu-mooie jeh Naaman yn Syrian. 
LUK.4.28	As va ooilley ny v’ayns y synagogue, tra cheayll ad ny goan shoh lhieent lesh jymmoose, 
LUK.4.29	As dirree ad, as deiyr ad eh magh ass yn ard-valley, as hug ad lhieu eh gys broogh yn chronk (er va’n ard-valley oc troggit) ry-hoi tilgey sheese eh gour e vullee. 
LUK.4.30	Agh hie eh magh trooid mean y cheshaght, as jimmee eh roish: 
LUK.4.31	As haink eh neose gys Capernaum, ard-valley dy Ghalilee, as dynsee eh ad er laghyn y doonaght. 
LUK.4.32	As ghow ad yindys mooar jeh’n ynsaghey echey: son va e ghoo lesh pooar.
LUK.4.33	As ayns y synagogue va dooinney seaghnit lesh spyrryd neu-ghlen, as dyllee eh lesh ard-choraa. 
LUK.4.34	Gra, Faag shin; cre’n eïe t’ayd orrin uss Yeesey dy Nazareth? vel oo er jeet dy nyn stroie? ta fys aym quoi oo hene; Fer-casherick Yee. 
LUK.4.35	As hug Yeesey oghsan da, gra, Bee dty host, as tar magh ass. As tra va’n drogh spyrryd er hilgey neeal eh, haink eh magh ass, gyn assee da. 
LUK.4.36	As v’ad ooilley fo atchim, as loayr ad ny mast’ oc hene, gra, Cre’n fockle [vreeoil] shoh? son lesh pooar as niart t’eh cur ny spyrrydyn neu-ghlen fo harey, as t’ad cheet magh. 
LUK.4.37	As hie goo magh jeh trooid dy chooilley ard jeh’n cheer mygeayrt.
LUK.4.38	As hrog eh magh ass y synagogue, as hie eh stiagh ayns thie Simon: as va moir ben Simon feer ching ayns y chiassaghey; as ren ad aghin huggey er e son. 
LUK.4.39	As hass eh er-e-skyn, as hug eh oghsan da’n chiassaghey, as daag eh ee. As chelleeragh dirree ee seose, as ren ee shirveish orroo.
LUK.4.40	Nish ec lhie ny greiney, whilleen as va sleih chingey oc fo mooarane doghanyn, hug ad lhieu ad huggey; as hug eh e laueyn er dy chooilley unnane oc, as ren eh ad y lheihys. 
LUK.4.41	As haink drogh-spyrrydyn myrgeddin magh ass ymmodee, gyllagh as gra, Oo yn Creest Mac Yee. As hug eh oghsan daue, as cha lhig eh daue loayrt; son va fys oc dy nee eh va’n Creest. 
LUK.4.42	As ’sy vadran, jimmee eh roish, as hie eh gys boayl er-lheh: as va’n pobble briaght er e hon, as cheet huggey, as chionney er, eh dy uirriaght mâroo. 
LUK.4.43	As dooyrt eh roo, Shegin dooys reeriaght Yee y phreacheil gys ard-valjyn elley myrgeddin: son er yn oyr shen ta mee er my choyrt. 
LUK.4.44	As ren eh preacheil ayns kialteenyn Ghalilee.
LUK.5.1	As haink eh gy-kione myr va’n pobble chionney stiagh er dy chlashtyn goo Yee, as eh ny hassoo liorish faarkey Ghennesareth, 
LUK.5.2	As honnick eh daa lhong rish oirr y traie: agh va ny eeasteyryn er n’gholl assdoo, as v’ad niee yn lieen. 
LUK.5.3	As hie eh er-board unnane jeh ny lhongyn va lesh Simon, as ghuee eh er, eh dy heiy magh tammylt veih yn thalloo: as hoie eh sheese, as dynsee eh yn pobble ass y lhong. 
LUK.5.4	Nish tra v’eh erreish loayrt, dooyrt eh rish Simon, Ymmyrt-jee magh gys y diunid, as cuir-jee yn lieen son tayrn. 
LUK.5.5	As dreggyr Simon as dooyrt eh rish, Vainshter, ta shin er hooilleil fud ny hoie, as cha vel shin er ghoaill monney: ny-yeih er dty ockle’s cuir-yms yn lieen. 
LUK.5.6	As tra va’d er n’yannoo shoh chruinnee ad dy cheilley lheid yn earroo mooar dy eeastyn; dy row yn lieen oc brishey. 
LUK.5.7	As chrie ad er ny parteeassyn oc v’ayns y lhong elley, ad dy heet dy chooney lhieu. As haink ad, as lhieen ad y daa lhong, myr shen dy row ad ayns gaue goll fo. 
LUK.5.8	Tra honnick Simon Peddyr shoh, huitt eh sheese ec glioonyn Yeesey, gra, Immee voym, son ta mee my ghooinney peccoil, O Hiarn. 
LUK.5.9	Son ghow eshyn, as ooilley ny va mârish, yindys mooar jeh’n lught dy eeastyn v’ad er ghoaill; 
LUK.5.10	Myr ren neesht Jamys as Ean mec Zebedee, va nyn bar-teeassyn marish Simon. As dooyrt Yeesey rish Simon, Ny bee aggle ort, veih shoh magh nee oo goaill deiney. 
LUK.5.11	As tra v’ad er chur lhieu nyn lhongyn gys thalloo, hreig ad ooilley, as deiyr ad er.
LUK.5.12	As haink eh gy-kione, tra v’eh ayns ard-valley dy row, cur-my-ner, dooinney lane jeh’n louraneys: as tra honnick eh Yeesey, huitt eh sheese er e eddin jannoo aghin huggey as gra, Hiarn, my she dty aigney eh, foddee oo mish y yannoo glen. 
LUK.5.13	As heeyn eh magh e laue, as venn eh rish, gra, M’aigney’s eh; bee er dty ghlenney. As chelleeragh daag y louraneys eh. 
LUK.5.14	As hug eh currym er gyn eh dy insh shoh da dooinney erbee: agh immee, as jeeagh oo hene da’n taggyrt as cheb son dty ghlenney, myr ta Moses er harey, dy ve son feanish daue. 
LUK.5.15	Agh wheesh shen smoo hie goo magh jeh: as haink earrooyn mooarey dy leih cooidjagh dy chlashtyn, as dy ve er nyn lheihys liorish jeh nyn aslayntyn.
LUK.5.16	Agh hie eshyn eh hene roish gys yn aasagh, dy ghoaill padjer. 
LUK.5.17	As haink eh gy-kione laa dy row, myr v’eh gynsaghey, dy row Phariseeyn as fir-ynsee yn leigh nyn soie liorish, v’er jeet magh ass ooilley baljyn Ghalilee, as Judea as Jerusalem: as va pooar y Chiarn feer vreeoil mârish ayns lheihys doghanyn.
LUK.5.18	As cur-my-ner, hug sleih lhieu ayns lhiabbee dooinney va ching jeh’n palsee: as v’ad shirrey y chur lhieu stiagh eh, dy hoiaghey eh kiongoyrt rish. 
LUK.5.19	As tra nagh row saase erbee oc dy chur lhieu stiagh eh kyndagh rish chennid y phobble, hie ad seose er mullagh y thie, as lhig ad sheese ny hrooid, eh hene as e lhiabbee, er y laare kiongoyrt rish Yeesey. 
LUK.5.20	As tra hug eh tastey da’n chredjue oc, dooyrt eh rish, Ghooinney, ta dty pheccaghyn er nyn leih dhyt. 
LUK.5.21	As ren ny scrudeyryn as ny Phariseeyn toshiaght dy phleadeil ry-cheilley, gra, Quoi eh shoh ta loayrt goan mollaghtagh? Quoi oddys peccaghyn y leih, agh Jee ny lomarcan? 
LUK.5.22	Agh va fys ec Yeesey er ny smooinaghtyn oc, as dreggyr eh, as dooyrt eh roo, Cre er ta shiu resooney ayns nyn greeaghyn? 
LUK.5.23	Quoi sassey dy ghra, Ta dty pheccaghyn er nyn leih dhyt ny dy ghra, Irree seose as shooill? 
LUK.5.24	Agh dy vod fys y ve eu, dy vel pooar ec Mac y dooinney er y thalloo dy leih peccaghyn (dooyrt eh rishyn va ching jeh’n chingys craa-ee (Ta mee gra rhyt, Irree, as trog seose dty lhiabbee, as gow royd gys dty hie. 
LUK.5.25	As chelleeragh dirree eh seose kiongoyrt roo, as hrog eh shen v’eh ny lhie er, as jimmee eh gys e hie, cur moylley da Jee. 
LUK.5.26	As ghow ad ooilley lane yindys, as ren ad Jee y ghloyraghey, as v’ad lhieent lesh aggle, gra, Ta shin er vakin reddyn yindyssagh jiu. 
LUK.5.27	As ny lurg shoh hie eh magh, as honnick eh publican va enmyssit Levi, ny hoie ec boayrd y cheesh: as dooyrt eh rish, Eiyr orrym’s. 
LUK.5.28	As daag eh ooilley as dirree eh seose, as deiyr eh er. 
LUK.5.29	As ren Levi aarlaghey mooar er e hon ayns e hie hene: as va sheshaght vooar dy phublicanee as dy eallagh elley nyn soie ec y voayrd maroo. 
LUK.5.30	Agh va ny scrudeyryn oc as ny Phariseeyn jymmoosagh rish e ynseydee, gra, Cre’n-fa ta shiu gee as giu marish publicanee as peccee? 
LUK.5.31	As dreggyr Yeesey as dooyrt eh roo, Cha vel feme ocsyn ta slane er yn er-lhee: agh ec sleih chingey. 
LUK.5.32	Cha daink mish dy eamagh er yn vooinjer chairagh, agh er peccee gys arrys.
LUK.5.33	As dooyrt ad roo, Cre’n-fa ta ynseydee Ean trostey dy mennick, as jannoo padjeryn, as myrgeddin ynseydee yn Phariseeyn; agh ta’n vooinjer ayd’s gee as giu? 
LUK.5.34	As dooyrt eh roo, Bailliu mooinjer y chamyr-phoosee dy hrostey, choud as ta dooinney yn phoosee mâroo? 
LUK.5.35	Agh hig ny laghyn, tra vees dooinney yn phoosee er ny ghoaill ersooyl voue, as eisht nee ad trostey ayns ny laghyn shen.
LUK.5.36	As loayr eh myrgeddin coraa-dorraghey roo, Cha vel dooinney erbee cur peesh dy eaddagh noa er shenn gharmadd: er-nonney, ta chammah yn noa raipey yn laane lesh, as cha vel yn pheesh va goit ass yn noa coardail rish y shenn. 
LUK.5.37	As cha vel dooinney erbee cur feeyn noa ayns shenn 
LUK.5.38	Agh shegin da feeyn noa v’er ny chur ayns boteilyn noa; as t’ad ny neesht sauchey. 
LUK.5.39	Chamoo ta dooinney erbee, erreish da v’er n’iu shenn feeyn, chelleeragh shirrey feeyn noa: son t’eh gra, Ta’n shenn ny share.
LUK.6.1	As haink eh gy-kione er y chied doonaght lurg yn nah laa jeh’n chaisht, myr v’eh goll trooid ny magheryn-arroo dy ren e ynseydee ny jeeassyn y phluckey, as rubbey yn arroo assdoo ayns nyn laueyn ren ad gee jeh. 
LUK.6.2	As dooyrt shiartanse jeh ny Phariseeyn roo, Cre’n-fa ta shiu jannoo shen nagh vel lowal dy ve jeant er laghyn y doonaght? 
LUK.6.3	As dreggyr Yeesey ad, gra, Nagh vel shiu er lhaih wheesh shoh, cre ren David, tra ve’h hene as e heshaght accryssagh: 
LUK.6.4	Kys hie eh stiagh ayns thie Yee, as ghow eh ad d’ee eh yn arran casherick, as hug eh eh myrgeddin dauesyn va mârish, ga nagh row eh lowit dy ve eeit, agh liorish ny saggyrtyn ny lomarcan? 
LUK.6.5	As dooyrt eh roo, Dy row yn Mac dooinney ny Hiarn myrgeddin er doonaght. 
LUK.6.6	As haink er gy-kione er doonaght elley, dy jagh eh stiagh ayns y synagogue, as dy dynsee eh: as va dooinney ayns shen va’n laue yesh echey er shyrgaghey. 
LUK.6.7	As va sooill gheyre ec ny scrudeyryn as ny Phariseeyn er, dy yeeaghyn jinnagh eh eh y lheihys er laa yn doonaght: dy voddagh cooish chassid ’ve oc n’oï. 
LUK.6.8	Agh va fys echesyn er ny smooinaghtyn oc, as dooyrt eh rish y dooinney lesh y laue shyrgit, Irree seose as shass magh er y laare. As dirree eh, as hass eh magh. 
LUK.6.9	Eisht dooyrt Yeesey roo, Fênyms un red jiuish, Vel eh lowal er laghyn y doonaght dy yannoo mie, ny dy yannoo olk? dy hauail bioys, ny dy stroie eh? 
LUK.6.10	As yeeagh eh mygeayrt orroo ooilley, as dooyrt eh rish y dooinney, Sheeyn magh dty laue, As ren eh shen; as va’n laue echey er ny lheihys myr y laue elley. 
LUK.6.11	As v’adsyn myr deiney baan-rit; as hug ad nyn goyrle dy cheilley, cre dy yannoo rish Yeesey. 
LUK.6.12	As haink eh gy-kione ayns ny laghyn shen, dy jagh eh seose er slieau dy ghoaill padjer, as dy ren eh tannaghtyn fud ny hoie ayns padjer gys Jee.
LUK.6.13	As tra va’n laa er hoilshagh, deïe eh er e ynseydee huggey: as jeusyn reih eh ghaa-yeig, denmys eh myrgeddin nyn ostyllyn: 
LUK.6.14	Simon (denmys eh myrgeddin Peddyr) as Andreays e vraar, Jamys as Ean, Philip as Parlanc, 
LUK.6.15	Mian as Thomase, Jamys mac Alpheus, as Simon va enmyssit Zelotes. 
LUK.6.16	As Judas braar Yamys, as Yuaase Iscariot, va myrgeddin yn traitoor.
LUK.6.17	As haink eh neose mâroo gys y cheer-rea, as haggil huggey sheshaght e eiyrtee, as earroo mooar dy leih veih ooilley Judea as Jerusalem, as veih ardjyn ny marrey Tyre as Sidon, haink dy eaishtagh rish, as dy ve er nyn lheihys jeh nyn ghoghanyn; 
LUK.6.18	As adsyn va seaghnit lesh spyrrydyn neu-ghlen; as va’d er nyn lheihys. 
LUK.6.19	As va’n slane chaglym shirrey bentyn rish: son va bree goll magh ass, va dyn lheihys ad ooilley.
LUK.6.20	As hrog eh seose e hooillyn er e eiyrtee, as dooyrt eh, Bannit ta shiuish voghtyn: son lhieuish reeriaght Yee. 
LUK.6.21	Bannit ta shiuish ta accryssagh nish: son bee shiu er nyn yannoo magh. Bannit ta shiuish ta nish dobberan: son nee shiu garaghtee. 
LUK.6.22	Bannit ta shiuish, tra ta deiney cur feoh diu, as tra nee ad nyn scarrey shiu voue, as nyn oltooaney shiu, as nyn ennym y ghiarey magh myr olk, er coontey Mac y dooinney. 
LUK.6.23	Bee-jee dy ghien mie ayns y laa shen, as lheim-jee son boggey: son cur-my-ner, s’mooar ta nyn leagh ayns niau: son er yn aght cheddin ren ny shenn-ayryn oc rish ny phadeyryn. 
LUK.6.24	Agh smerg diuish verchee: son ta shiu er gheddyn nyn gherjagh. 
LUK.6.25	Smerg diuish ta lane: son bee shiu accryssagh. Smerg diuish ta garaghtee nish: son nec shiu dobberan as keayney. 
LUK.6.26	Smerg diuish tra nee dy chooilley ghooinney loayrt dy mie jiu: son shen myr ren ny ayraghyn oc jeh ny phadeyryn foalsey.
LUK.6.27	Agh ta mish gra riuish ta clashtyn, Bee-jee graihagh er nyn noidyn, bee-jee dooie roosyn ta cur feoh diu: 
LUK.6.28	Bannee-jee adsyn ta gwee mollaght diu, as gow-jee padjer er nyn son ocsyn ta cur seaghyn erriu. 
LUK.6.29	As huggeysyn woaillys oo er y derrey lieckan, chyndaa myrgeddin yn lieckan elley: as eshyn ghoys ersooyl dty chloagey, ny bee noi dty chooat y lhiggey lesh myrgeddin. 
LUK.6.30	Cur da dy chooilley ghooinney ta jannoo aghin hood; as jehsyn ta goaill ersooyl dty chooid voïd, ny shir ad reesht. 
LUK.6.31	As myr bailliuish deiney dy yannoo riuish, jean-jee shiuish myrgeddin roosyn. 
LUK.6.32	Son my ta shiu dooie dauesyn ta dooie riu, s’beg ta nyn mooise; son ta eer drogh-yantee dooie dauesyn ta dooie roo. 
LUK.6.33	As my ta shiu jannoo mie dauesyn ta jannoo mie diuish, cre’n booise ta nyn gour? son ta ny eer drogh-yantee jannoo yn lheid cheddin. 
LUK.6.34	As my ta shiu geeasaght dauesyn voue ta shiu jeeaghyn son cooilleeney, cre ta nyn mooise? son ta eer drogh-sleih geeasaght da drogh-sleih; dy gheddyn wheesh cheddin reesht. 
LUK.6.35	Agh cur-jee graih da nyn noidyn, as jean-jee mie, as eeasee-jee, fegooish jerkal rish veg y gheddyn reesht: as s’mooar vees nyn leagh! as bee shiu cloan yn Er-syrjey: son t’eh dooie da’n vooinjer neu-wooisal as ny mee-chrauee. 
LUK.6.36	Bee-jee er-y-fa shen myghinagh, myr ta’n Ayr eu myrgeddin myghinagh. 
LUK.6.37	Ny jean-jee briwnys, as cha bee shiu er nyn mriwnys: ny jean-jee deyrey, as cha bee shiu er nyn gheyrey: leih-jee, as yiow shiu leih: 
LUK.6.38	Jean-jee coyrt, as bee eh er ny choyrt diu; towse mie, jingit sheese, as criht cooidjagh, as roie harrish, ver deiney diu ayns nyn oghrish. Son lesh y towse cheddin ta shiu towse, bee eh er ny howse diu reesht. 
LUK.6.39	As loayr eh coraa-dorraghey roo, Vod y doal shooyll kione y doal? as nagh duitt ad ny-neesht ayns y jeeg? 
LUK.6.40	Cha vel y schoillar erskyn e vainshter: agh bee dy chooilley unnane ta slane ynsit, corrym rish e vainshter. 
LUK.6.41	As cre’n-fa t’ou cronnaghey yn brenneein t’ayns sooill dty vraarey, agh cha vel oo gennaghtyn yn darrag t’ayns dty hooill hene? 
LUK.6.42	Ny kys oddys oo gra rish dty vraar, Vraar, lhig dou yn brenneein y ghoaill ass dty hooill’s, tra nagh vel oo goaill tastey dy vel darrag ayns dty hooill hene? Er-crauee-oalsey, tilg hoshiaght yn darrag ass dty hooill hene, eisht bee soilshey ayd dy ghoaill yn brenneein ass sooill dty vraarey. 
LUK.6.43	Son cha vel billey mie tilgey drogh vess: ny drogh villey tilgey mess mie. 
LUK.6.44	Son ta dy chooilley villey er ny chronnaghey liorish vess: son cha vel mess y villey-figgagh er ny heiy jeh drineyn, ny mess y villey-feeyney jeh thammag-ghress. 
LUK.6.45	Ta dooinney mie ass stoyr mie e chree, cur-magh shen ny ta mie: as drogh-ghooinney ass drogh stoyr e chree, gymmyrkey shen ny ta olk: son magh ass stoyr y chree ta’n beeal loayrt.
LUK.6.46	As cre’n-fa ta shiu dy my enmys, Hiarn, Hiarn, fegooish jannoo ny reddyn ta mee dy ghra? 
LUK.6.47	Quoi-erbee ta cheet hym’s, as clashtyn my ghoan, as jannoo ymmyd mie jeu, jeeagh-ym’s diu quoi rish t’eh er ny hoylaghey. 
LUK.6.48	T’eh er ny hoylaghey rish dooinney ren thie y hroggal, as chleiy dy dowin, as hoie yn undin er creg: as tra dhatt yn ushtey, vrish yn thooilley stiagh dy trome er y thie shen, agh cha yiarg eh er y chraa eh; er-yn-oyr dy row yn undin echey er creg. 
LUK.6.49	Agh eshyn ta clashtyn as nagh vel jannoo ymmyd mie jeh, t’eh goll-rish dooinney, ren fegooish undin thie y hroggal er yn ooir, as ren y thooilley brishey stiagh dy trome, as chelleeragh huitt eh, as s’mooar va toyrt-mow yn thie shen.
LUK.7.1	Nish tra v’eh erreish ooilley ny goan shoh y loayrt ayns clashtyn y phobble, hie eh stiagh ayns Capernaum. 
LUK.7.2	As va centurion dy row va fer-mooinjerey echey, v’eh dy mooar soiaghey jeh, as v’eh ching, as raad y vaaish. 
LUK.7.3	As tra cheayll eh jeh Yeesey, hug eh shanstyr ny Hewnyn huggey, guee er eh dy heet dy laanaghey e er-mooinjerey. 
LUK.7.4	As tra v’ad er jeet gys Yeesey, ren ad aghin huggey dy jeean, gra, Dy row eshyn feeu v’eh dy yannoo shoh er y hon: 
LUK.7.5	Son t’eh ny charrey da’n ashoon ain, as t’eh er hroggal synagogue dooin. 
LUK.7.6	Eisht hie Yeesey mâroo. As tra v’eh er jeet er-gerrey da’n thie, hug y centurion caarjyn huggey, gra rish, Hiarn, ny boir oo hene, son cha vel mish feeu oo dy heet stiagh fo my chlea. 
LUK.7.7	As er-yn-oyr shen cha yeeagh mee orrym pene dy ve feeu dy heet hood: agh loayr y fockle, as nee my er-mooinjerey coural. 
LUK.7.8	Son ta mish mee hene my ghooinney ayns pooar, as ta sidooryn aym foym, as ta mee gra rish shoh, Immee, as t’eh goll: as rish fer elley, Tar, as t’eh cheet: as rish my harvaant, Jean shoh, as t’eh dy yannoo eh. 
LUK.7.9	Tra cheayll Yeesey shoh, ghow eh yindys, as hyndaa eh mygeayrt, as dooyrt eh rish y pobble va geiyrt er, Ta mee gra riu, Lheid y chredjue lajer shoh, cha vel mee er gheddyn ayns Israel hene. 
LUK.7.10	As tra haink ny chaghteryn reesht gys y thie, hooar ad dy row yn fer-mooinjerey va ching dy slane er choural.
LUK.7.11	As haink eh gy-kione yn laa er-giyn, dy jagh eh gys ard-valley va enmyssit Nain; as hie ymmodee jeh e ynseydee mârish, as mooarane sleih. 
LUK.7.12	Nish tra haink eh er-gerrey da giat yn ard-valley, cur-my-ner, va sleih cur lhieu magh dooinney marroo, va ny ynrycan vac da e voir, as v’eeish ny ben-treoghe: as va ymmodee jeh sleih yn ard-valley mâree. 
LUK.7.13	As tra honnick y Chiarn ee, va chymmey echey urree, as dooyrt eh r’ee, Ny jean keayney. 
LUK.7.14	As haink eh, as venn eh rish y carbyd (as hass adsyn va fo) as dooyrt eh, Ghooinney aeg, ta mee gra rhyt, Irree. 
LUK.7.15	As hoie yn dooinney marroo seose, as ren eh toshiaght dy loayrt: as livrey eh eh gys e voir. 
LUK.7.16	As haink aggle orroo ooilley; as hug ad moylley da Jee, gra, Ta phadeyr mooar er n’irree seose ny mast’ ain; as, Ta Jee er yeeaghyn er e phobble. 
LUK.7.17	As hie yn goo shoh magh my-e chione trooid ooilley Judea, as trooid ooilley yn cheer mygeayrt. 
LUK.7.18	As hug ynseydee Ean coontey da jeh ooilley ny reddyn shoh.
LUK.7.19	As deïe Ean er jees jeh e ynseydee, as hug eh ad er chaghteraght gys Yeesey, gra, Nee uss 
LUK.7.20	Tra va ny deiney er jeet huggey, dooyrt ad, Ta Ean Bashtey er nyn goyrt shin dy ênaght jeed, Nee uss Eh va ry-hoi cheet, ny vel shin dy yeeaghyn son fer elley? 
LUK.7.21	As ayns yn oor cheddin v’eh lheihys ymmodee jeh ny aslayntyn as ny doghanyn, as ny drogh-spyrrydyn oc, as da ymmodee va doal v’eh coyrt soilshey. 
LUK.7.22	Eisht dreggyr Yeesey as dooyrt eh roo, Immee-jee reue, as insh-jee da Ean cre ny reddyn ta shiu er vakin as er chlashtyn, kys dy vel ny doail geddyn nyn soilshey, ny croobee shooyll, ny louraanee er nyn ghlenney, ny beuyr clashtyn, ny merriu er nyn mioghey, as y sushtal er ny phreacheil da ny boghtyn. 
LUK.7.23	As bannit ta eshyn nagh jean beg y hoiaghey jeem’s.
LUK.7.24	As tra va chaghteryn Ean er n’immeeaght, ren eh toshiaght dy ghra rish y pobble mychione Ean, Cre hie shiu magh gys yn aasagh dy akin? Nee cuirtliagh criht lesh yn gheay? 
LUK.7.25	Agh cre hie shiu magh dy akin? Dooinney soit magh ayns coamrey moyrnagh! Cur-my-ner t’adsyn ta ceau coamrey costal, as farrail dy seyr, ayns plaaseyn reeoil. 
LUK.7.26	Agh cre hie shiu magh dy akin? Phadeyr? dy jarroo, ta mee gra riu, as fer s’ooasle na phadeyr. 
LUK.7.27	Shoh eh jeh te scruit, Cur-my-ner, ta mee cur my haghter magh royd, dy chiartaghey yn raad kiongoyrt rhyt. 
LUK.7.28	Son ta mee gra riu, Ny mast’ ocsyn t’er nyn ruggey jeh mraane, cha vel phadeyr syrjey na Ean Bashtey: agh ta’n fer sloo t’ayns reeriaght Yee ny syrjey na eshyn. 
LUK.7.29	As ren ooilley yn pobble cheayll eh, as ny publicanee Jee y heyrey, as v’ad er nyn mashtey lesh bashtey Ean. 
LUK.7.30	Agh ren ny Phariseeyn as fir-ynsee yn leigh soiaghey beg jeh coyrle Yee nyn ’oï oc hene, as cha row ad er nyn mashtey liorish.
LUK.7.31	As dooyrt y Chiarn, Cre gys nee’m deiney yn cheeloghe shoh y hoylaghey? as cre rish t’ad goll? 
LUK.7.32	T’ad goll-rish cloan, ta nyn soie ayns ny margaghyn, geamagh yn derrey yeh gys y jeh elley, as gra, Ta shin er n’yannoo bingys diu, as cha vel shiu er ghaunsin: ta shin er hroggal bardoon diu, as cha vel shiu er ghobberan. 
LUK.7.33	Son cha daink Ean Bashtey gee arran, ny giu feeyn; as ta shiu gra, Ta drogh-spyrryd echey. 
LUK.7.34	Ta’n Mac dooinney er jeet gee as giu; as ta shiu gra, Cur-my-ner dooinney jollyssagh, as iuder-feeyney, carrey dy phublicanee as dy pheccee. 
LUK.7.35	Agh ta creenaght er ny heyrey liorish ooilley e cloan.
LUK.7.36	As chuir fer jeh ny Phariseeyn eh gys bee mârish. As hie eh stiagh ayns thie yn Pharisee, as hoie eh sheese gys bee. 
LUK.7.37	As cur-my-ner va ben ayns yn ard-valley, va ny drogh-yantagh, tra va fys eck dy row Yeesey ny hoie ec bee ayns thie yn Pharisee, hug ee lh’ee 
LUK.7.38	As hass ee ec e chassyn cheu e chooylloo keayney, as ren ee toshiaght dy niee e chassyn lesh jeïr, as rub ee ad lesh folt e king, as phaag ee e chassyn, as ren ee ad y ooillaghey lesh yn ooil. 
LUK.7.39	Nish yn Pharisee ren y chuirrey eh, tra honnick eh shoh, loayr eh cheu-sthie jeh hene, gra, Veagh fys er ve ec y dooinney shoh, dy beagh eh ny adeyr, quoi, as cre’n monney dy ven ee shoh, ta bentyn rish: son t’ee ny ben pheccoil. 
LUK.7.40	As dreggyr Yeesey, as dooyrt eh rish, Simon, ta red aym’s dy ghra rhyt, As dooyrt eh, Abbyr eh, vainshter. 
LUK.7.41	Va dooinney dy row, as jees ayns lhiastynys da: va’n derrey yeh lhiastyn queig cheead ping, as y jeh elley jeih pingyn as da-eed. 
LUK.7.42	As tra nagh row oc dy eeck, leih eh daue ny neesht dy arryltagh. Insh dou eisht, quoi jeu s’booisal vees da? 
LUK.7.43	Dreggyr Simon as dooyrt eh, Er-lhiam dy nee eshyn, da smoo ren eh leih. As dooyrt eh rish, T’ou er vriwnys dy cairagh. 
LUK.7.44	As hyndaa eh gys y ven, as dooyrt eh rish Simon, Vel oo cur-my-ner yn ven shoh? Haink mee stiagh ayns dty hie’s as cha dug oo dou ushtey son my chassyn: agh t’eeish er niee my chassyn lesh jeïr, as er jyrmagh ad lesh folt e king. 
LUK.7.45	Cha dug uss paag dou: agh ta’n ven shoh, er-dyn traa haink mee stiagh, er ve kinjagh paagey ny chassyn. 
LUK.7.46	My chione lesh ooill cha ren oo y ooillaghey: agh ta’n ven shoh er n’ooillaghey my chassyn lesh ooil. 
LUK.7.47	Shen-y-fa ta mee gra rhyt, Ta ny peccaghyn eck ta ymmodee, er nyn leih jee: shen-y-fa wheesh shen smoo ta yn ghraih eck: agh dasyn ta beggan er ny leih, cha vel e ghraih agh beggan. 
LUK.7.48	As dooyrt eh r’ee, Ta dty pheccaghyn er nyn leih dhyt. 
LUK.7.49	As ren y vooinjer va nyn soie ec bee mârish, toshiaght dy ghra cheu-sthie jiu hene, Quoi eh shoh ta myrgeddin leih peccaghyn? 
LUK.7.50	As dooyrt eh rish y ven, Ta dty chredjue er dty hauail; immee ayns shee.
LUK.8.1	As haink eh gy-kione ny lurg shen, dy jagh eh trooid dy chooilley valley, mooar as beg, preacheil as soilshaghey sushtal gerjoilagh reeriaght Yee: as va’n daa ostyl yeig mârish: 
LUK.8.2	As shiartanse dy vraane, v’er nyn lheihys jeh drogh-spyrrydyn, as aslayntyn, Moirrey va enmyssit Malaine, ass-jee hie shiaght drogh-spyrrydyn, 
LUK.8.3	As Joanna ben Chusa stiurt Herod, as Susanna, as ymmodee elley, v’er hirveish er jeh nyn gooid. 
LUK.8.4	As tra va earroo mooar dy leih er nyn jaglym cooidjah, as er jeet huggey ass dy chooilley ard-valley; loayr eh liorish coraa-dorraghey: 
LUK.8.5	Hie correyder magh dy chuir e rass: as myr v’eh cuir, huitt paart rish oirr y raad, as ve stampit sheese, as d’ee eeanlee yn aer eh. 
LUK.8.6	As huitt paart er creg, as cha leah as ve er n’aase seose; hie eh naardey, er-yn-oyr dy row eh laccal soo. 
LUK.8.7	As huitt paart mastey drineyn, as daase ny drineyn seose mârish, as phloogh ad eh. 
LUK.8.8	As huitt cooid elley jeh ayns thalloo mie, as daase eh seose, as dymmyrk eh mess keead-filley. As tra v’eh er ghra shoh, deïe eh, Eshyn ta cleayshyn echey dy chlashtyn, lhig da clashtyn. 
LUK.8.9	As dênee e ostyllyn jeh, gra, Cre ta er ny hoiggal liorish y coraa-dorraghey shoh? 
LUK.8.10	As dooyrt eh, Diuish te er ny choyrt dy hoiggal folliaghtyn reeriaght Yee; agh da feallagh elley ayns coraaghyn-dorraghey: ga t’ad fakin cha vel ad cur-my-ner, as clashtyn cha vel ad toiggal. 
LUK.8.11	Nish shoh bun y choraa-dorraghey: Yn rass goo Yee. 
LUK.8.12	Shen rish oirr y raad, yn vooinjer ta clashtyn: eisht ta’n drogh-spyrryd cheet, as goaill ersooyl yn goo ass ny creeaghyn oc, er-aggle dy jinnagh ad credjal, as dy beagh ad er nyn sauail. 
LUK.8.13	Adsyn er y chreg, yn vooinjer, tra t’ad er chlashtyn, ta goaill y goo dy arryltagh; as cha vel fraue oc shoh, son tammylt t’ad credjal, agh ayns earish miolagh ta nyn gredjue failleil. 
LUK.8.14	As shen huitt mastey drineyn, yn vooinjer, tra t’ad er chlashtyn, ta goll magh as ta plooghit lesh kiarail as berchys, as eunyssyn y vea shoh, as cha vel ad gymmyrkey magh mess gys lhieeney vie. 
LUK.8.15	Agh shen er y thalloo mie, yn vooinjer, ta lesh creeaghyn onneragh as mie, er chlashtyn yn goo, as ta dy reayll oc eh, as cur magh mess lesh meenid.
LUK.8.16	Cha vel dooinney erbee, tra t’eh er voaddey cainle, dy choodaghey ee lesh saagh, ny dy choyrt ee fo lhiabbee: agh soiaghey ee ayns cainleyr, dy vod adsyn ta cheet stiagh yn soilshey y akin. 
LUK.8.17	Son cha vel nhee erbee follit, nagh jig gys soilshey: ny nhee erbee kiellit, nagh bee fys er, as nagh jig magh. 
LUK.8.18	Cur-jee twoaie er-y-fa shen kys ta shiu clashtyn: son quoi-erbee ta echey, dasyn vees er ny choyrt; as quoi-erbee nagh vel echey, veihsyn vees er ny ghoaill eer shen hene er-lesh dy vel echey. 
LUK.8.19	Eisht haink huggey e voir as e vraaraghyn, as cha voddagh ad cheet n’aare, kyndagh rish y chennid. 
LUK.8.20	As va shoh er ny insh da, lioroosyn dooyrt, Ta dty voir as dty vraaraghyn nyn shassoo mooie, geearree dy dty akin. 
LUK.8.21	Agh dreggyr eh, as dooyrt eh roo, My voir as my vraaraghyn ad shoh ta clashtyn goo Yee, as ta dy yannoo eh.
LUK.8.22	Nish haink eh gy-kione, er laa dy row, dy jagh eh er-board lhong marish e ostyllyn: as dooyrt eh roo, Lhig dooin goll harrish gys y cheu elley jeh’n logh. As hie ad magh son y cheayn. 
LUK.8.23	Agh myr v’ad shiaulley, huitt eh ny chadley: as dirree sterrym mooar dy gheay er y cheayn, as lhieen yn ushtey stiagh orroo, dy row ad ayns gaue. 
LUK.8.24	As haink ad huggey, as ghooisht ad eh, gra, Vainshter, vainshter, bee mayd caillit. Eisht dirree eh, as smaghtee eh yn gheay as freaney ny tonnyn: as ghow ad fea, as va kiuney ayn. 
LUK.8.25	As dooyrt eh roo, Cre vel y credjue eu? As va aggle orroo, goaill yindys as gra ry-cheilley, Cre’n monney dy ghooinney eh shoh? son t’eh cur ny eer geayghyn as yn ushtey fo harey, as t’ad ayns biallys da.
LUK.8.26	As haink ad gys cheer ny Gadarenee, ta harrish noi Galilee. 
LUK.8.27	Agh tra v’eh er n’gholl er thalloo, haink ny whail ass yn ard-valley, dooinney dy row va ry-foddey seaghnit lesh drogh-spyrrydyn, as cha roo eh ceau eaddagh, chamoo duirree eh ayns thie erbee, agh mastey ny hoaiaghyn. 
LUK.8.28	Tra honnick eh Yeesey, dyllee eh, as huitt eh sheese kiongoyrt rish, as dooyrt eh lesh ard-choraa, Cre’n eïe t’ayd orrym, Yeesey, Vac yn Jee smoo ard? Guee-ym ort nagh jean oo my horchaghey. 
LUK.8.29	(Son v’eh er harey yn spyrryd neu-ghlen dy heet magh ass y dooinney. Son v’eh dy mennick er hoiaghey er: as v’eh freilt kianlt lesh geulaghyn, as ayns yiarnyn; as vrish eh ny geulaghyn, as v’eh er ny ve eiyrit liorish y drogh-spyrryd gys yn aasagh) 
LUK.8.30	As dênee Yeesey jeh, gra, Cre’n ennym t’oyrt? As dooyrt eh, Legion: er-yn-oyr dy row ymmodee drogh-spyrrydyn er n’gholl stiagh ayn. 
LUK.8.31	As ghuee ad er gyn eh dy oardaghey daue goll sheese gys y diunid. 
LUK.8.32	As va griagh mooar dy vuckyn fo bochillyn er y clieau: as ghuee ad er, eh dy chur kied daue goll stiagh ayndoo. As hug eh kied daue. 
LUK.8.33	Eisht hie ny drogh-spyrrydyn ass y dooinney, as hie ad stiagh ayns ny muckyn: as roie yn ghriagh gour nyn mullee lesh yn eaynee gys y cheayn, as v’ad plooghit. 
LUK.8.34	Tra honnick ny bochillyn cre va jeant, roie ad roue, as hie ad as dinsh ad eh ayns yn ard-valley, as trooid y cheer. 
LUK.8.35	Eisht hie ad magh dy yeeaghyn cre va jeant; as haink ad gys Yeesey, as hooar ad y dooinney, ass va ny drogh-spyrrydyn er n’gholl, ny hoie ec cassyn Yeesey, as e eaddagh er, as v’eh dy mie ayns e cheeayl: as ghow ad aggle. 
LUK.8.36	Dinsh myrgeddin yn vooinjer honnick eh daue, kys va fer ny drogh-spyrrydyn er ny lheihys. 
LUK.8.37	Eisht ren y slane chaglym jeh cheer ny Gadarenee mygeayrt, guee er eh dy gholl roish: son va aggle mooar er duittym orroo: as hie eh er-board yn lhong, as hyndaa eh back reesht. 
LUK.8.38	Nish va’n dooinney ass va ny drogh-spyrrydyn er n’immeeaght geearree dy ve mârish: agh hug Yeesey ersooyl eh, gra, 
LUK.8.39	Gow royd gys dty hie hene, as soilshee cre ny reddyn mooarey ta Jee er n’yannoo er dty hon. As hie eh roish, as dinsh eh magh trooid ooilley yn ard-valley, cre ny reddyn mooarey va Yeesey er n’yannoo er e hon. 
LUK.8.40	As haink eh gy-kione, tra va Yeesey er jeet back, dy ghow yn pobble lane boggey jeh: son v’ad ooilley fieau er.
LUK.8.41	As cur-my-ner, haink dooinney va enmyssit Jairus, as v’eh fer jeh reiltee yn synagogue: as huitt eh sheese ec cassyn Yeesey, as ghuee eh er, eh dy heet stiagh ayns e hie: 
LUK.8.42	Son va un ynrycan inneen echey, va mysh daa vleïn jeig dy eash, as v’ee raad y vaaish. (Agh myr v’eh goll, va’n pobble chionney er.
LUK.8.43	As va ben va roie-foalley er ve eck rish daa vleïn jeig, v’er vaarail ooilley e cooid-seihlt er fir-lhee, as cha daink eh lesh veg jeu ee y lheihys, 
LUK.8.44	Haink ee shoh cheu e chooylloo, as venn ee rish oirr e gharmad: as chelleeragh hyrmee yn roie-foalley eck. 
LUK.8.45	As dooyrt Yeesey, Quoi venn rhym? Tra ren ooilley gobbal, dooyrt Peddyr, as adsyn va mârish, Vainshter, ta’n pobble chionney ort, as dy dty yingey, as t’ou uss gra, Quoi venn rhym? 
LUK.8.46	As dooyrt Yeesey, Ta peccagh ennagh er ventyn rhym: son ta mee gennaghtyn dy vel bree er n’gholl ass-ym. 
LUK.8.47	As tra honnick yn ven dy row ee cronnit, haink ee er-creau, as huitt ee sheese ec e chassyn, as hoilshee ee da kiongoyrt rish ooilley yn pobble, cre’n oyr v’eck dy ventyn rish, as er-y-chooyl kys v’ee er ny lheihys. 
LUK.8.48	As dooyrt eh r’ee, Inneen, bee dy ghien mie; ta dty chredjue er dty laanaghey: immee ayns shee.)
LUK.8.49	Choud as v’eh foast loayrt, haink fer veih thie fer-reill yn synagogue, gra rish, Ta dty inneen marroo; ny cur trubbyl sodjey da’n Vainshter. 
LUK.8.50	Agh tra cheayll Yeesey shoh, dreggyr eh eh, gra, Ny bee aggle ort: cha vel ort agh dy chredjal, as bee ee er ny lheihys. 
LUK.8.51	As tra v’eh er jeet stiagh ’sy thie, cha lhig eh da dooinney erbee goll stiagh mârish, agh Peddyr, as Jamys, as Ean, as ayr as moir y ven-aeg. 
LUK.8.52	As v’ad ooilley keayney, as jannoo dobberan er e son: agh dooyrt eshyn, Ny jean-jee keayney; cha vel ee marroo, agh ny cadley. 
LUK.8.53	Agh s’beg hoie ad jeh e raa; as fys oc son shickyrys dy row ee marroo. 
LUK.8.54	As hug eh ad ooilley magh, as ghow eh ee er laue, as deïe eh, gra, Ven-aeg, irree seose. 
LUK.8.55	As haink y spyrryd eck reesht, as dirree ee jeeragh: as doardee eh bee y chur jee. 
LUK.8.56	As ghow yn ayr as y voir eck yindys mooar: agh hug eh currym daue gyn ad dy insh da dooinney erbee cre va jeant.
LUK.9.1	Eisht deïe eh er y daa ostyl yeig cooidjagh, as hug eh daue pooar as eaghtyrys harrish dy chooilley ghrogh-spyrryd, as dy lheihys doghanyn. 
LUK.9.2	As hug eh ad magh dy phreacheil reeriaght Yee, as dy laanaghey sleih chingey. 
LUK.9.3	As dooyrt eh roo, Ny cur-jee lhieu nhee erbee son nyn yurnah, chamoo luirg, ny spagey, ny arran, ny argid; as ny lhig da daa chooat y pheesh y ve eu. 
LUK.9.4	As thie erbee dy jed shiu stiagh ayn, gow-jee aaght ayns shen, derrey hed shiu reue. 
LUK.9.5	As quoi-erbee nagh jean goaill riu, tra aagys shiu yn ard-valley shen, crie-jee yn eer joan jeh ny cassyn eu, son feanish nyn ’oï. 
LUK.9.6	As hie ad magh, as jimmee ad trooid ny baljyn, preacheil yn sushtal, as lheihys dy chooilley raad.
LUK.9.7	Nish va Herod yn tetrarch er chlashtyn jeh ooilley e yannoo: as v’eh seaghnit, er-y-fa dy row paart gra, dy row Ean er n’irree veih ny merriu: 
LUK.9.8	As paart, dy row Elias er jeet kionfenish: as feallagh elley, dy row fer jeh ny shenn adeyryn er n’irree reesht. 
LUK.9.9	As dooyrt Herod, Jeh Ean ren mish yn kione y ghoaill; agh quoi eh shoh jeh ta mee clashtyn lheid ny reddyn? As v’eh aggindagh dy akin eh.
LUK.9.10	As tra va ny ostyllyn er jeet reesht, dinsh ad da [Yeesey] ooilley ny v’ad er n’yannoo. As ghow eh ad, as hie eh dy lhiattee gys boayl er-lheh ayns yn aasagh, bentyn gys ard-valley enmyssit Bethsaida. 
LUK.9.11	As tra hooar y pobble fys er, deiyr ad er: as hug eh oltaghey daue, as loayr eh roo jeh reeriaght Yee, as laanee eh adsyn va feme slaanaghey. 
LUK.9.12	As tra va’n laa faggys ceaut, haink yn daa ostyl yeig as dooyrt ad rish, Lhig y raad da’n pobble, dy vod ad goll roue gys ny baljyn as er y cheer mygeayrt, dy gheddyn aaght as beaghey: son ta shin ayns shoh ayns boayl faasagh. 
LUK.9.13	Agh dooyrt eh roo, Cur-jee shiuish bee daue. As dooyrt ad, Cha vel ain agh queig bwilleenyn as daa eeast; mannagh jem mayd dy chionnaghey bee son ooilley yn pobble shoh. 
LUK.9.14	Son v’ad mysh queig thousane dooinney. As dooyrt eh rish e ostyllyn, Cur-jee orroo soie sheese, jeih as da-eed ayns sheshaght. 
LUK.9.15	As ren ad shen, as hug ad orroo ooilley soie sheese. 
LUK.9.16	Eisht ghow eh ny queig bwilleenyn as y daa eeast, as yeeagh eh seose gys niau, as vannee eh, as vrish eh, as hug eh ad da e ostyllyn dy hoiaghey roish y pobble. 
LUK.9.17	As ren ad ooilley gee, as v’ad er nyn yannoo magh: as hrog ad jeh’n fooilliagh daag ad, lane daa vaskad jeig.
LUK.9.18	As haink eh gy-kione, myr v’eh ec padjer ayns ynnyd er-lheh, as e ostyllyn mârish: dy dênee eh jeu, gra, Cre ta’n pobble dy ghra my mychione’s, quoi mee? 
LUK.9.19	Dreggyr adsyn, as dooyrt ad, Ean Bashtey: agh ta paart gra, Elias: as paart elley, dy vel fer jeh ny shenn adeyryn er n’irree reesht. 
LUK.9.20	Dooyrt eshyn roo, Agh quoi ta shiuish gra dy vel mee? Dreggyr Peddyr as dooyrt eh, Yn Creest dy Yee. 
LUK.9.21	As hug eh currym gyere orroo, gyn ad dy insh shen da dooinney erbee, 
LUK.9.22	Gra, Shegin da Mac y dooinney ymmodee reddyn y hurranse, as ve beg soit jeh liorish y chanstyr, as ny ard-saggyrtyn, as ny scrudeyryn, as ve er ny varroo, as girree reesht yn trass laa.
LUK.9.23	As dooyrt eh roo ooilley, My ta dooinney erbee aggindagh geiyrt orrym’s, lhig da eh hene y obbal, as e chrosh y hroggal gagh laa, as geiyrt orrym. 
LUK.9.24	Son quoi-erbee baillish e vioys y hauail, caillee eh eh: agh quoi-erbee chaillys e vioys er my ghraih’s, sauee eh shoh eh. 
LUK.9.25	Son cre’n vondeish t’ec dooinney, my chosnys eh yn seihll ooilley, as eh hene dy ve caillit, ny ceaut ersooyl? 
LUK.9.26	Son quoi-erbee ghoys nearey jeem’s, as jeh my ghoan, jehsyn ghoys yn Mac dooinney nearrey tra hig eh ayns e ghloyr hene, as gloyr e Ayrey, as ny ainleyn casherick. 
LUK.9.27	Agh ta mee ginsh diu ayns firrinys, dy vel paart nyn shassoo ayns shoh nagh jean blashtyn er y baase, derrey hee ad reeriaght Yee.
LUK.9.28	As haink eh gy-kione mygeayrt hoght laa lurg ny raaghyn shoh, dy ghow eh mârish, Peddyr as Ean as Jamys, as dy jagh eh seose er slieau dy ghoaill padjer. 
LUK.9.29	As myr v’eh ayns padjer, va cummey yn eddin echey er ny chaghlaa, as va’n coamrey echey gial as sollys. 
LUK.9.30	As cur-my-ner va daa ghooinney taggloo rish, ta shen dy ghra Moses as Elias: 
LUK.9.31	Haink kionfenish ayns gloyr, as loayr ad jeh e vaase v’eh dy hurranse ec Jerusalem. 
LUK.9.32	Agh haink cadley trome er Peddyr as orroosyn va mârish: as tra v’ad er ghoostey, honnick ad yn ghloyr echey, as y daa ghooinney va nyn shassoo mârish. 
LUK.9.33	As haink eh gy-kione myr v’ad goll dy aagail eh, dy dooyrt Peddyr rish Yeesey, Vainshter s’mie dooin dy ve ayns shoh; as lhig dooin three cabbaneyn y yannoo, cabbane er dty hon’s, as cabbane son Moses, as cabbane son Elias: s’coan toiggal cre v’eh dy ghra. 
LUK.9.34	Choud as v’eh loayrt shoh, haink bodjal lesh scadoo harrystoo: as ghow ad aggle myr va’n bodjal cheet moo. 
LUK.9.35	As haink coraa ass y vodjal, gra, Shoh my vac graihagh eaisht-jee rishyn. 
LUK.9.36	As lurg y choraa, hooar ad Yeesey ny lomarcan: as dreill ad shoh oc hene, as cha dinsh ad da dooinney erbee ayns ny laghyn shen, veg jeh ny reddyn v’ad er vakin.
LUK.9.37	As haink eh gy-kione yn nah laa, tra v’ad er jeet neose jeh’n clieau, dy daink ymmodee ny whail. 
LUK.9.38	As cur-my-ner, deïe dooinney jeh’n cheshaght, gra, Vainshter, ta mee guee ort jeeagh er my vac, son she my ynrycan lhiannoo eh. 
LUK.9.39	As cur-my-ner, ta spyrryd dy ghoaill eh, as doaltattym t’eh gyllagh; as tuittym neeal, t’eh keshal, as s’coan t’eh cheet huggey hene, erreish da ve dy mooar broojit. 
LUK.9.40	As ghuee mee er dty ostyllyn ad dy hilgey magh eh, agh cha daink eh lhieu. 
LUK.9.41	As dreggyr Yeesey, gra, O heeloghe vee-chredjuagh as roonagh, caïd ta mish dy ve mêriu, as dy hurranse diu? Cur lhiat dty vac ayns shoh. 
LUK.9.42	As myr v’eh foast cheet, cheau yn drogh-spyrryd sheese eh ayns strepyn: agh vaggyr Yeesey er y spyrryd neu-ghlen, as laanee eh yn lhiannoo, as livrey eh eh reesht gys e ayr.
LUK.9.43	As va’d ooilley ayns ard-yindys jeh pooar niartal Yee: Agh choud as va dy chooilley unnane ayns ard-imnea mychione dagh nhee va Yeesey er n’yannoo, dooyrt eh rish e ostyllyn, 
LUK.9.44	Lhig da ny raaghyn shoh goll dowin ayns nyn glashtyn: son bee yn Mac dooinney er ny livrey gys laueyn deiney. 
LUK.9.45	Agh cha hoig ad y raa shoh, as ve gyn-yss daue, nagh row toiggal oc jeh: as va aggle orroo fênaght jeh mychione y raa cheddin.
LUK.9.46	Eisht hie ad son argane ry-cheilley, quoi jeu syrjey veagh. 
LUK.9.47	As Yeesey toiggal smooinaghtyn y chree oc, ghow eh lhiannoo, as hoie eh eh liorish, 
LUK.9.48	As dooyrt eh roo, Quoi-erbee nee soiaghey jeh’n lhiannoo shoh ayns m’ennym’s, t’eh jannoo soiaghey jeem’s: as quoi-erbee nee soiaghey jeem’s, t’eh soiaghey jehsyn t’er my choyrt: son eshyn sloo ta nyn mast’ eu ooilley, eshyn syrjey vees.
LUK.9.49	As dreggyr Ean as dooyrt eh, Vainshter honnick shin fer castey drogh-spyrrydyn ayns dty ennym’s; as liett shin eh, er-yn-oyr nagh vel eh geiyrt ort’s mârinyn. 
LUK.9.50	As dooyrt Yeesey rish, Ny jean-jee eh y lhiettal: son eshyn nagh vel nyn ’oï, t’eh lhien.
LUK.9.51	As haink eh gy-kione, myr va’n traa tayrn er-gerrey dasyn dy ve goit seose, dy row eh dy shickyr kiarit er soiaghey e eddin dy gholl gys Jerusalem. 
LUK.9.52	As hug eh chaghteryn roish: as jimmee ad, as haink ad gys balley jeh ny Samaritanee dy aarlaghey er e hon. 
LUK.9.53	Agh cha dug adsyn oltaghey-bea da, er-yn-oyr dy dug ad my-ner dy row eh goll gys Jerusalem. 
LUK.9.54	As tra honnick e ostyllyn Jamys as Ean shoh dooyrt ad, Hiarn, nailt shin dy harey aile orroo veih niau, dy stroie ad, eer myr ren Elias? 
LUK.9.55	Agh hyndaa eh, as hug eh oghsan daue, gra, Cha s’eu cre’n monney dy spyrryd ta shiu jeh. 
LUK.9.56	Son cha vel Mac yn dooinney er jeet dy stroie bioys deiney, agh dy nyn sauail. As hie ad roue gys balley elley. 
LUK.9.57	As haink eh gy-kione, myr v’ad goll er y raad, dy dooyrt dooinney dy row rish, Hiarn, eiyr-yms ort raad erbee dy jed oo. 
LUK.9.58	As dooyrt Yeesey rish, Ta tuill ec ny shynnee, as idd ec eeanlee yn aer, agh ec Mac yn dooinney cha vel boayl, ayn dy chur e chione fo. 
LUK.9.59	As dooyrt eh rish fer elley, Eiyr orrym: Agh dooyrt eshyn, Hiarn, cur kied dou hoshiaght goll thie dy oanluckey my ayr. 
LUK.9.60	Dooyrt Yeesey rish, Lhig da ny merriu nyn merriu y oanluckey; agh gow uss royd as jean reeriaght Yee y phreacheil. 
LUK.9.61	As dooyrt fer elley myrgeddin rish, Hiarn, eiyr-yms ort: agh lhig dou hoshiaght bannaght y aagail ec y vooinjer t’ec my hie. 
LUK.9.62	As dooyrt Yeesey rish, Dooinney erbee t’er chur e laue gys y cheeaght, as ta jeeaghyn back, t’eh an-chooie son reeriaght Yee.
LUK.10.1	Ny lurg shoh, doardee yn Chiarn three-feed as jeih elley, as hug eh ad magh jees as jees roish hene, gys dy chooilley ard-valley as ynnyd, raad v’eh hene ry-hoi cheet. 
LUK.10.2	Shen-y-fa dooyrt eh roo, Ta’n fouyr dy jarroo mooar, agh ta ny labreeyn beggan: guee-jee shiuish er-y-fa shen er Chiarn y fouyr, eh dy chur magh labreeyn gys y fouyr echey. 
LUK.10.3	Immee-jee eisht: cur-jee my-ner, ta mish dyn goyrt shiu magh myr eayin mastey moddee-oaldey. 
LUK.10.4	Ny cur-jee lhieu sporran, ny spagey, ny braagyn: as ny jean-jee cumrail ayns goltaghey dooinney erbee er y raad. 
LUK.10.5	As thie erbee dy jed shiu stiagh ayn, abbyr-jee hoshiaght, Shee dy row gys y thie shoh. 
LUK.10.6	As my vees mac ny shee ayns shen, nee yn chee eu tannaghtyn er: mannagh vel, chyndaa-ee eh hiu hene reesht. 
LUK.10.7	As ayns y thie cheddin fuirree-jee, gee as giu lheid as ver ad reue: son ta’n labree toilliu e aill. Ny gow-jee veih thie dy thie. 
LUK.10.8	As ard-valley erbee dy jed shiu stiagh ayn, as ad dy oltaghey nyn mea, ee-jee lheid as vees soit reue. 
LUK.10.9	As slanee-jee yn sleih chingey t’ayn, as abbyr-jee roo, Ta reeriaght Yee er jeet er-gerrey diu. 
LUK.10.10	Agh ard-valley erbee dy jed shiu stiagh ayn, as nagh jean goaill riu, gow-jee reue magh ayns ny straidyn oc, as abbyr-jee, 
LUK.10.11	Eer joan yn ard-valley eu, ta lhiantyn hooin, ta shin dy chraa j’in nyn ’oï eu: ny-yeih, bee-jee shickyr jeh shoh, dy vel reeriaght Yee er jeet er-gerrey diu. 
LUK.10.12	Agh ta mish gra riu, dy bee eh ny sassey da Sodom ec y laa shen, na da’n ard-valley shen. 
LUK.10.13	Smerg dhyt’s Chorazin, smerg dhyt’s Vethsaida: son dy beagh ny obbraghyn yindyssagh er ve jeant ayns Tyre as Sidon, t’er ny ve jeant ayndiuish, veagh ad er ghoaill arrys foddey er dy henney ayns aanrit-sack as leoie. 
LUK.10.14	Agh bee kerraghey s’eddrym er ny choyrt er Tyre as Sidon ec y vriwnys, na vees er ny choyrt erriuish. 
LUK.10.15	As uss Chapernaum, ta dty ooashley roshtyn gys niau, bee oo er dty hilgey sheese gys niurin. 
LUK.10.16	Eshyn eaishtys riuish, t’eh geaishtagh rhym’s: as eshyn ta soiaghey beg jiuish, t’eh soiaghey beg jeem’s: as eshyn ta soiaghey beg jeem’s, t’eh soiaghey beg jehsyn ta er my choyrt.
LUK.10.17	As haink y three-feed as jeih huggey reesht lesh boggey gra, Hiarn, ta ny eer drogh-spyrrydyn biallagh dooin, trooid dty ennym’s. 
LUK.10.18	As dooyrt eh roo, Honnick mee Noid ny hanmey, myr tendreil, tuittym veih niau. 
LUK.10.19	Cur-my-ner, ta mish coyrt diu pooar dy chur fo chosh ard-nieughyn as scorpionee, as ooilley pooar y noid; as cha jean nhee ’sy theihll, er aght erbee, skielley diu. 
LUK.10.20	Ny-yeih ayns shoh ny gow-jee boggey, dy vel ny spyrrydyn biallagh diu: agh gow-jee boggey smoo, dy vel ny enmyn eu scruit ayns niau.
LUK.10.21	Ayns yn oor cheddin ghow Yeesey boggey ayns e spyrryd, as dooyrt eh, Ta mee cur booise dhyt, O Ayr, Hiarn niau as thalloo, dy vel oo er cheiltyn ny reddyn shoh vouesyn ta creeney as tushtagh, as dy vel oo er hoilshaghey ad da oikanyn: shen dy jarroo myr te, Ayr, son shen myr ve mie ayns dty hilley’s. 
LUK.10.22	Ta dy chooilley nhee er ny livrey dooys liorish my Ayr: as cha vel fys ec unnane erbee quoi yn Mac, agh yn Ayr; ny quoi yn Ayr, agh yn Mac, as eshyn da nee yn Mac eh y hoilshaghey.
LUK.10.23	As yndaa eh gys e ostyllyn, as dooyrt eh er-lheh, Bannit ta ny sooillyn ta fakin ny reddyn ta shiuish dy akin. 
LUK.10.24	Son ta mee ginsh diu, dy vel ymmodee phadeyryn as reeaghyn er ve aignagh dy akin ny reddyn shen ta shiuish er vakin, as cha vel ad er vakin ad; as dy chlashtyn ny reddyn ta shiuish dy chlashtyn, as cha vel ad er chlashtyn ad.
LUK.10.25	As cur-my-ner, hass fer-ynsee dy row jeh’n leigh seose er-chee y phrowal eh, gra, Vainshter, cre t’orrym’s dy yannoo dy vod eiraght y ve aym ayns y vea veayn? 
LUK.10.26	Dooyrt eshyn rish, Cre ta scruit ayns y leigh? kys t’ou lhaih? 
LUK.10.27	As dreggyr eshyn as dooyrt eh, Ver oo graih da’n Chiarn dty Yee lesh ooilley dty chree, as lesh ooilley dty annym, as lesh ooilley dty niart, as lesh ooilley dty aigney; as da dty naboo myr dhyt hene. 
LUK.10.28	As dooyrt eh rish, T’ou er n’ansoor dy mie: jean shoh, as yiow yn vea. 
LUK.10.29	Agh v’eshyn booiagh eh hene y heyrey, as dooyrt eh rish Yeesey, As quoi my naboo? 
LUK.10.30	As dreggyr Yeesey, gra, Hie dooinney dy row sheese veih Jerusalem gys Jericho, as huitt eh mastey maarlee, rooisht eh jeh e choamrey, as lhott ad eh, as hie ad rhymboo, erreish daue v’er vaagail eh lieh-varroo. 
LUK.10.31	As haghyr eh da saggyrt dy row goll sheese y raad shen; as tra honnick eh eh, hie eh shaghey er y derrey heu jeh. 
LUK.10.32	As myrgeddin Levite tra v’eh ec yn ynnyd, haink eh as peeagh eh er, as hie eh shaghey er y cheu elley. 
LUK.10.33	Agh haink Samaritan dy row, myr v’eh er e yurnah, raad v’eh: as tra honnick eh eh, va chymmey echey er. 
LUK.10.34	As hie eh huggey, as chiangle eh seose ny lhottyn echey, niee ad lesh ooil as feeyn, as hoie eh eh er e vaagh hene, as hug eh lesh eh gys thie-oast, as ghow eh kiarail jeh. 
LUK.10.35	As laa ny vairagh tra v’eh goll roish, ghow eh daa pheesh dy argid as hug eh ad da mainshter y thie-oast as dooyrt eh rish, Gow kiarail jeh; as cre-erbee smoo vaarys oo er, eeck-ym dhyt eh, tra hig-ym reesht. 
LUK.10.36	Quoi nish jeu shoh nyn droor, t’ou uss dy smooinaghtyn, va ny naboo dasyn huitt mastey ny maarlee? 
LUK.10.37	As dooyrt eh rish, Eshyn ren myghin y hoilshaghey er, Eisht dooyrt Yeesey rish, Immee, as jean uss er yn aght cheddin.
LUK.10.38	Nish haink eh gy-kione, myr va’d goll, dy jagh ad stiagh ayns balley-beg dy row: as ren ben v’ayns shen enmyssit Martha, eh y chuirrey gys y thie eck. 
LUK.10.39	As va shuyr eck enmyssit Moirrey, hoie myrgeddin ec cassyn Yeesey, clashtyn e ghoo. 
LUK.10.40	Agh va Martha tooillit lesh y phreish vooar v’urree, as haink ee huggey, as dooyrt ee, Hiarn, nee dty aigney’s eh dy vel my huyr er n’aagail y currym orrym’s my lomarcan dy hirveish er y cheshaght? abbyr r’ee er-y-fa shen, ee dy chooney lhiam. 
LUK.10.41	As dreggyr Yeesey, as dooyrt eh r’ee, Martha, Martha, t’ou ro-imneagh as seaghnit mysh ymmodee nheeghyn: 
LUK.10.42	Agh un red ta ymmyrchagh. As ta Moirrey er reih yn ayrn vie shen, nagh bee er ny ghoaill ersooyl vo’ee.
LUK.11.1	As haink eh gy-kione, myr ve’h ec padjer ayns ynnyd dy row, tra daag eh jeh, dy dooyrt fer jeh e ostyllyn rish, Hiarn, ynsee dooinyn dy ghoaill padjer, myr dynsee Ean myrgeddin da ny ynseydee echesyn. 
LUK.11.2	As dooyrt eh, Tra ghoys shiu padjer, abbyr-jee, Ayr ain t’ayns niau, Casherick dy row dty ennym. Dy jig dty reeriaght. Dty aigney dy row jeant er y thalloo, myr te ayns niau. 
LUK.11.3	Cur dooin laa lurg laa nyn arran gagh laa. 
LUK.11.4	As leih dooin nyn beccaghyn; son ta shinyn myrgeddin leih da dy chooilley unnane ta ayns lhiastynys dooin. As ny leeid shin ayns miolagh, agh livrey shin veih olk. 
LUK.11.5	As dooyrt eh roo, Quoi jiuish vees carrey echey, as hed huggey ec main-oie; as jir rish, Charrey, eeasee dou three bwilleenyn; 
LUK.11.6	Son ta dooinney-mooinjerey dou, va er e yurnah, er jeet hym, as cha vel monney aym dy hoiaghey roish: 
LUK.11.7	As freggyr-ee eshyn veih cheu-sthie, gra, Ny boir mee: ta’n dorrys nish jeight, as ta my chloan ’sy lhiabbee mârym; cha voddym girree dy chur dhyt. 
LUK.11.8	Ta mee gra riu, Ga nagh n’irree eh dy chur da, er-coontey dy nee e charrey eh: ny-yeih kyndagh rish yn jeeanid echey, irree eh, as ver eh da whilleen as vees eh ny eme. 
LUK.11.9	As ta mish gra riuish, Yeearree-jee, as yiow shiu: shir-jee, as nee shiu feddyn: bee-jee aignagh fosley y gheddyn, as bee eh er ny osley diu. 
LUK.11.10	Son ta dy chooilley unnane ta geearree, geddyn: as y fer ta shirrey, feddyn: as eshyn ta aignagh fosley y gheddyn, bee eh er ny osley da. 
LUK.11.11	My nee mac arran y hirrey er fer jiuish ta ny ayr, nee clagh ver eh da? ny my hirrys eh eeast, jean eh ayns ynnyd eeast ard-nieu y chur da? 
LUK.11.12	Ny my hirrys eh ooh, jeb eh scorpion da? 
LUK.11.13	My ta toiggal er-y-fa shen euish, ta olk, kys dy choyrt giootyn mie da nyn gloan; cre-woad smoo nee yn Ayr flaunyssagh eu yn Spyrryd Noo y choyrt dauesyn ta jannoo aghin huggey?
LUK.11.14	As v’eh tilgey magh drogh-spyrryd, as v’eh balloo. As haink eh gy-kione, tra va’n drogh-spyrryd er gholl ass dy loayr y balloo: as ghow yn pobble yindys. 
LUK.11.15	Agh dooyrt paart jeu, She liorish Beelzebub, yn ard drogh-spyrryd, t’eh castey drogh-spyrrydyn. 
LUK.11.16	As va feallagh elley er-chee prowal eh shirrey er cowrey veih niau. 
LUK.11.17	Agh eshyn toiggal ny smooinaghtyn oc dooyrt roo, Ta dy chooilley reeriaght ta girree-magh n’oï hene, er ny choyrt mow: as thie ta n’oï hene goll naardey. 
LUK.11.18	As my ta’n jouyl girree-magh n’oï hene, kys nee yn reeriaght echey shassoo? er-y-fa dy vel shiu gra, dy nee liorish Beelzebub ta mish castey drogh-spyrrydyn. 
LUK.11.19	As my ta mish liorish Beelzebub castey drogh-spyrrydyn, quoi liorish ta ny mec eu hene dy chastey ad? bee adsyn er-y-fa shen ny briwnyn eu. 
LUK.11.20	Agh my ta mish liorish mair Yee tilgey magh drogh-spyrrydyn, fegooish dooyt ta reeriaght Yee er jeet erriuish. 
LUK.11.21	Tra ta dooinney-caggee eillit freayll arrey er e hie, ta e chooid sauchey. 
LUK.11.22	Agh tra ta fer stroshey na eh soiaghey er, as geddyn yn varriaght, t’eh goaill veih ooilley e eilley, huggey v’eh treishteil, as t’eh rheynn e chooid. 
LUK.11.23	Eshyn nagh vel lhiam, t’eh m’oï; as eshyn nagh vel chymsaghey mârym, t’eh skeayley. 
LUK.11.24	Tra ta’n spyrryd neu-ghlen er gholl ass dooinney, t’eh shooyll trooid faasaghyn fadaneagh, chee aash, agh ayns fardail eisht t’eh gra, Hem reesht gys my hie, veih haink mee. 
LUK.11.25	As tra t’eh cheet, t’eh dy gheddyn eh sceabit as soit magh dy stooamey. 
LUK.11.26	Eisht t’eh goll as goaill marish shiaght spyrrydyn elley, ny smessey na eh hene, as t’ad goll stiagh as cummal ayns shen: as ta stayd yerrinagh yn dooinney shen ny s’doogh na’n toshiaght.
LUK.11.27	As haink eh gy-kione, myr v’eh loayrt ny goan shoh, dy hrog ben dy row jeh’n cheshaght seose e coraa, as dooyrt ee rish, Bannit ta’n vrein ren oo y ymmyrkey, as ny keeaghyn t’ou er yiole. 
LUK.11.28	Agh dooyrt eshyn, Dy jarroo foddey s’bannee t’adsyn ta clashtyn goo Yee, as freayll eh.
LUK.11.29	As tra va’n pobble er nyn jaglym chion dy cheilley, ghow eh toshiaght dy ghra, s’drogh y cheeloghe shoh: t’ad shirrey cowrey, as cha bee cowrey er ny choyrt daue, agh cowrey yn phadeyr Jonas. 
LUK.11.30	Son myr va Jonas ny chowrey da ny Nineviteyn, er yn aght cheddin neesht vees Mac y dooinney da’n cheeloghe shoh. 
LUK.11.31	Nee ben-rein y jiass girree seose ayns briwnys noi deiney yn cheeloghe shoh, as ad y gheyrey: son haink ish veih ardjyn sodjey magh y thallooin dy chlashtyn creenaght Solomon; as cur-my-ner, ta fer syrjey na Solomon ayns shoh. 
LUK.11.32	Nee deiney Nineveh girree seose ayns briwnys, as y cheeloghe shoh y gheyrey: son ghow adsyn arrys ec preacheil Yonas; as cur-my-ner, ta fer syrjey na Jonas ayns shoh. 
LUK.11.33	Cha vel dooinney erbee, tra t’eh er voaddey cainle, dy choyrt ee ayns ynnyd follit, ny fo saagh; agh ayns cainleyr, dy vod adsyn ta cheet stiagh yn soilshey y akin. 
LUK.11.34	Yn tooill ta cur soilshey da’n chorp: shen-y-fa tra ta dty hooill glen, bee dty chorp ooilley ayns slane soilshey: agh tra ta lheamys er dty hooill, bee dty chorp myrgeddin ayns slane dorraghys. 
LUK.11.35	Cur twoaie er-y-fa shen nagh bee yn soilshey ta aynyd ny ghorraghys. 
LUK.11.36	My ta ooilley dty chorp er-y-fa shen ayns slane soilshey, gyn dorraghys ayns ayrn erbee bee yn clane sollys, myr t’ou tra ta soilshey sollys ayd veih cainle,
LUK.11.37	As myr ve’h loayrt chuir Pharisee dy row eh gys jinnair mârish: as hie eh stiagh, as hoie eh sheese gys bee. 
LUK.11.38	As tra honnick yn Pharisee shoh, ghow eh yindys nagh niee eh [e laueyn] roish jinnair. 
LUK.11.39	As dooyrt y Chiarn rish, Nish ta shiuish Phariseeyn glenney yn cappan as y claare er cheu-mooie: agh ta’n cheu-sthie eu lane dy hranlaase as dy olkys. 
LUK.11.40	Gheiney vee-cheeaylagh, nagh nee eshyn ren y cheu-mooie, ren y cheu-shie myrgeddin? 
LUK.11.41	Agh cur-jee lheid as t’eu da ny boghtyn: as cur-my-ner, bee dy chooilley nhee glen diu. 
LUK.11.42	Agh smerg diuish Phariseeyn: son ta shiu jagheenys mynthey, rue, as dy chooilley horch dy lossreeyn, agh s’beg ta shiu soiaghey jeh briwnys as graih Yee: ad shoh lhisagh shiu v’er n’yannoo, gyn faagail y chooid elley gyn jannoo. 
LUK.11.43	Smerg diuish Phariseeyn: son shynney lhieu ny ard-stuill ayns ny kialteenyn, as sleih dy vannaghey diu ayns ny margaghyn. 
LUK.11.44	Smerg diuish scrudeyryn as Phariseeyn, chrauee-oalsey: son ta shiu myr oiaghyn nagh vel ry-akin, as ny deiney ta shooyl harrystoo, cha vel fys oc dy vel ad ayn.
LUK.11.45	Eisht dreggyr fer jeh fir-ynsee yn leigh, as dooyrt eh rish, Vainshter, liorish shen y ghra, t’ou dy oltooan shinyn myrgeddin. 
LUK.11.46	As dooyrt eh, Smerg diuish neesht fir-ynsee yn leigh: son ta shiu laadey deiney lesh erraghyn doillee de ve er nyn ymmyrkey, as cha vel shiu hene bentyn rish ny erraghyn lesh unnane jeh nyn meir. 
LUK.11.47	Smerg diuish: son ta shiu troggal lhiaghtyn ny phadeyryn, as ny ayraghyn eu ren y varroo ad. 
LUK.11.48	Dy firrinagh ta shiu gymmyrkey feanish dy vel shiu lowal jeh jannoo ny ayraghyn eu: son ren adsyn dy jarroo y varroo ad, as ta shiuish coamrey ny lhiaghtyn oc. 
LUK.11.49	As shoh yn oyr ta creenaght Yee er ghra, Ver-ym huc phadeyryn as ostyllyn, as paart jeu nee ad y varroo, as tranlaase y yannoo orroo: 
LUK.11.50	Dy vod fuill ooilley ny phadeyryn, v’er ny gheayrtey er-dy hoshiaght y theihll v’er ny chooilleeney er y cheeloghe shoh; 
LUK.11.51	Veih fuill Abel gys fuill Zacharias, ren cherraghtyn eddyr yn altar as y chiamble: dy firrinagh ta mee gra riu, y dy bee eh er ny chooilleeney er cheeloghe shoh. 
LUK.11.52	Smerg diu fir-ynsee yn leigh: son ta shiu er ghoaill ersooyl ogher yn ysseree: cha jagh shiu stiagh shiu hene, as adsyn va goll stiagh, ren shiu y lhiettal. 
LUK.11.53	As tra v’eh er ghra ny reddyn shoh roo, ren ny scrudeyrn as ny Phariseeyn toshiaght dy êginaghey, as dy ghreinnaghey eh dy loayrt jeh ymmodee reddyn: 
LUK.11.54	Lhie ayns farkiaght er e hon, as shêgin er tayrtyn red ennagh ass e veeal son oyr plaiynt n’oï.
LUK.12.1	Nish mysh y traa shen va ymmodee erskyn-earroo dy leih er nyn jaglym cooidjagh, ayns wheesh as dy row ad stampey yn derrey yeh er yn jeh elley, ghow eh toshiaght dy ghra rish e ostyllyn, Erskyn ooilley bee-jee twoaiagh jeh soorid ny Phariseeyn, ta shen dy ghra, craueeaght-oalsey. 
LUK.12.2	Son cha vel nhee erbee follit nagh jig gys soilshey: ny kiellit, nagh jig er-ash. 
LUK.12.3	Shen-y-fa cre-erbee ta shiuish er loayrt ayns y dorraghys, bee eh er ny chlashtyn ayns y toilshey: as shen ta shiu er ghra myr hannish, ayns shamyryn, bee eh er ny ockley magh er mullagh ny dhieyn. 
LUK.12.4	As ta mee gra riuish, my chaarjyn, Ny gow-jee aggle rouesyn varrys y corp, as ny lurg shen nagh vel arragh oc oddys ad y yannoo. 
LUK.12.5	Agh ver-yms raaue diu quoi roish ghoys shiu aggle: Gow-jee aggle roishyn, echey ta pooar, erreish da v’er varroo dy hilgey ayns niurin; dy jarroo ta mee dy ghra riu, Gow-jee aggle roishyn. 
LUK.12.6	Nagh vel queig sperriu er nyn greck son daa farling, as cha vel unnane oc jarroodit kiongoyrt rish Jee? 
LUK.12.7	Agh ta eer renaigyn nyn ghing ooilley er nyn earroo. Ny gow-jee aggle er-y-fa shen: ta ny smoo dy ve soit jiuish, na jeh ymmodee sperriu. 
LUK.12.8	Myrgeddin ta mee gra riu, Quoi-erbee ghoys rhyms kiongoyrt rish deiney, nee yn Mac dooinney myrgeddin goaill rishyn kiongoyrt rish ainleyn Yee. 
LUK.12.9	Agh bee eshyn obbys mish fenish deiney, er ny obbal fenish ainleyn Yee. 
LUK.12.10	As quoi-erbee loayrys fockle noi Mac y dooinney, bee eh er ny leih da: agh dasyn ta loayrt goan-mollaghtagh noi yn Spyrryd Noo, cha bee eh er ny leih. 
LUK.12.11	As tra ver ad lhieu shiu gys ny quaiylyn as gys fir-reill as pooaraghyn, ny bee-jee imneagh kys ny cre nee shiu y reggyrt, ny cre nee shiu y ghra: 
LUK.12.12	Son ynsee yn Spyrryd Noo diu, ayns yn oor cheddin cre lhisagh shiu y ghra.
LUK.12.13	As dooyrt fer jeh’n cheshaght rish, Vainshter, loayr rish my vraar eh dy rheynn yn eiraght rhym? 
LUK.12.14	As dooyrt eh rish, Ghooinney, quoi t’er my hoiaghey’s seose son briw ny rheynneyder harrish-diu? 
LUK.12.15	As dooyrt eh roo, Gow-jee tastey, as cur-jee twoaie jeh saynt: son cha vel maynrys bea yn dooinney lhie ayns mooarane e chooid-seihlt. 
LUK.12.16	As loayr eh coraa-dorraghey roo, gra, Ren thalloo dooinney berchagh dy row mess y chur magh dy palchey. 
LUK.12.17	As smooinee eh rish hene, gra, Cre share dou jannoo, tra nagh vel boayl tashtee aym dy ghoaill my hroar? 
LUK.12.18	Eisht dooyrt eh, Shoh nee’m y yannoo: Lhieg-ym my hoaltyn, as trog-ym soaltyn smoo; as shen y raad nee’m ooilley my vess as my chooid y hashtey. 
LUK.12.19	As jir-ym rish my annym, O my annym, ta mooarane cooid ayd tashtit seose cour ymmodee bleeantyn: gow dty aash, ee, iu, as bee gennal. 
LUK.12.20	Agh dooyrt Jee rish, Uss ommydan, yn oie noght vees dty annym er ny ghoaill voïd: quoi lesh eisht vees yn chooid shen t’ou uss er jaglym? 
LUK.12.21	Myr shoh ta eshyn ta tashtey seose berchys ny chour hene, as nagh vel berchagh ass lieh Yee.
LUK.12.22	As dooyrt eh rish e ostyllyn, Shen-y-fa ta mish gra riuish, Ny bee-jee imneagh son nyn mea, cre nee shiu y ee: ny son nyn girp, cre ver shiu miu. 
LUK.12.23	Ta’n vea ny smoo dy ve soit jeh na beaghey, as y corp na coamrey. 
LUK.12.24	Smooinee-jee er ny fee: son cha vel ad cuirr, ny buinn: cha vel thie-stoyr ny soalt oc, as ta Jee dyn meaghey ad: As nagh vel shiuish foddey share na ny eeanlee? 
LUK.12.25	Quoi jiuish liorish smooinaghtyn dy imneagh oddys un chubit y chur gys e yrjid hene? 
LUK.12.26	Mannagh vod shiuish wheesh shen hene y yannoo, cre’n-fa ta shiu imneagh son y chooid elley? 
LUK.12.27	Gow-jee tastey jeh lileeyn ny magheragh kys t’ad gaase; cha vel ad tooilleil, chamoo ta’d sneeu: as foast ta mee gra riu, nagh row Solomon ayns ooilley e ghloyr er ny choamrey myr unnane jeu shoh. 
LUK.12.28	My ta Jee eisht myr shoh coamrey blaa ny magheragh, ta jiu ’sy vagher, as mairagh ceaut ayns yn oghe: nagh jean eh foddey smoo er nyn son euish, O gheiney faase-chredjuagh? 
LUK.12.29	As ny bee-jee seaghnit mysh cre ee-ys, ny cre iu-ys shiu chamoo bee-jee jeh aigney imneagh. 
LUK.12.30	Son er ooilley ny reddyn shoh ta ashoonyn y theihll dy jeean aggindagh: agh ta fys ec yn Ayr eu dy vel shiu feme ny reddyn shoh.
LUK.12.31	Agh shir-jee hoshiaght reeriaght Yee, as bee shiu jeant magh lesh ooilley ny reddyn shoh. 
LUK.12.32	Ny gow-jee aggle my hioltane veg; son she aigney-mie nyn Ayr eh; dy chur diuish yn reeriaght. 
LUK.12.33	Creck-jee ny t’eu, as cur-jee da ny boghtyn: kiare-jee diu hene sporranyn nagh naase shenn, berchys ayns ny niaughyn nagh vel failleil, raad nagh vel y maarliagh cheet er-gerrey, ny’n lhemeen cur mow. 
LUK.12.34	Son raad ta nyn merchys, shen y raad vees y cree eu myrgeddin. 
LUK.12.35	Lhig da meeghyn eu ve crys-sit, as ny cainleyn eu foaddit; 
LUK.12.36	As shiu hene goll-rish deiney ta farkiaght son cheet-thie nyn Jiarn veih’n vannish, ec y cheet echey tra nee eh cronkal, dy vod ad fosley da chelleeragh. 
LUK.12.37	Bannit ta ny sharvaantyn shen yiow yn Chiarn er nyn arrey, tra hig eh: dy firrinagh ta mee gra riu, dy gryss eh e gharmad mysh, as dy der eh orroo soie sheese gys bee, as dy jig eh magh dy hirveish orroo. 
LUK.12.38	As my hig eh ayns yn nah arrey, ny my hig eh ayns y trass arrey, as ad y gheddyn myr shen, bannit ta’n vooinjer cheddin. 
LUK.12.39	As shoh toig-jee, dy beagh fys er ve ec mainshter y thie cre’n oor veagh y maarliagh er jeet, veagh eh er ve er e arrey, as cha lhiggagh eh da e hie v’er ny vrishey stiagh. 
LUK.12.40	Bee-jee shiuish myrgeddin er-y-fa shen er nyn arrey: son hig Mac y dooinney ec oor nagh vel shiu smooinaghtyn er.
LUK.12.41	Eisht dooyrt Peddyr rish, Hiarn, nee orrinyn t’ou cheet ’sy choraa-dorraghey shoh, ny myrgeddin er ooilley? 
LUK.12.42	As dooyrt y Chiarn, Quoi eisht yn stiurt firrinagh as creeney shen nee e hiarn y yannoo ny er-reill er lught e hie, dy hirveish orroo nyn meaghey ayns traa cooie? 
LUK.12.43	’Smaynrey yn charvaant cheddin, yiow e hiarn tra hig eh jannoo myr shen. 
LUK.12.44	Ayns firrinys ta mee gra riu, dy der eh da yn stiurtys er ooilley e chooid. 
LUK.12.45	Agh my jir y charvaant shen ayns e chree, Ta my hiarn lhiggey shaghey dy heet; as goaill er dy woalley ny fir-vooinjerey, as ny inneenyn, as dy ee, as dy iu, as dy ve er-meshtey. 
LUK.12.46	Hig chiarn y charvaant shen ec laa nagh bee eh jeeaghyn er e hon, as ayns oor nagh bee eh twoaiagh jeh, as giaree eh eh veih-my-cheilley, as pointee eh e chronney marish y vooinjer vee-chredjuagh. 
LUK.12.47	As y charvaant shen va toiggal aigney e hiarn, as nagh dooar eh hene aarloo, as nagh ren cordail rish e aigney, s’mooar vees y kerraghey echey. 
LUK.12.48	Agh eshyn nagh row toiggal, as ren foiljyn va toilliu kerraghey, cha bee yn kerraghey echey cha trome. Son da quoi-erbee ta mooarane er ny choyrt, ersyn vees mooarane er ny hirrey: as da quoi-erbee ta lane currit er e churrym, veihsyn nee sleih jeeaghyn son ny smoo. 
LUK.12.49	Haink mish dy chur aile er y thalloo, as cre ta my yeearree, agh dy bee eh hannah er ny oaddey? 
LUK.12.50	Agh ta bashtey ayms dy ve er my vashtey lesh, as kys ta mee êginit, derrey vees eh er ny chooilleeney? 
LUK.12.51	Vel shiu smooinaghtyn dy daink mish dy chur shee er y thalloo? Cha nee, ta mee gra riu, agh anvea. 
LUK.12.52	Son veih shoh magh bee queig ayns un thie noi-ry-hoi, three noi jees, as jees noi three. 
LUK.12.53	Bee yn ayr noi yn mac, as y mac noi yn ayr: yn voir noi yn inneen, as yn inneen noi yn voir; yn voir-’sy-leigh noi e ben-chleuin, as y ven-chleuin noi e moir-’sy-leigh.
LUK.12.54	As dooyrt eh myrgeddin rish y pobble, Tra heeys shiu bodjal troggal ass y sheear; cheelleragh ta shiu gra, Ta frass cheet; as shen myr te. 
LUK.12.55	As tra ta’n gheay-jiass sheidey, ta shiu gra, Bee chiass ayn, as te cheet gy-kione. 
LUK.12.56	Chrauee-oalsey, ta shiu son baght y ghoaill jeh neeal yn aer as y thalloo: agh kys te nagh vel shiu goaill baght jeh’n earish shoh? 
LUK.12.57	As cre’n-fa myrgeddin nagh vel shiu eer j’iu hene briwnys shen ny ta cairagh?
LUK.12.58	Tra t’ou goll fenish yn er-reill mârishyn ta ec streeu rhyt, jean ny oddys oo er y raad dy gheddyn rea rish; er-aggle dy dayrn eh lesh oo gys y vriw as dy livrey yn briw oo da’n tidoor, as dy dilg eh shen oo ayns pryssoon. 
LUK.12.59	Ta mee ginsh dhyt, nagh jig oo magh ass shen derrey t’ou er n’eeck y farling s’jerree.
LUK.13.1	Va kionfenish ec y traa shen paart dinsh da mychione ny Galileanee, yn uill oc va Pilate er gheayrtey mastey [fuill] ny ourallyn oc. 
LUK.13.2	As dreggyr Yeesey as dooyrt eh roo, Vel shiuish sheiltyn dy row ny Galileanee shoh nyn beccee erskyn ooilley ny Galileanee, er-y-fa dy duillee ad lheid y baase? 
LUK.13.3	Ta mee ginsh diu, Nagh row: agh mannagh gow shiuish arrys, nee shiu ooilley myrgeddin cherraghtyn. 
LUK.13.4	Ny yn hoght-jeig shen, orroo ren y toor ayns Siloam tuittym, as ad y varroo, vel shiu smooinaghtyn dy row ad nyn beccee erskyn ooilley cummaltee Yerusalem? 
LUK.13.5	Ta mee ginsh diu, Nagh row: agh mannagh gow-shiuish arrys, nee shiu ooilley myrgeddin cherraghtyn.
LUK.13.6	Loayr eh myrgeddin yn corraa-dorraghey shoh: va dooinney dy row va billey-figgagh echey soit ayns e gharey-feeyney, as haink eh dy yeeaghyn row mess er, as cha dooar eh veg. 
LUK.13.7	Eisht dooyrt eh rish y gha-reyder, Cur-my-ner, ny three bleeaney shoh ta mee er jeet dy yeeaghyn voïn mess er y villey-figgagh shoh, as cha vel mee geddyn veg: giare sheese eh, cha vel eh agh goaill seose room hallooin. 
LUK.13.8	As dreggyr eshyn as dooyrt eh rish, Hiarn, lhig da shassoo bleïn elley, derrey neem’s reurey mygeayrt y mysh as lhiassaghey eh. 
LUK.13.9	As my nee eh mess y ymmyrkey, s’mie shen: as mannagh jean, foddee oo ny lurg shen y ghiarey sheese eh. 
LUK.13.10	As v’eh gynsaghey ayns unnane jeh ny synagogueyn er y doonaght.
LUK.13.11	As cur-my-ner va ben ayns shen seaghnit lesh spyrryd doghanagh rish hoght bleeaney jeig, as v’ee crybbit dy cheilley, as cha dod ee er aght erbee ee hene y yeeraghey. 
LUK.13.12	As tra honnick Yeesey ee, deïe eh urree huggey, as dooyrt eh r’ee, Ven, t’ou er dty eaysley veih dty ghoghan. 
LUK.13.13	As hug eh e laueyn urree; as er-y-chooyl v’ee er ny yannoo jeeragh, as ren ee Jee y ghloyraghey. 
LUK.13.14	As dreggyr fer-reill yn synagogue lesh jymmoose, er-yn-oyr dy row Yeesey er lheihys er laa yn doonaght, as dooyrt eh rish y pobble, Ta shey laa ayn ry-hoi gobbraghey: er ny laghyn shen er-y-fa shen tar-jee dy ve er nyn lheihys, as cha nee er laa yn doonaght. 
LUK.13.15	Eisht dreggyr y Chiarn eh, gra, Er-crauee-oalsey, nagh vel dagh fer jiuish er y doonaght feaysley e ghow ny e assyl veih’n staik, as dy chur lesh magh dy ushtaghey eh? 
LUK.13.16	As nagh lhisagh y ven shoh ta ny hinneen da Abraham, ee ta satan er chiangley, cur-my-ner yn hoght bleeaney jeig shoh, ver er ny eaysley veih yn vondiaght shoh er laa yn doonaght? 
LUK.13.17	As tra v’eh er loayrt ny goan shoh, ghow ooilley e noidyn nearey: agh va ooilley yn pobble ayns ard-voggey son ooilley ny reddyn gloyroil va jeant liorishyn.
LUK.13.18	Eisht dooyrt eh, Cre ta reeriaght Yee goll-rish? as cre gys nee’m y hoylaghey eh? 
LUK.13.19	Te goll-rish grine dy rass mustard, ren dooinney y ghoaill, as y hilgey ayns e gharey, as daase eh, as haink eh dy ve ny villey vooar: as ren eeanlee yn aer fastee y ghoaill ayns ny banglaneyn echey. 
LUK.13.20	As reesht dooyrt eh, Cre gys nee’m reeriaght Yee y hoylaghey? 
LUK.13.21	Te goll-rish soorid, ren ben y ghoaill as follaghey ayns three towseyn dy veinn, derrey va’n clane soorit. 
LUK.13.22	As hie eh magh trooid ny ard-valjyn as ny baljyn-cheerey, gynsaghey as goll er e hoshiaght gys Jerusalem. 
LUK.13.23	Eisht dooyrt fer rish, Hiarn, nee beggan ta er nyn sauail? As dooyrt eh roo.
LUK.13.24	Streeu-jee shiuish dy gholl stiagh er y ghiat coon: son nee ymmodee, ta mee gra riu, shirrey goll stiagh, agh cha jig eh lhieu. 
LUK.13.25	Keayrt dy vel mainshter y thie er n’irree, as dorrys dooint, as dy jean shiuish toshiaght dy hassoo er cheu-mooie, as dy chronkal ec y dorrys, gra, Hiarn, Hiarn, foshil dooin; as freggyree eshyn as jir eh riu, Cha nione dou shiu, cre veih ta shiu: 
LUK.13.26	Eisht gowee shiuish toshiaght dy ghra, Ta shin er n’ee as er n’iu ayns dty enish, as t’ou er n’ynsaghey ayns ny straidyn ain. 
LUK.13.27	Agh jir eshyn, Ta mee ginsh diu, nagh nione dou shiu, cre veih ta shiu: ersooyl-jee voym ooilley shiuish grogh-yantee. 
LUK.13.28	Shen-y-raad vees keayney as snaggeraght feeacklyn, tra hee shiu Abraham, as Isaac as Jacob as ooilley ny phadeyryn ayns reeriaght Yee, as shiu hene er nyn yiooldey magh. 
LUK.13.29	As hig ad veih’n niar, as veih’n neear, as veih’n twoaie as veih’n jiass, as soie-ee ad sheese ayns reeriaght Yee. 
LUK.13.30	As cur-my-ner, ta er-jerrey vees hoshiaght, as ta hoshiaght vees er-jerrey.
LUK.13.31	Yn laa cheddin, haink shiartanse jeh ny Phariseeyn, as dooyrt ad rish, Fow ersooyl, as immee royd veih shoh; son ta Herod sleeuit er dty vioys y ghoaill. 
LUK.13.32	As dooyrt eh roo, Immee-jee shiuish as insh-jee da’n shynnagh shen, Cur-my-ner, ta mee castey drogh-spyrrydyn, as lheihys doghanyn jiu as mairagh, as y trass laa bee’m er my ghloyraghey. 
LUK.13.33	Ny-yeih, Shegin dou shooyl jiu as mairagh, as y laa er-giyn: son s’coan oddys phadeyr cherraghtyn agh ayns Jerusalem. 
LUK.13.34	O Yerusalem, Yerusalem, ta cur dy baase ny phadeyryn, as dyn glaghey adsyn te’r nyn goyrt er chaghteraght hood: cre cha mennick as va mish aggindagh v’er haglym dty chloan cooidjagh, myr ta kiark clussaghey e aalagh fo my skianyn, agh cha bailliu shen! 
LUK.13.35	Cur-my-ner, ta’n thie eu faagit diu follym-faase: as dy firrinagh ta mee gra riu, nagh vaik shiu mish maghey shoh, derrey hig yn traa dy jir shiu, Bannit ta eshyn ta cheet ayns ennym y Chiarn.
LUK.14.1	As haink eh gy-kione tra v’eh er gholl stiagh ayas thie fer jeh ny ard Phariseeyn dy ee arran er y doonaght, dy row sooill oc er. 
LUK.14.2	As cur-my-ner, va dooinney kionfenish, va’n dropsee er. 
LUK.14.3	As dreggyr Yeesey, as loayr eh rish fir-ynsee yn leigh as rish ny Phariseeyn, gra, Vel eh lowal dy lheihys er laa yn doonaght? 
LUK.14.4	As va’d nyn dhost. As ghow eh as laanee eh eh, as lhig eh yn raad da: 
LUK.14.5	As dreggyr eh ad, gra, Quoi j’iu vees dow ny assyl echey er huittym ayns jeeg, nagh jean jeeragh y hayrn ass eh er y doonaght? 
LUK.14.6	As cha row ansoor erbee oc dy choyrt gys ny goan shoh.
LUK.14.7	As loayr eh coraa-dorraghey rish ny goaldee, tra hug eh tastey kys v’ad reih ny stuill byrjey; gra roo, 
LUK.14.8	Tra t’ou cuirt liorish dooinney erbee gys bannish, ny soie sheese er y stoyl syrjey; er-aggle dy bee dooinney s’ooasle na uss er ny chuirrey liorish; 
LUK.14.9	As dy jig eshyn ren shiu nyn neesht y chuirrey, as dy jir eh rhyt, Cur raad da’n dooinney shoh; as dy jean oo toshiaght lesh nearey dy ghoaill y stoyl s’inshley. 
LUK.14.10	Agh tra vees oo cuirt, immee, as soie sheese er y stoyl s’inshley; tra hig eshyn ren dty chuirrey, dy vod eh gra rhyt, Charrey, gow seose ny syrjey: eisht bee ooashley ayd ayns yn enish ocsyn ta nyn soie ec bee mayrt: 
LUK.14.11	Son quoi-erbee ta dy hoiaghey eh hene seose, bee eh er ny injillaghey; as eshyn ta dy injillaghey eh hene, bee eh er ny hoiaghey seose.
LUK.14.12	Eisht dooyrt eh rishyn ren y chuirrey eh, Tra t’ou jannoo jinnair ny shibber, ny cuir dty chaarjyn, ny dty vraaraghyn, ny dty gheiney-mooinjerey, ny dty naboonyn berchagh; er-aggle dy jean adsyn oo y chuirrey reesht as dy bee lhiassaghey er ny yannoo dhyt. 
LUK.14.13	Agh tra t’ou jannoo cuirraghyn, eïe er ny boghtyn, ny baccee, ny croobee, as ny doail: 
LUK.14.14	As bee oo bannit; son cha vod adsyn cooilleeney ’chur dhyt: son bee oo cooilleenit ec irree-reesht y chloan chairagh.
LUK.14.15	As tra cheayll fer jeusyn va nyn soie ec bee mârish ny goan shoh, dooyrt eh rish, Bannit ta eshyn ee-ys arran ayns reeriaght Yee. 
LUK.14.16	Eisht dooyrt eh rish, Ren dooinney dy row shibber vooar as chuir eh ymmodee: 
LUK.14.17	As hug eh magh e harvaant ec traa shibberagh dy ghra rish ny goaldee, Tar-jee, son ta dy chooilley nhee nish aarloo. 
LUK.14.18	As ren ad ooilley toshiaght lesh un aigney dy yannoo leshtalyn. Dooyrt y chied er, Ta mee er chionnaghey peesh dy halloo, as shegin dou goll dy yeeaghyn er: guee-ym ort, jean my leshtal. 
LUK.14.19	As dooyrt fer elley, Ta mee er chionnaghey queig chubbil dy ghew, as ta mee goll dy phrowal ad: ta mee guee ort jean my leshtal. 
LUK.14.20	As dooyrt fer elley, Ta mee er phoosey ben, as er-y-fa shen cha voddym cheet. 
LUK.14.21	Myr shen haink y charvaant cheddin, as hoilshee eh da e hiarn ny reddyn shoh. Eisht va mainshter y thie jymmoosagh, as dooyrt eh rish e harvaant, Gow magh dy tappee gys straidyn as raaidyn yn ard-valley, as cur lhiat stiagh ayns shoh ny boghtyn, as ny baccee, as ny croobee, as ny doail. 
LUK.14.22	As dooyrt y charvaant, Hiarn, te jeant myr t’ou er harey, as foast ta room. 
LUK.14.23	As dooyrt y chiarn rish y charvaant, Gow magh gys ny raaidyn mooarey as ny cleigh, as guee orroo dy heet stiagh, dy vod my hie ve er ny lhieeney. 
LUK.14.24	Son ta mee gra riu, nagh jean fer jeh ny deiney va cuirt, blashtyn jeh my hibber.
LUK.14.25	As hie earrooyn mooarey dy leih mârish: as hyndaa eh, as dooyrt eh roo, 
LUK.14.26	My hig dooinney erbee hym’s, as nagh vel graih sloo echey er e ayr as e voir, as e ven, as e chloan, as e vraaraghyn, as e hayraghyn, dy jarroo, as er e vioys hene [na orrym’s] cha vod eh dy firrinagh gynsaghey voym’s. 
LUK.14.27	As quoi-erbee nagh vel gymmyrkey e chrosh, as cheet geiyrt orrym’s, cha vod eh ve ny eiyrtyssagh dooys.
LUK.14.28	Quoi jiuish ta kiarail toor y hroggal, nagh vel soie sheese hoshiaght, as coontey yn cost, vel wheesh echey as ver mullagh er? 
LUK.14.29	Er-aggle erreish da yn undin y hoiaghey, as nagh vel yn fort echey dy chur kione er, dy jean ooilley nee fakin eh toshiaght dy chraidey mysh, 
LUK.14.30	Gra, Ren y dooinney shoh toshiaght dy vuildal, as cha row fort echey kione y chur er e obbyr. 
LUK.14.31	Ny cre’n ree ragh dy yannoo caggey noi ree elley, nagh soiagh sheese hoshiaght dy ghoaill coyrle, vel eh son goll magh lesh jeih thousaneyn ny whail echeysyn ta cheet n’oï lesh feed thousane? 
LUK.14.32	Er-nonney, choud as ta’n ree elley foddey veih, t’eh cur chaghteraght huggey, as chebbal conaantyn shee. 
LUK.14.33	Myr shen myrgeddin quoi-erbee jiuish, nagh vel treigeil ooilley ny t’echey, cha vod eh ve ny eiyrtyssagh dooys.
LUK.14.34	Ta sollan mie: agh my ta’n sollan er choayl e vlass, kys hig e vree ayn reesht? 
LUK.14.35	Cha vel ymmyd ayn son y thalloo, ny foast son y torran; agh ta deiney dy cheau magh eh, Eshyn ta cleayshyn echey dy chlashtyn, lhig da clashtyn.
LUK.15.1	Eisht haink er-gerrey da ooilley ny publicanee as ny peccee dy eaishtagh rish. 
LUK.15.2	As ren ny Phariseeyn as ny scrudeyryn tallagh, gra, Ta’n dooinney shoh goaill rish peccee, as gee mâroo.
LUK.15.3	As loayr eh yn coraa-dorraghey shoh roo, gra, 
LUK.15.4	Quoi yn dooinney ny mast’ euish ta keead keyrrey echey, as coayl unnane jeu, nagh vel eh faagail yn chiare-feed as yn nuy jeig ayns yn aasagh, as goll dy hirrey yn cheyrrey chailjey, derrey t’eh dy gheddyn ee? 
LUK.15.5	As tra t’eh er gheddyn ee, t’eh dy choyrt ee er e gheayltyn, goaill boggey. 
LUK.15.6	As tra t’eh cheet thie, t’eh geamagh er e chaarjyn as e naboonyn cooidjagh, as gra roo, Gow-jee boggey mârym, son ta mee er gheddyn my cheyrrey va caillit. 
LUK.15.7	Ta mee gra riu, dy bee boggey myrgeddin ayns niau, jeh un pheccagh ta goaill arrys, ny smoo na jeh kiare-feed as nuy persoonyn jeig cairagh, nagh vel feme arrys.
LUK.15.8	Ny cre’n ven ta jeih peeshyn dy argid eck, as ee dty choayl un pheesh, nagh vel ee foaddey cainle, as sceabey yn thie, as shirrey dy kiaralagh, derrey t’ee dy gheddyn eh? 
LUK.15.9	As tra t’ee er gheddyn eh, t’ee geamagh er e caarjyn as e naboonyn cooidjagh, gra, Gow-jee boggey mârym, son ta mee er gheddyn yn pheesh ren mee y choayl. 
LUK.15.10	Myrgeddin ta mee gra riu, dy vel boggey ayns fenish ainleyn Yee jeh un pheccagh ta goaill arrys.
LUK.15.11	As dooyrt eh, Va daa vac ec dooinney dy row: 
LUK.15.12	As dooyrt y fer saa rish e ayr; Ayr, cur dooys yn ayrn dy chooid ta my chour. As rheynn eh e chooid orroo. 
LUK.15.13	As laghyn ny lurg shen, hymsee yn mac saa ooilley cooidjagh, as ghow eh jurnah gys cheer foddey, as ayns shen hug eh jummal er e chooid liorish beaghey rouanagh. 
LUK.15.14	As tra va ooilley baarit echey, dirree genney vooar ayns y cheer shen; as ren eh toshiaght dy ve ayns feme. 
LUK.15.15	As hie eh as daill eh eh-hene rish cummaltagh jeh’n cheer shen; as hug eshyn eh magh gys ny magheryn echey dy ve son bochilley muickey. 
LUK.15.16	As by-vian lesh e volg y lhieeney lesh ny bleaystyn va ny muckyn dy ee: as cha row dooinney erbee hug cooney da. 
LUK.15.17	As tra v’eh er jeet huggey hene, dooyrt eh, Nagh nhimmey sharvaant failt t’ec my ayr ta nyn saie arran oc, as fooilliagh, as ta mish goll mow laccal beaghey! 
LUK.15.18	Trog-ym orrym, as hem roym gys my ayr, as jir-ym rish, Ayr, ta mee er n’yannoo peccah noi niau, as kiongoyrt rhyt’s, 
LUK.15.19	As cha vel mee ny-sodjey feeu dy ve enmyssit dty vac: dell rhym myr rish fer jeh dty harvaantyn failt. 
LUK.15.20	As hrog eh er, as haink eh gys e ayr. Agh tra v’eh foast foddey veih, honnick e ayr eh, as va chymmey echey er, as roie eh, as ghow eh eh ayns e roihaghyn, as phaag eh eh. 
LUK.15.21	As dooyrt y mac rish, Ayr, ta mee er n’yannoo peccah noi niau, as ayns dty hilley’s, as cha vel mee ny-sodjey feeu dy ve enmyssit dty vac. 
LUK.15.22	Agh dooyrt yn ayr rish e harvaantyn, Cur-jee lhieu magh yn coamrey share, as cur-jee er eh, as cur-jee fainey er e laue, as braagyn er e chassyn. 
LUK.15.23	As cur-jee lhieu ayns shoh yn lheiy, beiyht, as marr-jee eh; as lhig dooin gee as ve gennal. 
LUK.15.24	Son v’eh shoh my vac marroo, as t’eh bio reesht; v’eh caillit, as t’eh er ny gheddyn reesht. As ren ad toshiaght dy yannoo gien mie. 
LUK.15.25	Nish va’n mac shinney mooie ’sy vagher: as tra haink eh er-gerrey da’n thie, cheayll eh kiaul-leeaght as daunsin. 
LUK.15.26	As deïe eh er fer jeh’n vooinjer, as dênee eh cre son shoh. 
LUK.15.27	As dooyrt eh rish, Ta dty vraar er jeet thie; as ta dty ayr er varroo yn lheiy beiyht, er-yn-oyr dy vel eh er jeet thie huggey slane follan. 
LUK.15.28	As v’eh feer chorree, as cha baillish goll stiagh: shen-y-fa haink e ayr magh, as vreag eh eh. 
LUK.15.29	As dreggyr eshyn, as dooyrt eh rish e ayr, Cur-my-ner, ta mish rish whilleen bleïn shen ayns dty hirveish, chamoo ren mee rieau noi dty aigney, as foast cha dug oo dou rieau wheesh mannan, dy yannoo gien marish my gheiney-mooinjerey: 
LUK.15.30	Agh cha leah as v’eh shoh dty vac er jeet, ta er vaarail dty chooid er streebaghyn, t’ou er varroo er e hon yn lheiy beiyht. 
LUK.15.31	As dooyrt eh rish, Vac, t’ou er ny ve kinjagh mârym, as lhiat’s ooilley ny t’aym. 
LUK.15.32	Ve cooie dooin ve gennal, as boggey y ghoaill: son v’eh shoh dty vraar marroo, as t’eh bio reesht: v’eh caillit, as t’eh er ny gheddyn.
LUK.16.1	As dooyrt eh myrgeddin rish e ostyllyn, Va dooinney berchagh dy row as stiurt echey, va er ny chassid huggey son jummal e chooid. 
LUK.16.2	As deïe eh er, as dooyrt eh rish, Kys dy vel mee clashtyn shoh jeed? cur coontey jeh dty stiurtys: son cha vod oo ve ny-sodjey dty stiurt, 
LUK.16.3	Eisht dooyrt y stiurt rish hene, Cre nee’m? son ta my hiarn goaill y stiurtys voym: cha voddym reurey, as dy huill ny dhieyn ta nearey orrym. 
LUK.16.4	Shoh ta mee kiarail dy yannoo tra chaill-ym y stiurtys, dy vod paart jeu goaill mee stiagh ayns ny thieyn oc. 
LUK.16.5	Er shoh deïe eh orroosyn ooilley v’ayns lhiastynys da e hiarn, as dooyrt eh rish y chied er, Cre-woad t’ou uss dy lhiastyn da my hiarn? 
LUK.16.6	As dooyrt eh, Keead 
LUK.16.7	As dooyrt eh rish fer elley, As cre-woad t’ou uss dy lhiastyn? As dooyrt eh, Keead 
LUK.16.8	As voyll y chiarn y stiurt neu-chairagh, er-y-fa dy row eh er n’yannoo dy creeney: son ta cloan y theihll shoh ayns nyn sheeloghe ny s’creeney na cloan y toilshey. 
LUK.16.9	As ta mee gra riu, Jean-jee diu hene caarjyn liorish yn mammon molteyragh; tra nee shiu failleil, dy vod ad shiu y ghoaill stiagh gys ny ynnydyn-vaghee dy bragh farraghtyn. 
LUK.16.10	Eshyn ta ynrick ayns yn nhee s’fardalee, t’eh ynrick myrgeddin ayns mooarane: as eshyn ta neu-chairagh ayns y nhee s’fardalee, t’eh neu-chairagh myrgeddin ayns mooarane. 
LUK.16.11	Mannagh vel shiu er-y-fa shen er ve ynrick ayns y mammon molteyragh, quoi ver yn verchys firrinagh fo nyn gurrym? 
LUK.16.12	As mannagh vel shiu er ve firrinagh ayns ny ta lesh dooinney elley, quoi ver diu ny vees lhieu hene?
LUK.16.13	Cha vod sharvaant erbee daa vainshter y hirveish: son eddyr ver eh feoh da’n derrey yeh as graih da’n jeh elley; er-nonney cummee eh gys y derrey yeh, as soie-ee eh beg jeh’n jeh elley. Cha vod shiu Jee as mammon y hirveish. 
LUK.16.14	As cheayll ny Phariseeyn myrgeddin va sayntoilagh, ooilley ny reddyn shoh: as ren ad gannidys er. 
LUK.16.15	As dooyrt eh roo, Shiuish yn vooinjer ta dy heyrey shiu hene kiongoyrt rish deiney: agh ta fys ec Jee er ny creeaghyn eu: son ta shen ta dy mooar soit jeh mastey deiney, feohdoil ayns shilley Yee. 
LUK.16.16	Va’n leigh as ny phadeyryn derrey Ean: er-dyn traa shen, ta reeriaght Yee er ny phreacheil, as ta dy chooilley ghooinney chionney stiagh huggey. 
LUK.16.17	Agh te ny sassey da’n aer as da’n thalloo dy herraghtyn, na da un floag jeh’n leigh dy ailleil. 
LUK.16.18	Quoi-erbee scarrys rish e ven, as phoosys ben elley, t’eh brishey poosey: as quoi-erbee phoosys ish ta scarrit veih e sheshey, t’eh brishey poosey.
LUK.16.19	Va dooinney berchagh dy row va coamrit ayns gorrym-jiarg, as sheeidey, as farraill dy soaillagh dy chooilley laa. 
LUK.16.20	As va boght dy row va enmyssit Lazarus, va ny lhie ec y ghiat echey lane dy hingyn, 
LUK.16.21	As geearree dy ve jeant magh lesh y vrooillagh va tuittym jeh boayrd y dooinney berchagh: agh haink ny eer moddee as sliee ad ny chingyn echey. 
LUK.16.22	As haink eh gy-kione, dy dooar y dooinney boght baase, as dy dug ny ainleyn lhieu eh gys oghrish Abraham: hooar y dooinney berchagh myrgeddin baase, as v’eh er ny oanluckey. 
LUK.16.23	As ayns niurin, raad v’eh er ny horchaghey, hrog eh seose e hooillyn, as honnick eh Abraham foddey veih, as Lazarus ayns e oghrish. 
LUK.16.24	As deïe eh as dooyrt eh, Ayr Abraham, jean myghin orrym, as cur Lazarus, dy vod eh baare e vair y hummey ayns ushtey, as my hengey y eayraghey, son ta mee er my horchaghey ayns y lossey shoh. 
LUK.16.25	Agh dooyrt Abraham, Vac, cooinee uss ayns earish dty vea dy row ayd’s dy chooilley nhee mie, as myrgeddin ec Lazarus cha row monney agh seaghyn: agh nish t’eshyn er ny gherjaghey, as t’ou uss er dty horchaghey. 
LUK.16.26	As marish shoh ooilley, ta eddyr shinyn as shiuish diunid vooar soit: myr shen adsyn ta aignagh dy gholl veih shoh hiuish, cha vod ad; chamoo oddys adsyn cheet hooinyn bailliu cheet veih shen. 
LUK.16.27	Eisht dooyrt eh, Ta mee guee ort er-y-fa shen, ayr, dy choyrt eh gys thie my ayrey: 
LUK.16.28	Son ta queig braaraghyn aym; dy vod eh feanish y ymmyrkey daue, nagh jig adsyn myrgeddin gys y boayl shoh dy horchagh. 
LUK.16.29	Dooyrt Abraham rish, Ta Moses as ny phadeyryn oc; lhig daue clashtyn adsyn. 
LUK.16.30	As dooyrt eh, Cha nee, O ayr Abraham: agh dy ragh chaghter huc veih ny merriu, ghoghe ad arrys. 
LUK.16.31	As dooyrt eh rish, Mannagh der ad geill da Moses as ny phadeyryn, cha greidjagh ad, ga dy n’irragh fer veih ny merriu.
LUK.17.1	Eisht dooyrt eh rish e ostyllyn, Cha vod eh ve, agh dy bee oyryn peccah ayn: agh smerg dasyn liorish hig ad. 
LUK.17.2	Veagh eh ny bare dasyn clagh-wyllin ve croghit mysh e wannal, as eh dy ve baiht ayns y cheayn, na eh dy hayrn gys peccah unnane je’hn vooinjer veggey shoh.
LUK.17.3	Cur-jee twoaie diu hene: My nee dty vraar aggair dhyt, cur oghsan da; as my ghoys eh arrys, leih da. 
LUK.17.4	As my nee eh peccah dt’oï shiaght keayrtyn ’sy laa, as shiaght keayrtyn ’sy laa chyndaa reesht hood as gra, Ta mee goaill arrys; te ort leih da.
LUK.17.5	As dooyrt ny ostyllyn rish y Chiarn, Bishee yn credjue ainyn. 
LUK.17.6	As dooyrt y Chiarn, Dy beagh credjue eu myr grine dy rass mustard, oddagh shiu gra rish y billey-sycamine shoh, Bee er dty hayrn ass ny fraueyn, as bee er dty hoiaghey ayns y cheayn; as yinnagh eh biallys diu. 
LUK.17.7	Agh quoi eu ta sharvaant echey traaue, ny bochillagh ollagh, jirrys rish chelleeragh, tra vees eh er jeet veih’n vagher, Immee as soie gys y voayrd? 
LUK.17.8	As nagh jir hoshiaght rish, Fow aarloo my hibber, as kiartee oo hene dy hirveish orrym’s, derrey vee’m erreish gee as giu, as ny lurg shen nee uss gee as giu? 
LUK.17.9	Vel booise er da’n charvaant shen, son jannoo my v’eh oardit? Er-lhiam nagh vel. 
LUK.17.10	Myr shen neesht shiuish, tra vees shiu er n’yannoo ooilley ny t’er ny harey diu, abbyr-jee, She sharvaantyn neu-frioosagh shin: ta shin er n’yannoo ynrican ny va orrin dy yannoo.
LUK.17.11	As haink eh gy-kione, myr v’eh er e yurnah gys Jerusalem, dy jimmee eh trooid mean Samaria as Galilee. 
LUK.17.12	As myr ve’h goll stiagh ayns balley dy row, haink ny whail jeih deiney va nyn louranee, as hass ad foddey veih: 
LUK.17.13	As hrog ad seose nyn goraa, as dooyrt ad, Yeesey, Vainshter; jean myghin orrin. 
LUK.17.14	As tra v’eh er yeeaghyn orroo, dooyrt eh roo, Immee-jee as jeeagh-jee shiu hene da ny saggyrtyn. As haink eh gy-kione, myr v’ad goll, dy row ad er nyn ghlenney. 
LUK.17.15	As hyndaa fer jeu back, tra honnick eh dy row eh er ny laanaghey, as lesh ard-choraa hug eh moylley da Jee, 
LUK.17.16	As huitt eh sheese er e eddin ec ny cassyn echey, cur booise da: as v’eh ny Samaritan. 
LUK.17.17	As dreggyr Yeesey, gra, Nagh row jeih er ny ghlenney? agh cre vel yn nuy? 
LUK.17.18	Cha vel er nyn gheddyn t’er jyndaa dy chur gloyr da Jee, agh yn ynrycan joarree shoh. 
LUK.17.19	As dooyrt eh rish, Irree, immee royd; ta dty chredjue er dty laanaghey.
LUK.17.20	As tra dênee ny Phariseeyn jeh, cre’n traa harragh reeriaght Yee? dreggyr eh ad, gra, Cha jig reeriaght Yee lesh stayd chronnal. 
LUK.17.21	Chamoo jir ad, Jeeagh shoh, ny jeeagh shid: son cur-my-ner, ta reeriaght Yee cheu-sthie jeu. 
LUK.17.22	As dooyrt eh rish e ostyllyn, Hig y traa dy bee shiu aignagh dy akin unnane jeh laghyn Mac y dooinney, as cha vaik shiu eh. 
LUK.17.23	As jir ad riu, Jeeagh-jee ayns shoh, as jeeagh-jee ayns shid: ny roie-jee geiyrt orroo, as ny lhian-jee roo. 
LUK.17.24	Son myr ta’n tendreil soilshean veih ard dy ard fo yn aer: myr shen myrgeddin vees Mac y dooinney ayns y laa echeysyn. 
LUK.17.25	Agh hoshiaght shegin da ymmodee seaghyn y hurranse, as ve beg soit jeh liorish y cheeloghe shoh. 
LUK.17.26	As myr ve rish lhing Noe, shen myr vees eh neesht ayns laghyn Mac y dooinney. 
LUK.17.27	V’ad gee, v’ad giu, v’ad poosey, v’ad er nyn goyrt ayns poosey, derrey’n laa hie Noe stiagh ayns yn arg: as haink y thooilley as vaih eh ad ooilley. 
LUK.17.28	As er yn aght cheddin myr ve ayns laghyn Lot, v’ad gee, v’ad giu, v’ad kionnaghey, v’ad creck, v’ad soiaghey biljyn, v’ad troggal thieyn: 
LUK.17.29	Agh er yn eer laa hie Lot magh ass Sodom, gheayrt neose orroo aile as brimstone veih niau, as ren eh ad ooilley y stroie: 
LUK.17.30	Eer er yn aght cheddin vees eh er y laa vees yn Mac dooinney er ny hoilshaghey. 
LUK.17.31	Ayns y laa shen, eshyn vees er mullagh y thie, as e chooid sthie, ny lhig da cheet neose dy chur lesh eh: as eshyn ta ayns y vagher, ny lhig dasyn myrgeddin chyndaa back. 
LUK.17.32	Coinee-jee er ben Lot. 
LUK.17.33	Quoi-erbee ta shirrey e vioys y hauail, caillee eh eh: as quoi-erbee nee e vioys y choayl, saue-ee eh eh. 
LUK.17.34	Ta mee ginsh diu, ayns yn oie shen dy bee daa ghooinney ayns un lhiabbee: as bee yn derrey yeh goit, as y jeh elley faagit. 
LUK.17.35	Bee daa ven blieh cooidjagh, bee yn derrey yeh goit, as y jeh elley faagit. 
LUK.17.36	Bee daa ghooinney ayns y vagher; bee yn derrey yeh goit, as y jeh elley faagit. 
LUK.17.37	As dreggyr ad, as dooyrt ad rish C’raad Hiarn? As dooyrt eshyn roo, Raad erbee dy vel yn convayrt shen-y-raad vees ny urlee er nyn jaglym cooidjagh.
LUK.18.1	As loayr eh coraa-dorraghey roo, dy lhisagh deiney kinjagh padjer y ghoaill, as gyn ad y ve lhiastey; 
LUK.18.2	Gra, Va ayns ard-valley dy row briw nagh row ayns aggle roish Jee, ny soiaghey jeh deiney. 
LUK.18.3	As va ben-treoghe ayns yn ard-valley cheddin, haink huggey, gra, Jean cairys dou er my noid. 
LUK.18.4	As son tammylt cha dug eh geill jee: agh ny lurg shen dooyrt eh rish hene, Ga nagh vel mee goaill aggle roish Jee, ny jannoo soiaghey jeh dooinney: 
LUK.18.5	Ny-yeih er-y-fa dy vel y ven-treoghe shoh dy my voirey, ver-ym cairys jee, er-aggle liorish cheet cha kinjagh dy jean ee skee jee’m. 
LUK.18.6	As dooyrt y Chiarn, Clasht-jee cre ta’n briw neu-chairagh dy ghra. 
LUK.18.7	As nagh jean Jee cooilleeney ass lieh e chloan reiht hene, ta geamagh huggey oie as laa, ga dy vel eh foddey lhiggey shaghey? 
LUK.18.8	Ta mee ginsh diu dy jean eh dy tappee goaill cooilleeney er nyn son. Ny-yeih tra hig Mac y dooinney, vow eh credjue er y thalloo? 
LUK.18.9	As loayr eh yn oraa-dorraghey shoh rish shiartanse va treishteil ayndoo hene dy row ad cairagh, agh soiaghey beg jeh feallagh elley: 
LUK.18.10	Hie da ghooinney seose gys y chiamble dy ghoaill padjer; va’n derrey yeh ny Pharisee, as y jeh elley ny Phublican. 
LUK.18.11	Hass y Pharisee as ghow eh padjer myr shoh rish hene, Yee, ta mee cur booise dhyt, nagh vel mish myr deiney elley, tranlaasee, neu-chairagh, brishey-poosey, ny foast myr y publican shoh. 
LUK.18.12	Ta mee trostey daa cheayrt ’sy chiaghtin, ta mee cur jaghee jeh ooilley ny t’ayn’s my chummal. 
LUK.18.13	As hass y publican foddey veih, as cha b’lhoys da wheesh as e hooillyn y hroggal seose gys niau, agh woaill eh er e chleeau, gra, Dy row Jee myghinagh dooys ta my ghooinney peccoil. 
LUK.18.14	Ta mee ginsh diu, dy jagh y dooinney shoh sheese gys e hie er ny heyrey roish y jeh elley: son bee dy chooilley er ta dy hoiaghey eh hene seose, er ny injillaghey; as bee eshyn ta dy injillaghey eh hene, er ny hoiaghey seose. 
LUK.18.15	As hug ad lhieu huggey, myrgeddin cloan aegey, dy ventyn roo: agh tra honnick e ostyllyn shoh, hooar ad foill. 
LUK.18.16	Agh deïe Yeesey orroo huggey, as dooyrt eh, Lhig-jee da ny paitchyn cheet hym’s as ny jean-jee ad y lhiettal: son jeh nyn lheid ta reeriaght Yee. 
LUK.18.17	Dy firrinagh ta mee gra riu, Quoi-erbee nagh jean goaill-rish reeriaght Yee myr lhiannoo beg, cha jed eh er aght erbee stiagh ayn. 
LUK.18.18	As dênee fer-reill dy row jeh, gra, Vainshter vie, cre t’orrym dy yannoo dy vod eiraght y ve aym ayns y vea veayn? 
LUK.18.19	As dooyrt Yeesey rish, Cre’n-fa t’ou genmys mish mie? cha vel ayn ny ta mie, agh unnane, ynrycan Jee. 
LUK.18.20	Shione dhyt ny annaghyn Ny jean poosey y vrishey, Ny jean dunverys, Ny jean geid, Ny jean feanish foalsey y ymmyrkey, Cur arrym da dty ayr as da dty voir. 
LUK.18.21	As dooyrt eh, Ooilley shoh ta mee er vreayl veih my aegid. 
LUK.18.22	Nish tra cheayll Yeesey shoh, dooyrt eh rish, Ta foast ort un red y yannoo: creck as rheynn ooilley ny t’ayd er ny boghtyn, as bee berchys ayd ayns niau: as tar, as eiyr orrym’s. 
LUK.18.23	As tra cheayll eh shoh, daase eh feer trimshagh, son v’eh feer verchagh. 
LUK.18.24	As tra honnick Yeesey dy row eh feer trimshagh, dooyrt eh, Cre cha doillee as te dauesyn ta berchys oc, goll stiagh ayns reeriaght Yee! 
LUK.18.25	Son te ny sassey da camel goll trooid croae snaidey, na da dooinney berchagh dy gholl stiagh ayns reeriaght Yee. 
LUK.18.26	As dooyrt adsyn cheayll eh, Quoi eisht oddys v’er ny hauail? 
LUK.18.27	As dooyrt eh, Ta ny reddyn shoh neu-phossible da deiney, agh t’ad possible da Jee. 
LUK.18.28	Eisht dooyrt Peddyr, Cur-my-ner, ta shinyn er dreigeil ooilley, as er n’eirt ort’s. 
LUK.18.29	As dooyrt eh roo, Dy firrinagh ta mee gra riu, Nagh vel dooinney erbee t’er dreigeil thie, ny ayr ny moir, ny braaraghyn, ny ben, ny cloan, er gaaih reeriaght Yee, 
LUK.18.30	Nagh vow ymmodee filley smoo ’sy traa t’ayn nish, as ayns y theihll ra ry-heet yn vea dy bragh farraghtyn.
LUK.18.31	Eisht ghow eh huggey yn daa ostyl yeig, as dooyrt eh roo, Cur-my-ner ta shin goll seose gys Jerusalem, as bee dy chooilley nhee ta scruit liorish ny phadeyryn, mychione yn Mac dooinney, er ny chooilleeney. 
LUK.18.32	Son bee eh er ny vrah gys ny Ashoonee, as nee ad craidey mysh, as dellal dy roonagh rish, as ceau shellaghyn er; 
LUK.18.33	As scuitchee ad eh, as ver ad eh gy baase; as y trass laa nee eh girree reesht. 
LUK.18.34	As cha hoig ad veg jeh ny reddyn shoh: as va’n raa shoh keillit voue, chamoo va fys oc er ny reddyn va loayrit.
LUK.18.35	As haink eh gy-kione, tra v’eh er jeet er-gerrey da Jericho, dy row dooinney doal dy row ny hoie rish lhiattee yn raad, shirrey jeirk. 
LUK.18.36	As tra cheayll eh yn pobble goll shaghey, dênee eh cre v’ayn. 
LUK.18.37	As dinsh ad da, dy row Yeesey dy Nazareth goll shaghey. 
LUK.18.38	As dyllee eh, gra, Yeesey, vac Ghavid, jean myghin orrym. 
LUK.18.39	As hug y vooinjer hie roish oghsan da dy ve ny host: agh dyllee eshyn wheesh shen smoo, Vac Ghavid, jean myghin orrym. 
LUK.18.40	As hass Yeesey, as doardee eh yn dooinney dy ve er ny choyrt lesh huggey: as tra v’eh er jeet er-gerrey, dênee eh jeh, 
LUK.18.41	Gra, Cre bailt mee dy yannoo er dty hon? As dooyrt eh, Hiarn, dy voddym my hoilshey y gheddyn. 
LUK.18.42	As dooyrt Yeesey rish, Dty hoilshey dy row ayd: ta dty chredjue er dty hauail. 
LUK.18.43	As chelleeragh hooar eh e hoilshey, as deiyr eh er, cur gloyr da Jee: as ooilley yn pobble, tra honnick ad eh, hug ad moylley da Jee.
LUK.19.1	As hie Yeesey stiagh, as jimmee eh trooid Jericho. 
LUK.19.2	As cur-my-ner, va dooinney va enmyssit Zaccheus, va ny ard-ghooinney mastey ny publicanee, as v’eh berchagh. 
LUK.19.3	As v’eh shirrey Yeesey y akin quoi v’eh, as cha dod eh kyndagh rish y pobble, son v’eh ny ghooinney giare. 
LUK.19.4	As roie eh roish, as hie eh seose er billey-sycamore dy gheddyn shilley jeh; son v’eh dy gholl shaghey yn raad shen. 
LUK.19.5	As tra va Yeesey er jeet gys yn ynnyd, yeeagh eh seose, as honnick eh eh, as dooyrt eh rish, Zaccheus, jean siyr, as tar neose; son jiu ta mish dy ghoaill aaght ec dty hie. 
LUK.19.6	As ren eh siyr, as haink eh neose, as hug eh oltaghey-bea gennal da. 
LUK.19.7	As tra honnick ad shoh, v’ad ooilley jymmoosagh, gra, Dy row eh er gholl stiagh dy ee as dy iu marish dooinney dy ghrogh vea. 
LUK.19.8	As hass Zaccheus magh, as dooyrt eh rish y Chiarn, Cur-my-ner, Hiarn, yn derrey lieh jeh my chooid ta mee dy choyrt da ny boghtyn: as my ta mee er ghoaill red erbee dy molteyragh veih dooinney erbee, ta mee jannoo lhiassaghey kiare-filley da. 
LUK.19.9	As dooyrt Yeesey rish, Jiu ta saultys er jeet gys y thie shoh, ayns wheesh as dy vel eshyn myrgeddin ny vac da Abraham. 
LUK.19.10	Son ta Mac y dooinney er jeet dy hirrey as dy hauail shen ny va caillit. 
LUK.19.11	As erreish daue shoh y chlashtyn, hie eh ny sodjey er e hoshiaght, as loayr eh coraa-dorraghey, er-y-fa dy row eh er-gerrey da Jerusalem, as liorish dy row ad smooinaghtyn dy beagh reeriaght Yee dy gerrit er ny hoilshaghey: 
LUK.19.12	Dooyrt eh er-y-fa shen, Hie dooinney ooasle dy row gys cheer foddey, dy gheddyn da hene reeriaght, as dy heet back reesht. 
LUK.19.13	As deïe eh er ny jeih sharvaantyn echey, as livrey eh daue jeih puint, as dooyrt eh roo. Jean-jee dellal derrey hig-ym. 
LUK.19.14	Agh dirree yn theay shen magh n’oï, as hug ad chaghteraght geiyrt er, gra, Cha naill-lhien yn dooinney shoh dy reill harrin. 
LUK.19.15	As haink eh gy-kione, tra v’eh er jeet reesht, erreish da yn reeriaght y gheddyn, dy doardee eh ny sharvaantyn shen dy ve eït, huggey, daue v’eh er choyrt yn argid, dy gheddyn fys cre-woad va dy chooilley ghooinney er chosney liorish e ghellal. 
LUK.19.16	Eisht haink y chied er, gra, Hiarn, ta dty phunt er chosney jeih puint. 
LUK.19.17	As dooyrt eh rish, S’mie shen, harvaant vie: er-yn-oyr dy vel oo er ve firrinagh ayns red feer fardalagh, gow uss yn reill er jeih ard-valjyn. 
LUK.19.18	As haink yn nah er, gra, Hiarn, ta dty phunt er chosney queig puint. 
LUK.19.19	As dooyrt eh myrgeddin rishyn, Gow uss yn reill neesht er queig ard-valjyn. 
LUK.19.20	As haink fer elley, gra, Hiarn, cur-my-ner, shoh dty phunt, t’er ny ve aym’s tashtit ayns naptin: 
LUK.19.21	Son va mee ayns aggle royd, er-y-fa dy nee dooinney creoi oo: t’ou troggal shen nagh dug oo sheese, as buinn shen nagh ren oo cuirr. 
LUK.19.22	As dooyrt eh rish, Ass dty veeal hene nee’m oo y vriwnys, uss ghrogh harvaant, Va fys ayd dy row mee my ghooinney creoi, troggal shen nagh dug mee sheese, as buinn shen nagh chuirr mee: 
LUK.19.23	Cre’n-fa nagh dug oo my argid magh er use, tra harrin thie, dy voddin v’er droggal my chooid hene lesh bishaghey. 
LUK.19.24	As dooyrt eh roosyn va kionfenish, Gow-jee yn punt voishyn as cur-jee eh da fer ny jeih puint. 
LUK.19.25	(As dooyrt ad rish, Hiarn, ta jeih puint echey shen). 
LUK.19.26	Son ta mee gra riu, Da dy chooilley unnane ta echey, vees er ny choyrt, as eshyn nagh vel echey, bee shen hene ny ta echey er ny ghoaill veih. 
LUK.19.27	Agh ad shen my noidyn nagh bailliu mish dy reill harrystoo, cur-jee lhieu ad ayns shoh, as cur-jee ad gy-baase kiongoyrt rhym.
LUK.19.28	As tra ve’h er ghra shoh, hie eh rhymboo, myr v’ad goll seose gys Jerusalem. 
LUK.19.29	As haink eh gy-kione, tra v’ad er jeet er-gerrey da Bethphage as Bethany, ec y chronk va enmyssit cronk ny oliveyn, dy dug eh jees jeh e ostyllyn er chaghteraght, 
LUK.19.30	Gra, Gow-jee gys y balley-beg ta rhymbiu; as tra hig shiu gys shen, yiow shiu lhiy er-eistyr, er nagh ren rieau dooinney markiagh: feayshil-jee as cur-jee lhieu eh gys shoh. 
LUK.19.31	As my ênys dooinney erbee j’iu, Cre’n-fa ta shiu dy eaysley eh? shoh myr nee shiu gra rish, Er-y-fa dy vel feme ec y Chiarn er. 
LUK.19.32	As hie ny chaghteryn rhymboo, as hooar ad eh myr v’eh er ghra roo. 
LUK.19.33	As myr v’ad feaysley yn lhiy, dooyrt y vooinjer by-liesh eh roo, Cre’n-fa ta shiu feaysley yn lhiy? 
LUK.19.34	As dooyrt adsyn, Ta feme ec y Chiarn er. 
LUK.19.35	As hug ad lhieu eh gys Yeesey: as hilg ad nyn gharmadyn er y lhiy, as hug ad Yeesey ny hoie orroo. 
LUK.19.36	As myr v’eh goll, skeayll ad nyn eaddagh er y raad. 
LUK.19.37	As tra v’eh er jeet er-gerrey, eer ec goll-sheese cronk ny oliveyn, ghow yn slane sheshaght jeh e eiyrtyssee toshiaght dy ghoaill boggey, as dy chur moylley da Jee lesh ard-choraa, son ooilley ny obbraghyn mirrillagh v’ad er n’akin, 
LUK.19.38	Gra, Bannit dy row yn Ree ta cheet ayns ennym y Chiarn: shee ayns niau, as gloyr ayns yn yrjid. 
LUK.19.39	As dooyrt paart jeh ny Phariseeyn rish veih mastey yn pobble, Vainshter, cur oghsan da dty eiyrtyssee. 
LUK.19.40	As dreggyr eshyn, as dooyrt eh roo, Ta mee ginsh diu, my chummagh ad shoh nyn jengey, dy jinnagh ny eer claghyn troggal seose nyn goraa.
LUK.19.41	As tra v’eh er jeet er-gerrey, yeeagh eh er yn ard-valley, as cheayn eh harrish, 
LUK.19.42	Gra, Dy beagh toiggal er ve ayd’s, dy jarroo ayd’s, ayns dty laa shoh hene, jeh ny reddyn ta bentyn rish dty hee! agh nish t’ad follit veih dty hooillyn. 
LUK.19.43	Son hig ny laghyn ort, tra nee dty noidyn jeeg y yannoo mood, as soie-ee ad ad-hene mygeayrt, as cruinnee ad oo stiagh er dy chooilley heu. 
LUK.19.44	As lhieggee ad oo kiart rish y thalloo, as dty chloan cheu-sthie jeed; as cha vaag ad aynyd un chlagh er clagh elley: er-yn-oyr nagh dug oo tastey da’n earish haink mish dy dty yeeaghyn. 
LUK.19.45	As hie eh stiagh ayns y chiamble, as ren eh toshiaght dy eiyrt magh yn vooinjer va creck as kionnaghey ayn, 
LUK.19.46	Gra roo, Te scruit, Ta my hie’s thie yn phadjer: agh ta shiuish er n’yannoo eh ny ooig dy vaarlee. 
LUK.19.47	As v’eh gynsagh ad gagh laa ayns y chiamble. Agh va ny ard-saggyrtyn, as ny scrudeyryn, as leeideilee yn phobble shirrey eh y stroie, 
LUK.19.48	As cha row fys oc kys dy heet mygeart-y-mish; son va ooilley yn pobble feer aggindagh er clashtyn eh.
LUK.20.1	As haink eh gy-kione er unnane jeh ny laghyn shen, myr v’eh gynsaghey yn pobble ayns y chiamble as preacheil y sushtal, dy ren ny ard-saggyrtyn as ny scrudeyryn soiaghey er, marish y chanstyr, 
LUK.20.2	As loayr ad rish, gra, Insh dooin, Cre’n phooar t’ayd dy yannoo ny reddyn shoh? ny quoi eh hug y phooar shoh dhyt? 
LUK.20.3	As dreggyr eshyn as dooyrt eh roo, Fênyms jiuish myrgeddin un red; as freggyr-jee mee: 
LUK.20.4	Bashtey Ean, nee veih niau ve, ny veih deiney? 
LUK.20.5	As loayr ad nyn mast’ oc hene, gra, Myr jir mayd, Veih niau; jir eshyn, Cre’n-fa eisht nagh chred shiu eh? 
LUK.20.6	Agh my jir mayd, Veih deiney; nee ooilley yn pobble nyn glaghey shin; son t’ad dy shickyr credjal Ean dy ve ny adeyr. 
LUK.20.7	As dreggyr ad, nagh voddagh ad ginsh cre voish v’eh. 
LUK.20.8	As dooyrt Yeesey roo, Chamoo inshyms diuish cre’n phooar t’aym dy yannoo ny reddyn shoh. 
LUK.20.9	Eisht hie eh er e hoshiaght dy loayrt rish y pobble yn coraa-dorraghey shoh: Va dooinney dy row ren garey-feeyney y hoiaghey, as hoie eh eh rish eirinnee, as hie eh gys cheer foddey son choud shen dy hraa. 
LUK.20.10	As ec yn imbagh, hug eh fer-mooinjerey gys ny eirinnee, dy choyrt da jeh mess y gharey-feeyney: agh woail ny eirinnee eh, as hug ad eh ersooyl follym. 
LUK.20.11	As reesht hug eh fer-mooinjerey elley; as woaill ad eshyn myrgeddin, as ghell ad dy scammyltagh rish, as hug ad eh ersooyl follym. 
LUK.20.12	As reesht hug eh yn trass; as vroo ad eshyn myrgeddin, as deiyr ad eh ersooyl. 
LUK.20.13	Eisht dooyrt chiarn y gharey-feeyney, Cre nee’m? Ver-ym huc my vac graihagh: foddee dy der ad arrym da tra hee-ys ad eh. 
LUK.20.14	Agh tra honnick ny eirinnee eh, loayr ad eddyr ad hene, gra, Shoh yn eirey: tar-jee, lhig dooin eh y varroo, dy vod yn eiraght ve lhien hene. 
LUK.20.15	Myr shen cheau ad eh magh ass y gharey-feeyney, as varr ad eh. Cre nee Chiarn y gharey-feeyney er-y-fa shen roo? 
LUK.20.16	Hig eh as stroie-ee eh ny eirinnee shoh, as ver eh yn garey-feeyney da feallagh elley. As tra cheayll ad shen, dooyrt ad, Nar lhig eh Jee. 
LUK.20.17	As yeeagh eh orroo, as dooyrt eh, Cre shoh eisht ta scruit, Ta’n chlagh ren ny masoonee y vee-lowal, er jeet dy ve yn ard-chlagh chorneilagh? 
LUK.20.18	Quoi-erbee huittys er y chlagh shen, bee eh er ny vroo: agh er quoi-erbee huittys y chlagh shen, nee ee cha meen as joan jeh.
LUK.20.19	As va ny ard-saggyrtyn as ny scrudeyryn ayns yn oor cheddin shirrey eh y ghoaill; agh ghow ad aggle roish y pobble; son dennee ad dy row eh er loayrt yn coraa-dorraghey shoh nyn noisyn. 
LUK.20.20	As va sooill oc er, as hug ad magh peeikearyn va dy lhiggey orroo dy ve deiney cairagh, er-chee tayrtyn eh ayns e ghlare, as myr shen dy livrey eh gys pooar as reill y chiannort. 
LUK.20.21	As dênee ad jeh, gra, Vainshter, ta fys ain dy vel oo loayrt as gynsaghey dy cairagh; chamoo t’ou soiaghey jeh persoon erbee, agh gynsaghey raad Yee dy firrinagh. 
LUK.20.22	Vel eh lowal dooin keesh y eeck da Cesar, mannagh vel? 
LUK.20.23	Agh dennee eh yn foalsaght oc, as dooyrt eh roo, Cre’n-fa ta shiu shirrey dy my ghoaill ayns ribbey? 
LUK.20.24	Jeeagh-jee dou ping: quoi ta’n jalloo as y scrieu t’er cowraghey? Dreggyr ad as dooyrt ad, Cesar. 
LUK.20.25	As dooyrt eh roo, Eeck-jee er-y-fa shen da Cesar shen ny ta bentyn gys Cesar; as da Jee shen ny ta bentyn gys Jee. 
LUK.20.26	As cha voddagh ad greme y ghoaill er e ghoan kiongoyrt rish y pobble: as ghow ad yindys jeh’n ansoor echey, as chum ad nyn jengey.
LUK.20.27	Eisht haink huggey shiartanse jeh ny Sadduceeyn (ta gob-gal yn irree-seose-reesht veih ny merriu) as dênee ad jeh, 
LUK.20.28	Gra, Vainshter, ta Moses er scrieu dooin, My ta braar dooinney erbee geddyn baase, as ben echey, as eh dy gheddyn baase gyn chloan, dy vel e vraar dy phoosey yn ven echey, as dy hroggal seose sluight gys e vraar. 
LUK.20.29	Va er-y-fa shen shiaght braaraghyn: as hooar y braar shinney, tra v’eh er phoosey ben, baase gyn chloan. 
LUK.20.30	As ghow yn nah vraar ee son ben, as hooar eshyn baase dyn chloan. 
LUK.20.31	As ghow yn trass ee, as er yn aght cheddin yn chiaght. As cha daag ad cloan, as hooar ad baase. 
LUK.20.32	Er-jerrey ooilley hooar y ven ee hene baase myrgeddin. 
LUK.20.33	Ec yn irree-reesht er-y-fa shen, quoi jeu vees ee echey son ben? son v’ee ny ben da’n chiaght. 
LUK.20.34	As dreggyr Yeesey as dooyrt eh roo, Ta cloan y theihll shoh poosey, as er nyn goyrt ayns poosey: 
LUK.20.35	Agh adsyn vees coontit feeu jeh’n theihll shen, as jeh yn irree-reesht veih ny merriu, cha vel ad poosey, ny er nyn goyrt ayns poosey. 
LUK.20.36	Chamoo oddys ad baase y gheddyn arragh; son t’ad corrym rish ny ainleyn, as nyn gloan dy Yee, liorish dy vel ad cloan yn irree-seose-reesht. 
LUK.20.37	Nish dy n’irree ny merriu, hoilshee Moses hene ec y thammag, tra t’eh genmys y Chiarn, Jee Abraham, as Jee Isaac, as Jee Yacob. 
LUK.20.38	Son cha nee Jee ny merriu eh, agh Jee ny bioee: son ta ooilley bio huggeysyn.
LUK.20.39	Eisht dooyrt shiartanse jeh ny scrudeyryn as dooyrt ad, Vainshter, t’ou er ghra dy mie. 
LUK.20.40	As ny lurg shen, cha by-lhoys daue question erbee sodjey y chur huggey. 
LUK.20.41	As dooyrt eh roo, Kys t’ad gra dy nee Creest mac Ghavid? 
LUK.20.42	As dy vel David eh hene ayns lioar ny psalmyn gra, Dooyrt y Chiarn rish my Hiarn’s, Soie uss er my laue yesh, 
LUK.20.43	Derrey ver-ym dty noidyn son stoyl dty choshey. 
LUK.20.44	Ta David er-y-fa shen genmys eh ny Hiarn, kys t’eh eisht yn mac echey?
LUK.20.45	Eisht ayns clashtyn ooilley yn pobble, dooyrt eh rish e ostyllyn, 
LUK.20.46	Bee-jee er nyn dwoaie jeh ny scrudeyryn, ta geearree shooyll ayns coamraghyn liauyrey, as shynney lhieu sleih dy vannaghey daue ayns ny margaghyn, as ny stuill syrjey y ve oc ayns ny kialteenyn, as ny ard ynnydyn-soie ec cuirraghyn: 
LUK.20.47	T’ad cur-mow thieyn mraane-treoghe, as son scaa dy chraueeaght lhiggey orroo dy ve mennick ayns padjer: ta briwnys strimmey nyn gour oc shoh.
LUK.21.1	As yeeagh eh seose, as honnick eh ny berchee tilgey ny giootyn oc ayns kishtey yn stoyr. 
LUK.21.2	As honnick eh myrgeddin ben voght treoghe dy row, tilgey ayn daa vite. 
LUK.21.3	As dooyrt eh, Ayns firrinys ta mee gra riu, dy vel y ven voght treoghe shoh er hilgey ayn ny smoo na ad ooilley. 
LUK.21.4	Son t’ad shoh ooilley ass nyn balchey er chur gys ourallyn Yee: agh t’eeish myr s’boght ee, er choyrt ayn ooilley ny v’eck dy veaghey er.
LUK.21.5	As myr va paart loayrt jeh’n chiamble, kys ve er ny hoiaghey magh lesh claghyn aalin, as giootyn, dooyrt eh, 
LUK.21.6	Son ny reddyn shoh ta shiu dy akin, hig ny laghyn, tra nagh bee faagit un chlagh er clagh elley nagh bee er ny lhieggal. 
LUK.21.7	As dênee ad jeh, gra, Vainshter, agh cuin vees ny reddyn shoh? as cre vees yn cowrey tra hig ny reddyn shoh gy-kione? 
LUK.21.8	As dooyrt eh, Cur-jee twoaie nagh bee shiu er nyn molley: son hig ymmodee ayns m’ennym’s, gra, Mish Creest; as ta’n traa tayrn er-gerrey: ny gow-jee shiuish er-y-fa shen geiyrt orroo. 
LUK.21.9	Agh tra chlinnys shiu jeh caggaghyn as irree-magh, ny bee aggle erriu: son shegin da ny reddyn shoh hoshiaght cheet gy-kione, agh cha bee yn jerrey foast. 
LUK.21.10	Eisht dooyrt eh roo, Nee ashoon girree-magh noi ashoon, as reeriaght noi reeriaght. 
LUK.21.11	As bee craaghyn-thallooin mooar ayns ymmodee ynnydyn, as gennaghyn, as crampyn, as shillaghyn agglagh, as bee cowraghyn mooarey veih niau. 
LUK.21.12	Agh roish ooilley shoh, gowee ad shiu, as nee ad tranlaase erriu, as livrey-ee ad shiu seose gys quaiylyn, as gys pryssoonyn, as bee shiu er nyn goyrt fenish reeaghyn as fir-reill er coontey yn ennym aym’s. 
LUK.21.13	As myr shoh hig shiuish dy ve son feanishyn dooys. 
LUK.21.14	Kiare-jee eh er-y-fa shen ayns nyn gree, gyn shiu dy smooinaghtyn ro-laue cre nee shiu y reggyrt. 
LUK.21.15	Son ver-yms diu beeal as creenaght, nagh bee ooilley nyn noidyn son loayrt ny shassoo magh n’oï. 
LUK.21.16	As bee shiu er nyn mrah chammah liorish ayraghyn as moiraghyn, as braaraghyn as deiney mooinjerey, as caarjyn; as ver ad er paart eu ve er nyn goyrt gy-baase. 
LUK.21.17	As ver yn ymmodee feoh diu er coontey yn ennym aym’s. 
LUK.21.18	Agh cha jed wheesh renaig jeh nyn ghing naardey. 
LUK.21.19	Fo ooilley nyn seaghyn cum-jee seose nyn gree. 
LUK.21.20	As tra hee shiu sheshaghtyn-caggee mygeayrt Jerusalem, eisht toig-jee dy vel y traartys eck er-gerrey. 
LUK.21.21	Eisht lhig dauesyn ta ayns Judea, chea gys ny sleityn; as lhig dauesyn ta cheu-sthie jee, cosney ass-jee; as ny lhig dauesyn ta mooie er y cheer cheet stiagh aynjee. 
LUK.21.22	Son t’ad shoh laghyn y chooilleeney, son jannoo mie dy chooilley nhee ta 
LUK.21.23	Agh smerg dauesyn ta torragh, as dauesyn ta cur keeagh ayns ny laghyn shen: son bee trimshey mooar ayns y cheer, as corree noi yn pobble shoh. 
LUK.21.24	As tuittee ad er foyr y chliwe, as bee ad er nyn ghoaill ersooyl nyn gappeeyn gys dy chooilley ashoon: as bee Jerusalem er ny stampey sheese liorish ny Ashoonee, derrey vees traa ny Ashoonee er ny chooilleeney. 
LUK.21.25	As bee cowraghyn ayns y ghrian, as ayns yn eayst, as ayns ny rollageyn; as er y thalloo seaghyn er ashoonyn, as angaish; yn faarkey, as ny tonnyn freaney; 
LUK.21.26	Creeaghyn deiney gannooinaghey lesh aggle, as lesh jeeaghyn jeï ny reddyn ta ry-heet er y thalloo: son bee pooaraghyn yn aer er nyn graa. 
LUK.21.27	As eisht hee ad Mac y dooinney cheet ayns bodjal lesh pooar as ard-ghloyr. 
LUK.21.28	As tra ghoys ny reddyn shoh toshiaght dy heet gy-kione, eisht jeeagh-jee shiuish seose, as trog-jee nyn ghing; son ta’n livrey-ys eu tayrn er-gerrey. 
LUK.21.29	As loayr eh roo coraa-dorraghey, Cur-jee my-ner yn billey-figgagh as ooilley ny biljyn; 
LUK.21.30	Tra t’ad nish cur magh duillagyn, ta shiu fakin as toiggal jiu hene, dy vel y sourey er-gerrey. 
LUK.21.31	Myr shen shiuish neesht, tra hee shiu ny reddyn shoh cheet gy-kione, toig-jee dy vel reeriaght Yee er-gerrey. 
LUK.21.32	Dy firrinagh ta mee gra riu, Nagh bee yn cheeloghe shoh ec kione, derrey vees ooilley shoh er ny chooilleeney. 
LUK.21.33	Nee yn aer as yn ooir cherraghtyn, agh my ghoan’s cha jean cherraghtyn.
LUK.21.34	As cur-jee twoaie diu hene, er-aggle ec traa erbee dy bee ny creeaghyn eu rouyr laadit lesh jooid as meshtyrys, as kiarailyn y vea shoh, as myr shoh yn laa shen dy heet erriu doaltattym. 
LUK.21.35	Son myr ribbey hig eh er ooilley cummaltee ny hooirey. 
LUK.21.36	Bee-jee er nyn dwoaie er-y-fa shen, as bee-jee kinjagh ayns padjer, dy vod shiu ve coontit feeu dy scapail ooilley ny reddyn shoh hig gy-kione, as dy hassoo kiongoyrt rish Mac y dooinney. 
LUK.21.37	As ayns y laa v’eh gynsaghey ’sy chiamble, as ec yn oie goll magh, as goaill aaght ec y chronk ta enmyssit cronk ny Oliveyn. 
LUK.21.38	As va ooilley yn pobble cheet huggey dy moghey gys y chiamble, dy eaishtagh rish.
LUK.22.1	Nish va feailley yn arran-millish tayrn er-gerrey, ta enmyssit y Chaisht. 
LUK.22.2	As va ny ard-saggyrtyn as ny scrudeyryn shirrey kys oddagh ad eh y choyrt gy-baase; son v’ad ayns aggle roish y pobble.
LUK.22.3	Eisht hie yn drogh-spyrryd stiagh ayns Yuaase va slennooit Iscariot, va jeh earroo yn daa ostyl yeig. 
LUK.22.4	As hie eh roish, as loayr eh rish ny ard-saggyrtyn as ny captanyn mychione eh y vrah daue. 
LUK.22.5	As ghow adsyn boggey jeh, as ren ad conaant dy chur argid da. 
LUK.22.6	As hug eh gialdyn, as v’eh shirrey caa dy vrah eh tra nagh beagh y pobble mârish.
LUK.22.7	Eisht haink laa yn arran-millish, tra va’n Eayn-caisht dy ve er ny varroo. 
LUK.22.8	As hug eh magh Peddyr as Ean, gra, Immee-jee, as aarlee-jee yn Eayn-caisht dy vod mayd gee. 
LUK.22.9	As dooyrt ad rish, C’raad sailt shin y yannoo aarloo. 
LUK.22.10	As dooyrt eh roo, Cur-my-ner, tra vees shiu er gholl stiagh ayns yn ard-valley, hig dooinney nyn guail lesh saagh-craie dy ushtey; eiyr-jee er gys y thie hed eh stiagh ayn. 
LUK.22.11	As abbyr-jee rish y fer-thie, Ta’n mainshter gra rhyt, Cre vel shamyr ny goaldee, raad nee’m yn Eayn-caisht y ee marish my ostyllyn? 
LUK.22.12	As jeeaghee eh diu ard-room mooar vees soit magh: ayns shen jean-jee aarloo. 
LUK.22.13	As hie ad as hooar ad myr v’eh er ghra roo: as daarlee ad yn Eayn-caisht. 
LUK.22.14	As tra va’n oor er jeet, hoie eh sheese as y daa ostyl yeig mârish. 
LUK.22.15	As dooyrt eh roo, Lesh yeearree jeean ta mee er ve aignagh yn Eayn-caisht shoh y ee mêriu roish my jean-ym surranse. 
LUK.22.16	Son ta mee gra riu, Nagh n’ee-ym maghey shoh jeh, derrey vees eh cooilleenit ayns reeriaght Yee. 
LUK.22.17	As ghow eh yn cappan, as hug eh booise, as dooyrt eh, Gow-jee shoh, as rheynn-jee eh ny mast’ eu hene. 
LUK.22.18	Son ta mee gra riu, Nagh n’iu-ym jeh mess y villey-feeyney, derrey hig reeriaght Yee. 
LUK.22.19	As ghow eh arran, as hug eh booise, as vrish eh eh, as hug eh eh daue, gra, Shoh my chorp t’er ny choyrt er nyn son eu: shoh jean-jee ayns cooinaghtyn jeem’s. 
LUK.22.20	As er yn aght cheddin yn cappan lurg shibber, gra, Yn cappan shoh yn conaant noa ayns my uill’s, t’er ny gheayrtey er ny son eu.
LUK.22.21	Agh cur-my-ner, ta’n laue echeysyn ta dy my vrah, marym er y voayrd. 
LUK.22.22	As dy firrinagh ta’n Mac dooinney goll myr ve kiarit: agh smerg da’n dooinney shen liorish t’eh er ny vrah. 
LUK.22.23	As ren ad toshiaght dy vriaght ny mast’ oc hene, quoi jeu yinnagh shoh.
LUK.22.24	Nish va streeu myrgeddin nyn mast’ oc, quoi jeu syrjey veagh coontit. 
LUK.22.25	As dooyrt eh roo, Ta reeaghyn ny Ashoonee gymmyrkey reill harrystoo: as t’adsyn t’ayns pooar nyn mastey, enmyssit deiney ooasle. 
LUK.22.26	Agh cha bee shiuish myr shen: agh quoi-erbee shinney ta nyn mast’ eu, lhig da ve myr y fer saa; as eshyn syrjey ta, myr y fer ta shirveish. 
LUK.22.27	Son quoi syrjey, eshyn ta ny hoie ec bee, ny’n fer ta shirveish? nagh nee eshyn ta ny hoie ec bee? agh ta mish nyn mast’ eu myr y fer ta shirveish. 
LUK.22.28	She shiuish t’er hannaghtyn, mârym ayns my heaghyn. 
LUK.22.29	As ta mee pointeil diu reeriaght, myr ta my Ayr er phointeil dooys. 
LUK.22.30	Dy vod shiu gee as giu ec my voayrd ayns my reeriaght, as soie er stuill-reeoil, briwnys daa heeloghe yeig Israel.
LUK.22.31	As dooyrt y Chiarn, Simon, Simon, cur-my-ner, ta Satan er yeearree shiuish y ghoaill, dy chree-arey shiu myr curnaght: 
LUK.22.32	Agh ta mish er ghuee er dty hon’s, nagh jean dty chredjue failleil; as tra vees oo er jyndaa, niartee dty vraaraghyn. 
LUK.22.33	As dooyrt eh rish, Hiarn, ta mish aarloo dy gholl mayrt chammah gys pryssoon, as gys baase. 
LUK.22.34	As dooyrt eh, Ta mee ginsh dhyt, Pheddyr, roish gerrym y chellee jiu dy jean uss gobbal three keayrtyn dy nhione dhyt mee. 
LUK.22.35	As dooyrt eh roo, Tra hug mee shiu magh fegooish sporran, as spagey, as braagyn, row nhee erbee dy laccal erriu? As dooyrt ad, Cha row nhee erbee. 
LUK.22.36	Eisht dooyrt eh roo, Agh nish eshyn ta sporran echey, lhig da y ghoaill eh, as myrgeddin e spaagey: as eshyn nagh vel cliwe echey, lhig da creck e gharmad, as cliwe y chionnaghey. 
LUK.22.37	Son ta mee gra riu, Dy nhegin da shoh ny ta scruit, ve foast cooilleenit aynym’s, As v’eh er ny earroo marish ny drogh-yantee: son ta jerrey er ny reddyn ta my-mychione’s. 
LUK.22.38	As dooyrt ad, Hiarn, cur-my-ner ta daa chliwe ayns shoh. As dooyrt eh roo, Te dy liooar.
LUK.22.39	As haink eh magh, as hie eh myr v’eh cliaghtey, gys cronk ny Oliveyn; as deiyr ny ostyllyn myrgeddin er. 
LUK.22.40	As tra v’eh ec yn ynnyd, dooyrt eh roo, Gow-jee padjer, nagh duitt shiu ayns miolagh. 
LUK.22.41	As hie eh voue, mysh choud as hilgagh fer clagh, as huitt eh er e ghlioonyn, as ghow eh padjer, 
LUK.22.42	Gra, Ayr, my she dty aigney eh, scugh yn cappan shoh voym: ny-yeih cha nee my aigney’s, agh dt’aigney’s dy row jeant. 
LUK.22.43	As haink huggey ainle veih niau, dy niartaghey eh, 
LUK.22.44	As v’eh ayns angaish vooar, as ghow eh padjer ny s’jeeaney: as va’n ollish echey myr bineyn mooarey folley tuittym gys y thalloo. 
LUK.22.45	As tra v’eh er n’irree veih padjer, as er jeet gys e ostyllyn, hooar eh ad nyn gadley lesh trimshey, 
LUK.22.46	As dooyrt eh roo, Cre’n-fa ta shiu cadley? irree-jee as gow-jee padjer, nagh duitt shiu ayns miolagh.
LUK.22.47	As choud as v’eh foast loayrt, cur-my-ner, haink sheshaght vooar, as eshyn va enmyssit Yuaase, fer jeh’n daa ostyl yeig, nyn leeideilagh, as hayrn eh er-gerrey da Yeesey dy chur paag da. 
LUK.22.48	Agh dooyrt Yeesey rish, Yuaase, vel oo brah Mac y dooinney lesh paag? 
LUK.22.49	Tra honnick adsyn va mygeayrt-y-mysh cre va ry-heet, dooyrt ad rish, Hiarn, bwoaill mayd lesh y chliwe?
LUK.22.50	As woaill fer jeu fer-mooinjerey yn ard-saggyrt, as ghiare eh yn chleaysh yesh jeh. 
LUK.22.51	As dreggyr Yeesey, as dooyrt eh, Slioar eh hene. As venn eh rish e chleaysh, as laanee eh eh. 
LUK.22.52	Eisht dooyrt Yeesey rish ny ard-saggyrtyn as captanyn y chiamble, as y chanstyr v’er jeet magh huggey, Vel shiu er jeet magh, myr noi maarliagh, lesh cliwenyn as luirg? 
LUK.22.53	Tra va mee mêriu gagh laa ayns y chiamble, cha heeyn shiu magh laue m’oï: agh shoh yn oor eu, as pooar y dorraghys.
LUK.22.54	Eisht ghow ad eh, as leeid ad ersooyl eh, as hug ad lhieu eh gys thie yn ard-saggyrt. As deiyr Peddyr er foddey ny yeï. 
LUK.22.55	As tra v’ad er voaddey aile ayns mean ny halley, as er hoie sheese cooidjagh, hoie Peddyr sheese ny mast’ oc. 
LUK.22.56	Agh hug ben-aeg dy row tastey da, myr v’eh ny hoie ec yn aile, as yeeagh ee dy gyere er, as dooyrt ee, V’eh shoh myrgeddin mârish. 
LUK.22.57	As dob eh, gra, Ven, cha vel enney aym er. 
LUK.22.58	As tammylt ny lurg shen, honnick fer elley eh, as dooyrt eh, She fer jeu myrgeddin uss. As dooyrt Peddyr, Ghooinney, cha nee. 
LUK.22.59	As mysh oor ny lurg shen, hass fer elley er dy creoi, gra, Ayns firrinys v’eh shoh myrgeddin mârish; son she Galilean eh. 
LUK.22.60	As dooyrt Peddyr, Ghooinney, cha s’aym cre t’ou dy ghra. As chelleeragh, choud as v’eh foast loayrt, gherr y kellagh. 
LUK.22.61	As hyndaa yn Chiarn, as yeeagh eh er Peddyr; as chooinee Peddyr er yn ockle va’n Chiarn er ghra rish, Roish gerrym y chellee, nee uss mish y obbal three keayrtyn. 
LUK.22.62	As hie Peddyr magh, as cheayn eh dy sharroo.
LUK.22.63	As ren ny deiney v’er ghoaill Yeesey gannidys er, as y woalley eh. 
LUK.22.64	As tra v’ad er choodaghey ny sooillyn echey, woaill ad eh er yn eddin, as dênee ad jeh, gra, Jean phadeyrys, quoi ta dy dty woalley? 
LUK.22.65	As ymmodee reddyn elley loayr ad dy mollaghtagh n’oï.
LUK.22.66	As cha leah as va’n laa rish, haink shanstyr yn phobble, as ny ard-saggyrtyn as ny scrudeyryn cooidjagh, as hug ad lhieu eh gys y choonceil oc, 
LUK.22.67	Gra, Nee oo yn Creest? insh dooin. As dooyrt eh roo, My inshym diu, cha jean shiu credjal. 
LUK.22.68	As my neem’s myrgeddin shiuish y qhuestional, cha jean shiu my reggyrt, ny lhiggey yn raad dou. 
LUK.22.69	Ny lurg shoh nee Mac y dooinney soie er laue yesh pooar Yee. 
LUK.22.70	Eisht dooyrt ad ooilley, Nee oo eisht Mac Yee? As dooyrt eh roo, Ta shiuish gra ny ta mee. 
LUK.22.71	As dooyrt ad, Cre’n feme sodjey t’ain er feanishyn? son ta shin hene er chlashtyn veih’n veeal echey hene.
LUK.23.1	As dirree yn slane sheshaght jeu, as hug ad lhieu eh gys Pilate. 
LUK.23.2	As ren ad toshiaght dy loayrt n’oï, gra, Hooar shin eh shoh cur yn ashoon ain er-shaghryn, as lhiettal sleih veih geeck keesh da Cesar, gra, Dy nee eh hene Creest yn ree. 
LUK.23.3	As dênee Pilate jeh, gra, Nee ree ny Hewnyn oo? As dreggyr eh, as dooyrt eh, T’ou uss dy ghra eh, 
LUK.23.4	Eisht dooyrt Pilate rish ny ard-saggyrtyn as rish y pobble, Cha vel mish er gheddyn foill erbee ayns y dooinney shoh. 
LUK.23.5	As v’ad wheesh shen s’chenney er, gra, T’eh boirey yn pobble, gynsaghey trooid ooilley Judea, goaill toshiaght veih Galilee derrey shoh. 
LUK.23.6	Tra cheayll Pilate jeh Galilee, dênee eh nee Galilean va’n dooinney. 
LUK.23.7	As cha leah as hooar eh fys dy nee gys reill Herod v’eh bentyn, hug eh eh gys Herod, va myrgeddin eh-hene ec Jerusalem ec y traa shen.
LUK.23.8	As tra honnick Herod Yeesey, v’eh feer wooiagh: son v’eh aignagh ry-foddey dy akin eh, er-yn-oyr dy row eh er chlashtyn ymmodee reddyn jeh; as dy row eh jerkal dy akin mirril ennagh jeant liorish. 
LUK.23.9	Eisht dênee eh ymmodee questionyn jeh; agh cha dug eh ansoor erbee da. 
LUK.23.10	As hass ny ard-saggyrtyn as ny scrudeyryn as loayr ad dy elgyssagh n’oï. 
LUK.23.11	As ren Herod as e gheiney-caggee beg y hoiaghey jeh, as chraid ad mysh, as choamree ad eh lesh coamrey moyrnagh, as hug ad eh reesht gys Pilate.
LUK.23.12	As y laa cheddin va coardail er ny yannoo eddyr Pilate as Herod; son roïe v’ad ayns noidys ry-cheilley.
LUK.23.13	As deïe Pilate er ny ard-saggyrtyn cooidjagh, as er ny fir-reil as y pobble, 
LUK.23.14	As dooyrt eh roo, Ta shiu er chur lhieu yn dooinney shoh hym’s, myr fer ta cur shaghrynys er y pobble: as cur-my-ner, ta mish er veysht eh kiongoyrt riu, as cha vel mee er gheddyn foill erbee ayns y dooinney shoh, mychione ny reddyn ta shiuish cur ny lieh; 
LUK.23.15	Chamoo ta Herod: son hug mee shiu huggeysyn, as cur-my-ner, cha vel nhee erbee ta toilchin baase er ny cherraghey er. 
LUK.23.16	Smaghtee-ym eh er-y-fa shen, as lhiggym y raad da. 
LUK.23.17	Son beign da fer y eaysley daue ec y feailley. 
LUK.23.18	As deïe ooilley yn cheshaght, gra, Ersooyl lesh y dooinney shoh, as feayshil dooin Barabbas: 
LUK.23.19	(Va son irree-magh dy row, va jeant ayns yn ard-valley, as son dunverys tilgit ayns prysson). 
LUK.23.20	Va Pilate er-y-fa shen aggindagh dy choyrt feaysley da Yeesey, as loayr eh reesht roo. 
LUK.23.21	Agh dyllee adsyn, gra, Jean y chrossey eh, jean y chrossey eh. 
LUK.23.22	As dooyrt eh roo yn trass cheayrt, Cammah, cre’n olk t’eh er n’yannoo? cha vel mish er gheddyn oyr baaish erbee ayn: smaghtee-ym eh er-y-fa shen, as lhiggym y raad da. 
LUK.23.23	As loayr ad ny s’jeeaney lesh ard-choraaghyn, guee dy beagh eh er ny chrossey: as ren y coraa ocsyn as coraa ny ard-saggyrtyn raad y ghoaill. 
LUK.23.24	As hug Pilate briwnys cordail rish nyn aigney. 
LUK.23.25	As deayshil eh daue, eshyn va son irree-magh as dunverys tilgit ayns pryssoon, eh v’ad hene er n’yeearree, agh livrey eh Yeesey gys nyn aigney. 
LUK.23.26	As myr v’ad dy chur lhieu eh, haare ad greme er Simon Cyrenian dy row, myr v’eh cheet jeh’n cheer, as ersyn hug ad y chrosh, dy ymmyrkey eh geiyrt er Yeesey.
LUK.23.27	As deiyr er earroo mooar dy leih, as dy vraane, va myrgeddin keayney as jannoo dobberan er e hon. 
LUK.23.28	Agh hyndaa Yeesey huc, as dooyrt eh, Inneenyn Yerusalem, ny keayn-jee er my hon’s, agh keayn-jee er nyn son hene, as son nyn gloan. 
LUK.23.29	Son cur-my-ner, ta ny laghyn cheet, tra jir ad, Bannit ta ny mraane gennish, as ny breinyn nagh ren gymmyrkey, as ny keeaghyn nagh dug bainney. 
LUK.23.30	Eisht nee ad toshiaght dy ghra rish ny sleityn, Tuitt-jee orrin; as rish ny cruink, Coodee-jee shin. 
LUK.23.31	Son my t’ad jannoo ny reddyn shoh rish y billey oor, cre vees er ny yannoo rish y billey creen? 
LUK.23.32	As va myrgeddin daa chimmagh elley er nyn leeideil magh mârish, dy ve er nyn goyrt gy baase. 
LUK.23.33	As tra v’ad er jeet gys yn ynnyd ta enmyssit Calvary, ayns shen ren ad eshyn y chrossey, as ny kimmee; yn derrey yeh er y laue yesh, as y jeh elley er y laue chiare.
LUK.23.34	Eisht dooyrt Yeesey, Ayr, jean leih daue; son cha vel fys oc cre t’ad dy yannoo. As rheynn ad e choamrey, as hilg ad lottyn. 
LUK.23.35	As va’n pobble nyn shassoo cur-my-ner: as mâroo ren ny fir-reill myrgeddin gannidys er, as gra, Haue eh feallagh elley; lhig da eh hene y hauail my she Creest fer reiht Yee eh. 
LUK.23.36	As va ny sidooryn myrgeddin jannoo faghid er, cheet huggey, as chebbal da vinegar, 
LUK.23.37	As gra, My she ree ny Hewnyn oo, saue oo hene. 
LUK.23.38	As va’n scrieu shoh myrgeddin soit erskyn e chione, ayns letteryn dy Ghreek, as dy Latin, as dy Hebrew, SHOH REE NY HEWNYN. 
LUK.23.39	As ren fer jeh ny kimmee v’er nyn groghey loayrt dy lunagh n’oï, gra, My she oo yn Creest, saue oo hene as shinyn. 
LUK.23.40	Agh dreggyr y jeh elley, cur oghsan da, as gra, Nagh vel aggle ort roish Jee, fakin dy vel uss fo yn vriwnys cheddin? 
LUK.23.41	As shinyn dy jarroo dy cairagh; son ta shin er gheddyn toil-chinys cooie yn jannoo ain: agh cha vel y dooinney shoh er n’yannoo aggair erbee. 
LUK.23.42	As dooyrt eh rish Yeesey, Hiarn, cooinee orryms tra hig oo gys dty reeriaght. 
LUK.23.43	As dooyrt Yeesey rish, Dy firrinagh ta mee gra rhyt, Dy bee uss mârym’s jiu ayns Paradise. 
LUK.23.44	As ve mysh y cheyoo oor, as va dorraghys harrish ooilley yn cheer gys yn 
LUK.23.45	As va’n ghrian dorraghey, as va curtan-scarree yn chiamble raipit veih-my-cheilley.
LUK.23.46	As tra va Yeesey er n’eamagh lesh ard-choraa, dooyrt eh Ayr, gys dty laueyn ta mish chymney my spyrryd: as tra v’eh er ghra shoh, phaart eh. 
LUK.23.47	Nish tra honnick y centurion cre va er jeet gy-kione, hug eh moylley da Jee, gra, Ayns firrinys v’eh shoh ny ghooinney cairagh. 
LUK.23.48	As ooilley yn pobble v’er jeet cooidjagh gys y shilley shen hug ad my-ner ny reddyn va jeant, as woaill ad nyn gleeau, as haink ad rhymboo. 
LUK.23.49	As ooilley e ainjyssee, as ny mraane deiyr er veih Galilee, hass ad foddey jeh cur-my-ner ny reddyn shoh.
LUK.23.50	As cur-my-ner va dooinney va enmyssit Joseph, va ny er-coyrlee, as ny ghooinney mie as cairagh: 
LUK.23.51	(Cha row ayrt ny paart echey shoh ayns y choyrle ny yn jannoo oc) v’eh veih Arimathea, ard-valley jeh ny Hewnyn, (va myrgeddin eh hene farkiaght son reeriaght Yee.) 
LUK.23.52	Hie yn dooinney shoh gys Pilate, as yeearree eh corp Yeesey, 
LUK.23.53	As ghow eh neose eh, as hoïll eh eh ayns aanrit, as doanluck eh eh ayns oaie va cleight ayns creg, raad nagh row rieau dooinney oanluckit roïe. 
LUK.23.54	As va shen laa yn aarlaghey, as va yn doonaght tayrn er-gerrey. 
LUK.23.55	As hie ny mraane myrgeddin haink mârish veih Galilee geiyrt er y corp, as hug ad my-ner yn oaie, as kys va’n corp er ny oanluckey. 
LUK.23.56	As haink ad rhymboo, as hooar ad aarloo spisyn as ooilyn; as ghow ad fea er laa yn doonaght cordail rish yn anney.
LUK.24.1	Nish er y chied laa jeh’n chiaghtin, eer sy vadran, haink ad gys yn oaie, cur lhieu ny spisyn v’ad er gheddyn aarloo, as mraane elley mâroo. 
LUK.24.2	As hooar ad y chlagh rowlit ersooyl jeh’n oaie. 
LUK.24.3	As hie ad stiagh, as cha dooar ad corp y Chiarn Yeesey. 
LUK.24.4	As haink eh gy-kione, myr v’ad ayns imnea mooar son shoh, cur-my-ner hass daa ghooinney lioroo ayns coamrey follys. 
LUK.24.5	As myr v’ad ayns aggle, as croymmey sheese lesh nyn eddin gys y thalloo, dooyrt ad roo, Cre’n-fa ta shiu shirrey yn vio mastey ny merriu? 
LUK.24.6	Cha vel eh ayns shoh, agh t’eh er n’irree: cooinee-jee cre dooyrt eh hene riu choud’s v’eh foast ayns Galilee. 
LUK.24.7	Gra, Shegin da’n Mac dooinney v’er ny livrey gys laueyn deiney peccoil, as ve er ny chrossey, as girree reesht er y trass laa. 
LUK.24.8	As chooinnee ad er e ghoan, 
LUK.24.9	As haink ad back veih yn oaie as dinsh ad ooilley shoh da’n un ostyl yeig, as da ooilley yn vooinjer elley. 
LUK.24.10	She Moirrey Malaine, as Joanna as Moirrey moir Yamys, as mraane elley va mâroo, dinsh ny reddyn shoh da ny ostyllyn. 
LUK.24.11	As ghow ad y ghlare oc myr skeeal branlaadee, as cha dug ad geill daue. 
LUK.24.12	Eisht dirree Peddyr as roie eh gys yn oaie, as chroym eh sheese, as honnick eh ny aanrityn nyn lhie er-lheh, as jimmee eh roish, goaill yindys ec ny va er daghyrt.
LUK.24.13	As cur-my-ner hie jees jeu yn laa cheddin gys balley va enmyssit Emmaus, va mysh shiaght veeilley veih Jerusalem. 
LUK.24.14	As v’ad taggloo ry-cheilley mychione dy chooilley nhee v’er daghyrt. 
LUK.24.15	As haink eh gy-kione, choud as v’ad taggloo as resooney ry-cheilley, dy daink Yeesey hene er-gerrey, as dy jagh eh mâroo. 
LUK.24.16	As va ny sooillyn oc er ny lhiettal nagh dug ad enney er. 
LUK.24.17	As dooyrt eh roo, Cre ny naightyn shoh ta shiu dy insh yn derrey yeh da’n jeh elley, myr ta shiu shooyll dy trimshagh er y raad? 
LUK.24.18	As dreggyr fer jeu, va’n ennym echey Cleopas, as dooyrt eh rish, Vel uss agh joarree ayns Jerusalem, as gyn fys ayd er ny reddyn t’ayns shen er jeet gy-kione er ny laghyn shoh? 
LUK.24.19	As dooyrt eh, Cre nyn reddyn? As dooyrt adsyn rish, Mychione Yeesey dy Nazareth, va ny adeyr, as pooaral ayns jannoo as goo, kiongoyrt rish Jee; as ooilley yn pobble: 
LUK.24.20	As kys ren ny ard-saggyrtyn as ny fir-reill ain y livrey eh dy ve er ny gheyrey gys baase, as ta’d er chrossey eh. 
LUK.24.21	Agh va shinyn treishteil dy nee eshyn veagh er chur livrey-ys da Israel: as marish shoh ooilley, jiu yn trass laa neayr as hie ny reddyn shoh er jannoo. 
LUK.24.22	Myrgeddin va shiartanse dy vraane jeh’n cheshaght ain, hug orrin lane yindys y ghoaill, liorish dy row ad dy moghey ec yn oaie: 
LUK.24.23	As tra nagh dooar ad yn corp echey, haink ad as dooyrt ad, dy row ad er vakin ashlish dy ainleyn dinsh daue dy row eh bio. 
LUK.24.24	As hie shiartanse jeusyn va mârinyn gys yn oaie, as hooar ad eh eer myr va ny mraane er ghra; agh eh hene cha vaik ad. 
LUK.24.25	Eisht dooyrt eh roo, O shiuish gheiney mee-hushtagh, as faase-chredjuagh, nagh vel goaill baght jeh ooilley ny ta ny phadeyryn er loayrt! 
LUK.24.26	Nagh beign da Creest ny reddyn shoh y hurranse as goll stiagh ayns e ghloyr? 
LUK.24.27	As goaill toshiaght ec Moses, as ooilley ny phadeyryn, hug eh bun daue er ooilley ny scriptyryn jeh dy chooilley nhee va bentyn rish hene. 
LUK.24.28	As haink ad er-gerrey da’n balley, raad v’ad goll: as v’eh myr dy beagh eh kiarit dy gholl ny-sodjey. 
LUK.24.29	Agh lhie ad er, gra, Fuirree mârin, son ta’n fastyr er, as bunnys y laa ceaut. As hie eh stiagh dy uirriaght mâroo. 
LUK.24.30	As haink eh gy-kione, myr v’eh ny hoie ec bee mâroo, dy ghow eh arran, as vannee eh, as vrish eh, as hirveish eh orroo eh. 
LUK.24.31	As va ny sooillyn oc er nyn vosley, as hug ad enney er; as skell eh ersooyl ass nyn shilley. 
LUK.24.32	As dooyrt y derrey yeh jeu rish y jeh elley, Nagh row ny creeaghyn ain lossey cheu-sthie j’in, choud as v’eh taggloo rooin er y raad, as choud as v’eh fosley dooin ny scriptyryn? 
LUK.24.33	As hrog ad orroo yn oor cheddin, as hyndaa ad gys Jerusalem, as hooar ad yn un ostyl yeig er nyn jaglym cooidjagh, as y cheshaght va mâroo. 
LUK.24.34	Dooyrt roo, Ta’n Chiarn er n’irree son shickyrys, as v’eh er ny akin liorish Simon. 
LUK.24.35	Eisht dinsh adsyn cre ny reddyn va jeant er y raad, as kys hug ad enney er, liorish brishey arran.
LUK.24.36	As myr v’ad myr shoh loayrt, hass Yeesey hene ayns y vean oc, as dooyrt eh roo, Shee dy row hiu. 
LUK.24.37	Agh v’ad seaghnit ayns nyn aigney as agglit, as heill ad dy nee scaan v’ad dy akin. 
LUK.24.38	As dooyrt eh roo, Cre’n-fa ta shiu seaghnit, as cre’n-fa ta mee-ourys troggal ayns nyn greeaghyn? 
LUK.24.39	Jeeagh-jee er my laueyn as my chassyn dy nee mish mee-hene t’ayn: loaghtee-jee mee, as jeeagh-jee, son cha vel feill as craueyn ec scaan myr hee shiu aym’s. 
LUK.24.40	As tra v’eh er ghra shoh, yeeagh eh daue e laueyn as e chassyn. 
LUK.24.41	As choud as nagh row ad foast credjal son boggey, agh goaill yindys dooyrt eh roo, Vel veg y veaghey eu ayns shoh? 
LUK.24.42	As hug ad da peesh dy eeast roast as dy chere-volley. 
LUK.24.43	As ghow eh, as d’ee eh kiongoyrt roo. 
LUK.24.44	As dooyrt eh roo, Shoh ny goan loayr mish riu, choud as va mee foast mêriu dy beign da dy chooilley nhee ve cooilleenit va scruit ayns leigh Voses, as ayns ny phadeyryn, as ayns ny psalmyn my-mychione’s. 
LUK.24.45	Eisht doshil eh yn tushtey oc, dy voddagh ad ny scriptyryn, y hoiggal, 
LUK.24.46	As dooyrt eh roo, Shoh myr te scruit, as shoh myr ve kiarit da Creest dy hurranse, as dy irre yn trass laa veih ny merriu: 
LUK.24.47	As arrys as leih peccaghyn dy ve er nyn breacheil ayns yn ennym echey, mastey dy chooilley ashoon, goaill toshiaght ec Jerusalem. 
LUK.24.48	As ta shiuish nyn veanishyn jeh ny reddyn shoh.
LUK.24.49	As cur-my-ner, ver-yms hiu gialdyn my Ayrey: agh fuirree-jee ayns ard-valley Yerusalem, derrey vees shiu coamrit lesh pooar veih’n yrjid.
LUK.24.50	As hug eh lesh magh ad choud as gys Bethany: as hrog eh seose e laueyn as vannee eh ad. 
LUK.24.51	As haink eh gy-kione, choud as v’eh dy vannaghey ad, dy row eh er ny s’carrey voue, as er ny hroggal seose gys niau. 
LUK.24.52	As hug ad ooashley da, as hyndaa ad gys Jerusalem lesh boggey mooar: 
LUK.24.53	As v’ad kinjagh ayns y chiamble, cur moylley as gloyr da Jee. Amen.
JHN.1.1	Ayns y toshiaght va’n Goo, as va’n Goo marish Jee, as va’n Goo Jee. 
JHN.1.2	Va’n Goo cheddin ayns y toshiaght marish Jee. 
JHN.1.3	Liorishyn va dy chooilley nhee er ny yannoo; as n’egooish cha row nhee erbee jeant va er ny yannoo; 
JHN.1.4	Aynsyn va bea, as va’n vea soilshey deiney. 
JHN.1.5	As ren y soilshey soilshean ayns y dorraghys, as cha ren y dorraghys goaill-rish.
JHN.1.6	Va dooinney er ny choyrt veih Jee va enmyssit Ean. 
JHN.1.7	Haink eh shoh son feanish, dy ymmyrkey feanish jeh’n toilshey, liorishyn dy voddagh dy chooilley ghooinney credjal. 
JHN.1.8	Cha nee eh va’n soilshey shen, agh v’eh er ny choyrt dy ymmyrkey feanish jeh’n toilshey shen. 
JHN.1.9	Shen va’n soilshey firrinagh, ta soilshean ayns dy chooilley ghooinney ta cheet er y theihll. 
JHN.1.10	V’eh ayns y theihll, as va’n seihll er ny yannoo liorishyn, as y seihll cha dug enney er. 
JHN.1.11	Haink eh gys e vooinjer hene, agh cha ren e vooinjer hene soiaghey jeh. 
JHN.1.12	Agh whilleen as ren soiaghey jeh, dauesyn hug eh pooar dy ve nyn mec dy Yee, eer dauesyn ta credjal ayns yn ennym echey: 
JHN.1.13	Va er nyn ruggey, cha nee jeh fuill, ny jeh aigney ny foalley, ny jeh aigney dooinney, agh jeh Jee. 
JHN.1.14	As ghow yn Goo er dooghys ny foalley, as ren eh beaghey nyn mast’ ain (as hug shin my-ner yn ghloyr echey, yn ghloyr myr jeh’n ynrycan Mac er-ny-gheddyn jeh’n Ayr) lane dy ghrayse as dy irrinys.
JHN.1.15	(Dymmyrk Ean feanish jeh, as deïe eh, gra, Shoh eh jeh ren mish loayrt, T’eshyn ta cheet my yeï er ny hoiaghey roym; son v’eh roym). 
JHN.1.16	As jeh’n slane towse echey ta shin ooilley er gheddyn ayrn, as grayse er grayse. 
JHN.1.17	Son va’n leigh er ny choyrt liorish Moses, agh haink grayse as firrinys liorish Yeesey Creest. 
JHN.1.18	Cha vel unnane erbee er vakin Jee ec traa erbee; yn ynrican Mac v’er-ny-gheddyn, ta ayns oghrish yn Ayr, eshyn t’er hoilshaghey eh.
JHN.1.19	As shoh feanish Ean, tra hug ny Hewnyn saggyrtyn as Leviteyn veih Jerusalem dy ênaght jeh, Quoi oo hene? 
JHN.1.20	As ghow eh rish, as cha dob eh; agh ghow eh rish, Cha nee mish yn Creest. 
JHN.1.21	As dênee ad jeh, Quoi eisht? Nee oo Elias? As dooyrt eshyn, Cha nee. Nee oo yn 
JHN.1.22	Eisht dooyrt ad rish, Quoi oo? dy vod mayd ansoor y choyrt dauesyn t’er choyrt shin: Cre t’ou gra my-dty-chione hene? 
JHN.1.23	Dooyrt eh, Mish coraa fer fockley-magh ayns yn aasagh, Kiartee-jee raad y Chiarn, myr dooyrt y phadeyr Esaias. 
JHN.1.24	As v’adsyn v’er nyn goyrt, jeh ny Phariseeyn. 
JHN.1.25	As dênee ad jeh, as dooyrt ad rish, Cre’n-fa t’ou bashtey eisht, mannagh nee oo yn Creest, ny Elias, ny’n phadeyr shen? 
JHN.1.26	Dreggyr Ean ad, gra, Ta mish bashtey lesh ushtey: agh ta fer shassoo nyn mast’ eu, nagh vel enney eu er; 
JHN.1.27	Eshyn eh ta cheet my yeï, agh t’er ny hoiaghey roym, kiangley ny braagyn echey cha vel mish feeu dy eaysley. 
JHN.1.28	Va ny reddyn shoh jeant ayns Bethabara er cheu elley jeh Jordan, raad va Ean bashtey.
JHN.1.29	Yn nah laa honnick Ean Yeesey cheet ny-whail, as dooyrt eh, Cur-my-ner Eayn Yee, ta goaill ersooyl peccah yn theihll. 
JHN.1.30	Shoh eshyn mychione dooyrt mee, My yeï ta dooinney cheet, t’er ny hoiaghey roym; son v’eh roym. 
JHN.1.31	As cha row enney aym’s er: agh dy beagh eh er ny hoilshaghey da Israel, shen-y-fa haink mish bashtey lesh ushtey. 
JHN.1.32	As dymmyrk Ean feanish, gra, Honnick mee yn Spyrryd cheet neose veih niau myr calmane, as tannaghtyn er. 
JHN.1.33	As cha dug mish enney er: agh eshyn ren mish y choyrt dy vashtey lesh ushtey, dooyrt eh shen rhym, Ersyn hee oo yn Spyrryd cheet neose as tannaghtyn er, shen eh ta bashtey lesh y Spyrryd Noo. 
JHN.1.34	As honnick mee eh, as dymmyrk mee feanish, dy nee shoh Mac Yee.
JHN.1.35	Yn nah laa reesht va Ean ny hassoo, as jees jeh e ynseydee: 
JHN.1.36	As yeeagh eh er Yeesey, myr v’eh shooyl, as dooyrt eh, Cur-my-ner Eayn Yee. 
JHN.1.37	As cheayll yn daa ynseydagh eh loayrt, as deiyr ad er Yeesey. 
JHN.1.38	Eisht hyndaa Yeesey, as honnick eh ad geiyrt er, as dooyrt eh roo, Cre ta shiu dy hirrey? Dooyrt adsyn rish, Rabbi (ta shen dy ghra, ’sy ghlare ainyn, Vainshter) cre raad t’ou baghey? 
JHN.1.39	Dooyrt eh roo, Tar-jee as hee shiu. Haink ad as honnick ad c’raad v’eh baghey, as duirree ad mârish yn laa shen: son ve mysh y jeihoo oor. 
JHN.1.40	Fer jeh’n jees cheayll Ean loayrt, as deiyr er, va Andreays, braar Simon Peddyr. 
JHN.1.41	Hooar eshyn hoshiaght e vraar hene Simon, as dooyrt eh rish, Ta shin er gheddyn yn Messias, ta shen dy ghra, Yn Creest. 
JHN.1.42	As hug eh lesh eh gys Yeesey. As tra honnick Yeesey eh, dooyrt eh, Uss Simon mac Jona: bee oo enmyssit Cephas, ta shen dy ghra 
JHN.1.43	Yn laa er-giyn she aigney Yeesey ve dy gholl magh gys Galilee, as hooar eh Philip, as dooyrt eh rish, Eiyr orrym. 
JHN.1.44	Nish va Philip veih Bethsaida, ard-valley Andreays as Peddyr. 
JHN.1.45	Veit Philip rish Nathanael, as dooyrt eh rish, Ta shin er gheddyn eshyn, jeh ren Moses ayns y leigh, as ny phadeyryn, scrieu, Yeesey dy Nazareth, mac Yoseph. 
JHN.1.46	As dooyrt Nathanael rish, Vod nhee erbee mie cheet magh ass Nazareth? Dooyrt Philip rish, Ta royd as hee oo. 
JHN.1.47	Honnick Yeesey Nathanael cheet ny whail, as dooyrt eh jehsyn, Cur-my-ner Israelite firrinagh, ayn nagh vel molteyrys erbee. 
JHN.1.48	Dooyrt Nathanael rish, Cre’n enney t’ayd orrym’s? Dreggyr Yeesey as dooyrt eh rish, Roish my deïe Philip ort, tra vo’u fo yn villey-figgagh, honnick-mee oo. 
JHN.1.49	Dreggyr Nathanael as dooyrt eh rish, Rabbi, oo mac Yee, oo ree Israel. 
JHN.1.50	Dreggyr Yeesey as dooyrt eh rish, Er-y-fa dy dooyrt mee rhyt, dy vaik mee oo fo’n villey-figgagh, vel oo credjal? hee oo reddyn smoo na ad shoh. 
JHN.1.51	As dooyrt eh rish, Dy firrinagh firrinagh ta mee gra riu, Ny lurg shoh hee shiu niau foshlit, as ainleyn Yee gooll seose as cheet neose er Mac y dooinney.
JHN.2.1	As er y trass laa va poosey ayns Cana dy Ghalilee; as va moir Yeesey ayns shen. 
JHN.2.2	As va chammah Yeesey cuirt, as e ynseydee, gys y vannish. 
JHN.2.3	As tra v’ad laccal feeyn, dooyrt moir Yeesey rish, Cha vel feeyn oc. 
JHN.2.4	Dooyrt Yeesey r’ee, Ven, cre t’ain dy yannoo rish shen? cha vel my oor foast er jeet. 
JHN.2.5	Dooyrt e voir rish y vooinjer, Jean-jee shiuish cre-erbee jir eh riu. 
JHN.2.6	As va soit ayns shen shey siyn cloaie ry-hoi ushtey lurg cliaghtey ny Hewnyn son glenney, cummal ghaa ny three dy firkinyn y pheesh. 
JHN.2.7	Dooyrt Yeesey roo, Lhieen-jee ny siyn lesh ushtey. As lhieen ad ad seose gys yn oirr. 
JHN.2.8	As dooyrt eh roo, Tayrn-jee nish, as cur-jee lhieu gys mainshter ny cuirraghyn. As hug ad lhieu eh. 
JHN.2.9	Tra va mainshter ny cuirraghyn er vlashtyn er yn ushtey va chyndaït gys feeyn, as nagh row fys echey cre voish ve (agh va fys ec ny sharvaantyn va tayrn yn ushtey) deïe mainshter ny cuirraghyn er y dooinney-phoosee, 
JHN.2.10	As dooyrt eh rish, Ta dy chooilley ghooinney ec y toshiaght soiaghey magh feeyn mie; as tra ta deiney er n’iu dy mie, eisht feeyn smessey: agh t’ou uss er vreayll y feeyn mie derrey mish. 
JHN.2.11	Yn toshiaght shoh dy virrilyn ren Yeesey ayns Cana dy Ghalilee, as hoilshee eh magh e ghloyr; as ren e ynseydee credjal ayn.
JHN.2.12	Ny luirg shen, hie eh hene, as e voir, as e vraaraghyn, as e ynseydee sheese gys Capernaum; as cha nhimmey laa duirree ad ayns shen. 
JHN.2.13	As va Caisht ny Hewnyn er-gerrey, as hie Yeesey seose gys Jerusalem. 
JHN.2.14	As hooar eh ayns y chiamble feallagh va creck dew, as kirree, as calmaneyn, as y vooinjer va caghlaa argid nyn soie: 
JHN.2.15	As tra v’eh er n’yannoo kip dy choyrdyn keylley, deiyr eh ad ooilley ass y chiamble, as ny kirree, as ny dew; as spreih eh magh yn argid ocsyn va caghlaa, as hilg eh harrish ny buird; 
JHN.2.16	As dooyrt eh roosyn va creck calmaneyn, Ersooyl-jeh lesh ny reddyn shoh, ny jean-jee thie my Ayrey ny hie margee. 
JHN.2.17	As chooinee e ynseydee dy row eh scruit, Ta graih jeean dty hie er my chur-mow.
JHN.2.18	Eisht dreggyr ny Hewnyn, as dooyrt ad rish, Cre’n cowrey t’ou dy yeeaghyn dooin, fakin dy vel oo jannoo ny reddyn shoh? 
JHN.2.19	Dreggyr Yeesey as dooyrt eh roo, Lhieg-jee yn chiamble shoh, as trog-yms eh reesht ayns three laa. 
JHN.2.20	Eisht dooyrt ny Hewnyn, Shey bleeaney as da-eed va’n chiamble shoh dy hroggal, as Jean uss troggal eh ayns three laa? 
JHN.2.21	Agh mychione chiamble e chorp hene loayr eshyn. 
JHN.2.22	Shen-y-fa tra v’eh er n’irree veih ny merriu, chooinee ny ynseydee dy row eh er ghra shoh roo: as chred ad yn scriptyr, as y raa va Yeesey er loayrt.
JHN.2.23	Nish tra v’eh ec Jerusalem ec y chaisht, rish earish ny feailley, ren ymmodee credjal ayns yn ennym echey, tra honnick ad ny mirrilyn v’eh er n’yannoo. 
JHN.2.24	Agh cha hreisht Yeesey eh hene orroo, er-yn-oyr dy row enney echey er dy chooilley ghooinney, 
JHN.2.25	As nagh row feme echey er unnane erbee dy ymmyrkey feanish jeh dooinney: son va fys echey cre va ayns dooinney.
JHN.3.1	Va dooinney jeh ny Phariseeyn enmyssit Nicodemus, ny ard-ghooinney mastey ny Hewnyn: 
JHN.3.2	Haink eh shoh gys Yeesey ayns yn oie, as dooyrt eh rish, Rabbi, ta fys ain dy nee fer-ynsee oo t’er jeet veih Jee: son cha vod dooinney erbee ny mirrilyn shen y yannoo t’ou uss dy yannoo, mannagh bee Jee mârish. 
JHN.3.3	Dreggyr Yeesey as dooyrt eh rish, Dy firrinagh firrinagh ta mee gra rhyt, Mannagh bee dooinney er ny ruggey reesht, cha vod eh reeriaght Yee y akin. 
JHN.3.4	Dooyrt Nicodemus rish, Kys oddys dooinney v’er ny ruggey tra t’eh shenn? vod eh goll stiagh yn nah cheayrt ayns breïn e vayrey, as cheet er y theihll? 
JHN.3.5	Dreggyr Yeesey, Dy firrinagh firrinagh ta mee gra rhyt, Mannagh bee dooinney er ny ruggey jeh ushtey as jeh’n spyrryd, cha vod eh goll stiagh ayns reeriaght Yee. 
JHN.3.6	Shen t’er ny ruggey jeh’n eill, te foalley; as shen t’er ny ruggey jeh’n Spyrryd, te spyrrydoil. 
JHN.3.7	Ny gow yindys dy dooyrt mee rhyt, Shegin diu v’er nyn ruggey reesht. 
JHN.3.8	Ta’n gheay sheidey raad saillee, as t’ou clashtyn y sheean eck, agh cha s’ayd cre voish t’ee cheet, ny cre’n raad t’ee goll: myr shen ta dy chooilley unnane t’er ny ruggey jeh’n Spyrryd. 
JHN.3.9	Dreggyr Nicodemus as dooyrt eh rish, Kys oddys ny reddyn shoh y ve? 
JHN.3.10	Dreggyr Yeesey as dooyrt eh rish, Vel uss dty er-ynsee ayns Israel, as nagh vel toiggal ayd jeh ny reddyn shoh? 
JHN.3.11	Dy firrinagh firrinagh ta mee gra rhyt, ta shin loayrt shen ta fys ain er, as gymmyrkey feanish jeh ny ta shin er vakin; as cha vel shiu soiaghey jeh’n eanish ain. 
JHN.3.12	My ta mish er loayrt riu jeh reddyn seihltagh, as nagh vel shiu dy my chredjal, kys nee shiu my chredjal my loayr-ym riu jeh reddyn flaunyssagh? 
JHN.3.13	As cha vel dooinney erbee er gholl seose gys niau, agh eshyn haink neose veih niau, eer yn Mac dooinney ta ayns niau.
JHN.3.14	As myr ren Moses yn ard-nieu y hroggal seose ayns yn aasagh, myr shen shegin da Mac y dooinney v’er ny hroggal seose: 
JHN.3.15	Nagh jean quoi-erbee ta credjal ayn cherraghtyn, agh dy bee yn vea ta dy bragh farraghtyn echey.
JHN.3.16	Son lheid y ghraih shen hug Jee da’n theihll, dy dug eh e ynrycan Vac v’er ny gheddyn, nagh jinnagh quoi-erbee chredjagh aynsyn cherraghtyn, agh yn vea ta dy bragh farraghtyn y chosney. 
JHN.3.17	Son cha dug Jee e vac gys y theihll, dy gheyrey yn seihll; agh dy voddagh y seihll liorishyn v’er ny hauail.
JHN.3.18	Eshyn ta credjal ayn, cha vel eh er ny gheyrey: agh eshyn nagh vel credjal ayn, t’eh er ny gheyrey hannah, er-yn-oyr nagh vel eh er chredjal ayns ennym yn ynrycan Mac v’er ny gheddyn dy Yee. 
JHN.3.19	As shoh yn vriwnys, dy vel soilshey er jeet gys y theihll, as dy row deiney ny s’graihee er y dorraghys na er y toilshey, er-y-fa dy row nyn obbraghyn olk. 
JHN.3.20	Son ta dy chooilley unnane ta jannoo dy holk, cur feoh da’n toilshey, chamoo t’eh cheet gys y toilshey, son nagh jig brah er ny obbraghyn echey. 
JHN.3.21	Agh eshyn ta jannoo firrinys, t’eh cheet gys y toilshey, dy vod e obbraghyn v’er nyn soilshaghey magh, dy vel ad er nyn obbraghey ayns Jee.
JHN.3.22	Ny lurg shoh haink Yeesey as e ynseydee gys cheer Yudea, as duirree eh ayns shen mâroo, as ren eh bashtey. 
JHN.3.23	As va Ean myrgeddin bashtey ayns Enon, er-gerrey da Salem, er-y-fa dy row palchey dy ushtey ayns shen: as haink ad as v’ad er nyn mashtey. 
JHN.3.24	Son cha row Ean foast tilgit ayns pryssoon.
JHN.3.25	Eisht dirree question eddyr paart jeh ynseydee Ean as ny Hewnyn, mychione bashtey. 
JHN.3.26	As haink ad gys Ean, as dooyrt ad rish, Rabbi, eshyn va mayrt er cheu elley dy Yordan, da ren oo feanish y ymmyrkey, cur-my-ner, t’eshyn bashtey, as ta dy chooilley ghooinney cheet huggey. 
JHN.3.27	Dreggyr Ean as dooyrt eh, Cha vod dooinney 
JHN.3.28	Ren shiuish shiu hene feanish y ymmyrkey lhiam, dy dooyrt mee, Cha nee mish yn Creest, agh dy [v]el mee er my choyrt roish. 
JHN.3.29	Eshyn dooinney yn phoosee ta ben y phoosey echey: agh ta carrey dooinney yn phoosee, ta ny hassoo as geaishtagh rish, goaill boggey mooar jeh coraa yn dooinney poosee: ta shoh my voggey’s er-y-fa shen jeant magh. 
JHN.3.30	Shegin dasyn bishaghey, agh shegin dooys parail. 
JHN.3.31	Eshyn ta cheet veih’n yrjid, t’eh erskyn ooilley: eshyn ta jeh yn thalloo, t’eh thallooinagh, as loayrt jeh’n thalloo: eshyn ta cheet veih niau, t’eh erskyn ooilley. 
JHN.3.32	As y red t’eh er vakin as er chlashtyn, shen t’eh gymmyrkey feanish jeh; as cha vel dooinney erbee soiaghey jeh’n eanish echey. 
JHN.3.33	Eshyn t’er n’yannoo soiaghey jeh’n eanish echey, t’eh er chur y seal echey huggey, dy vel Jee firrinagh. 
JHN.3.34	Son t’eshyn ta Jee er choyrt, loayrt goan Yee: son cha nee liorish towse ta Jee cur y Spyrryd da. 
JHN.3.35	Ta’n Ayr graihagh er y Mac, as t’eh er chur dy chooilley nhee fo yn laue echey. 
JHN.3.36	Eshyn ta credjal ayns y Mac, ta’n vea ta dy bragh farraghtyn echey: as eshyn nagh vel credjal yn Mac, cha vaik eh yn vea, agh nee jymmoose Yee tannaghtyn er.
JHN.4.1	Tra va fys ec y Chiarn er-y-fa shen, kys va ny Phariseeyn er chlashtyn dy row Yeesey jannoo as bashtey ny sliee dy eiyrtyssee na va Ean. 
JHN.4.2	(Ga nagh row Yeesey hene bashtey, agh e ynseydee.) 
JHN.4.3	Daag eh Judea, as jimmee eh reesht gys Galilee. 
JHN.4.4	As beign da goll trooid Samaria. 
JHN.4.5	Eisht haink eh gys ard-valley dy Samaria, ta enmyssit Sychar, er-gerrey da’n pheesh dy halloo hug Jacob da e vac Joseph. 
JHN.4.6	Nish va chibbyr Yacob ayns shen. Myr va Yeesey er-y-fa shen skee lesh e yurnah, hoie eh sheese ayns shen liorish y chibbyr: as ve mysh y cheyoo oor. 
JHN.4.7	Haink ben dy Samaria dy hayrn ushtey: dooyrt Yeesey r’ee, Cur dou jough. 
JHN.4.8	Son va ny ostyllyn er n’gholl gys y valley dy chionnaghey beaghey. 
JHN.4.9	Eisht dooyrt y ven dy Samaria rish, Kys dy vel uss, ta dty Hew, shirrey jough orrym’s, ta my ven dy Samaria? son cha vel veg y dellal ec ny Hewnyn rish ny Samaritanee. 
JHN.4.10	Dreggyr Yeesey, as dooyrt eh r’ee, Dy beagh fys ayd’s er gioot Yee, as quoi eh ta gra rhyt, Cur jough dou? veagh oo er hirrey ersyn, as veagh eh er chur dhyt ushtey bio. 
JHN.4.11	Dooyrt y ven rish, Vainshter, cha vel red erbee ayd dy hayrn lesh, as ta’n chibbyr dowin: cre voish eisht ta’n ushtey bio shen ayd? 
JHN.4.12	Vel uss ny s’ooasle na’n ayr ain Jacob, hug dooin y chibbyr shoh, as diu j’ee eh hene, as e chloan, as y maase echey? 
JHN.4.13	Dreggyr Yeesey as dooyrt eh r’ee, Quoi-erbee iu-ys jeh’n ushtey shoh bee eh paagh reesht: 
JHN.4.14	Agh quoi-erbee iu-ys jeh’n ushtey ver-yms da, cha bee eh dy bragh paagh: agh bee yn ushtey ver-ym da ny farrane ushtey ayn nee geill gys y vea ta dy bragh farraghtyn. 
JHN.4.15	Dooyrt y ven rish, Vainshter, cur dooys yn ushtey shoh, nagh bee’m paagh, as nagh jig-ym ayns shoh dy hayrn. 
JHN.4.16	Dooyrt Yeesey r’ee, Immee as eïe er dty heshey, as tar ayns shoh. 
JHN.4.17	Dreggyr y ven as dooyrt ee, Cha vel sheshey aym. Dooyrt Yeesey r’ee, T’ou er ghra dy mie, Cha vel sheshey aym: 
JHN.4.18	Son ta queig deiney er ny ve ayd, as eshyn t’ayd nish, cha nee dty heshey-poost eh: ayns shen t’ou er ghra yn irriney. 
JHN.4.19	Dooyrt y ven rish, Vainshter, ta mee cur tastey dy nee phadeyr oo. 
JHN.4.20	Ren ny ayraghyn ain ooashlaghey Jee er y clieau shoh; as ta shiuish gra, dy nee ayns Jerusalem ta’n boayl raad lhisagh sleih ooashlaghey. 
JHN.4.21	Dooyrt Yeesey ree, Ven, cred mish, ta’n oor cheet tra nagh jean shiu er y clieau shoh, ny foast ec Jerusalem ooashley ’choyrt da’n Ayr. 
JHN.4.22	Ta shiuish cur ooashley da, cha s’eu cre: ta fys ainyn cre ta shin cur ooashley da; son ta saualtys jeh ny Hewnyn. 
JHN.4.23	Agh ta’n oor cheet, as nish ayn dy jean ny ooashleyderyn firrinagh ooashlaghey yn Ayr ayns Spyrryd as ayns firrinys: son ta’n Ayr shirrey nyn lheid oc shoh dy chur ooashley da. 
JHN.4.24	Ta Jee ny Spyrryd, as shegin dauesyn ta ooashlaghey eh, ooashley y choyrt da ayns Spyrryd as ayns firrinys. 
JHN.4.25	Dooyrt y ven rish, Ta fys aym dy vel Messias cheet ta enmyssit Creest: tra hig eshyn, inshee eh dooin dy chooilley nhee. 
JHN.4.26	Dooyrt Yeesey r’ee, She mish ta loayrt rhyt eh shen.
JHN.4.27	As er shen haink e ostyllyn, as ghow ad yindys dy row eh taggloo rish y ven: foast cha dooyrt dooinney erbee, Cre t’ou dy hirrey? ny, Cre’n-fa t’ou taggloo r’ee? 
JHN.4.28	Daag yn ven eisht yn saagh-ushtey eck, as hie ee rhymbee gys y valley, as dooyrt ee rish ny deiney, 
JHN.4.29	Tar-jee, as hee shiu dooinney t’er n’insh dou ooilley ny ren mee rieau: nagh nee shoh yn Creest? 
JHN.4.30	Eisht hie ad magh ass y valley as haink ad huggey.
JHN.4.31	Ayns y traa shen ghuee e ostyllyn er, gra, Vainshter, gow beaghey. 
JHN.4.32	Agh dooyrt eshyn roo, Ta bee aym’s dy ee nagh vel fys euish er. 
JHN.4.33	Shen-y-fa dooyrt ny ostyllyn yn derrey yeh rish y jeh elley, Vel dooinney erbee er chur lesh nhee erbee huggey dy ee? 
JHN.4.34	Dooyrt Yeesey roo, Yn beaghey aym’s eh, dy yannoo yn aigney echeysyn t’er my choyrt, as dy chooilleeney yn obbyr echey. 
JHN.4.35	Nagh vel shiu gra, dy vel kiare meeghyn foast, as eisht ta’n fouyr cheet? cur-my-ner ta mish gra riu, Trog-jee seose nyn sooillyn, as jeeagh-jee er ny magheryn; son t’ad bane hannah son y fouyr. 
JHN.4.36	As ta’n beaynee geddyn faill, as chaglym mess gys y vea veayn: dy vod chammah yn correyder as y beaynee boggey y ghoaill cooidjagh. 
JHN.4.37	As ayns shoh ta’n raa shen firrinagh, Ta fer cuirr, as fer elley buinn. 
JHN.4.38	Hug mish shiu magh dy vuinn cooid nagh ren shiu y laboragh: ta deiney elley er laboragh, as ta shiuish er gholl stiagh er y laboraght oc.
JHN.4.39	As ren ymmodee jeh Samaritanee yn ard-valley shen credjal ayn, kyndagh rish raa yn ven, ren feanish y ymmyrkey, Dinsh eh dou ooilley ny ren mee rieau. 
JHN.4.40	Myr shoh tra va ny Samaritanee er jeet huggey, ghuee ad er, eh dy uirriaght mâroo: as duirree eh ayns shen daa laa. 
JHN.4.41	As ren ymmodee elley credjal ayn er coontey eh ghoo hene; 
JHN.4.42	As dooyrt ad rish y ven, Nish ta shin credjal, cha nee son y raa ayd’s; son ta shin hene er chlashtyn eh, as ta fys ain, dy nee shoh dy jarroo yn Creest, Saualtagh y theihll.
JHN.4.43	Nish lurg daa laa jimmee eh veih shen, as hie eh roish gys Galilee: 
JHN.4.44	Son ren Yeesey hene feanish y ymmyrkey, nagh vel ooashley ec phadeyr ayns e heer hene. 
JHN.4.45	Tra v’eh eisht er jeet gys Galilee, ren ny Galileanee mooar jeh, liorish dy row ad er vakin ooilley ny ren eh ec Jerusalem, ec y feailley: son v’adsyn er ve ec y feailley. 
JHN.4.46	Myr shen haink Yeesey reesht gys Cana ayns Galilee, raad v’eh er hyndaa yn ushtey gys feeyn. As va chiarn dy row, va’n mac echey ching ec Capernaum. 
JHN.4.47	Tra cheayll eh dy row Yeesey er jeet veih Judea gys Galilee, hie eh huggey, as ghuee eh er, Eh dy heet neose dy lheihys e vac: son v’eh raad y vaaish. 
JHN.4.48	Eisht dooyrt Yeesey rish, Mannagh vaik shiu cowraghyn as yindyssyn, cha jean shiu credjal. 
JHN.4.49	Dooyrt y chiarn rish, Vainshter, tar neose roish my vow my lhiannoo baase. 
JHN.4.50	Dooyrt Yeesey rish, Immee royd; ta dty vac bio. As chred y dooinney yn ockle va Yeesey er loayrt rish, as hie eh roish. 
JHN.4.51	As tra v’eh nish goll sheese, haink ny sharvaantyn echey ny whail, as dinsh ad da, gra, Ta dty vac bio. 
JHN.4.52	Eisht dênee eh jeu cre’n oor ren eh toshiaght dy choural: as dooyrt ad rish, Jea ec y chiaghtoo oor daag y chiassaghey eh. 
JHN.4.53	Myr shen va fys ec yn ayr dy nee ayns yn oor cheddin va Yeesey er ghra rish, Ta dty vac bio; as ren eh hene credjal as ooilley e hie. 
JHN.4.54	Shoh neesht yn nah virril ren Yeesey, tra v’eh er jeet veih Judea gys Galilee.
JHN.5.1	Ny lurg shoh va feailley ny Hewnyn, as hie Yeesey seose gys Jerusalem. 
JHN.5.2	Nish ta ec Jerusalem liorish giat ny geyrragh, loghan, ta enmyssit ayns y ghlare Hebrewnagh Bethesda, ta queig porchyn er. 
JHN.5.3	Ayndoo shoh va nyn lhie ymmodee dy leih dourinagh, doail, baccee, shirgeydee, as v’ad fieau er gleashaght yn ushtey. 
JHN.5.4	Son va ainle goll sheese ec lheid y traa shen ayns yn ushtey, as seiy yn ushtey: quoi-erbee eisht va hoshiaght goll sheese lurg seiy yn ushtey, v’eh er ny laanaghey jeh doghan erbee dy row er. 
JHN.5.5	As va ayns shen dooinney dy row, va doghan er ve er rish hoght bleeaney jeig as feed. 
JHN.5.6	Tra honnick Yeesey eh ny lhie, as fys echey dy row eh er ve myr shen ry-foddey dy hraa, dooyrt eh rish, Nailt ve er dty laanaghey? 
JHN.5.7	Dreggyr yn annooinagh eh, Vainshter, cha vel dooinney erbee aym, tra ta’n ushtey seiyt, dy my chur sheese ayns y loghan: agh choud as ta mee cheet, ta fer elley goll sheese roym. 
JHN.5.8	Dooyrt Yeesey rish, Trog ort, gow seose dty lhiabbee as jean shooyll. 
JHN.5.9	As er-y-chooyl va’n dooinney er ny lheihys, as ghow eh seose e lhiabbee, as huill eh: as er y laa shen va’n doonaght.
JHN.5.10	Dooyrt ny Hewnyn er-y-fa shen rishyn v’er ny lheihys, She laa yn doonaght t’ayn; cha vel eh lowal dhyt gymmyrkey dty lhiabbee. 
JHN.5.11	Dreggyr eshyn ad, Eshyn ren m’y laanaghey, dooyrt eh shen rhym, Trog dty lhiabbee as shooill. 
JHN.5.12	Eisht dênee ad jeh, Quoi va yn dooinney shen dooyrt rhyt, Trog dty lhiabbee as shooill? 
JHN.5.13	As cha row fys echeysyn v’er ny lheihys, quoi v’eh: son va Yeesey er gholl dy lhiattee, liorish dy row chaglym mooar dy leih ayns y voayl shen. 
JHN.5.14	Ny lurg shen hooar Yeesey eh ayns y chiamble, as dooyrt eh rish, Cur-my-ner, t’ou er dty laanaghey: ny jean peccah ny smoo, er-aggle dy jig red smessey ort. 
JHN.5.15	Jimmee yn dooinney roish, as dinsh eh da ny Hewnyn dy nee Yeesey v’er laanaghey eh. 
JHN.5.16	As er-yn-oyr shen ren ny Hewnyn tranlaase er Yeesey, as v’ad shirrey eh y choyrt gy-baase, er-y-fa dy row eh er n’yannoo ny reddyn shoh er laa yn doonaght.
JHN.5.17	Agh dreggyr Yeesey ad, Ta my Ayr gobbraghey derrey nish: as ta mish gobbraghey. 
JHN.5.18	Shen-y-fa va ny Hewnyn wheesh shen smoo shleeuit er cur dy baase eh; er-yn-oyr dy row eh cha nee ynrycan er vrishey yn doonaght, agh er ghra myrgeddin dy nee Jee va’n Ayr echey, jannoo eh hene corrym rish Jee. 
JHN.5.19	Eisht dreggyr Yeesey, as dooyrt eh roo, Dy firrinagh firrinagh ta mee gra riu, Cha vod y Mac nhee erbee y yannoo jeh hene, agh ny t’eh fakin yn Ayr dy yannoo: son cre-erbee t’eshyn dy yannoo, ta’n Mac jannoo myrgeddin. 
JHN.5.20	Son ta’n Ayr graihagh er y Mac, as t’eh soilshaghey da dy chooilley nhee t’eh hene dy yannoo: as soilshee eh da obbraghyn smoo na ad shoh, dy vod shiu yindys y ghoaill. 
JHN.5.21	Son myr ta’n Ayr troggal seose, as cur bioys da ny merriu: eer myr shen ta’n Mac bioghey yn vooinjer saillish. 
JHN.5.22	Son cha vel yn Ayr briwnys dooinney erbee; agh t’eh er livrey dy chooilley vriwnys gys y Mac: 
JHN.5.23	Dy voddagh dy chooilley ghooinney ooashley y choyrt da’n Mac, myr t’ad cur ooashley da’n Ayr. Eshyn nagh vel cur ooashley da’n Mac, cha vel eh coyrt ooashley da’n Ayr ren y choyrt eh. 
JHN.5.24	Dy firrinagh firrinagh ta mee gra riu, Eshyn ta clashtyn my ghoo’s, as credjal aynsyn t’er my choyrt, ta’n vea ta dy bragh farraghtyn echey, as cha jig eh gys coayl-anmey: agh t’eh er gholl veih baase gys bea. 
JHN.5.25	Dy firrinagh firrinagh ta mee gra riu, Ta’n oor cheet, as nish ayn, tra nee ny merriu clashtyn coraa Mac Yee: as bee adsyn chlinnys er nyn mioghey. 
JHN.5.26	Son ’naght myr ta ec yn Ayr bioys ayn hene; myr shen t’eh er choyrt da’n Mac bioys y ve echey ayn hene; 
JHN.5.27	As t’eh er choyrt da pooar dy yannoo briwnys myrgeddin, er-y-fa dy nee Mac y dooinney eh. 
JHN.5.28	Ny gow-jee yindys jeh shoh: son ta’n oor cheet, tra chlinnys ooilley ny t’ayns ny oiaghyn e choraa, 
JHN.5.29	As hig ad magh; adsyn t’er n’yannoo dy mie, gys irree-seose-reesht y vea; as adsyn t’er n’yannoo dy olk, gys irree-seose-reesht y choayl-anmey. 
JHN.5.30	Cha voddym jee’m pene nhee erbee y yannoo: myr ta mee clashtyn, ta mee briwnys: as ta my vriwnys cairagh, er-yn-oyr nagh vel mee shirrey my aigney hene, agh aigney yn Ayr t’er my choyrt. 
JHN.5.31	My ta mee gymmyrkey feanish jee’m pene, cha vel my eanish firrinagh.
JHN.5.32	Ta fer elley ta gymmyrkey feanish jee’m, as ta fys aym dy vel yn eanish t’eh dy ymmyrkey jee’m firrinagh. 
JHN.5.33	Hug shiuish fys gys Ean, as dymmyrk eh feanish gys yn irriney. 
JHN.5.34	Agh cha vel mish goaill feanish veih dooinney: agh shoh ta mee dy ghra, dy vod shiu v’er nyn sauail. 
JHN.5.35	V’eshyn ny hoilshey gial as sollys: as va shiu booiagh son earish boggey ’ghoaill ayns y soilshey echey.
JHN.5.36	Agh ta feanish stroshey aym’s na Ean: son ny obbraghyn hug my Ayr dou dy chooilleeney, ny obbraghyn cheddin ta mee dy yannoo, t’ad gymmyrkey feanish jee’m, dy vel yn Ayr er my choyrt. 
JHN.5.37	As ta’n Ayr hene t’er my choyrt, er n’ymmyrkey feanish jee’m. Cha vel shiuish er chlashtyn e choraa ec traa erbee, ny er vakin e chaslys. 
JHN.5.38	As cha vel eu yn goo echeysyn tannaghtyn ayndiu: son eshyn t’eh er choyrt, aynsyn cha vel shiu credjal.
JHN.5.39	Ronsee-jee ny scriptyryn, son ayndoosyn ta shiu smooinaghtyn dy vel y vea veayn eu, as she ad shen ta gymmyrkey feanish jeem’s. 
JHN.5.40	As cha vel shiu booiagh cheet hym’s, dy vod yn vea y ve eu. 
JHN.5.41	Cha vel mish soiaghey jeh ooashley deiney. 
JHN.5.42	Agh ta toiggal aym jiuish, nagh vel graih Yee ayndiu. 
JHN.5.43	Ta mish er jeet ayns ennym my Ayrey, as cha vel shiu goaill rhym: my hig fer elley ayns e ennym hene, rishyn nee shiu goaill. 
JHN.5.44	Kys oddys shiuish credjal ta geddyn ooashley yn derrey yeh veih yn jeh elley, as nagh vel shirrey yn ooashley ta veih Jee ny lomarcan? 
JHN.5.45	Ny smooinee-jee dy jean-yms plaiynt erriu gys yn Ayr: ta ayn ta plaiynt nyn ’oï eu, eer Moses, ayn ta shiu treishteil. 
JHN.5.46	Son dy beagh shiu er chredjal Moses, veagh shiu er chredjal aynym’s; son scrieu eh jeem’s. 
JHN.5.47	Agh mannagh gred shiu ny screeuyn echeysyn, kys nee shiu credjal ny goan aym’s?
JHN.6.1	Ny lurg shoh hie Yeesey harrish faarkey Ghalilee, ny Tiberias. 
JHN.6.2	As deiyr earroo mooar dy leih er, er-y-fa dy vaik ad ny mirrilyn ren eh orroosyn va doghanit. 
JHN.6.3	As hie Yeesey seose er slieau, as hoie eh ayns shen marish e ostyllyn. 
JHN.6.4	As va’n Chaisht, feailley ny Hewnyn er-gerrey.
JHN.6.5	Tra va Yeesey eisht er hroggal seose e hooillyn, as fakin earroo mooar dy leih cheet huggey, dooyrt eh rish Philip, Cre-voish oddys mayd arran y chionnaghey, dy yannoo magh ad shoh? 
JHN.6.6	(As shoh dooyrt eh dy phrowal eh: son v’eh hene kiarit cre dy yannoo.) 
JHN.6.7	Dreggyr Philip eh, Cha bee feeagh daa cheead ping dy arran dy liooar daue, dy vod dagh unnane oc kuse y ghoaill. 
JHN.6.8	Dooyrt fer jeh ny ostyllyn echey, Andreays, braar Simon Peddyr, rish. 
JHN.6.9	Ta scollag ayns shoh ta queig bwilleenyn oarn echey, as daa eeast veggey; agh cre t’ad shen mastey whilleen? 
JHN.6.10	As dooyrt Yeesey, Cur-jee er ny deiney soie sheese. Nish va lane faiyr ayns yn ynnyd. Myr shen hoie ny deiney sheese ayns earroo mysh queig thousaneyn. 
JHN.6.11	As ghow Yeesey ny bwilleenyn, as tra v’eh er chur booise, rheynn eh ad er e ostyllyn, as rheynn adsyn ad orroosyn myr v’ad soie; as myrgeddin jeh ny eeastyn wheesh as bailloo. 
JHN.6.12	Tra va’d jeant magh, dooyrt eh rish e ostyllyn, Jean-jee yn vrooilliagh ta er-mayrn y haglym cooidjagh nagh bee nhee erbee caillit. 
JHN.6.13	Er shen ren ad eh y haglym, as lhieen ad daa vaskad jeig lesh fooilliagh ny quieg bwilleenyn oarn, va er-mayrn erreish daue v’er n’ee. 
JHN.6.14	Eisht dooyrt ny deiney shen, tra v’ad er vakin y mirril va Yeesey er n’yannoo, She shoh ayns firrinys yn phadeyr shen va ry-hoi cheet gys y theihll.
JHN.6.15	Tra dennee Yeesey er-y-fa shen dy darragh ad, as dy goghe ad eh er-niart, dy yannoo eh ny ree, hie eh seose reesht er slieau eh hene ny lomarcan. 
JHN.6.16	As tra va’n fastyr er, hie e ostyllyn sheese gys y cheayn. 
JHN.6.17	As ghow ad lhuingys, as haink ad harrish y cheayn gys Capernaum: as ve nish dorraghey, as cha row Yeesey er jeet huc. 
JHN.6.18	As dhatt y keayn lesh niart stermagh ny geayee. 
JHN.6.19	Myr shen tra va’d er n’ymmyrt mysh kiare veeilley, honnick ad Yeesey shooyl er y cheayn, as tayrn er-gerrey da’n lhong: as ghow ad aggle. 
JHN.6.20	Agh dooyrt eshyn roo, She mish t’ayn, ny bee aggle erriu. 
JHN.6.21	Eisht ghow ad eh dy arryltagh stiagh ayns y lhong: as chelleeragh va’n lhong ec y thalloo raad v’ad goll.
JHN.6.22	Yn laa er-giyn, tra honnick yn pobble va nyn shassoo cheu elley jeh’n cheayn nagh row baatey erbee elley ayns shen, cheu-mooie jeh’n un vaatey shen va ny ostyllyn er n’ghoaill, as nagh jagh Yeesey mâroosyn ayns y vaatey, agh dy row ny ostyllyn er n’gholl ersooyl nyn lomarcan: 
JHN.6.23	(Ny-yeih va baatyn elley er jeet veih Tiberias, er-gerrey da’n boayl ren ad arran y ee ayn erreish da’n Chiarn v’er chur booise) 
JHN.6.24	Tra honnick y pobble er-y-fa shen nagh row Yeesey ayns shen, ny e ostyllyn, ghow adysn myrgeddin lhuingys, as haink ad gys Capernaum, briaght son Yeesey. 
JHN.6.25	As tra hooar ad eh er y cheu elley jeh’n cheayn, dooyrt ad rish, Rabbi, cuin haink oo ayns shoh? 
JHN.6.26	Dreggyr Yeesey ad, as dooyrt eh, Dy firrinagh firrinagh ta mee gra riu, Ta shiu dy my hirrey’s, cha nee er-yn-oyr dy vaik shiu ny mirrilyn, agh son dy d’ee shiu jeh ny bwilleenyn, as dy row shiu jeant magh. 
JHN.6.27	Ny bee-jee imneagh son y beaghey ta cherraghtyn, agh son y beaghey shen ta tannaghtyn gys y vea veayn, nee yn Mac dooinney y choyrt diu: son eshyn ta Jee yn Ayr er chowraghey. 
JHN.6.28	Eisht dooyrt ad rish, Cre nee mainyn, dy vod mayd obbraghyn Yee y yannoo? 
JHN.6.29	Dreggyr Yeesey as dooyrt eh roo, Shoh obbyr Yee, shiu dy chredjal aynsyn t’eh er choyrt. 
JHN.6.30	Dooyrt ad er-y-fa shen rish, Cre’n cowrey t’ou dy yeeaghyn eisht, dy vod mayd fakin as credjal aynyd? cre ta dty obbyr? 
JHN.6.31	D’ee ny ayraghyn ain manna ayns yn aasagh; myr te scruit, Hug eh daue arran veih niau dy ee. 
JHN.6.32	Eisht dooyrt Yeesey roo, Dy firrinagh firrinagh ta mee gra riu, Cha dug Moses diu yn arran shen veih niau, agh my Ayr ta coyrt diu yn arran firrinagh veih niau. 
JHN.6.33	Son arran Yee eshyn ta cheet neose veih niau, as ta cur e vioys son y theihll. 
JHN.6.34	Eisht dooyrt ad rish, Cur dooinyn dy bragh yn arran shoh. 
JHN.6.35	As dooyrt Yeesey roo, Mish arran y vea: eshyn ta cheet hym’s, cha bee eh dy bragh accryssagh; as eshyn ta credjal aynym; cha bee eh dy bragh paagh. 
JHN.6.36	Agh ta mish er ghra riu, dy vel shiu myrgeddin er my akin’s, as nagh vel shiu credjal. 
JHN.6.37	Hig adsyn ooilley hym’s ta’n Ayr dy chur dou; as eshyn ta cheet hym, cha jeanym er aght erbee y yiooldey voym. 
JHN.6.38	Son haink mish neose veih niau, cha nee dy yannoo my aigney hene, agh yn aigney echeysyn ren m’y choyrt. 
JHN.6.39	As shoh aigney yn Ayr ta er my choyrt, jeh ooilley ny hug eh dou nagh gaillin veg, agh dy droggin eh seose reesht ec y laa jerrinagh. 
JHN.6.40	As shoh yn aigney echeysyn ta er my choyrt, dy chooilley unnane ta fakin y Mac as credjal ayn, yn vea dy bragh farraghtyn dy ve echey: as trog-yms seose eh ec y laa jerrinagh. 
JHN.6.41	Eisht va ny Hewnyn jymmoosagh rish, er-y-fa dy dooyrt eh, Mish arran y vea haink neose veih niau. 
JHN.6.42	As dooyrt ad, Nagh nee shoh Yeesey Mac Yoseph, yn ayr as y voir echey shione dooin? kys eisht dy vel eh gra, Haink mee neose veih niau? 
JHN.6.43	Dreggyr Yeesey er-y-fa shen as dooyrt eh roo, Ny lhig da jymmoose ve ny mast’ eu. 
JHN.6.44	Cha vod dooinney erbee cheet hym’s, mannagh jean yn Ayr t’er my choyrt y hayrn eh: as trog-yms seose eh ec y laa jerrinagh. 
JHN.6.45	Te scruit ayns ny phadeyryn, As bee ad ooilley ynsit liorish Jee. Dy chooilley ghooinney er-y-fa shen t’er chlashtyn, as er n’ynsaghey veih yn Ayr, t’eh cheet hym’s. 
JHN.6.46	Cha nee dy vel dooinney erbee er vakin yn Ayr, cheu-mooie jehsyn ta veih Jee, t’eh shen er vakin yn Ayr. 
JHN.6.47	Dy firrinagh firrinagh ta mee gra riu, Eshyn ta credjal aynyms ta’n vea ta dy bragh farraghtyn echey. 
JHN.6.48	Mish arran y vea. 
JHN.6.49	D’ee ny ayraghyn euish manna ayns yn aasagh, as ta’d marroo. 
JHN.6.50	Shoh yn arran ta cheet neose veih niau, dy vod dooinney gee jeh, as gyn baase y gheddyn. 
JHN.6.51	Mish yn arran bio, haink neose veih niau: my ee-ys dooinney erbee jeh’n arran shoh, bee eh bio son dy bragh: as yn arran neem’s y choyrt, she my eill eh, ver-yms son bioys y theihll. 
JHN.6.52	Va ec ny Hewnyn er-y-fa shen argane nyn mast’ oc hene, gra, Kys oddys y dooinney shoh cur dooin e eill dy ee? 
JHN.6.53	Eisht dooyrt Yeesey roo, Dy firrinagh-focklagh ta mee gra riu, Mannagh jean shiu feill yn Mac dooinney y ee, as e uill y iu, cha vel y vea eu ayndiu. 
JHN.6.54	Eshyn ta gee my eill, as giu my uill, ta’n vea veayn echey, as trog-yms seose eh ec y laa jerrinagh. 
JHN.6.55	Son dy firrinagh she bee my eill, as dy firrinagh she jough my uill. 
JHN.6.56	Eshyn ta gee my eill as giu my uill, t’eh baghey aynym’s, as mish aynsyn. 
JHN.6.57	Myr ta’n Ayr bio er my choyrt’s, as ta mee bio liorish yn Ayr: myr shen neesht vees eshyn ta dy my ee’s, bio liorym. 
JHN.6.58	Shoh yn arran haink neose veih niau; cha nee myr ren ny ayraghyn eu manna y ee, as ta’d marroo: bee eshyn ta gee jeh’n arran shoh, bio son dy bragh. 
JHN.6.59	Ny goan shoh loayr eh ayns y synagogue, myr v’eh gynsaghey ayns Capernaum. 
JHN.6.60	Dooyrt ymmodee er-y-fa shen jeh e eiyrtee, tra cheayll ad shoh, Shoh raa creoi, quoi oddys y chlashtyn eh? 
JHN.6.61	Tra va fys ec Yeesey ayn hene dy row e eiyrtee jymmoosagh son shoh, dooyrt eh roo, Vel shoh cheet ayns raad y chredjue eu? 
JHN.6.62	Cre my hee shiu Mac y dooinney goll seose raad v’eh roïe? 
JHN.6.63	She yn spyrryd ta bioghey, cha vel yn eill jannoo veg y vie: ny goan ta mish dy loayrt riu, t’ad spyrryd as t’ad bea. 
JHN.6.64	Agh ta paart jiuish nagh vel credjal. Son va fys ec Yeesey er-dyn toshiaght, quoi va’d nagh row credjal, as quoi yinnagh eh y vrah. 
JHN.6.65	As dooyrt eh, Shen-y-fa dooyrt mish riu, nagh vod dooinney erbee cheet hym’s, mannagh bee eh er ny choyrt da liorish my Ayr.
JHN.6.66	Veih yn traa shen hie ymmodee jeh e eiyrtee back, as cha huill ad arragh mârish. 
JHN.6.67	Eisht dooyrt Yeesey rish y daa ostyl yeig, Jed shiuish myrgeddin reue? 
JHN.6.68	Eisht dreggyr Simon Peddyr eh, Hiarn, quoi gys hem mayd? ayd’s ta goan y vea veayn. 
JHN.6.69	As ta shin credjal, as shickyr jeh dy nee uss yn Creest, Mac y Jee bio. 
JHN.6.70	Dreggyr Yeesey ad, Nagh vel mish er reih shiuish yn ghaa-yeig, as ta fer j’iu ny youyl? 
JHN.6.71	Loayr eh jeh Yuaase Iscariot mac Simon: son eshyn eh va dy vrah eh, as v’eh fer jeh’n daa ostyl yeig.
JHN.7.1	Ny lurg shoh duirree Yeesey ayns Galilee: son cha row eh booiagh cummal ayns Judea, er-yn-oyr dy row ny Hewnyn shirrey eh y varroo. 
JHN.7.2	Nish va feailley cabbaneyn ny Hewnyn er-gerrey. 
JHN.7.3	Dooyrt e vraaraghyn er-y-fa shen rish, Faag y voayl shoh, as immee gys Judea, dy vod ny eiyrtee t’ayd ayns shen myrgeddin fakin ny obbraghyn t’ou dy yannoo. 
JHN.7.4	Son cha vel dooinney erbee freayll e obbraghyn follit, as eh hene shirrey dy ve cronnal: My t’ou jannoo ny reddyn shoh soilshee oo hene da’n theihll. 
JHN.7.5	Son chamoo ren e vraaraghyn hene credjal ayn. 
JHN.7.6	Eisht dooyrt Yeesey roo, Cha vel my hraa’s foast er jeet: agh ta’n traa euish dy kinjagh jesh diu. 
JHN.7.7	Cha vod y seihll dwoaie y chur diuish, agh dooys te cur dwoaie; er-yn-oyr dy vel mee gymmyrkey feanish jeh, dy vel ny obbraghyn echey olk. 
JHN.7.8	Immee-jee shiuish seose gys y feailley shoh: cha vel mish son goll seose foast gys y feailley shoh, er-yn-oyr nagh vel my hraa foast er jeet. 
JHN.7.9	Tra v’eh er ghra ny goan shoh roo, duirree eh myr v’eh ayns Galilee.
JHN.7.10	Agh tra va e vraaraghyn er gholl seose, eisht hie eshyn myrgeddin seose gys y feailley, cha nee dy foshlit, agh myr dy beagh eh dy follit. 
JHN.7.11	Eisht va ny Hewnyn briaght er e hon ec y feailley, as dooyrt ad, Cre vel eh? 
JHN.7.12	As va lane argane mastey yn pobble mychione echey: son va paart gra, She dooinney mie eh: as feallagh elley gra, Cha nee; agh t’eh molley yn pobble. 
JHN.7.13	Ny-yeih, cha loayr dooinney erbee dy foshlit jeh, goaill aggle roish ny Hewnyn.
JHN.7.14	Nish mysh 
JHN.7.15	As ghow ny Hewnyn yindys, gra, Kys ta lheid yn ynsagh ec y dooinney shoh, nagh row eh hene rieau ynsit? 
JHN.7.16	Dreggyr Yeesey ad, as dooyrt eh, Cha vel my ynsagh lhiam pene, agh leshyn t’er my choyrt. 
JHN.7.17	My vees dooinney erbee aggindagh yn aigney echeysyn y yannoo, yiow eh toiggal jeh’n ynsagh, nee veih Jee te, ny vel mee loayrt jee’m pene. 
JHN.7.18	Eshyn ta loayrt jeh hene, t’eh shirrey e ooashley hene: agh eshyn ta shirrey yn ooashley echeysyn t’er choyrt eh, t’eh shen firrinagh, as cha vel neu-chairys erbee ayn. 
JHN.7.19	Nagh dug Moses yn leigh diu, as cha vel fer j’iu freayll yn leigh? Cre’n-fa ta shiu shirrey my vioys y ghoaill? 
JHN.7.20	Dreggyr y pobble eh, as dooyrt ad, Ta drogh-spyrryd breagagh aynyd: Quoi ta shirrey dty vioys y ghoaill? 
JHN.7.21	Dreggyr Yeesey as dooyrt eh roo, Ta mish er n’yannoo yn un obbyr shoh, as ta shiu ooilley goaill yindys. 
JHN.7.22	Hug Moses er-y-fa shen yn giarey-chymmylt diu, (cha nee son dy vel eh jeh Moses, agh jeh ny ayraghyn) as ta shiu er laa yn doonaght giarey-chymmylt dooinney. 
JHN.7.23	My ta dooinney er y doonaght goaill giarey-chymmylt, son nagh bee leigh Voses er ny vrishey; vel shiuish jymmoosagh rhym’s, son dy vel mee er n’yannoo dooinney ooilley magh slane er y doonaght? 
JHN.7.24	Ny jean-jee briwnys rere yn caslys, agh jean-jee briwnys cairagh. 
JHN.7.25	Eisht dooyrt paart jeusyn va veih Jerusalem, Nagh nee shoh eh t’ad shirrey dy varroo? 
JHN.7.26	Agh cur-my-ner, t’eh loayrt dy foshlit, as cha vel ad gra veg n’oï: vel dy jarroo fys ec ny fir-reill dy nee shoh yn Creest firrinagh? 
JHN.7.27	Ny-yeih ta enney ain er y dooinney shoh cre-voish t’eh: agh tra hig Creest, cha bee fys ec dooinney erbee cre-voish t’eh. 
JHN.7.28	Eisht deïe Yeesey ayns y chiamble myr ve’h gynsaghey, gra, Ta chammah enney eu orrym’s, aa ta fys eu cre-voish ta mee: as cha vel mish er jeet jee’m pene, agh t’eshyn t’er ny choyrt firrinagh, eshyn cha nione diu. 
JHN.7.29	Agh shione dooys eh, son ta mee veih, as t’eh er my choyrt. 
JHN.7.30	Eisht v’ad shirrey y ghoaill eh: agh cha dug dooinney erbee laue er, son nagh row yn oor echey foast er jeet. 
JHN.7.31	As ren ymmodee jeh’n pobble credjal ayn, as dooyrt ad, Tra hig Creest, jean eh ny shlee mirril na ad shoh ta’n dooinney shoh er n’yannoo?
JHN.7.32	Cheayll ny Phariseeyn dy row yn pobble tallagh myr shoh my-e-chione: as hug ny Phariseeyn as ny ard-saggyrtyn magh sidooryn dy ghoaill eh. 
JHN.7.33	Eisht dooyrt Yeesey roo, Foast tammylt beg ta mish mêriu, as eisht ta mee goll huggeysyn t’er my choyrt. 
JHN.7.34	Shirree shiu mee, agh cha vow shiu mee: as y raad ta mish, cha vod shiuish cheet. 
JHN.7.35	Eisht dooyrt ny Hewnyn nyn mast’ oc hene, C’raad hed eh, nagh vow mayd eh? jed eh gys ny Hewnyn t’er nyn skeayley mastey ny Ashoonee, as adsyn y ynsaghey? 
JHN.7.36	Cre’n monney dy raa shoh t’eh er loayrt, Shirree shiu mee, agh cha vow shiu mee: as y raad ta mish cha vod shiuish cheet? 
JHN.7.37	Er y laa s’jerree, laa mooar ny feailley, hass Yeesey, as deïe eh, gra, My ta dooinney erbee paagh, lhig da cheet hym’s as giu. 
JHN.7.38	Eshyn ta credjal aynym’s, myr ta’n scriptyr er ghra, Ass y chree echeysyn roieys strooanyn dy ushtey bio. 
JHN.7.39	(Agh shoh loayr eh jeh’n Spyrryd, v’adsyn va credjal ayn ry-hoi gheddyn: son cha row yn Spyrryd Noo foast er ny choyrt, er-yn-oyr nagh row Yeesey foast er ny ghloyraghey.)
JHN.7.40	Dooyrt ymmodee jeh’n pobble er-y-fa shen, tra cheayll ad y raa shoh, Ayns firrinys shoh yn phadeyr. 
JHN.7.41	Dooyrt feallagh elley, She shoh yn Creest. Agh dooyrt paart, Jig Creest ass Galilee? 
JHN.7.42	Nagh vel y scriptyr er ghra, Dy vel Creest dy heet jeh sluight Ghavid, as ass y balley Bethlehem, raad ruggyr David? 
JHN.7.43	Myr shen va streeu mastey’n pobble mychione echey. 
JHN.7.44	As va paart jeu son goaill eh; agh cha dug dooinney jeu laue er.
JHN.7.45	Eisht haink ny sidooryn gys ny ard-saggyrtyn as ny Phariseeyn, dooyrt roo, Cre’n-fa nagh dug shiu lhieu eh? 
JHN.7.46	Dreggyr ny sidooryn, Cha ren rieau dooinney loayrt myr y dooinney shoh. 
JHN.7.47	Eisht dreggyr ny Phariseeyn ad, Vel shiuish myrgeddin er nyn molley? 
JHN.7.48	Vel veg jeh ny fir-reill, as jeh ny Phariseeyn er chredjal ayn? 
JHN.7.49	Agh ta’n pobble shoh, nagh vel toiggal yn leigh, fo mollaght. 
JHN.7.50	Dooyrt Nicodemus roo (eh haink gys Yeesey ayns yn oie, v’eh fer jeusyn). 
JHN.7.51	Vel y leigh ainyn deyrey dooinney erbee roish clashtyn y choyrt da, as prowal oc n’oï cre t’eh er n’yannoo? 
JHN.7.52	Dreggyr adsyn, as dooyrt ad rish, Nee ass Galilee t’ou uss myrgeddin? jean-jee ronsaghey as jeeaghyn: son cha vel phadeyr erbee er droggal ayns Galilee. 
JHN.7.53	As jimmee dy chooilley ghooinney roish gys e hie hene.
JHN.8.1	Hie Yeesey gys cronk ny Oliveyn. 
JHN.8.2	As dy moghey laa-ny-vairagh hie eh reesht gys y chiamble, as haink ooilley yn pobble huggey; as hoie eh sheese, as dynsee eh ad. 
JHN.8.3	As hug ny scrudeyryn as ny Phariseeyn lhieu huggey ben va goit ayns brishey-poosey; as tra v’ad er hoiaghey ee kiongoyrt rish, 
JHN.8.4	Dooyrt ad rish, Vainshter, va’n ven shoh goit ayns brishey-poosey, ayns yn eer peccah. 
JHN.8.5	Nish ta Moses ayns y leigh er chur sarey dooin, e lheid dy ve er ny claghey, agh cre t’ou uss dy ghra? 
JHN.8.6	Shoh dooyrt ad dy phrowal eh, dy voddagh cooish chassid y ve oc n’oï. Agh chroym Yeesey sheese, as lesh e vair scrieu eh er y laare, myr nagh beagh eh dy nyn glashtyn. 
JHN.8.7	As myr lhie ad er son ansoor, hrog eh eh-hene seose, as dooyrt eh roo, Lhig dasyn ta fegooish peccah nyn mast’eu tilgey yn chied chlagh urree. 
JHN.8.8	As chroym eh sheese reesht, as scrieu eh er y laare. 
JHN.8.9	As v’adsyn cheayll eh, er nyn gheyrey liorish nyn gooinsheanse hene, as hie ad magh fer lurg fer jeu, goaill toshiaght veih yn er-shinney gys yn er-saa: as va Yeesey faagit ny lomarcan, as y ven ny shassoo kiongoyrt rish. 
JHN.8.10	Tra hrog Yeesey eh hene seose, as nagh vaik eh unnane erbee agh y ven, dooyrt eh r’ee, Ven, cre vel ad shen dty chassidee? vel dooinney erbee er dty gheyrey? 
JHN.8.11	Dooyrt ish, Cha vel dooinney erbee, Hiarn. As dooyrt Yeesey r’ee, Chamoo ta mish dy dty gheyrey: immee royd, as ny jean peccah arragh.
JHN.8.12	Eisht loayr Yeesey roo reesht, gra, Mish soilshey yn theihll: eshyn ta geiyrt orrym’s, cha shooyllee eh ayns y dorraghys, agh bee echeysyn soilshey yn vea. 
JHN.8.13	Dooyrt ny Phariseeyn er-y-fa shen rish, T’ou gymmyrkey feanish jeed hene; cha vel dty eanish firrinagh. 
JHN.8.14	Dreggyr Yeesey as dooyrt eh roo, Ga dy vel mee gymmyrkey feanish jee’m pene, foast ta’n eanish aym firrinagh: son ta fys aym cre-voish haink mee, as c’raad ta mee goll; agh cha s’euish cre-voish haink mee, ny c’raad ta mee goll. 
JHN.8.15	Ta shiuish briwnys lurg briwnys ny foalley; cha vel mish briwnys dooinney erbee. 
JHN.8.16	As foast my ta mee briwnys, ta my vriwnys firrinagh: son cha vel mish my lomarcan, agh mish as yn Ayr t’er my choyrt, t’eh mârym. 
JHN.8.17	Eer ayns y leigh eu hene te scruit, dy vel feanish daa ghooinney firrinagh. 
JHN.8.18	Ta mish gymmyrkey feanish dou hene, as ta’n Ayr t’er my choyrt gymmyrkey feanish dou. 
JHN.8.19	Eisht dooyrt ad rish, Cre vel dty Ayr? Dreggyr Yeesey, Cha vel enney eu orrym’s, ny er my Ayr: dy beagh enney er ve eu orrym’s, veagh enney er ve eu er my Ayr myrgeddin. 
JHN.8.20	Ny goan shoh loayr Yeesey ’sy room tashtee, myr ve’h gynsaghey ayns y chiamble: as cha dug dooinney erbee laue er, son cha row yn oor echey foast er jeet. 
JHN.8.21	Eisht dooyrt Yeesey roo reesht, Ta mee goll roym, as nee shiu my hirrey, as yiow shiu baase ayns nyn beccaghyn: raad ta mish goll, cha vod shiuish cheet. 
JHN.8.22	Eisht dooyrt ny Hewnyn, Jean eh eh-hene y varroo? er-yn-oyr dy vel eh gra, Raad ta mish goll, cha vod shiuish cheet. 
JHN.8.23	As dooyrt eh roo, Ta shiuish veih heese, ta mish veih heose: ta shiuish jeh’n theihll shoh, cha vel mish jeh’n theihll shoh. 
JHN.8.24	Dooyrt mee er-y-fa shen riu, dy voghe shiu baase ayns nyn beccaghyn: son mannagh vel shiu credjal dy nee mish eh yiow shiu baase ayns nyn beccaghyn. 
JHN.8.25	Eisht dooyrt ad rish, Quoi oo hene? As dooyrt Yeesey roo, Yn fer cheddin dooyrt mee riu er-dyn toshiaght. 
JHN.8.26	Ta ymmodee reddyn aym’s dy ghra as dy vriwnys jiuish: agh ta eshyn t’er my choyrt firrinagh; as ta mee loayrt rish y theihll shen ta mee er chlashtyn veihsyn. 
JHN.8.27	Cha hoig ad dy row eh loayrt roo mychione yn Ayr. 
JHN.8.28	Eisht dooyrt Yeesey roo, Tra vees shiu erreish yn Mac dooinney y hroggal seose, eisht bee fys eu dy nee mish eh, as nagh vel mee jannoo nhee erbee jee’m pene; agh dy vel mee loayrt ny reddyn shen ta my Ayr er chur roym. 
JHN.8.29	As ta eshyn t’er my choyrt mârym: cha vel yn Ayr er my aagail my lomarcan: son ta mee dy kinjagh jannoo ny reddyn shen ta dy wooiys eh. 
JHN.8.30	Choud as v’eh loayrt ny goan shoh ren ymmodee credjal ayn. 
JHN.8.31	Eisht dooyrt Yeesey rish ny Hewnyn shen va credjal ayn, My nee shiu tannaghtyn ayns my ghoo, eisht bee shiu dy jarroo ny ynseydee aym’s; 
JHN.8.32	As bee toiggal eu jeh’n irriney, as nee yn irriney shiu y heyrey.
JHN.8.33	Dreggyr adsyn eh, She sluight Abraham shin, as cha row shin rieau ayns bondiaght da dooinney erbee: cre’n aght t’ou gra eisht, Bee shiu er nyn yannoo seyr? 
JHN.8.34	Dreggyr Yeesey ad, Dy firrinagh-focklagh ta mee gra riu, Quoi-erbee ta cur-rish peccah, t’eh ayns bondiaght peccah. 
JHN.8.35	As cha vel y charvaant tannaghtyn kinjagh ayns y thie: agh ta’n Mac tannaghtyn kinjagh. 
JHN.8.36	My nee yn Mac er-y-fa shen shiuish seyr, bee shiu seyr dy jarroo. 
JHN.8.37	Ta fys aym dy nee sluight Abraham shiu; agh ta shiu shirrey mish y varroo, er-y-fa nagh vel my ghoo er ghoaill greme erriu. 
JHN.8.38	Ta mish loayrt shen ny ta mee er n’akin ec my Ayr’s: as ta shiuish jannoo shen ny ta shiu er vakin ec yn ayr euish. 
JHN.8.39	Dreggyr ad as dooyrt ad rish, Abraham yn ayr ainyn. Dooyrt Yeesey roo, Dy beagh shiuish nyn gloan da Abraham, yinnagh shiu obbraghyn Abraham. 
JHN.8.40	Agh nish ta shiu shirrey mish y varroo, dooinney t’er n’insh diu yn irriney, ta mee er chlashtyn veih Jee: shoh cha ren Abraham. 
JHN.8.41	Ta shiuish cur-rish obbraghyn nyn ayrey hene. Eisht dooyrt ad rish, Cha ruggyr shinyn ayns maarderys; cha vel agh un Ayr ain, ta shen, Jee. 
JHN.8.42	Dooyrt Yeesey roo, Dy beagh Jee yn Ayr eu, veagh shiu graihagh orrym’s; son hie mee magh, as haink mee veih Jee; as cha daink mee jee’m pene, agh eshyn t’er my choyrt. 
JHN.8.43	Cre’n-fa nagh vel shiu toiggal my ghlare? te son nagh vel shiu cur geill da my ghoo. 
JHN.8.44	Ta shiuish jeh’n ayr eu yn drogh-spyrryd, as saynt nyn ayrey, ver shiu rish: v’eshyn ny ghunver er-dyn toshiaght, as cha ren eh tannaghtyn ’syn ynrickys, son nagh vel yn irriney ayn. Tra t’eh loayrt breg, t’eh loayrt jeh e chooid hene: son t’eh ny vreagerey, as ayr ny breagey. 
JHN.8.45	As ga dy vel mee ginsh diu yn irriney, cha vel shiu dy my chredjal. 
JHN.8.46	Quoi jiuish ta cur peccah my lieh? as my ta mee gra yn irriney, cre’n-fa nagh vel shiu dy my chredjal? 
JHN.8.47	Eshyn ta veih Jee, t’eh cur geill da goan Yee: agh cha vel shiuish cur geill daue, son nagh vel shiu veih Jee. 
JHN.8.48	Eisht dreggyr ny Hewnyn, as dooyrt ad rish, Nagh vel shin gra yn irriney, dy nee Samaritan oo, as dy vel drogh-spyrryd aynyd. 
JHN.8.49	Dreggyr Yeesey, Cha vel drogh-spyrryd aynym’s; agh ta mee cur ooashley da my Ayr, as ta shiuish cur mee-ooashley dooys. 
JHN.8.50	As cha vel mee shirrey my ghloyr hene: ta fer ayn ta shirrey as briwnys. 
JHN.8.51	Dy firrinagh-focklagh ta mee gra riu, My ta dooinney freayll my raa’s, cha vaik eh yn baase dy bragh beayn. 
JHN.8.52	Eisht dooyrt ny Hewnyn rish, Nish ta fys ain dy vel drogh-spyrryd aynyd. Ta Abraham marroo as ny phadeyryn; as t’ou uss gra, My ta dooinney freayll my raa’s, cha jean eh blashtyn er y baase dy bragh beayn. 
JHN.8.53	Vel uss ny s’ooasle na’n ayr ain Abraham, ta marroo? as ta ny phadeyryn marroo: quoi t’ou jannoo jeed hene? 
JHN.8.54	Dreggyr Yeesey, My ta mee cur ooashley dou hene, cha vel my ooashley agh beggan feeu: she my Ayr ta cur ooashley dou, jehsyn ta shiuish loayrt, dy nee yn Jee eu eh: 
JHN.8.55	Ny-yeih cha nione diuish eh; agh shione dooys eh: as dy n’yiarrin nagh nione dou eh, veign my vreagerey goll-riuish: agh shione dooys eh, as ta mee freayll yn raa echey. 
JHN.8.56	Ghow yn ayr eu Abraham foddiaght dy akin yn laa aym’s: as honnick eh eh, as ghow eh boggey. 
JHN.8.57	Eisht dooyrt ny Hewnyn rish, Cha vel uss foast jeih bleeaney as da-eed dy eash, as vel oo er vakin Abraham? 
JHN.8.58	Dooyrt Yeesey roo, Dy firrinagh firrinagh ta mee gra riu, Roish my row Abraham, Ta mish. 
JHN.8.59	Eisht hrog ad claghyn dy cheau er: agh cheill Yeesey eh hene voue, as hie eh magh ass y chiamble, goll trooid y cheeid oc, as myr shen hie eh shaghey.
JHN.9.1	As myr va Yeesey goll shaghey, honnick eh dooinney v’er ny ruggey doal. 
JHN.9.2	As dênee e ostyllyn jeh, gra, Vainshter, quoi ren peccah, eh shoh ny e ayr as e voir, dy row eh er ny ruggey doal? 
JHN.9.3	Dreggyr Yeesey, Cha nee son peccah dy ren eh shoh, ny e ayr as e voir: agh dy voddagh obbraghyn Yee v’er nyn soilshaghey magh ayn. 
JHN.9.4	Shegin dooys gobbraghey ny obbraghyn echeysyn t’er my choyrt, choud as ta’n laa ayn: ta’n oie cheet tra nagh vod dooinney erbee gobbraghey. 
JHN.9.5	Choud as ta mee ayns y theihll, mee soilshey yn theihll. 
JHN.9.6	Tra v’eh erreish shoh y loayrt, cheau eh shelley er y thalloo, as ren eh cray jeh’n shelley, as hug eh yn chray rish sooillyn y dooinney doal. 
JHN.9.7	As dooyrt eh rish, Immee as oonlee oo hene ayns poyll Siloam (ta shen ’sy ghlare ainyn, Er ny choyrt) Hie eh roish er-y-fa shen, as doonlee eh eh hene, as haink eh as e hoilshey echey.
JHN.9.8	Dooyrt ny naboonyn er-y-fa shen, as adsyn va roïe er vakin eh dy row eh doal, Nagh nee shoh eshyn boallagh soie shirrey jeirk? 
JHN.9.9	Dooyrt paart, She shoh eh: dooyrt feallagh elley, T’eh goll-rish: agh dooyrt eh-hene, She mish eh. 
JHN.9.10	Shen-y-fa dooyrt ad rish, Kys va dty hooillyn er ny vosley? 
JHN.9.11	Dreggyr eshyn as dooyrt eh, Ren dooinney va enmyssit Yeesey, cray, as hug eh rish my hooillyn, eh, as dooyrt eh rhym, Immee gys poyll Siloam, as oonlee oo hene: as hie mee, as doonlee mee mee-hene, as hooar mee my hoilshey. 
JHN.9.12	Eisht dooyrt ad rish, Cre vel eh? Dooyrt eshyn, Cha s’aym. 
JHN.9.13	Hug ad lhieu gys ny Phariseeyn eshyn va roish shen doal. 
JHN.9.14	As she er y doonaght va Yeesey er n’yannoo yn chray, as er vosley ny sooillyn echey. 
JHN.9.15	Eisht dênee ny Phariseeyn jeh reesht, kys v’eh er gheddyn e hoilshey. Dooyrt eh roo, Hug eh cray er my hooillyn, as doonlee mee, as ta mee fakin. 
JHN.9.16	Shen-y-fa dooyrt paart jeh ny Phariseeyn, Cha vel y dooinney shoh veih Jee, er-yn-oyr nagh vel eh freayll yn doonaght. Dooyrt feallagh elley, Kys oddys dooinney ta ny grogh-yantagh lheid ny mirrilyn y yannoo? As va streeu ny mast’ oc. 
JHN.9.17	Dooyrt ad rish y dooinney doal reesht, Cre t’ou uss dy ghra my-e-chione, dy doshil eh dty hooillyn? Dooyrt eh, She phadeyr eh. 
JHN.9.18	Agh cha ren ny Hewnyn credjal mychione echey, dy row eh er ve doal, as dy dooar eh e hoilshey reesht, derrey deïe ad er yn ayr as yn voir echeysyn v’er gheddyn e hoilshey. 
JHN.9.19	As dênee ad jeu, gra, Nee shoh yn mac euish, ta shiu gra va er ny ruggey doal? kys eisht t’eh nish fakin? 
JHN.9.20	Dreggyr e ayr as e voir ad, gra, Ta fys ain dy nee shoh yn mac ain, as dy row eh er ny ruggey doal: 
JHN.9.21	Agh kys t’eh nish fakin, cha s’ain; ny quoi t’er vosley ny sooillyn echey, cha vel fys ain: t’eh ec eash, fênee-jee jehsyn, loayree eh er e hon hene. 
JHN.9.22	Ny goan shoh loayr e ayr as e voir, son dy row ad ayns aggle roish ny Hewnyn: son va ny Hewnyn er choardail hannah, my ghoghe dooinney erbee rish dy nee eh va’n Creest, dy beagh eh er ny ghiarey magh ass y synagogue. 
JHN.9.23	Shen-y-fa dooyrt yn ayr as y voir echey, T’eh ec eash, fênee-jee jeh hene. 
JHN.9.24	Eisht deïe ad reesht er y dooinney v’er ny ve doal, as dooyrt ad rish, Cur y moylley da Jee: ta fys ain dy nee drogh-ghooinney eh shoh. 
JHN.9.25	Dreggyr eshyn, as dooyrt eh, Cha s’aym’s dy nee drogh-ghooinney eh: un red ta fys aym er, dy row mee doal, as nish dy vel my hoilshey aym. 
JHN.9.26	Eisht dooyrt ad rish reesht, Cre ren eh rhyt? kys doshil eh dty hooillyn? 
JHN.9.27	Dreggyr eshyn ad, Ta mee er n’insh diu hannah, as cha dug shiu geill: cre’n-fa bailliu y chlashtyn reesht eh? vel shiuish myrgeddin son goaill-rish yn ynsagh echeysyn? 
JHN.9.28	Eisht doltooan ad eh, as dooyrt ad, T’ou uss ’syn ynsaghey echeysyn: agh ta shinyn ayns ynsaghey Voses. 
JHN.9.29	Ta fys ain dy loayr Jee rish Moses: agh son eh shoh, cha s’ain cre veih t’eh. 
JHN.9.30	Dreggyr y dooinney as dooyrt eh roo, Ta shen red yindyssagh, nagh s’eu cre veih t’eh, as ny-yeih dy vel eh er vosley my hooillyn’s. 
JHN.9.31	Nish ta fys ain nagh vel Jee cur clashtyn da drogh-yantee: agh my ta dooinney erbee cur ooashley da Jee, as jannoo e aigney, dasyn t’eh cur clashtyn. 
JHN.9.32	Er-dy hoshiaght y theihll cha row eh er ny chlashtyn dy doshil dooinney erbee sooillyn fer va er ny ruggey doal. 
JHN.9.33	Er-be dy vel y dooinney shoh veih Jee, cha voddagh eh nhee erbee y yannoo. 
JHN.9.34	Dreggyr ad as dooyrt ad rish, V’ou uss er dty ruggey ooilley cooidjagh ayns peccaghyn, as vel oo goaill ort dy ynsaghey shinyn? As ghiare ad magh eh. 
JHN.9.35	Cheayll Yeesey dy row ad er yiarey-magh eh; as tra v’eh er gheddyn eh, dooyrt eh rish, Vel oo credjal ayns Mac Yee? 
JHN.9.36	Dreggyr eshyn as dooyrt eh, Quoi eh, Hiarn, dy voddym credjal ayn? 
JHN.9.37	As dooyrt Yeesey rish, T’ou chammah er vakin eh, as she eshyn eh ta taggloo rhyt. 
JHN.9.38	As dooyrt eh, Hiarn, ta mee credjal. As hug eh ooashley da.
JHN.9.39	As dooyrt Yeesey, Son briwnys haink mish gys y theihll shoh: dy vod adsyn nagh vel fakin, fakin; as adsyn ta fakin, dy vod ad v’er nyn yannoo doal. 
JHN.9.40	As cheayll paart jeh ny Phariseeyn va mârish ny goan shoh as dooyrt ad rish, Vel shinyn doal neesht? 
JHN.9.41	Dooyrt Yeesey roo, Dy beagh shiu doal, cha beagh peccah eu: agh nish ta shiu gra, Ta shin fakin; shen-y-fa ta nyn beccah tannaghtyn erriu.
JHN.10.1	Dy firrinagh firrinagh ta mee gra riu, Eshyn nagh vel goll stiagh er y dorrys ayns bwoaillee ny geyrragh, agh ta drappal seose er aght ennagh elley, t’eh shen ny vaarliagh as ny roosteyr. 
JHN.10.2	Agh eshyn ta goll stiagh er y dorrys, ta’n fer cheddin bochilley ny geyrragh. 
JHN.10.3	Dasyn ta’n dorrysser fosley; as ta ny kirree clashtyn e choraa: as t’eh geamagh er e chirree hene lurg nyn ennym, as dy leeideil ad magh. 
JHN.10.4	As tra t’eh cur magh e chirree hene, t’eh goll rhymboo, as ta ny kirree geiyrt er: son ta enney oc er e choraa. 
JHN.10.5	As joarree cha n’eiyr ad er, agh roie-ee ad er-chea veih: son cha vel enney oc er coraa joarree. 
JHN.10.6	Yn coraa-dorraghey shoh loayr Yeesey roo: agh cha hoig ad shen ny v’eh er loayrt roo. 
JHN.10.7	Eisht dooyrt Yeesey roo reesht, Dy firrinagh firrinagh ta mee gra riu, Mish dorrys ny geyrragh. 
JHN.10.8	Ta ooilley ny haink roym’s, nyn 
JHN.10.9	Mish y dorrys: liorym’s my ta dooinney erbee goll stiagh, bee eh er ny hauail, as hed eh stiagh as magh, as yiow eh fassaghey. 
JHN.10.10	Cha vel y maarliagh cheet agh dy gheid, as dy varroo as dy stroie: haink mish dy voddagh bea y ve oc, as dy voddagh eh y ve oc ayns mooarane palchey. 
JHN.10.11	Mish y bochilley mie: ta’n bochilley mie cur e vioys son ny kirree. 
JHN.10.12	Agh eshyn ta failt, as cha nee yn bochilley hene, as nagh vel ny kirree lesh hene, t’eh fakin yn moddey-oaldey cheet, as t’eh faagail ny kirree, as roie er-chea: as ta’n moddey-oaldey dyn dayrtyn ad, as skeayley ny kirree. 
JHN.10.13	Ta fer-ny-failley chea, er-y-fa dy nee fer-failt eh, as nagh mooar-lesh son ny kirree. 
JHN.10.14	Mish y bochilley mie, as ta enney aym er my chirree, as ta enney ocsyn orrym’s. 
JHN.10.15	Myr ta enney ec yn Ayr orrym’s, shen myr ta enney aym’s er yn Ayr: as ta mee scarrey rish my vioys son ny kirree. 
JHN.10.16	As kirree elley t’aym, nagh vel jeh’n woaillee shoh: ad shen neesht shegin dou y chur lhiam, as cluinnee ad my choraa; as bee un woaillee ayn, as un vochilley. 
JHN.10.17	Shen-y-fa ta my Ayr graihagh orrym’s, er-yn-oyr dy vel mee scarrey rish my vioys, dy voddym y ghoaill reesht eh. 
JHN.10.18	Cha vel dooinney erbee dy ghoaill voym eh, agh m’aigney hene eh dy scarrey rish: Ta pooar aym dy scarrey rish, as ta pooar aym dy ghoaill reesht eh. Yn sarey shoh hooar mee veih my Ayr.
JHN.10.19	Va streeu er-y-fa shen reesht mastey ny Hewnyn son ny raaghyn shoh. 
JHN.10.20	As dooyrt ymmodee jeu, Ta drogh-spyrryd ayn, as t’eh ass e cheeayl; cre’n-fa ta shiu geaishtagh rish? 
JHN.10.21	Dooyrt feallagh elley, Cha vel ad shoh goan fer ta drogh-spyrryd ayn: Vod drogh-spyrryd sooillyn ny doail y osley?
JHN.10.22	As haghyr shoh ec Jerusalem, ec feailley casherickey yn chiamble; as nish va’n guerey. 
JHN.10.23	As va Yeesey shooyl ayns y chiamble ayns porch Solomon. 
JHN.10.24	Eisht haink ny Hewnyn mygeayrt-y-mysh, as dooyrt ad rish, Caïd t’ou freayll shin fo mee-ourys? My she yn Creest oo, insh dooin dy ynrick. 
JHN.10.25	Dreggyr Yeesey ad, Ta mee er n’insh diu hannah, as cha ren shiu my chredjal: ta ny obbraghyn ta mee dy yannoo ayns ennym my Ayrey gymmyrkey feanish jee’m. 
JHN.10.26	Agh cha vel shiuish credjal; er-yn-oyr nagh vel shiu jeh my hioltane, myr dooyrt mee riu. 
JHN.10.27	Ta my chirree clashtyn my choraa, as ta enney aym orroo, as eiyree ad orrym. 
JHN.10.28	As ta mee cur daue yn vea veayn, as cha jean ad dy bragh cherraghtyn, as cha n’ghow fer erbee ad ass my laue er-niart. 
JHN.10.29	Ta my Ayr hug dou ad, pooaral erskyn ooilley: as cha jarg fer erbee y ghoaill ad ass laue my Ayrey. 
JHN.10.30	Ta mish as my Ayr unnane. 
JHN.10.31	Eisht hrog ny Hewnyn claghyn reesht dy chlaghey eh. 
JHN.10.32	Dreggyr Yeesey ad, Shimmey yn obbyr vie ta mee er hoilshaghey diu veih my Ayr; son quoi jeh ny obbraghyn cheddin ta shiu ry-hoi m’y chlaghey? 
JHN.10.33	Dreggyr ny Hewnyn eh, gra, Son obbyr vie cha vel shin dy dty chlaghey; agh son goan-mollaghtagh, as er-yn-oyr dy vel uss, ta dty ghooinney, jannoo oo hene Jee. 
JHN.10.34	Dreggyr Yeesey ad, Nagh vel eh scruit ayns y leigh eu, Dooyrt mee, She Jeeaghyn shiu? 
JHN.10.35	My t’eh genmys adsyn Jeeaghyn, dauesyn va goo Yee er ny choyrt, as nagh vod y scriptyr v’er ny rassey: 
JHN.10.36	Vel shiu gra mychionesyn ta’n Ayr er chasherickey, as er choyrt gys y theihll, T’ou loayrt goan-mollaghtagh; er-yn-oyr dy dooyrt mee, She Mac Yee mee? 
JHN.10.37	Mannagh vel mee jannoo obbraghyn m’Ayrey, ny cred-jee mee. 
JHN.10.38	Agh my ta mee jannoo ad, ga nagh gred shiu mish, cred-jee ny obbraghyn: dy vod shiu toiggal as credjal, dy vel yn Ayr aynym’s, as mish aynsyn. 
JHN.10.39	Er shoh v’ad reesht son y ghoaill eh: agh chossyn eh ass nyn laueyn, 
JHN.10.40	As hie eh roish reesht er cheu elley dy Yordan, gys y boayl raad ren Ean hoshiaght bashtey; as duirree eh ayns shen. 
JHN.10.41	As va ymmodee cheet huggey, as gra, Cha ren Ean mirril erbee: agh va dy chooilley nhee loayr Ean jeh’n dooinney shoh firrinagh. 
JHN.10.42	As ren ymmodee credjal ayn ayns shen.
JHN.11.1	Nish va dooinney dy row ching, va enmyssit Lazarus dy Vethany, balley Voirrey as y chuyr ec Martha. 
JHN.11.2	(She yn Voirrey cheddin v’ayn, ish ren ooillaghey yn Chiarn, as rub ny cassyn echey lesh e folt, yn braar eck Lazarus va ching). 
JHN.11.3	Shen-y-fa hug ny shayraghyn echey fys huggey, gra, Hiarn, cur-my-ner, t’eshyn shynney lhiat ching. 
JHN.11.4	Tra cheayll Yeesey shoh, dooyrt eh, Cha vel y chingys shoh gys baase, agh son gloyr Yee, dy vod Mac Yee v’er ny ghloyraghey liorish. 
JHN.11.5	Nish bynney lesh Yeesey Martha, as y chuyr eck, as Lazarus. 
JHN.11.6	Shen-y-fa tra v’eh er chlashtyn dy row eh ching, duirree eh foast daa laa ayns yn un voayl raad v’eh. 
JHN.11.7	Eisht ny lurg shen dooyrt eh rish e ostyllyn, Lhig dooin goll reesht gys Judea. 
JHN.11.8	Dooyrt e ostyllyn rish, Vainshter, cha voddey neayr as va ny Hewnyn shirrey dty chlaghey; as vel oo son goll gys shen reesht? 
JHN.11.9	Dreggyr Yeesey, Nagh vel daa oor yeig ’sy laa? My ta dooinney erbee shooyll ayns y laa, cha vel eh snapperal, er-y-fa dy vel eh fakin soilshey yn theihll shoh. 
JHN.11.10	Agh my ta dooinney shooyll ayns yn oie, t’eh snapperal, er-y-fa nagh vel soilshey ayn. 
JHN.11.11	Ny goan shoh loayr eh: as ny lurg shen dooyrt eh roo, Ta nyn garrey Lazarus ny chadley; agh ta mish goll dy ghoostey eh ass e chadley. 
JHN.11.12	Eisht dooyrt e ostyllyn rish, Hiarn, my t’eh cadley, nee eh coural. 
JHN.11.13	Ny-yeih loayr Yeesey jeh’n vaase echey: agh heill adsyn dy row eh er loayrt jeh fea y ghoaill ayns cadley. 
JHN.11.14	Eisht dooyrt Yeesey roo dy foshlit, Ta Lazarus marroo. 
JHN.11.15	As ’smie lhiam er y choontey euish, nagh row mee ayns shen (son niartaghey nyn gredjue) ny-yeih hooin-jee huggey. 
JHN.11.16	Eisht dooyrt Thomase ta enmyssit Didymus rish e heshey-ostyllyn, Lhig dooinyn goll neesht, dy vod mayd baase y gheddyn mârish. 
JHN.11.17	Eisht tra va Yeesey er jeet gys Bethany, hooar eh dy row eh er ve kiare laa hannah ’syn oaie. 
JHN.11.18	(Nish va Bethany er-gerrey da Jerusalem, mysh daa veeilley jeh). 
JHN.11.19	As va ymmodee jeh ny Hewnyn er jeet magh gys Martha as Moirrey, dy gherjaghey ad son nyn mraar. 
JHN.11.20	Eisht cha leah as cheayll Martha dy row Yeesey cheet, hie ee magh ny whail: agh hoie Moirrey ayns y thie. 
JHN.11.21	Eisht dooyrt Martha rish Yeesey, Hiarn, dy beagh uss er ve ayns shoh, cha beagh my vraar er gheddyn baase. 
JHN.11.22	Agh ta fys aym, eer foast, cre-erbee nee oo y yeearree er Jee, dy der Jee dhyt eh. 
JHN.11.23	Dooyrt Yeesey r’ee, Nee dty vraar girree reesht. 
JHN.11.24	Dooyrt Martha rish, Ta fys aym dy n’irree eh reesht ec yn irree-seose ’sy laa jerrinagh. 
JHN.11.25	Dooyrt Yeesey r’ee Mish yn irree-seose-reesht veih ny merriu as yn vea: bee eshyn ta credjal aynym’s bio, ga dy vow eh baase; 
JHN.11.26	As quoi-erbee ta bio, as credjal aynym’s, cha vow eh yn baase dy bragh farraghtyn. Vel uss credjal shoh? 
JHN.11.27	Dooyrt ee rish, Ta, Hiarn: ta mee credjal dy nee uss yn Creest Mac Yee, va ry-hoi cheet gys y theihll. 
JHN.11.28	As tra v’ee er ghra shoh, hie ee rhymbee, as deïe ee er e shuyr Moirrey er-lheh, as dooyrt ee, Ta’n Mainshter er jeet, as t’eh geamagh ort. 
JHN.11.29	Cha leah as cheayll ee shen, dirree ee dy tappee, as haink ee huggey. 
JHN.11.30	Nish cha row Yeesey foast er jeet stiagh ayns y valley, agh v’eh ayns y voayl raad haink Martha ny whail. 
JHN.11.31	Ny Hewnyn eisht va mâree ayns y thie dy gherjaghey ee, tra honnick ad dy dirree Moirrey dy tappee, as dy jagh ee magh, deiyr ad urree, gra, T’ee goll gys yn oaie dy cheayney ayns shen. 
JHN.11.32	Eisht tra va Moirrey er jeet, raad va Yeesey, as jeeaghyn er, huitt ee sheese ec e chassyn, gra rish, Hiarn, dy beagh uss er ve ayns shoh, cha beagh my vraar er gheddyn baase. 
JHN.11.33	Tra honnick Yeesey ee er-y-fa shen keayney, as ny Hewnyn myrgeddin keayney v’er jeet mâree, hayrn eh osney hrome, as ve’h seaghnit; 
JHN.11.34	As dooyrt eh, C’raad ta shiu er choyrt eh? Dooyrt adsyn rish, Hiarn, tarr as hee oo. 
JHN.11.35	Ren Yeesey keayney. 
JHN.11.36	Eisht dooyrt ny Hewnyn, Cur-jee my-ner, cre’n ghraih v’echey er! 
JHN.11.37	As dooyrt paart jeu, Nagh voddagh yn dooinney shoh, ren fosley sooillyn ny doail, v’er lhiettal baase y dooinney shoh? 
JHN.11.38	Hayrn Yeesey er-y-fa shen osney hrome reesht veih e chree, as haink eh gys yn oaie. She ooig v’ayn, as va clagh er e beeal. 
JHN.11.39	Dooyrt Yeesey, Scugh-jee yn chlagh. Dooyrt Martha shuyr y varroo rish, Hiarn, ta nish soar trome jeh: son t’eh er ve kiare laa marroo. 
JHN.11.40	Dooyrt Yeesey r’ee, Nagh dooyrt mee rhyt, my chredjagh oo, dy vaikagh oo gloyr Yee. 
JHN.11.41	Eisht scugh ad y chlagh jeh’n boayl raad va’n Marroo ny lhie. As hrog Yeesey seose e hooillyn, as dooyrt eh, Ayr, ta mee cur booise dhyt dy vel oo er my chlashtyn. 
JHN.11.42	As va fys aym dy vel oo rieau dy my chlashtyn: agh er coontey yn phobble ta mygeayrt-y-moom dooyrt mee shoh, dy vod ad credjal dy vel oo er my choyrt. 
JHN.11.43	As tra v’eh er ghra shoh, deïe eh lesh ard-choraa, Lazarus, tar magh. 
JHN.11.44	As haink eshyn va marroo magh soillit cass as laue ayns aanrityn oanluckee: as bussal mysh e eddin. Dooyrt Yeesey roo, Feayshil-jee eh, as lhig-jee yn raad da. 
JHN.11.45	Eisht ren ymmodee jeh ny Hewnyn v’er jeet magh gys Moirrey, as v’er vakin ny reddyn ren Yeesey, credjal ayn. 
JHN.11.46	Agh hie paart jeu rhymboo gys ny Phariseeyn, as dinsh ad daue cre ny reddyn va Yeesey er n’yannoo.
JHN.11.47	Eisht deïe ny ard-saggyrtyn as ny Phariseeyn er y choonceil cooidjagh, as dooyrt ad, Cre ta shinyn dy yannoo? son ta’n dooinney shoh jannoo ymmodee mirrilyn. 
JHN.11.48	My lhiggys mayd da, nee dy chooilley ghooinney credjal ayn; as hig ny Romanee as ver ad mow chammah yn ynnyd casherick as yn ashoon ain. 
JHN.11.49	As va fer jeu va enmyssit Caiaphas, ny ard-saggyrt yn vlein shen, as dooyrt eh roo, Cha vel toiggal eu jeh nhee erbee, 
JHN.11.50	Chamoo ta shiu goaill eu hene kys dy vel eh ymmyrchagh er ny son ain, un dooinney dy gheddyn baase son y pobble, as gyn y slane ashoon dy herraghtyn. 
JHN.11.51	As shoh loayr eh, cha nee jeh hene: agh ve’h ny ard-saggyrt yn vlein shen, as ren eh phadeyrys dy voghe Yeesey baase son yn ashoon shen: 
JHN.11.52	As cha nee ynrican son yn ashoon shen, agh myrgeddin dy jinnagh eh cloan Yee va skeaylt dy lhean, y hayrn gys unnaneys ry-cheilley. 
JHN.11.53	Eisht veih’n laa shen magh va’d cur nyn goyrle dy cheilley dy choyrt eh gy baase. 
JHN.11.54	Cha jimmee Yeesey er-y-fa shen ny smoo dy foshlit mastey ny Hewnyn; agh hie eh veih shen gys cheer va er-gerrey da’n aasagh, gys ard-valley enmyssit Ephraim, as duirree eh ayns shen marish e ostyllyn. 
JHN.11.55	As va caisht ny Hewnyn tayrn er-gerrey: as va ymmodee ass y cheer goll seose gys Jerusalem roish y chaisht dy ghlenney ad hene er y hon. 
JHN.11.56	As va’d briaght son Yeesey, as loayrt nyn mast ’oc hene myr v’ad nyn shassoo ayns y chiamble, Cre ta shiu dy smooinaghtyn, nagh jig eh seose gys y feailley? 
JHN.11.57	Nish va chammah ny ard-saggyrtyn as ny Phariseeyn er chur sarey, my va fys ec dooinney erbee c’raad v’eh, dy row ad dy choyrt briaght er cour y ghoail eh.
JHN.12.1	Eisht shey laa roish y Chaisht, haink Yeesey gys Bethany, raad va Lazarus v’er ny ve marroo, yn fer cheddin v’eh er hroggal veih ny merriu. 
JHN.12.2	Ayns shen ren ad shibber er e hon, as va Martha shirveish orroo: agh va Lazarus fer jeusyn va nyn soie ec y voayrd mârish. 
JHN.12.3	Eisht ghow Moirrey punt dy ooil dy spikenard feer chostal, as ren ee cassyn Yeesey y ooilaghey as rub ee e chassyn lesh e folt: as va’n thie er ny lhieeney lesh soar yn ooil. 
JHN.12.4	Eisht dooyrt fer jeh ny ostyllyn echey, Yuaase Iscariot mac Simon, va ry-hoi y vrah eh. 
JHN.12.5	Cre’n-fa nagh row yn ooil shoh creckit son three cheead ping, as er ny choyrt da ny boghtyn? 
JHN.12.6	Shoh dooyrt eh, cha nee ayns kiarail erbee son ny boghtyn, agh dy row eh ny vaarliagh, er va currym y sporran, as eshyn va gymmyrkey ny v’ayn. 
JHN.12.7	Eisht dooyrt Yeesey, Faag-jee veue ee: cour laa my oanluckey t’ee er reayll shoh. 
JHN.12.8	Son ny boghtyn t’ad eu kinjagh mêriu; agh mish cha vel eu kinjagh. 
JHN.12.9	Va fys er-y-fa shen ec ymmodee jeh ny Hewnyn dy row eh ayns shen: as haink ad, cha nee er coontey Yeesey ny lomarcan, agh dy voddagh ad Lazarus y akin myrgeddin, eh v’eshyn er hroggal veih ny merriu.
JHN.12.10	Agh hug ny ard-saggyrtyn nyn goyrle dy cheilley mychione Lazarus myrgeddin y choyrt gy baase; 
JHN.12.11	Son dy row ymmodee jeh ny Hewnyn kyndagh rishyn er hreigeil adsyn, as er chredjal ayns Yeesey.
JHN.12.12	Laa-ny-vairagh hie shiartanse mooar dy leih, v’er jeet gys y feailley, tra cheayll ad dy row Yeesey er y raad gys Jerusalem. 
JHN.12.13	As ghow ad banglaneyn dy viljyn palm, as hie ad magh ny whail, as deïe ad, Hosanna; bannit ta ree Israel ta cheet ayns ennym y Chiarn. 
JHN.12.14	As tra va Yeesey er gheddyn assyl aeg, varkee eh er: myr te scruit, 
JHN.12.15	Ny gow aggle, inneen Sion: cur-my-ner ta dty ree cheet, markiagh er lhiy assyl. 
JHN.12.16	Ny reddyn shoh cha hoig e ostyllyn ec y toshiaght: agh tra va Yeesey er ny ghloyraghey, eisht chooinee ad dy row ny reddyn shoh scruit jeh, as dy row ad er n’yannoo ny reddyn shoh rish. 
JHN.12.17	Ren y pobble er-y-fa shen va mârish, tra deïe eh er Lazarus ass yn oaie, as tra hrog eh eh veih ny merriu, feanish y ymmyrkey. 
JHN.12.18	Er-yn-oyr shoh va’n pobble myrgeddin er gholl magh ny whail, son dy geayll ad dy row eh er n’yannoo yn mirril shoh. 
JHN.12.19	Dooyrt ny Phariseeyn er-y-fa shen nyn mast’ oc hene, Nagh vaik shiu, nagh vaardee shiu monney? cur-my-ner ta’n seihll er gholl geiyrt er.
JHN.12.20	As va shiartanse dy Ghreekyn nyn mast’ oc, v’er jeet seose dy chur ooashley ec y feailley: 
JHN.12.21	Haink ad shoh er-y-fa shen gys Philip, va veih Bethsaida ayns Galilee, as ghuee ad er, gra, Vainshter, veagh shin booiagh dy akin Yeesey. 
JHN.12.22	Haink Philip as dinsh eh da Andreays, as reesht dinsh Andreays as Philip shoh da Yeesey.
JHN.12.23	As dreggyr Yeesey ad, gra, Ta’n oor er jeet, dy vel yn Mac dooinney dy ve er ny ghloyraghey. 
JHN.12.24	Dy firrinagh firrinagh ta mee gra riu, Mannagh vel y grine curnaght tuittym ayns y thalloo, as goll eig, te cummal ny un ghrine kinjagh: agh my te goll eig: te gymmyrkey magh mooarane mess. 
JHN.12.25	Eshyn shynney lesh e vioys, caillee eh eh: agh eshyn nagh vel soiaghey jeh e vioys ’sy theihll shoh, freillee eh eh gys y vea veayn. 
JHN.12.26	My nee dooinney erbee mish y hirveish, lhig da geiyrt orrym; as y raad ta mish, shen y raad myrgeddin vees my harvaant: my nee dooinney erbee mish y hirveish, dasyn ver my Ayr onnor. 
JHN.12.27	Nish ta my annym seaghnit; as cre jir-ym? Ayr, saue mee veih’n oor shoh: agh er yn oyr shoh haink mee gys yn oor shoh. 
JHN.12.28	Ayr, cur gloyr da dty ennym hene. Eisht haink coraa veih niau, gra, Ta mee hannah er ghloyraghey eh, as nee’m eh y ghloyraghey reesht. 
JHN.12.29	Dooyrt y pobble er-y-fa shen va kionfenish, as cheayll yn coraa, dy nee taarnagh v’ayn: dooyrt feallagh elley, dy nee ainle ren loayrt rish. 
JHN.12.30	Dreggyr Yeesey ad, as dooyrt eh, Cha daink y coraa shoh er y choontey aym’s, agh er y choontey euish. 
JHN.12.31	Nish ta briwnys y theihll shoh: nish vees prince y theihll shoh er ny hilgey magh. 
JHN.12.32	As my veem’s er my hroggal seose jeh’n thalloo, tayrn-ym dy chooilley ghooinney hym. 
JHN.12.33	(Shoh loayr eh, cowraghey liorish shen cre’n monney dy vaase v’eh dy hurranse). 
JHN.12.34	Dreggyr y pobble eh, Ta shin er chlashtyn ass y leigh, dy vel Creest tannaghtyn son dy bragh: as kys t’ou uss gra, dy vel y Mac dooinney dy ve troggit seose? quoi yn Mac dooinney shoh? 
JHN.12.35	Eisht dooyrt Yeesey roo, Foast tammylt beg ta’n soilshey mêriu: shooill-jee choud as ta’n soilshey eu, er-aggle dy jig y dorraghys erriu: son cha vel fys echeysyn ta shooyll ayns y dorraghys c’raad t’eh goll. 
JHN.12.36	Choud as ta soilshey eu, cred-jee ayns y toilshey, dy vod shiu ve nyn gloan jeh’n toilshey. Ny goan shoh loayr Yeesey, as jimmee eh roish, as dollee eh eh-hene voue.
JHN.12.37	Agh ga dy ren eh whilleen mirril kiongoyrt roo, foast cha cred ad ayn: 
JHN.12.38	As shen myr va goan Esaias y phadeyr cooilleenit, Hiarn, quoi ta er chredjal yn goo ain? as quoi gys ta 
JHN.12.39	Shen-y-fa cha voddagh ad credjal, rere myr dooyrt Esaias ayns ynnyd elley. 
JHN.12.40	T’eh er lhiggey lhieu dolley ny sooillyn oc, as creoghey nyn gree; nagh vaikagh ad lesh nyn sooillyn, as nagh doighagh ad lesh nyn gree, dy beagh ad er nyn jyndaa, as dy jinnin ad y lheihys. 
JHN.12.41	Ny reddyn shoh loayr Esaias, tra honnick eh e ghloyr as loayr eh jeh.
JHN.12.42	Ny-yeih mastey ny eer ard-reiltee ren ymmodee credjal ayn; agh kyndagh rish ny Phariseeyn cha ghow ad rish, er-aggle dy beagh ad er ny ghiarey-magh veih yn agglish. 
JHN.12.43	Son v’ad ny s’aggindee er moylley gheiney, ny moylley Yee.
JHN.12.44	Hrog Yeesey seose e choraa as dooyrt eh, Eshyn ta credjal aynym’s, cha nee aynym’s t’eh credjal, agh aynsyn t’er my choyrt. 
JHN.12.45	As eshyn ta dy my akin, t’eh fakin eshyn t’er my choyrt. 
JHN.12.46	Ta mish er jeet my hoilshey gys y theihll, quoi-erbee nee credjal aynym’s nagh jean eh tannaghtyn ayns y dorraghys. 
JHN.12.47	As my ta dooinney erbee ta clashtyn, as nagh vel freayll my ghoan, cha vel mish dy vriwnys eh: son cha daink mee dy vriwnys y seihll, agh dy hauail y seihll. 
JHN.12.48	Eshyn ta soiaghey beg jeem’s as nagh vel goaill rish my ghoan, ta shen echey ta dy vriwnys eh: eer yn goo ta mish er loayrt, nee shen y vriwnys eh ec y laa jerrinagh. 
JHN.12.49	Son cha vel mish er loayrt jee’m pene; agh yn Ayr t’er my choyrt, eshyn hug sarey dou, cre v’orrym dy ghra, as cre lhisin loayrt. 
JHN.12.50	As ta fys aym dy vel yn sarey echeysyn yn vea dy bragh beayn: cre-erbee er-y-fa shen ta mee dy loayrt, she myr ta’n Ayr er ghra rhym, eer myr shen ta mee loayrt.
JHN.13.1	Nish, roish feailley ny Caisht, as fys ec Yeesey, dy row yn oor echey er jeet, tra v’eh dy gholl ass y theihll shoh gys yn Ayr, myr v’eh graihagh er e vooinjer hene, va ayns y theihll, hug eh graih daue gys y jerrey. 
JHN.13.2	As myr v’ad gee nyn shibber (va’n drogh-spyrryd nish er choyrt eh ayns cree Yuaase Iscariot mac Simon, dy vrah eh) 
JHN.13.3	Va fys ec Yeesey dy row yn Ayr er chur dy chooilley nhee ayns ny laueyn echey, as dy nee veih Jee haink eh, as dy nee gys Jee v’eh goll. 
JHN.13.4	Dirree eh veih shibber, as hug eh jeh e gharmadyn, as ghow eh aanrit, as chryss eh eh mysh hene. 
JHN.13.5	Eisht hug eh ushtey ayns saagh, as ren eh toshiaght dy niee cassyn e ostyllyn, as dy rubbey ad lesh yn aanrit va ec e chryss. 
JHN.13.6	Eisht haink eh gys Simon Peddyr: as dooyrt eshyn rish, Hiarn, vel uss son niee my chassyn’s? 
JHN.13.7	Dreggyr Yeesey as dooyrt eh rish, Cre ta mee dy yannoo cha vel oo toiggal nish; agh bee toiggal ayd jeh ny-yeï shoh. 
JHN.13.8	Dooyrt Peddyr rish, My chassyn’s cha niee oo dy bragh. Dreggyr Yeesey eh, mannagh niee-yms oo, cha vod ayrn erbee ve ayd mârym. 
JHN.13.9	Dooyrt Simon Peddyr rish, Hiarn, cha nee ynrycan eisht my chassyn, agh myrgeddin my laueyn, as my chione. 
JHN.13.10	Dooyrt Yeesey rish, Eshyn ta nieet, cha vel feme echey agh dy niee e chassyn, as t’eh glen ooilley harrish: as ta shiuish glen, agh cha vel shiu ooilley myr shen. 
JHN.13.11	Son va fys echey quoi va ry-hoi y vrah eh: shen-y-fa dooyrt eh, Cha vel shiu ooilley glen. 
JHN.13.12	Myr shen erreish da v’er niee ny cassyn oc, as tra v’eh er ghoaill e gharmadyn, as er hoie sheese reesht, dooyrt eh roo, Vel fys eu cre ta mee er n’yannoo riu? 
JHN.13.13	Ta shiu genmys mish nyn Mainshter, as Chiarn: as ta shiu gra dy mie; son she shen mee. 
JHN.13.14	My ta mish eisht yn Chiarn as y Mainshter eu er niee nyn gassyn, lhisagh shiuish myrgeddin yn derrey yeh eu cassyn y jeh elley y niee. 
JHN.13.15	Son ta mish er chur diu sampleyr; shiuish dy yannoo myr ta mish er n’yannoo riu. 
JHN.13.16	Dy firrinagh firrinagh ta mee gra riu, Cha vel y charvaant ny syrjey na e hiarn, ny eshyn t’er ny choyrt, ny syrjey na eshyn ren y choyrt eh. 
JHN.13.17	My ta fys eu er ny reddyn shoh, s’mayrnrey vees shiu my nee shiu ad y yannoo.
JHN.13.18	Cha vel mee loayrt j’iu ooilley; ta fys aym quoi ta mee er reih: agh dy vod y scriptyr ve cooilleenit, T’eshyn ta gee arran mârym, er hroggal e voyn m’oï. 
JHN.13.19	Nish ta mee ginsh diu ro-laue, tra hig eh gy-kione, dy vod shiu credjal dy nee mish eh. 
JHN.13.20	Dy firrinagh firrinagh ta mee gra riu, Eshyn ta jannoo soiagh jeh quoi-erbee ta mee dy choyrt, t’eh jannoo soiagh jeem’s: as eshyn ta soiaghey jeem’s, t’eh soiaghey jehsyn t’er my choyrt. 
JHN.13.21	Tra va Yeesey er ghra shoh, v’eh seaghnit ayns e spyrryd, as dymmyrk eh feanish, as dooyrt eh, Dy firrinagh firrinagh ta mee gra riu, dy jean fer jiuish mish y vrah. 
JHN.13.22	Eisht yeeagh ny ostyllyn er y cheilley ayns ourys quoi er v’eh cheet. 
JHN.13.23	Nish va ny lhie er oghrish Yeesey, fer jeh e ostyllyn bynney lesh. 
JHN.13.24	Chrie Simon Peddyr er-y-fa shen er, eh dy ênaght quoi er v’eh cheet. 
JHN.13.25	Myr v’eh eisht ny lhie rish oghrish Yeesey, dooyrt eh rish, Hiarn, quoi eh? 
JHN.13.26	Dreggyr Yeesey, She eshyn eh da ver-ym greme dy arran, tra vee’m er hummey eh. As tra v’eh er hummey yn greme, hug eh eh da Yuaase Iscariot mac Simon. 
JHN.13.27	As lurg y greme, hie yn drogh-spyrryd stiagh ayn. Eisht dooyrt Yeesey rish, Shen t’ou dy yannoo, jean eh dy tappee. 
JHN.13.28	Nish cha row fys ec dooinney jeu ec y voayrd cre’n-fa loayr eh shoh rish. 
JHN.13.29	Son heill paart, er-yn-oyr dy nee ec Yuaase va’n sporran, dy row Yeesey er ghra rish, Kionnee ny vees mayd feme cour y feailley: ny eh dy chur jeirk da ny boghtyn. 
JHN.13.30	Erreish da eisht v’er n’ghoaill y greme dy arran, hie eh chelleeragh magh: as va’n oie ayn.
JHN.13.31	Shen-y-fa erreish da v’er n’gholl magh, dooyrt Yeesey, Nish ta’n Mac dooinney er ny ghloyraghey, as ta Jee er ny ghloyraghey ayn. 
JHN.13.32	My ta Jee er ny ghloyraghey ayn, nee Jee myrgeddin eshyn y ghloyraghey ayn hene, as nee eh dy gerrit eh y ghloyraghey. 
JHN.13.33	Chloan veggey, foast tammylt beg ta mish mêriu. Nee shiu my hirrey: as myr dooyrt mee rish ny Hewnyn, Raad ta mish goll, cha vod shiuish cheet; myr shen ta mee nish gra riuish. 
JHN.13.34	Sarey noa ta mee dy choyrt diu, Shiu dy ve graihagh yn derrey yeh er y jeh elley; myr ta mish er ve graihagh erriuish, dy der shiuish myrgeddin graih yn derrey yeh da’n jeh elley. 
JHN.13.35	Liorish shoh vees fys ec dy chooilley ghooinney dy vel shiu gynsaghey voym’s, my vees shiu graihagh yn derrey yeh er y jeh elley.
JHN.13.36	Dooyrt Simon Peddyr rish, Hiarn, c’raad t’ou goll? Dreggyr Yeesey eh, Raad ta mee goll, cha vod oo geiyrt orrym nish; agh eiyree oo orrym ny lurg shoh. 
JHN.13.37	Dooyrt Peddyr rish, Hiarn, cre’n-fa nagh voddym geiyrt ort nish? scarrym rish my vioys er dty ghraih. 
JHN.13.38	Dreggyr Yeesey eh, Jean oo scarrey rish dty vioys er my ghraih’s? Dy firrinagh firrinagh ta mee gra rhyt, Nagh jean y kellagh gerrym, derrey obbys oo mish three keayrtyn.
JHN.14.1	Ny lhig da’n cree eu ve seaghnit: ta shiu credjal ayns Jee, cred-jee myrgeddin aynym’s. 
JHN.14.2	Ayns thie my Ayrey ta ymmodee ynnydyn vaghee; dy beagh eh er aght elley, veign er n’insh diu: ta mee goll dy yannoo aarloo ynnyd er nyn son. 
JHN.14.3	As my hem’s dy yannoo aarloo ynnyd er nyn son, hig-ym reesht, as goym shiu hym pene, raad ta mish dy vod shiuish ve myrgeddin. 
JHN.14.4	As ta fys eu cre’n raad ta mee goll, as shione diu yn raad. 
JHN.14.5	Dooyrt Thomase rish, Hiarn, cha s’ain cre’n raad t’ou goll, as kys oddys enney y ve ain er y raad? 
JHN.14.6	Dooyrt Yeesey rish, Mish y raad, yn irriney, as y vea: cha vel dooinney erbee cheet gys yn Ayr, agh lioryms. 
JHN.14.7	Dy beagh enney er ve eu orrym’s, veagh enney eu er my Ayr myrgeddin: as nish ta enney eu er, as ta shiu er vakin eh. 
JHN.14.8	Dooyrt Philip rish, Hiarn, jeeagh dooin yn Ayr, as s’lioar dooin eh. 
JHN.14.9	Dooyrt Yeesey rish, Vel mish er ve choud shen mêriu, as nagh nione dhyt’s mee foast Philip? eshyn t’er n’akin mish, t’eh er vakin yn Ayr; as kys t’ou uss gra eisht, Jeeagh dooin yn Ayr? 
JHN.14.10	Nagh vel oo credjal dy vel mish ayns yn Ayr, as yn Ayr aynym’s? ny goan ta mish dy loayrt riu, cha vel mee loayrt jee’m pene: agh yn Ayr ta tannaghtyn aynym, eshyn ta jannoo ny obbraghyn. 
JHN.14.11	Cred-jee mish, dy vel mee ayns yn Ayr, as yn Ayr aynym’s: er-nonney cred-jee mee er graih ny eer obbraghyn. 
JHN.14.12	Dy firrinagh firrinagh ta mee gra riu, Eshyn ta credjal aynym’s ny obbraghyn ta mish dy yannoo nee eshyn myrgeddin, as obbraghyn smoo na ad shoh nee eh; er-y-fa dy vel mish goll royms gys my Ayr. 
JHN.14.13	As cre-erbee nee shiu y hirrey ayns yn ennym aym’s, shen neem’s y yannoo, dy voyd yn Ayr v’er ny ghloyraghey ayns y Vac. 
JHN.14.14	My hirrys shiu nhee erbee ayns yn ennym aym’s, nee’m eh y yannoo.
JHN.14.15	My ta shiu graihagh orrym’s, freill-jee my annaghyn. 
JHN.14.16	As guee-yms gys yn Ayr, as ver eh hiu Fer-gerjagh elley dy hannaghtyn mêriu son dy bragh. 
JHN.14.17	Eer Spyrryd ny firriney, nagh vod y seihll goaill-rish, er-y-fa nagh vel ad dy akin eh, as nagh nione daue eh: agh shione diuish eh, son t’eh tannaghtyn mêriu, as bee eh ayndiu. 
JHN.14.18	Cha vaag-ym shiu gyn gerjagh; hig-yms hiu. 
JHN.14.19	Foast tammylt beg, as cha vel y seihll dy my akin ny smoo; agh ta shiuish dy my akin: er-yn-oyr dy vel mish bio, bee shiuish bio myrgeddin. 
JHN.14.20	Ayns y laa shen vees fys eu dy vel mish ayns my Ayr, as shiuish aynym’s, as mish ayndiush. 
JHN.14.21	Eshyn ta my annaghyn’s echey, as ta freayll ad, eshyn eh ta graihagh orrym’s: as eshyn ta graihagh orrym, ver my Ayr graih da, as ver-yms graih da, as soilshee-ym mee hene da. 
JHN.14.22	Dooyrt Yuaase rish, cha nee Iscariot, Hiarn, kys te dy jean oo oo-hene y hoilshaghey dooinyn, as cha nee da’n seihll? 
JHN.14.23	Dreggyr Yeesey as dooyrt eh rish, My ta dooinney graihagh orrym, freillee eh my ghoan: as ver my Ayr graih da, as hig mayd huggey, as nee mayd tannaghtyn mârish. 
JHN.14.24	Eshyn nagh vel graihagh orrym’s, cha vel eh freayll my ghoan: as y goo ta shiu dy chlashtyn, cha nee lhiam’s eh, agh goo yn Ayr t’er my choyrt. 
JHN.14.25	Ny reddyn shoh ta mee er loayrt riu, choud’s ta mee foast mêriu. 
JHN.14.26	Agh nee Fer-ny-gherjagh, ta shen, yn Spyrryd Noo, eh nee yn Ayr y choyrt ayns yn ennym aym’s, gynsaghey diu dy chooilley nhee, as tayrnee eh dy chooilley nhee gys nyn gooinaghtyn, cre-erbee ta mish er ghra riu. 
JHN.14.27	Shee ta mee dy aagail mêriu, my hee ta mee dy choyrt diu: cha nee myr ta’n seihll coyrt ta mish dy choyrt eh diu. Ny lhig da’n cree eu ve seaghnit, chamoo lhig da aggle y ve er. 
JHN.14.28	Ta shiu er chlashtyn kys dooyrt mee riu, Ta mee goll roym, as cheet reesht hiu. Dy beagh shiu graihagh orrym, ghoghe shiu boggey, er-y-fa dy dooyrt mee, Ta mee goll roym gys my Ayr: son ta my Ayr ny syrjey na mish. 
JHN.14.29	As nish ta mee er n’insh diu ro-laue, tra hig eh gy-kione, dy vod shiu credjal. 
JHN.14.30	Veih shoh magh cha loayr-ym cooidvooar riu: son ta prince y theihll shoh cheet, as cha vel nhee erbee echey aynym’s. 
JHN.14.31	Agh dy vod fys y ve ec y theihll dy vel mish graihagh er yn Ayr; as myr hug yn Ayr sarey dou, myr shen ta mee jannoo. Trog-jee erriu, lhig dooin goll roïn.
JHN.15.1	Mish y billey-feeyney firrinagh, as my Ayr yn eirinnagh. 
JHN.15.2	Dy chooilley vanglane aynym’s nagh vel gymmyrkey mess, t’eh dy ghoaill ersooyl: as dy chooilley vanglane ta gymmyrkey mess, t’eh dy phollal, dy vod eh ve ny s’messoil. 
JHN.15.3	Nish ta shiuish glen trooid y goo ta mish er loayrt riu. 
JHN.15.4	Jean-jee tannaghtyn aynym’s, as mish ayndiuish. Myr nagh vod y banglane mess y ymmyrkey jeh hene, mannagh vel eh tannaghtyn ayns y villey-feeyney: chamoo oddys shiuish, mannagh jean shiu tannaghtyn aynym’s. 
JHN.15.5	Mish y billey-feeyney, shiuish ny banglaneyn: eshyn ta tannaghtyn aynym’s, as mish aynsyn, t’eh shoh cur magh mooarane mess: son scarrit voym’s cha vod shiu jannoo monney dy vie. 
JHN.15.6	Mannagh vel dooinney tannaghtyn aynym’s, t’eh tilgit magh myr banglane, as t’eh fioghey: as t’ad dyn deiy as dyn dilgey ad ayns yn aile, as t’ad er nyn lostey. 
JHN.15.7	My nee shiu tannaghtyn aynym’s, as my ghoan’s tannaghtyn ayndiuish, shirree shiu cre sailliu, as bee eh jeant er nyn son. 
JHN.15.8	Liorish shoh ta my Ayr er ny ghloyraghey, shiu dy chur magh lane mess, as shoh myr vees shiu ny ynseydee aym’s. 
JHN.15.9	Myr ta’n Ayr graihagh orrym’s, myr shen ta mish er ve graihagh erriuish: jean-jee tannaghtyn ayns y ghraih aym’s. 
JHN.15.10	My nee shiu my annaghyn y reayll, nee shiu tannaghtyn ayns my graih: eer myr ta mish er vreayll annaghyn my Ayrey, as tannaghtyn ayns y ghraih echeysyn. 
JHN.15.11	Ny goan shoh ta mee er loayrt riu, dy vod y boggey aym’s ve er-mayrn ayndiu, as dy vod y boggey euish v’er ny yannoo magh. 
JHN.15.12	Shoh my harey, Shiu dy chur graih yn derrey yeh da’n jeh elley, myr ta mish er ve graihagh erriuish. 
JHN.15.13	Graih smoo na shoh cha vel ec dooinney erbee, na dooinney dy scarrey rish e vioys son e chaarjyn. 
JHN.15.14	She my chaarjyn shiuish, my nee shiu ny ta mish dy harey diu. 
JHN.15.15	Veih shoh nagh cha vel mee dy enmys shiu sharvaantyn; son cha vel fys ec y charvaant, cre ta e hiarn dy yannoo: agh ta mee er n’enmys shiu caarjyn; son dy chooilley nhee ta mee er chlashtyn veih my Ayr, ta mee er hoilshaghey diuish. 
JHN.15.16	Cha vel shiuish er my reih, agh ta mish er reih shiuish, as er chur shiu ayns pooar, dy vod shiu goll magh as mess y ymmyrkey, as dy vod y mess eu ve beayn: cre-erbee nee shiu y hirrey er yn Ayr ayns yn ennym aym’s, dy vod eh y chur diu eh. 
JHN.15.17	Ny reddyn shoh ta mish dy harey diu, dy vod shiu ve graihagh yn derrey yeh er y jeh elley. 
JHN.15.18	My ta dwoaie ec y seihll erriu, ta fys eu dy dug eh dwoaie dooys hoshiaght. 
JHN.15.19	Dy beagh shiuish jeh’n theihll, veagh y seihll graihagh er e vooinjer hene: agh son nagh vel shiu jeh’n theihll, agh dy vel mish er reih shiu ass y theihll, shen-y-fa ta dwoaie ec y theihll erriu. 
JHN.15.20	Cooinee-jee er y raa loayr mish riu, Cha vel y charvaant ny syrjey na e hiarn. My t’ad er n’yannoo tranlaase orrym’s, nee ad myrgeddin tranlaase erriuish: my t’ad er vreayll my ghoan’s, freillee ad ny goan euish myrgeddin. 
JHN.15.21	Agh dy chooilley nhee jeu shoh nee ad riu kyndagh rish yn ennym aym’s, er-y-fa nagh vel enney oc ersyn t’er my choyrt. 
JHN.15.22	Mannagh beign’s er jeet as er loayrt roo, cha beagh peccah er ve oc: agh nish cha vel leshtal oc son nyn beccah. 
JHN.15.23	Eshyn ta dwoaie echey orrym’s, ta dwoaie echey er my Ayr myrgeddin. 
JHN.15.24	Mannagh beign’s er n’yannoo nyn mast’ oc lheid ny obbraghyn as nagh ren rieau dooinney erbee elley, cha beagh peccah er ve oc: agh nish t’ad er vakin as er chur dwoaie chammah dooys as da my Ayr. 
JHN.15.25	Agh ta shoh, dy vod y raa ve cooilleenit ta scruit ayns y leigh oc, Hug ad dwoaie dou gyn oyr. 
JHN.15.26	Agh tra vees Fer-ny-gherjagh er jeet, eh ver-yms hiu veih yn Ayr, ta shen, Spyrryd ny firriney, ta cheet magh veih yn Ayr, nee eh feanish y ymmyrkey jeem’s. 
JHN.15.27	As nee shiuish myrgeddin feanish y ymmyrkey, er-y-fa dy vel shiu er ve mârym er-dyn toshiaght.
JHN.16.1	Ny goan shoh ta mee er loayrt riu, son nagh bee nyn gredjue er ny lhaggaghey. 
JHN.16.2	Ver ad shiu magh ass ny kialteenyn: as ta’n oor cheet, quoi-erbee varrys shiu, dy smooinee eh dy bee eh shirveish Jee. 
JHN.16.3	As ny reddyn shoh nee ad riu, er-yn-oyr nagh vel enney oc er yn Ayr, ny orrym’s. 
JHN.16.4	Agh ny reddyn shoh ta mish er n’insh diu, tra hig yn earish, dy vod shiu cooinaghtyn dy dinsh mee diu jeu. As ny goan shoh cha loayr mee riu ec y toshiaght, er-y-fa dy row mee mêriu. 
JHN.16.5	Agh nish ta mee goll roym huggeysyn t’er my choyrt, as cha vel fer j’iu fênaght j’eem c’raad t’ou goll? 
JHN.16.6	Agh er-yn-oyr dy vel mee er ghra ny reddyn shoh riu, ta trimshey er lhieeney ny creeaghyn eu. 
JHN.16.7	Ny-yeih ta mish ginsh diu yn irriney; Te ymmyrchagh er nyn son mish dy gholl roym: son mannagh jem roym, cha jig Fer-ny-gherjagh hiu; agh my hem’s roym, ver-ym hiu eh. 
JHN.16.8	As tra vees eh er jeet, nee eh yn seihll y gheyrey mychione peccah, as cairys, as briwnys: 
JHN.16.9	Mychione peccah, son nagh vel ad credjal aynym’s; 
JHN.16.10	Mychione cairys, son dy vel mee goll roym gys yn Ayr, as nagh vaik shiu mee arragh; 
JHN.16.11	Mychione briwnys, son dy vel prince y theihll shoh er ny vriwnys. 
JHN.16.12	Shimmey red ta aym’s foast dy ghra riu, agh cha vod shiu ad y ymmyrkey nish. 
JHN.16.13	Agh tra hig eshyn, Spyrryd ny firriney, leeidee eh shiu gys dy chooilley irrinys: son cha loayr eh jeh hene, agh cre-erbee nee eh y chlashtyn, shen loayrys eh; as soilshee eh diu reddyn ta ry-heet. 
JHN.16.14	Nee eh mish y ghloyraghey: son yiow eh jeh ny ta lhiam’s, as soilshee eh diuish eh. 
JHN.16.15	Ta dy chooilley nhee t’ec yn Ayr lhiam’s: shen-y-fa dooyrt mee, dy gow eh jeh ny ta lhiam’s as dy soilshee eh diuish eh. 
JHN.16.16	Tammylt beg as cha vaik shiu mee: as reesht, tammylt beg, as hee shiu mee, er-y-fa dy vel mee goll roym gys yn Ayr. 
JHN.16.17	Eisht dooyrt paart jeh e ostyllyn eddyr ad hene, Cre shoh t’eh dy ghra rooin, Tammylt beg, as cha vaik shiu mee: as reesht, tammylt beg, as hee shiu mee: as, Er-yn-oyr dy vel mee goll roym gys yn Ayr? 
JHN.16.18	Dooyrt ad er-y-fa shen, Cre shoh t’eh dy ghra, Tammylt beg? cha s’ain cre t’eh dy ghra. 
JHN.16.19	Nish va fys ec Yeesey dy row ad aignagh dy ênaght jeh, as dooyrt eh roo, Vel shiu briaght nyn mast’ eu hene, er-y-fa dy dooyrt mee, Tammylt beg, as cha vaik shiu mee: as reesht, tammylt beg as hee shiu mee? 
JHN.16.20	Dy firrinagh firrinagh ta mee gra riu, Dy jean shiuish keayney as dobberan, agh nee yn seihll boggey y ghoaill: as bee shiuish trimshagh, agh bee yn trimshey eu er ny hyndaa gys boggey. 
JHN.16.21	Ta ben, tra t’ee er-troailt, as trimshey eck, er-yn-oyr dy vel yn oor eck er jeet: agh cha leah as t’ee er ny livrey jeh’n lhiannoo, cha vel ee ny sodjey cooinaghtyn er yn angaish, son boggey dy vel dooinney er ny ruggey gys y theihll. 
JHN.16.22	As ta nish er-y-fa shen trimshey euish: agh hee-yms shiu reesht, as gowee yn cree eu boggey, as y boggey eu cha gow dooinney erbee veue. 
JHN.16.23	As ayns y laa shen cha jean shiu nhee erbee y ênaght jeem’s: Dy firrinagh firrinagh ta mee gra riu, Cre-erbee hirrys shiu er yn Ayr ayns yn ennym aym’s, ver eh diu eh. 
JHN.16.24	Cha vel shiu foast er hirrey nhee erbee ayns yn ennym aym’s: shir-jee, as yiow shiu, dy vod y boggey eu v’er ny yannoo magh. 
JHN.16.25	Ny reddyn shoh ta mee er loayrt riu ayns coraaghyn-dorraghey: agh ta’n traa cheet tra nagh loayrym riu ny smoo ayns coraaghyn-dorraghey, agh soilshee-ym diu dy foshlit jeh’n Ayr. 
JHN.16.26	Ayns y laa shen nee shiu geearree ayns yn ennym aym’s: as cha vel mee gra riu, dy guee-ym gys yn Ayr er nyn son: 
JHN.16.27	Son ta’n Ayr hene graihagh erriu, er-y-fa dy vel shiuish er ve graihagh orrym’s, as dy chred shiu dy daink mee magh veih Jee. 
JHN.16.28	Haink mee magh veih’n Ayr, as ta mee er jeet gys y theihll: reesht, ta mee faagail y seihll, as goll roym gys yn Ayr. 
JHN.16.29	Dooyrt e ostyllyn rish, Cur-my-ner, nish t’ou loayrt dy foshlit, as cha vel oo loayrt coraa-dorraghey erbee. 
JHN.16.30	Nish ta shin shickyr dy vel fys ayd er dy chooilley nhee, as nagh vel feme ayd dooinney erbee dy ênaght jeed: liorish shoh ta shin credjal dy daink oo magh veih Jee. 
JHN.16.31	Dreggyr Yeesey ad, Vel shiu nish credjal? 
JHN.16.32	Cur-my-ner ta’n oor cheet, as eer nish er jeet, dy bee shiu er nyn skeayley dy chooilley ghooinney gys e ynnyd hene, as dy vaag shiu mish my lomarcan: as foast cha vel mee my lomarcan, er-y-fa dy vel yn Ayr mârym. 
JHN.16.33	Ny reddyn shoh ta mee er loayrt riu, aynym’s dy vod shee y ve eu. Ayns y theihll vees seaghyn eu: agh bee-jee dy yien mie, ta mish er gheddyn barriaght er y theihll.
JHN.17.1	Ny goan shoh loayr Yeesey; as hrog eh seose e hooillyn gys niau, as dooyrt eh, Ayr, ta’n oor er jeet; jean dty Vac y ghloyraghey, dy vod dty Vac myrgeddin uss y ghloyraghey. 
JHN.17.2	Myr t’ou er chur da pooar harrish ooilley sheelnaue, dy vod eh yn vea veayn y choyrt da whilleen as t’ou er chur da. 
JHN.17.3	As shoh yn vea veayn, tushtey y ve oc jeed’s yn ynrycan Jee firrinagh, as jeh Yeesey Creest t’ou uss er choyrt. 
JHN.17.4	Ta mee er ghloyraghey oo er y thalloo: ta mee er chooilleeney yn obbyr hug oo dou dy yannoo. 
JHN.17.5	As nish, O Ayr, jean mish y ghloyraghey mayrt hene, lesh y ghloyr v’aym mayrt roish my row seihll ayn. 
JHN.17.6	Ta mee er hoilshaghey dty ennym gys ny deiney hug oo dou ass y theihll: lhiat’s v’ad, as hug oo ad dooys; as t’ad er vreayll dty ghoo. 
JHN.17.7	Nish t’ad er hoiggal dy nee voïd’s ta dy chooilley nhee t’ou er choyrt dou. 
JHN.17.8	Son hug mish dauseyn ny goan hug uss dooys; as t’ad er ghoaill huc hene ad, as er hoiggal ayns shickyrys dy daink mee magh voïds, as t’ad er chredjal dy ren oo my choyrt. 
JHN.17.9	Ta mee guee ort er nyn son: cha vel mee guee son y theihll, agh er ny son ocsyn t’ou er choyrt dou, son she lhiat hene ad. 
JHN.17.10	As ta ooilley ny ta lhiam’s lhiat’s, as ny ta lhiat’s lhiam’s, as ta mee er my ghloyraghey ayndoo. 
JHN.17.11	As nish cha vel mish dy ve ny sodjey ayns y theihll, agh t’ad shoh ayns y theihll, as ta mish cheet hood’s. Ayr chasherick, freill trooid dty ennym hene adsyn t’ou er chur dou, dy vod adsyn ve unnane, myr ta shinyn unnane. 
JHN.17.12	Choud as va mee mâroo ayns y theihll, dreill mee ad ayns dty ennym’s: adsyn hug oo dou dreill mee, as cha vel unnane oc caillit, mannagh vel mac y toyrt-mow: dy voddagh yn scriptyr ve cooilleenit. 
JHN.17.13	As nish ta mee cheet hood’s, as ny reddyn shoh ta mee dy loayrt ayns y theihll, dy vod y boggey aym’s y ve oc jeant magh ayndoo hene. 
JHN.17.14	Ta mee er chur daue dty ghoo; as ta’n seihll er chur dwoaie daue, er-y-fa nagh vel ad jeh’n theihll, myr nagh vel mish jeh’n theihll. 
JHN.17.15	Cha vel mee guee ort dy ghoaill ad ass y theihll, agh oo dy reayll ad veih’n olk. 
JHN.17.16	Cha vel adsyn jeh’n theihll, myr nagh vel mish jeh’n theihll. 
JHN.17.17	Jean ad y chasherickey son dty irriney: dty ghoo she firrinys eh. 
JHN.17.18	Myr t’ou uss er my choyrt gys y theihll, myr shen ta mish myrgeddin er chur adsyn gys y theihll. 
JHN.17.19	As er y graih ocsyn ta mish dy chasherickey mee hene, dy vod adsyn myrgeddin v’er nyn gasherickey gys yn irriney. 
JHN.17.20	Chamoo ta mee guee er ny son oc shoh nyn lomarcan, agh myrgeddin er ny son ocsyn nee credjal aynym’s trooid y goo oc. 
JHN.17.21	Dy vod ad ooilley ve unnane, myr t’ou uss ayr aynym’s, as mish aynyd’s; dy vod adsyn myrgeddin ve unnane ayninyn: dy vod y seihll credjal dy ren oo my choyrt. 
JHN.17.22	As y ghloyr hug uss dooys, ta mish er chur dauesyn: dy vod ad ve unnane, eer myr ta shinyn unnane. 
JHN.17.23	Mish ayndoosyn, as uss aynym’s, dy vod ad ve jeant slane firrinagh ayns unnaneys, as dy vod fys ve ec y seihll dy vel oo er my choyrt, as dy vel oo er ve graihagh orroosyn, myr t’ou er ve graihagh orrym’s. 
JHN.17.24	Ayr, ta mee geearree adsyn t’ou er chur dou dy ve mârym raad ta mee; dy vod ad fakin my ghloyr t’ou er chur dou: son t’ou er ve graihagh orrym’s roish my row yn seihll er ny chroo. 
JHN.17.25	Ayr chairagh, cha ghow yn seihll tushtey jeed; agh ta tushtey er ve aym’s jeed, as t’ad shoh er hoiggal dy vel oo er my choyrt. 
JHN.17.26	As ta mee er hoilshaghey daue dt’ennym’s, as nee’m y hoilshaghey eh: dy vod y graih, liorish t’ou er ve graihagh orrym’s, ve ayndoo, as mish ayndoosyn.
JHN.18.1	Tra va Yeesey er loayrt ny goan shoh, hie eh magh marish e ostyllyn harrish y strooan Cedron, raad va garey, as hie eshyn as e ostyllyn stiagh ayn. 
JHN.18.2	As bione da Yuaase neesht va dy vrah eh, yn ynnyd: son boallagh Yeesey dy mennick taaghey yn voayl shen marish e ostyllyn. 
JHN.18.3	Hooar Yuaase eisht sheshaght dy gheiney, as sidooryn veih ny ard-saggyrtyn as ny Phariseeyn, as haink eh ayns shen lesh lonteyryn, as torchyn, as armyn. 
JHN.18.4	Va fys ec Yeesey er-y-fa shen er dy chooilley nhee harragh er, as hie eh magh, as dooyrt eh roo, Quoi ta shiu dy hirrey? 
JHN.18.5	Dreggyr ad eh, Yeesey dy Nazareth. Dooyrt Yeesey roo, Mish eh. As va Yuaase myrgeddin ren y vrah eh ny hassoo mâroo. 
JHN.18.6	Cha leah eisht as v’eh er ghra roo, Mish eh, hie ad gour nyn drommey, as huitt ad gys y thalloo. 
JHN.18.7	Eisht dênee eh jeu reesht, Quoi ta shiu dy hirrey? As dooyrt adsyn, Yeesey dy Nazareth. 
JHN.18.8	Dreggyr Yeesey, Ta mee er n’insh diu dy nee mish eh. My ta shiu er-y-fa shen dy my hirrey, lhig-jee daue shoh goll roue: 
JHN.18.9	Shoh myr va’n raa shen loayr eh cooilleenit, Jeusyn hug oo dou, cha vel mee er choayll unnane. 
JHN.18.10	Eisht va cliwe ec Simon Peddyr, as hayrn eh, as woaill eh fer-mooinjerey yn ard-saggyrt, as ghiare eh yn chleaysh jeh. Va ennym yn er-mooinjerey shen Malchus. 
JHN.18.11	Eisht dooyrt Yeesey rish Peddyr, Cur seose dty chliwe ayns y fine: yn cappan ta my Ayr er chur dou, nagh niu-ym eh? 
JHN.18.12	Eisht ghow yn cheshaght, as y captan, as fir-oik ny Hewnyn Yeesey, as chiangle ad eh. 
JHN.18.13	As hug ad lhieu ersooyl eh gys Annas hoshiaght (son v’eh shen ny ayr-’sy-leigh da Caiaphas, va ny ard-saggyrt yn vleïn shen). 
JHN.18.14	Nish she Caiaphas v’er choyrlaghey ny Hewnyn, dy row eh ymmyrchagh un dooinney dy ve er ny choyrt gy-baase son y pobble.
JHN.18.15	As deiyr Simon Peddyr as ostyl elley er Yeesey. Yn ostyl shen va ainjys ec yn ard-saggyrt er, as hie eh stiagh marish Yeesey gys thie yn ard-saggyrt. 
JHN.18.16	Agh hass Peddyr ec y dorrys er cheu-mooie. Eisht hie magh yn ostyl elley shen va ainjys ec yn ard-saggyrt er, as loayr eh reeish va currym y dorrys urree, as hug eh lesh stiagh Peddyr. 
JHN.18.17	Eisht dooyrt y ven-aeg va currym y dorrys urree rish Peddyr, Nagh nee fer jeh eiyrtyssee yn dooinney shoh uss neesht? Dooyrt eshyn, Cha nee. 
JHN.18.18	As va ny sharvaantyn as ny fir-oik nyn shassoo ayns shen, ec aile geayil v’ad er n’yannoo (son ve feayr) as v’ad dyn jiow ad hene.
JHN.18.19	Dênee yn ard-saggyrt eisht jeh Yeesey mychione e eiyrtyssee, as mychione yn ynsagh echey. 
JHN.18.20	Dreggyr Yeesey eh, Loayr mee dy foshlit rish y theihll; dynsee mee kinjagh ayns y cheeill, as ayns y chiamble raad ta ny Hewnyn kinjagh taaghey, as dy follit cha vel mee er ghra nhee erbee. 
JHN.18.21	Cre’n-fa t’ou fênaght jeem’s? fênee jeusyn t’er my chlashtyn, cre ta mee er ghra roo: cur-my-ner ta fys ocsyn cre ta mee er ghra. 
JHN.18.22	As tra v’eh erreish ny goan shoh y loayrt, woaill fer jeh ny fir-oik va ny hassoo ayns shen Yeesey lesh bass e laue, gra, Nee shen myr t’ou freggyrt yn ard-saggyrt? 
JHN.18.23	Dansoor Yeesey eh, My ta mee er loayrt dy olk, ymmyrk feanish jeh’n olk: agh my loayr mee dy mie, cre’n-fa woaill uss mee? 
JHN.18.24	(Nish va Annas er choyrt eh kianlt gys Caiaphas yn ard-saggyrt) 
JHN.18.25	As va Simon Peddyr ny hassoo as dy hiow eh hene: dooyrt ad er-y-fa shen rish, Nagh nee fer jeh e eiyrtyssee uss neesht? Dob eh, as dooyrt eh, Cha nee. 
JHN.18.26	Dooyrt fer jeh sharvaantyn yn ard-saggyrt (va mooinjereys dasyn va Peddyr er ghiarey yn chleaysh jeh) Nagh vaik mish oo mârish ayns y gharey? 
JHN.18.27	Eisht dob Peddyr reesht, as chelleeragh gherr y kellagh.
JHN.18.28	Eisht hug ad lhieu Yeesey veih Caiaphas gys halley ny briwnys: as ve moghey, as cha jagh ad hene stiagh ayns halley ny briwnys, er-aggle dy beagh ad an-chasherick; as nagh voddagh ad yn Eayncaisht y ee. 
JHN.18.29	Hie Pilate eisht magh huc, as dooyrt eh, Cre ta shiu dy chur gys lieh yn dooinney shoh? 
JHN.18.30	Dreggyr adsyn as dooyrt ad, Er-be dy nee drogh-yantagh eh, cha beagh shin er livrey hood’s eh. 
JHN.18.31	Eisht dooyrt Pilate roo, Gow-jee shiuish eh, as jean-jee eh y vriwnys cordail y leigh eu hene. Dooyrt ny Hewnyn er-y-fa shen rish, Cha vel eh lowal dooinyn dooinney erbee y chur gy baase: 
JHN.18.32	Shoh myr va cooilleenit yn raa loayr Yeesey, cowraghey cre’n baase v’eh dy hurranse. 
JHN.18.33	Eisht hie Pilate stiagh reesht ayns halley ny briwnys, as deïe eh er Yeesey, as dooyrt eh rish, Nee ree ny Hewnyn oo? 
JHN.18.34	Dreggyr Yeesey eh, Vel uss dy ghra shoh jeed hene, ny nee feallagh elley dinsh dhyt eh my-mychione’s? 
JHN.18.35	Dreggyr Pilate, Vel mish my Hew? she dty ashoon hene as ny ard-saggyrtyn t’er livrey oo seose hym’s: Cre t’ou er n’yannoo? 
JHN.18.36	Dreggyr Yeesey, Cha vel my reeriaght’s jeh’n theihll shoh: dy beagh my reeriaght jeh’n theihll shoh, eisht veagh my harvaantyn er chaggey, nagh beign er my livrey gys ny Hewnyn, agh nish cha nee veih shoh ta my reeriaght. 
JHN.18.37	Dooyrt Pilate er-y-fa shen rish, Vel oo dty ree eisht? Dreggyr Yeesey, T’ou uss er ghra eh, ta mee my ree. Er son shoh ruggyr mee, as er yn oyr shoh haink mee gys y theihll, dy ymmyrkey feanish gys yn irriney, Ta dy chooilley unnane ta jeh’n irriney clashtyn my choraa. 
JHN.18.38	Dooyrt Pilate rish, Cre ta’n irriney shen? as tra v’eh er ghra shoh, hie eh magh reesht gys ny Hewnyn, as dooyrt eh roo, Cha vel mish er gheddyn foill erbee ayn. 
JHN.18.39	Agh ta cliaghtey eu mee dy eaysley diu fer ec y Chaisht: nailliu er-y-fa shen mee dy eaysley diu ree ny Hewnyn? 
JHN.18.40	Eisht deïe ad ooilley reesht, gra, Cha nee eh shoh, agh Barabbas. Nish va Barabbas ny roosteyr.
JHN.19.1	Eisht ghow Pilate er-y-fa shen Yeesey, as doardee eh dy ve scuitchit. 
JHN.19.2	As fee ny sidooryn attey dy ghrineyn, as hug ad eh er e chione, as hug ad er coamrey purple. 
JHN.19.3	As dooyrt ad, Dy vannee dhyts, Ree ny Hewnyn: as woaill ad eh lesh nyn laueyn. 
JHN.19.4	Haink Pilate er-y-fa shen magh reesht, as dooyrt eh roo, Cur-my-ner, ta mish dy choyrt lhiam magh hiu eh, dy vod fys y ve eu nagh vel mish er gheddyn foill erbee ayn. 
JHN.19.5	Eisht haink Yeesey magh, ceau yn attey dy ghrineyn as y coamrey purple. As dooyrt Pilate roo, Cur-jee my-ner yn dooinney. 
JHN.19.6	Shen-y-fa tra honnick ny ard-saggyrtyn as ny fir-oik eh, deïe ad, gra, Jean y chrossey eh, jean y chrossey eh. Dooyrt Pilate roo, Gow-jee shiuish eh, as jean-jee eh y chrossey: son cha vel mish er gheddyn foill erbee ayn. 
JHN.19.7	Dreggyr ny Hewnyn eh, Ta leigh ainyn, as liorish y leigh ain lhisagh eh v’er ny choyrt gy-baase, er-y-fa dy ghow eh er dy nee Mac Yee v’eh.
JHN.19.8	Tra cheayll Pilate er-y-fa shen yn raa shoh, v’eh ny s’agglee; 
JHN.19.9	As hie Pilate reesht gys halley ny briwnys, as dooyrt eh rish Yeesey, Cre voish t’ou? Agh cha dug Yeesey ansoor da. 
JHN.19.10	Eisht dooyrt Pilate rish, Nagh loayr oo rhym’s? nagh vel fys ayd dy vel pooar aym’s dy dty chrossey, as pooar dy dty eaysley? 
JHN.19.11	Dreggyr Yeesey, Cha voddagh pooar erbee y ve ayd harrym’s, mannagh beagh eh er ny choyrt dhyt veih’n yrjid; shen-y-fa ta peccah smoo lhie ersyn ren m’y livrey hood. 
JHN.19.12	As veih shen magh va Pilate shirrey dy eaysley eh: agh deïe ny Hewnyn, gra, My lhiggys oo yn raad da yn dooinney shoh, cha nee carrey da Cesar oo: quoi-erbee ta jannoo eh hene ny ree, t’eh loayrt noi Cesar.
JHN.19.13	Tra cheayll Pilate er-y-fa shen yn raa shoh, hug eh lesh Yeesey magh, as hoie eh sheese er stoyl ny briwnys, ayns ynnyd ta enmyssit yn Pavement, agh ayns Hebrew, Gabbatha. 
JHN.19.14	As she er laa aarlaghey ny Caisht ve, as mysh y cheyoo oor: as dooyrt eh rish ny Hewnyn, Cur-jee my-ner yn ree eu. 
JHN.19.15	Agh dyllee ad, Ersooyl lesh, ersooyl lesh, jean y chrossey eh. Dooyrt Pilate roo, Jean-ym yn ree euish y chrossey? Dreggyr ny ard-saggyrtyn, Cha vel ree ainyn agh Cesar. 
JHN.19.16	Er shoh ren eh eshyn y livrey huc dy ve er ny chrossey. As ghow ad Yeesey as leeid ad eh ersooyl. 
JHN.19.17	As dymmyrk eh e chrosh, as hie eh magh gys ynnyd yiarragh ad ynnyd y vollag rish, ta enmyssit ayns Hebrew, Golgotha. 
JHN.19.18	Raad ren ad eshyn y chrossey, as jees elley mârish, fer er dagh cheu, as Yeesey ayns y vean.
JHN.19.19	As ren Pilate screeuyn, as hug eh er y chrosh eh. As va’n screeu, YEESEY DY NAZARETH REE NY HEWNYN. 
JHN.19.20	Yn screeu shoh eisht ren ymmodee jeh ny Hewnyn y lhaih, son va’n boayl raad v’eh er ny chrossey er-gerrey da’n ard-valley: as ve scruit ayns Hebrew, as Greek, as Latin. 
JHN.19.21	Eisht dooyrt ard-saggyrtyn ny Hewnyn rish Pilate, Ny scrieu, Ree ny Hewnyn; agh dy dooyrt eh, She ree ny Hewnyn mee. 
JHN.19.22	Dreggyr Pilate, Ny ta scruit aym, te scruit.
JHN.19.23	Eisht ghow ny sidooryn, tra v’ad er chrossey Yeesey, e gharmadyn (as ren ad kiare ayrnyn jeu, ayrn da dy chooilley hidoor) as myrgeddin e chooat: nish va’n cooat ooilley feeit, veih heose dy heese, fegooish seam. 
JHN.19.24	Dooyrt ad er-y-fa shen nyn mast’ oc hene, Ny lhig dooin y raipey eh, agh lhottyn y hilgey er, quoi echey vees eh: dy voddagh y scriptyr ve cooilleenit, ta gra, Reynn ad my gharmad nyn mast’ oc, as er my chooat ren ad lottyn y hilgey. Shoh myr ren ny sidooryn.
JHN.19.25	Nish va nyn shassoo liorish crosh Yeesey, e voir, as shuyr e vayrey, Moirrey ben Cleopas, as Moirrey Malaine. 
JHN.19.26	Tra honnick Yeesey er-y-fa shen e voir, as yn ostyl bynney lesh ny hassoo lioree, dooyrt eh rish e voir, Ven, cur-my-ner dty vac. 
JHN.19.27	Eisht dooyrt eh rish yn ostyl, Cur-my-ner dty voir. As veih’n oor shen ghow yn ostyl ee gys e hie hene.
JHN.19.28	Ny lurg shoh, son dy row fys ec Yeesey dy row dy chooilley nhee nish cooilleenit, dy voddagh y scriptyr ve jeant mie, dooyrt eh, Ta mee paagh. 
JHN.19.29	Nish va saagh er ny hoiaghey lane vinegar: as lhieen ad spunge lesh y vinegar, as hug ad eh er hyssop, as heeyn ad eh seose gys e veeal. 
JHN.19.30	Tra va Yeesey er-y-fa shen er ghoaill y vinegar, dooyrt eh, Te cooilleenit: as chroym eh e chione, as phaart eh. 
JHN.19.31	Shen-y-fa son dy nee laa yn aarlaghey ve, as nagh beagh ny kirp er y chrosh er laa yn doonaght (son va’n doonaght shen ny ard-laa) ghuee ny Hewnyn er Pilate, ny lurgaghyn oc dy ve brisht, as ad dy ve goit ersooyl. 
JHN.19.32	Eisht haink ny sidooryn as vrish ad lurgaghyn y chied er, as y jeh elley v’er ny chrossey mârish. 
JHN.19.33	Agh tra haink ad gys Yeesey, as dy vaik ad dy row eh hannah marroo, cha vrish ad ny lurgaghyn echeysyn. 
JHN.19.34	Agh ren fer jeh ny sidooryn lesh shleiy yn lhiattee echey y hoylley, as chelleeragh haink magh ass fuill as ushtey. 
JHN.19.35	As dymmyrk eshyn honnick eh feanish, as ta’n eanish echey firrinagh: as ta fys echey dy vel eh gra yn irriney, dy vod shiuish credjal. 
JHN.19.36	Son liorish jannoo ny reddyn shoh, va’n scriptyr cooilleenit, Cha bee craue jeh er ny vrishey. 
JHN.19.37	As reesht ta scriptyr elley gra, Jeeaghee ad ersyn t’ad er hoylley.
JHN.19.38	As ny lurg shoh ren Joseph dy Arimathea (va fer jeh ynseydee Yeesey, agh dy follit, ayns aggle roish ny Hewnyn) guee er Pilate, eh dy lhiggey da corp Yeesey y ghoaill ersooyl; as hug Pilate kied da: Haink eh er-y-fa shen, as hug eh lesh corp Yeesey. 
JHN.19.39	As haink myrgeddin Nicodemus (va roïe er jeet gys Yeesey ayns yn oie) as hug eh lesh mysh keead punt dy vyrrh as dy aloes kione y cheilley. 
JHN.19.40	Eisht ghow ad corp Yeesey, as hoïll ad eh ayns aanrityn, lesh spiceyn, myr va cliaghtey ny Hewnyn dy oanluckey. 
JHN.19.41	Nish er-gerrey da’n ynnyd raad v’eh er ny chrossey, va garey; as ayns y gharey oie noa, ayn nagh jagh rieau dooinney er coyrt. 
JHN.19.42	Ayns shen ren ad Yeesey er-y-fa shen y oanluckey, son dy nee laa aarlaghey ny Hewnyn ve, as dy row yn oaie er-gerrey daue.
JHN.20.1	Er y chied laa jeh’n chiaghtin, haink Moirrey Malaine dy moghey, tra ve foast dorraghey, gys yn oaie, as honnick ee yn chlagh goit ersooyl jeh’n oaie. 
JHN.20.2	Eisht roie ee, as haink ee gys Simon Peddyr, as gys yn ostyl elley bynney lesh Yeesey, as dooyrt ee roo, T’ad er ghoaill ersooyl y Chiarn ass yn oaie, as cha s’ain c’raad t’ad er choyrt eh. 
JHN.20.3	Hie Peddyr er-y-fa shen magh, as yn ostyl elley shen, as haink ad gys yn oaie. 
JHN.20.4	Son v’ad ny neesht er roie cooidjagh: agh va’n ostyl elley er roie ny s’bieau na Peddyr, as er jeet hoshiaght gys yn oaie. 
JHN.20.5	As chroym eh sheese, as honnick eh ny aanrityn nyn lhie, ny-yeih cha jagh eh stiagh. 
JHN.20.6	Eisht haink Simon Peddyr geiyrt er, as hie eh stiagh ’syn oaie, as honnick eh ny aanrityn nyn lhie. 
JHN.20.7	As y naptin va mysh e chione, cha nee ny lhie marish ny aanrityn elley, agh fillit er-y-cheilley ayns ynnyd er-lheh. 
JHN.20.8	Eisht hie stiagh myrgeddin yn ostyl elley shen haink hoshiaght gys yn oaie, as honnick eh as ren eh credjal. 
JHN.20.9	Son cha row foast toiggal oc jeh’n scriptyr, dy beign da girree veih ny merriu. 
JHN.20.10	Eisht hie ny ostyllyn rhymboo reesht gys nyn dhie hene.
JHN.20.11	Agh va Moirrey ny shassoo cheu-mooie jeh’n oaie keayney: as myr v’ee keayney, chroym ee sheese as yeeagh ee stiagh ayns yn oaie. 
JHN.20.12	As honnick ee daa ainle nyn soie ayns coamraghyn sollys, yn derrey yeh ec y chione, as y jeh elley ec ny cassyn raad va corp Yeesey ny lhie. 
JHN.20.13	As dooyrt ad r’ee, Ven, cre’n-fa t’ou keayney? Dooyrt ish roo, Er-yn-oyr dy vel ad er ghoaill ersooyl my Hiarn, as nagh s’aym c’raad t’ad er choyrt eh. 
JHN.20.14	As tra v’ee er ghra shoh, hyndaa ee mygeayrt, as honnick ee Yeesey ny hassoo, as cha row fys eck dy nee Yeesey v’ayn. 
JHN.20.15	Dooyrt Yeesey r’ee, Ven, cre’n-fa t’ou keayney? quoi t’ou dy hirrey? Heill ish dy nee yn gareyder v’ayn, as dooyrt ee rish, Vainshter, my t’ou er chur lhiat ass shoh eh, insh dou c’raad t’ou er choyrt eh, as goym ersooyl eh. 
JHN.20.16	Dooyrt Yeesey, Voirrey. Hyndaa ee ee-hene, as dooyrt ee rish, Rabboni, ta shen dy ghra, Vainshter. 
JHN.20.17	Dooyrt Yeesey r’ee, ’Ny benn rhym; son cha vel mee foast er gholl seose gys myr Ayr; agh gow gys my vraaraghyn, as abbyr roo, Ta mee goll seose gys my Ayr’s as yn Ayr euish, as gys my Yee’s as y Jee euish. 
JHN.20.18	Haink Moirrey Malaine as dinsh ee da ny ostyllyn, dy row ee er vakin y Chiarn, as dy row eh er loayrt ny goan shoh r’ee.
JHN.20.19	Eisht er y laa cheddin, yn chied laa jeh’n chiaghtin, ayns yn astyr, tra va ny dorryssyn dooint, raad va ny ostyllyn er nyn jaglym cooidjagh ayns aggle roish ny Hewnyn, haink Yeesey as hass eh kiongoyrt roo, as dooyrt eh roo, Shee dy row hiu. 
JHN.20.20	As tra v’eh er ghra shoh, yeeagh eh daue e laueyn as e lhiattee. Eisht ghow ny ostyllyn boggey tra honnick ad y Chiarn. 
JHN.20.21	Eisht dooyrt Yeesey roo reesht, Shee dy row hiu; myr ta my Ayr er my choyrt’s, myr shen ta mish coyrt shiuish. 
JHN.20.22	As tra v’eh er ghra shoh, heid eh orroo, as dooyrt eh roo, Gow-jee yn Spyrryd Noo. 
JHN.20.23	Da quoi-erbee ta shiuish leih peccaghyn, t’ad er nyn leih daue; as da quoi-erbee nagh vel shiu cur feaysley, cha vel ad feayshlit.
JHN.20.24	Agh cha row Thomase, fer jeh’n daa ostyl yeig va enmyssit Didymus, mâroo tra haink Yeesey. 
JHN.20.25	Dooyrt ny ostyllyn elley er-y-fa shen rish, Ta shin er vakin y Chiarn. Agh dooyrt eshyn roo, Mannagh vaikym ayns ny laueyn echey ynnyd ny treinaghyn, as mannagh derrym my vair ayns ynnyd ny treinaghyn, as my laue y choyrt stiagh ayns e lhiattee, cha greidym.
JHN.20.26	As lurg hoght laa reesht va ny ostyllyn echey sthie, as Thomase mâroo: eisht haink Yeesey, as ny dorryssyn dooint, as hass eh kiongoyrt roo, as dooyrt eh, Shee dy row hiu. 
JHN.20.27	Eisht dooyrt eh rish Thomase, Sheeyn ayns shoh dty vair, as loaghtee my laueyn; as sheeyn dty laue, as cur ee stiagh ayns my lhiattee: as ny bee mee-chredjuagh, agh credjuagh. 
JHN.20.28	As dreggyr Thomase as dooyrt eh rish, My Hiarn, as my Yee. 
JHN.20.29	Dooyrt Yeesey rishyn, Homase, Er-y-fa dy vel oo er my akin, t’ou er chredjal; bannit t’adsyn nagh vel er vakin, as foast ta er chredjal. 
JHN.20.30	As ymmodee cowraghyn elley dy jarroo ren Yeesey ayns fenish e ostyllyn, nagh vel scruit ayns y lioar shoh. 
JHN.20.31	Agh t’ad shoh scruit, dy voddagh shiuish credjal dy nee Yeesey yn Creest Mac Yee, as liorish credjal shiu dy chosney bea trooid yn ennym echeysyn.
JHN.21.1	Lurg shoh hoilshee Yeesey eh hene reesht da ny ostyllyn, ec faarkey Tiberias; as er yn aght shoh hoilshee eh eh-hene. 
JHN.21.2	Va Simon Peddyr, as Thomase sliennooit Didymus, as Nathanael dy Chana ayns Galilee, as mec Zebedee, as jees elley jeh ny ostyllyn er nyn jaglym dy cheilley. 
JHN.21.3	Dooyrt Simon Peddyr roo, Ta mish son goll dy eeastagh. Dooyrt adsyn rish, Hem mainyn myrgeddin mayrt. Hie ad magh, as er-y-chooyl ghow ad lhuingys; as yn oie shen cha haare ad monney. 
JHN.21.4	Agh ’sy vadran, va Yeesey ny hassoo er y traie: agh cha row fys ec ny ostyllyn dy nee Yeesey v’ayn. 
JHN.21.5	Eisht dooyrt Yeesey roo, Chloan, vel shiu er dayrtyn veg y veaghey? Dooyrt adsyn rish, Cha vel. 
JHN.21.6	As dooyrt eh roo, Cuir-jee magh yn lieen er y cheu-yesh jeh’n lhong, as bee eh eu. Eisht chuir ad: as nish cha row dy niart oc yn lieen y ghoaill stiagh va lhied y thummyd eeast ayn. 
JHN.21.7	Shen-y-fa dooyrt yn ostyl shen bynney lesh Yeesey rish Peddyr, She yn Chiarn t’ayn. Nish tra cheayll Simon Peddyr dy nee yn Chiarn v’ayn, hug eh e chooat-eeastee mysh (son v’eh ’sy lhieney) as hilg eh eh-hene ayns y cheayn. 
JHN.21.8	As haink ny ostyllyn elley ayns lhong veg (son cha row ad foddey veih’n thalloo, agh mysh keead stundayrt) sleodey lhieu yn lieen as yn eeast ayn. 
JHN.21.9	Cha leah eisht as v’ad er jeet gys y thalloo, honnick ad aile smarageagh, as eeast ny lhie er, as arran liorish. 
JHN.21.10	Dooyrt Yeesey roo, Cur-jee lhieu jeh’n eeast ta shiu nish er ghoaill. 
JHN.21.11	Hie Simon Peddyr er-board, as hayrn eh yn lieen gys thalloo lane dy eeastey mooarey, shiaght-feed as three-jeig; as son ooilley dy row whilleen ayn, ny yeih cha vrish y lieen. 
JHN.21.12	Dooyrt Yeesey roo, Tar-jee gys nyn mee. Agh cha by-lhoys da fer jeh ny ostyllyn fênaght jeh, Quoi oo hene? cur enney er dy nee eh va’n Chiarn. 
JHN.21.13	Eisht haink Yeesey, as ghow eh arran, as hirveish eh orroo eh, as eeast myrgeddin. 
JHN.21.14	Shoh nish yn trass cheayrt hoilshee Yeesey eh hene da e ostyllyn, erreish da v’er n’irree veih ny merriu.
JHN.21.15	Myr shen tra v’ad erreish bee, dooyrt Yeesey rish Simon Peddyr, Simon mac Yonas, vel oo ny s’graihee orrym’s na orroo shoh? Dooyrt eh rish, Ta mee, Hiarn; ta fys ayd dy vel graih aym ort. Dooyrt eh rish, Jeeagh dy mie da my eayin. 
JHN.21.16	Dooyrt eh rish reesht yn nah cheayrt, Simon mac Yonas, vel oo graihagh orrym? Dooyrt eh rish, Ta mee, Hiarn; ta fys ayd hene dy vel graih aym ort. Dooyrt eh rish, Bee dty vochilley mie er my chirree. 
JHN.21.17	Dooyrt eh rish yn trass cheayrt, Simon mac Yonas, vel oo graihagh orrym? Va Peddyr mooar-seaghnit dy dooyrt eh rish yn trass cheayrt, Vel oo graihagh orrym? As dooyrt eh rish, Hiarn, ta fys ayd’s er dy chooilley nhee; as fys ayd hene dy vel mee graihagh ort. Dooyrt Yeesey rish, Jeeagh dy mie da my chirree. 
JHN.21.18	Dy firrinagh firrinagh ta mee gra rhyt, Tra v’ou aeg ren oo oo-hene y chryssey, as jimmee oo raad erbee dy bailt: agh tra vees oo shenn, sheeynee oo magh dty laueyn, as nee fer elley oo y chryssey, as v’er eh lesh oo raad nagh nailt. 
JHN.21.19	Shoh loayr eh, cowraghey liorish cre’n baase v’eh dy ghloyraghey Jee. As tra v’eh er ghra shoh, dooyrt eh rish, Eiyr orrym. 
JHN.21.20	Eisht hyndaa Peddyr mygeayrt, as honnick eh cheet geiyrt orroo yn ostyl bynney lesh Yeesey; yn fer cheddin ren lhie rish e oghrish ec shibber, as dooyrt, Hiarn, quoi eh ta dy dty vrah? 
JHN.21.21	Honnick Peddyr eh shoh, as dooyrt eh rish Yeesey, Hiarn, as cre’n erree hig er y dooinney shoh? 
JHN.21.22	Dooyrt Yeesey rish, My she m’aigney’s eh eshyn dy uirriaght derrey hig-ym, cre ta shen dhyt’s? Eiyr uss orrym’s. 
JHN.21.23	Eisht hie yn raa shen magh mastey ny braaraghyn, nagh row yn ostyl shen dy gheddyn baase: agh cha dooyrt Yeesey rish, Cha vow eh baase: agh, My she m’aigney’s eh eshyn dy uirriaght derrey hig-yms, cre ta shen dhyt’s. 
JHN.21.24	Shoh yn ostyl dymmyrk feanish jeh ny reddyn shoh, as ren ny reddyn shoh y scrieu: as ta fys ain dy vel yn eanish echey firrinagh. 
JHN.21.25	As ta myrgeddin ymmodee reddyn elley ren Yeesey, by beagh ad ooilley scruit, ta mee dy heiltyn nagh gummagh y seihll hene ny lioaryn veagh scruit. Amen.
ACT.1.1	Va’n chied lioar ren mee, O Theophilus, mychione ooilley ny ren Yeesey toshiaght chammah dy yannoo as dy ynsaghey. 
ACT.1.2	Derrey’n laa v’eh er ny ghoaill seose, erreish da, trooid y Spyrryd Noo, v’er chur dagh nhee ayns currym da ny ostyllyn v’eh er reih. 
ACT.1.3	Dauesyn myrgeddin hoilshee eh eh-hene bio lurg e vaase, liorish ymmodee cowraghyn firrinagh, ayns dy row eh er ny akin lioroo da-eed laa, as dy loayr eh jeh reddyn va bentyn rish, reeriaght Yee. 
ACT.1.4	As choud as va’d ooilley cooidjagh mârish, doardee eh daue gyn ad dy gholl veih Jerusalem, agh ad dy arkiaght son gialdyn yn Ayrey, yn gialdyn cheddin (as eshyn) ta shiu er chlashtyn voym’s. 
ACT.1.5	Son ren Ean dy firrinagh bashtey lesh ushtey; agh bee shiuish ayns traa gerrit er nyn mashtey lesh y Spyrryd Noo. 
ACT.1.6	Choud as v’ad nish cooidjagh, dênee ad jeh, gra, Hiarn jean oo ec y traa shoh soiaghey seose reesht reeriaght Israel? 
ACT.1.7	As dooyrt eh roo, Cha vel eh bentyn diuish dy hoiggal ny earishyn, ny ny imbaghyn, ta’n Ayr er reayll ayns e phooar hene. 
ACT.1.8	Agh yiow shiu pooar veih’n Spyrryd Noo hig erriu: as bee shiu nyn veanishyn dooys chammah ayns Jerusalem, as ayns ooilley Judea, as ayns Samaria, as gys ny ardjyn sodjey magh jeh’n theihll. 
ACT.1.9	As tra v’eh er loayrt ny goan shoh, v’eh er ny hroggal seose voue, choud as v’ad cur-my-ner, as ghow bodjal eh ass nyn shilley. 
ACT.1.10	As myr v’ad jeeaghyn dy gyere seose ’syn aer, as eh goll seose; cur-my-ner hass daa ghooinney lioroo ayns coamraghyn sollys. 
ACT.1.11	Dooyrt myrgeddin, Gheiney Ghalilee, cre’n-fa ta shiuish nyn shassoo blakey seose syn aer? nee Yeesey shoh t’er ny ghoaill veue gys niau, cheet reesht er yn aght cheddin ta shiu er n’akin eh goll seose gys niau. 
ACT.1.12	Eisht haink ad reesht gys Jerusalem, veih yn cronk va enmyssit Olivet, va veih Jerusalem 
ACT.1.13	As tra v’ad er jeet stiagh, hie ad seose er lout, raad duirree Peddyr as Jamys, as Ean as Andreays, Philip as Thomase, Parlane as Mian, Jamys mac Alpheus, as Simon Zelotes, as Judas braar Yamys. 
ACT.1.14	Chum ad shoh ooilley dy cheilley lesh un aigney ayns padjer as aghin, marish ny mraane, as Moirrey moir Yeesey, as e vraaraghyn.
ACT.1.15	As ayns ny laghyn shen hass Peddyr seose mastey fir-eiyrtee [Yeesey] as dooyrt eh (va earroo ny henmyn cooidjagh mysh shey-feed) 
ACT.1.16	Gheiney as vraaraghyn, beign da’n scriptyr shoh ve cooilleenit, ren y Spyrryd Noo phadeyrys liorish beeal Ghavid mychione Yuaase, va ny leeideilagh dauesyn ghow Yeesey. 
ACT.1.17	Son v’eh er ny earroo mârin, as er ghoaill ayrn jeh’n chirveish shoh. 
ACT.1.18	Nish ren y dooinney shoh magher y chionnaghey lesh y leagh dy vee-chairys; as tuittym gour e vullee, skeilt eh veih-my-cheilley ayns y vean, as roie ooilley e vyn-nagh ass. 
ACT.1.19	As va shoh er-fys da ooilley cummaltee Yerusalem; ayns wheesh as dy vel y magher shen enmyssit ayns y ghlare ocsyn, Aceldama, ta shen dy ghra, Yn magher foalley. 
ACT.1.20	Son te scruit ayns lioar ny psalmyn, Lhig da’n ynnyd-vaghee echey ve follym-faase, as ny lhig da dooinney erbee cummal ayn: as, Yn aspickys echey lhig da fer elley y ghoaill. 
ACT.1.21	Shen-y-fa jeh ny deiney shoh t’er ve ayns y cheshaght ain, oilley yn traa va’n Chiarn Yeesey goll stiagh as magh nyn mast’ ain, 
ACT.1.22	Goaill toshiaght veih bashtey Ean derrey’n laa v’eh er ny ghoaill seose voïn, shegin da fer ve ny eanish mârin jeh’n irree-seose-reesht echey. 
ACT.1.23	As ren ad jees y phointeil, Joseph va enmyssit Barsabas, va sliennooit Justus, as Matthias. 
ACT.1.24	As ghow ad padjer, as dooyrt ad, Uss, Hiarn, ayd ta fys cre t’ayns cree dy chooilley ghooinney, soilshee quoi jeh’n jees shoh t’ou er reih. 
ACT.1.25	Dy ghoaill ayrn jeh’n chirveish as yn ostyllys shoh, veih ta Yuaase liorish e pheccah er duittym, as er n’gholl gys e ynnyd hene. 
ACT.1.26	As hug ad magh nyn lottyn; as huitt y lot er Matthias, as v’eh er ny earroo marish yn un ostyl yeig.
ACT.2.1	As tra va laa ny Kingeesh er jeet, v’ad ooilley lesh un aigney ’syn un voayl. 
ACT.2.2	As haink doaltattym veih niau feiyr myr dy gheay heidee lajer, as lhieen eh ooilley yn thie raad v’ad nyn soie. 
ACT.2.3	As honnick ad chengaghyn skeilt, myr aile, as hoie eh er dagh unnane oc. 
ACT.2.4	As v’ad ooilley lhieent lesh y Spyrryd Noo, as ren ad toshiaght dy loayrt lesh chengaghyn noa, myr va’n Spyrryd cur bree loayrtys ayndoo. 
ACT.2.5	As va cummal ec Jerusalem, Hewnyn, deiney crauee, veih dagh ashoon er feaï ny cruinney. 
ACT.2.6	Nish tra hie yn skeeal jeh shoh magh, haink y pobble cooidjagh, as v’ad fo atchim erskyn-towse, er-yn-oyr dy row dy chooilley ghooinney clashtyn ad loayrt ayns glare e ghooie hene. 
ACT.2.7	As s’mooar yn aggle as yn yindys v’orroo ooilley, gra yn derrey yeh rish y jeh elley, Cur-my-ner, nagh vel ad shoh ooilley ta loayrt nyn Ghalileanee? 
ACT.2.8	As kys dy vel shin clashtyn dy chooilley ghooinney loayrt ayns chengey ny mayrey ain hene? 
ACT.2.9	Parthianee, as Medeyn, as Elamiteyn, as cummaltee Vesopotamia, as Judea, as Cappadocia, Pontus as Asia, 
ACT.2.10	Phrygia as Pamphylia ayns Egypt, as ardjyn Lybia mygeayrt Cyrene, as joarreeyn veih yn Raue, Hewnyn as 
ACT.2.11	Creteyn as Arabianee, ta shin clashtyn ad loayrt ayns ny chengaghyn ain hene, obbraghyn yindyssagh Yee. 
ACT.2.12	As v’ad ooilley fo atchim as imnea, gra yn derrey yeh rish y jeh elley, Cre s’erree da shoh? 
ACT.2.13	Agh va feallagh elley gannidys, as gra, Ta ny deiney shoh lane dy feeyn noa.
ACT.2.14	Agh hass Peddyr seose marish yn un ostyl yeig, as troggal seose e choraa dooyrt eh roo, Gheiney Yudea, as ooilley shiuish chummaltee Yerusalem, gow-jee toiggal jeh shoh, as cur-jee tastey vie da my ghoan. 
ACT.2.15	Son cha vel ad shoh er-meshtey, myr ta shiuish dy heiltyn, fakin nagh vel eh agh yn trass oor jeh’n laa. 
ACT.2.16	Agh she shoh shen ny va loayrit jeh liorish y phadeyr Joel, 
ACT.2.17	As hig eh gy-kione ayns ny laghyn jerrinagh (ta Jee gra) dy deayrt-yms magh jeh my Spyrryd er dy chooilley eill: as nee ny mec as ny inneenyn eu phadeyrys, as nee ny deiney aegey eu ashlishyn y akin, as ny shenn gheiney eu dreamallyn y ghreamal: 
ACT.2.18	As er my ir-vooinjerey, as er my inneenyn deayrt-ym magh ayns ny laghyn shen jeh my Spyrryd, as nee ad phadeyrys: 
ACT.2.19	As soilshee-ym yindyssyn ayns yn aer heose, as cowraghyn er y thalloo wass; fuill as aile, as torcan dy yaagh. 
ACT.2.20	Bee yn ghrian er ny hyndaa gys dorraghys, as yn eayst gys fuill, roish my jig laa mooar as cronnal y Chiarn. 
ACT.2.21	As hig eh gy-kione, quoi-erbee eïe-ys er ennym y Chiarn, dy bee eh er ny hauail. 
ACT.2.22	Gheiney Israel, eaisht-jee rish ny goan shoh; Yeesey dy Nazareth, dooinney ren Jee soiaghey jeh nyn mast’ eu, liorish mirrilyn, as yindyssyn as cowraghyn, dobbree Jee liorishyn ayns yn enish eu, myr s’mie fys myrgeddin eu hene: 
ACT.2.23	Eshyn, va 
ACT.2.24	Eshyn ta Jee er hroggal seose reesht veih ny merriu, liorish feaysley geulaghyn e vaaish: son nagh row eh ayns pooar y vaaish dy chummal fo eh. 
ACT.2.25	Son ta David loayrt jeh, gra, Ta mee er hoiaghey Jee kinjagh kiongoyrt rhym; son t’eh er my laue-yesh dy my reayll veih tuittym. 
ACT.2.26	Shen-y-fa va boggey er my chree, as gennallys er my hengey: as ny sodjey foast, nee my chorp fea y ghoaill ayns treishteil. 
ACT.2.27	Er-y-fa nagh vaag oo my annym ayns stayd ny merriu, as nagh lhig oo da dty Er-casherick loauys y ennaghtyn. 
ACT.2.28	T’ou er hoilshaghey dooys raaidyn y vea; ta dty eddin er my lhieeney lesh gerjagh. 
ACT.2.29	Gheiney as vraaraghyn, lhig dou lesh nyn gied loayrt riu mychione yn patriarch David ta chammah marroo as oanluckit, as dy vel yn oaie echey ry akin gys y laa t’ayn jiu. 
ACT.2.30	Shen-y-fa myr v’eh ny adeyr as fys echey dy row Jee er ghialdyn lesh breearrey da, jeh sluight e veeghyn, lurg yn dooghys foalley, dy droggagh eh seose Creest dy hoie er y stoyl-reeoil echeysyn: 
ACT.2.31	Fakin shoh ro-laue, loayr eh jeh irree-seose-reesht Chreest, nagh row e annym faagit ayns yn oaie, as nagh row e eill dy akin loauys. 
ACT.2.32	Shoh yn Yeesey cheddin ta Jee er hroggal seose, myr ta shinyn ooilley nyn veanishyn. 
ACT.2.33	Shen-y-fa myr t’eh er ny ghoaill seose liorish laue-yesh Yee, as er gheddyn veih yn Ayr gialdyn yn Spyrryd Noo, t’eh er gheayrtey magh shoh ta shiuish nish fakin as clashtyn. 
ACT.2.34	Son cha vel David er gholl seose er ny niaughyn: agh t’eh hene gra, Dooyrt y Chiarn rish my Hiarn’s, Soie uss er my laue-yesh, 
ACT.2.35	Derrey ver-ym dty noidyn son stoyl dty choshey. 
ACT.2.36	Shen-y-fa lhig da ooilley lught-thie Israel as fys y ve oc ayns shickyrys, dy vel Jee er n’yannoo Yeesey shen ta shiuish er chrossey, chammah Chiarn as Creest.
ACT.2.37	Nish tra cheayll ad shoh, v’ad guint ayns nyn gree, as dooyrt ad rish Peddyr, as rish ny ostyllyn elley, Gheiney as vraaraghyn, cre bailliu shin dy yannoo? 
ACT.2.38	Eisht dooyrt Peddyr roo, Gow-jee arrys as bee-jee er nyn mashtey dy chooilley unnane eu ayns ennym Yeesey Creest, son leih peccaghyn, as yiow shiu gioot y Spyrryd Noo. 
ACT.2.39	Son ta’n gialdyn diuish as da nyn gloan, as dauesyn ooilley ta foddey jeh, dy jarroo da whilleen as vees er nyn eam liorish nyn Jiarn Jee. 
ACT.2.40	As lesh ymmodee goan elley dymmyrk eh feanish as choyrlee eh, gra, Saue-jee shiu hene veih’n cheeloghe roonagh shoh.
ACT.2.41	Eisht v’adsyn ren dy arryltagh goaill-rish e ghoo er nyn mashtey: as y laa cheddin haink three thousaneyn dy leih stiagh gys y chredjue Creestee. 
ACT.2.42	As ren ad tannaghtyn ayns ynsagh as sheshaght ny hostyllyn, as ayns 
ACT.2.43	As haink aggle er dy chooilley annym: as va ymmodee yindyssyn as cowraghyn jeant liorish ny ostyllyn. 
ACT.2.44	As va ooilley ny v’er jyndaa gys y chredjue taaghey ry-cheilley, as co-pharteeas oc ayns dy chooilley nhee. 
ACT.2.45	As chreck ad nyn gummallyn as nyn gooid, as reynn ad er dy chooilley ghooinney rere nyn ymmyrch. 
ACT.2.46	As taaghey yn chiamble gagh-laa lesh un aigney, as brishey arran ’sy 
ACT.2.47	Cur moylley da Jee, as ayns ard-ghoo rish ooilley yn pobble. As va’n Chiarn cur stiagh gys yn agglish gagh-laa lheid as va shirrey son saualtys.
ACT.3.1	Nish hie Peddyr as Ean seose cooidjagh gys y chiamble, ec oor y phadjer, ta shen, yn nuyoo oor. 
ACT.3.2	As va dooinney dy row va baccagh veih brein e vayrey, er ny hroggal, as currit ny lhie gagh laa ec y ghiat shen jeh’n chiamble, ta enmyssit Aalin, dy hirrey jeirk orroosyn va goll stiagh ayns y chiamble. 
ACT.3.3	Honnick eh shoh Peddyr as Ean mysh goll stiagh ’sy chiamble as hir eh jeirk orroo. 
ACT.3.4	As yeeagh Peddyr dy gyere er, myr ren Ean, as dooyrt eh, Jeeagh orrin. 
ACT.3.5	As ghow eh tastey jeu, jerkal rish red ennagh y gheddyn voue. 
ACT.3.6	Eisht dooyrt Peddyr, Argid as airh cha vel aym, agh lheid as t’aym ta mee dy chur dhyt: Ayns ennym Yeesey Creest dy Nazareth, irree seose as shooill. 
ACT.3.7	As ghow eh er y laue-yesh eh, as hrog eh seose eh; as chelleeragh ghow ny cassyn as craueyn ny habbaneyn echey niart. 
ACT.3.8	As lheim eh seose, as hass eh, as huill eh, as hie eh stiagh ayns y chiamble mâroo, shooyl as lheimyragh, as cur moylley da Jee. 
ACT.3.9	As honnick ooilley yn pobble eh shooyl as cur moylley da Jee. 
ACT.3.10	As hug ad enney er dy nee shoh eshyn boallagh soie shirrey jeirk ec giat Aalin y chiamble: as v’ad lhieent lesh yindys as atchim ec shen ny v’er daghyrt da. 
ACT.3.11	Agh myr va’n baccagh v’er ny laanaghey cummal dy jeean gys Peddyr as Ean, roie ooilley yn pobble dy cheilley gys y phorch ta enmyssit porch Solomon, goaill lane yindys. 
ACT.3.12	As tra honnick Peddyr shoh, dansoor eh yn pobble, Gheiney Israel, cre’n-fa ta shiu gindys er shoh; ny jeeaghyn cha gyere orrinyn, myr ey beagh shin liorish y phooar ny’n chraueeaght ain hene er chur er y dooinney shoh shooyl? 
ACT.3.13	She Jee Abraham, as Isaac, as Jacob, Jee ny ayraghyn ain t’er ghloyraghey e Vac Yeesey; ren shiuish y livrey seose as y obbal ayns fenish Pilate, tra v’eh kiarit y raad y lhiggey da. 
ACT.3.14	Agh dob shiuish yn Fer-noo casherick, cairagh, as hir shiu dunver er nyn accan dy ve livreït diu, 
ACT.3.15	As ta shiu er varroo prince y vea, ren Jee y hroggal veih ny merriu; myr ta shinyn nyn veanishyn. 
ACT.3.16	As yn ennym echeysyn trooid credjue ayns yn ennym cheddin t’er chur niart da’n dooinney shoh, ta shiu dy akin, as er ta enney eu: dy jarroo, she credjue aynsyn t’er n’obbraghey yn couyr breeoil shoh ersyn ’syn enish eu ooilley. 
ACT.3.17	As nish, vraaraghyn, strooys dy nee trooid mee-hushtey ren shiu eh, myr ren myrgeddin ny fir-reill eu. 
ACT.3.18	Agh shen va Jee ro-laue er hoilshaghey liorish beeal ooilley e adeyryn, dy row Creest dy hurranse, t’eh myr shoh er chooilleeney.
ACT.3.19	Gow-jee arrys er-y-fa shen, as chyndaa-jee, dy vod shiu v’er nyn ghlenney veih nyn beccaghyn, dy vod earishyn yn ooraghey cheet erriu veih fenish y Chiarn, 
ACT.3.20	As nee eh Yeesey Creest y choyrt, va roïe er ny phreacheil diu: 
ACT.3.21	Eshyn ta dy ve ayns niau, derrey earishyn lhiassaghey dy chooilley nhee, ta Jee er loayrt liorish beeal ooilley e adeyryn crauee, er-dy hoshiaght y theihll. 
ACT.3.22	Son dooyrt Moses dy firrinagh rish ny ayraghyn, Phadeyr, myr ta mish, nee yn Chiarn y Jee eu y hroggal seose diu, jeh nyn mraaraghyn; rishyn nee shiu geaishtagh ayns dy chooilley nhee cre-erbee nee eh y ghra riu. 
ACT.3.23	As hig eh gy-kione dy bee dy chooilley annym nagh der geill da’n phadeyr shen, er ny stroie veih mastey yn pobble. 
ACT.3.24	As ta myrgeddin ooilley ny phadeyryn veih Samuel, dy jarroo whilleen as haink ny yeï, as ren phadeyrys, er n’insh ro-laue jeh ny laghyn shoh. 
ACT.3.25	Shiuish cloan ny phadeyryn as y chonaant, ren Jee rish nyn ayraghyn, gra rish Abraham, As ayns dty luight’s vees ooilley kynneeyn y theihll er nyn mannaghey. 
ACT.3.26	Erreish da Jee v’er hroggal seose e vac Yeesey, hug eh hiuish eh hoshiaght dy nyn mannaghey liorish chyndaa dy chooilley unnane eu veih e vee-chraueeaght.
ACT.4.1	As myr v’ad loayrt rish y pobble, haink ny saggyrtyn, as captan y chiamble, as ny Saduceeyn orroo, 
ACT.4.2	As ayns jiarg-chorree roo son dy row ad gynsaghey yn pobble, as preacheil trooid Yeesey yn irree-seose-reesht veih ny merriu. 
ACT.4.3	As lhie ad nyn laueyn orroo, as hug ad ad ayns pryssoon derrey laa ny vairagh: son nish va’n fastyr er. 
ACT.4.4	Ny-yeih ren ymmodee jeusyn credjal v’er chlashtyn y goo; as va earrooyn ny deiney mysh queig thousaneyn.
ACT.4.5	As haink eh gy-kione laa ny vairagh, dy row ny fir-reill oc as y chanstyr, as ny scrudeyryn, 
ACT.4.6	As Annas yn ard-saggyrt, as Caiaphas, as Ean, as Alexander, as whilleen as va jeh kynney yn ard-saggyrt, er nyn jaglym cooidjagh ec Jerusalem. 
ACT.4.7	As tra v’ad er chur orroo shassoo stiagh, dênee ad jeu, Liorish cre’n phooar ny cre’n ennym ta shiu er n’yannoo shoh? 
ACT.4.8	Eisht va Peddyr lhieent lesh y Spyrryd Noo, as dooyrt eh roo, Shiuish reiltee yn phobble, as shanstyr Israel, 
ACT.4.9	My ta shinyn yn laa jiu er nyn veysht mychione yn obbyr vie va jeant er y baccagh, as liorish cre’n saase v’eh er ny laanaghey; 
ACT.4.10	Lhig da fys y ve euish ooilley, as ec ooilley pobble Israel, dy nee liorish ennym Yeesey Creest dy Nazareth, ren shiuish y chrossey, eh ren Jee y hroggal veih ny merriu, dy jarroo liorishyn ta’n dooinney shoh ta ny hassoo kiongoyrt riu er n’gheddyn slane couyr. 
ACT.4.11	Shoh yn chlagh ren ny masoonee y vee-lowal, t’er jeet dy ve yn ard-chlagh chorneilagh. 
ACT.4.12	Chamoo ta saualtys ayns fer erbee elley: son cha vel ennym erbee elley fo niau er ny choyrt mastey deiney liorish oddys mayd saualtys y chosney.
ACT.4.13	Nish tra hug ad my-ner dunnallys Pheddyr as Ean, as hoig ad nagh row ad agh deiney boght gyn-ynsagh, va yindys orroo, as hooar ad magh neesht dy row ad jeh fir-eiyrtee Yeesey. 
ACT.4.14	As fakin y dooinney v’er ny laanaghey ny hassoo mâroo, cha row fockle oc dy ghra n’oï. 
ACT.4.15	Agh tra v’ad er n’oardaghey ad dy gholl dy lhiattee ass y whuaiyl, hug ad nyn goyrle dy cheilley, 
ACT.4.16	Gra, Cre nee mayd rish ny deiney shoh? son dy vel dy jarroo mirril feer chronnal er ve jeant lioroo, ta fys ec ooilley cummaltee Yerusalem, as cha vod mainyn goll n’oï: 
ACT.4.17	Agh dy lhiettal shoh veih skeayley magh ny-sodjey mastey yn pobble, lhig dooin baggyrt dy gyere orroo, nagh loayr ad maghey shoh rish dooinney erbee ayns yn ennym shoh. 
ACT.4.18	As deïe ad orroo, as hug ad fo harey ad gyn dy loayrt eddyr, ny dy ynsaghey ayns ennym Yeesey. 
ACT.4.19	Agh dreggyr Peddyr as Ean, as dooyrt ad roo, My te cairagh ayns shilley Yee dooinyn dy ve ny s’biallee diuish na da Jee, foddee shiu hene briwnys. 
ACT.4.20	Son cha vod shinyn agh loayrt shen ny ta shin er vakin as er chlashtyn. 
ACT.4.21	Myr shen lesh baggyrt sodjey orroo, lhig ad y raad daue, tra nagh daink lhieu nyn gerraghey ad, kyndagh rish y pobble: son va dy chooilley ghooinney gloyraghey Jee son ny v’ad er n’yannoo. 
ACT.4.22	Son va’n dooinney erskyn da-eed blein dy eash, er va’n mirril shoh dy lheihys er ny yannoo.
ACT.4.23	As erreish da’n raad va lhiggit daue, hie ad gys nyn sheshaght hene, as hug ad coontey daue jeh ooilley ny va ny ard-saggyrtyn as y chanstyr er ghra. 
ACT.4.24	As tra cheayll ad shen, hrog ad seose nyn goraa gys Jee lesh un aigney, as dooyrt ad, Hiarn, uss yn Jee t’er chroo niau as thalloo, as y faarkey, as ooilley ny t’ayndoo; 
ACT.4.25	Ta liorish beeal dty harvaant David er ghra, Cre’n-fa va ny Ashoonee cha elgyssagh, as y pobble goaill ayns laue nheeghyn fardalagh? 
ACT.4.26	Hass reeaghyn y thallooin seose, as va ny fir-reill er nyn jaglym cooidjagh noi yn Chiarn as noi e Chreest. 
ACT.4.27	Son ayns firrinys noi dty lhiannoo casherick Yeesey, t’ou er ny ooillaghey, va chammah Herod as Pontius Pilate marish ny Ashoonee as pobble Israel er nyn jaglym cooidjagh, 
ACT.4.28	Dy yannoo cre-erbee va dty laue as dty choyrle kiarit ro-laue dy yannoo. 
ACT.4.29	As nish, Hiarn, cur-my-ner nyn maggyrt: as giall da dty harvaantyn, dy vod ad lesh slane dunnallys dty ghoo y ockley magh, 
ACT.4.30	Liorish sheeyney magh dty laue dy lheihys: as dy vod cowraghyn as yindyssyn v’er nyn yannoo liorish ennym dty lhiannoo casherick Yeesey.
ACT.4.31	As erreish daue v’er ghoaill padjer, chrie yn boayl raad va’d er nyn jaglym cooidjagh; as v’ad ooilley lhieent lesh y Spyrryd Noo, as loayr ad goo Yee lesh dunnallys. 
ACT.4.32	As va’n earroo jeusyn ren credjal jeh’n un chree as yn un annym; chamoo dooyrt fer jeu, dy by-lesh hene va nhee erbee jeh e chooid-seihlt, agh va dy chooilley nhee oc ayns co-pharteeys cadjin. 
ACT.4.33	As lesh pooar vreeoil dymmyrk ny ostyllyn feanish jeh irree-seose-reesht y Chiarn Yeesey: as s’mooar y ghrayse v’orroo ooilley. 
ACT.4.34	Chamoo va laccal er unnane erbee nyn mast’ oc; son whilleen as va thieyn, ny thalloo oc, v’ad dyn greck ad, as cur lhieu feeagh yn chooid v’ad er chreck, 
ACT.4.35	As dyn goyrt eh sheese ec cassyn ny hostyllyn as va rheynn er ny yannoo er dy chooilley ghooinney cordail rish e eme. 
ACT.4.36	As Joses, va liorish ny ostyllyn sliennooit Barnabas (ta shen dy ghra ’sy ghlare ainyn, Mac ny gerjee) va ny Levite, as jeh cheer Cyprus, 
ACT.4.37	Ren yn thalloo v’echey y chreck, as hug eh lesh yn argid, as lhie eh sheese eh ec cassyn ny hostyllyn.
ACT.5.1	Agh va dooinney dy row va enmyssit Ananias, as y ven echey Sapphira, ren thalloo v’oc y chreck, 
ACT.5.2	As keiltyn ayrn jeh’n phrice er-fys da e ven, hug eh lesh yn chooid elley, as lhie eh sheese ec cassyn ny hostyllyn eh. 
ACT.5.3	Agh dooyrt Peddyr; Ananias, cre’n-fa ta Satan er lhieeney dty chree dy yannoo breg gys y Spyrryd Noo, liorish keiltyn ayrn jeh price y thallooin? 
ACT.5.4	Choud as ve dyn chreck, nagh row eh lhiat hene? as erreish da ve creckit, nagh row eh ayns dty phooar hene? cre’n-fa t’ou er smooinaghtyn er lheid y red ayns dty chree? cha nee gys deiney t’ou er n’yannoo breg, agh gys Jee. 
ACT.5.5	Tra cheayll Ananias ny goan shoh, huitt eh harrish, as hooar eh baase: as haink aggle mooar orroosyn ooilley cheayll ny reddyn shoh. 
ACT.5.6	As dirree ny deiney aegey, as hoïll ad seose eh, as hrog ad lhieu magh, as doanluck ad eh. 
ACT.5.7	As ve mysh three ooryn ny lurg shen, tra haink e ven stiagh, as ve gyn-yss jee cre v’er daghyrt. 
ACT.5.8	As dooyrt Peddyr r’ee, Insh dou, nee er lheid yn phrice shen chreck shiu yn thalloo? As dooyrt ish, She, shen va’n phrice. 
ACT.5.9	Eisht dooyrt Peddyr r’ee, Kys te dy dug shiu nyn goyrle dy cheilley er-chee dy yannoo molteyrys er Spyrryd y Chiarn? cur-my-ner ta ny cassyn ocsyn t’er n’oanluckey dty heshey ec y dorrys, as troggee ad uss magh. 
ACT.5.10	Eisht huitt ee harrish doaltattym ec e chassyn, as hooar ee baase; as haink ny deiney aegey stiagh, as hooar ad ee marroo, as hrog ad lhieu magh ee, as doanluck ad ee liorish e sheshey. 
ACT.5.11	As haink aggle mooar er ooilley yn agglish, as er whilleen as cheayll ny reddyn shoh.
ACT.5.12	As liorish laueyn ny hostyllyn va ymmodee cowraghyn as yindyssyn er nyn yannoo mastey’n pobble; (as v’ad ooilley lesh un aigney ayns phorch Solomon. 
ACT.5.13	As jeh’n 
ACT.5.14	As ren earrooyn mooarey dy chredjuee chyndaa gys y Chiarn, chammah dy gheiney as dy vraane.) 
ACT.5.15	Ayns wheesh as dy dug ad lhieu magh ayns ny straidyn sleih chingey nyn lhie er lhiabbaghyn as lhiaghtyn, dy voddagh eer scadoo Pheddyr goll shaghey; cheet er paart jeu. 
ACT.5.16	Haink ymmodee myrgeddin ass ny ard-valjyn mygeayrt gys Jerusalem, cur lhieu aslayntee, as adsyn va seaghnit lesh spyrrydyn neu-ghlen: as v’ad ooilley er nyn lheihys.
ACT.5.17	Eisht dirree yn ard-saggyrt as ooilley ny va mârish (v’ad jeh credjue ny Sadduceeyn) as v’ad lane dy yymmoose, 
ACT.5.18	As hug ad laueyn er ny ostyllyn, as hilg ad ad ayns y phryssoon chadjin. 
ACT.5.19	Agh doshil ainle y Chiarn dorrysyn y phryssoon ayns yn oie, as hug eh lesh ad magh, as dooyrt eh, 
ACT.5.20	Immee-jee, as shass-jee, as loayr-jee ayns y chiamble rish y pobble ooilley goan y vea shoh. 
ACT.5.21	As tra cheayll ad shen, hie ad stiagh dy moghey ayns y chiamble, as dynsee ad. Agh haink yn ard-saggyrt as adsyn va mârish, as symnee ad yn whuaiyl cooidjagh, as ooilley shanstyr cloan Israel, as hug ad fys gys y phryssoon dy chur ad stiagh kion fenish. 
ACT.5.22	Agh tra haink ny sidooryn, as nagh dooar ad ad ayns y phryssoon, hyndaa ad back, as dinsh ad, 
ACT.5.23	Gra, Yn pryssoon dy jarroo hooar shin dooint dy shickyr sauchey, as ny arreyderyn nyn shassoo cheu-mooie jeh’n dorrys: agh tra va shin er vosley, cha dooar shin dooinney erbee sthie. 
ACT.5.24	Nish tra cheayll yn ard-saggyrt as captan y chiamble as ny ard-saggyrtyn elley ny goan shoh, v’ad fo imnea cre’n erree harragh er y chooish shoh. 
ACT.5.25	Eisht haink fer as dinsh eh daue, Cur-my-ner, ta ny deiney hug shiuish ayns pryssoon nyn shassoo ayns y chiamble gynsaghey yn pobble. 
ACT.5.26	Eisht hie yn captan, as ny fir-oik, as hug ad lhieu ad, cha nee er niart: (son va aggle orroo dy jinnagh yn pobble nyn glaghey ad.) 
ACT.5.27	As tra v’ad oc kionfenish, hoie ad ad kiongoyrt rish y choonceil: as deysht yn ard-saggyrt ad, 
ACT.5.28	Gra, Nagh dug shinyn sarey gyere diu, gyn shiu dy ynsaghey ayns yn ennym shoh? as cur-my-ner, ta shiu er lhieeney Jerusalem lesh yn ynsagh eu, as kiarail tayrn orrin loght fuill y dooinney shoh.
ACT.5.29	Eisht dansoor Peddyr as ny ostyllyn elley, gra, S’cair dooin ve ny s’biallee da Jee na da deiney. 
ACT.5.30	Ta Jee ny hayraghyn ain er hroggal seose Yeesey, ren shiuish y varroo as y chroghey er billey. 
ACT.5.31	Eshyn ta Jee er droggal seose gys e laue yesh hene, dy ve ny Phrince as ny Haualtagh, dy chur arrys da Israel as leih peccaghyn. 
ACT.5.32	As ta shinyn ny feanishyn echey jeh ny ta shin dy insh diu, as myrgeddin yn Spyrryd Noo, ta Jee er choyrt dauesyn ta ayns biallys da. 
ACT.5.33	Tra cheayll ad shen v’ad guint gys y chree, as hug ad nyn goyrle dy cheilley dy chur ad dy baase. 
ACT.5.34	Eisht hass seose ayns y choonceil Pharisee dy row va enmyssit Gamaliel, fer-ynsee jeh’n leigh, ayns ard-ghoo mastey ooilley yn pobble, as doardee eh ny ostyllyn dy ve currit magh son tammylt, 
ACT.5.35	As dooyrt eh roo, Gheiney Israel, bee-jee shiuish er nyn dwoaie, cre ta shiu kiarail y yannoo rish ny deiney shoh. 
ACT.5.36	Son cha voddey neayr’s dirree magh Theudas, boggyssagh jeh hene dy ve ny ard-ghooinney ennagh, as huggeysyn v’er ny lhiantyn mysh kiare cheead dooinney: agh v’eshyn er ny varroo, as er whilleen as hast da haink scaa-lhean as toyrt-mow. 
ACT.5.37	Lurg y dooinney shoh dirree Judas dy Ghalilee, ayns laghyn y cheesh, as chleaynee eh ymmodee dy leih huggey: as ren eshyn myrgeddin cherraghtyn, as v’adsyn ooilley, eer whilleen as hug geill da, er nyn skeayley veih. 
ACT.5.38	As nish ta mish gra riuish, Faag-jee veue ny deiney shoh, as ny cur-jee eïe orroo: son my ta’n choyrle, ny’n obbyr shoh veih deiney, hed eh naardey: 
ACT.5.39	Agh my she veih Jee t’eh, cha jarg shiuish y chur mow eh; er-aggle dy daghyr diu eer dy chaggey noi Jee? 
ACT.5.40	As da’n choyrle echeysyn hug ad geill: as tra v’ad er n’eamagh er ny ostyllyn as er smaghtaghey ad, hug ad currym orroo gyn ad dy loayrt ayns ennym Yeesey, as lhig ad y raad daue.
ACT.5.41	As hie ad magh veih fenish y choonceil, goaill boggey dy row ad coontit feeu dy hurranse nearey son yn ennym echey. 
ACT.5.42	As gagh laa ayns y chiamble, as veih thie dy thie cha scuirr ad dy ynsaghey as dy phreacheil Yeesey Creest.
ACT.6.1	As ayns ny laghyn shen tra va earroo ny credjuee er nyn mishaghey, hug ny Grecianee stiagh plaiynt 
ACT.6.2	Eisht deïe yn daa ostyl yeig er slane sheshaght ny credjuee dy cheilley, as dooyrt ad, Cha vel eh resoonagh shinyn dy aagail goo Yee, dy hirveish buird. 
ACT.6.3	Shen-y-fa, vraaraghyn, jeeagh-jee magh ny mast’ eu hene, son shiaght deiney dy ghoo mie, lane jeh’n Spyrryd Noo as jeh creenaght, dooinyn dy choyrt yn currym shoh orroo. 
ACT.6.4	Agh nee shinyn tannaghtyn kinjagh dy hirveish ayns padjer as preacheil y goo. 
ACT.6.5	As by-haittyn lesh y cheshaght y raa shoh: as reih ad Steaon, dooinney va lane dy chredjue as jeh’n Spyrryd Noo, as Philip as Prochorus, as Nicanor, as Timon, as Parmenas, as Nicolas proselyte veih Antioch. 
ACT.6.6	Ad shoh hoie ad kiongoyrt rish ny ostyllyn: as tra va’d er ghoaill padjer, hug ad nyn laueyn orroo. 
ACT.6.7	As ren goo Yee bishaghey: as daase earroo ny credjuee ny smoo as ny smoo ayns Jerusalem; as haink sheshaght vooar jeh ny saggyrtyn dy ve biallagh gys y chredjue. 
ACT.6.8	As va Steaon lane dy ghrayse as dy phooar, as ren eh yindyssyn mooarey as mirrillyn mastey’n pobble.
ACT.6.9	Eisht dirree shiartanse jeh yn synagogue ta enmyssit ny Libertinee, as jeh ny Cyrenianee, as Alexandrianee, as jeusyn jeh Cilicia as Asia, pleadeil rish Steaon. 
ACT.6.10	As cha row ad abyl shassoo magh noi yn chreenaght as y spyrryd v’eshyn loayrt lesh. 
ACT.6.11	Eisht daill ad deiney dy ghra, Ta shin er chlashtyn eh shoh loayrt goan-mollaghtagh noi Moses as noi Jee. 
ACT.6.12	As ghreinnee ad y pobble, as y chanstyr, as ny scrudeyryn, as haink ad as haare ad eh, as hug ad lhieu eh fenish y choonceil, 
ACT.6.13	As hoie ad seose feanishyn foalsey, ren gra, Ta’n dooinney shoh kinjagh loayrt goan-mollaghtagh noi yn ynnyd casherick shoh as y leigh. 
ACT.6.14	Son ta shin er chlashtyn eh gra, dy jean Yeesey shoh dy Nazareth yn ynnyd shoh y stroie, as ny oardaghyn y chaghlaa ren Moses y livrey dooin. 
ACT.6.15	As yeeagh ooilley ny va ayns y choonceil dy gyere er, as honnick ad yn eddin echey myr dy beagh eh eddin ainle.
ACT.7.1	Eisht dooyrt yn ard-saggyrt, Nee shoh myr te? 
ACT.7.2	As dooyrt eshyn, Gheiney, vraaraghyn, as ayraghyn, eaisht-jee, Ren Jee ny ghloyr eh hene y hoilshaghey da nyn ayr Abraham, tra v’eh ayns Mesopotamia, roish my row eh cummal ayns Charran, 
ACT.7.3	As dooyrt eh rish, Gow magh veih dty heer hene, as dty chynney hene, as tar gys y cheer neem’s y yeeaghyn dhyt. 
ACT.7.4	Eisht haink eh magh ass cheer ny Caldeanee, as ren eh baghey ayns Charran: as veih shen, lurg baase e ayrey, scugh eh eh gys y cheer shoh raad ta shiuish nish cummal. 
ACT.7.5	As cha dug eh eiraght erbee da ayn, wheesh as lheead trie: foast ghiall eh dy jinnagh eh da eh son eiraght, as da e luight ny-yeï, tra v’eh foast gyn cloan. 
ACT.7.6	As loayr Jee er yn aght shoh, Dy row yn sluight echey dy vaghey ayns cheer joarree, as dy vreillagh ad fo bondiaght, as dy dellagh ad dy holk roo kiare cheead bleïn. 
ACT.7.7	As yn ashoon shen daue vees ad ayns bondiaght neem’s y vriwnys dooyrt Jee: as ny lurg shen hig ad magh, as shirveishee ad mee a’sy voyl shoh. 
ACT.7.8	As hug eh da conaant y ghiarey-chymmylt: as myr shen hooar Abraham Isaac, as ren eh eh y ghiarey-chymmylt er yn hoghtoo laa, as hooar Isaac Jacob, as Jacob yn daa henn-ayr jeig. 
ACT.7.9	Agh ny shenn-ayryn greinnit lesh troo chreck ad Joseph gys Egypt, agh va Jee mârish, 
ACT.7.10	As livrey eh eh veih ooilley e heaghyn, as hug eh da foayr as creenaght ayns shilley Pharoah ree Egypt; as ren eh eh ny chiannoort er Egypt, as ooilley e hie. 
ACT.7.11	Nish haink genney harrish ooilley cheer Egypt as Chanaan, as seaghyn mooar; as cha voddagh ny ayraghyn ain beaghey y gheddyn. 
ACT.7.12	Agh tra cheayll Jacob dy row arroo ayns Egypt, hug eh magh ny ayraghyn ain hoshiaght. 
ACT.7.13	As yn nah cheayrt ren Joseph eh hene y hoilshaghey da e vraaraghyn; as va kynney Yoseph er ny hoilshaghey da Pharoah. 
ACT.7.14	Eisht hug Joseph fys, as chuirr eh yn ayr echey Jacob huggey, as ooilley e chynney, three-feed as queig anmeenyn jeig. 
ACT.7.15	As hie Jacob sheese gys Egypt, as hooar eh baase, eh hene as nyn shenn-ayryn, 
ACT.7.16	As v’ad er nyn goyrt lhieu harrish gys Sichem, as er nyn oanluckey ayns yn oaie va Abraham er chionnaghey son sym dy argid, veih mec Emmor ayr Sichem. 
ACT.7.17	Agh tra va earish yn ghialdyn, va Jee er vreearrey da Abraham, tayrn er-gerrey, daase yn pobble, as vishee ad ayns Egypt, 
ACT.7.18	Derrey dirree ree elley, nagh bione da Joseph. 
ACT.7.19	Ghell eh shoh dy foalsey rish y chynney ain, as hug eh drogh-chorrym da nyn ayraghyn, myr shen dy row ad êginit nyn gloan veggey y hilgey magh, dy ve stroit. 
ACT.7.20	Ayns y traa shoh rug Moses, as v’eh lhiannoo erskyn towse aalin, as v’eh er ny voandyrys dy follit three meeghyn ayns thie e ayrey: 
ACT.7.21	As tra v’eh er ny hilgey magh, ghow inneen Pharaoh eh, as hrog ee eh son mac jee hene, 
ACT.7.22	As hie Moses er ynsaghey ayns ooilley creenaght ny Egyptianee, as v’eh pooaral ayns goo as jannoo. 
ACT.7.23	As tra v’eh slane da-eed bleïn dy eash, haink eh ayns e chree dy gholl dy yeeaghyn e vraaraghyn cloan Israel. 
ACT.7.24	As fakin fer jeu surranse aggair, hass eh er e lieh, as goaill cooilleen er y tranlaasagh er e hon, varr eh yn Egyptian: 
ACT.7.25	Son heill eh dy beagh e vraaraghyn er hoiggal kys dy row Jee kiarail, dy choyrt livrey-ys daue liorish y laue echeysyn; agh cha row toiggal oc jeh. 
ACT.7.26	As laa ny vairagh haink eh ny vud oc myr v’ad ec streeu ry-cheilley, as baillish ad y hayrn gys coardail, gra, Gheiney, she braaraghyn shiu; cre’n-fa ta shiu jannoo aggair yn derrey yeh da’n jeh elley? 
ACT.7.27	Agh hug eshyn va jannoo aggair da e naboo eddin da, gra, Quoi ren uss dty er-reill as dty vriw harrin? 
ACT.7.28	Bailt mish y varroo, myr varr oo yn Egyptian jea? 
ACT.7.29	Eisht hie Moses er-chea tra cheayll eh shoh, as v’eh ny yoarree ayns cheer Vadian, raad hooar eh daa vac. 
ACT.7.30	As kione da-eed bleïn, haink huggey ayns faasagh cronk Sina, ainle y Chiarn ayns lossey dy aile ayns thammag. 
ACT.7.31	Tra honnick Moses shoh, ghow eh yindys jeh’n shilley: as myr v’eh tayrn er-gerrey dy chur tastey da, haink coraa yn Chiarn huggey, 
ACT.7.32	Gra, Mish Jee dty ayraghyn, Jee Abraham, as Jee Isaac, as Jee Yacob. Eisht va Moses er-creau, as cha by-lhoys da jeeaghyn. 
ACT.7.33	Agh dooyrt y Chiarn rish, Cur jeed dty vraagyn jeh dty chassyn: son y boayl t’ou dy hassoo er she grunt casherick eh. 
ACT.7.34	Ta mee er vakin, ta mee er vakin seaghyn my phobble t’ayns Egypt, as er chlashtyn ny osnaghyn oc, as ta mee er jeet neose dy livrey ad. As nish tar royd, ver-yms uss er chaghteraght gys Egypt. 
ACT.7.35	Yn Moses shoh ren adsyn y obbal, gra, Quoi ren uss dty er-reill as dty vriw? Eh shoh hug Jee dy ve ny er-reill as dy choyrt livrey-ys liorish laueyn yn ainle honnick eh ayns y thammag. 
ACT.7.36	Hug eh lesh ad magh, erreish da v’er hoilshaghey yindyssyn as cowraghyn ayns thalloo Egypt as ayns y faarkey-jiarg, as ayns yn aasagh rish da-eed bleïn. 
ACT.7.37	Shoh va’n Moses cheddin dooyrt rish cloan Israel, Phadeyr nee yn Chiarn y Jee eu y hroggal seose diu jeh nyn mraaraghyn, casley rhym’s; dasyn v’er shiu geill. 
ACT.7.38	Shoh eh va harrish yn agglish ayns yn aasagh, marish yn ainle loayr rish er cronk Sina, as rish ny ayraghyn ain: eh hooar goan ny bea dy choyrt ad dooinyn. 
ACT.7.39	Da nagh baillish ny ayraghyn ain ve biallagh, agh yioold ad rish, as ayns nyn greeaghyn hyndaa ad back reesht gys Egypt. 
ACT.7.40	Gra rish Aaron, Jean dooinyn Jeeaghyn hed roïn: er son Moses shoh hug lesh shin magh ass thalloo Egypt, cha s’ain cre’n erree t’er jeet er. 
ACT.7.41	As ren ad co-chaslys lheiy ayns ny laghyn shen, as heb ad oural da’n jalloo, as ghow ad boggey ayns obbraghyn ny laueyn oc hene. 
ACT.7.42	Eisht hyndaa Jee, as livrey eh ad seose dy chur ooashley da 
ACT.7.43	As ta shiu er hoiaghey seose cabbane-agglish Moloch, as rollage yn Jee eu Remphan, co-chaslyssyn ren shiu y yannoo dy chur ooashley daue: as ver-yms lhiam shiu ersooyl cheu elley jeh Babylon. 
ACT.7.44	Va cabbane-agglish yn eanish ec ny ayraghyn ain ayns yn aasagh, myr v’eh er n’oardaghey, gra rish Moses, Eh dy yannoo eh lurg y sampleyr v’eh er n’akin. 
ACT.7.45	As hug ny ayraghyn ain, haink ny yeï, lhieu stiagh eh marish Joshua, gys cheer ny Hashoonee, deiyr Jee magh veih fenish ny ayraghyn ain, gys laghyn Ghavid; 
ACT.7.46	Eh hooar foayr ayns shilley Yee, as va aggindagh dy hroggal thie son Jee Yacob. 
ACT.7.47	Agh Solomon hrog thie da. 
ACT.7.48	Ny-yeih cha vel y Jee smoo ard cummal ayns chiambyllyn troggit lesh laueyn; myr ta’n phadeyr gra, 
ACT.7.49	Niau my stoyl-reeoil, as y thalloo stoyl my choshey: cre’n thie hroggys shiu dooys? ta’n Chiarn gra: ny cre vel ynnyd my haaue? 
ACT.7.50	Nagh nee my laue’s ren dy chooilley nhee jeu shoh?
ACT.7.51	Shiuish chreoi-wannallee, as an-ghiarey-chymmyltee ayns cree as cleayshyn, ta shiu kinjagh shassoo magh noi yn Spyrryd Noo: myr va ny ayraghyn eu, myr shen ta shiuish. 
ACT.7.52	Quoi jeh ny phadeyryn nagh ren ny ayraghyn eu tranlaase er? as t’ad er varroo adsyn hoilshee ro-laue jeh cheet yn Ercairagh, eh ta shiuish nish er vrah as er ghunverys: 
ACT.7.53	Hooar shiu yn leigh liorish shirveish ainleyn, agh cha dreill shiu eh.
ACT.7.54	Tra cheayll ad ny goan shoh v’ad guint gys y chree, as slieeu ad nyn veeacklyn er. 
ACT.7.55	Agh v’eshyn lane jeh’n Spyrryd Noo, as yeeagh eh seose dy gyere gys niau, as honnick eh gloyr Yee, as Yeesey ny hassoo er laue yesh Yee, 
ACT.7.56	As dooyrt eh, Cur-my-ner, hee-ym ny niaughyn foshlit, as Mac y dooinney ny hassoo er laue yesh Yee. 
ACT.7.57	Eisht dyllee ad lesh ard-choraa, as stap ad nyn gleayshyn, as roie ad stiagh er lesh un aigney, 
ACT.7.58	As hilg ad eh magh ass yn ard-valley, as chlagh ad eh: as hug ny feanishyn nyn eaddagh ny lhie ec cassyn dooinney aeg, va enmyssit Saul, 
ACT.7.59	As chlagh ad Steaon, geamagh er Jee, as gra, Hiarn Yeesey, gow hood my annym. 
ACT.7.60	As ghlioon eh sheese, as deïe eh lesh ard-choraa, Hiarn, ny cur y peccah shoh ass nyn lieh. As tra v’eh er ghra shoh huitt eh ny 
ACT.8.1	As va aigney Saul lhieu ayns y choyrt eh gy-baase. As ec y traa shen va tranlaase er ny yannoo er yn agglish va ec Jerusalem; as va’d ooilley er nyn skeayley magh trooid cheeraghyn Yudea as Samaria, cheu-mooie jeh ny ostyllyn. 
ACT.8.2	As hrog deiney crauee lhieu Steaon dy oanluckey eh, as ren ad dobberan hrimshagh harrish. 
ACT.8.3	Agh ren Saul cragh jeh’n agglish, goll stiagh ayns thieyn, as sleodey magh deiney as mraane, as dyn dilgey ad ayns pryssoon. 
ACT.8.4	Shen-y-fa hie yn vooinjer v’er nyn skeayley magh, trooid ymmodee ardjyn, preacheil y goo. 
ACT.8.5	Agh hie Philip sheese gys ard-valley Samaria, as ren eh Creest y phreacheil daue. 
ACT.8.6	As hug yn pobble geill lesh un aigney da’n goo va Philip dy loayrt, clashtyn as fakin ny mirrillyn v’eh dy yannoo. 
ACT.8.7	Son va Spyrrydyn neu-ghlen, geamagh lesh ard-choraa, cheet magh ass ymmodee va seaghnit lhieu: as va ymmodee va’n palsee orroo, as va baccagh er ny lheihys. 
ACT.8.8	As va boggey mooar ayns yn ard-valley shen. 
ACT.8.9	Agh va dooinney dy row enmyssit Simon, va er chliaghtey obbeeys ’syn ard-valley cheddin, as er chur shaghrynys er pobble Samaria, boggyssagh jeh hene dy ve ny ard-ghooinney ennagh. 
ACT.8.10	Da shoh v’ad ooilley cur tastey, beg as mooar, gra, Yn dooinney shoh pooar vooar Yee. 
ACT.8.11	As da shoh v’ad arrymagh, er-y-fa dy row eh ry-foddey er chur shaghrynys orroo lesh yn obbeeys echey. 
ACT.8.12	Agh tra v’ad er chredjal Philip, preacheil ny reddyn va bentyn rish reeriaght Yee, as ennym Yeesey Creest, v’ad er nyn mashtey chammah deiney as mraane. 
ACT.8.13	As va Simon hene er hyndaa gys y chredjue: as tra v’eh er ny vashtey, duirree eh marish Philip, goaill yindys, as cur tastey da ny mirrilyn as ny cowraghyn v’er nyn obbraghey. 
ACT.8.14	Nish tra va ny ostyllyn va ec Jerusalem er chlashtyn dy row Samaria er ghoaill goo Yee, hug ad huc Peddyr as Ean. 
ACT.8.15	As tra v’ad er jeet neose, ghuee ad er nyn son dy voddagh ad y Spyrryd Noo y gheddyn. 
ACT.8.16	(Son cha row eh foast er duittym er veg jeu: agh v’ad ynrycan er nyn mashtey ayns ennym y Chiarn Yeesey.) 
ACT.8.17	Eisht hug ad nyn laueyn orroo, as hooar ad y Spyrryd Noo. 
ACT.8.18	As tra honnick Simon dy row yn Spyrryd Noo er ny choyrt liorish goll-fo-laue ny hostyllyn, heb eh daue argid, 
ACT.8.19	Gra, Cur-jee dooys neesht yn phooar shoh, quoi-erbee ver-ym my laueyn er, dy vod eh yn Spyrryd Noo y gheddyn. 
ACT.8.20	Agh dooyrt Peddyr rish, Lhig da dty argid as oo hene cherraghtyn cooidjagh, er-yn-oyr dy vel oo er smooinaghtyn dy vod gioot Yee ve kionnit lesh argid. 
ACT.8.21	Cha vel aart ny paart ayd ’sy chirveish shoh: son cha vel dty chree ynrick ayns shilley Yee. 
ACT.8.22	Gow arrys er-y-fa shen jeh dty olkys, as guee gys Jee, hoiggal dy vod smooinaghtyn dty chree v’er ny leih dhyt. 
ACT.8.23	Son hee-ym dy vel oo ayns y ghall dy herriuid, as yn gheuley dy vee-chraueeaght. 
ACT.8.24	Eisht dreggyr Simon, as dooyrt eh, Guee-jee shiuish gys y Chiarn er my hon, nagh jig veg jeh ny reddyn ta shiuish er loayrt, orrym. 
ACT.8.25	As tra v’ad er n’ymmyrkey feanish as er phreacheil goo yn Chiarn, hie ad reesht gys Jerusalem, as ren ad y sushtal y phreacheil ayns ymmodee jeh baljyn ny Samaritanee. 
ACT.8.26	As loayr ainle y Chiarn rish Philip, gra, Trog ort, as immee my-yiass, gys y raad goll sheese veih Jerusalem gys Gaza, trooid yn aasagh. 
ACT.8.27	As hrog eh er, as jimmee eh: as cur-my-ner dooinney jeh Ethiopia, ny eunuch, as ayns ard-oik fo Candace ben-reïn ny Ethiopianee, fo’n churrym echey va ooilley ny tashtaghyn eck, va er jeet gys Jerusalem dy ooashlaghey Jee, 
ACT.8.28	As myr v’eh er y raad thie, ny hoie ayns e ainagh, as lhaih Esaias yn phadeyr. 
ACT.8.29	Eisht dooyrt y Spyrryd rish Philip, Immee er-gerrey as jean sheshaght rish yn ainagh shoh. 
ACT.8.30	As roie Philip huggey, as cheayll eh eh lhaih yn phadeyr Esaias, as dooyrt eh, Vel oo toiggal cre t’ou dy lhaih? 
ACT.8.31	As dooyrt eh, Kys oddym, mannagh bee fer ennagh aym dy chur roym? as ghuee eh er Philip eh dy heet seose, as dy hoie mârish. 
ACT.8.32	Yn ayrn jeh’n scriptyr v’eh dy lhaih, she shoh ve, V’eh er ny leeideil myr keyrrey gys y skynn, as myr yn eayn balloo roish e lommyrtagh, myr shen cha doshil eshyn e veeal: 
ACT.8.33	Kyndagh rish e injillid va e vriwnys er ny chassey: as quoi oddys fockley-magh e ghooghys [flaunyssagh]? son va e vioys goit ersooyl veih’n thalloo. 
ACT.8.34	As dansoor yn eunuch, as dooyrt eh rish Philip, Guee-ym ort, quoi jeh ta’n phadeyr loayrt shoh, nee jeh hene, ny jeh dooinney ennagh elley? 
ACT.8.35	Eisht doshil Philip e veeal, as ghow eh toshiaght ec y scriptyr cheddin, as ren eh Yeesey y phreacheil da. 
ACT.8.36	As myr v’ad goll er y raad, haink ad gys ushtey dy row: as dooyrt yn eunuch, Jeeagh, shoh ushtey; cre ta dy my lhiettal’s dy ve bashtit? 
ACT.8.37	As dooyrt Philip, My t’ou credjal lesh ooilley dty chree, foddee oo. As dreggyr eshyn as dooyrt eh, Ta mee credjal dy nee Yeesey Creest mac Yee. 
ACT.8.38	As doardee eh da’n ainagh shassoo: as hie ad ny neesht sheese ayns yn ushtey, chammah Philip as yn eunuch; as vasht eh eh. 
ACT.8.39	As tra v’ad er jeet seose ass yn ushtey, hrog Spyrryd y Chiarn lesh Philip ersooyl nagh vaik yn eunuch eh arragh: as hie eh er y raad goaill boggey. 
ACT.8.40	Agh va Philip er ny gheddyn ec Azotus, as goll er e hoshiaght ren eh yn sushtal y phreacheil ayns ooilley ny ard-valjyn, derrey haink eh gys Cesarea.
ACT.9.1	As Saul foast fockley-magh haggyrtyn as baase noi credjuee yn Chiarn, jimmee eh gys yn ard-saggyrt, 
ACT.9.2	As hir eh veih screeunyn, gys Damascus gys ny 
ACT.9.3	As myr v’eh er e yurnah, as tayrn er-gerrey da Damascus: doaltattym ren soilshey veih niau soilshean mygeayrt-y-mysh. 
ACT.9.4	As huitt eh gys y thalloo, as cheayll eh coraa gra rish, Saul, Saul, cre’n-fa t’ou jannoo tranlaase orrym? 
ACT.9.5	As dooyrt eh, Quoi oo, Hiarn? As dooyrt y Chiarn, Mish Yeesey t’ou jannoo tranlaase er: S’doillee dhyt brebbal noi ny jilg. 
ACT.9.6	As v’eh er-creau as fo atchim, as dooyrt eh, Hiarn, cre bailt mee dy yannoo? As dooyrt y Chiarn rish, Irree, as gow gys yn ard-valley, as bee eh inshit dhyt cre ta ort dy yannoo. 
ACT.9.7	As hass ny deiney va er nyn yurnah mârish as nyn dappey voue, son cheayll ad coraa, agh cha vaik ad dooinney erbee. 
ACT.9.8	As dirree Saul veih’n thalloo; as tra va e hooillyn er nyn vosley, cha vaik eh dooinney erbee: agh leeid ad eh er y laue, as hug ad lhieu eh gys Damascus. 
ACT.9.9	As v’eh three laa fegooish soilshey, as cha ren eh gee ny giu.
ACT.9.10	As va dooinney dy row ec Damascus enmyssit Ananias, v’er jyndaa gys y chredjue, as rishyn dooyrt y Chiarn ayns ashlish, Ananias. As dooyrt eh, Cur-my-ner, ta mee ayns shoh, Hiarn. 
ACT.9.11	As dooyrt y Chiarn rish, Irree, as immee gys y traïd ta enmyssit y traïd Yeeragh, as jean briaght ayns thie Yudas, son fer ta enmyssit Saul jeh Tarsus: son cur-my-ner, t’eh ec padjer, 
ACT.9.12	As t’eh er vakin ayns ashlish dooinney enmyssit Ananias cheet stiagh, as cur e laue er, dy vod eh e hoilshey y gheddyn. 
ACT.9.13	Eisht dreggyr Ananias, Hiarn, ta mee er chlashtyn veih fer ny ghaa jeh’n dooinney shoh, dy mooar yn aggair t’eh er n’yannoo da dty nooghyn’s ec Jerusalem. 
ACT.9.14	As ayns shoh ta pooar echey veih ny ard-saggyrtyn, dy gheuley ooilley ny ta geamagh er dty ennym’s. 
ACT.9.15	Agh dooyrt y Chiarn rish, Immee royd: son t’eh ny haagh reiht dooys, dy ymmyrkey my ennym kiongoyrt rish ny Ashoonee, as reeaghyn, as cloan Israel. 
ACT.9.16	Son soilshee-yms da, cre ny seaghyn mooarey shegin da y hurranse son my ennym’s. 
ACT.9.17	As jimmee Ananias roish, as hie eh stiagh ayns y thie; as hug eh e laueyn er, as dooyrt eh, Vraar Saul, ta’n Chiarn (eer Yeesey honnick oo er y raad myr haink oo) er my choyrt’s, dy voddagh oo dty hoilshey y gheddyn, as ve lhieent lesh y Spyrryd Noo. 
ACT.9.18	As chelleeragh huitt veih ny sooillyn echey myr dy beagh eh scaailley; as hooar eh ec y traa cheddin e hoilshey, as dirree eh, as v’eh er ny vashtey. 
ACT.9.19	As tra v’eh er n’ghoaill beaghey, v’eh er ny niartaghey. Eisht duirree Saul shiartanse dy laghyn marish ny credjuee v’ayns Damascus. 
ACT.9.20	As chelleeragh ren eh Creest y phreacheil ayns ny kialteenyn, dy nee Mac Yee eh. 
ACT.9.21	Agh ghow ooilley ny va dy chlashtyn eh yindys mooar, as dooyrt ad, Nagh nee shoh eh va dy eiyrt gys baase adsyn va geamagh er yn ennym shoh ayns Jerusalem, as nagh daink eh er y chee shen dy chur lesh ad geulit gys ny ard-saggyrtyn? 
ACT.9.22	Agh daase Saul ny s’dunnal-lee dy chooilley laa, as hug eh nyn dhost ny Hewnyn va cummal ec Damascus, prowal dy nee shoh yn eer Creest firrinagh.
ACT.9.23	As lurg ymmodee laghyn, hug ny Hewnyn nyn goyrle dy cheilley dy varroo eh: 
ACT.9.24	Agh hooar Saul fys dy row ad lhie cooyl-chlea er e hon, as freayll arrey ec ny giattyn oie as laa dy varroo eh. 
ACT.9.25	Eisht ghow ny credjuee eh ayns yn oie, as lhig ad eh sheese rish y voalley ayns baskad. 
ACT.9.26	As tra va Saul er jeet gys Jerusalem baillish eh hene y lhiantyn gys sheshaght ny credjuee, agh v’ad ooilley ayns aggle roish, as chamoo ghow ad rish dy nee credjuagh v’eh. 
ACT.9.27	Agh ghow Barnabas eh, as hug eh lesh eh gys ny ostyllyn, as hoilshee eh daue, kys v’eh er vakin y Chiarn er y raad, as dy row eh er loayrt rish, as kys v’eh er phreacheil dy dunnal as dy foshlit ec Damascus ayns ennym Yeesey. 
ACT.9.28	As v’eh mâroo kinjagh cheet stiagh as goll magh ec Jerusalem. 
ACT.9.29	As loayr eh lesh dunallys ayns ennym y Chiarn Yeesey, as ren eh pleadeil rish ny Grecianee: agh ghow adsyn ayns laue dy varroo eh. 
ACT.9.30	Agh tra hoig ny braaraghyn shoh, hug ad lhieu eh sheese gys Cesarea, as hug ad eh er e hoshiaght gys Tarsus. 
ACT.9.31	Eisht myr va fea ec ny kialteenyn trooid ooilley Judea, as Galilee, as Samaria, v’ad er nyn niartaghey ’sy chredjue; as gimmeeaght ayns aggle y Chiarn, as ayns gerjagh yn Spyrryd Noo, v’ad er nyn mishaghey.
ACT.9.32	As haink eh gy-kione tra va Peddyr goll er e hoshiaght trooid ooilley ny ardjyn mygeayrt, dy daink eh neose myrgeddin gys ny nooghyn va baghey ec Lydda. 
ACT.9.33	As ayns shen hooar eh dooinney dy row va enmyssit Eneas, v’er chummal e lhiabbee rish hoght bleeaney, ayns y phalsee. 
ACT.9.34	As dooyrt Peddyr rish, Eneas, ta Yeesey Creest dy dty lheihys: irree, as jean dty lhiabbee. As dirree eh chelleeragh. 
ACT.9.35	As honnick ooilley cummaltee Lydda as Saron eh, as hyndaa ad gys y Chiarn.
ACT.9.36	Nish va ec Joppa ben dy row jeh’n chredjue, yiarragh ad Tabitha r’ee, er aght elley Dorcas: va’n ven shoh berchagh ayns obbraghyn mie as giastyllys gys ny boghtyn. 
ACT.9.37	As haink eh gy-kione ayns ny laghyn shen, dy row ee ching, as dy dooar ee baase: as tra v’ad er niee ee, hug ad ee ny lhie ’syn ard-shamyr. 
ACT.9.38	As son wheesh as dy row Lydda er-gerrey da Joppa, as dy row ny credjuee er chlashtyn dy row Peddyr ayns shen, hug ad huggey daa ghooinney, guee er eh dy heet huc ayns dy chooilley hiyr. 
ACT.9.39	Eisht hrog Peddyr er, as hie eh mâroo. Tra v’eh er jeet, hug ad lhieu eh seose ’syn ard-shamyr: as hass ooilley ny mraane-treoghe mygeayrt-y-mysh keayney, as jeeaghyn da ny cooatyn as ny garmadyn va Dorcas er n’yannoo, choud as v’ee er-mayrn mâroo. 
ACT.9.40	Agh hug Peddyr ad ooilley magh, as ghlioon eh sheese, as ghow eh padjer, as hyndaa eh gys y chorp, as dooyrt eh, Tabitha, irree seose. As doshil ee e sooillyn: as tra honnick ee Peddyr, hoie ee seose. 
ACT.9.41	As ghow eh ee er y laue, as hrog eh seose ee: as tra v’eh er n’eamagh er ny nooghyn as ny mraane-treoghe, ren eh soiaghey ee kiongoyrt roo bio. 
ACT.9.42	As va shoh er ny hoilshaghey magh trooid ooilley Joppa; as ren ymmodee credjal ayns y Chiarn. 
ACT.9.43	As haink eh gy-kione, dy duirree eh ymmodee laghyn ayns Joppa marish tanner dy row va enmyssit Simon.
ACT.10.1	Va dooinney dy row ayns Cesarea, enmyssit Cornelius, va ny centurion er y cheshaght va enmyssit yn cheshaght Italian; 
ACT.10.2	Dooinney crauee, as beaghey ayns aggle Yee, eh hene as ooilley e hie, as v’eh cur mooarane jeirk da’n pobble, as dy mennick ayns padjer gys Jee. 
ACT.10.3	Honnick eh shoh ayns ashlish dy baghtal, mysh yn nuyoo oor jeh’n laa, ainle dy Yee cheet stiagh huggey, as gra rish, Cornelius. 
ACT.10.4	As tra yeeagh eh lesh, va aggle er, as dooyrt eh, Hiarn, cre shoh? As dooyrt eh rish, Ta dty phadjeryn as dty ghiastyllys er jeet seose son imraa kiongoyrt rish Jee. 
ACT.10.5	As nish chur chaghteryn gys Joppa, as cur fys er Simon ta sliennooit Peddyr: 
ACT.10.6	T’eh goaill aaght marish Simon yn tanner, ta’n thie echey rish oirr ny marrey: inshee eshyn dhyt cre ta ort dy yannoo. 
ACT.10.7	As tra v’an ainle loayr rish Cornelius er gholl roish, deïe eh er jees jeh ny fir-vooinjerey echey as er sidoor crauee jeusyn va dy kinjagh mygeayrt-y-mysh: 
ACT.10.8	As tra v’eh er hoilshaghey dy chooilley nhee jeu shoh daue, hug eh ad gys Joppa.
ACT.10.9	Laa ny vairagh myr va’d goll er nyn yurnah, as tayrn er-gerrey da’n ard-valley, hie Peddyr seose ’syn ard-shamyr gys padjer, mysh y cheyoo oor. 
ACT.10.10	As daase eh feer accryssagh, as baillish v’er n’ee: agh choud as v’ad gaarlaghey, huitt eh neeal. 
ACT.10.11	As honnick eh niau er ny osley, as saagh dy row cheet neose huggey, myr dy beagh eh brelleein vooar, kianlt ec ny kiare binn, as lhiggit sheese er y thalloo: 
ACT.10.12	Ayn va dy chooilley vonney dy veiyn kiare-chassagh y thallooin, dy veiyn feïe, as cretooryn snauee, as eeanlee yn aer. 
ACT.10.13	As haink coraa huggey, Irree, Pheddyr; marr, as ee. 
ACT.10.14	Agh dooyrt Peddyr, Shen dy row foddey voym, Hiarn; son cha vel mish rieau er n’ee red erbee cadjin ny neu-ghlen. 
ACT.10.15	As loayr y coraa rish reesht yn nah cheayrt, Shen ta Jee er ghlenney, ny enmys uss cadjin. 
ACT.10.16	Va shoh jeant three keayrtyn: as va’n saagh goit seose reesht gys niau. 
ACT.10.17	Nish choud as va Peddyr imneagh rish hene, cre va monney yn ashlish v’eh er vakin: cur-my-ner va ny chaghteryn haink veih Cornelius er vriaght son thie Simon, as v’ad nyn shassoo ec y ghiat. 
ACT.10.18	As deïe ad, as dênee ad row Simon va sliennooit Peddyr goaill aaght ayns shen.
ACT.10.19	Choud as va Peddyr smooinaghtyn er yn ashlish, dooyrt y Spyrryd rish, Cur-my-ner, ta three deiney briaght er dty hon. 
ACT.10.20	Irree er-y-fa shen, as immee sheese, as gow mâroo, fegooish mee-ourys erbee: son ta mish er choyrt ad. 
ACT.10.21	Eisht hie Peddyr sheese gys ny chaghteryn haink huggey veih Cornelius; as dooyrt eh, Cur-my-ner, Mish eh ta shiu dy hirrey: cre’n eilkin t’eu rhym’s dy vel shiu er jeet? 
ACT.10.22	As dooyrt adsyn Cornelius yn centurion, dooinney cairagh, as beaghey ayns aggle Yee, as jeh goo mie mastey slane ashoon ny Hewnyn, t’eh er gheddyn raaue veih Jee liorish ainle casherick, dy chur fys ort’s gys e hie, dy eaishtagh rish dty ghoan. 
ACT.10.23	Eisht deïe eh orroo stiagh, as hooar eh aaght daue. As laa ny vairagh jimmee Peddyr mâroo, as hie myrgeddin shiartanse jeh ny braaraghyn mârish veih Joppa. 
ACT.10.24	As yn laa er-giyn haink ad gys Cesarea: as va Cornelius fieau orroo, as v’eh er n’eamagh er e gheiney-mooinjerey cooidjagh, as e reih caarjyn. 
ACT.10.25	As myr va Peddyr cheet stiagh, hie Cornelius ny whuail, as huitt eh sheese ec e chassyn, as hug eh ooashley da. 
ACT.10.26	Agh hrog Peddyr eh, gra, Shass seose; ta mish mee hene myrgeddin my ghooinney. 
ACT.10.27	As myr v’eh loayrt rish, hie eh stiagh, as hooar eh ymmodee er nyn jaglym cooidjagh. 
ACT.10.28	As dooyrt eh roo, ta fys eu dy nee red neu-lowal eh son dooinney ta ny Hew, dy reayll sheshaght rish, ny dy heet gys unnane erbee jeh ashoon elley: agh ta Jee er hoilshaghey dooys, nagh lhisin jeeaghyn er dooinney erbee dy ve cadjin ny neu-ghlen. 
ACT.10.29	As she shoh va’n oyr dy vel mee er jeet hiu dy arryltagh, cha leah as hug shiu fys orrym: baillym er-y-fa shen shiu dy insh dou cre’n oyr hug shiu fys orrym. 
ACT.10.30	As dooyrt Cornelius, Kiare laa er-dy-henney va mish my hrostey derrey mysh y traa shoh dy laa, as ec yn nuyoo oor ghow mee padjer ayns my hie, as cur-my-ner hass dooinney kiongoyrt rhym ayns coamrey sollys, 
ACT.10.31	As dooyrt eh, Cornelius, ta dty phadjer er ny chlashtyn, as dty yeirk freilt ayns cooinaghtyn fenish Jee. 
ACT.10.32	Cur fys er-y-fa shen gys Joppa, dy eamagh er Simon ta sliennooit Peddyr; t’eh goaill aaght ayns thie Simon yn tanner, rish oirr ny marrey: as tra hig eh, loayree eh rhyt. 
ACT.10.33	Chelleeragh er-y-fa shen hug mee fys ort: as t’ou er n’yannoo dy mie dy vel oo er jeet. Nish er-y-fa shen ta shin ooilley ayns shoh kionfenish, kiongoyrt rish Jee, dy chlashtyn dy chooilley nhee ta Jee er n’oardaghey dhyt.
ACT.10.34	Eisht doshil Peddyr e veeal, as dooyrt eh, Ayns firrinys ta mee cur tastey nagh vel Jee soiaghey jeh persoonyn: 
ACT.10.35	Agh ayns dy chooilley ashoon, eshyn ta goaill aggle roish, as gobbraghey cairys, ta soiaghey jeant jehsyn liorish. 
ACT.10.36	Yn goo hug Jee gys cloan Israel, preacheil shee liorish Yeesey Creest (eshyn y Chiarn ain ooilley) 
ACT.10.37	Yn goo shen (ta mee gra) ta fys euish dy row eh er ny hoilshaghey magh trooid ooilley Judea, as dy ghow eh toshiaght veih Galilee, lurg y bashtey ren Ean y phreacheil; 
ACT.10.38	Kys dy ren Jee Yeesey dy Nazareth y ooillaghey lesh y Spyrryd Noo, as lesh pooar; eh hie mygeayrt jannoo mie; as slaanaghey ooilley adsyn va seaghnit liorish y drogh-spyrryd: son va Jee mârish. 
ACT.10.39	As ta shinyn nyn veanishyn jeh dy chooilley nhee ren eh chammah ayns cheer ny Hewnyn, as ayns Jerusalem; eshyn hug ad dy baase er billey ny croshey: 
ACT.10.40	Eshyn ren Jee y hroggal seose yn trass laa, as hoilshee eh dy foshlit eh, 
ACT.10.41	Cha nee da ooilley yn pobble, agh da feanishyn va reiht ro-laue liorish Jee, dy jarroo dooinyn ren gee as giu mârish, erreish da v’er n’irree veih ny merriu. 
ACT.10.42	As hug eh sarey dooin dy phreacheil gys y pobble, as dy ymmyrkey feanish dy nee eshyn, liorish oardagh Yee, ta dy ve briw ny bioee as ny merriu. 
ACT.10.43	Leshyn ta ooilley ny phadeyryn gymmyrkey feanish, trooid yn ennym echey, quoi-erbee chred-jys ayn, dy vow eh feaysley peccaghyn.
ACT.10.44	Choud as va Peddyr loayrt ny goan shoh, huitt y Spyrryd Noo orroosyn ooilley va clashtyn y goo. 
ACT.10.45	As ghow 
ACT.10.46	Son cheayll ad ad loayrt lesh chengaghyn [joarree] as cur ard-voylley da Jee. Eisht dreggyr Peddyr, 
ACT.10.47	Vod dooinney erbee ushtey y lhiettal, nagh bee ad shoh er nyn mashtey, ta er gheddyn y Spyrryd Noo, chammah as shinyn? 
ACT.10.48	As doardee eh ad dy v’er nyn mashtey ayns ennym y Chiarn. Eisht ghuee ad er dy uirriaght shiartanse dy laghyn.
ACT.11.1	As cheayll ny ostyllyn as ny braaraghyn va ayns Judea, dy row ny Ashoonee er ghoaill rish goo Yee. 
ACT.11.2	As tra va Peddyr er jeet seose gys Jerusalem, hooar ny Hewnyn va er chredjal foill da, 
ACT.11.3	Gra, Ren oo shehaght rish deiney chymmyltagh, as ghow oo beaghey mâroo. 
ACT.11.4	Agh hie Peddyr harrish y chooish veih’n toshiaght, soilshaghey daue dy chooilley nhee myr ve, gra, 
ACT.11.5	Va mish ec padjer ayns ard-valley Joppa; as myr va mee my-neealloo, honnick mee ayns ashlish, saagh dy row cheet neose myr dy beagh eh brelleein vooar, lhiggit neose veih niau er ny kiare binn; as haink eh er-gerrey dou. 
ACT.11.6	As tra va mee er yeeaghyn dy gyere er, as er ghoaill tastey, honnick mee beiyn kiare-chassagh y thallooin, as beiyn feïe, as cretooryn snauee, as eeanlee yn aer. 
ACT.11.7	As cheayll mee coraa gra rhym, Irree, Pheddyr; marr as ee. 
ACT.11.8	Agh dooyrt mish, Shen dy row foddey voym, Hiarn: son cha vel nhee erbee cadjin ny neu-ghlen rieau er gholl stiagh ayns my veeal. 
ACT.11.9	Agh dreggyr y coraa mee reesht veih niau, Shen ta Jee er ghlenney, ny enmys uss cadjin. 
ACT.11.10	As va shoh jeant three keayrtyn: as va ooilley tayrnit seose reesht gys niau. 
ACT.11.11	As cur-my-ner, er-y-chooyl, va three deiney hannah er jeet gys y thie raad va mee, er chaghteraght veih Cesarea hym’s. 
ACT.11.12	As doardee yn Spyrryd dou goll mâroo, fegooish mee-ourys erbee. As haink ny shey braaraghyn shoh ry heshaght mârym, as hie shin stiagh ayns thie yn dooinney: 
ACT.11.13	As hoilshee eh dooin, kys v’eh er vakin ainle ayns e hie, hass as dooyrt rish, Cur deiney gys Joppa dy eamagh er Simon ta sliennooit Peddyr: 
ACT.11.14	Eh nee goan y hoilshaghey dhyt, lioroo bee oo hene as ooilley dty hie er nyn sauail. 
ACT.11.15	As myr ghow mee toshiaght dy loayrt, huitt y Spyrryd Noo orroosyn, myr huitt eh orrinyn ec y toshiaght. 
ACT.11.16	Eisht chooinee mee er goo yn Chiarn kys dooyrt eh, Ren Ean dy jarroo bashtey lesh ushtey; agh bee shiuish er nyn mashtey lesh y Spyrryd Noo. 
ACT.11.17	Son wheesh eisht as dy row Jee er choyrt dauesyn yn un ghioot hug eh dooinyn v’er chredjal ayns y Chiarn Yeesey Creest, quoi va mish, dy shassin magh noi Jee? 
ACT.11.18	Tra cheayll ad shoh, v’ad nyn dhost, as hug ad gloyr da Jee, gra, Eisht ta Jee da ny Ashoonee myrgeddin er ghialdyn arrys gys bea.
ACT.11.19	Nish va’n vooinjer v’er nyn skeayley magh, kyndagh rish y tranlaase va jeant er coontey Steaon er droailt choud as Phenice, as Cyprus, as Antioch, as cha ren ad yn goo y phreacheil da unnane erbee agh ynrycan da ny Hewnyn. 
ACT.11.20	As va paart jeu deiney veih Cyprus as Cyrene, as tra va’d er jeet gys Antioch loayr ad rish ny Grecianee, preacheil yn Chiarn Yeesey. 
ACT.11.21	As va laue yn Chiarn mâroo: as ren earroo mooar dy leih credjal as chyndaa gys y Chiarn.
ACT.11.22	Eisht haink naightyn jeh ny reddyn shoh gys clashtyn yn agglish va ec Jerusalem: as hug ad magh Barnabas dy gholl gys Antioch. 
ACT.11.23	As tra v’eh er jeet as er vakin grayse Yee, ghow eh boggey, as choyrlee eh ad ooilley, lesh slane cree ad dy lhiantyn gys y Chiarn. 
ACT.11.24	Son v’eh ny ghooinney mie, as lane jeh’n Spyrryd Noo, as jeh credjue; as ren ymmodee sleih chyndaa gys y Chiarn. 
ACT.11.25	Eisht jimmee Barnabas gys Tarsus dy hirrey Saul. As tra v’eh er gheddyn eh, hug eh lesh eh gys Antioch. 
ACT.11.26	As haink eh gy-kione dy duirree ad choud as bleïn ayns shen ayns sheshaght ny hagglish, as dy dynsee ad ymmodee dy leih; as va ny credjuee enmyssit Creesteenyn hoshiaght ayns Antioch.
ACT.11.27	As ayns ny laghyn shen haink phadeyryn veih Jerusalem gys Antioch. 
ACT.11.28	As hass seose fer jeu enmyssit Agabus, as hoilshee eh liorish y Spyrryd dy beagh genney vooar er feaï ny cruinnee; shen haink myrgeddin gy-kione rish lhing Claudius Cesar. 
ACT.11.29	Eisht ghow ny Creesteenyn ayns laue, dy chooilley ghooinney gys rere e phooar, dy chur cooney gys ny braaraghyn va baghey ayns Judea. 
ACT.11.30	As shen myr ren ad neesht, as hug ad eh gys y chanstyr liorish laueyn Barnabas as Saul.
ACT.12.1	Nish mysh y traa shen heeyn Herod yn ree magh e laueyn dy yannoo tranlaase er shiartanse jeh’n agglish. 
ACT.12.2	As varr eh Jamys braar Ean lesh y chliwe. 
ACT.12.3	As er-y-fa dy dug eh tastey dy by-haittyn lesh ny Hewnyn shen, hie eh ny-sodjey er e hoshiaght dy ghoaill Peddyr neesht. (Va shen rish feailley ny Caisht). 
ACT.12.4	As tra v’eh er ghoaill eh, hug eh eh ayns pryssoon, as livrey eh eh fo currym kiare fileyn dy hidooryn dy reayll eh, kiarail lurg y Chaisht dy chur lesh eh magh gys y pobble. 
ACT.12.5	Va Peddyr er-y-fa shen er ny reayll ayns pryssoon; agh va padjer kinjagh er ny ghoaill gys Jee er e hon. 
ACT.12.6	As tra baillish Herod v’er choyrt lesh magh eh, yn oie cheddin va Peddyr ny chadley eddyr daa hidoor kianlt lesh daa gheuley; as dreill y watch ec y dorrys arrey er y phryssoon. 
ACT.12.7	As cur-my-ner, haink ainle y Chiarn huggey, as ren soilshey soilshean ayns y phryssoon: as woaill eh Peddyr er y lhiattee, as ghooisht eh eh, gra, Irree seose dy tappee. As huitt ny geulaghyn jeh e laueyn. 
ACT.12.8	As dooyrt yn ainle rish, Cur dty chryss ort, as kiangle ort dty vraagyn: As ren eh shen. As dooyrt eh rish, Cur mood dty gharmad, as eiyr orrym’s. 
ACT.12.9	As hie eh magh as deiyr eh er, as cha row fys echey dy row eh dy jarroo myr va’n ainle er n’yannoo: agh er-lesh dy nee ashlish v’eh dy akin. 
ACT.12.10	Tra v’ad er gholl shaghey yn chied as yn nah ghard, haink ad gys y ghiat yiarn ta leeideil gys yn ard-valley, as doshil eh daue jeh hene: as hie ad magh as jimmee ad trooid un straïd, as chelleeragh daag yn ainle eh. 
ACT.12.11	As tra va Peddyr er jeet huggey hene, dooyrt eh, Nish ta fys aym son shickyrys dy vel y Chiarn er choyrt e ainle dy my livrey veih laue Herod, as veih ooilley ny va kiarit m’oï liorish pobble ny Hewnyn. 
ACT.12.12	As tra v’eh er smooinaghtyn er y chooish, haink eh gys thie Voirrey moir Ean, va sliennooit Mark, raad va ymmodee er nyn jaglym cooidjagh ec padjer. 
ACT.12.13	As tra va Peddyr er chronkal ec dorrys y ghiat, haink ben-aeg va enmyssit Rhoda dy ênaght quoi v’ayn. 
ACT.12.14	As tra hug ee enney er coraa Pheddyr, cha doshil ee yn giat son boggey, agh roie ee stiagh as dinsh ee daue dy row Peddyr ny hassoo ec y ghiat. 
ACT.12.15	Dooyrt adsyn r’ee, T’ou ass dty cheeayl. Agh ren ish dy jeean shickyraghey dy row eh eer myr shen. Eisht dooyrt ad, She yn ainle echey t’ayn. 
ACT.12.16	Agh chum Peddyr cronkal ec y dorrys: as tra v’ad er vosley da, as er vakin dy nee eh v’ayn, ghow ad lane yindys. 
ACT.12.17	Agh chrie eshyn e laue orroo ad dy ve nyn dhost, as hoilshee eh daue kys va’n Chiarn er chur lesh eh ass y phryssoon. As dooyrt eh, Insh-jee ny reddyn shoh da Jamys, as da ny braaraghyn. As jimmee eh roish, as hie eh gys ynnyd elley. 
ACT.12.18	Nish cha leah as va’n laa ayn, cha nee yn beggan anvea va mastey ny sidooryn cre’n erree v’er jeet er Peddyr. 
ACT.12.19	As tra va Herod er n’yannoo briaght er, as nagh dooar eh skeeal jeh, deysht eh ny sidooryn, as doardee eh ad dy v’er ny choyrt gy-baase. As hie eh sheese veih Judea gys Cesarea, as duirree eh ayns shen.
ACT.12.20	As va Herod ayns noidys dewil rish cummaltee Tyre as Sidon: agh haink ad lesh un aigney huggey, as hooar ad stiagh rish Blastus, shamyrder y ree, as hir ad shee; er coontey dy row yn cheer oc cummit seose liorish cheer y ree. 
ACT.12.21	As er laa 
ACT.12.22	As dyllee yn pobble, She coraa Yee t’ayn, as cha nee coraa dooinney. 
ACT.12.23	As chelleeragh woaill ainle y Chiarn eh, er-yn-oyr nagh dug eh yn gloyr da Jee: as v’eh eeit ec ny crooagyn, as shen myr hooar eh baase.
ACT.12.24	Agh ren goo Yee gaase as bishaghey. 
ACT.12.25	As haink Barnabas as Saul back veih Jerusalem, tra v’ad er chooilleeney yn chirveish oc, as hug ad lhieu mâroo Ean va sliennooit Mark.
ACT.13.1	Nish va ayns yn agglish va ec Antioch, shiartanse dy adeyryn as dy ir-ynsee; myr Barnabas, as Simeon va enmyssit Niger, as Lucius yn Cyrenian, as Manaen va troggit marish Herod yn tetrarch, as Saul. 
ACT.13.2	As myr v’ad shirveish gys y Chiarn as trostey, dooyrt y Spyrryd Noo, Reih-jee magh dooys Barnabas as Saul, son yn obbyr huggey ta mee er n’eamagh ad. 
ACT.13.3	As tra v’ad er hrostey as er ghoaill padjer, as er lhie nyn laueyn orroo, hug ad ad ersooyl.
ACT.13.4	Myr shoh currit magh liorish y Spyrryd Noo jimmee ad gys Seleucia; as veih shen hiauill ad gys Cyprus. 
ACT.13.5	As tra haink ad gys Salamis ren ad goo Yee y phreacheil ayns kialteenyn ny Hewnyn: as va Ean oc mâroo son shirveishagh. 
ACT.13.6	As tra va’d er n’gholl trooid yn Ellan gys Paphos, hooar ad ayns shen fer-obbee dy row, phadeyr-foalsey, Hew va enmyssit Barjesus: 
ACT.13.7	Va marish kiannoort ny cheerey, Sergius Paulus, dooinney mie tushtagh: hug eh shoh fys er Barnabas as Saul, geearree goo Yee y chlashtyn. 
ACT.13.8	Agh Elymas (ta shen dy ghra ’sy ghlare ainyn, Yn fer-obbee hug eh eddin daue, er-chee dy hyndaa yn kiannoort veih’n chredjue. 
ACT.13.9	Agh Saul (ta myrgeddin enmyssit Paul) lhieent lesh y Spyrryd Noo, hoie eh e hooillyn er dy: gyere, 
ACT.13.10	As dooyrt eh, O uss ta lane jeh dy chooilley chialgeyrys as dy olkys, vac noid ny hanmey, noid dy chooilley chairys, nagh naag oo jeh dy chassey raaidyn jeeragh y Chiarn? 
ACT.13.11	As nish cur-my-ner, ta laue yn Chiarn ort, as bee oo doal, cha vaik oo yn ghrian son earish. As chelleeragh huitt kay as dorraghys er; as hie eh mygeayrt râsey shirrey peccagh dy gholl ny chione. 
ACT.13.12	Tra honnick yn kiannoort eisht cre va er daghyrt, ren eh credjal, as ghow eh yindys mooar jeh goo yn Chiarn. 
ACT.13.13	Nish tra va Paul as e heshaght er hiaulley veih Paphos, haink ad gys Perga ayns Pamphylia: as daag Ean ad, as hie eh back gys Jerusalem.
ACT.13.14	Agh tra v’ad er gholl veih Perga, haink ad gys Antioch ayns Pisidia, as hie ad stiagh ayns y synagogue er laa yn doonaght, as hoie ad sheese. 
ACT.13.15	As lurg lhaih yn leigh as ny phadeyryn, hug fir-reill yn synagogue fys huc, gra, Shiuish gheiney as vraaraghyn, my ta fockle erbee dy choyrle eu dy chur da’n pobble, loayr-jee eh. 
ACT.13.16	Eisht hass Paul seose, as troggal seose e laue, dooyrt eh, Gheiney Israel, as shiuish ta goaill aggle roish Jee, eaisht-jee. 
ACT.13.17	Ren Jee yn pobble shoh Israel ny ayraghyn ain y reih, as soiaghey mooar jeh’n pobble tra v’ad er nyn yoarreeaght ayns cheer Egypt, as lesh laue niartal hug eh lesh ad magh ass Egypt. 
ACT.13.18	As mysh da-eed bleïn dy hraa dymmyrk eh ayns yn aasagh lesh nyn grogh-ellyn. 
ACT.13.19	As tra v’eh er stroie shiaght ashoonyn ayns cheer Chanaan, reynn eh yn thalloo oc orroo liorish cron. 
ACT.13.20	As ny lurg shen hug eh daue briwnyn, mysh kiare cheead as jeih bleeaney as da-eed, derrey Samuel yn phadeyr. 
ACT.13.21	As ny lurg shen yeearree ad ree: as hug Jee daue Saul mac Cis, dooinney jeh sheeloghe Benjamin, son da-eed bleïn. 
ACT.13.22	As tra v’eh er scughey eshyn, hoie eh David seose dy ve nyn ree; gymmykey feanish lesh myrgeddin as gra, Ta mee er gheddyn magh David mac Jesse, dooinney lurg my chree hene, nee cooilleeney ooilley ny aigney. 
ACT.13.23	Jeh sluight y dooinney shoh ta Jee, coardail rish e ghialdyn, er hroggal seose da Israel Saualtagh Yeesey: 
ACT.13.24	Erreish da Ean, my raink Yeesey, er phreacheil yn bashtey dy arrys da ooilley pobble Israel. 
ACT.13.25	As myr va Ean cooilleeney e hirveish, dooyrt eh, Quoi, ta shiu smooinaghtyn mish? Cha nee mish eh. Agh cur-my-ner, ta fer cheet my yei, braagyn e choshey cha vel mee feeu dy eaysley. 
ACT.13.26	Gheiney as vraaraghyn, cloan kynney Abraham, as quoi-erbee ta nyn mast’ euish goaill aggle roish Jee, hiuish ta goo yn taualtys shoh er ny chioyrt. 
ACT.13.27	Son cummaltee Yerusalem, as ny fir-reill oc, son nagh dug ad tastey dasyn, ny foast da, goo ny phadeyryn t’er nyn lhaih dy chooilley ghoonaght, t’ad er chooilleeney ad shen ayns eshyn y gheyrey. 
ACT.13.28	As ga nagh dooar ad oyr erbee baaish ayn, ny-yeih ghuee ad er Pilate e vioys y ghoaill. 
ACT.13.29	As tra v’ad er chooilleeney ooilley ny va scruit jeh, ghow ad eh neose jeh’n villey, as doanluck ad eh ayns lhiaght. 
ACT.13.30	Agh hrog Jee seose eh veih ny merriu: 
ACT.13.31	As ve’h er ny akin ymmodee laghyn lioroosyn haink seose mârish veih Galilee gys Jerusalem, va ny feanishyn echey da’n pobble. 
ACT.13.32	As ta shinyn fockley magh diu yn sushtal gherjoilagh; eer yn gialdyn va jeant da ny ayraghyn, 
ACT.13.33	Kys dy vel Jee er n’yannoo shen mie dooinyn yn chloan oc, ayns dy vel eh er hroggal seose Yeesey reesht; myr te myrgeddin scruit ayns yn nah psalm, Oo my vac, jiu ta mee er dty gheddyn. 
ACT.13.34	As mychione dy hrog eh seose eh veih ny merriu, as nagh row eh arragh dy hyndaa gys loauid, dooyrt eh er yn aght shoh, Ver-yms diu myghinyn shickyr Ghavid. 
ACT.13.35	Shen-y-fa t’eh gra myrgeddin ayns psalm elley, Cha lhig oo da dty Er-casherick loauid y akin. 
ACT.13.36	Son erreish da David rish e lhing hene v’er hirveish aigney Yee, 
ACT.13.37	Agh eshyn hrog Jee seose reesht, cha vaik eh loauid.
ACT.13.38	Toig-jee shiuish er-y-fa shen, gheiney as vraaraghyn, dy nee ny hrooidsyn ta leih peccaghyn er ny phreacheil diu: 
ACT.13.39	As liorishyn ta ooilley ny ta credjal er ny heyrey veih dy chooilley nhee, voue nagh voddagh shiu v’er ny heyrey liorish leigh Voses. 
ACT.13.40	Cur-jee twoaie er-y-fa shen, nagh jig shen erriuish ta ny phadeyryn er loayrt, gra, 
ACT.13.41	Cur-jee my-ner, shiuish ghan-nidee, gow-jee yindys, as jean-jee cherraghtyn: son ta mish gobbraghey obbyr ayns ny laghyn, euish, obbyr nagh jean shiu er aght erbee y chredjal, ga dy beagh eh ny hickyraghey diu. 
ACT.13.42	As myr va ny Hewnyn goll magh ass y synagogue, ghuee ny Ashoonee dy beagh ny goan shoh er ny phreacheil daue yn nah ghoonaght. 
ACT.13.43	As erreish da’n chaglym-cooidjagh v’er skeayley, deiyr ymmodee jeh ny Hewnyn, as jeh ny proselyteyn crauee er Paul as Barnabas; as loayr ad roo, as choyrlee ad ad dy hannaghtyn ayns grayse Yee.
ACT.13.44	As yn nah ghoonaght haink faggys yn slane ard-valley cooidjagh dy chlashtyn goo Yee. 
ACT.13.45	Agh tra honnick ny Hewnyn lheid y chaglym dy leih, daase ad feer jymmoosagh, as loayr ad noi ny reddyn va Paul dy livrey, cur eddin da, as oltooaney eh. 
ACT.13.46	Eisht daase Paul as Barnabas dunnal, as dooyrt ad, Ve ymmyrchagh goo Yee dy ve hoshiaght er ny phreacheil diuish: agh fakin dy vel shiu cur cooyl rish, as briwnys shiu hene neu-feeu jeh’n vea veayn, cur-my-ner ta shinyn chyndaa gys ny Ashoonee. 
ACT.13.47	Son shen myr ta’n Chiarn er chur sarey dooin, gra, Ta mee er hoiaghey oo seose dy ve dty hoilshey da ny Ashoonee, as dy ve son saualtys gys ardjyn sodjey magh y thallooin. 
ACT.13.48	As tra cheayll ny Ashoonee shoh ghow ad boggey, as ren ad goo yn Chiarn y ghloyraghey: as whilleen as va feeu as aarloo son y vea veayn ren ad credjal. 
ACT.13.49	As va goo yn Chiarn er ny ockley magh trooid ooilley yn cheer. 
ACT.13.50	Agh ghreinnee ny Hewnyn ny mraane seyrey va jeh’n chredjue oc, as deiney ooasle yn ard-valley nyn ’oï oc, as dirree ad seose noi Paul as Barnabas, as deiyr ad ad ass dy ardjyn oc. 
ACT.13.51	Agh chrie adsyn yn joan jeh nyn gassyn nyn ’oï oc, as haink ad gys Iconium. 
ACT.13.52	As va ny Creesteenyn lhieent lesh boggey as y Spyrryd Noo.
ACT.14.1	As haink eh gy-kione ayns Iconium, dy jagh ad ny neesht cooidjagh stiagh ayns synagogue ny Hewnyn, as dy loayr ad myr shen dy ren earroo mooar chammah jeh ny Hewnyn as ny Ashoonee credjal. 
ACT.14.2	Agh ghreinnee ny Hewnyn mee-chredjuagh ny Ashoonee, as physhoon ad ny aignaghyn oc noi ny braaraghyn. 
ACT.14.3	Ry-foddey dy earish er-y-fa shen duirree ad ayns shen loayrt dy dunnal ayns y Chiarn, ren feanish y ymmyrkey gys goo e ghrayse hene, coyrt daue pooar cowraghyn as yindyssyn dy ve jeant liorish ny laueyn oc. 
ACT.14.4	Agh va sleih yn ard-valley noi-ry-hoi: as va ayrn jeu goaill paart ny Hewnyn, as ayrn echey paart ny hostyllyn. 
ACT.14.5	As tra va irree-magh er ny yannoo chammah jeh ny Ashoonee, as myrgeddin ny Hewnyn marish ny fir-reill oc, er-chee drogh-ghellal y chur daue, as nyn glaghey ad, 
ACT.14.6	Hooar adsyn fys er, as chossyn ad roue gys Lystra as Derbe, ard-valjyn dy Lycaonia, as gys y cheer mygeayrt: 
ACT.14.7	As ayns shen ren ad preacheil y sushtal.
ACT.14.8	As va ny hoie ec Lystra dooinney dy row va er choayl lheihll e choshey, va ny baccagh veih breïn e vayrey, as nagh ren rieau shooyl. 
ACT.14.9	Cheayll eh shoh Paul loayrt; as yeeagh Paul dy gyere er, as cur-my-ner dy row credjue echey dy ve er ny lheihys, 
ACT.14.10	Dooyrt eh lesh ard-choraa, Shass seose dy jeeragh er dty chassyn. As lheim eh, as huill eh. 
ACT.14.11	As tra honnick y pobble cre va Paul er n’yannoo, hrog ad seose ny goraaghyn, gra ayns glare Lycaonia, Ta ny Jeeghyn er jeet neose hooin ayns cummey deiney. 
ACT.14.12	As denmys ad Barnabas Jupiter, as Paul Mercury, er-y-fa dy nee eh eshyn va dy floaoil soiaghey magh yn goo. 
ACT.14.13	Eisht hug saggyrt Jupiter, va cheu-mooie, jeh’n aid-valley, lesh dew as attaghyn-blaa gys ny giattyn, as baillish v’er hebbal oural marish y pobble. 
ACT.14.14	Agh tra cheayll ny ostyllyn Barnabas as Paul jeh, raip ad nyn eaddagh, as roie ad stiagh mastey yn pobble, geamagh, 
ACT.14.15	As gra, Gheiney, cre’n-fa ta shiu jannoo ny reddyn shoh? Cha vel shinyn agh deiney jeh ny annooinidyn cheddin riu hene, as ta shin preacheil diu shiu dy hyndaa veih ny fardailyssyn shoh gys y Jee bio, chroo niau as thalloo, as y faarkey as dy chooilley nhee t’ayndoo: 
ACT.14.16	As ayns ny earishyn t’er n’gholl shaghey, lhig da ooilley ny Ashoonee shooyl ayns nyn raaidyn hene. 
ACT.14.17	Ny-yeih cha daag eh eh-hene fegooish feanish, ayns dy ren eh mie, as dy dug eh dooin fliaghey veih niau, as imbaghyn messoil, lhieeney ny creeaghyn ain lesh beaghey as gennallys. 
ACT.14.18	As lesh ny goan shoh, s’coan ren ad y pobble y lhiettal veih oural y hebbal daue.
ACT.14.19	As haink shiartanse dy Hewnyn veih Antioch as Iconium, as chleaynee ad y pobble, as ren ad Paul y chlaghey as y hayrn magh ass yn ard-valley, sheiltyn dy row eh marroo. 
ACT.14.20	Ny-yeih myr va ny Creesteenyn nyn shassoo mygeayrt-y-mysh, dirree eh seose as haink eh stiagh ayns yn ard-valley: as yn nah laa hie eh marish Barnabas gys Derbe. 
ACT.14.21	As tra v’ad er phreacheil y sushtal gys yn ard-valley shen, as er n’ynsaghey ymmodee, haink ad reesht gys Lystra, as gys Iconium as Antioch, 
ACT.14.22	Niartaghey anmeenyn ny Creesteenyn, as coyrlaghey ad dy hannaghtyn ayns y chredjue, as dy nhegin dooin trooid ymmodee seaghyn goll stiagh ayns reeriaght Yee. 
ACT.14.23	As tra v’ad er n’oardaghey shirveishee ayns ooilley ny kialteenyn, as er ghoaill padjer lesh trostey, ren ad y hymney ad gys y Chiarn, ayn v’ad er chredjal. 
ACT.14.24	As tra v’ad er gholl harrish ooilley Psidia, haink ad gys Pamphylia. 
ACT.14.25	As erreish daue v’er phreacheil y goo ayns Perga, hie ad sheese gys Attalia. 
ACT.14.26	As veih shen ghow ad lhuingys gys Antioch, voish v’ad er ve chymnit gys grayse Yee, son yn obbyr v’ad dy chooilleeney. 
ACT.14.27	As tra v’ad er jeet, as er n’eamagh er yn agglish cooidjagh, hug ad coontey daue jeh ooilley ny va Jee er n’yannoo roo, as kys v’eh er vosley dorrys y chredjue da ny Ashoonee. 
ACT.14.28	As duirree ad ry-foddey dy earish ayns shen, marish ny Creesteenyn.
ACT.15.1	As dynsee shiartanse dy gheiney haink neose veih Judea ny braaraghyn, gra, Mannagh bee shiu er nyn ghiarey-chymmylt lurg cliaghtey Voses, cha vod shiu v’er ny sauail. 
ACT.15.2	Tra va streeu er-y-fa shen as resooney nagh nee beggan er ve ec Paul as Barnabas roo, ghow ad ayns laue dy ragh Paul as Barnabas as shiartanse elley mâroo, seose gys Jerusalem gys ny ostyllyn as y chanstyr mychione y question shoh. 
ACT.15.3	As hie yn agglish magh mâroo dy chur ad er nyn doshiaght er nyn yurnah, as jimmee ad trooid Phenice as Samaria, soilshaghey chyndaa ny Hashoonee gys y chredjue: as va shoh oyr boggey mooar da ooilley ny braaraghyn. 
ACT.15.4	As tra v’ad er jeet gys Jerusalem, ghow yn agglish dy arryltagh roo, myr ren ny ostyllyn as y chanstyr, as hug ad coontey jeh dy chooilley nhee va Jee er n’yannoo lhieu. 
ACT.15.5	As hrog seose shiartanse jeh ny Phariseeyn v’er jyndaa gys y chredjue, as dooyrt ad, Dy row eh ymmyrchagh ad y ghiarey-chymmylt, as ad ve sarit dy reayll leigh Voses.
ACT.15.6	As haink ny ostyllyn as y chanstyr cooidjagh dy reaghey yn chooish shoh. 
ACT.15.7	As erreish daue v’er ve foddey resooney, dirree Peddyr seose, as dooyrt eh roo, Gheiney as vraaraghyn, ta fys eu foddey er-dy-henney, dy ren Jee reih y yannoo nyn mast’ ain, dy row ny Ashoonee veih my veeal’s dy chlashtyn goo yn tushtal, as dy chredjal. 
ACT.15.8	Agh dymmyrk Jee, fer-fysseree ny creeaghyn, feanish lhieu, as hug eh daue yn Spyrryd Noo, myr hug eh dooinyn. 
ACT.15.9	As cha dug eh liettrimys erbee eddyr adsyn as shinyn, casherickey ny creeaghyn oc liorish credjue. 
ACT.15.10	Kys er-y-fa shen dy vel shiu nish brasnaghey Jee, liorish quing y choyrt er mwannal ny Creesteenyn, nagh row ec ny ayraghyn ain, ny ain hene yn niart dy ymmyrkey? 
ACT.15.11	Agh ta shin credjal trooid grayse nyn Jiarn Yeesey Creest, by bee mayd er nyn sauail, er yn un aght roosyn.
ACT.15.12	Eisht va ooilley yn cheshaght nyn dhost, as deaisht ad rish Barnabas as Paul, soilshaghey cre ny mirrillyn as yindyssyn va Jee er n’obbraghey mastey ny Ashoonee lioroosyn.
ACT.15.13	As erreish daue loayrt, dreggyr Jamys, gra, Gheiney as vraaraghyn, eaisht-jee rhym’s. 
ACT.15.14	Ta Simeon er hoilshaghey kys ren Jee ec y toshiaght jeeaghyn er ny Ashoonee dy ghoaill assdoo pobble son e ennym hene. 
ACT.15.15	As rish shoh ta coardail goan ny phadeyryn; myr te scruit, 
ACT.15.16	Ny lurg shoh hig-yms reesht, as trog-ym ass-yn noa cabbane-agglish Ghavid, ta er duittym; as trog-ym eh reesht erreish da v’er gholl naardey, as soie-ym eh seose: 
ACT.15.17	Dy vod y Chiarn v’er ny hirrey magh liorish y chooid elley jeh deiney [Israel] as liorish ooilley ny Ashoonee, ta enmyssit orrym, ta’n Chiarn gra, ta jannoo dy chooilley nhee jeu shoh. 
ACT.15.18	Ec Jee ta fys er ooilley e obbraghyn hene, er-dy hoshiaght y theihll. 
ACT.15.19	Shen-y-fa my vriwnys eh, gyn shin dy voirrey adsyn ta veih mastey ny Ashoonee er jyndaa gys Jee: 
ACT.15.20	Agh shin dy scrieu huc, ad dy reayll ad hene veih eajeeys jallooyn, as veih maarderys, as veih [gee] reddyn toghtit, as veih fuill. 
ACT.15.21	Son ta ec Moses er-dyn chenn earish, ayns dy chooilley ard-valley adsyn ta dy phreacheil eh, as t’eh er ny lhaih ayns ny kialteenyn dy chooilley ghoonaght. 
ACT.15.22	Eisht yeeagh ny ostyllyn as y chanstyr, as y slane agglish er dy ve ymmyrchagh dy chur deiney reiht jeh’n cheshaght oc hene gys Antioch, marish Paul as Barnabas, ta shen dy ghra, Judas sliennooit Barsabas, as Silas, ard-gheiney mastey ny braaraghyn: 
ACT.15.23	As hug ad screeuyn lhieu er yn aght shoh, Ta ny ostyllyn, as y chanstyr, as ny braaraghyn cur bannaght gys ny braaraghyn ta jeh ny Ashoonee ayns Antioch, as Syria as Cilicia. 
ACT.15.24	Son wheesh as dy vel shin er chlashtyn, dy vel shiartanse hie magh voïnyn er voirey shiu lesh goan, cur shaghrynys er nyn anmeenyn, as gra, dy nhegin diu v’er nyn ghiarey-chymmylt, as y 
ACT.15.25	Ta shinyn (lesh un aigney er nyn jaglym cooidjagh) er vakin eh mie, dy chur deiney reiht hiuish, marish nyn mraaraghyn graihagh Barnabas as Paul; 
ACT.15.26	Deiney ta er ve ayns gaue baaish son ennym nyn Jiarn Yeesey Creest. 
ACT.15.27	Ta shin er-y-fa shen er chur hiu Judas as Silas, nee ny reddyn cheddin y insh diu ass nyn meeal hene. 
ACT.15.28	Son ta chammah yn Spyrryd Noo, as shinyn, er vakin eh mie, gyn errey smoo y chur erriu na ny reddyn ymmyrchagh shoh; 
ACT.15.29	Shiu dy reayll shiu hene veih bee chebbit gys jallooyn, as veih fuill, as veih reddyn toghtit, as veih maarderys: voue shoh my reaillys shiu shiu-hene, nee shiu dy mie. Slane lhieu. 
ACT.15.30	Myr shen tra v’ad er lhiggey yn raad daue, haink ad gys Antioch: as cha leah as va’n cheshaght er nyn jaglym cooidjagh, livrey ad ny screeuyn. 
ACT.15.31	As lhaih ad ee lesh boggey as gerjagh mooar. 
ACT.15.32	As myr va Judas as Silas nyn vadeyryn ad hene, choyrlee ad ny braaraghyn lesh ymmodee goan, as hickyree ad [ad ayns nyn gredjue.] 
ACT.15.33	As erreish daue v’er vuirriaght ayns shen son earish, lhig ny braaraghyn y raad daue gys ny ostyllyn ayns shee. 
ACT.15.34	Ny-yeih she aigney Silas ve dy uirriaght ayns shen. 
ACT.15.35	Duirree Paul myrgeddin as Barnabas ayns Antioch, gynsaghey as preacheil goo yn Chiarn, marish ymmodee elley.
ACT.15.36	As laghyn ny lurg shen dooyrt Paul rish Barnabas, Lhig dooin goll reesht dy yeeaghyn nyn mraaraghyn ayns dy chooilley ard-valley, raad ta shin er phreacheil goo yn Chiarn, dy yeeaghyn kys t’ad. 
ACT.15.37	As va Barnabas aggindagh er Ean y chur lhieu maroo, va sliennooit Mark. 
ACT.15.38	Agh dob Paul nagh ragh eh maroo, son dy daag eh ad ec Pamphylia, as nagh jagh eh maroo gys yn obbyr. 
ACT.15.39	As dirree lheid y streeu shen eddyr ad, dy scarr ad ry-cheilley: as hug Barnabas lesh Mark, as ghow eh lhuingys gys Cyprus. 
ACT.15.40	As reih Paul Silas, as jimmee eh roish, erreish da v’er ny hymney gys grayse Yee liorish ny braaraghyn. 
ACT.15.41	As huill eh trooid Syria as Cilicia, niartaghey ny kialteenyn ayns nyn gredjue.
ACT.16.1	Eisht haink eh gys Derbe as Lystra: as cur-my-ner, va dooinney dy row jeh’n chredjue ayns shen, va enmyssit Timothy, mac ben dy row v’er ve ny Hew, as ren chyndaa gys y chredjue; agh va’n Ayr echey ny Ashoonagh: 
ACT.16.2	Va goo-mie ec Timothy shoh veih ny braaraghyn va ec Lystra as Iconium. 
ACT.16.3	As eshyn baillish Paul dy gholl magh marish, as ghow eh as ren eh eh y ghiarey-chymmylt, kyndagh rish ny Hewnyn v’ayns ny ardjyn shen: son va fys oc ooilley dy row e ayr ny Ashoonagh. 
ACT.16.4	As myr v’ad goll trooid ny ard-valjyn, livrey ad daue ny oardaghyn dy reayll, va sarit liorish ny ostyllyn as y chanstyr va ec Jerusalem. 
ACT.16.5	As shen myr va ny kialteenyn er nyn niartaghey ayns y chredjue, as er nyn mishaghey ayns earroo gagh laa. 
ACT.16.6	Nish tra v’ad er gholl trooid Phrygia, as cheer Ghalatia, v’ad er nyn lhiettal liorish y Spyrryd Noo dy phreacheil y goo ayns Asia, 
ACT.16.7	As erreish daue v’er jeet gys Mysia, chiare ad dy gholl er nyn doshiaght gys Bithynia: agh cha lhig y Spyrryd daue. 
ACT.16.8	Myr shen hie ad shaghey Mysia, as haink ad neose gys Troas. 
ACT.16.9	As honnick Paul ashlish ayns yn oie; Hass dooinney jeh Macedonia liorish, as ghuee eh er, gra, Tar noon gys Macedonia, as coon lhien. 
ACT.16.10	As erreish da v’er vakin yn ashlish, ghow shin ayns laue dy gholl jeeragh gys Macedonia, toiggal son shickyrys dy row yn Chiarn er n’eamagh orrin dy phreacheil y sushtal daue. 
ACT.16.11	Shen-y-fa ghow shin lhuing-as veih Troas, as haink shin lesh coorse jeeragh gys Samothracia, as yn nah laa gys Neapolis; 
ACT.16.12	As veih shen gys Philippi, yn reih ard-valley v’ayns yn ayrn shen jeh Macedonia, as bentyn gys y Raue: as duirree shin ayns yn ard-valley shen shiartanse dy laghyn. 
ACT.16.13	As er laa yn doonaght hie shin magh ass y valley, gys boayl va lowit son padjer, rish oirr ny hawin; as hoie shin sheese, as loayr shin rish ny mraane v’er nyn jaglym cooidjagh.
ACT.16.14	As va ben dy row va enmyssit Lydia, jeh ard-valley Thyatira, as dellal ayns purple v’ee shoh cur ooashley da Jee, as deaisht ee rooin: as doshil yn Chiarn y cree eck, dy choyrt geill da ny goan va Paul dy loayrt. 
ACT.16.15	As tra v’ee hene as lught e thie er nyn mashtey, ghuee ee orrin, gra, My ta shiu er vriwnys mish dy ve firrinagh gys y Chiarn, tar-jee stiagh gys my hie, as gow-jee aaght mârym. As cha goghe ee obbal voïn.
ACT.16.16	As haink eh gy-kione, myr va shin er y raad goll gys padjer, dy daink ben aeg dy row nyn guail, ayn-jee va spyrryd faishnee, as v’ee tayrn ymmodee cosney da ny maishteryn eck, liorish e hobbeeys. 
ACT.16.17	Deiyr ee shoh er Paul as orrinyn, gyllagh as gra, Ny deiney shoh sharvaantyn y Jee smoo ard, ta soilshaghey dooin raad y taualtys. 
ACT.16.18	As shoh ren ee ry ymmodee laghyn. Agh Paul seaghnit ec shoh, hyndaa eh, as dooyrt eh rish y spyrryd, Ta mee dy dty harey ayns ennym Yeesey Creest oo dy heet magh ass-jee. As haink eh magh yn oor cheddin. 
ACT.16.19	As tra honnick ny mainshteryn eck dy row ooilley jerkal nyn gosney ec kione, haare ad Paul as Silas, as hayrn ad ad gys y whuaiyl, fenish fir-reill yn ard-valley, 
ACT.16.20	Eisht hug ad lhieu ad gys ny fir-reill, gra, Ta ny deiney shoh er ghoostey ymmodee anvea ayns yn ard-valley ain, liorish dy nee Hewnyn ad, 
ACT.16.21	As dy vel ad gynsaghey cliaghtaghyn nagh vel lowal dooinyn, ta fo reill yn Raue, dy ghoaill orrin ny dy reayll. 
ACT.16.22	As dirree yn pobble magh nyn ’oï: as raip ny fir-reill nyn eaddagh jeu, as doardee ad ad dy ve scuitchit. 
ACT.16.23	As tra v’ad er woalley ad dy dewil, hilg ad ad ayns pryssoon, as doardee ad yn wardoor dy reayll ad dy sauchey. 
ACT.16.24	As myr va lheid y currym chion currit er, hilg eh ad ayns y phryssoon b’odjey stiagh, as ren eh ny cassyn oc shickyr ayns ny stockyn.
ACT.16.25	Agh ec main-oie ghow Paul as Silas padjer as arraneyn-moyllee gys Jee: as cheayll ny pryssoonee ad. 
ACT.16.26	As ayns y tullogh va craa mooar thallooin ayn, myr shen dy row undinyn y phryssoon er nyn graa: as chelleeragh va ooilley ny dorryssyn er nyn vosley, as geulaghyn dy chooilley unnane er nyn veaysley. 
ACT.16.27	As ghooisht arreyder y phryssoon ass e chadley, as tra honnick eh dorryssyn y phryssoon foshlit, hayrn eh e chliwe, as baillish v’er varroo eh hene, goaill ayns laue dy row ny pryssonee er chosney roue. 
ACT.16.28	Agh deïe Paul lesh ard-choraa, gra, Ny jean aggair erbee dhyt hene; son ta shin ooilley ayns shoh. 
ACT.16.29	Eisht deïe eh son soilshey, as lheim eh stiagh, as huitt eh sheese er-creau kiongoyrt rish Paul as Silas; 
ACT.16.30	As hug eh lesh ad magh, as dooyrt eh, Gheiney vie, cre t’orrym dy yannoo dy chosney saualtys? 
ACT.16.31	As dooyrt ad, Jean credjal ayns y Chiarn Yeesey Creest, as bee oo hene as dty hie er nyn sauail. 
ACT.16.32	As loayr ad goo yn Chiarn rishyn, as rish ooilley e hie. 
ACT.16.33	As ghow eh ad yn oor cheddin jeh’n oie, as niee eh ny lhottyn oc; as v’eh hene as ooilley lught e hie er nyn mashtey chelleeragh. 
ACT.16.34	As tra v’eh er chur lesh ad stiagh ayns e hie, hoie eh bee rhymboo, as ghow eh hene as ooilley e hie boggey, as chred ad ayns Jee. 
ACT.16.35	As tra va’n laa rish, hug ny fir-reill fys lesh ny sidooryn, gra, Lhig ny deiney shen magh. 
ACT.16.36	As dinsh arreyder yn phryssoon yn ordyr shoh da Paul, Ta ny fir-reill er chur fys dy lhiggey yn raad diu: gow-jee nish er-y-fa shen magh, as immee-jee reue ayns shee. 
ACT.16.37	Agh dooyrt Paul roo, T’ad er nyn mwoalley dy foshlit ga dy nee Romanee shin, as neu-chyndagh, as er hilgey shin ayns pryssoon; as vel ad nish dyn eiyrt shin magh dy follit? shen red nagh jean; agh lhig daue hene cheet as shin y chur lhieu magh. 
ACT.16.38	As dinsh ny sidooryn shoh da ny fir-reill: as va aggle orroo tra cheayll ad dy nee gys ream y Raue v’ad bentyn. 
ACT.16.39	Eisht haink ad as ghuee ad orroo, as hug ad lhieu magh ad, guee orroo dy gholl roue ass yn ard-valley. 
ACT.16.40	As tra v’adsyn er jeet ass y phryssoon, hie ad stiagh ayns thie Lydia: as erreish daue v’er vakin ny braaraghyn, ren ad y gherjaghey ad, as jimmee ad rhymboo.
ACT.17.1	Nish tra v’ad er gholl trooid Amphipolis as Apollonia, haink ad gys Thessalonica, raad va keeill ec ny Hewnyn. 
ACT.17.2	As hie Paul, myr va’n cliaghtey echey stiagh mâroo, as son three laghyn doonee ren eh resooney roo ass ny scriptyryn, 
ACT.17.3	Soilshaghey as prowal dy beign da Creest v’er hurranse, as er n’irree veih ny merriu: as dy nee Yeesey shoh ta mish dy phreacheil diu, yn Creest. 
ACT.17.4	As ren paart jeu credjal, as lhiantyn gys Paul as Silas: myr ren earroo mooar jeh ny Greekyn crauee, as myrgeddin dy vraane seyrey.
ACT.17.5	Agh ny Hewnyn mee-chredjuagh greinnit lesh goanlys, ghow ad huc shiartanse dy ghrogh gheiney mee-reiltagh; as tra va chaglym mooar jeu oc, hug ad ooilley yn ard-valley bun-ry-skyn, as vrish ad stiagh er niart ayns thie Jason, er-chee ad y choyrt lhieu magh gys y pobble. 
ACT.17.6	As tra nagh dooar ad ad, hayrn ad lhieu Jason as shiartanse jeh ny braaraghyn gys fir-reill yn ard-valley, geamagh, T’ad shoh t’er hyndaa yn seihll bun-ry-skyn er jeet ayns shoh neesht; 
ACT.17.7	As ta Jason er chur aaght daue: as t’ad shoh ooilley jannoo noi oardaghyn Cesar, gra dy vel ree elley ayn, enmyssit Yeesey. 
ACT.17.8	As va ooilley yn pobble as fir-reill yn ard-valley dy mooar seaghnit, tra cheayll ad ny reddyn shoh. 
ACT.17.9	As tra v’ad er ghoaill raan-teenyn son Jason as y vooinjer elley lhig ad y raad daue.
ACT.17.10	As hug ny braaraghyn ersooyl chelleeragh Paul as Silas ayns yn oie gys Berea: as tra v’ad er jeet gys shen, hie ad stiagh ayns synagogue ny Hewnyn. 
ACT.17.11	V’ad shoh jeh cree s’ooasle na ny Thessalonianee, ayns dy deaisht ad rish y goo lesh slane arryltys aigney, ronsaghey ny scriptyryn gagh laa, nee shoh myr va ny reddyn shen. 
ACT.17.12	Shen-y-fa ren ymmodee jeu credjal: as myrgeddin dy vraane ooasle va nyn Ghreekyn, as dy gheiney cha nee beggan. 
ACT.17.13	Agh tra hooar Hewnyn Thessalonica fys dy row Paul er phreacheil goo Yee ec Berea, haink ad derrey shen myrgeddin, as ghreinnee ad yn pobble n’oï. 
ACT.17.14	Er shoh hug ny braaraghyn ersooyl Paul jeeragh, myr dy beagh eh dy ghoaill lhuingys: agh duirree Silas as Timothy ayns shen. 
ACT.17.15	As hug y cheshaght hie marish Paul lhieu eh gys Athens: as chaghteraght currit lhieu gys Silas as Timothy ad dy heet huggey ayns dy chooilley hiyr, jimmee ad rhymboo.
ACT.17.16	Nish choud as va Paul farkiaght ec Athens, son ad dy heet, va e chree er ny ghreinnaghey cheu-sthie jeh, tra honnick eh yn slane ard-valley lhie ayns jalloonys. 
ACT.17.17	Shen-y-fa ren eh resooney ayns y synagogue rish ny Hewnyn, as rish ny deiney crauee, as ayns thie ny quaallagh gagh laa roosyn va cheet ny raad. 
ACT.17.18	Eisht hoie shiartanse jeh fir-ynsee ny Epicureanee as ny Stoickyn er: as dooyrt paart jeu, Cre t’ec yn veealerey shoh dy ghra? Dooyrt feallagh elley, T’eh myr dy baillish goaill er-dy hoiaghey seose Jeeghyn noa: er-yn-oyr dy row eh preacheil daue Yeesey, as yn irree-seose-reesht. 
ACT.17.19	As ghow ad, as hug ad lhieu eh gys 
ACT.17.20	Son t’ou fockley magh shiartanse dy reddyn joarree ayns nyn glashtyn: baill-lhien er-y-fa shen fys y gheddyn cre er t’ou cheet liorish ny goan shoh? 
ACT.17.21	(Son cha row ooilley ny Athenianee as ny joarreeyn v’ayns shen, baarail nyn draa ayns nhee erbee, agh edyr dy insh, ny dy chlashtyn red ennagh noa.)
ACT.17.22	Eisht hass Paul seose ayns mean Areopagus, as dooyrt eh, Gheiney Athens, hee-ym ayns ooilley nyn graueeaght dy vel shiu feer faase-chredjuagh. 
ACT.17.23	Son myr va mee goll shaghey, as cur-my-ner yn aght ooashlaghey euish, hooar mee altar as yn raa shoh scruit er, GYS Y JEE GYN-YSS DOOIN. She eshyn er-y-fa shen ta shiu dy ooashlaghey gyn fys eu quoi eh, ta mish dy hoilshaghey diu. 
ACT.17.24	Jee ren y seihll, as dy chooilley nhee t’ayn y chroo, fakin dy nee eshyn Chiarn niau as thalloo, cha vel eh cummal ayns chiambyllyn troggit lesh laueyn: 
ACT.17.25	Chamoo t’eh er ny ooashlaghey lesh laueyn deiney, myr dy beagh eh feme nhee erbee, fakin dy vel eh coyrt da ooilley bioys, as ennal, as dy chooilley nhee; 
ACT.17.26	As dy vel eh er n’yannoo jeh’n un uill ooilley ashoonyn sheelnaue, dy vaghey er slane eaghtyr y thallooin, as dy vel eh er n’oardaghey ny earishyn roïe kiarit, as cagliaghyn ny cheeraghyn oc: 
ACT.17.27	Ad dy hirrey lurg y Chiarn, my haghyragh daue briaght er e hon, as geddyn magh eh, ga nagh vel eh foddey veih dagh unnane ain: 
ACT.17.28	Son aynsyn ta shin bio, as bioyr, as beaghey; myr sheer da paart jeh ny bardoonee eu hene ta gra, Son ta shinyn neesht jeh’n cluight echeysyn. 
ACT.17.29	Son wheesh eisht as dy nee jeh Jee haink shin, cha lhisagh shin smooinaghtyn dy vel y Dooghys-Jee goll-rish airh, ny argid, ny clagh grainnit lesh schleï as aght-allys deiney. 
ACT.17.30	As er earishyn y vee-hushtey oc, cha ghow Jee kerraghey; agh nish t’eh cur sarey da dy chooilley ghooinney er feai ny cruinney arrys y ghoaill: 
ACT.17.31	Er-yn-oyr dy vel eh er n’oardaghey laa ry-hoi yn seihll y vriwnys ayns cairys, liorish y dooinney shen t’eh er phointeil; as jeh shoh t’eh er chur shickyrys da dy chooilley ghooinney, ayns dy vel eh er hroggal eshyn veih ny merriu.
ACT.17.32	As tra cheayll ad jeh irree-seose-reesht ny merriu ren paart gannidys: as dooyrt cooid elley jeu, Ver mayd clashtyn dhyt keayrt ennagh elley mychione y chooish shoh. 
ACT.17.33	Myr shen jimmee Paul veih nyn mast’ oc. 
ACT.17.34	Ny-yeih ren shiartanse dy gheiney lhiantyn huggey, as credjal: jeu shoh va Dionysius yn Areopagite, as ben va enmyssit Damaris, as feallagh elley maroo.
ACT.18.1	Lurg ny reddyn shoh jimmee Paul veih Athens, as haink eh gys Corinth: 
ACT.18.2	Raad hooar eh Hew dy row enmyssit Aquila, ruggyr ayns Pontus, va er ny laghyn shen er jeet veih Italy, as e ven Priscilla marish (er-yn-oyr dy row Claudius er harey ooilley ny Hewnyn dy gholl ass y Raue) as ghow eh aaght maroo. 
ACT.18.3	As er-yn-oyr dy row eh jeh’n un cheird roo, duirree eh as dobbree eh maroo (son jannoo cabbaneyn va’n cheird oc.) 
ACT.18.4	As v’eh resooney ayns y synagogue dy chooilley ghoonaght, as coyrlaghey ny Hewnyn as ny Greekyn. 
ACT.18.5	As tra va Silas as Timothy er jeet veih Macedonia, va Paul er ny ghreinnaghey ayns e spyrryd, as dymmyrk eh feanish gys ny Hewnyn dy nee Yeesey va yn Creest. 
ACT.18.6	Agh son wheesh as dy dirree ad magh n’oï, as dy loayr ad dy lunagh, chrie eh e choamrey, as dooyrt eh roo, Yn uill eu dy row er ny king eu hene; ta mish neu-chyndagh: veih shoh magh hem roym gys ny Ashoonee.
ACT.18.7	As jimmee eh veih shen, as hie eh stiagh ayns thie dooinney dy row va ooashlaghey Jee, enmyssit Justus, yn thie echey va er-gerrey da’n synagogue. 
ACT.18.8	As ren Crispus ard-fer-reill yn synagogue, credjal ayns y Chiarn, as ooilley e lught-thie: as va ymmodee jeh ny Corinthianee ren clashtyn as credjal, er nyn mashtey. 
ACT.18.9	Eisht loayr y Chiarn ayns ashlish rish Paul ayns yn oie, Ny bee aggle ort, agh loayr magh, as ny bee dty host: 
ACT.18.10	Son ta mish mayrt, as cha soie-ee dooinney erbee ort dy yannoo aagair dhyt: son ta mooarane sleih aym’s ’syn ard-valley shoh. 
ACT.18.11	As duirree eh ayns shen three bleeaney as lieh vleïn, gynsaghey goo Yee nyn mast’ oc.
ACT.18.12	As tra va Gallio ny chiannoort er Achaia, dirree ny Hewnyn magh lesh un aigney noi Paul, as hayrn ad lhieu eh gys stoyl y vriwnys. 
ACT.18.13	Gra, Ta’n fer shoh coyrlaghey sleih dy ooashlaghey Jee noi yn leigh. 
ACT.18.14	As nish myr va Paul mysh loayrt, dooyrt Gallio rish ny Hewnyn, Dy beagh eh cooish dy aggair, ny obbyr scammyltagh erbee, cha beagh eh agh resoonagh dooys, O Hewnyn, dy ymmyrkey lhieu: 
ACT.18.15	Agh mannagh vel eh agh argane ny vud eu hene mychione focklyn as ennym, as y leigh eu hene, jeeagh-jee hene da; son cha beem’s my vriw ayns lheid ny cooishyn. 
ACT.18.16	As deiyr eh ad veih stoyl y vriwnys. 
ACT.18.17	Eisht ghow ooilley ny Greekyn Sosthenes, ard-fer-ynsee yn synagogue, as woaill ad eh kiongoyrt rish stoyl y vriwnys: as cha ren Gallio soiaghey scansh erbee jeh veg ny reddyn shen.
ACT.18.18	As duirree Paul ayns shen ymmodee laghyn, as eisht daag eh bannaght ec ny braaraghyn, as hiauill eh veih shen gys Syria, as mârish Priscilla as Aquila, v’er vaarey e chione ec Cenchrea; son v’eh fo breearrey. 
ACT.18.19	As haink eh gys Ephesus, as daag eh adsyn ayns shen: agh hie eh hene stiagh ayns y synagogue, as resoon eh rish ny Hewnyn. 
ACT.18.20	Myr v’ad geearree er dy uirriaght traa sodjey mâroo, cha n’eaishtagh eh roo: 
ACT.18.21	Agh daag eh bannaght oc, gra, Shegin dooys er dy chooilley chor yn feailley shoh ta er-gerrey y reayll ec Jerusalem: agh higym back reesht hiuish, lesh cooney Yee. As hiauill eh veih Ephesus. 
ACT.18.22	As tra v’eh er jeet er thalloo ec Cesarea, as er gholl seose, as er vannaghey da’n agglish, hie eh sheese gys Antioch. 
ACT.18.23	As erreish da v’er vaarail tammylt dy hraa ayns shen, jimmee eh roish, as hie eh harrish cheer Ghalatia as Phrygia ayns order, niartaghey ooilley ny Creesteenyn ayns nyn gredjue.
ACT.18.24	As haink Hew dy row gys Ephesus, va enmyssit Apollos, ruggyr ec Alexandria, dooinney dy ghlare floaoil, as fondagh ayns ny scriptyryn. 
ACT.18.25	Va ec y dooinney shoh ynsaghey ayns raad y Chiarn; as lesh jeeanid ayns y spyrryd loayr eh as dynsee eh dy imneagh ny reddyn va bentyn rish y Chiarn, toiggal ynrycan bashtey Ean. 
ACT.18.26	As ren eh toshiaght dy loayrt lesh dunnallys ayns y synagogue. Agh tra va Aquila as Priscilla er chlashtyn eh, ghow ad stiagh eh, as hug ad ynsaghey sodjey as s’diuney da ayns raad Yee. 
ACT.18.27	As tra v’eh kiarit dy gholl er e hoshiaght gys Achaia, scrieu ny braaraghyn lesh coyrlaghey da ny Creesteenyn dy yannoo soiaghey mooar jeh: as erreish da v’er jeet, hug eh dy mie er nyn doshiaght adsyn v’er chredjal trooid grayse. 
ACT.18.28	Son hug eh slane prowal da ny Hewnyn, as shen dy foshlit, soilshaghey liorish ny scriptyryn, dy nee Yeesey va’n Creest.
ACT.19.1	As haink eh gy-kione choud as va Apollos ec Corinth, dy jagh Paul trooid ny ardjyn syrjey, derrey haink eh gys Ephesus: raad hooar eh Creesteenyn dy row, 
ACT.19.2	As dooyrt eh roo, Vel shiu er gheddyn yn Spyrryd Noo neayr as ren shiu credjal? Dooyrt adsyn rish, Cha vel shin wheesh as er chlashtyn vel Spyrryd Noo ayn. 
ACT.19.3	As dooyrt eh roo, Cre gys eisht va shiu er nyn mashtey? Dooyrt adsyn, Gys bashtey Ean. 
ACT.19.4	Eisht dooyrt Paul, Ren Ean dy firrinagh shirveish yn bashtey dy arrys, coyrlaghey yn pobble, Ad dy chredjal aynsyn harragh ny yeï, ta shen, ayns Creest Yeesey. 
ACT.19.5	Tra cheayll ad shen, v’ad er nyn mashtey ayns ennym y Chiarn Yeesey. 
ACT.19.6	As tra va Paul er lhie e laueyn orroo, haink y Spyrryd Noo orroo; as loayr ad lesh chengaghyn, as ren ad phadeyrys. 
ACT.19.7	As va ooilley ny deiney mysh ghaa yeig. 
ACT.19.8	As hie eh stiagh ayns y synagogue, as loayr eh lesh dunnallys choud as three meeaghyn, resooney as coyrlaghey ny reddyn va bentyn rish reeriaght Yee. 
ACT.19.9	Agh tra daase shiartanse jeu roonagh, as mee-chredjuagh, loayrt dy lûnagh noi yn credjue shen kiongoyrt rish y pobble, hug eh cooyl roo, as scarrey ny Creesteenyn voue, dynsee eh gagh laa ayns schoill fer va enmyssit Tyrannus. 
ACT.19.10	As shoh chum eh jannoo choud as daa vleïn; myr shen dy ren ooilley cummaltee Asia clashtyn goo yn Chiarn Yeesey; chammah ny Hewnyn as ny Ashoonee. 
ACT.19.11	As s’mooar va ny mirrillyn ren Jee obbraghey liorish laueyn Phaul: 
ACT.19.12	Myr shen dy dug ad lhieu veih’n chorp echey gys sleih chingey, bussallyn as apronyn, as hooar ad rea rish ny doghanyn oc, as hie ny drogh-spyrrydyn magh assdoo.
ACT.19.13	Eisht ren shiartanse jeh ny Hewnyn va goll mygeayrt castey drogh-spyrrydyn, goaill orroo dy eamagh harrish y vooinjer va drogh-spyrrydyn ayndoo, ennym y Chiarn Yeesey, gra, Ta shin cur shiu fo harey liorish Yeesey ta Paul dy phreacheil. 
ACT.19.14	As va shiaght mec da Sceva, Hew dy row, as ny ard-ghooinney ’sy taggyrtys va jannoo myr shoh. 
ACT.19.15	As dreggyr y drogh-spyrryd as dooyrt eh, Yeesey shione dou, as ta enney aym er Paul; agh quoi shiuish? 
ACT.19.16	As lheim y dooinney ayn va’n drogh-spyrryd orroo, as hooar eh yn varriaght as laue yn eaghtyr harrystoo, myr shen dy chossyn ad roue ass y thie shen rooisht as broojit. 
ACT.19.17	As hooar ooilley ny Hewnyn, as ny Ashoonee va baghey ec Ephesus fys er shoh; as haink aggle orroo ooilley, as va ard-voylley er ny choyrt da ennym y Chiarn Yeesey. 
ACT.19.18	As haink ymmodee jeusyn v’er chredjal, as ghow ad rish, as hoilshee ad magh nyn obbraghyn. 
ACT.19.19	Ren ymmodee jeusyn neesht va currish obbeeys, nyn lioaryn y chur lhieu cooidjagh, as losht ad ad kiongoyrt rish dy chooilley ghooinney: as hilg ad seose y phrice oc, as hooar ad eh dy ve jeih thousaneyn as da-eed dy pheeshyn 
ACT.19.20	Cha breeoil shen ren goo Yee goaill niart as bishaghey.
ACT.19.21	Tra va ny reddyn shoh ec kione, chiare Paul ayns y Spyrryd, erreish da v’er gholl trooid Macedonia as Achaia, dy ragh eh gys Jerusalem, gra, Lurg dou ve ayns shen, shegin dou myrgeddin yn Raue y akin. 
ACT.19.22	Er shoh hug eh gys Macedonia jees jeh ny shirveishee echey, Timothy as Erastus; agh duirree eh hene ayns Asia son earish. 
ACT.19.23	As ec y traa cheddin cha nee yn beggan boirey dirrey mychione y chredjue shen. 
ACT.19.24	Son va gaue-argid dy row, enmyssit Demetrius, va jannoo 
ACT.19.25	Roo shoh, tra v’eh er n’eamagh orroo cooidjagh marish ny obbreeyn jeh’n cheird cheddin, dooyrt eh, Gheiney vie, ta fys eu dy nee liorish yn cheird shoh ta nyn meaghey ain: 
ACT.19.26	Marish shoh ta shiu fakin as clashtyn, dy vel Paul shoh, cha nee ynrycan ec Ephesus, agh faggys trooid ooilley Asia, er choyrlaghey as er hayrn ersooyl ymmodee sleih, gra, nagh nee Jeeghyn ad ta jeant lesh laueyn: 
ACT.19.27	Myr shen dy vel, cha nee ny lomarcan yn cheird shoh ain ayns dangeyr dy ve mee-lowit; agh myrgeddin chiamble yn ven-jee vooar Diana dy ve beg soit jeh, as yn ard-ooashley eck dy ve er ny stroie, jeeish ta ooilley Asia as y seihll cur ooashley. 
ACT.19.28	Tra cheayll ad shoh, v’ad erskyn towse jymmoosagh, as dyllee ad, gra, S’mooar ta Diana ny Ephesianee. 
ACT.19.29	As va ooilley yn ard-valley bun-ry-skyn: as erreish daue v’er ghoaill Gaius as Aristarchus, Macedonianee, sheshaghyn troailtee Phaul, ying ad stiagh ooilley dy cheilley ayns y theater. 
ACT.19.30	As tra baillish Paul gholl stiagh gys y pobble, cha lhiggagh ny Creesteenyn da. 
ACT.19.31	As hug shiartanse jeh ard-gheiney Asia, va ny caarjyn echey, fys huggey, geearree gyn eh dy hreishteil eh hene ayns y theater. 
ACT.19.32	Deïe paart er-y-fa shen un red, as paart red elley: son va’n chaglym bun-ry-skyn, as cha row fys ec yn ayrn smoo jeu cre’n-fa v’ad er nyn jaglym cooidjagh. 
ACT.19.33	As hayrn ad Alexander magh ass y cheshaght, ny Hewnyn cur eh er e hoshiaght. As chrie Alexander lesh e laue, as baillish v’er loayrt ass e lieh hene rish y pobble. 
ACT.19.34	Agh tra hooar ad fys dy nee Hew v’eh, dyllee ad ooilley lesh un choraa choud as daa oor, S’mooar ta Diana ny Ephesianee. 
ACT.19.35	As tra va cleragh yn valley er chur y pobble gys fea, dooyrt eh, Gheiney Ephesus, quoi yn dooinney nagh vel fys echey dy vel ard-valley ny Ephesianee dy ooashlaghey yn ven-jee vooar Diana, as yn jalloo huitt neose veih Jupiter? 
ACT.19.36	Fakin eisht nagh vod ny reddyn shoh ve loayrit n’oï, lhisagh shiu ve feagh, as gyn nhee erbee y yannoo er vullagh ching. 
ACT.19.37	Son ta shiu er chur lhieu kionfenish ny deiney shoh, nagh vel edyr roosteyryn dy hiambyllyn, ny foast er loayrt goan mollaghtagh noi yn ven-jee eu. 
ACT.19.38	Shen-y-fa my ta ec Demetrius, as ny fir-cheirdee ta mârish, plaiynt noi dooinney erbee, ta ny quaiyllyn nyn soie, as briwnyn ayndoo [ry-hoi reaghey y chur daue] lhig daue nyn gooish y phleadeil noi ry-hoi. 
ACT.19.39	Agh my ta cooish erbee elley eu dy chur stiagh, yiow shiu reaghey ayns whuaiyl lowal. 
ACT.19.40	Son ta shin ayns dangeyr dy bee irree-magh er ny choyrt nyn lieh son obbyr y laa jiu; fakin nagh vel oyr erbee ain dy chur stiagh son lheid y chaglym mooar dy leih. 
ACT.19.41	As tra v’eh er ghra shoh, lhig eh yn raad da’n pobble.
ACT.20.1	As erreish da’n irree-magh shoh ve ec fea, deïe Paul er ny Creesteenyn huggey, as daag eh bannaght oc, as jimmee eh roish dy gholl gys Macedonia. 
ACT.20.2	As tra v’eh er gholl harrish ny ardjyn shen, as dy jeean er choyrlaghey ad, haink eh gys Greece; 
ACT.20.3	As duirree eh ayns shen three meeaghyn: as tra va ny Hewnyn lhie fo-chlea er e hon, myr v’eh kiarail dy ghoaill lhuingys gys Syria, ghow eh ayns laue dy darragh eh back trooid Macedonia. 
ACT.20.4	As hie ayns sheshaght mârish gys Asia, Sopater dy Verea, as jeh ny Thessalonianee, Aristarchus as Secundus; as Gaius veih Derbe, as Timothy; as veih Asia, Tychicus as Trophimus. 
ACT.20.5	Hie ad shoh roïn, as duirree ad er nyn son ec Troas. 
ACT.20.6	As hiauiail shin veih Philippi lurg feailley ny Caisht, as haink shin huc gys Troas ayns queig laa, as duirree shin ayns shen shiaght laa. 
ACT.20.7	As er y chied laa jeh’n chiaghtin, tra va shin er jeet cooidjagh dy 
ACT.20.8	As va ymmodee cainleyn foaddit ayns yn ard-shamyr, raad v’ad er nyn jaglym cooidjagh. 
ACT.20.9	As va dooinney aeg dy row, va enmyssit Eutychus, ny hoie ayns uinniag, as huitt eh ayns trome chadley: as myr va Paul foddey preacheil, hie eh harrish ayns e chadley, as huitt eh neose jeh’n trass lout, as v’eh er ny hroggal marroo. 
ACT.20.10	Agh hie Paul sheese, as gliooney liorish, as goaill eh ayns e roihaghyn, dooyrt eh, Ny bee-jee ayns imnea erbee; son ta e vioys ayn. 
ACT.20.11	Tra v’eh er-y-fa shen er jeet seose reesht, as er vrishey arran, as er n’ee, as er daggloo foddey, gys eer brishey’n laa, jimmee eh roish. 
ACT.20.12	As hug ad lhieu yn dooinney aeg bio, as va gerjagh oc nagh nee beggan.
ACT.20.13	As hie shin roishyn dy ghoaill lhuingys, as hiauaill shin gys Assos, kiarail Paul y ghoaill stiagh ayns shen: son shen myr v’eh er n’oardaghey, kiarail eh hene dy gholl ry chosh. 
ACT.20.14	As tra v’eh er jeet hooin ec Assos ghow shin eh er-board, as haink shin gys Mitylene. 
ACT.20.15	As hiauill shin veih shen, as haink shin yn nah laa jeeragh er Chios; as yn laa er-giyn chossyn shin gys Samos, as duirree shin ec Trogyllium, as er y chiarroo laa haink shin gys Miletus. 
ACT.20.16	Son va Paul kiarit dy hiaulley shaghey Ephesus, er-y-fa nagh row eh booiagh yn traa y vaarail ayns Asia; son v’eh ayns preish siyr, er dy chooilley chor dy ve ec Jerusalem er laa ny Kingeesh.
ACT.20.17	As veih Miletus, hug eh fys gys Ephesus, as deïe eh er shanstyr ny hagglish. 
ACT.20.18	As tra v’ad er jeet huggey, dooyrt eh roo, Ta fys eu, er-dyn chied laa haink mish gys Asia, kys ta mee er n’ymmyrkey mee-hene ny mast’ eu ee dy chooilley earish, 
ACT.20.19	Shirveish y Chiarn lesh dy chooilley injillid aigney, as lesh mooarane jeïr, as seaghyn haink my raad, liorish kialgyn [goanlyssagh] ny Hewnyn: 
ACT.20.20	As kys nagh dreill mee back nhee erbee veagh vondeishee diuish, agh hoilshee mee diu, as dynsee mee shiu dy foshlit, as veih thie dy thie, 
ACT.20.21	Gymmyrkey feanish chammah gys ny Hewnyn as myrgeddin gys ny Ashoonee, mychione arrys gys Jee, as credjue gys nyn Jiarn Yeesey Creest. 
ACT.20.22	As nish cur-my-ner, ta mee goll fo bree yn Spyrryd gys Jerusalem, gyn fys ve aym cre ta dy haghyrt dou ayns shen: 
ACT.20.23	Er-lhimmey dy vel y Spyrryd Noo gymmyrkey feanish ayns dagh ard-valley, gra, Dy vel geulaghyn as seaghyn my chour. 
ACT.20.24	Agh cha vel veg jeh ny reddyn shoh dy my agglagh, chamoo ta mee soiaghey jeh my vioys hene, my oddym agh my choorse y chooilleeney lesh boggey, as y chirveish ta er my churrym veih’n Chiarn Yeesey, dy ymmyrkey feanish gys sushtal grayse Yee. 
ACT.20.25	As nish cur-my-ner, ta fys aym nagh jean shiuish ooilley, nyn mast’ eu ta mee er ve shooyl preacheil reeriaght Yee, my eddin y akin arragh. 
ACT.20.26	Shen-y-fa ta mee goaill feanish erriu er y laa t’ayn jiu, dy vel mee glen veih fuill dy chooilley ghooinney: 
ACT.20.27	Son cha vel mee er haghney dy hoilshaghey diu slane coyrle Yee.
ACT.20.28	Cur-jee twoaie er-y-fa shen diu hene, as da ooilley yn chioltane harrystoo ta’n Spyrryd Noo er n’yannoo shiu nyn aspickyn, dy veaghey agglish Yee, t’eh er chionnaghey lesh e uill hene. 
ACT.20.29	Son ta fys aym, erreish dooys v’er n’immeeaght, dy jig moddee-oaldey jollyssagh stiagh ny mast’ eu, gyn chymmey er y chioltane. 
ACT.20.30	Myrgeddin nyn mast’ eu hene nee deiney girree seose, loayrt goan kialgagh, dy chleaynaghey daue hene fir-eiyrtee. 
ACT.20.31	Bee-jee er-y-fa shen er nyn arrey, as cooinee-jee rish three bleeaney dy vel mee er ve kinjagh oie as laa cur raaue da dy chooilley unnane eu lesh jeïr. 
ACT.20.32	As nish, vraaraghyn, ta mee chymney shiu gys Jee, as gys goo e ghrayse, ta abyl nyn droggal shiu seose, as eiraght y chur diu nyn mast’ ocsyn ooilley ta er nyn gasherickey. 
ACT.20.33	Cha vel mee er chur saynt da argid, ny airh, ny cooid ghooinney erbee. 
ACT.20.34	Dy jarroo ta fys eu hene, dy nee ny laueyn shoh ren shirveish er my ymmyrch, as orroosyn va mârym. 
ACT.20.35	Ta mee er hoilshaghey diu dy chooilley nhee, kys laboraght myr shen, dy lhisagh shiu kemmyrk y choyrt da ny annooinee; as cooinaghtyn er goan y Chiarn Yeesey, kys dooyrt eh, Te ny s’bannee dy choyrt na dy ghoaill.
ACT.20.36	As tra v’eh er ghra shoh, ghlioon eh sheese, as ghow eh padjer mâroo ooilley. 
ACT.20.37	As cheayn ad ooilley dy treih, lhie er mwannal Phaul as dy phaagey eh, 
ACT.20.38	As jannoo yn trimshey smoo ooilley, son ny goan loayr eh, nagh vaikagh ad yn eddin echey arragh. As ren ad sheshaght mârish gys y lhong.
ACT.21.1	As haink eh gy-kione, tra va shin er gheddyn voue, as er n’ghoaill lhuingys, dy daink shin lesh coorse jeeragh gys Coos, as yn laa er-giyn gys Rhodes, as veih shen gys Patara. 
ACT.21.2	As feddyn lhong ayns shen ry-hoi shiaulley gys Phenicia, hie shin er-board, as hiauill shin roïn. 
ACT.21.3	Nish tra chronnee shin Cyprus, daag shin eh er y laue chiare, as hiauill shin gys Syria, as haink shin er thalloo ec Tyre: son ayns shen va’n lhong dy chur magh e lught. 
ACT.21.4	As son dy dooar shin Creesteenyn ayns shen, duirree shin mâroo shiaght laa: as choyrlee ad Paul trooid y Spyrryd, gyn eh dy gholl seose gys Jerusalem. 
ACT.21.5	As tra va ny laghyn ec kione, jimmee shin roïn, as hie shin er nyn raad; as hie ad ooilley magh mârin dy chur shin er nyn doshiaght er nyn yurnah, mârish mraane as cloan, derrey va shin mooie ass y valley: as ghlioon shin sheese er y traie, as ghow shin padjer. 
ACT.21.6	As tra va shin er ghoaill nyn gied jeh cheilley, ghow shin lhuingys; as hyndaa adsyn thie reesht. 
ACT.21.7	As tra va shin er roie nyn goorse veih Tyre, raink shin Ptolemais, as vannee shin da ny braaraghyn, as duirree shin mâroo un laa. 
ACT.21.8	As yn nah laa, jimmee shinyn va jeh sheshaght Phaul roïn, as haink shin gys Cesarea; as hie shin stiagh ayns thie Philip yn sushtallagh (va fer jeh’n 
ACT.21.9	As va kiare inneenyn ec y dooinney cheddin, moidynyn, va jannoo phadeyrys. 
ACT.21.10	As duirree shin ayns shen ymmodee laghyn, as haink neose veih Judea, phadeyr dy row enmyssit Agabus. 
ACT.21.11	As tra v’eh er jeet hooin, ghow eh cryss Phaul, as chiangle eh e laueyn as e chassyn hene, as dooyrt eh, Shoh myr ta’n Spyrryd Noo gra, Er yn aght cheddin nee ny Hewnyn ec Jerusalem kiangley yn dooinney s’lesh yn cryss shoh, as eh y livrey gys laueyn ny Hashoonee. 
ACT.21.12	As tra cheayll shin shoh, ghuee chammah shinyn as adsyn jeh’n ynnyd shen er, gyn eh dy gholl seose gys Jerusalem. 
ACT.21.13	Eisht dreggyr Paul, Cre shoh ta shiu jannoo, dy cheayney as brishey my chree? son ta mee aarloo, cha nee ynrycan dy ve er my choyrt ayns geulaghyn, agh eer dy hurranse baase ec Jerusalem er graih ennym y Chiarn Yeesey. 
ACT.21.14	As tra nagh beagh eh coyrlit, scuirr shin, gra, Aigney yn Chiarn dy row jeant. 
ACT.21.15	As lurg ny laghyn shen, kiartaghey shin hene son y jurnah, hie shin seose gys Jerusalem. 
ACT.21.16	Hie mârin myrgeddin paart jeh Creesteenyn Cesarea, as hug ad lhieu shin gys dooinney enmyssit Mnason, veih Cyprus, shenn Chreestee, mârishyn va shin dy ghoaill aaght. 
ACT.21.17	As tra va shin er jeet gys Jerusalem, hug ny braaraghyn oltaghey-bea gennal dooin. 
ACT.21.18	As yn laa er-giyn hie Paul stiagh mârin gys Jamys; as va ooilley yn chanstyr kionfenish. 
ACT.21.19	As tra v’eh er vannaghey daue, hoilshee eh daue ayns coorse ny reddyn va Jee er n’obbraghey mastey ny Ashoonee liorish y chirveish echeysyn. 
ACT.21.20	As tra cheayll ad shen, ren ad y Chiarn y ghloyraghey, as dooyrt ad rish, T’ou fakin, vraar, cre whilleen thousane jeh ny Hewnyn t’er ghoaill yn credjue orroo; as ta graih jeean oc ooilley son y 
ACT.21.21	As t’ad er chlashtyn jeed’s, dy vel oo gynsaghey ooilley ny Hewnyn, ta mastey ny Ashoonee, dy hreigeil Moses, gra, Nagh lhisagh ad nyn gloan y ghiarey-chymmylt, ny gimmeeaght lurg ny oardaghyn. 
ACT.21.22	Cre te eisht, agh dy jig y pobble cooidjagh? son cluinnee ad dy vel oo er jeet. 
ACT.21.23	Jean eisht shoh ta shin dy ghra rhyt: ta kiare deiney ain ta fo breearrey; 
ACT.21.24	Gow ad shoh, as bee er dty ghlenney as ec cost mâroo, dy vod ad nyn ghing y shaval: as dy vod fys y ve ec dy chooilley unnane, nagh vel nhee erbee ayns ny cheayll ad jeeds, agh dy vel oo hene freayll ny oardaghyn, ayns biallys da’n leigh. 
ACT.21.25	As mychione ny Ashoonee t’er chredjal, ta shin er scrieu as er vriwnys, gyn ad dy eiyrt er ny cliaghtaghyn cheddin, agh ynrycan ad dy reayll ad hene veih reddyn va chebbit gys jallooyn, as veih fuill, as veih reddyn toghtit, as veih maarderys. 
ACT.21.26	Eisht ghow Paul ny deiney, as yn nah laa ghlen eh eh-hene mâroo as hie eh stiagh ayns y chiamble, dy hoilshaghey, dy row ad mysh cooilleeney laghyn y ghlenney, derrey veagh oural er ny hebbal son dagh unnane jeu. 
ACT.21.27	As tra va ny shiaght laa faggys ec kione, ghreinnee ny Hewnyn va veih Asia ooilley yn pobble, tra honnick ad eh ayns y chiamble, as ghreimm ad eh, 
ACT.21.28	Geamagh, Gheiney Israel, cooin-jee lhien: shoh’n dooinney ta gynsaghey dy chooilley ghooinney, ayns dy chooilley ynnyd noi yn pobble, as y leigh, as y boayl shoh; as ny sodjey na shen t’eh er chur lesh Ashoonee stiagh ayns y chiamble, as er vee-ooashlaghey yn ynnyd casherick shoh. 
ACT.21.29	(Son v’ad roïe er vakin mârish ayns yn ard-valley, Trophimus, Ephesian, as heill ad dy row Paul er chur lesh eh stiagh ayns y chiamble.) 
ACT.21.30	As va ooilley yn ard-valley ayns anvea, roie yn pobble dy cheilley: as ghow ad Paul, as hayrn ad eh magh ass y chiamble; as chelleeragh va ny dorryssyn dooint. 
ACT.21.31	As myr v’ad aarloo dy chur dy baase eh, haink skeeal gys ard-chaptan y cheshaght, dy row ooilley Jerusalem bun-ry-skyn, 
ACT.21.32	As er-y-chooyl ghow eh sidooryn as captanyn-keead, as roie eh sheese huc: as tra honnick ad yn ard-chaptan as ny sidooryn, scuirr ad dy woalley Paul. 
ACT.21.33	Eisht haink yn ard-chaptan er-gerrey, as ghow eh eh, as doardee eh eh dy ve kianlt lesh daa gheuley; as dênee eh quoi v’eh hene, as cre v’eh er n’yannoo. 
ACT.21.34	As deïe paart un red, as paart red elley mastey yn pobble: as tra nagh dod eh shickyrys y gheddyn kyndagh rish y voirrainys, doardee eh eh dy ve er ny chur ’sy chashtal. 
ACT.21.35	As tra v’eh er ny greeshyn, shen myr ve, dy hrog ny sidooryn lhieu eh, kyndagh rish chennid y phobble. 
ACT.21.36	Son deiyr yn slane chaglym jeh’n pobble geiyrt er, gyllagh, Ersooyl lesh. 
ACT.21.37	As myr va Paul goll stiagh ayns y chashtal, dooyrt eh rish yn ard-chaptan, Voym kied loayrt rhyt? Dooyrt eshyn, Vod oo Greek y loayrt? 
ACT.21.38	Nagh nee uss yn Egyptian shen, ren roish ny laghyn shoh irree-magh y yannoo, as leeid magh gys yn aasagh kiare thousane dooinney, va nyn ghunveryn? 
ACT.21.39	Agh dooyrt Paul, Ta mish my ghooinney ta my Hew, veih Tarsus, ard-valley ayns Cilicia, my chummaltagh dy ard-valley ooasle; as ta mee guee ort kied y chur dou loayrt rish y pobble. 
ACT.21.40	As tra v’eh er chur kied da, hass Paul er ny greeshyn, as chrie eh e laue er y pobble: as tra v’ad ooilley cooidjagh nyn dhost, loayr eh roo ayns glare ny Hebrewnyn, gra.
ACT.22.1	Gheiney, vraaraghyn, as ayraghyn, clasht-jee rish ny t’aym’s dy ghra ayns my lieh hene. 
ACT.22.2	(As tra cheayll ad eh loayrt roo ayns glare ny Hebrewnyn, va’d wheesh shen smoo nyn dhost: as dooyrt eh) 
ACT.22.3	Ta mish dy firrinagh my ghooinney ta my Hew, ruggyr ayns Tarsus, ard-valley ayns Cilicia, agh va mee troggit ayns yn ard-valley shoh, ec cassyn Ghamaliel, as ynsit lurg aght s’ynrick leigh nyn shenn-ayryn, ayns graih jeean gys Jee, myr t’euish ooilley jiu. 
ACT.22.4	As ren mee tranlaase er y chredjue shoh gys y baase, kiangley as livrey gys pryssoonyn chammah deiney as mraane. 
ACT.22.5	Myr ta’n ard-saggyrt hene gymmyrkey feanish lhiam, as slane quaiyl y chanstyr: voue hooar mee myrgeddin screeuyn gys ny braaraghyn, as hie mee gys Damascus, dy chur lhiam adsyn v’ayns shen, kianlt gys Jerusalem, dy v’er nyn gerraghey. 
ACT.22.6	As haink eh gy-kione, myr va mee er my yurnah, tayrn er-gerrey da Damascus mysh y vunlaa, dy hoilshean doaltattym veih niau soilshey mooar mygeayrt-y-moom. 
ACT.22.7	As huitt mee er y thalloo, as cheayll mee coraa gra rhym, Saul, Saul, cre’n-fa t’ou jannoo tranlaase orrym? 
ACT.22.8	As dreggyr mish, Quoi oo, Hiarn? As dooyrt eh rhym, Mish Yeesey dy Nazareth t’ou jannoo tranlaase er. 
ACT.22.9	As honnick adsyn va mârym dy jarroo yn soilshey, as va aggle orroo; agh cha geayll ad y coraa echeysyn va loayrt rhym. 
ACT.22.10	As dooyrt mish, Cre nee’m, Hiarn? As dooyrt y Chiarn rhym, Irree, as immee gys Damascus, as ayns shen vees inshit dhyt mychione dy chooilley nhee ta kiarit dhyt dy yannoo. 
ACT.22.11	As myr va mee doal lesh gloyr y toilshey shen, hug y vooinjer va mârym lhieu mee er y laue, as haink mee gys Damascus. 
ACT.22.12	As haink hym fer dy row enmyssit Ananias, dooinney crauee cordail rish y leigh, echey va goo mie veih ooilley ny Hewnyn va cummal ayns shen, 
ACT.22.13	As hass eh, as dooyrt eh rhym, Vraar Saul, Dty hoilshey dy row ayd. As ’syn oor cheddin yeeagh mee seose er. 
ACT.22.14	As dooyrt eh, Ta Jee ny ayraghyn ain er dty reih, dy voddagh fys y ve ayd er yn aigney echey, as dy voddagh oo yn Fer-cairagh shen y akin, as clashtyn coraa e veeal. 
ACT.22.15	Son bee oo yn feanish echeysyn gys dy chooilley ghooinney, jeh ny t’ou er vakin as er chlashtyn. 
ACT.22.16	As nish cre’n-fa t’ou lhiggey shaghey? irree as bee er dty vashtey, as niee ersooyl dty pheccaghyn, geamagh er ennym y Chiarn. 
ACT.22.17	As haink eh gy-kione, tra va mee er jeet reesht gys Jerusalem, dy jarroo choud as va mee ec padjer ayns y chiamble, dy huitt mee my-neealloo; 
ACT.22.18	As honnick mee eh, gra rhym, Jean siyr, as cosne royd er-y-chooyl ass Jerusalem: son cha jean ad soiaghey jeh’n eanish ayd’s my-mychione’s. 
ACT.22.19	As dooyrt mish, Hiarn, ta fys oc dy ren mish pryssooney as bwoailley ayns dy chooilley synagogue adsyn va credjal aynyd. 
ACT.22.20	As tra va fuill dty eanish Steaon er ny gheayrtey, va mee my hassoo kionfenish, as m’aigney lhieu ayns y choyrt eh gy-baase, as yeeagh mee da’n eaddagh ocsyn ren y varroo eh. 
ACT.22.21	As dooyrt eh rhym, Immee royd: son ver-ym’s oo er chaghteraght foddey veih shoh gys ny Ashoonee. 
ACT.22.22	As deaisht ad rish gys y fockle shoh, as eisht hrog ad seose nyn goraa, as dooyrt ad, Ersooyl-jee lesh lheid yn er shoh jeh’n thalloo: son cha vel eh cooie eh dy ve bio. 
ACT.22.23	As myr v’ad gyllaghey, as ceau jeu nyn eaddagh, as spreie joan ’syn aer, 
ACT.22.24	Hug yn ard-chaptan sarey eh dy ve er ny chur stiagh ’sy chashtal, goardaghey eh dy ve feyshtit liorish scuitchal, dy ghed-kyn fys cre’n-fa va’d gyllaghey myr shen n’oï. 
ACT.22.25	As myr v’ad dy chiangley eh lesh yeeallyn, dooyrt Paul rish y chaptan-keead va ny hassoo liorish, Vel eh lowal diuish dy scuitchal dooinney ta ny Romanagh as gyn deyrey? 
ACT.22.26	Tra cheayll yn centurion shen, hie eh as dinsh eh eh da’n ard-chaptan, gra, Cur twoaie cre t’ou dy yannoo; son ta’n dooinney shoh ny Romanagh. 
ACT.22.27	Eisht haink yn ard-chaptan, as dooyrt eh rish, Insh dou, vel uss dty Romanagh? Dooyrt eshyn, Ta mee. 
ACT.22.28	As dreggyr yn ard-chaptan, Lesh sym mooar dy argid chossyn mish yn seyrsnys shen. As dooyrt Paul, Agh va mish seyr-ruggit. 
ACT.22.29	Eisht daag adsyn eh er-y-chooyl va ry-hoi feysht eh, as va aggle er yn ard-chaptan hene myrgeddin erreish da toiggal dy nee Romanagh v’eh, as son dy row eh er chiangley eh. 
ACT.22.30	Laa ny vairagh er-yn-oyr dy baillish slane shickyrys y gheddyn jeh plaiynt ny Hewnyn n’oï deayshil eh eh veih e gheulaghyn, as doardee eh ny ard-saggyrtyn as ooilley yn choonceil oc dy heet kionfenish, as hug eh lesh Paul sheese, as hoie eh eh kiongoyrt roo.
ACT.23.1	As yeeagh Paul dy gyere er y choonceil, as dooyrt eh, Gheiney as vraaraghyn, Ta mee er n’ymmyrkey mee-hene fenish Jee lesh cooinsheanse slane ynrick gys y laa t’ayn jiu. 
ACT.23.2	As doardee Ananias yn ard-saggyrt adsyn va nyn shassoo liorish, dy woalley eh er y veeal. 
ACT.23.3	Eisht dooyrt Paul rish, Nee Jee uss y woalley, O voalley ghiallit: son vel uss soie dy my vriwnys cordail rish y leigh, as goardaghey mee dy ve bwoailt noi yn leigh? 
ACT.23.4	As dooyrt y vooinjer va nyn shassoo kionfenish rish, Vel uss goltooaney ard-saggyrt Yee? 
ACT.23.5	Eisht dooyrt Paul, Cha smooinee mee, vraaraghyn, dy nee yn ard-saggyrt v’eh: son te scruit, Cha loayr oo dy olk jeh fer-reill dty phobble. 
ACT.23.6	As tra denee Paul dy row yn derrey ayrn jeu nyn Sadduceeyn, as yn ayrn elley nyn Phariseeyn, deïe eh ayns y choonceil, Gheiney as vraaraghyn, ta mish my Pharisee, my vac da Pharisee: son y treishteil as irree-seose-reesht ny merriu ta mee er my vriwnys. 
ACT.23.7	As tra v’eh er ghra shoh, dirree streeu eddyr ny Phariseeyn as ny Sadduceeyn, as va’n chaglym noi-ry-hoi. 
ACT.23.8	Son ta ny Sadduceeyn gobbal yn irree-seose-reesht veih ny merriu, as nagh vel ayn edyr ainle ny spyrryd: agh ta ny Phariseeyn goaill roo ny neesht. 
ACT.23.9	As va argane mooar er ny ghoostey: as dirree ny scrudeyryn va er paart ny Phariseeyn, as streeu ad, gra, Cha vel shinyn geddyn foill erbee ayns y dooinney shoh: agh my ta spyrryd ny ainle er loayrt rish, ny lhig dooin caggey noi Jee. 
ACT.23.10	As myr va’n streeu mooad-aghey, va’n ard-chaptan agglagh dy raipagh ad Paul ayns peeshyn, as doardee eh sidooryn dy gholl sheese, as dy ghoaill eh er-niart veih nyn mast’ oc, as dy chur lhieu eh stiagh ayns y chashtal. 
ACT.23.11	As yn oie er-giyn hass y Chiarn liorish, as dooyrt eh, Bee dy yien mie, Phaul: son myr t’ou er n’ymmyrkey feanish jeem’s ayns Jerusalem, myr shen neesht shegin dhyt feanish y ymmyrkey ec y Raue. 
ACT.23.12	As tra va’n laa rish, haggil shiartanse jeh ny Hewnyn cooidjagh, as chiangle ad ad-hene fo mollaght, gra, nagh n’ee-agh ad as nagh n’iu-agh ad derrey veagh ad er varroo Paul. 
ACT.23.13	As va erskyn da-eed jeu fo yn cho-vollaght shoh. 
ACT.23.14	As haink ad gys ny ard-saggyrtyn as y chanstyr, as dooyrt ad, Ta shin er chiangley shin hene fo mollaght trome, nagh n’ee mayd veg derrey vees shin er varroo Paul. 
ACT.23.15	Nish er-y-fa shen jean-jee shiuish as y choonceil fys y chur gys yn ard-chaptan eh dy chur lesh eh fenish euish mairagh, myr dy beagh red ennagh eu dy gheddyn toiggal sodjey jeh mychione echey: as bee mainyn aarloo dy ghoaill e vioys my jig eh nyn vaar. 
ACT.23.16	As tra cheayll mac shayrey Phaul jeh’n lhie farkiaght oc, jimmee eh roish, as hie eh stiagh ayns y chashtal, as dinsh eh ooilley da Paul. 
ACT.23.17	Eisht deïe Paul er fer jeh ny centurionyn huggey, as dooyrt eh, Cur lhiat yn dooinney aeg shoh gys yn ard-chaptan; son ta red ennagh echey dy insh da. 
ACT.23.18	Myr shen ghow eh eh, as hug eh lesh eh gys yn ard-chaptan, as dooyrt eh, Deïe Paul yn pryssoonagh orrym huggey, as ghuee eh orrym mee dy chur lhiam yn dooinney aeg shoh hood’s, son dy vel red ennagh echey dy insh dhyt. 
ACT.23.19	Eisht ghow yn ard-chaptan eh er y laue, as hie eh mârish dy lhiattee gys boayl er-lheh, as dênee eh jeh, Cre shen t’ayd dy insh dooys? 
ACT.23.20	As dooyrt eh, Ta ny Hewnyn er choardail dy hirrey ort’s, oo dy chur Paul sheese mairagh gys y choonceil, myr dy beagh red ennagh sodjey oc dy gheddyn toiggal jeh veih. 
ACT.23.21	Agh ny jean uss er y raa oc: son ta aarloo dy ghoaill eh erskyn da-eed dooinney jeu, t’er chiangley ad hene fo mollaght, nagh jean ad gee ny giu derrey vees ad er varroo eh: as nish t’ad aarloo, jerkal rish gialdyn y gheddyn voïds. 
ACT.23.22	Myr shen lhig yn ard-chaptan yn raad da’n dooinney aeg, as hug eh currym er, Jeeagh nagh n’insh oo da dooinney erbee dy vel oo er hoilshaghey ny reddyn shoh dooys. 
ACT.23.23	As deïe eh er daa centurion huggey, gra, Fow-jee aarloo daa cheead sidoor dy gholl gys Cesarea, as markee three-feed as jeih, as deiney-shleiy daa cheead, ec y trass oor jeh’n oie. 
ACT.23.24	As kiare-jee beiyn daue, dy vod Paul markiagh, as dy vod ad y chur lhieu eh dy sauchey gys y kiannoort Felix. 
ACT.23.25	As ren eh screeuyn er yn aght shoh: 
ACT.23.26	Bea as slaynt veih Claudius Lysias, gys y kiannoort smoo ooasle Felix. 
ACT.23.27	Va’n dooinney shoh goit ec ny Hewnyn, as myr v’ad er chee dy varroo eh, haink mish lesh sheshaght dy hidooryn, as haue mee eh voue, tra hoig mee dy nee Romanagh v’eh. 
ACT.23.28	As liorish dy row mee booiagh fys y gheddyn er yn oyr v’oc dy phlaiynt er, hug mee lhiam eh fenish y whuaiyl oc: 
ACT.23.29	As dennee mee dy row eh er ny chassid mychione cooishyn jeh’n leigh oc hene; agh nagh row nhee erbee currit gys e lieh toilchin baase ny geulaghyn. 
ACT.23.30	As tra ve inshit dou dy row ny Hewnyn lhie cooyl-chlea son bioys y dooinney, hug mee fys chelleeragh hood’s, as doardee mee e phlaiyntee dy chur stiagh kiongoyrt rhyt’s cre-erbee v’oc dy lhiassaghey n’oï. Slane lhiat. 
ACT.23.31	Eisht ghow ny sidooryn Paul myr va’d oardrit, as hug ad lhieu eh ayns yn oie gys Antipatris. 
ACT.23.32	Laa ny vairagh daag ad ny markee dy gholl mârish, as hie ad back gys y chastal. 
ACT.23.33	As tra haink ny markee gys Cesarea, livrey ad ny screeuyn gys y chiannoort, as hoie ad Paul myrgeddin kiongoyrt rish. 
ACT.23.34	As tra va’n kiannoort er lhaih yn screeuyn, dênee eh cre’n cheer v’eh jeh. As tra hoig eh dy row eh jeh Cilicia; 
ACT.23.35	Ver-ym chlashtyn dhyt, as eshyn, tra vees dty phlaiyntee myrgeddin er jeet. As doardee eh eh dy ve freilt ayns halley briwnys Herod.
ACT.24.1	As ec kione queig laa, hie Ananias yn ard-saggyrt sheese marish y chanstyr, as ard-phleadeyr dy row enmyssit Tertullus, dy chur stiagh nyn blaiynt gys y chiannoort noi Paul. 
ACT.24.2	As tra ve’h currit kionfenish, ren Tertullus toshiaght dy loayrt n’oï, gra, Fakin liort’s dy vel shin beaghey ayns shee as sauchys, as dy vel ymmodee obbraghyn mie jeant son yn ashoon shoh liorish creenaght dty reill’s, 
ACT.24.3	Ta shin ec dy chooilley earish, as ayns dy chooilley ynnyd, goaill rish, Felix smoo ooasle, lesh slane booise. 
ACT.24.4	Agh son nagh goym seose rouyr jeh dty hraa, ta mee guee ort jeh dty ooashley foayroil dy chur clashtyn dooin ayns focklyn giarey: 
ACT.24.5	Ta shin er gheddyn yn dooinney shoh fer erskyn towse boiragh, as doostey anvea mastey ooilley ny Hewnyn er feai-ny-cruinney, as ny ard-leeideilagh ayns shaghrynys credjue ny Nazarenee: 
ACT.24.6	T’eh myrgeddin er ghoaill er dy an-chasherickey yn chiamble: as ghow shinyn eh, as baill-lhien v’er vriwnys eh cordail rish y leigh ain hene. 
ACT.24.7	Agh haink yn ard-chaptan Lysias orrin, as eer er-niart ghow eh ass ny laueyn ain eh. 
ACT.24.8	Goardaghey e chassidee dy heet kionfenish hood’s: as liorish feysht y dooinney dy vod toiggal y ve ayd hene jeh dy chooilley nhee, ta shinyn dy choyrt ass e lieh. 
ACT.24.9	As va ny Hewnyn er yn un ghlare rish, gra, dy nee shen myr va’n chooish. 
ACT.24.10	Eisht dreggyr Paul, tra va’n kiannoort er chur kied da dy loayrt, Son wheesh as dy vel fys aym dy vel uss er ve rish ymmodee bleeantyn dty vriw er yn ashoon shoh, ta mee ny s’aggindee dy ansoor er my hon hene; 
ACT.24.11	Er-y-fa dy vod oo toiggal y ghoaill, nagh vel foast agh daa laa yeig neayr as hie mee seose dy ooashlaghey ec Jerusalem. 
ACT.24.12	As cha dooar ad mee ayns y chiamble ayns argane rish dooinney erbee, ny greinnaghey yn pobble gys irree magh, edyr ayns ny synagogueyn, ny ayns yn ard-valley: 
ACT.24.13	Chamoo oddys ad prowal ny reddyn shen t’ad nish dy choyrt ass my lieh. 
ACT.24.14	Agh shoh ta mee goaill-rish hood’s, lurg yn aght t’adsyn genmys shaghrynys veih’n chredjue, dy nee shen myr ta mish cur ooashley da Jee my ayraghyn, credjal dagh nhee ta scruit ayns y leigh as ny phadeyryn: 
ACT.24.15	As ta treishteil aym gys Jee, shen t’ad hene myrgeddin dy lowal, dy bee ayn irree-seose-reesht jeh ny merriu, chammah jeh cairagh as neu-chairagh. 
ACT.24.16	As er-yn-oyr shoh ta mee er my chliaghtey hene, dy reayll kinjagh cooinsheanse gyn loght gys Jee as gys deiney. 
ACT.24.17	Nish lurg mooarane bleeantyn, haink mee dy chur lhiam jeirk gys my ashoon hene, as ourallyn. 
ACT.24.18	Er shoh hooar shiartanse dy Hewnyn veih Asia mee glen ayns y chiamble, agh cha nee lesh chymsaghey sleih, ny boirrainys: 
ACT.24.19	As lhisagh ad shen ve ayns shoh kionfenish, dy yannoo mie yn phlaiynt, my va nhee erbee oc dy choyrt ass my lieh. 
ACT.24.20	Er-nonney lhig dane shoh hene loayrt, my hooar ad mee-chairys erbee aynym, tra hass mee fenish y choonceil; 
ACT.24.21	Mannagh row eh son yn un choraa shoh hrog mee, tra hass mee ny mast’ oc, Mychione ïrree-seose-reesht ny merriu ta mee jiu er my vriwnys lieriu. 
ACT.24.22	Tra cheayll, Felix shoh, hug eh ad shaghey, derrey oddagh eh toiggal sodjey y gheddyn ’sy chooish; as dooyrt eh, Tra hig Lysias yn ard-chaptan neose, yioyms fys er bun y chooish eu. 
ACT.24.23	As doardee eh centurion kiarail y ghoaill jeh Paul, as e reamys y lhiggey da, gyn lhiettal veg jeh’n ainjys echey dy hirveish er ny dy heet huggey. 
ACT.24.24	As lurg laghyn dy row, haink Felix as e ven Drusilla va ny Hew, as hug eh fys er Paul, as hug eh clashtyn da mychione y credjue ayns Creest. 
ACT.24.25	As myr v’eh resooney mychione cairys, sheeltys, as y vriwnys ry heet, huitt Felix er creau, as dansoor eh, Immee royd son y traa shoh, as cha leah’s yioym caa cooie er y hon, ver-ym fys ort. 
ACT.24.26	V’eh jerkal neesht dy beagh Paul er chur argid da, cour cosney e reamys: shen-y-fa v’eh cur fys er ny s’mennickey dy loayrt rish.
ACT.24.27	Agh ec kione daa vleïn haink Portius Festus ayns ynnyd Felix: as son dy row Felix booiagh jannoo nhee taitnyssagh da ny Hewnyn, daag eh Paul ny phryssoonagh.
ACT.25.1	Nish tra va Festus er jeet gys y ream, ec kione three laa hie eh seose veih Cesarea gys Jerusalem. 
ACT.25.2	Eisht haink yn ard-saggyrt, as reiltee ny Hewnyn kionfenish, as ghuee ad er clashtyn y choyrt daue noi Paul. 
ACT.25.3	As geearree er yn foayr shoh n’oï, Eh dy chur fys er gys Jerusalem, kiarail ad hene lhie cooyl-chlea er yn raad, dy ghoaill e vioys. 
ACT.25.4	Agh dreggyr Festus, dy beagh Paul freilt ec Cesarea, as dy ragh eh hene gys shen dy gerrit. 
ACT.25.5	Lhig dauesyn er-y-fa shen, as eshyn, ta er y hon ny mast’ eu, goll sheese mârym’s, as plaiynt y chur stiagh noi yn dooinney shoh son loght erbee dy vel ayn. 
ACT.25.6	As tra v’eh er vuirriaght ny mast’ oc mysh jeih laa, hie eh sheese gys Cesarea; as laa ny vairagh hoie eh er stoyl y vriwnys, as doardee eh Paul dy heet kionfenish. 
ACT.25.7	As tra v’eh er jeet, hass ny Hewnyn haink veih Jerusalem mygeayrt, as hug ad stiagh ymmodee foiljyn tromey gys lieh Phaul, nagh voddagh ad prowal; 
ACT.25.8	Choud v’eshyn lhiassaghey ass e lieh hene, Chamoo noi leigh ny Hewnyn, chamoo noi yn chiamble, ny foast noi Cesar, ta mee er n’yannoo foill erbee. 
ACT.25.9	Agh Festus, liorish dy row eh aggindagh ny Hewnyn y wooiys, dreggyr eh Paul as dooyrt eh, Nailts goll seose gys Jerusalem, ayns shen dy ve er dty vriwnys son ny reddyn shoh kiongoyrt rhym’s? 
ACT.25.10	Eisht dooyrt Paul, Ta mee my hassoo ec stoyl-briwnys Cesar, raad s’cair dou ve er my vriwnys: da ny Hewnyn cha vel mee er n’yannoo aggair erbee, myr s’mie ta fys ayd hene. 
ACT.25.11	Son my ta mee my ghrogh-yantagh, ny my ta mee er n’yannoo nhee erbee dy hoilchin baase, cha vel mee gobbal baase y hurranse: agh mannagh vel yn irriney ayns nhee erbee t’ad shoh dy choyrt my lieh, cha vod dooinney erbee mish y livrey seose huc. Ta mee 
ACT.25.12	Eisht loayr Festus rish y choonceil, as dooyrt eh, Vel oo er scughey yn chooish gys Cesar? gys Cesar shegin dhyt goll. 
ACT.25.13	As ec kione laghyn dy row, haink ree Agrippa as Bernice gys Cesarea dy yeeaghyn Festus. 
ACT.25.14	As erreish daue v’er ve ayns shen ymmodee laghyn, hoilshee Festus cooish Phaul, da’n ree, gra, Ta dooinney ayns shoh va faagit ny phryssoonagh liorish Felix: 
ACT.25.15	Mychione echey, tra va mee ec Jerusalem, ren ny ard-saggyrtyn as shanstyr ny Hewnyn aghin hym, gearree briwnys n’oï. 
ACT.25.16	Dansoor mish ad, Nagh nee cliaghtey yn vooinjer va bentyn rish y Raue ve dy livrey dooinney erbee seose gys baase, derrey ta’n kimmagh as e chassidee noi-ry-hoi, as kied echey loayrt er e hon hene mychione yn oill veagh currit ass e lieh. 
ACT.25.17	Shen-y-fa tra va’d er jeet ayns shoh, fegooish lhiggey-shaghey hoie mee laa ny vairagh er stoyl y vriwnys, as doardee mee yn dooinney dy ve currit kionfenish. 
ACT.25.18	N’oï tra va e phlaiyntee er hassoo seose, cha dug ad nhee erbee gys e lieh jeh ny reddyn va mish dy smooinaghtyn: 
ACT.25.19	Agh va shiartanse dy whestionyn oc n’oï, mychione y chredjue oc hene, as mychione fer enmyssit Yeesey va marroo, agh va Paul shassoo er dy row eh bio. 
ACT.25.20	As son dy row mee ouryssagh jeh lheid ny questionyn, dênee mee jeh, baillish goll seose gys Jerusalem, ayns shen dy ve er ny vriwnys mychione ny cooishyn shoh. 
ACT.25.21	Agh tra va Paul er scughey yn chooish gys clashtyn Augustus, doardee mee eh dy ve er ny reayll derrey oddin eh y choyrt gys Cesar. 
ACT.25.22	Eisht dooyrt Agrippa rish Festus, Veign’s mee hene booiagh yn dooinney y chlashtyn. Mairagh, as eshyn, nee oo clashtyn eh. 
ACT.25.23	As laa ny vairagh, tra va Agrippa er jeet, as Bernice ayns stayd vooar, as er gholl stiagh ayns thie ny quayllagh, marish ny ard-chaptanyn, as ard-gheiney yn ard-valley, ec sarey Festus va Paul er ny choyrt kionfenish. 
ACT.25.24	As dooyrt Festus, Ree Agrippa, as dy chooilley ghooinney t’ayns shoh kionfenish mârin, hee shiu yn dooinney shoh, mychione ta ooilley ny Hewnyn er phlaiynt hym’s, chammah ec Jerusalem, as ayns shoh, geamagh nagh lhisagh eh ve ny sodjey bio. 
ACT.25.25	Agh tra hoig mish, nagh row eh er n’yannoo nhee erbee dy hoilchin baase, as dy row eh hene er scughey yn chooish gys Augustus, ta mee kiarit dy choyrt eh. 
ACT.25.26	As er-y-fa nagh vel shickyrys aym jeh nhee erbee oddym y scrieu gys my hiarn, ta mee er choyrt lhiam eh magh kiongoyrt riu, agh erskyn ooilley kiongoyrt rhyt’s, ree Agrippa, erreish da ve feyshtit, dy vod red ennagh ve aym dy scrieu. 
ACT.25.27	Son er-lhiam pene dy row eh red neu-resoonagh pryssoonagh y choyrt, as gyn soilshaghey ny cooishyn va lhiasit n’oï.
ACT.26.1	Eisht dooyrt Agrippa rish Paul, Ta kied ayd loayrt er dty hon hene. Eisht heeyn Paul magh e laue, as dansoor eh er e hon hene, 
ACT.26.2	S’maynrey lhiam eh, ree Agrippa, dy vel mee dy ansoor er my hon hene jiu kiongoyrt rhyt’s, mychione dy chooilley nhee ta ny Hewnyn dy chur my lieh: 
ACT.26.3	Agh erskyn ooilley son dy vel oo toiggalagh ayns dy chooilley chliaghtey as question ta mastey ny Hewnyn: shen-y-fa ta mee guee ort, oo dy eaishtagh rhym dy surransagh. 
ACT.26.4	My ymmyrkey-bea veih my aegid, va hoshiaght mastey my ashoon hene ec Jerusalem, ta fys ec ooilley ny Hewnyn er, 
ACT.26.5	Bione daue mee er-dyn toshiaght (my yinnagh ad feanish y ymmyrkey) lurg yn aght schenney jeh’n chredjue ain, dy ren mee beaghey my Pharisee. 
ACT.26.6	As nish ta mee my hassoo, as er my vriwnys son treishteil yn ghialdyn ren Jee da ny ayraghyn ain: 
ACT.26.7	Gys y gialdyn cheddin ta’n daa heeloghe yeig ain, shirveish Jee oie as laa, treishteil dy heet, as er coontey yn treishteil shoh, ree Agrippa, ta mee er my chassid liorish ny Hewnyn. 
ACT.26.8	Cre’n-fa veagh eh smooinit red an-chredjuagh lieriuish, Jee dy vioghey ny merriu? 
ACT.26.9	Ghow mish dy jarroo aym pene dy lhisin ymmodee reddyn y yannoo noi ennym Yeesey dy Nazareth. 
ACT.26.10	As shen ren mee neesht ayns Jerusalem: as ymmodee jeh ny nooghyn yeigh mee ayns pryssoon, liorish yn phooar v’aym veih ny ard-saggyrtyn; as tra v’ad er nyn goyrt gy-baase, hug mee my choraa nyn ’oï oc. 
ACT.26.11	As smaghtee mee ad dy mennick ayns dy chooilley synagogue, as dêginee mee ad dy oltooan [Creest]; as va mee ass towse elgyssagh nyn ’oï oc, as ren mee tranlaase orroo gys eer ard-valjyn joarree. 
ACT.26.12	Er shoh tra hie mee gys Damascus, lesh pooar as barrantys veih ny ard-saggyrtyn; 
ACT.26.13	Ec mun-laa, O ree, honnick mee er y raad soilshey veih niau erskyn sollyssid y ghrian, soilshean mygeayrt-y-moom’s, as y vooinjer v’er nyn yurnah mârym. 
ACT.26.14	As tra va shin ooilley er duittym gys y thalloo, cheayll mee coraa loayrt rhym, as gra ayns glare ny Hebrewyn, Saul, Saul, cre’n-fa t’ou jannoo tranlaase orrym? S’doillee te dhyt dy vrebbal noi ny jilg. 
ACT.26.15	As dooyrt mish, Quoi oo, Hiarn? As dooyrt eh, Mish Yeesey, orrym t’ou jannoo tranlaase. 
ACT.26.16	Agh irree, as shass er dty chassyn: son ta mish er hoilshaghey mee hene dhyt er yn oyr shoh, dy yannoo oo dty hirveishagh as dty eanish, chammah jeh ny reddyn t’ou er vakin, as jeh ny reddyn shen ayndoo nee’m mee-hene y hoilshaghey dhyt; 
ACT.26.17	Fendeil oo veih yn pobble, as veih ny Ashoonee, huc ta mee nish dy dty choyrt, 
ACT.26.18	Dy osley nyn sooillyn, as dy hyndaa ad veih dorraghys gys soilshey, as veih pooar Noid-ny-hanmey gys Jee, dy vod ad leih peccaghyn y gheddyn, as eiraght nyn mast’ ocsyn t’er nyn gasherickey liorish y credjue ta aynym’s. 
ACT.26.19	Er shoh, ree Agrippa, cha row mee mee-viallagh gys yn ashlish flaunyssagh: 
ACT.26.20	Agh hoilshee mee hoshiaght dauesyn v’ayns Damascus, as ec Jerusalem, as trooid ooilley ardjyn Yudea, as eisht da ny Ashoonee, ad dy ghoaill arrys as dy hyndaa gys Jee, as dy chur rish obbraghyn cooie son arrys. 
ACT.26.21	Son ny oyryn shoh haare ny Hewnyn mee ayns y chiamble, as ghow ad ayns laue dy my varroo. 
ACT.26.22	Lesh y cooney er-y-fa shen hooar mee veih Jee, ta mee er-mayrn gys y laa t’ayn jiu, gymmyrkey feanish chammah gys beg as mooar, fegooish nhee erbee sodjey y ghra na dooyrt ny phadeyryn as Moses harragh gy-kione: 
ACT.26.23	Dy row Creest dy hurranse, as dy nee eh veagh y chied er yinnagh girree veih ny merriu, as soilshey y skeayley magh er y pobble, as er ny Ashoonee. 
ACT.26.24	As myr v’eh myr shoh loayrt ass e lieh hene, dooyrt Festus lesh ard-choraa, T’ou ass dty cheeayl, Phaul: ta’n ynsagh mooar dy chur oo er-shaghryn. 
ACT.26.25	Agh dooyrt eshyn, Cha vel mish ass my cheeayl, Festus smoo ooasle; agh ta mee loayrt magh goan dy irriney as dy heeltys. 
ACT.26.26	Son ta toiggal ec y ree jeh ny reddyn shoh, kiongoyrt rish er-y-fa shen ta mee loayrt dy arryltagh: son er-lhiam nagh vel veg jeh ny reddyn shoh keillit veihsyn; son cha row yn obbyr shoh jeant ayns corneil. 
ACT.26.27	Ree Agrippa, vel oo credjal ny phadeyryn? ta fys aym dy vel oo credjal. 
ACT.26.28	Eisht dooyrt Agrippa rish Paul, T’ou faggys er my choyrlaghey dy ve my Chreestee. 
ACT.26.29	As dooyrt Paul, Baillym gys Jee dy beagh, cha nee ynrycan oo hene, agh myrgeddin ooilley ny ta dy my chlashtyn er y laa t’ayn jiu, cha nee faggys agh ooilley-cooidjagh lheid as ta mish, cheu-mooie jeh ny geulaghyn shoh. 
ACT.26.30	As tra v’eh er ghra shoh, dirree yn ree, as y kiannoort, as Bernice, as adsyn va nyn soie mâroo, 
ACT.26.31	As hie ad dy lhiattee, as loayr ad eddyr ad hene, gra, Cha vel y dooinney shoh kyndagh jeh nhee erbee ta toilchin baase ny bondiaght. 
ACT.26.32	Eisht dooyrt Agrippa rish Festus, Oddagh feaysley ve ec y dooinney shoh, er-be dy vel eh er scughey yn chooish gys Cesar.
ACT.27.1	As tra ve kiarit dy row shin dy ghoaill lhuingys gys Italy, livrey ad Paul as shiartanse dy phryssoonee elley, gys fer va enmyssit Julius centurion v’ayns sheshaght-chaggee Augustus. 
ACT.27.2	As goll er-board lhong veih Adramyttium, hie shin magh son y cheayn, kiarail shiaulley rish coast-yn Asia, as va Aristarchus, Macedonian veih Thessalonica mârin. 
ACT.27.3	As yn nah laa haink shin gys Sidon: as hoilshee Julius ard-chenjallys da Paul, cur kied da goll mastey e chaarjyn dy ooraghey eh hene. 
ACT.27.4	As feaysley veih shen, hiauill shin fo Cyprus, er-y-fa dy row yn gheay nyn ’oï. 
ACT.27.5	As tra va shin er hiaulley harrish keayn Cilicia as Pamphylia, haink shin gys Myra ard-valley ayns Lycia. 
ACT.27.6	As ayns shen hooar y 
ACT.27.7	As tra va shin er hiaulley dy moal ymmodee laghyn, as s’coan va shin er roshtyn harrish noi Cnidus, son nagh row yn gheay lhien, hiauill shin fo Crete, magh veih Salome: 
ACT.27.8	As s’coan va shin er gholl shaghey, tra haink shin gys ynnyd ta enmyssit, Ny purtyn aalin, er-gerrey da ard-valley Lasea. 
ACT.27.9	Nish tra va mooarane traa baarit, as dy row shiaulley nish dangeyragh, er-yn-oyr dy row 
ACT.27.10	As dooyrt eh roo, Gheiney vie, ta mee cur tastey dy bee yn veyge shoh lesh mooarane coayl as assee, cha nee ynrycan jeh’n lught as y lhong, agh myrgeddin jeh nyn mioys. 
ACT.27.11	Ny-yeih hug yn centurion geill smoo da mainshter as pilot ny lhuingey na da goan Phaul. 
ACT.27.12	As er-y-fa nagh row eh purt sauchey geuree dooin, choyrlee yn ayrn smoo jeh’n cheshaght ad dy eaysley veih shen, my oddagh ad er aght erbee cosney gys Phenice, as yn geurey y cheau ayns shen; ta ny phurt ayns Crete, as lhie lesh yn neear-ass as yn neear-hwoaie. 
ACT.27.13	As feaysley lesh geay meeley jiass, sheiltyn dy row oc nish nyn yioïn, hiauaill ad ry lhiattee Crete. 
ACT.27.14	Agh ayns traa gerrit dirree geay dowil doirrinagh nyn ’oï enmyssit 
ACT.27.15	As tra va’n lhong er ny imman noon as noal, as nagh row ee son jannoo raad noi sooill ny geayee lhig shin jee tuittym lesh. 
ACT.27.16	As roie fo ellan dy row, ta enmyssit Clauda, ’smooar yn obbyr v’ain dy ghoaill stiagh yn baatey: 
ACT.27.17	Agh tra v’ee goit stiagh oc, ghow ad saaseyn ayns laue dy niartaghey yn lhong, kiangley mygeayrt ee lesh cablyn; as er-aggle dy duittagh ad er y gheinnagh vio, ghow ad yn shiaull neose, as myr shen lhig ad y raad jee. 
ACT.27.18	As myr va shin er nyn imman noon as noal erskyn towse lesh y doirrin, yn nah laa deddrymmee ad y lhong: 
ACT.27.19	As yn trass laa hug shin magh lesh nyn laueyn hene greïnyn ny lhuingey. 
ACT.27.20	As tra nagh row grian ny eayst ry-akin rish ymmodee laghyn, as dy row shin fo sterrym nagh nee beggan, chaill shin dy chooilley hreishteil dy hauchys. 
ACT.27.21	As erreish daue v’er ve foddey nyn drostey, hass Paul magh nyn mast’oc, as dooyrt eh, Lhisagh shiu, gheiney vie, v’er n’eaishtagh rhym’s, as gyn v’er veaysley veih Crete, dy gheddyn yn assee as y coayl shoh. 
ACT.27.22	As nish ta mee coyrlaghey shiu dy ve jeh gien mie, son cha bee coayl jeh bioys dooinney erbee nyn mast’eu, agh jeh’n lhong. 
ACT.27.23	Son hass liorym’s noght ainle Yee, quoi s’lesh mee, as eh ta mee dy hirveish, 
ACT.27.24	Gra, Ny bee aggle ort, Phaul; shegin dhyt shassoo fenish Cesar: as cur-my-ner ta Jee er ghiootal ort ooilley adsyn ta shiaulley mayrt. 
ACT.27.25	Shen-y-fa, gheiney vie, cum-jee seose nyn gree: son ta mee credjal Jee, dy bee eh eer myr ve giallit dou. 
ACT.27.26	Ny-yeih shegin dooin ve ceaut stiagh er ellan ennagh. 
ACT.27.27	Agh tra va’n chiarroo oie yeig er jeet, myr va shin eiyrit noon as noal ayns keayn Adria, mysh y vean-oie va ny marrinee gourys dy row ad tayrn er-gerrey da cheer ennagh. 
ACT.27.28	As cheau ad magh yn leoaie, as dennee ad dy row feed feiy oc: as tra v’ad er gholl red beg sodjey, hug ad magh yn leoaie reesht, as hooar ad eh queig feiyn jeig. 
ACT.27.29	Eisht er-aggle dy roieagh ad er creggyn, hilg ad kiare akeryn magh veih yn jerrey, dy jeean jeeaghyn son y laa. 
ACT.27.30	As myr va ny marrinnee mysh cosney ass y lhong, as er lhiggey yn baatey sheese er yn ushtey, myr yien dy chur magh akeryn veih toshiaght ny lhuingey, 
ACT.27.31	Dooyrt Paul rish y centurion, as rish ny sidooryn, Mannagh vuirree ad shoh ayns y lhong, cha vod shiu ve sauchey. 
ACT.27.32	Eisht ghiare ny sidooryn teddyn y vaatey, as lhig ad jee tuittym sheese. 
ACT.27.33	As myr va’n laa soilshaghey, choyrlee Paul ad ooilley dy ghoaill beaghey, gra, Jiu yn chiarroo laa yeig, ta shiu er hannaghtyn nyn drostey, gyn lhongey cooie. 
ACT.27.34	Shen-y-fa my choyrle’s eh shiu dy ghoaill beaghey; son te cour nyn slaynt: son cha duitt wheesh renaig jeh kione unnane eu. 
ACT.27.35	As tra v’eh er ghra shoh, ghow eh arran, as hug eh booise da Jee, ayns yn enish oc ooilley, as vrish eh eh, as ren eh toshiaght dy ee. 
ACT.27.36	Eisht v’ad ooilley ayns cree mie, as ghow adsyn myrgeddin beaghey. 
ACT.27.37	As va shin ayns ooilley ayns y lhong, daa cheead three-feed as shey anmeenyn jeig. 
ACT.27.38	As tra v’ad jeant magh lesh bee, deddrymmee ad y lhong, as hilg ad y churnaght harrish boayrd ’sy cheayn. 
ACT.27.39	As tra va’n laa er jeet rish, cha bione daue yn cheer: agh chronnee ad ooig dy row lesh traie, raad v’ad kiarit, my oddagh eh ve, yn lhong y roie stiagh. 
ACT.27.40	As tra v’ad er droggal ny akeryn, lhig ad ee lesh y cheayn, as feaysley coyrdyn y stiurey, hug ad seose yn shiaull-mean gys y gheay, as ren ad son y thalloo. 
ACT.27.41	As taghyrt er boayl raad va daa hidey cheet noi-ry-hoi roie ad y lhong er grunt; as va’n toshiagh eck soit cha shickyr, nagh row ee scughey, agh va’n jerrey ec brisht lesh niart ny tonnyn. 
ACT.27.42	As coyrle ny sidooryn ve dy varroo ny pryssoonee, er-aggle dy snaueagh veg jeu magh, as dy gosnagh ad roue. 
ACT.27.43	Agh yn centurion aggindagh Paul y hauail, lhiett eh ad veih shen y yannoo, as doardee eh adsyn oddagh snaue, ad dy hilgey ad hene hoshiaght ayns y cheayn, as ad dy chosney gys y thalloo: 
ACT.27.44	As y chooid elley, paart er buird, as paart er peeshyn jeh’n lhong: as shen myr ve, dy chosney ad ooilley dy sauchey gys y thalloo.
ACT.28.1	As erreish daue v’er roshtyn dy sauchey er thalloo, eisht hooar ad fys dy row yn ellan enmyssit Melita. 
ACT.28.2	As va ny ellannee feer dooie rooin; son doad ad aile, as ghow ad shin ooilley stiagh kyndagh rish y fliaghey v’ayn, as kyndagh rish y feayraght. 
ACT.28.3	As heih Paul kionnan dy vras-nagyn, as hug eh ad er yn aile, as haink ard-nieu ass y chiass, as lhian eh rish e laue. 
ACT.28.4	As tra honnick ny ellannee yn cretoor pyshoonagh, croghey rish e laue, dooyrt ad nyn mast’ oc hene, Gyn dooyt ta’n dooinney shoh ny ghunver, cha lhig kerraghey Yee da ve bio, ga t’eh er scapail y keayn. 
ACT.28.5	As chrie eh yn ard-nieu jeh e laue ayns yn aile, as cha dennee eh skielley erbee. 
ACT.28.6	Agh smooinee adsyn dy beagh eh er n’att, ny er duittym sheese marroo doaltattym; agh tra v’ad foddey er yeeaghyn, as nagh vaik ad aggair erbee er jeet er, haink ad gys smooinaghtyn elley, as dooyrt ad dy nee Jee v’eh. 
ACT.28.7	Ayns ny ardjyn shen va thieyn as thalloo lesh kiannoort ny hellan, va enmyssit Publius, hug dooin oltaghey-bea, as aaght ry three laa dy arryltagh. 
ACT.28.8	As haink eh gy-kione dy row ayr Phublius ny lhie dy ching ayns y chiassaghey, as ’sy ghiarey-folley: as hie Paul stiagh huggey, as ghow eh padjer, as hug eh e laueyn er, as laanee eh eh. 
ACT.28.9	As erreish da v’er n’yannoo shoh, haink feallagh elley neesht va doghanyn oc ayns yn ellan, as v’ad er nyn lheihys. 
ACT.28.10	As ren ad myrgeddin soiaghey mooar-ooasle y yannoo j’in, as tra ghow shin lhuingys, laad ad shin lesh dy chooilley nhee ymmyrchagh er nyn son. 
ACT.28.11	As lurg three meeaghyn, hiauill shin ayns lhong dy Alexandria v’er ve car y gheuree ayns yn ellan, yn cowrey eck va Castor as Pollux. 
ACT.28.12	As goll er thalloo ec Syracuse, duirree shin ayns shen three laa. 
ACT.28.13	As veih shen hiauill shin mygeayrt, as haink shin gys Rhegium: as ec kione un laa heid y gheay jiass; as yn nah laa haink shin gys Puteoli: 
ACT.28.14	Ayns shen hooar shin 
ACT.28.15	As veih shen, tra cheayll ny braaraghyn j’in, haink ad magh nyn guail choud as Appii-forum, as ny Three thieyn-oast: as tra honnick Paul ad, hug eh booise da Jee, as ghow eh dunnallys. 
ACT.28.16	As tra haink shin gys y Raue, livrey yn centurion ny pryssoonee gys captan y ghard: agh ve lowit da Paul thie y ve echey da hene, marish sidoor va curmit lesh. 
ACT.28.17	As haink eh gy-kione lurg three laa, dy deïe Paul er ny ard Hewnyn cooidjagh. As tra v’ad er jeet huggey, dooyrt eh roo, Gheiney as vraaraghyn, ga nagh vel mee er n’yannoo nhee erbee noi yn pobble, ny cliaghtaghyn nyn shenn-ayryn, ny-yeih va mee er my livrey seose my phryssoonagh veih Jerusalem gys laueyn ny Romanee. 
ACT.28.18	As tra va’d shoh er vriwnys my chooish, v’ad booiagh yn raad y lhiggey dou, er-y-fa nagh row oyr erbee baaish aynym. 
ACT.28.19	Agh tra loayr ny Hewnyn noi shoh, va mee êginit dy scughey my chooish gys Cesar; cha nee son dy row plaiynt erbee aym, jeh dy chassid my ashoon hene. 
ACT.28.20	Er-yn-oyr shoh eisht ta mee er chur fys erriuish, dy akin shiu, as dy loayrt riu: er-y-fa son treishteil Israel dy vel mee kianlt lesh y gheuley shoh. 
ACT.28.21	As dooyrt adsyn rish, Cha dooar shinyn edyr screeunyn veih Judea my-dty-chione, chamoo ren veg jeh ny braaraghyn t’er jeet soilshaghey ny loayrt red erbee dy olk jeed. 
ACT.28.22	Agh ta shin booiagh clashtyn voïds, cre t’ou smooinaghtyn: son mychione yn chredjue shoh, ta fys ain dy vel eh ayns dy chooilley ynnyd loayrit n’oï. 
ACT.28.23	As tra v’ad er phointeil laa er e hon, haink ymmodee huggey gys e hie; daue shoh hug eh tushtey, as dymmyrk eh feanish jeh reeriaght Yee, coyrlaghey ad mychione Yeesey, chammah ass leigh Voses as ny phadeyryn, veih moghrey derrey yn astyr. 
ACT.28.24	As chred paart jeu shen ny va loayrit, as paart elley nagh ren credjal. 
ACT.28.25	As tra nagh choard ad ny mast’ oc hene, ren ad skeayley, erreish da Paul v’er loayrt un ockle, S’mie loayr yn Spyrryd Noo liorish Esaias, yn phadeyr rish ny ayraghyn ain, 
ACT.28.26	Gra, Immee gys y pobble shoh as abbyr roo, Ayns clashtyn cluinnee shiu, agh cha jean shiu toiggal: as ayns fakin hee shiu, agh cha der shiu my-ner. 
ACT.28.27	Son ta cree yn phobble shoh er n’aase roauyr, as ta ny cleayshyn oc moal dy chlashtyn, as ny sooillyn oc t’ad er n’yeigh; er-aggle dy vaikagh ad lesh nyn sooillyn, as dy gluinnagh ad lesh nyn gleayshyn, as dy doiggagh ad lesh nyn gree, as dy beagh ad er nyn jyndaa, as dy jinnin ad y lheihys. 
ACT.28.28	Lhig da fys y ve euish er-y-fa shen, dy vel saulatys Yee er n’eaishtee ad rish. 
ACT.28.29	As tra v’eh er loayrt ny goan shoh, jimmee ny Hewnyn rhymboo, lesh mooarane resooney nyn mast’ oc hene. 
ACT.28.30	As chum Paul ry daa vlein magh ayns e hie maillee hene, goaill-rish dy chooilley unnane va cheet huggey; 
ACT.28.31	Preacheil daue reeriaght Yee as gynsaghey ny reddyn va bentyn rish y Chiarn Yeesey Creest lesh slane dunnallys, as gyn lhiettal erbee.
ROM.1.1	Paul sharvaant Yeesey Creest, er ny eam dy ve ny ostyl, soit er-lheh gys sushtal Yee; 
ROM.1.2	(V’eh er ghialdyn ro-laue liorish e adeyryn ayns ny scriptyryn casherick) 
ROM.1.3	Mychione e Vac Yeesey Creest nyn Jiarn, rug jeh sluight Ghavid lurg dooghys ny foalley, 
ROM.1.4	As soilshit dy ve Mac Yee lesh pooar, cordail rish y spyrryd dy chasherickys, liorish yn irree-seose-reesht veih ny merriu; 
ROM.1.5	Liorishyn ta shin er n’gheddyn grayse as ostyllys son biallys gys y chredjue mastey dy chooilley ashoon liorish yn ennym echey: 
ROM.1.6	Nyn mast’ oc ta shiuish myrgeddin er nyn eam liorish Yeesey Chreest. 
ROM.1.7	Dauesyn ooilley ta ’sy Raue, deyr gys Jee, eït dy ve nooghyn: Grayse dy row hiu, as shee veih Jee nyn Ayr, as y Chiarn Yeesey Creest. 
ROM.1.8	Hoshiaght, ta mee coyrt booise da my Yee trooid Yeesey Creest er nyn son eu ooilley, dy vel y credjue euish er ny imraa jeh trooid y slane seihll. 
ROM.1.9	Son Jee m’eanish, eh ta mee dy hirveish lesh my spyrryd ayns sushtal e Vac, dy vel mee dy kinjagh cooinaghtyn erriu ayns my phadjeryn, 
ROM.1.10	Geearree (my she aigney Yee eh dy choyrt dou fey-yerrey jurnah sauchey) dy heet hiu. 
ROM.1.11	Son ta foddiaght orrym dy akin shiu, dy voddym gioot ennagh spyrrydoil y hirveish erriu, dy vod shiu ve er ny niartaghey; 
ROM.1.12	Ta shen, dy voddym’s v’er my gherjaghey cooidjagh mêriu, liorish yn chredjue cadjin euish chammah as aym’s. 
ROM.1.13	Nish cha baill-ym eh ve gyn-yss diu, vraaraghyn, dy row mee dy mennick kiarail cheet hiu (agh choud shoh va mee er my lhiettal) dy voddagh mess ennagh ve aym ny vud euish myrgeddin, dy jarroo myr mastey Ashoonee elley. 
ROM.1.14	Ta mee fo kiangley chammah da ny Greekyn, as da ny Barbarianee, chammah da’n (vooinjer) ynsit, as da’n neu-ynsit. 
ROM.1.15	Shen-y-fa, gys rere my phooar, ta mee aarloo dy phreacheil yn sushtal diuish myrgeddin t’ec y Raue. 
ROM.1.16	Son cha vel nearey orrym jeh sushtal Chreest: son te pooar Yee gys saualtys, da dy chooilley unnane ta credjal, da’n Ew hoshiaght, as myrgeddin da’n Greek. 
ROM.1.17	Son ayns shen ta firrinys Yee er ny hoilshaghey veih credjue gys credjue: myr te scruit, Bee’n fer cairagh bio 
ROM.1.18	Son ta jymmoose Yee er ny hoilshaghey veih niau noi dy chooilley vee-chraueeaght, as neu-ynrickys ayns neu-ynrickys. 
ROM.1.19	Er-yn-oyr dy vel shen ny oddys ve er ny hoiggal mychione Jee, er ny hoilshaghey ayndoo; son ta Jee er hoilshaghey shen daue. 
ROM.1.20	Son shen jehsyn nagh vel ry-akin, ta shen, e phooar dy bragh beayn as e ghooghys flaunyssagh, veih croo’n theihll, t’ad dy baghtal cronnit, er ny hoiggal liorish ny reddyn ta jeant; myr shen dy vel ad gyn leshtal: 
ROM.1.21	Er-yn-oyr tra va toiggal oc dy Yee, cha ren ad eh y ghloyraghey myr Jee, chamoo v’ad booisal, agh haink ad dy ve fardalagh ayns nyn smooinaghtyn; as va’n cree ommijagh oc fo dorraghys. 
ROM.1.22	Goaill orroo hene dy ve creeney, haink ad dy ve nyn ommydanyn: 
ROM.1.23	As cheaghil ad gloyr y Jee nagh vod goll naardey, gys jalloo casley rish dooinney ta goll naardey, as eeanlee, as beiyn kiare-chassagh, as beishteigyn. 
ROM.1.24	Shen-y-fa ren Jee myrgeddin ad y livrey seose gys neughiennid, trooid sayntyn nyn greeaghyn hene, dy vee-ooashlaghey nyn girp ry cheilley: 
ROM.1.25	Ren caghlaa firrinys Yee gys breg, as ooashlaghey as shirveish y cretoor erskyn y Fer croo, ta bannit son dy bragh. Amen. 
ROM.1.26	Er-yn-oyr shoh livrey Jee ad seose gys yeearreeyn neuchooie: Son ren eer nyn mraane yn ymmyd dooghyssagh y chaghlaa gys shen ny ta noi dooghys: 
ROM.1.27	As ren myrgeddin ny deiney faagail ymmyd dooghyssagh y ven, lostey ayns nyn saynt yn derrey yeh gys y jeh elley, deiney rish deiney cur rish neu-ghlennid, as geddyn ayndoo hene yn cooilleeney shen va cair da nyn shaghrynys. 
ROM.1.28	As dy jarroo myr nagh smooinee ad mie dy reayll Jee ayns nyn dushtey, livrey Jee ad harrish gys creoghys cree, dy yannoo shen nagh row lowal: 
ROM.1.29	Laadit lesh dy chooilley neu-ynrickys, maarderys, olkys, saynt, goanlys; lane dy hroo, dunverys, streeu, molteyraght, drogh-yannoo; scammyltee cooylchlea, 
ROM.1.30	Cooylchasseydee, noidyn Yee, roonee, moyrnee, boggyssee, gientyn reddyn olk, mee-viallee da ayraghyn as moiraghyn, 
ROM.1.31	Fegooish tushtey, brishey conaantyn, fegooish graih dooghyssagh, elgyssee, neu-vyghinagh: 
ROM.1.32	Ga dy vel toiggal oc jeh briwnys Yee, (dy vel adsyn ta cur rish lheid ny reddyn shoh toilchin baase) cha vel ny lomarcan jannoo ny reddyn cheddin ad hene, agh ta taitnys oc ayndoosyn ta cur roo.
ROM.2.1	Shen-y-fa t’ou fegooish leshtal, O ghooinney, quoi-erbee oo hene ta briwnys: son ayns ny t’ou briwnys fer elley, t’ou deyrey oo hene; son uss ta briwnys, t’ou jannoo ny reddyn cheddin. 
ROM.2.2	Agh ta fys ain dy vel briwnys Yee cordail rish yn irriney, n’oï adsyn ta cur rish lheid ny reddyn. 
ROM.2.3	As vel oo smooinaghtyn shoh, O ghooinney, ta briwnys adsyn ta jannoo lheid ny reddyn, as oo hene cur rish ny reddyn cheddin, dy scaap oo briwnys Yee? 
ROM.2.4	Ny vel oo soiaghey beg jeh berchys e vieys, as e veenid, as surranse-foddey, gyn toiggal dy vel mieys Yee dy dty leeideil gys arrys? 
ROM.2.5	Agh cordail rish creoghys dty chree vee-arryssagh, t’ou stoyral seose dhyt hene jymmoose cour laa’n yymmoose, as tra vees briwnys cairagh Yee er ny hoilshaghey; 
ROM.2.6	Nee cooilleeney dy chooilley ghooinney cordail rish e obbraghyn: 
ROM.2.7	Dauesyn, liorish tannaghtyn dy meen ayns jannoo mie, ta shirrey son gloyr, as ooashley, as flaunys; yn vea dy bragh farraghtyn: 
ROM.2.8	Agh dauesyn ta anveagh, as nagh vel coyrt biallys da’n irriney, agh geiyrt da neu-ynrickys; jymmoose as corree; 
ROM.2.9	Seaghyn as angaish er dy chooilley annym ta gobbraghey olk, er yn Ew hoshiaght, as myrgeddin er yn Ashoonagh. 
ROM.2.10	Agh gloyr, ooashley, as shee, da dy chooilley ghooinney ta gobbraghey mie, da’n Ew hoshiaght, as myrgeddin da’n Ashoonagh. 
ROM.2.11	Son cha vel Jee jannoo soiaghey jeh persoonyn. 
ROM.2.12	Son bee whilleen as t’er n’yannoo peccah fegooish 
ROM.2.13	(Son cha nee adsyn ta clashtyn y leigh ta seyr fenish Yee, agh jeantee yn leigh vees er ny heyrey. 
ROM.2.14	Son tra ta ny Ashoonee nagh vel y leigh oc, jannoo liorish dooghys ny reddyn t’ayns y leigh t’ad shoh nagh vel y leigh oc, ny leigh daue hene: 
ROM.2.15	Ta soilshaghey obbyr y leigh scruit ayns nyn greeaghyn, nyn gooinsheanseyn myrgeddin gymmyrkey feanish, as nyn smooinaghtyn hene deyrey, ny seyrey ad ec y traa cheddin.) 
ROM.2.16	Ayns y laa tra nee Jee folliaghtyn gheiney y vriwnys liorish Yeesey Creest, cordail rish y sushtal fo my churrym. 
ROM.2.17	Cur-my-ner, t’ou goaill ort dy ve dty Ew, as t’ou coyrt dty varrant gys y leigh, as boggyssagh ayns Jee; 
ROM.2.18	As ta toiggal ayd jeh e aigney, as t’ou prowal ny reddyn s’ooasle, myr t’ou ynsit ass y leigh. 
ROM.2.19	As t’ou goaill ort hene, dy vel uss oo hene leeideilagh da ny doail, soilshey dauesyn t’ayns dorraghys, 
ROM.2.20	Coyrleyder yn vooinjer vee-hushtagh, fer-ynsee oikanyn, ayd ta cummey jeh’n tushtey as y firrinys t’ayns y leigh. 
ROM.2.21	Uss er-y-fa shen ta gynsaghey fer elley, nagh vel oo gynsaghey oo hene? uss ta preacheil nagh lhisagh dooinney geid, Vel oo hene geid? 
ROM.2.22	Uss ta gra nagh lhisagh dooinney poosey y vrishey, vel oo hene brishey poosey? uss ta cur dwoaie da jallooyn, vel uss dty vaarliagh er cooid chasherick? 
ROM.2.23	Uss ta boggyssagh ayns y leigh, vel oo liorish brishey’n leigh mee-ooashlaghey Jee? 
ROM.2.24	Son ta ennym Yee oltooanit mastey ny Ashoonee, kyndagh riuish, myr te scruit. 
ROM.2.25	Son dy firrinagh ta giarey-chymmylt vondeishagh, my t’ou freayll y leigh: agh my t’ou brishey’n leigh, ta dty ghiarey-chymmylt jeant ny an-ghiarey-chymmylt. 
ROM.2.26	Shen-y-fa, my ta’n an-ghiarey-chymmylt freayll cairys y leigh, nagh bee yn an-ghiarey-chymmylt echey er ny choontey son giarey-chymmylt? 
ROM.2.27	As nagh jean yn an ghiarey-chymmylt ta liorish dooghys, my chooilleenys eh yn leigh, uss y vriwnys, ta liorish eer focklyn y leigh as giarey-chymmylt brishey’n leigh? 
ROM.2.28	Son cha nee Ew eshyn, ta fer er cheu-mooie; chamoo ta shen giarey-chymmylt, ta jeant er cheu-mooie ayns yn eill: 
ROM.2.29	Agh t’eshyn ny Ew, ta fer er cheu-sthie: as ta’n giarey-chymmylt [firrinagh shen] jeh’n chree, ayns y spyrryd, as cha nee ayns y letter, yn moylley echey cha vel veih deiney, agh veih Jee.
ROM.3.1	Cre’n vondeish eisht t’ec yn Ew? ny cre’n cosney ta liorish giarey-chymmylt? 
ROM.3.2	Mooarane er dy chooilley aght: hoshiaght, son dy nee dauesyn 
ROM.3.3	Son cre mannagh ren paart credjal? jean y mee-chredjue ocsyn firrinys Yee y choyrt naardey? 
ROM.3.4	Ny lhig eh Jee: dy jarroo, lhig da Jee ve firrinagh, as dy chooilley ghooinney ny vreagerey; myr te scruit, Dy voddagh oo v’er dty heyrey ayns dty raa, as ynrick tra t’ou briwnys. 
ROM.3.5	Agh myr ta’n neu-ynrickys ainyn soilshaghey magh ynrickys Yee, cre jir mayd? Vel Jee neu-chairagh ta goaill kerraghey? (ta mee loayrt myr dooinney) 
ROM.3.6	Ny lhig eh Jee: son kys eisht nee Jee yn seihll y vriwnys? 
ROM.3.7	Son my ta firrinys Yee (jir ad) er vishaghey ny smoo trooid y neu ynrickys aym’s gys y ghloyr echeysyn: cre’n-fa foast ta mish myrgeddin er my vriwnys myr peccagh? 
ROM.3.8	Agh cha nee (myr ta shin er nyn oltooan, as myr ta paart liassaghey dy vel shin gra,) Lhig dooin olk y yannoo, dy vod mie cheet jeh? ta’n deyrey oc cairagh. 
ROM.3.9	Cre eisht? vel shinyn ny share na adsyn? Cha vel er aght erbee: son ta shin roïe er phrowal dy vel chammah Ewnyn as Ashoonee, ooilley fo peccah; 
ROM.3.10	Myr te scruit, Cha vel fer erbee cairagh, cha vel unnane: 
ROM.3.11	Cha vel fer erbee ta toiggal, cha vel fer erbee ta shirrey lurg Jee. 
ROM.3.12	T’ad ooilley er n’gholl ass y raad, t’ad ooilley dyn ymmyd: cha vel fer hene ta jannoo dy mie, cha vel unnane. 
ROM.3.13	Ta’n scoarnagh oc oaie foshlit; lesh nyn jengey t’ad er chliaghtey molteyrys; ta pyshoon ard-nieughyn fo nyn meillyn: 
ROM.3.14	Ta’n beeal oc lane dy ghweeaghyn as dy herriuid: 
ROM.3.15	Ta ny cassyn oc gastey dy gheayrtey fuill. 
ROM.3.16	Ta toyrt-mow as treihys ayns nyn raaidyn: 
ROM.3.17	As raad y chee cha bione daue. 
ROM.3.18	Cha vel aggle Yee edyr roish nyn sooillyn. 
ROM.3.19	Nish ta fys ain cre-erbee ta’n leigh dy ghra, te dy ghra roosyn ta fo’n leigh: dy vod dagh beeal ve ny host, as dy vod ooilley’n seihll ve oolee fenish Yee. 
ROM.3.20	Shen-y-fa liorish obbraghyn y leigh cha bee dooinney erbee er ny heyrey ayns e hilley: son liorish y leigh ta toiggal ain jeh peccah. 
ROM.3.21	Son nish ta cairys Yee fegooish y leigh er ny hoilshaghey, myr ta’n leigh as ny phadeyryn gymmyrkey feanish lesh; 
ROM.3.22	Dy jarroo cairys Yee, ta liorish credjue Yeesey Creest, dauesyn ooilley, as orroosyn ooilley ta credjal; son cha vel liettrimys erbee: 
ROM.3.23	Son ta ooilley er n’yannoo peccah, as er jeet giare jeh gloyr Yee. 
ROM.3.24	Dy nastee jeant seyr liorish e ghrayse, trooid y livrey-ys ta ayns Yeesey Creest: 
ROM.3.25	Eh ta Jee er chiarail dy ve ny lhiassaghey, trooid credjue ayns e uill, dy hoilshaghey magh e chairys son leih peccaghyn t’er n’gholl shaghey, trooid meenid Yee: 
ROM.3.26	Dy hoilshaghey magh, ta mee gra, ec y traa-shoh e chairys: dy voddagh eh ve cairagh, as eshyn y heyrey ta credjal ayns Yeesey. 
ROM.3.27	Cre vel boggys eisht? te giarit magh. Liorish cre’n leigh? nee jeh obbraghyn? Cha nee: agh liorish y leigh dy chredjue. 
ROM.3.28	Shen-y-fa ta shin briwnys, dy vel dooinney er ny heyrey liorish credjue fegooish obbraghyn y leigh. 
ROM.3.29	Vel eshyn Jee ny Hewnyn ny lomarcan? nagh vel eh myrgeddin [Jee] ny Hashoonee? S’feer jeh ny Ashoonee myrgeddin. 
ROM.3.30	Fakin dy nee yn un Jee cheddin, nee seyrey yn giarey-chymmylt liorish credjue, as yn an-ghiarey-chymmylt trooid credjue. 
ROM.3.31	Vel shin eisht rassey yn leigh trooid credjue? ny lhig eh Jee: dy jarroo firrinagh, ta shin niartaghey’n leigh.
ROM.4.1	Cre jir mayd eisht dy vel Abraham nyn Ayr er chosney liorish leigh ny foalley? 
ROM.4.2	Son my va Abraham er ny heyrey liorish obbraghyn, ta oyr echey dy voggyssagh, agh cha nee fenish Yee. 
ROM.4.3	Son cre ta’n scriptyr dy ghra? Ren Abraham Jee y chredjal as ve er ny choyrt gys e lieh son cairys. 
ROM.4.4	Nish dasyn ta gobbraghey, cha vel y leagh coontit myr foayr, agh myr cair. 
ROM.4.5	Agh dasyn nagh vel gobbraghey, agh credjal ersyn ta seyrey ny mee-chrauee, ta e chredjue er ny choyrt gys e lieh son cairys. 
ROM.4.6	Eer myr ta David myrgeddin soiaghey magh stayd bannit y dooinney ny lieh ta Jee cur cairys fegooish obbraghyn, 
ROM.4.7	Gra, Bannit t’eshyn ta e neu-chairys er ny leih da, as e pheccah er ny choodaghey. 
ROM.4.8	Bannit ta’n dooinney nagh vel y Chiarn cur peccah ny lieh. 
ROM.4.9	Vel y bannaght shoh eisht cheet er y ghiarey-chymmylt ny lomarcan, ny er yn an-ghiarey-chymmylt myrgeddin? Son ta shin gra dy row soiagh er ny yannoo jeh credjue Abraham son cairys. 
ROM.4.10	Kys eisht va soiagh ey ny yannoo jeh? nee lurg da v’er ny ghiarey-chymmylt, ny roish da v’er ny ghiarey chymmylt? cha nee lurg da v’er ny ghiarey-chymmylt, agh roish my row eh er ny ghiarey-chymmylt. 
ROM.4.11	As hooar eh yn cowrey dy ghiarey-chymmylt, myr seal jeh cairys y chredjue va echey roish hie giarey-chymmylt er; dy voddagh eh ve yn ayr ocsyn ooilley ta credjal, ga nagh vel ad er nyn ghiarey-chymmylt; dy voddagh cairys ve er ny choyrt gys y lieh ocsyn myrgeddin: 
ROM.4.12	As ayr jeh giarey-chymmylt dauesyn nagh vel jeh’n ghiarey-chymmylt ny lomarcan, agh dauesyn myrgeddin ta gimmeeaght ayns kesmadyn y chredjue shen va ec yn ayr ain Abraham roish my row eh er ny ghiarey-chymmylt. 
ROM.4.13	Son y gialdyn dy beagh eh eirey’n seihll, cha row eh jeant da Abraham, ny da e luight liorish y leigh, agh liorish cairys credjue. 
ROM.4.14	Son my she adsyn ta jeh’n leigh ta eiraghyn, ta credjue gyn veg y vree, as y gialdyn gyn ymmyd erbee. 
ROM.4.15	Son ta’n leigh gobbraghey jymmoose: son raad nagh vel leigh, cha vod eh ve er ny vrishey. 
ROM.4.16	Shen-y-fa te jeh credjue, dy voddagh eh ve jeh foayr; dy voddagh y gialdyn ve shickyr da ooilley’n sluight, cha nee dauesyn ny lomacan ta fo’n leigh, agh dauesyn myrgeddin ta jeh credjue Abraham, ta’n ayr ain ooilley. 
ROM.4.17	(Myr te scruit, Ta mee er dty yannoo ayr ymmodee ashoonyn) cordail rishyn er ren eh credjal, dy jarroo Jee, ta bioghey ny merriu, as geamagh er ny reddyn shen nagh vel, myr dy beagh ad hannah ayn: 
ROM.4.18	Quoi noi treishteil ren credjal ayns treishteil, dy voddagh eh cheet dy ve ayr ymmodee ashoonyn; cordail rish shen ny v’er ny loayrt, Shen myr vees dty luight. 
ROM.4.19	As myr nagh row eh faase-chredjuagh, cha ren eh soiaghey jeh [annooinid] e chorp hene nish gyn mioyr, tra v’eh mysh keead bleïn dy eash, ny foast jeh merriuid brein Sara. 
ROM.4.20	Cha row eh dooyteilagh mychione gialdyn Yee trooid mee-chredjue, agh v’eh niartal ayns credjue, coyrt gloyr da Jee: 
ROM.4.21	Ayns slane treishteil, cre-erbee v’eh er ghialdyn, dy row eh abyl myrgeddin dy chooilleeney. 
ROM.4.22	As shen-y-fa ve er ny choyrt ny lieh son cairys. 
ROM.4.23	Nish cha row eh scruit er y ghraih echeysyn ny lomarcan, dy row shoh currit ny lieh; 
ROM.4.24	Agh er y choontey ainyn myrgeddin, gys nyn lieh vees eh er ny choyrt, my ta shin credjal ersyn hrog seose Yeesey nyn Jiarn veih ny merriu, 
ROM.4.25	Eh va er ny livrey 
ROM.5.1	Shen-y-fa er nyn seyrey liorish credjue, ta shee ain rish Jee, trooid nyn Jiarn Yeesey Creest, 
ROM.5.2	Liorishyn myrgeddin ta shin goit stiagh liorish credjue gys y ghrayse shoh ayn ta shin shassoo, as ta shin goaill boggey ayns treishteil dy ghloyr Yee. 
ROM.5.3	As cha nee ynrycan shen, agh ta shin goaill boggey ayns seaghyn myrgeddin, toiggal dy vel seaghyn gobbraghey meenid; 
ROM.5.4	As meenid, prowal; 
ROM.5.5	As cha vel treishteil jannoo shin lhag-chreeagh, er-y-fa dy vel graih Yee deayrtit magh ayns nyn greeaghyn, liorish yn Spyrryd Noo t’er ny choyrt dooin. 
ROM.5.6	Son choud as va shin foast annoon, ayns traa cooie duillee Creest baase son ny mee-chrauee. 
ROM.5.7	Son s’coan son dooinney cairagh ragh fer dy baase: ga son dooinney mie yinnagh paart eer baase y hurranse. 
ROM.5.8	Agh ta Jee soilshaghey magh e ghraih hooinyn, choud as va shin foast nyn beccee, hur Creest baase er nyn son. 
ROM.5.9	Foddey smoo eisht, myr ta shin nish er nyn seyrey liorish e uill, bee mayd er nyn sauail voish jymmoose ny hrooidsyn. 
ROM.5.10	Son choud as va shin ayns stayd dy noidys, my va shin coardit rish Jee liorish baase e Vac: foddey smoo, myr ta shin nish goit stiagh gys shee, vees mayd er nyn sauail liorish e vioys. 
ROM.5.11	As cha nee ynrycan shen, agh ta shin goaill boggey ayns Jee, trooid nyn Jiarn Yeesey Creest, liorishyn ta shin nish er n’gheddyn y choardail. 
ROM.5.12	Shen-y-fa, myr liorish un dooinney haink peccah stiagh ’sy theihll, as baase, liorish peccah; as myr shen jimmee’n baase er dy chooilley ghooinney, son dy vel ooilley er n’yannoo peccah. 
ROM.5.13	Son derrey’n leigh, va peccah ’sy theihll; agh cha row peccah er ny choyrt gys lieh dooinney raad nagh row leigh erbee. 
ROM.5.14	Ny-yeih ren baase reill veih Adam derrey Moses, dy jarroo harroosyn nagh row er n’yannoo peccah lurg sampleyr loght Adam, va co-chaslys jehsyn va dy heet. 
ROM.5.15	Agh cha nee myr ta’n loght, myr shen neesht ta’n gioot arryltagh. Son my she shen kyndagh rish peccah un er, dy daink baase er ymmodee; foddey smoo ta grayse Yee, as y gioot trooid grayse, ta liorish un dooinney Yeesey Creest, er roshtyn er ymmodee. 
ROM.5.16	As cha nee myr ve liorish un dooinney ren peccah, myr shen ta’n gioot: son va’n vriwnys liorish unnane gys kerraghey; agh ta’n gioot arryltagh gys seyrsnys veih ymmodee peccaghyn. 
ROM.5.17	Son my she liorish peccah un dooinney, ta baase reill trooid un er; foddey smoo nee adsyn t’er gheddyn slane towse dy ghrayse, as jeh’n ghioot dy chairys, reill ayns bea liorish un er, Yeesey Creest. 
ROM.5.18	Shen-y-fa myr liorish peccah un er, haink briwnys er dy chooilley ghooinney gys deyrey: myr shen myrgeddin liorish cairys fer, haink yn gioot arryltagh er dy chooilley ghooinney dy heyrey ad gys bea. 
ROM.5.19	Son myr liorish mee-viallys un dooinney va ymmodee jeant nyn beccee: myr shen myrgeddin liorish biallys un er, bee ymmodee jeant cairagh. 
ROM.5.20	Agh haink y leigh stiagh, dy voddagh loght 
ROM.5.21	’Naght myr ta peccah er reill gys baase, eer myr shen dy voddagh grayse reill trooid cairys gys y vea ta dy bragh farraghtyn, liorish Yeesey Creest nyn Jiarn.
ROM.6.1	Cre jir mayd eisht? jean mayd tannaghtyn ayns peccah, dy vod grayse bishaghey? 
ROM.6.2	Ny lhig eh Jee: kys oddys shinyn ta marroo gys peccah, beaghey ny sodjey ayn? 
ROM.6.3	Nagh vel fys eu, dy row whilleen j’inyn as va er nyn mashtey ayns 
ROM.6.4	Shen-y-fa ta shin oanluckit mârishyn liorish bashtey gys baase; ’naght myr va Creest troggit seose veih ny merriu liorish gloyr yn Ayr, dy jarroo myr shen lhisagh shin myrgeddin gimmeeaght ayns bea noa. 
ROM.6.5	Son my ta shin 
ROM.6.6	Toiggal shoh, dy vel y chenn ghooinney 
ROM.6.7	Son eshyn ta marroo, t’eh seyr veih peccah. 
ROM.6.8	Nish my ta shin marroo mârish Creest, ta shin credjal dy bee mayd myrgeddin bio marish: 
ROM.6.9	Toiggal, nagh vel Creest, myr t’eh er n’irree veih ny merriu, dy gheddyn baase arragh; cha vel pooar erbee sodjey ec y vaase harrish. 
ROM.6.10	Son liorish dy dooar eh baase, hooar eh baase gys peccah un cheayrt: agh liorish dy vel eh bio, t’eh bio gys Jee. 
ROM.6.11	Ayns yn aght cheddin jeeagh-jee shiuish neesht erriu hene dy ve marroo dy jarroo gys peccah; agh bio gys Jee, trooid Yeesey Creest nyn Jiarn. 
ROM.6.12	Ny lhig da peccah er-y-fa shen reill ayns nyn girp marvaanagh, dy jinnagh shiu eh y hirveish ayns ny yeearreeyn eck. 
ROM.6.13	Chamoo livrey-jee seose nyn oltyn myr greinyn dy neuchairys gys peccah: agh livrey-jee shiu hene seose gys Jee, myr adsyn ta bio veih ny merriu; as nyn oltyn myr greinyn dy chairys gys Jee. 
ROM.6.14	Son cha bee pooar ec peccah harrishdiu: son cha vel shiu fo’n leigh, agh fo grayse. 
ROM.6.15	Cre eisht? der mayd rish peccah, er-yn-oyr nagh vel shin fo’n leigh, agh fo grayse? ny lhig eh Jee. 
ROM.6.16	Nagh vel fys eu, da quoi-erbee ta shiu kiangley shiu hene sharvaantyn dy chur biallys, ny sharvaantyn echeysyn ta shiu da ta shiu coyrt biallys; edyr jeh peccah gys baase, ny jeh biallys gys cairys? 
ROM.6.17	Agh booise dy row gys Jee, son wheesh as dy row shiu roïe sharvaantyn peccah; dy vel shiu nish er choyrt biallys veih’n chree da’n cummey dy ynsagh 
ROM.6.18	Er nyn seyrey eisht veih peccah, haink shiu dy ve sharvaantyn dy chairys. 
ROM.6.19	Ta mee loayrt lurg cliaghtey deiney, er coontey annooinid yn eill eu: son ’naght myr ta shiu er livrey seose ny oltyn eu dy ve sharvaantyn gys neu-ghlennid, as veih mee-chairys gys mee-chairys; myr shen jean-jee nish livrey seose ny oltyn eu sharvaantyn dy ynrickys, gys casherickys. 
ROM.6.20	Son tra va shiu nyn sharvaantyn dy pheccah, va shiu fegooish ynrickys. 
ROM.6.21	Cre’n mess v’eu eisht ayns ny reddyn shen jeu ta shiu nish goaill nearey? son ta jerrey ny reddyn shen baase. 
ROM.6.22	Agh nish myr ta shiu er nyn seyrey veih peccah, as er jeet dy ve nyn sharvaantyn dy Yee, ta eu nyn mess gys casherickys, as y jerrey echey yn vea dy bragh farraghtyn. 
ROM.6.23	Son she faill peccah yn baase: agh she gioot Yee yn vea dy bragh beayn, trooid Yeesey Creest nyn Jiarn.
ROM.7.1	Nagh vel shiu toiggal, vraaraghyn, son (ta mee loayrt roosyn ta toiggal y leigh) kys dy vel pooar ec y leigh harrish dooinney, choud as t’eh bio? 
ROM.7.2	Son ta’n ven ta sheshey eck, kianlt liorish y leigh da’n sheshey eck choud as t’eh bio: agh my ta’n sheshey marroo t’ee feayshlit voish leigh yn sheshey eck. 
ROM.7.3	Myr shen eisht my vees ee, choud as ta’n sheshey eck bio, poost rish dooinney elley, bee ee kyndagh jeh brishey-poosey: agh my ta’n sheshey eck marroo, t’ee feayshlit veih’n leigh shen; myr shen cha vel ee brishey-poosey, ga dy bee ee poost rish dooinney elley. 
ROM.7.4	Shen-y-fa, my vraaraghyn, ta shiuish myrgeddin marroo gys y leigh liorish corp Chreest; dy voddagh shiu ve poost rish fer elley, dy jarroo rishyn ta troggit veih ny merriu, dy voddagh shin mess y ymmyrkey magh da Jee. 
ROM.7.5	Son tra va shin ayns yn eill, ren yeearreeyn peccoil va liorish y leigh, gobbraghey ayns nyn oltyn dy ymmyrkey magh mess gys baase. 
ROM.7.6	Agh nish ta shin livreit veih’n leigh, marroo gys shen fo va shin freilt; dy voddagh shin shirveish ayns spyrryd noa, as cha nee ayns y chenn letter. 
ROM.7.7	Cre jir mayd eisht? vel y leigh peccah? ny lhig eh Jee. Dy jarroo, cha row fys er ve aym cre va peccah, agh liorish y leigh: son cha row fys er ve aym cre va saynt, er-be dy dooyrt y leigh, Cha der oo saynt. 
ROM.7.8	Agh peccah goaill vondeish liorish yn anney, ren gobbraghey aynym dy chooilley haynt. Son fegooish y leigh ta peccah marroo. 
ROM.7.9	Son va mish dy jarroo bio un cheayrt fegooish y leigh; agh tra haink yn anney, vio-ee peccah, as va mish marroo. 
ROM.7.10	As yn anney v’er ny oardaghey son bioys, hooar mee dy ve baase. 
ROM.7.11	Son peccah goaill vondeish liorish yn anney, ren m’y volley, as liorish ren eh m’y varroo. 
ROM.7.12	Myr shen ta’n leigh casherick; as ta’n anney casherick, as cairagh, as mie. 
ROM.7.13	Vel shen eisht va mie, er jeet dy ve baase dou? Ny lhig eh Jee. Agh peccah, dy voddagh eh ve soilshit dy ve peccah, gobbraghey baase aynym’s liorish shen ta mie; dy voddagh peccah liorish yn anney cheet dy ve erskyn towse peccoil. 
ROM.7.14	Son ta fys ain dy vel y leigh spyrrydoil: agh ta mish callinagh creckit fo peccah. 
ROM.7.15	Son ny ta mee jannoo, cha vel mee lowal jeh: son shen ny baillym, cha vel mee jannoo; agh ny ta dwoaie aym er, shen ta mee jannoo. 
ROM.7.16	My ta mish eisht jannoo shen nagh baillym, ta mee goaill-rish y leigh, dy vel eh mie. 
ROM.7.17	Nish eisht, cha nee mee hene ta ny sodjey dy yannoo eh, agh peccah ta baghey aynym. 
ROM.7.18	Son ta fys aym, nagh vel aynym’s, (ta shen, ayns m’eill) red erbee mie cummal: son ta my aigney arryltagh, agh dy yannoo shen ta mie, cha vel eh cheet lhiam. 
ROM.7.19	Son y vie shen baillym, cha vel mee jannoo: agh yn olk nagh naillym, shen ta mee jannoo. 
ROM.7.20	Nish my ta mee jannoo shen nagh naillym, cha nee ny smoo mish ta dy yannoo eh, agh peccah ta baghey aynym. 
ROM.7.21	Ta mee feddyn leigh eisht, tra baillym mie y yannoo, dy vel olk goll mârym. 
ROM.7.22	Son ta taitnys aym ayns leigh Yee, cordail rish y dooinney er cheu-sthie. 
ROM.7.23	Agh ta mee gennaghtyn leigh elley ayns my oltyn, caggey noi leigh my aigney, as dy my hayrn fo bondiaght gys y leigh dy pheccah, t’ayns my oltyn. 
ROM.7.24	O s’treih’n dooinney mee! quoi nee my livrey veih corp y vaase shoh! 
ROM.7.25	Ta mee cur booise da Jee, trooid Yeesey Creest nyn Jiarn. Myr shen eisht, ta mish mee-hene lesh m’aigney shirveish leigh Yee; agh lesh yn eill, leigh peccah.
ROM.8.1	Cha vel er-y-fa shen deyrey erbee ny chour ocsyn t’ayns Creest Yeesey, nagh vel gimmeeaght lurg yn eill, agh lurg y Spyrryd. 
ROM.8.2	Son ta leigh Spyrryd y vea, ayns Creest Yeesey, er n’yannoo mee seyr veih leigh peccah as baase. 
ROM.8.3	Son shen nagh voddagh y leigh y yannoo, trooid annooinid ny foalley, ren Jee liorish coyrt e Vac hene, ayns caslys feill peccoil, as 
ROM.8.4	Dy voddagh cairys y leigh v’er ny chooilleeney aynin, nagh vel gimmeeaght lurg yn eill, agh lurg y spyrryd. 
ROM.8.5	Son t’adsyn ta beaghey lurg yn eill, geiyrt da nheeghyn foalley; agh adsyn ta lurg y Spyrryd, er nheeghyn spyrrydoil. 
ROM.8.6	Son ta yeearree yn eill, baase; agh yeearree yn Spyrryd, bea as shee: 
ROM.8.7	Er-yn-oyr dy vel yeearree ny foalley noidys rish Jee: son cha vel eh fo reill leigh Yee, chamoo dy jarroo oddys eh ve. 
ROM.8.8	Myr shen eisht cha vod adsyn ta gimmeeaght lurg yn eill, Jee y wooiys. 
ROM.8.9	Agh cha vel shiuish ayns yn eill, agh ayns y Spyrryd, my she shen dy vel Spyrryd Yee baghey ayndiu. Nish mannagh vel ec dooinney erbee Spyrryd Chreest, cha nee leshyn eh. 
ROM.8.10	As my ta Creest ayndiu, ta’n corp marroo, kyndagh rish peccah; agh ta’n spyrryd bea, liorish cairys. 
ROM.8.11	Agh my ta’n Spyrryd echeysyn hrog seose Yeesey veih ny merriu, baghey ayndiu; nee eshyn hrog Creest veih ny merriu, ny kirp marvaanagh euish myrgeddin y vioghey, liorish e Spyrryd ta cummal ayndiu. 
ROM.8.12	Shen-y-fa, vraaraghyn, ta shin jatteryn, cha nee da’n eill, dy veaghey lurg yn eill: 
ROM.8.13	Son my ta shiu beaghey lurg yn eill, yiow shiu baase: agh my ta shiu trooid y Spyrryd cur naardey obbraghyn y challin, bee shiu bio. 
ROM.8.14	Son whilleen as ta er ny leeideil liorish Spyrryd Yee, t’ad nyn mec dy Yee. 
ROM.8.15	Son cha vel shiu er ghoaill yn Spyrryd dy vondiaght reesht dy ve fo aggle; agh ta shiu er gheddyn yn Spyrryd dy gholtanys, liorish ta shin geamagh, Abba, Ayr. 
ROM.8.16	Ta’n Spyrryd hene gymmyrkey feanish lesh y spyrryd ain, dy vel shin nyn gloan dy Yee. 
ROM.8.17	As my she cloan shin, eisht eiraghyn; eiraghyn dy Yee, as co-eiraghyn marish Creest: my she shen dy vel shin surranse mârishyn, dy vod mayd myrgeddin ve cooidjagh er nyn ghloyraghey. 
ROM.8.18	Son ta mee coontey, nagh vel seaghyn y vea shoh feeu dy ve er ny hoyllaghey gys y ghloyr vees er ny hoilshaghey dooinyn. 
ROM.8.19	Son ta jerkal jeean yn chretoor
ROM.8.20	Son va’n cretoor er ny injillaghey gys fardail, cha nee jeh e yioïn, agh kyndagh rishyn ren eh y injillaghey. 
ROM.8.21	Ayns treishteil dy bee yn cretoor hene myrgeddin er ny livrey veih’n vondiaght dy neu-ghlennid, gys y reamys gloyroil dy chloan Yee. 
ROM.8.22	Son ta fys ain dy vel yn slane seihll geamagh magh, as myr ayns pianyn troailt cooidjagh derrey nish: 
ROM.8.23	As cha nee adsyn ny lomarcan, agh shin hene myrgeddin, ainyn ta’n chied-vess jeh’n Spyrryd, dy jarroo ta shinyn shin hene osnaghey cheu-sthie j’in hene, farkiagh son y doltanys, ta shen, livrey-ys nyn gallinyn. 
ROM.8.24	Son ta shin er nyn sauail lïorish treishteil: agh y treishteil ta er ny akin, cha nee treishteil eh: son cre’n-fa ta dooinney foast jerkal rish shen t’eh fakin. 
ROM.8.25	Agh my ta shin treishteil son shen nagh vel shin fakin, eisht ta shin lesh meenid farkiaght er y hon. 
ROM.8.26	Ta’n Spyrryd hene myrgeddin niartaghey lesh ny annooinidyn ain: son cha vel fys ain cre ta shin dy ghuee er y hon myr lhisagh shin: agh ta’n Spyrryd cheddin jannoo accan er nyn son lesh osnaghyn nagh vod glare soilshaghey. 
ROM.8.27	As ta fys echeysyn ta ronsaghey yn cree, cre ta aigney yn Spyrryd, er-yn-oyr dy veh eh jannoo accan ayns lieh ny nooghyn cordail rish aigney Yee. 
ROM.8.28	As ta fys ain dy vel dy chooilley nhee gobbraghey cooidjagh son y chooid share, dauesyn ta graihagh er Jee, dauesyn t’er nyn eam cordail rish e aigney. 
ROM.8.29	Son adsyn honnick eh ro-laue, ren eh myrgeddin kiarail ro-laue dy ve er nyn gaghlaa gys cummey e Vac, dy voddagh eh ve yn mac-shinney mastey ymmodee braaraghyn. 
ROM.8.30	As adsyn ren eh kiarail ro-laue, orroo shoh ren eh myrgeddin geamagh: as adsyn ren eh geamagh, ren eh myrgeddin seyrey: as adsyn t’eh er heyrey, t’eh myrgeddin er ghloyraghey. 
ROM.8.31	Cre jir mayd eisht rish ny reddyn shoh? my ta Jee lhien, quoi oddys ve nyn ’oï? 
ROM.8.32	Eshyn nagh ren e Vac hene y haghney, agh livrey eh eh seose er nyn son ooilley, kys nagh der eshyn dooin myrgeddin dy arryltagh mârishyn dy chooilley nhee? 
ROM.8.33	Quoi ver nhee erbee gys lieh cloan reiht Yee? she Jee ta seyrey: 
ROM.8.34	Quoi eh ta deyrey? she Creest hooar baase, ny sodjey, t’er n’irree reesht, ta eer ec laue yesh Yee, as ta myrgeddin loayrt ayns y lieh ain. 
ROM.8.35	Quoi nee shinyn y scarrey veih graih Chreest? jean seaghyn, ny chennid, ny tranlaase, ny gortey, ny rooishtid, ny gaue, ny cliwe? 
ROM.8.36	(Myr te scruit, Er dty ghraih ta shin ayns dangeyr baaish fey-ny-laa; ta shin coontit myr kirree ta pointit dy ve er nyn stroie) 
ROM.8.37	Agh ta shin er n’gheddyn ny smoo na’n varriaght ayns ooilley ny reddyn shoh, ny hrooidsyn hug graih dooin. 
ROM.8.38	Son ta slane shickyrys aym, nagh bee edyr baase, ny bioys, ny ainleyn, ny ard-reilltee, ny pooaraghyn seihltagh, ny reddyn ta nish ayn, ny reddyn ta ry heet, 
ROM.8.39	Ny yrjid, ny diunid, ny cretoor erbee elley, abyl shinyn y scarrey veih graih Yee, t’ayns Creest Yeesey nyn Jiarn.
ROM.9.1	Ta mee gra’n irriney ayns Creest, cha vel mee jannoo breg, my chooinsheanse myrgeddin gymmyrkey feanish lhiam ayns y Spyrryd Noo. 
ROM.9.2	Dy vel aym trimshey trome as dobberan kinjagh ayns my chree. 
ROM.9.3	Son baillym dy beign hene giarit magh veih Creest, er graih my vraaraghyn as my chynney cordail rish yn eïll: 
ROM.9.4	Ta nyn Israeliteyn; dauesyn ta bentyn yn doltanys, as y ghloyr, as ny conaantyn, as coyrt y leigh, as shirveish Yee, as ny gialdinyn; 
ROM.9.5	Lhieu va ny ayraghyn, as jeusyn cordail rish yn eill haink Creest, ta harrish ooilley, Jee bannit son dy-bragh. Amen. 
ROM.9.6	Cha nee dy vod goo Yee ve gyn bree. Son cha nee Israeliteyn ad ooilley, ta jeh Israel. 
ROM.9.7	Chamoo son dy nee sluight Abraham ad, dy vel ad ooilley e chloan: agh ayns Isaac bee’n sluight ayd’s er nyn eam. 
ROM.9.8	Ta shen, Adsyn ta nyn gloan jeh’n eill, cha vel ad shoh nyn gloan dy Yee, agh ta cloan yn ghialdynys goit son y sluight. 
ROM.9.9	Son shoh raa yn ghialdynys, Cordail rish y traa shoh higgym’s, as bee mac ec Sara. 
ROM.9.10	As cha nee shoh ny-lomarcan, agh tra va Rebecca myrgeddin er ghientyn ec yn un cheayrt, dy jarroo liorish nyn ayr Isaac. 
ROM.9.11	(Son roish my daink y chloan er y theihll, chamoo v’ad er n’yannoo mie ny sie, dy voddagh oardagh Yee cordail rish e reih arryltagh shassoo, cha nee liorish obbraghyn, agh veihsyn ta geamagh) 
ROM.9.12	Ve raït r’ee, Nee’n fer shinney yn fer saa y hirveish. 
ROM.9.13	Myr te scruit, Ta mee er choyrt graih da Jacob, agh er hoiaghey beg jeh Esau. 
ROM.9.14	Cre jir mayd eisht? Vel neu-chairys marish Jee? Ny lhig eh Jee. 
ROM.9.15	Son t’eh gra rish Moses, Bee’m myghinagh dasyn saillym myghin y hoilshaghey, as bee chymmey aym ersyn da saillym ve chymmoil. 
ROM.9.16	Myr shen eisht cha vel eh jehsyn ta aignagh, ny jehsyn ta roie, agh jeh Jee ta soilshaghey myghin. 
ROM.9.17	Son ta’n scriptyr gra rish Pharaoh, Son yn eer oyr shoh ta mee er dty hroggal seose, dy voddin soilshaghey my phooar aynyds, as by beagh m’ennym’s er ny ockley magh trooid ooilley’n seihll. 
ROM.9.18	Shen-y-fa t’eh myghinagh, dasyn saillish ve myghinagh, as eshyn saillish, t’eh dy chreoghey. 
ROM.9.19	Jir uss eisht rhym, Cre’n-fa t’eh foast feddyn foill? Son quoi t’er hassoo magh noi e aigney? 
ROM.9.20	Agh quoi uss, O ghooinney, ta pleadeil noi Jee? jir yn red t’er ny chummey rishyn ren eh y chummey, Cre’n-fa t’ou er my yannoo myr shoh? 
ROM.9.21	Nagh vel pooar ec y pashey-der harrish y chray, dy yannoo jeh’n un stoo saagh gys ymmyd ooasle, as saagh elley gys ymmyd mee-ooasle? 
ROM.9.22	Cre my ren Jee, va’n aigney echey dy hoilshaghey e yymmoose, as dy yannoo e phooar cronnal, gymmyrkey lesh lane surranse-foddey rish ny siyn dy chorree aarloo son toyrt-mow: 
ROM.9.23	As dy hoilshaghey berchys e ghloyr er ny siyn dy vyghin, v’eh roïe er chiarail son gloyr? 
ROM.9.24	Dy-jarroo shinyn t’eh er n’eam, cha nee jeh ny Hewnyn ny-lomarcan, agh jeh ny Ashoonee myrgeddin. 
ROM.9.25	Myr t’eh gra myrgeddin ayns Hosea, Nee’m genmys adsyn my phobble, nagh row my phobble; as ish, my ghraih, nagh row my ghraih. 
ROM.9.26	As hig eh gy-kione, raad ve er ny ghra roo, Cha nee shiuish my phobble; ayns shen bee ad er nyn enmys cloan y Jee bio. 
ROM.9.27	Ta Esaias myrgeddin fockley magh mychione Israel, Ga dy vel earroo cloan Israel myr geinnagh ny marrey, bee fooilliagh er ny hauail. 
ROM.9.28	Son nee’n Chiarn jannoo seose as giarey jeh yn coontey ayns cairys: son nee yn Chiarn obbyr ghiare er y thalloo. 
ROM.9.29	As myr dooyrt Esaias roïe, Mannagh beagh y Chiarn jeh’n cheshaght-chaggee er vaagail dooin sluight, veagh shin er ny ve myr Sodoma, as jeant casley rish Gomorrha. 
ROM.9.30	Cre jir mayd eisht? Dy vel ny Ashoonee nagh ren geiyrt er cairys, er roshtyn gys cairys, dy jarroo yn chairys ta liorish credjue: 
ROM.9.31	Agh cha vel Israel, va geiyrt er ynrickys y leigh, er roshtyn gys leigh yn chairys. 
ROM.9.32	Cre’n-fa? Er-yn-oyr nagh hir ad er y hon liorish credjue, agh myr dy beagh eh liorish obbraghyn y leigh: son ren ad snapperal ec y chlagh hug orroo tuittym; 
ROM.9.33	Myr te scruit, Cur-my-ner, ta mee soiaghey ayns Sion clagh-snapperal, as creg vees oyr tuittym: as quoi-erbee ta credjal ersyn, cha jig eh giare jeh e hreishteil.
ROM.10.1	Vraaraghyn, yeearree my chree as my phadjer gys Jee son Israel te, dy voddagh ad ve er nyn sauail. 
ROM.10.2	Son ta mee gymmyrkey feanish daue, dy vel graih jeean oc er Jee, agh cha nee cordail rish tushtey (firrinagh.) 
ROM.10.3	Son mee-hushtagh jeh cairys Yee, as shirrey dy hoiaghey seose yn chairys oc hene, cha vel ad er injillaghey ad hene gys cairys Yee. 
ROM.10.4	Son ta Creest jerrey yn leigh son cairys, da dy chooilley unnane ta credjal. 
ROM.10.5	Son ta Moses soiaghey roïn yn chairys ta liorish y leigh, Dy bee yn dooinney ta cooilleeney ny reddyn shen, bio lioroo. 
ROM.10.6	Agh ta’n chairys ta liorish credjue, loayrt er yn aght shoh, Ny abbyr ayns dty chree, Quoi hed seose gys niau? (ta shen, dy chur lesh Creest neose) 
ROM.10.7	Ny, Quoi hed sheese gys y diunid? (ta shen, dy chur lesh Creest seose reesht veih ny merriu) 
ROM.10.8	Agh cre te gra? Ta’n goo er-gerrey dhyt, dy jarroo ayns dty veeal, as ayns dty chree; ta shen goo yn chredjue ta shin dy phreacheil; 
ROM.10.9	My nee oo lesh dty veeal goaill-rish yn Chiarn Yeesey, as credjal ayns dty chree dy vel Jee er hroggal eh veih ny merriu, bee oo er dty hauail. 
ROM.10.10	Son lesh y chree ta dooinney credjal gys cairys, as lesh y veeal ta goaill rish [y chredjue] er ny yannoo gys saualtys. 
ROM.10.11	Son ta’n scriptyr gra, Quoi-erbee ta credjal ersyn, nagh bee eh er ny choyrt gys nearey. 
ROM.10.12	Son cha vel veg y soiagh eddyr yn Hew as y Greek; son ta’n Chiarn cheddin harrish ooilley, berchagh dauesyn ooilley ta geamagh er. 
ROM.10.13	Son quoi-erbee nee geamagh er Ennym y Chiarn, bee eh er ny hauail. 
ROM.10.14	Kys eisht nee ad geamagh ersyn, nagh vel ad er chredjal ayn? As kys nee ad credjal aynsyn, nagh vel ad er chlashtyn jeh? As kys nee ad clashtyn fegooish preachoor? 
ROM.10.15	As kys nee ad preacheil, mannagh vel ad er nyn goyrt? Myr te scruit, Cre cha aalin ta ny cassyn ocsyn ta preacheil y sushtal dy hee, as cur lhieu naightyn gennal dy nheeghyn mie! 
ROM.10.16	Agh cha vel ad ooilley er choyrt biallys da’n sushtal: Son ta Esaias gra, Hiarn, quoi ta er chredjal y goo ain? 
ROM.10.17	Myr shen eisht, ta credjue cheet liorish clashtyn, as clashtyn liorish goo Yee. 
ROM.10.18	Agh ta mish dy ghra, Nagh vel adsyn er chlashtyn? Ta dy feer, hie yn coraa oc er feai-nycruinney, as ny goan oc gys ny ardjyn sodjey magh jeh’n theihll. 
ROM.10.19	Agh ta mish gra, Row shoh gyn-yss da Israel? Ta Moses roïe er ghra, Nee’m shiu y ghriennaghey gys eadaghey lioroosyn nagh nee pobble ad, as liorish ashoon ommijagh ver-ym corree erriu. 
ROM.10.20	Agh ta Esaias lesh dunnallys smoo gra, Va mee er my gheddyn lioroosyn nagh row dy my hirrey; Va mee er my hoilshaghey dauesyn nagh ren briaght my lurg. 
ROM.10.21	Agh rish Israel t’eh gra, Fey-ny-laa ta mee er heeyney magh my laueyn gys pobble roonagh as mee-viallagh.
ROM.11.1	Ta mee gra eisht, Vel Jee er hilgey jeh e phobble hene! Ny lhig eh Jee. Son ta mee hene myrgeddin my Israelite jeh sluight Abraham, jeh sheeloghe Venjamin. 
ROM.11.2	Cha vel Jee er hilgey jeh e phobble hene bione da ro-laue. Nagh vel fys eu cre ta’n scriptyr dy ghra mychione Elias? kys t’eh jannoo accan gys Jee noi Israel, gra, 
ROM.11.3	Hiarn, t’ad er varroo dty adeyryn, as er chleiy fo dt’altaryn; as ta mish faagit my-lomarcan, as t’ad shêgin er my vioys. 
ROM.11.4	Agh cre ta ansoor Yee dy ghra rish? Ta mee er vreayll my chour hene shiaght thousaneyn dy gheiney, nagh vel er lhoobey’n ghlioon gys Baal. 
ROM.11.5	Dy jarroo myr shen ec yn eer traa shoh myrgeddin ta fooilliagh ayn cordail rish y conaant dy ghrayse. 
ROM.11.6	As my she liorish grayse, cha vel eh ny sodjey liorish obbraghyn: er aght elley cha vel grayse ny sodjey grayse. Agh my te liorish obbraghyn, eisht cha vel eh ny sodjey grayse: er aght elley cha vel obbyr jeh veg y vree. 
ROM.11.7	Cre eisht? Cha vel Israel er roshtyn gys shen v’eh shirrey er y hon; agh ta’n fooilliagh reiht er chosney eh, as va’n chooid elley er nyn greoghey: 
ROM.11.8	Myr te scruit, Ta Jee er choyrt daue spyrryd dy saveenys, sooillyn nagh jinnagh ad fakin, as cleayshyn nagh jinnagh ad clashtyn, gys y laa shoh. 
ROM.11.9	As ta David gra, Lhig da’n boayrd oc v’er ny yannoo ny ribbey, as trap, as scammylt, as kerraghey daue. 
ROM.11.10	Lhig da ny sooillyn oc ve er ny gholley, nagh jean ad fakin, as jean uss dy kinjagh yn dreeym oc y chrommey sheese. 
ROM.11.11	Ta mee gra eisht, Vel ad er snapperal dy duittagh ad? Ny lhig eh Jee: agh liorish yn tuittym ocsyn ta saualtys er jeet gys ny Ashoonee, dy ghreinnaghey ad gys eadolys. 
ROM.11.12	Nish, my ta’n tuittym ocsyn berchys y theihll, as y coayl oc cosney ny Hashoonee; cre-woad smoo vees yn slane cheet stiagh oc [gys y chredjue?] 
ROM.11.13	Son ta mee loayrt riuish, Ashoonee, ayns wheesh as dy vel mee ostyl ny Hashoonee, ta mee moylley my oik: 
ROM.11.14	My she shen dy voddym liorish saase erbee greinnaghey adsyn 
ROM.11.15	Son my she liorish tilgey adsyn jeh, va Ashoonee yn theihll goit gys foayr; cree vees yn goaill stiagh oc reesht, agh bioys veih ny merriu? 
ROM.11.16	Nish my ta’n chied-vess casherick, ta’n slane myrgeddin casherick: as my ta’n fraue casherick, myr shen ta ny banglaneyn. 
ROM.11.17	As my ta paart jeh ny banglaneyn brisht jeh, as uss veih billey-olive ny keylley, soit stiagh 
ROM.11.18	Ny jean uss oo hene y ymmyrkey dy mooaralagh noi ny banglaneyn: agh my t’ou boggyssagh, cha vel oo gymmyrkey yn fraue, agh y fraue 
ROM.11.19	Jir oo eisht, Va ny banglaneyn brisht jeh, dy voddin ve soit stiagh ayn. 
ROM.11.20	S’feer eh: v’adsyn brisht jeh kyndagh rish mee-chredjue, as t’ou uss dy hassoo liorish credjue. Ny bee ard-aignagh, agh gow aggle. 
ROM.11.21	Son mannagh ren Jee sparail ny banglaneyn dooghyssagh, bee er dty hwoaie er-aggle myrgeddin nagh lhig eh lhiat’s. 
ROM.11.22	Cur-my-ner er-y-fa shen mieys as briwnys gyere Yee: orroosyn ren tuittym briwnys gyere; agh ort’s, mieys, my t’ou tannaghtyn ayns e vieys: er aght elley bee uss myrgeddin giarit jeh. 
ROM.11.23	As bee adsyn myrgeddin, mannagh vel ad dy kinjagh tannaghtyn ayns mee-chredjue, er nyn soiaghey stiagh: son ta Jee abyl dy hoiaghey ad stiagh reesht. 
ROM.11.24	Son my v’ou uss giarit jeh veih’n villey-olive ta feïe liorish dooghys, as oo soit stiagh noi dooghys ayns y billey olive kenjal; cre-woad smoo vees ad shoh ta nyn manglaneyn dooghyssagh, soit stiagh ayns y billey-olive oc hene? 
ROM.11.25	Son cha baillym, vraaraghyn, dy beagh shiu mee-hushtagh jeh’n folliaght shoh, (er-aggle dy beagh shiu creeney ayns ny smooinaghtyn ard eu hene) dy vel dellid er daghyrt da Israel ayns ayrn, derrey hig slane corp ny Hashoonee stiagh. 
ROM.11.26	As myr shen bee ooilley Israel er nyn sauail: myr te scruit, Hig saualtagh ass Sion, as chyndaa-ee eh ersooyl mee-chraueeaght voish Jacob. 
ROM.11.27	As shoh my chonaant roosyn, tra ghoym ersooyl ooilley nyn beccaghyn. 
ROM.11.28	As mychione y sushtal, she noidyn ad er y ghraih euish: agh liorish dy row ad reiht, ta graih er ny choyrt daue er coontey nyn ayraghyn. 
ROM.11.29	Son ta giootyn graysoil as eam Yee gyn caghlaa. 
ROM.11.30	Son myr nagh vel shiuish ayns y traa t’er n’gholl shaghey er choyrt biallys da Jee, ta shiu nish er chosney myghin trooid y vee-viallys ocsyn: 
ROM.11.31	Dy jarroo myr shen cha vel ad shoh 
ROM.11.32	Son ta Jee er yeigh ad seose ooilley cooidjagh fo mee-viallys, dy voddagh eh myghin y hoilshaghey er ooilley. 
ROM.11.33	O diunid y verchys chammah jeh creenaght as tushtey Yee! cre cha follit ta ny briwnyssyn echey, as e raaidyn erskyn nyn roshtyn! 
ROM.11.34	Son quoi t’er hoiggal aigney’n Chiarn, ny quoi t’er ny ve yn coyrleyder echey? 
ROM.11.35	Ny quoi ta hoshiaght er choyrt da, as bee eh er ny chooilleeney da reesht? 
ROM.11.36	Son veihsyn, as ny hrooidsyn, as dasyn ta dy chooilley nhee: huggey dy row gloyr son dy bragh. Amen.
ROM.12.1	Ta mee guee erriu er-y-fa shen, vraaraghyn, liorish myghinyn Yee, dy jean shiu chebbal nyn gallinyn myr oural bio, casherick, booisal gys Jee, ta’n chirveish resoonagh eu. 
ROM.12.2	As ny jean-jee shiu hene y chummey gys 
ROM.12.3	Son, liorish y ghrayse er ny choyrt dooys, ta mee gra rish dy chooilley ghooinney ta ny vud eu, gyn dy smooinaghtyn ny syrjey jeh hene na lhisagh eh smooinaghtyn; agh dy smooinaghtyn dy sheelt, cordail rish y towse dy chredjue ta Jee er rheynn er dy chooilley ghooinney. 
ROM.12.4	Son myr ta ain ymmodee oltyn ayns un chorp, as cha nee yn un oik t’ec dy chooilley olt: 
ROM.12.5	Myr shen ta shinyn, ga ymmodee, un chorp ayns Creest, as dy chooilley unnane oltyn yn derrey yeh jeh’n jeh elley. 
ROM.12.6	Fakin eisht dy vel ain caghlaa dy ghiootyn cordail rish y ghrayse t’er ny choyrt dooin, edyr y ve son phadeyrys, lhig dooin jannoo phadeyrys cordail rish y corrymid dy chredjue: 
ROM.12.7	Ny shirveish, lhig dooin tastey y choyrt da’n chirveish ain; ny eshyn ta gynsaghey, da ynsagh; 
ROM.12.8	Ny eshyn ta coyrlaghey, da coyrle; eshyn ta cur da’n voght, lhig da ’yannoo eh lesh feoiltys; eshyn ta reill, lesh imnea; eshyn ta soilshaghey myghin, lesh gennallys. 
ROM.12.9	Lhig da graih ve fegooish foalsaght. Cur-jee dwoaie da shen ta olk, lhiann-jee gys shen ta mie. 
ROM.12.10	Bee-jee jeh aigney dooie yn derrey yeh gys y jeh elley lesh graih braaragh, ayns onnor dagh unnane jannoo soiagh jeh fer elley roish hene. 
ROM.12.11	Cha nee liastey ayns obbyr; agh jeean ayns spyrryd; shirveish y Chiarn: 
ROM.12.12	Gennal ayns treishteil; surransagh ayns seaghyn; tannaghtyn kinjagh ayns padjer: 
ROM.12.13	Rheynn gys ymmyrch ny nooghyn 
ROM.12.14	Bannee-jee adsyn ta jannoo tranlaase erriu; bannee-jee, as ny gwee-jee mollaght. 
ROM.12.15	Gow-jee boggey mâroosyn ta goaill boggey, as jean-jee dobberan mâroosyn ta dobberan. 
ROM.12.16	Bee-jee jeh un aigney yn derrey yeh gys y jeh elley. Ny soie-jee nyn aigney er nheeghyn ard, agh croym-jee gys deiney ta injil ayns stayd. Ny bee-jee creeney ayns ny smooinaghtyn eu hene. 
ROM.12.17	Ny jean-jee olk son olk y chooilleeney da dooinney erbee. Kiare-jee ro-laue dy yannoo reddyn onneragh ayns shilley dy chooilley ghooinney. 
ROM.12.18	My oddys eh ve, wheesh as t’ayns nyn booar, jean-jee beaghey ayns shee rish dy chooilley ghooinney. 
ROM.12.19	Charjyn ghraihagh, ny gow-jee cooilleen ec nyn laue hene, agh ny sleaie lhig-jee lesh corree: son te scruit, Lhiam’s kerraghey; mish nee cooilleeney, ta’n Chiarn dy ghra. 
ROM.12.20	Shen-y-fa my ta dty noid accryssagh, cur da bee; my t’eh paagh, cur jough da: son liorish jannoo shoh nee oo cruinnaghey smarageyn dy aile er e chione 
ROM.12.21	Ny lhig da’n olk barriaght y gheddyn ort, agh fow barriaght er yn olk lesh jannoo mie.
ROM.13.1	Lhig da dy chooilley annym ve biallagh da ny pooaraghyn syrjey; son cha vel pooar ayn agh veih Jee: ta ny pooaraghyn t’ayn er nyn bointeil liorish Jee. 
ROM.13.2	Quoi-erbee er-y-fa shen ta shassoo seose noi’n phooar, t’eh shassoo seose noi oardagh Yee: as nee adsyn ta shassoo seose tayrn kerraghey orroo hene. 
ROM.13.3	Son cha vel fir-reill oyr aggle da obbraghyn mie, agh da drogh obbraghyn. Nailt eisht ve gyn aggle jeh’n phooar? jean shen ta mie, as yiow moylley er y hon: 
ROM.13.4	Son shirveishagh Yee eh dhyt’s son foays. Agh my t’ou jannoo shen ta olk, gow aggle; son cha vel eh gymmyrkey yn cliwe ayns fardail: son sharvaant Yee eh, fer ta coamrit lesh pooar dy ghoaill cooilleen ersyn ta jannoo olk. 
ROM.13.5	Shen-y-fa shegin diu ve biallagh, cha nee ny lomarcan son aggle roish kerraghey, agh myrgeddin er graih cooinsheanse. 
ROM.13.6	Son er y choontey shoh ta shiu myrgeddin geeck keesh: son shirveishee Yee ad, tendeil dy kinjagh er yn eer red shoh. 
ROM.13.7	Eeeck-jee er-y-fa shen da dy chooilley unnane e chair; keesh dauesyn ta keesh cair, custom dauesyn ta custom; aggle dauesyn ta aggle; ooashley dauesyn ta ooashley cair. 
ROM.13.8	Ny bee-jee fo lhiastynys son nhee erbee da dooinney erbee, agh dy choyrt graih yn derrey yeh da’n jeh elley: son t’eshyn ta graihagh er fer elley, er lhieeney yn leigh. 
ROM.13.9	Son shoh t’er ny ghra, Cha brish oo poosey, Cha jean oo dunverys, Cha jean oo geid, Cha n’ymmyrk oo feanish foalsey, Cha der oo saynt; as my ta anney erbee elley, te ayns focklyn giarey goit stiagh fo’n raa shoh, ta shen, Ver oo graih da dty naboo myr dhyt hene. 
ROM.13.10	Cha vel graih jannoo aggair da e naboo; shen-y-fa she graih lhieeney yn leigh. 
ROM.13.11	As shen, liorish coyrt tastey da’n traa, dy vel eh nish ard traa dy ghoostey ass cadley: son nish ta nyn saualtys ny sniessey na ve tra ren shin hoshiaght credjal. 
ROM.13.12	Ta’n oie foddey ceaut, ta’n laa er-gerrey: lhig dooin er-y-fa shen tilgey ersooyl obbraghyn y dorraghys, as lhig dooin cur orrin eïlley yn toilshey. 
ROM.13.13	Lhig dooin gimmeeaght dy onneragh myr ayns y laa; cha nee ayns rouanys as meshtyrys, cha nee ayns cloie as reaid, cha nee ayns streeu as troo: 
ROM.13.14	Agh cur-jee erriu yn Chiarn Yeesey Creest, as ny gowjee kiarail erbee son yn eill, dy chooilleeney yn thaynt eck.
ROM.14.1	Eshyn ta annoon ’sy chredjue gow-jee rish, agh cha nee gys jengleyrys dooyteilagh. 
ROM.14.2	Son ta fer credjal dy vod eh gee dy chooilley nhee: fer elley ta faase, t’eh gee lossyreeyn. 
ROM.14.3	Ny lhig dasyn ta gee, beg y hoiaghey jehsyn nagh vel gee; as ny lhig dasyn nagh vel gee, eshyn y vriwnys ta gee: son ta Jee er ghoaill rish. 
ROM.14.4	Quoi oo hene ta briwnys sharvaant ghooinney elley? liorish [briwnys] e vainshter hene t’eh shassoo ny tuittym: Dy jarroo, bee eh er ny chummal seose: son ta Jee abyl dy niartaghey eh. 
ROM.14.5	Ta un dooinney soiaghey jeh un laa erskyn laa elley: ta fer elley goaill dy chooilley laa co-laik. Lhig da dy chooilley ghooinney geddyn slane shickyrys ayns e chree hene. 
ROM.14.6	Eshyn ta freaylley’n laa, t’eh freaylley eh gys y Chiarn; as eshyn nagh vel freaylley’n laa, gys y Chiarn cha vel eh dy reaylley eh. Eshyn ta gee, t’eh gee gys y Chiarn, son t’eh coyrt booise da Jee; as eshyn nagh vel gee, gys y Chiarn cha vel eh gee, as t’eh coyrt booise da Jee. 
ROM.14.7	Son cha vel veg j’in bio da hene, as cha vel dooinney erbee geddyn baase da hene. 
ROM.14.8	Son edyr shin ve bio, ta shin bio gys y Chiarn; as edyr shin ve marroo, ta shin marroo gys y Chiarn: Shen-y-fa edyr shin ve bio ny marroo, ta shin lesh y Chiarn. 
ROM.14.9	Son er-y-fa shoh hooar Creest chammah baase, as dirree eh, as vio-ee eh reesht, dy voddagh eh ve Chiarn chammah ny bio as ny merriu. 
ROM.14.10	Agh cre’n-fa t’ou briwnys dty vraar? ny cre’n-fa t’ou soiaghey beg jeh dty vraar? Son shegin dooin ooilley shassoo kiongoyrt rish stoyl-briwnys Chreest. 
ROM.14.11	Son te scruit, Myr ta mee bio, ta’n Chiarn dy ghra, shegin da dy chooilley ghlioon croymmey hym’s, as shegin da dy chooilley hengey goaill-rish gys Jee. 
ROM.14.12	Myr shen eisht shegin dooin ooilley coontey choyrt j’in hene gys Jee. 
ROM.14.13	Ny lhig dooin er-y-fa shen briwnys y cheilley ny sodjey: agh kiarail y ghoaill, nagh der dooinney erbee ribbey, ny oyr tuittym ayns raad e vraar. 
ROM.14.14	Ta fys as shickyrys aym ayns y Chiarn Yeesey, nagh vel nhee erbee neu-ghlen jeh hene; agh dasyn er-lesh ta nhee erbee neu-ghlen, da shoh te neu-ghlen. 
ROM.14.15	Agh my ta [cooinsheanse] dty vraar seaghnit kyndagh rish dty vee, ayns shoh cha vel oo dy dty ymmyrkey oo hene ayns graih. Ny stroie eshyn lesh dty vee, er e hon hooar Creest baase. 
ROM.14.16	Ny lhig da’n mie euish eisht 
ROM.14.17	Son cha nee bee ny jough reeriaght Yee, 
ROM.14.18	Son t’eshyn ta shirveish Creest ayns ny reddyn shoh, ayns foayr rish Jee, as jeh goo mie mastey deiney. 
ROM.14.19	Lhig dooin er-y-fa shen geiyrt da ny reddyn ta jannoo son shee, as lioroo oddys shin niartaghey y cheilley ’sy chredjue. 
ROM.14.20	Er coontey bee ny cur mow obbyr Yee. Ta dy chooilley nhee dy jarroo glen: agh te olk da’n dooinney shen ta gee lesh oyr scammylt. 
ROM.14.21	Cha vel eh mie dy ee feill, ny dy iu feeyn, ny nhee erbee elley liorish ta dty vraar ayns dangeyr tuittym, ny dy ve agglit veih, ny lhag ’sy chredjue. 
ROM.14.22	Vel credjue ayd? lhig da ve ayd dhyt hene kionfenish Yee. S’maynrey yn dooiney nagh vel deyrey eh hene ayns shen ny t’eh dy lowal. 
ROM.14.23	As t’eshyn ta fo dooyt, er ny gheyrey my t’eh gee, er-y-fa nagh vel eh gee ayns credjue: son cre-erbee nagh vel veih credjue, te peccah.
ROM.15.1	Lhisagh shinyn eisht ta lajer 
ROM.15.2	Lhig da dagh unnane ain shirrey e naboo y wooiys, son y foays echey dy niartaghey e chredjue. 
ROM.15.3	Son dy jarroo cha ren Creest eh hene y wooiys; agh myr te scruit, Ta ny oltooanyn ocsyn ren dty oltooaney, er duittym orrym’s. 
ROM.15.4	Son cre-erbee ny reddyn v’er nyn scrieu ’sy traa t’er n’gholl shaghey, v’ad scruit son yn ynsagh ain; trooid meenid as gerjagh ny scriptyryn dy voddagh treishteil ve ain. 
ROM.15.5	Nish dy giall y Jee dy veenid as dy gherjagh diuish dy ve jeh un aigney yn derrey yeh gys y jeh elley, lurg Creest Yeesey: 
ROM.15.6	Dy vod shiu lesh un aigney as un veeal Jee y ghloyraghey, dy jarroo Ayr nyn Jiarn Yeesey Creest. 
ROM.15.7	Shen-y-fa jean-jee soiaghey yn derrey yeh jeh’n jeh elley, myr ta Creest myrgeddin er n’yannoo soiagh j’in gys gloyr Yee. 
ROM.15.8	Nish ta mee gra, dy row Yeesey Creest ny hirveishagh jeh’n ghiarey-chymmylt, son firrinys Yee, dy hickyraghey ny gialdynyn va jeant da ny aryraghyn. 
ROM.15.9	As dy voddagh ny Ashoonyn-quaagh Jee y ghloyraghey son e vyghin; myr te scruit, Son yn oyr shoh ver-yms moylley dhyt mastey ny Ashoonyn-quaagh, as nee’m arrane y ghoaill gys dty ennym. 
ROM.15.10	As reesht t’eh gra, Gow-jee boggey, shiuish Ashoonyn-quaagh, marish e phobble. 
ROM.15.11	As reesht, Moylley-jee yn Chiarn, ooilley shiuish Ashoonyn-quaagh, as cur-jee moylley da, ooilley shiuish phobble. 
ROM.15.12	As reesht ta Esaias gra, Bee fraue jeh Jesse, as eshyn nee girree dy reill harrish ny Ashoonyn-quaagh; aynsyn nee ny Ashoonyn-quaagh treishteil. 
ROM.15.13	Nish dy jean y Jee dy hreishteil shiuish y lhieeney lesh dy chooilley voggey as shee ayns credjal, dy vod shiu bishaghey ayns treishteil trooid pooar y Spyrryd Noo. 
ROM.15.14	As ta mish mee hene myrgeddin ayns slane treishteil mychione eu, vraaraghyn, dy vel shiuish myrgeddin lane dy vieys, jeant magh lesh dy chooilley hushtey, fondagh myrgeddin dy choyrlaghey yn derrey yeh yn jeh elley. 
ROM.15.15	Ny-yeih, vraaraghyn, ta mee er scrieu ny ’sarryltee hiu, ayns ayrn, dy choyrt shiu ayns cooinaghtyn, er coontey yn ghrayse t’er ny choyrt dooys liorish Jee, 
ROM.15.16	Dy beign’s shirveishagh Yeesey Creest gys ny Ashoonee, shirveish sushtal Yee, dy voddagh soiagh ve jeant jeh ny Ashoonee chebbit seose son oural, er ny chasherickey liorish y Spyrryd Noo. 
ROM.15.17	Ta aym er-y-fa shen oyr dy ve boggyssagh trooid Yeesey Creest, ayns ny reddyn shen ta bentyn rish Jee. 
ROM.15.18	Son cha goym orrym dy loayrt jeh veg jeh ny reddyn shen nagh vel Creest er n’obbraghey liorym, ayns tayrn ny Ashoonee gys biallys, liorish raa as jannoo. 
ROM.15.19	Trooid cowraghyn niartal as yindyssyn, liorish pooar Spyrryd Yee; myr shen voish Jerusalem, as ooilley mygeayrt Illyricum, ta mee dy slane er phreacheil sushtal Chreest. 
ROM.15.20	As te er ve my yeearree jeean dy phreacheil y sushtal, cha nee raad va Creest hannah er ny enmys, son nagh jinnin troggal er undin dooinney elley: 
ROM.15.21	Agh myr te scruit, Dauesyn nagh row imraa er ny yannoo jeh, nee ad shoh fakin: as adsyn nagh vel er chlashtyn, nee ad toiggal. 
ROM.15.22	Er-yn-oyr shoh myrgeddin ta mee er ve dy mooar er my lhiettal veih cheet hiuish. 
ROM.15.23	Agh nish nagh vel arragh aym dy yannoo ayns ny ardjyn shoh, as myr te er ve my aigney jeean ny ymmodee bleeantyn shoh dy heet nyn raad: 
ROM.15.24	Tra ghoym my yurnah gys y Spainey, hig-ym hiu: son ta mee jerkal dy akin shiu er my yurnah, as dy der shiu mee er my raad, lurg dou hoshiaght ve jeant magh myr dy beagh eh, lesh y cheshaght eu. 
ROM.15.25	Agh ta mee goll nish gys Jerusalem, dy hirveish er ny nooghyn. 
ROM.15.26	Son s’gooidsave lhieusyn jeh Macedonia as Achaia, dy yannoo chaglym ennagh son ny Creesteenyn boghtey ta ec Jerusalem. 
ROM.15.27	As ta mee gra dy gooidsave lhieu, as t’ad ayns lhiastynys daue. Son my ta ny Ashoonee er ny ve jeant co-ayrnee jeh ny nheeghyn spyrrydoil ocsyn, yn currym oc eh myrgeddin dy hirveish orroosyn ayns nheeghyn seihltagh. 
ROM.15.28	Tra ta mee er-y fa shen er chooilleeney shoh, as er livrey daue dy sauchey yn mess shoh, goym’s shiuish er my raad gys y Spainey. 
ROM.15.29	As ta mee shickyr tra higym hiu, dy jig-ym ayns y slane towse jeh bannaght sushtal Chreest. 
ROM.15.30	Nish ta mee guee erriu, vraaraghyn, er graih nyn Jiarn Yeesey Creest, as er graih’n Spyrryd, dy jean shiu gobbraghey cooidjagh mârym ayns nyn badjeryn gys Jee er my hon’s; 
ROM.15.31	Dy voddym v’er my livrey vouseyn ayns Judea nagh vel credjal; as dy vod y toyrtys t’aym’s dy hirveish ec Jerusalem, ve goit ayns aigney-mie liorish ny nooghyn: 
ROM.15.32	Dy voddym cheet hiu lesh boggey liorish aigney Yee, as mêriuish ve er my ooraghey. 
ROM.15.33	Nish dy row yn Jee dy hee mêriu ooilley. Amen.
ROM.16.1	Ta mee moylley hiu Phebe nyn shuyr, ee ta ny sharvaant da’n agglish ta ec Cenchrea. 
ROM.16.2	Dy gow shiu r’ee ayns y Chiarn, myr te cooie da nooghyn, as dy gooin shiu lh’ee ayns cooish erbee vees feme eck erriu: son t’ee er choyrt oltagh-bea da ymmodee, as dou hene myrgeddin. 
ROM.16.3	Bannee-jee Priscilla as Aquila my cholaboree ayns Creest Yeesey: 
ROM.16.4	(Ren, dy hauail my vioys, coyrt ayns dangeyr ny mwannalyn oc hene: dauesyn cha nee mish my lomarcan ta coyrt booise, agh myrgeddin ooilley kialteenyn ny Hashoonee). 
ROM.16.5	Bannee-jee myrgeddin ny Creesteenyn t’ayns y thie oc. Bannee-jee my charrey graihagh Epenetus, yn chied-vess dy Chreest ayns Achaia. 
ROM.16.6	Bannee-jee Moirrey, t’er ve feer dooie dooin. 
ROM.16.7	Bannee-jee Andronicus as Junia my gheiney-mooinjerey as my heshaghyn-pryssoonee, ta jeh goo ooasle mastey ny ostyllyn, va myrgeddin ayns Creest roym’s. 
ROM.16.8	Bannee-jee Amplias shynney lhiam ayns y Chiarn. 
ROM.16.9	Bannee-jee Urban m’ercoonee ayns Creest, as Stachys shynney lhiam. 
ROM.16.10	Bannee-jee Apelles firrinagh ayns Creest. Bannee-jee adsyn ta jeh lught thie Aristobulus. 
ROM.16.11	Bannee-jee Herodian my ghooinney-mooinjerey. Bannee-jee adsyn ta jeh lught-thie Narcissus, ta ayns y Chiarn. 
ROM.16.12	Bannee-jee Tryphena as Tryphosa, ta laboraght ayns y Chiarn. Bannee-jee Persis ennoil, ren lane shirveish ayns obbyr y Chiarn. 
ROM.16.13	Bannee-jee Rufus reiht liorish y Chiarn, as y voir echeysyn as aym’s. 
ROM.16.14	Bannee-jee Asyncritus, Phlegon, Hermas, Patrobas, as ny braaraghyn ta mâroo. 
ROM.16.15	Bannee-jee Philologus, as Julia, Nereus, as e huyr, as Olympas, as ooilley ny nooghyn ta mâroo. 
ROM.16.16	Banne-jee y cheilley lesh paag chasherick. Ta kialteenyn Chreest dy nyn mannaghey. 
ROM.16.17	Nish ta mee guee erriu, vraaraghyn, gow-jee tastey jeusyn ta kyndagh jeh anvea as scammyltyn, ta noi’n chredjue ta shiuish er n’ynsaghey; as chea-jee voue. 
ROM.16.18	Son cha vel nyn lheid shirveish nyn Jiarn Yeesey Creest, agh nyn molg hene; as liorish goan aalin as glare vrynneragh t’ad molley creeaghyn yn vooinjer ôney. 
ROM.16.19	Son ta’n viallys euish er ny imraa mastey dy chooilley ghooinney. Ta mee er-y-fa shen goaill boggey er y lieh eu: agh ny-yeih baillym shiu ve tastagh gys shen ny ta mie, as ôney mychione olk. 
ROM.16.20	As nee’n Jee dy hee dy gerrit Noid-ny-hanmey y vroo fo nyn gassyn. Grayse nyn Jiarn Yeesey Creest dy row mêriu. Amen. 
ROM.16.21	Ta Timotheus my heshey-obbree, as Lucius, as Jason, as Sosipater my gheiney-mooinjerey, bannaghey shiu. 
ROM.16.22	Ta mish Tertius, ren shoh y scrieu, bannaghey shiu ayns y Chiarn. 
ROM.16.23	Ta Gaius ren oltagh-bea y choyrt dooys, as da’n slane agglish, dy vannaghey shiu. Ta Erastus stiurt yn ard-valley dy nyn mannaghey, as Quartus ta braar Creestee. 
ROM.16.24	Grayse nyn Jiarn Yeesey Creest dy row mêriu ooilley. Amen. 
ROM.16.25	Nish dasyn ta pooaral dy niartaghey shiu cordail rish yn sushtal aym’s, as preacheil Yeesey Creest, (cordail rish soilshaghey yn folliaght, v’er ny cheiltyn er dy hoshiaght y theihll, 
ROM.16.26	Agh ta nish jeant cronnal, as liorish scriptyryn ny phadeyryn, cordail rish sarey yn Jee dy bragh farraghtyn, er ny hoilshaghey da dy chooilley ashoon son biallys da’n chredjue). 
ROM.16.27	Gys yn ynrycan Jee creeney dy row gloyr trooid Yeesey Creest son dy bragh. Amen.
1CO.1.1	Paul eït dy ve Ostyl Yeesey Creest, liorish aigney Yee, as Sosthenes nyn mraar. 
1CO.1.2	Gys agglish Yee ta ec Corinth, hucsyn t’er nyn gasherickey ayns Creest Yeesey, er nyn eam dy ve nyn nooghyn mâroosyn ooilley ta ayns dy chooilley ynnyd geamagh er ennym Yeesey Creest, chammah yn Chiarn ocsyn as ainyn. 
1CO.1.3	Grayse dy row hiu, as shee veih Jee nyn Ayr, as veih yn Chiarn Yeesey Creest. 
1CO.1.4	Ta mee cur booise da my Yee dy kinjagh ayns y lieh eu, son grayse Yee t’er ny choyrt diu ayns Yeesey Creest; 
1CO.1.5	Son dy vel shiuish ayns dy chooilley nhee dy palchey er nyn yannoo magh liorishyn ayns dy chooilley ghlare, as ayns dy chooilley hushtey; 
1CO.1.6	Dy jarroo myr va recortys Chreest er ny hickyraghey ny vud eu: 
1CO.1.7	Myr shen nagh vel shiu cheet er-gooyl ayns gioot erbee; farkiagh son cheet y Chiarn Yeesey Creest; 
1CO.1.8	Nee myrgeddin shiuish y niartaghey gys y jerrey, dy vod shiu ve gyn loght ayns laa nyn Jiarn Creest. 
1CO.1.9	Ta Jee firrinagh, liorish va shiu er nyn eam gys sheshaght e Vac Yeesey Creest nyn Jiarn. 
1CO.1.10	Nish ta mee guee erriu, vraaraghyn, liorish ennym nyn Jiarn Yeesey Creest, dy bee shiu ooilley er yn un ockle, as nagh bee streeuaghyn ny mast’ eu; agh dy bee shiu sniemmit cooidjagh ’syn un aigney, as ’syn un smooinaght. 
1CO.1.11	Son te er ny ve soilshit dooys mychione eu, my vraaraghyn, lioroosyn jeh lught-thie Chloe, dy vel streeuaghyn nyn mast’ eu. 
1CO.1.12	As shoh ta mee dy ghra, dy vel fer as fer j’iu gra, Ta mish son Paul, as mish ’son Apollos, as mish son Cephas, as mish son Creest. 
1CO.1.13	Vel Creest er ny rheynn [ayns ayrnyn]? row Paul er ny chrossey er ny son eu? ny row shiu er nyn mashtey ayns ennym Phaul? 
1CO.1.14	Ta mee cur booise da Jee, nagh ren mee veg eu y vashtey, agh Crispus as Gaius: 
1CO.1.15	Nagh beagh oyr ec fer erbee dy ghra, dy vasht mee ayns m’ennym hene. 
1CO.1.16	As ren mee bashtey myrgeddin lught-thie Stephanas: erlhim-mey jeu shoh, cha s’aym vasht mee unnane erbee elley. 
1CO.1.17	Son cha row eh [wheesh] er my churrym veih Creest dy vashtey, as dy phreacheil yn sushtal: cha nee lesh creenaght goan, er-aggle dy beagh crosh Chreest gyn veg y vree. 
1CO.1.18	Son ta preacheil y chrosh ommijys dauesyn ta cherraghtyn; agh dooinyn t’er nyn sauail te pooar Yee. 
1CO.1.19	Son te scruit, Ver-yms mow creenaght y vooinjer chreeney, as ver-ym lhiam gys veg keeayll y vooinjer cheeayllagh. 
1CO.1.20	Cre vel y dooinney creeney? cre vel y scrudeyr? cre vel plea-deyr y theihll shoh? nagh vel Jee er n’yannoo creenaght y theihll shoh dy ve ommijys? 
1CO.1.21	Son fakin, ayns creenaght Yee, nagh dug y seihll liorish creenaght enney er Jee, ve aigney Yee liorish ommijys preacheil dy hauail adsyn ta credjal. 
1CO.1.22	Son ta ny Hewnyn shirrey cowrey, as ny Greekyn jeeaghyn son creenaght: 
1CO.1.23	Agh ta shinyn preacheil Creest v’er ny chrossey, da ny Hewnyn, scammylt, as da ny Greekyn, ommijys; 
1CO.1.24	Agh dauesyn t’er nyn eam, chammah Hewnyn as Greekyn, Creest pooar Yee, as creenaght Yee. 
1CO.1.25	Son ta shen t’adsyn genmys ommijys Yee ny s’creeney na deiney; as annooinid Yee ny s’troshey na deiney. 
1CO.1.26	Son ta shiu fakin, vraaraghyn, cre gys ta shiu er nyn eam, kys nagh nee ymmodee deiney creeney lurg yn eill, nagh nee ymmodee deiney pooaral, nagh nee ymmodee deiney ooasle t’er nyn eam. 
1CO.1.27	Agh ta Jee er reih reddyn ommijagh y theihll, dy choyrt fo chosh ny reddyn creeney; as ta Jee er reih reddyn faase y theihll, dy naaraghey ny reddyn niartal; 
1CO.1.28	As reddyn fardalagh y theihll, as reddyn nagh vel soiagh jeant jeu, ta Jee er reih, as reddyn nagh vel, dy chur mow ny reddyn t’ayn: 
1CO.1.29	Nagh jinnagh dooinney erbee boggyssagh ayns yn enish echeysyn. 
1CO.1.30	Agh jehsyn ta shiuish ayns Creest Yeesey eshyn ta liorish Jee er ny yannoo dooinyn creenaght, as cairys, as casherickys, as livrey-ys: 
1CO.1.31	Son, myr te scruit, Eshyn ta boggyssagh, lhig da boggyssagh, ayns y Chiarn.
1CO.2.1	As tra haink mish hiu, vraaraghyn, cha nee lesh yrjid dy ghlare floaoil haink mee, ny creenaght seihltagh, soilshaghey diu recortys 
1CO.2.2	Son va mee kiarit gyn dy hoiggal nhee erbee ny mast’ eu, agh Yeesey Creest, as eshyn er ny chrossey. 
1CO.2.3	As va mee nyn mast’ eu ayns annooinid, as ayns lane aggle, as er-creau. 
1CO.2.4	As va my ghlare as my phreacheil, cha nee lesh goan vrynneragh dy chreenaght dooinney, agh ayns bree yn Spyrryd, as pooar: 
1CO.2.5	Nagh beagh yn credjue eu shassoo er creenaght deiney, agh er pooar Yee. 
1CO.2.6	Agh ta shinyn loayrt creenaght nyn mast’ ocsyn ta slane 
1CO.2.7	Agh ta shin loayrt creenaght Yee ayns folliaght, dy jarroo yn chreenaght follit shen ren Jee goardaghey roish ny seihllyn gys y ghloyr ainyn: 
1CO.2.8	Shen nagh ren veg jeh princeyn y theihll shoh toiggal; son dy beagh toiggal oc jeh, cha beagh ad er chrossey yn Chiarn dy ghloyr. 
1CO.2.9	Agh myr te scruit, Cha vel sooill er vakin, ny cleaysh er chlashtyn, chamoo te ayns cree dooinney dy hoiggal ny reddyn ta Jee er chiarail er ny son ocsyn ta graihagh ersyn. 
1CO.2.10	Agh ta Jee er hoilshaghey ad dooinyn liorish e Spyrryd: son ta’n Spyrryd ronsaghey dy chooilley nhee, eer folliaghtyn dowiney Yee. 
1CO.2.11	Son quoi’n dooinney ta toiggal ny reddyn ta ayns smooinaghtyn dooinney, agh spyrryd y dooinney hene? er yn aght cheddin ny reddyn ta bentyn gys Jee cha vel dooinney erbee toiggal, agh Spyrryd Yee. 
1CO.2.12	Nish ta shinyn er gheddyn, cha nee spyrryd y theihll, agh y Spyrryd ta veih Jee; dy voddagh shin toiggal ny giootyn graysoil ta dy arryltagh er ny choyrt dooin liorish Jee. 
1CO.2.13	Ny reddyn cheddin ta shinyn neesht soilshaghey, cha nee ayns ny goan ta creenaght dooinney dy ynsaghey, agh shen ny ta’n Spyrryd Noo dy choyrt roïn; soylaghey reddyn spyrrydoil rish reddyn spyrrydoil. 
1CO.2.14	Agh cha vel y dooinney dooghyssagh goaill rish ny reddyn ta jeh Spyrryd Yee: son t’ad ommijys dasyn; chamoo oddys tushtey ve echey jeu, er yn-oyr dy vel ad er nyn doiggal ayns aght spyrrydoil. 
1CO.2.15	Agh eshyn ta spyrrydoil, t’eh briwnys dy chooilley nhee, ny yeih cha vel eh hene er ny vriwnys liorish dooinney erbee. 
1CO.2.16	Son quoi t’er hoiggal aigney yn Chiarn, dy jean eh cur roish? agh ta ainyn aigney Chreest.
1CO.3.1	As er my hon’s, vraaraghyn, cha voddym loayrt riuish myr rish sleih spyrrydoil, agh myr roosyn ta fo reill ny foalley, dy jarroo myr rish oikanyn ayns Creest. 
1CO.3.2	Ta mee er veaghey shiu lesh bainney, as cha nee lesh bee lajer: son eisht cha row shiu er y hon, chamoo ta shiu foast. 
1CO.3.3	Son ta shiu foast fo reill ny foalley: son fakin dy vel nyn mast’ eu troo, as streeu, as anvea, nagh vel shiu foalley, as gimmeeaght myr deiney? 
1CO.3.4	Son choud as ta fer gra, Ta mish son Paul, as fer elley, Ta mish son Apollos, nagh vel shiu fo reill ny foalley? 
1CO.3.5	Quoi eisht ta Paul, as quoi Apollos, agh shirveishee lioroo ren shiu credjal, dy jarroo myr ta’n Chiarn er choyrt da dagh unnane e ghioot hene? 
1CO.3.6	Ta mish er hoiaghey, ren Apollos gushtaghey, agh Jee ren bishaghey. 
1CO.3.7	Myr shen eisht, cha vel eshyn ta dy hoiaghey jeh coontey erbee, chammoo eshyn ta dy ushtaghey: agh Jee, ta dy vishaghey. 
1CO.3.8	Nish eshyn ta soiaghey, as eshyn ta gushtaghey, cha vel ad agh unnane: as yiow dy chooilley ghooinney e leagh hene, cordail rish e laboraght hene. 
1CO.3.9	Son ta shinyn co-obbreeyn fo Jee: ta shiuish farrysthie Yee, shiuish troggal Yee. 
1CO.3.10	Cordail rish grayse Yee t’er ny choyrt dooys, myr ard-vasoonagh creeney, ta mee er hoiaghey yn undin, as ta fer elley troggal er. Agh lhig da dy chooilley ghooinney kiarail y ghoaill kys t’eh troggal er. 
1CO.3.11	Son undin elley cha vod dooinney erbee y hoiaghey, agh shen ny ta er ny hoiaghey, ta shen Creest Yeesey. 
1CO.3.12	Nish my hroggys dooinney erbee er yn undin shoh, airh, argid, claghyn costal, fuygh, traagh, stubbyl: 
1CO.3.13	Bee obbyr dy chooilley ghooinney er ny hoilshaghey: son ver yn laa lesh eh gys soilshey, er-yn-oyr dy bee eh er ny hoilshaghey liorish aile; as nee’n aile obbyr dy chooilley ghooinney y hrial, cre’n sorch te jeh. 
1CO.3.14	My ta obbyr dooinney erbee t’eh er hroggal er, shassoo yn aile, yiow eh leagh. 
1CO.3.15	My vees obbyr dooinney erbee losht, yiow eh coayl: agh nee eh hene scapail, agh myr dy beagh eh trooid yn aile. 
1CO.3.16	Nagh vel fys eu dy nee shiuish chiamble Yee, as dy vel Spyrryd Yee baghey ayndiu? 
1CO.3.17	My nee dooinney erbee stroie chiamble Yee, eshyn nee Jee y stroie: son ta chiamble Yee casherick, yn chiamble shen ta shiuish. 
1CO.3.18	Ny lhig da dooinney erbee eh hene y volley: My ta dooinney erbee ny vud eu goaill er hene dy ve creeney ’sy theihll shoh, lhig da ve ny ommydan, dy voh eh ve creeney. 
1CO.3.19	Son ta creenaght y theihll shoh ommijys marish Jee: son te scruit, T’eh goaill yn vooinjer chreeney ayns y chroutys oc hene. 
1CO.3.20	As reesht, Shione da’n Chiarn smooinaghtyn yn vooinjer chreeney, nagh vel ad agh fardail. 
1CO.3.21	Shen-y-fa ny lhig da dooinney erbee boggyssagh ayns deiney: son lhieuish ta dy chooilley nhee: 
1CO.3.22	Edyr eh ve Paul, ny Apollos, ny Cephas, ny yn feihll, ny bioys, ny baase, ny reddyn ta nish ayn, ny reddyn ta ry-heet; lhieuish ad ooilley: 
1CO.3.23	As ta shiuish lesh Creest: as ta Creest lesh Jee.
1CO.4.1	Lhig da dooinney myr shen soiaghey j’inyn, myr jeh shirveishee Chreest, as stiurtyn jeh folliaghtyn Yee. 
1CO.4.2	Ny sodjey, te currym er ny yerkal rish ayns stiurtyn dy bee dooinney er ny gheddyn firrinagh. 
1CO.4.3	Agh er my hon hene cha vel mee coontey jeh agh red feer fardalagh, dy beign’s er my vriwnys lieriuish, ny liorish briwnys dooinney erbee; dy jarroo cha vel mee briwnys mee hene. 
1CO.4.4	Son ga nagh voddym coyrt nhee erbee gys my lieh hene, ny-yeih cha vel mee liorish shoh er my heyrey; agh eshyn ta dy my vriwnys yn Chiarn eh. 
1CO.4.5	Shen-y-fa ny jean-jee nhee erbee y vriwnys roish y traa, derrey hig y Chiarn, ver chammah lesh gys soilshey folliaghtyn y dorraghys, as nee soilshaghey magh smooinaghtyn ny creeaghyn; as eisht yiow dy chooilley ghooinney moylley veih Jee. 
1CO.4.6	As ny reddyn shoh, vraaraghyn, ta mee ayns co-soylaghey er ghoaill orrym pene, as er Apollos, er y ghraih euish; liorin dy voddagh shiu gynsaghey, gyn dy smooinaghtyn jeh deiney erskyn ny ta scruit, nagh bee veg eu boggyssagh ass lieh fer erskyn fer elley. 
1CO.4.7	Son quoi eh ta coyrt dhyt’s yn vondeish erskyn fer elley? as cre t’ayd nagh vel oo er gheddyn? nish my hooar oo eh, cre’n-fa t’ou boggyssagh, myr nagh beagh oo er gheddyn eh? 
1CO.4.8	Nish ta shiu jeant magh, nish ta shiu berchagh, ta shiu er reill myr reeaghyn nyn vegooish: as dy baillish Jee dy jinnagh shiu reill, dy voddagh shinyn reill myrgeddin mêriu. 
1CO.4.9	Son ta mee smooinaghtyn dy vel Jee er hoiaghey magh shinyn ny ostyllyn er-jerrey ooilley, myr deiney faagit mooie son baase. Son ta shinyn shilley yindyssagh da’n seihll, as da ainleyn, as da deiney. 
1CO.4.10	Ta shinyn goit son ommydanyn er coontey Chreest, agh ta shiuish creeney ayns Creest: ta shinyn annoon, agh ta shiuish lajer: ta shiuish ooasle; agh ta beg er ny hoiaghey j’inyn. 
1CO.4.11	Gys y traa shoh hene, ta shinyn chammah accryssagh as paagh, as ta shin feme coamrey, as er nyn mwoalley, as cha vel cummal shickyr ain ayns boayl erbee; 
1CO.4.12	As ta shin laboragh, gobbraghey lesh nyn laueyn hene: tra ta shin oltooanit, ta shin bannaghey: tra ta shin tranlaasit, ta shin dy ymmyrkey eh: 
1CO.4.13	Tra ta scammylt er ny choyrt dooin, ta shin coyrt goan mie: ta shin myr trustyr y theihll, as breinid dy chooilley nhee gys y laa t’ayn jiu. 
1CO.4.14	Cha vel mee scrieu ny reddyn shoh dy naaraghey shiu, agh myr my chloan shynney lhiam ta mee cur coyrle diu. 
1CO.4.15	Son ga dy vel eu jeih thousane fir-ynsee ayns Creest, foast cha nhimmey ayr t’eu: son ayns Creest Yeesey ta mish er gheddyn shiu trooid y sushtal. 
1CO.4.16	Shen-y-fa ta mee guee erriu, eiyr-jee orrym’s. 
1CO.4.17	Son yn oyr shoh ta mee er chur er chaghteraght hiu Timotheus, ta my vac graihagh, as firrinagh ayns y Chiarn, ver shiu ayns cooinaghtyn jeh ny raaidyn aym’s ta ayns Creest, myr ta mee gynsaghey dy chooilley raad ayns ooilley ny kialteenyn. 
1CO.4.18	Nish ta paart er n’aase mooaralagh, myr nagh darrin hiu. 
1CO.4.19	Agh hig-ym hiu dy gerrit, lesh kied y Chiarn, as toig-ym eisht, cha nee yn ghlare ocsyn ta mooaralagh, agh y phooar. 
1CO.4.20	Son cha vel reeriaght Yee [shassoo] ayns taggloo, agh ayns pooar. 
1CO.4.21	Cre sailliu? jig-ym hiu lesh slatt, ny ayns graih, as ayns y spyrryd dy veenid.
1CO.5.1	Te goo cadjin dy vel maarderys nyn mast’ eu, as lheid y vaarderys as nagh vel wheesh as er ny enmys mastey ny Ashoonyn-quaagh, dy jinnagh fer goaill da hene ben e ayrey. 
1CO.5.2	As ta shiu sheidit lesh moyrn, tra by-yeshey diu dy ghobberan, dy beagh eshyn t’er n’yannoo yn obbyr shoh, scarrit veih nyn mast’ eu. 
1CO.5.3	Son ta mish dy firrinagh, ga nagh vel mee kionfenish ayns persoon, agh mêriu ayns spyrryd, er vriwnys hannah, myr dy beign kionfenish, mychione eshyn t’er n’yannoo yn obbyr shoh; 
1CO.5.4	[Ayns ennym nyn Jiarn Yeesey Creest, tra vees shiuish er nyn jaglym cooidjagh, as y spyrryd aym’s, lesh pooar nyn Jiarn Yeesey Creest,] 
1CO.5.5	Dy livrey lheid y fer shen da’n drogh-spyrryd dy stroie yn eill, dy vod yn annym ve er ny hauail ayns laa yn Chiarn Yeesey. 
1CO.5.6	Cha vel y boggyssagh euish mie: Nagh vel fys eu dy vel red beg dy hoorid sooraghey yn slane theayst? 
1CO.5.7	Glen-jee magh er-y-fa shen yn chenn soorid, dy vod shiu ve nyn dheayst noa; myr ta shin hene gyn soorid. Son ta Creest yn Eayn-caisht ain er ny ouralley er nyn son: 
1CO.5.8	Lhig dooin er-y-fa shen freayll yn feailley; cha nee lesh y chenn soorid, chamoo lesh y soorid dy ghoanlys as olkys; agh lesh yn arran millish dy ynrickys as firrinys. 
1CO.5.9	Hug mee screeuyn hiu, dyn dy reayll sheshaght rish maarderee. 
1CO.5.10	Ny-yeih cha nee ooilley-cooidjagh rish maarderee yn theihll shoh, ny rish ny sayntoilee, ny ny tranlaasee, ny roosyn ta cur ooashley da jallooyn; son eisht beign diu dy jarroo goll ass y theihll. 
1CO.5.11	Agh nish ta mee er scrieu hiu, gyn sheshaght y reayll, my ta dooinney erbee ta enmyssit 
1CO.5.12	Son cre t’aym’s dy yannoo dy vriwnys adsyn neesht ta cheu-mooie [jeh’n agglish]? nagh vel shiuish dy vriwnys adsyn ta er cheu-sthie? 
1CO.5.13	Agh adsyn ta er cheu-mooie, ta Jee dy vriwnys. Shen-y-fa cur-jee ersooyl veih nyn mast’ eu yn persoon mee-chrauee shen.
1CO.6.1	Lhoys da fer erbee eu, as cooish echey noi fer elley, goll gys y leigh fenish y vooinjer neu-chairagh, as cha nee fenish ny nooghyn? 
1CO.6.2	Nagh vel fys eu dy jean ny nooghyn yn seihll y vriwnys? as my vees yn seihll er ny vriwnys lieriuish, vel shiuish neu-feeu dy vriwnys ny cooishyn s’fardalee? 
1CO.6.3	Nagh vel fys eu dy jean shinyn ainleyn y vriwnys? cre-woad smoo reddyn ta bentyn rish y vea shoh? 
1CO.6.4	My ta shiu eisht son briwnys cooishyn seihltagh, jean-jee adsyn y phointeil dy chur briwnys sloo ta soit jeu ayns yn agglish. 
1CO.6.5	Ta mee loayrt gys y nearey eu. Nee shen myr te, nagh vel dooinney creeney nyn mast’ eu? unnane hene vees abyl cooish y vriwnys eddyr e vraaraghyn? 
1CO.6.6	Agh ta braar goll gys y leigh rish braar, as shen ny enish ocsyn nagh vel jeh’n chredjue. 
1CO.6.7	Nish er yn oyr shen ta son shickyrys foill nyn mast’ eu, dy vel shiu gol gys y leigh ry-cheilley: nagh baare diu goaill aggair? nagh baare diu surranse molteyraght? 
1CO.6.8	Agh ta shiu jannoo aggair as molteyraght, as shen er nyn mraaraghyn. 
1CO.6.9	Nagh vel fys eu nagh vow ny mee-chrauee eiraght ayns reeriaght Yee? Ny bee-jee mollit: chamoo yiow maarderee, ny adsyn ta cur ooashley da jallooyn, ny adsyn ta brishey-poosey, ny ny soailtee, ny adsyn ta cur rish peccah noi dooghys, 
1CO.6.10	Ny maarlee, ny ny sayntoilee, ny meshtyllee, ny oltooanee, ny tranlaasee, eiraght ayns reeriaght Yee. 
1CO.6.11	As nyn lheid va paart euish: agh va shiu er nyn niee, agh va shiu er nyn gasherickey, agh va shiu er nyn seyrey ayns ennym y Chiarn Yeesey, as liorish Spyrryd yn Jee ain. 
1CO.6.12	Ta dy chooilley nhee lowal dou agh cha vel dy chooilley nhee cooie dy ve jeant; ta dy chooilley nhee lowal er my hon, agh cha bee’m er my choyrt lhiam fo pooar veg jeu. 
1CO.6.13	Bee son y volg, as y bolg son bee; agh nee Jee ad ny neesht y choyrt naardey. Nish cha vel y corp son maarderys, agh son y Chiarn; as y Chiarn son y chorp: 
1CO.6.14	As ta Jee chammah er hroggal seose y Chiarn, as nee eh myrgeddin shinyn y hroggal seose liorish e phooar hene. 
1CO.6.15	Nagh vel fys eu, dy vel ny kirp eu oltyn Chreest? jeanym eisht oltyn Chreest y ghoaill, as ad y yannoo oltyn streebagh? Ny lhig eh Jee. 
1CO.6.16	Cre, nagh vel fys eu dy vel eshyn ta lhiantyn gys streebagh yn un chorp r’ee? son bee ad ny-neesht (t’eh gra) un eill. 
1CO.6.17	Agh eshyn ta lhiantyn gys y Chiarn, t’eh un spyrryd. 
1CO.6.18	Chea-jee veih maarderys. Ta dy chooilley pheccah ta dooinney dy yannoo, cheu-mooie jeh’n chorp; agh eshyn ta cur rish maarderys, t’eh jannoo peccah noi e chorp hene. 
1CO.6.19	Cre, nagh vel fys eu dy vel y corp eu chiamble y Spyrryd Noo ta ayndiu, ta eu veih Jee, as cha vel shiu lhieu hene? 
1CO.6.20	Son ta shiu kionnit lesh price: shen-y-fa jean-jee Jee y ghloyraghey ayns nyn gorp, as ayns nyn spyrryd, ta lesh.
1CO.7.1	Nish mychione ny reddyn scrieu shiu hym: Te mie son dooinney gyn dy ve kianlt gys ben. 
1CO.7.2	Ny-yeih, dy haghney maarderys, lhig da e ven hene ve ec dagh dooinney, as dagh ben e sheshey hene. 
1CO.7.3	Lhig da’n dooinney coyrt da’n ven kenjallys cooie: as myrgeddin yn ven da’n sheshey eck. 
1CO.7.4	Cha vel pooar ec y ven er y chorp eck hene, agh ec y dooinney: as myrgeddin cha vel pooar ec y dooinney er e chorp hene, agh ec y ven. 
1CO.7.5	Ny treig-jee y cheilley, agh lesh coardail son traa, dy vod caa ve eu son trostey as padjer; as dy heet cooidjagh reesht, nagh miolee yn drogh-spyrryd shiu son nyn neu-heeltys. 
1CO.7.6	Agh shoh ta mee dy loayrt myr coyrle, as cha nee myr sarey. 
1CO.7.7	Son baillym dy beagh dy chooilley ghooinney eer myr ta mee hene: agh ta e ghioot hene ec dagh dooinney veih Jee, fer er yn aght shoh, as fer er aght elley. 
1CO.7.8	Ta mee gra roosyn er-y-fa shen nagh vel poost as rish mraane-treoghe, Te mie er nyn son my nee ad cummal orroo hene, eer myr ta mish. 
1CO.7.9	Agh mannagh vod ad freayll orroo hene, lhig daue poosey: son te ny share dy phoosey na dy ve er aile. 
1CO.7.10	As dauesyn ta poost ta mee coyrt sarey, ny-yeih cha nee mish, agh y Chiarn, Ny lhig da’n ven ve er ny scarrey veih’n sheshey eck: 
1CO.7.11	Agh my t’ee son scarrey, lhig ee cummal gyn poosey reesht, er-nonney lhig ee ve coardit rish e sheshey: as ny lhig da’n dooinney cur ersooyl e ven. 
1CO.7.12	Agh mychione ny reddyn elley ta mish loayrt, cha nee yn Chiarn. My ta ec 
1CO.7.13	As y ven ta dooinney eck nagh vel jeh’n chredjue, as eh booiagh dy chummal mâree, ny lhig j’ee treigeil eh. 
1CO.7.14	Son ta’n dooinney eck nagh vel jeh’n chredjue er ny chasherickey liorish y ven, as ta’n ven nagh vel jeh’n chredjue er ny chasherickey liorish y dooinney: er aght elley veagh y chloan eu neu-ghlen; agh nish t’ad casherick. 
1CO.7.15	Agh my ta eshyn nagh vel jeh’n chredjue son scarrey lhig da goll. Cha vel braar ny shuyr fo kiangley ayns lheid ny cooishyn: agh ta Jee er n’eamagh orrin gys shee. 
1CO.7.16	Son kys dhyt, O ven, nagh jean oo dty heshey y hauail? ny kys dhyt, O ghooinney, nagh jean oo sauail dty ven? 
1CO.7.17	Agh myr ta Jee er oardaghey e chronney da dagh dooinney, myr ta’n Chiarn er n’eamagh er dy chooilley ghooinney, myr shen lhig da gimmeeaght: as shen myr ta mee goardaghey ayns ooilley ny kialteenyn. 
1CO.7.18	Vel dooinney erbee er ny eam as eh fo giarey-chymmylt? ny lhig da shirrey ve an-ghiarey-chymmylt. Vel dooinney erbee er ny eam an-ghiarey-chymmylt? ny lhig da giarey-chymmylt y ghoaill er. 
1CO.7.19	Cha vel giarey-chymmylt veg, as cha vel an-ghiarey-chymmylt veg, agh freaylley annaghyn Yee. 
1CO.7.20	Lhig da dy chooilley ghooinney tannaghtyn ’sy stayd cheddin v’eh ayn tra v’eh er ny eam. 
1CO.7.21	Vel oo er dty eam tra t’ou dty harvaant? ny bee fo imnea er y hon: agh my oddys oo ve er dty eaysley, gow eh myr reih. 
1CO.7.22	Son eshyn ta er ny eam ayns y Chiarn, as eh ny harvaant, t’eh ayns seyrsnys y Chiarn: myrgeddin eshyn ta er ny eam, as eh ayns seyrsnys, t’eh sharvaant Chreest. 
1CO.7.23	Ta shiuish kionnit lesh price, ny bee-jee sharvaantyn gheiney. 
1CO.7.24	Vraaraghyn, lhig dagh dooinney ’sy stayd v’eh ayn tra hie eh er eam, tannaghtyn ayn marish Jee. 
1CO.7.25	Nish mychione moidynyn, cha vel sarey erbee aym veih’n Chiarn: ny-yeih ta mee livrey my smooinaghtyn hene, myr fer ta er gheddyn foayr veih yn Chiarn dy ve firrinagh. 
1CO.7.26	Ta mee jeeaghyn er eisht dy vel shoh mie kyndagh rish yn êgin t’ayn, ta mee gra, dy vel eh mie son dooinney dy chummal myr t’eh. 
1CO.7.27	Vel oo kianlt rish ben? ny shir feaysley. Vel oo feayshlit veih ben? ny shir ben. 
1CO.7.28	Agh my t’ou poosey, cha vel oo er n’yannoo peccah; as my ta moidyn poosey, cha vel ee er n’yannoo peccah: ny-yeih, bee seaghyn ec nyn lheid ayns yn eill; agh ta mee gymmyrkey lhieu. 
1CO.7.29	Agh shoh ta mee dy ghra, vraaraghyn, dy vel yn traa giare. Shoh eisht eh, dy bee adsyn ta mraane oc, myr nagh beagh ad oc. 
1CO.7.30	As adsyn ta dobberan, myr nagh beagh ad dobberan; as adsyn ta ayns boggey, myr nagh beagh ad ayns boggey; as adsyn ta kionnaghey, myr nagh beagh ad goaill soylley jeh. 
1CO.7.31	As adsyn ta jannoo ymmyd jeh’n seihll shoh, myr nagh beagh ad jannoo drogh ymmyd jeh: son ta cummey yn seihll shoh caghlaa. 
1CO.7.32	Agh baillym shiu ve fegooish imnea. Eshyn nagh vel poost, t’eh imneagh son reddyn y Chiarn, kys oddys eh yn Chiarn y wooiys: 
1CO.7.33	Agh eshyn ta poost, t’eh imneagh son nheeghyn y theihll, kys oddys eh e ven y wooiys. 
1CO.7.34	Cha vel stayd y ven-phoost as y voidyn yn un chooid: Ta’n ven nagh vel poost imneagh mysh nheeghyn y Chiarn, dy vod ee ve casherick, chammah ayns corp as ayns spyrryd: agh ish ta poost, t’ee imneagh mysh nheeghyn y theihll, kys oddys ee yn sheshey eck y wooiys. 
1CO.7.35	As shoh ta mee loayrt son y vondeish eu hene, cha nee dy choyrt ribbey nyn raad, agh son shen ny ta cooie, as dy vod shiu tendeil er y Chiarn fegooish boirey. 
1CO.7.36	Agh my ta dooinney erbee smooinaghtyn dy vel eh dy ymmyrkey eh hene dy neu-yesh gys e voidyn, my t’ee er n’gholl harrish blaa yn eash eck, as eh ymmyrchagh myr shen dy ve, lhig da ’aigney y yannoo, cha vel eh jannoo peccah: lhig daue poosey. 
1CO.7.37	Ny-yeih, eshyn t’er hassoo shickyr ayns e chree, as nagh vel fo êgin erbee, agh ta pooar echey harrish e aigney hene, as myr shen er chiarail ayns e chree, dy jean eh e voidyn y reayll, [gyn poosey,] t’eh jannoo dy mie. 
1CO.7.38	Myr shoh eisht, eshyn ta dy choyrt ee ayns poosey, t’eh jannoo dy mie: agh eshyn nagh vel dy choyrt ee ayns poosey, t’eh jannoo ny share. 
1CO.7.39	Ta’n ven fo kiangley yn leigh choud as s’bio yn sheshey eck: agh my ta’n dooinney eck geddyn baase, t’ee ec e reamys hene dy ve poost rish quoi erbee saillee; agh ayns y Chiarn. 
1CO.7.40	Agh t’ee ny s’maynrey ayns y smooinaght aym’s, my reaillys ee myr t’ee: as er-lhiam pene myrgeddin dy vell Spyrryd Yee aym.
1CO.8.1	Nish mychione reddyn t’er ny ouralley gys jallooyn, ta fys ain dy vel toiggal ain ooilley. Ta tushtey sheidey lesh moyrn, agh ta graih niartaghey ’sy chredjue. 
1CO.8.2	As my ta dooinney erbee smooinaghtyn dy vel toiggal echey jeh nhee erbee, cha vel foast toiggal echey jeh nhee erbee myr lhisagh eh. 
1CO.8.3	Agh my ta dooinney erbee graihagh er Jee, ta’n fer cheddin er ny ghoaill rish liorishyn. 
1CO.8.4	Mychione gee ny reddyn shen eisht t’er ny hebbal ayns oural gys jallooyn, ta fys ain nagh vel jalloo monney ’sy theihll, as nagh vel Jee erbee elley ayn agh unnane. 
1CO.8.5	Son ga dy vel ayn adsyn ta enmyssit jee’ghyn, edyr eh ve ayns niau ny er y thalloo, (myr ta jeeghyn ymmodee, as chiarnyn ymmodee) 
1CO.8.6	Agh dooinyn cha vel ayn agh un Jee, yn Ayr, jehsyn ta dy chooilley nhee, as shinyn aynsyn; as un Chiarn Yeesey Creest, liorishyn ta dy chooilley nhee, as shinyn liorishyn. 
1CO.8.7	Ny-yeih cha vel ec dy chooilley ghooinney yn tushtey shen: son ta paart liorish y toiggal t’oc jeh’n jalloo gys y traa t’ayn, gee jeh myr red t’er ny ouralley gys jalloo; as ta’n chooin-sheanse annoon oc seaghnit. 
1CO.8.8	Agh cha vel bee dy voylley shin gys Jee: son edyr shin dy ee, cha vel shin ny share; ny edyr shin gyn gee, cha vel shin veg smessey. 
1CO.8.9	Agh cur-jee twoaie er-aggle liorish aght erbee dy bee shoh nyn reayms oyr dauesyn ta annoon dy huittym ayns peccah. 
1CO.8.10	Son my hee dooinney erbee uss, ta tushtey ayd, dty hoie ec bee ayns chiamble y jalloo, nagh bee yn chooinsheanse echeysyn ta annoon, miolit dy ee ny reddyn shen ta er ny hebbal da jallooyn: 
1CO.8.11	As kyndagh rish yn tushtey ayd’s nee dty vraar annoon cherraghtyn, er e hon hur Creest baase? 
1CO.8.12	Agh tra ta shiu myr shoh cur oyr peccah raad ny braaraghyn, as gortaghey yn chooinsheanse annoon oc, ta shiu jannoo peccah noi Creest. 
1CO.8.13	Er-y-fa shen my ver ny ta mee gee oyr da my vraar dy huittym ayns peccah, cha n’ee-ym feill choud as s’bio mee, er-aggle dy dayrn-ym my vraar gys peccah.
1CO.9.1	Nagh nee ostyl mee? nagh vel mee ec my reamys hene? nagh vel mee er vakin Yeesey Creest nyn Jiarn? nagh nee shiuish yn obbyr aym’s ayns y Chiarn? 
1CO.9.2	Mannagh vel mee my ostyl da feallagh elley, foast gyn dooyt ta mee diuish: son shiuish cowrey m’ostyllys ayns y Chiarn. 
1CO.9.3	My ansoor dauesyn ta dy my whestional, shoh eh, 
1CO.9.4	Nagh vel cairys ain dy ee as dy iu ny mast’ eu? 
1CO.9.5	Nagh vel cairys ain dy chur lhien mârin er nyn yurnah shuyr, 
1CO.9.6	Ny nee mish as Barnabas ny lomarcan nagh vel ee nyn reamys dy chur nyn geird dy lhiattee? 
1CO.9.7	Quoi ta goll dy chaggey traa erbee er e chost hene? quoi ta soiaghey garey-feeyney, as nagh vel gee jeh’n vess echey? ny quoi ta bochillagh shioltane as nagh vel giu jeh bainney’n chioltane? 
1CO.9.8	Vel mee loayrt shoh 
1CO.9.9	Son te scruit ayns leigh Voses, Cha giangle oo seose beeal y dow ta stampey magh yn arroo. Vel kiarail Yee roshtyn gys dew? 
1CO.9.10	Ny vel eh loayrt shoh ooilley-cooidjagh er y ghraih ainyn? er y choontey ainyn, gyn dooyt, ta shoh scruit; dy vod eshyn ta traaue, traaue ayns treishteil; as eshyn ta bwoalley ayns treishteil, dy vow eh soylley jeh shoh e hreishteil. 
1CO.9.11	My ta shinyn er guirr diuish reddyn spyrrydoil, nee madyr mooar eh my nee mayd buinn ny nheeghyn seihltagh eu. 
1CO.9.12	Myr ta fir-ynsee elley er ghoaill y phooar shoh harriu, nagh vel eh ny s’cooie dooinyn? Ny-yeih, cha vel shin er n’yannoo ymmyd jeh’n phooar shoh; agh ta shin er hurranse dy chooilley chreoghys, er-aggle dy jinnagh shin sushtal Chreest y lhiettal. 
1CO.9.13	Nagh vel fys eu dy vel adsyn ta shirveish mysh nheeghyn casherick, beaghey er yn oural? as dy vel adsyn ta tendeil ec yn altar, goaill ayrn jeh ny t’er yn altar? 
1CO.9.14	Dy jarroo myr shen ta’n Chiarn myrgeddin er n’oardaghey, dy lhisagh adsyn ta preacheil y sushtal, beaghey er y sushtal. 
1CO.9.15	Agh cha vel mish er n’yannoo ymmyd erbee jeh’n phooar shoh. Chamoo ta mee er scrieu ny reddyn shoh, dy nee myr shoh veagh eh jeant er my hon: 
1CO.9.16	Son ga dy vel mee preacheil y sushtal, cha vel veg aym dy voggyssagh ass: son ta’n êgin shoh lhie orrym; dy jarroo, smerg dou mannagh jean-ym y sushtal y phreacheil. 
1CO.9.17	Son my ta mee jannoo shoh dy arryltagh, ta leagh my chour: agh my she noi m’aigney, ta preacheil y sushtal fo my churrym dy chooilleeney. 
1CO.9.18	Cre ta eisht my leagh? dy feer tra ta mee preacheil y sushtal, dy jinnin’s er sushtal Chreest dy ve fegooish cost, nagh goym yn slane vondeish jeh my phooar ’sy tushtal. 
1CO.9.19	Son ga nagh vel mee fo kiangley gys dooinney erbee, foast ta mee er n’yannoo mee hene my harvaant daue ooilley, dy voddin ny smoo y chosney [gys y chredjue.] 
1CO.9.20	As gys ny Hewnyn, ren mee gymmyrkey mee hene myr Ew, dy voddin ny Hewnyn y chosney: dauesyn ta fo’n leigh, myr fo’n leigh, dy voddin adsyn ta fo’n leigh y chosney; 
1CO.9.21	Dauesyn ta fegooish y leigh, myr fegooish y leigh, (ga nagh row mee fegooish y leigh gys Jee, agh fo’n leigh gys Creest) dy voddin adsyn ta fegooish y leigh y chosney. 
1CO.9.22	Dauesyn ta faase-chredjuagh, haink mee dy ve myr faase-chredjuagh, dy voddin yn vooinjer faase chredjuagh y chosney: dy chooilley aght ta mee er m’ymmyrkey hene gys dy chooilley ghooinney, dy voddin liorish dy chooilly haase paart y hauail. 
1CO.9.23	As shoh ta mee jannoo er graih yn tushtal, dy voddin mêriu goaill ayrn jeh’n leagh ta ayns shen giallit. 
1CO.9.24	Nagh vel fys eu hene, dy vel adsyn ta roie ayns race, ooilley roie, agh dy nee unnane ta geddyn yn leagh? Roie-jee shiuish er lheid yn aght, dy vod shiu cosney. 
1CO.9.25	As dy chooilley ghooiney ta streeu son y varriaght, t’eh sheelt ayns dy chooilley nhee. Nish t’adsyn jannoo shoh dy chosney attey hed naardey, agh shinyn dy chosney attey nagh jed naardey. 
1CO.9.26	Ta mish er-y-fa shen myr shoh roie, cha nee ayns aght neu-hickyr; ta mee myr shen gleck, cha nee myr fer ta bwoalley yn gheay: 
1CO.9.27	Agh ta mee freayll my chorp fo, as dy smaghtaghey eh; er-aggle liorish aght erbee, erreish dooys v’er breacheil da feallagh elley, dy beign’s mee hene tilgit 
1CO.10.1	Ny sodjey, vraaraghyn, cha baillym shiu ve neu-hushtagh, kys dy row ooilley ny ayraghyn ain fo’n vodjal, as hie ad-ooilley trooid yn aarkey; 
1CO.10.2	As v’ad ooilley bashtit gys Moses ayns y vodjal, as ayns yn aarkey; 
1CO.10.3	As ren ad ooilley gee yn beaghey spyrrydoil cheddin; 
1CO.10.4	As ren ad ooilley giu yn jough spyrrydoil cheddin: (son ren ad giu jeh’n Chreg spyrrydoil shen deiyr orroo; as y Chreg shen va Creest.) 
1CO.10.5	Agh jeh ymmodee jeu cha row Jee feer wooiagh; son v’ad er nyn goyrt mow ayns yn aasagh. 
1CO.10.6	Nish va ny reddyn shoh son sampleyryn dooinyn, son nagh jinnagh shin saynt da nheeghyn olk, myr hug adsyn neesht saynt. 
1CO.10.7	Chamoo cur-jee shiuish ooashley da jallooyn, myr hug paart jeusyn; myr te scruit, Hoie yn pobble sheese dy ee as dy iu, as dirree ad seose dy ve rouanagh. 
1CO.10.8	Chamoo lhig dooin cur rish maarderys, myr ren paart jeusyn, as huitt ad ayns un laa three thousaneyn as feed. 
1CO.10.9	Chamoo lhig dooin Creest y vrasnaghey, myr ren paart jeusyn myrgeddin brasnaghey, as v’ad er nyn stroie liorish ard-nieughyn. 
1CO.10.10	Chamoo jean shiuish tallagh, myr ren paart jeusyn neesht tallagh, as v’ad er nyn stroie liorish y stroieder. 
1CO.10.11	Nish haink ooilley ny reddyn shoh orroosyn son sampleyryn: as t’ad scruit son raaue dooinyn, orrin ta jerrey’n theihll er jeet. 
1CO.10.12	Shen-y-fa lhig dasyn ta smooinaghtyn dy vel eh ny hassoo, kiarail y ghoaill nagh duitt eh. 
1CO.10.13	Cha vel miolagh erbee er jeet nyn raad, agh lheid as ta cadjin da dooinney: agh ta Jee firrinagh, nagh lhig diuish dy ve er nyn miolaghey erskyn ny oddys shiu y ymmyrkey; agh nee eh myrgeddin lesh y violagh raad y yannoo dy scapail, dy vod niart y ve ayndiu dy ymmyrkey eh. 
1CO.10.14	Shen-y-fa my chaarjyn deyr, chea-jee veih coyrt ooashley da jallooyn. 
1CO.10.15	Ta mee loayrt myr rish deiney creeney: briwnys-jee hene ny ta mee dy ghra. 
1CO.10.16	Yn cappan dy vannaght ta shin dy oltaghey, nagh nee shoh dy ghoaill ayrn jeh fuill Chreest? Yn arran ta shin dy vrishey, nagh nee shoh dy ghoaill ayrn jeh corp Chreest? 
1CO.10.17	Son ta shinyn, ga ymmodee, un arran, as un chorp: son ta shin ooilley goaill ayrn jeh’n un arran shen. 
1CO.10.18	Cur-jee my-ner Israel cordail rish yn eill: nagh vel adsyn ta gee jeh ny ourallyn, goaill ayrn jeh ny t’er ny hebbal er yn altar? 
1CO.10.19	Cre jir-ym eisht? dy vel jalloo veg eddyr, ny dy vel shen ny ta er ny ouralley gys jallooyn veg eddyr? 
1CO.10.20	Agh ta mee gra, dy vel ny ourallyn ta ny Ashoonyn-quaagh dy hebbal, chebbit gys drogh-spyrrydyn, as cha nee gys Jee: as cha baillym shiu dy ghoaill commee marish drogh-spyrrydyn. 
1CO.10.21	Cha vod shiu giu jeh cappan y Chiarn, as jeh cappan drogh-spyrrydyn: cha vod shiu ayrn y ghoaill ec boayrd y Chiarn, as ec boayrd drogh-spyrrydyn. 
1CO.10.22	Vel shin brasnaghey yn Chiarn gys corree? vel shin ny s’troshey na eshyn? 
1CO.10.23	Te lowal dou ymmodee reddyn y yannoo, agh cha vel dy chooilley nhee cooie dy ve jeant: te lowal dou ymmodee reddyn y yannoo, agh cha vel dy chooilley nhee gys ynsagh Creestee. 
1CO.10.24	Ny lhig da dooinney erbee shirrey ynrycan e vondeish hene: agh dy chooilley unnane foays e naboo. 
1CO.10.25	Cre-erbee ta creckit ayns ny margaghyn, ee-jee, fegooish jannoo briaght erbee er graih cooinsheanse. 
1CO.10.26	Son lesh y Chiarn yn seihll, as ooilley ny t’ayn. 
1CO.10.27	My ta fer erbee jeusyn nagh vel jeh’n chredjue, cuirrey shiu gys gien, as shiuish aignagh dy gholl; cre-erbee ta soit kiongoyrt riu, ee-jee, fegooish jannoo briaght erbee er graih cooinsheanse. 
1CO.10.28	Agh my jir dooinney erbee riu, va shoh er ny hebbal ayns oural gys jallooyn, ny ee-jee jeh er y choontey echeysyn ren shoh y hoilshaghey, as er graih cooinsheanse. Son ta’n seihll lesh y Chiarn, as ooilley ny t’ayn. 
1CO.10.29	Cooinsheanse, ta mee gra, cha nee dty chooinsheanse hene, agh shen jeh’n fer elley: son cre’n-fa ta my reamys er ny vriwnys liorish cooinsheanse ghooinney elley? 
1CO.10.30	Son, my ta mee liorish grayse goaill ayrn jeh, cre’n-fa ta mee oltooanit son shen ny ta mee er oltaghey? 
1CO.10.31	Shen-y-fa edyr shiu ve gee ny giu, ny cre-erbee ta shiu dy yannoo, jean-jee ooilley gys gloyr Yee. 
1CO.10.32	Ny cur-jee oyr erbee dy huittym ayns peccah, edyr da ny Hewnyn, ny da ny Ashoonyn-quaagh, ny da agglish Yee: 
1CO.10.33	Dy jarroo myr ta mee son booiys dy chooilley ghooinney ayns dy chooilley nhee, cha nee shirrey my vondeish hene, agh vondeish ymmodee, dy vod ad v’er nyn sauail.
1CO.11.1	Eiyr-jee shiuish orrym’s, dy jarroo myr ta mish myrgeddin er Creest. 
1CO.11.2	Nish ta mee moylley shiu, vraaraghyn, dy vel shiu cooinaghtyn orrym ayns dy chooilley nhee, as freayll ny oardaghyn myr livrey mee ad diu. 
1CO.11.3	Agh baillym shiu dy hoiggal dy nee Creest kione dy chooilley ghooinney; as y dooinney kione e ven; as dy nee Jee kione Chreest. 
1CO.11.4	Dy chooilley ghooinney ta jannoo padjer ny phadeyrys, as e chione coodit, t’eh naaraghey eh chione. 
1CO.11.5	Agh dy chooilley ven ta goaill padjer ny jannoo phadeyrys, as e kione rooisht, t’ee naaraghey e kione: son ta shen yn un chooid as dy beagh ee er ny ve baarit. 
1CO.11.6	Son mannagh vel coodagh er y ven, lhig j’ee chammah ve baarit: agh my te nearey da ben dy ve baarit ny shavit, lhig da coodagh ’ve urree. 
1CO.11.7	Er son y dooinney dy jarroo cha lhisagh eh e chione y choodaghey, ayns wheesh as dy vel eh co-chaslys as gloyr Yee: agh ta’n ven gloyr y dooinney. 
1CO.11.8	Son cha row yn dooinney veih’n ven: agh y ven veih’n dooinney. 
1CO.11.9	Chamoo va’n dooinney er ny chroo son y ven: agh y ven son y dooinney. 
1CO.11.10	Son yn oyr shoh lhisagh v’ec y ven coodagh er e kione, er coontey ny ainleyn. 
1CO.11.11	Ny yeih, cha vel y dooinney fegooish y ven, chamoo ta’n ven fegooish y dooinney ayns y Chiarn. 
1CO.11.12	Son myr va’n ven veih’n dooinney, myr shen dy jarroo ta’n dooinney liorish y ven: agh ta dy chooilley nhee veih Jee. 
1CO.11.13	Jean-jee hene briwnys; vel eh jesh da ben dy yannoo padjer gys Jee as y kione eck gyn coodagh? 
1CO.11.14	Nagh vel eer dooghys hene gynsaghey shiu, my ta dooinney ceau e olt gys lhiurid, te nearey da? 
1CO.11.15	Agh my ta folt liauyr er ben, te stooamid j’ee: son ta’n folt eck er ny choyrt j’ee son coodagh. 
1CO.11.16	Agh my saillish dooinney erbee ve streeuagh, cha vel lheid y cliaghtey ain, ny foast ec kialteenyn Yee. 
1CO.11.17	Nish ayns y red shoh ta mee dy hoilshaghey diu, cha vel mee dy voylley shiu; dy vel shiu cheet cooidjagh, cha nee son ny share agh son ny smessey. 
1CO.11.18	Son hoshiaght ooilley, tra ta shiu cheet cooidjagh ayns y cheeill, ta mee clashtyn dy vel streeuaghyn nyn mast’ eu; as ayns ayrn ta mee credjal eh. 
1CO.11.19	Son shegin da myrgeddin shaghrynys veih’n chredjue ve ny vud eu, dy vod adsyn ta firrinagh ayns y chredjue v’er nyn gronnaghey nyn mast’ eu. 
1CO.11.20	Tra ta shiu cheet cooidjagh er-y-fa shen gys un voayl, cha vel eh dy ee shibber y Chiarn. 
1CO.11.21	Son ec gee, ta dagh unnane goaill roish fer elley e hibber hene: as ta fer accryssagh, as ta fer elley er n’iu dy palchey. 
1CO.11.22	Cre, nagh vel thieyn eu dy ee as dy iu ayndoo? ny nee beg ta shiu soiaghey jeh keeill Yee, as naaraghey adsyn nagh vel thieyn oc? Cre nee’m y ghra riu? jeanym shiu y voylley ayns shoh? Cha vel mee moylley shiu. 
1CO.11.23	Son ta mish er n’gheddyn veih’n Chiarn shen ta mee myrgeddin er livrey diuish, Dy ren y Chiarn Yeesey, yn oie cheddin ayn v’eh er ny vrah, arran y ghoaill: 
1CO.11.24	As tra v’eh er choyrt booise, vrish eh eh, as dooyrt eh, Gow-jee, ee-jee; shoh my chorp’s t’er ny vrishey er nyn son eu: jean-jee shoh ayns cooinaghtyn jeem’s. 
1CO.11.25	Er yn aght cheddin neesht ghow eh yn cappan, tra v’eh erreish shibber, gra, She’n cappan shoh yn conaant noa ayns my uill’s: shoh jean-jee, cha mennick as iu-ys shiu eh, ayns cooinaghtyn jeem’s. 
1CO.11.26	Son cha mennick as ee-ys shiu yn arran shoh, as iu-ys shiu yn cappan shoh, ta shiu soilshaghey magh baase y Chiarn derrey hig eh. 
1CO.11.27	Shen-y-fa, quoi-erbee ee-ys yn arran shoh, as iu-ys y cappan shoh jeh’n Chiarn dy neu-feeu, bee eh oolee jeh corp as fuill y Chiarn. 
1CO.11.28	Agh lhig da dooinney eh hene y eysht; as myr shen lhig da gee jeh’n arran shen, as giu jeh’n chappan shen. 
1CO.11.29	Son eshyn ta gee as giu dy neu-feeu, t’eh gee as giu 
1CO.11.30	Son yn oyr shoh ta ymmodee annoon as doghanagh ny vud eu, as ymmodee nyn gadley. 
1CO.11.31	Son dy jinnagh shin shin-hene y vriwnys, cha beagh shin er nyn mriwnys. 
1CO.11.32	Agh tra ta shin er nyn mriwnys, ta shin er nyn smaghtaghey liorish y Chiarn, dy vod mayd gyn ve deyrit marish y seihll. 
1CO.11.33	Shen-y-fa, my vraaraghyn, tra ta shiu cheet cooidjagh dy ee, fuirree-jee yn derrey yeh son y jeh elley. 
1CO.11.34	As my ta dooinney erbee accryssagh, lhig eh gee ec y thie; nagh jig shiu cooidjagh gys deyrey. Er son reddyn elley nee’m ad y oardrail tra hig-ym.
1CO.12.1	Nish mychione giootyn spyrrydoil, vraaraghyn, cha baillym shiu ve mee-hushtagh. 
1CO.12.2	Ta fys eu dy row shiu nyn Ashoonyn-quaagh, er nyn goyrt lhieu ersooyl gys ny jallooyn balloo shoh, dy jarroo myr va shiu er nyn leeideil. 
1CO.12.3	Shen-y-fa ta mish soilshaghey diu, nagh vel dooinney erbee ta loayrt liorish Spyrryd Yee, genmys Yeesey mollaghtagh: as nagh vod dooinney erbee gra dy nee Yeesey yn Chiarn, agh liorish y Spyrryd Noo. 
1CO.12.4	Nish ta ayn caghlaaghyn dy ghiootyn, agh y Spyrryd cheddin. 
1CO.12.5	As ta caghlaaghyn dy oikyn ayn, agh y Chiarn cheddin. 
1CO.12.6	As ta ayn caghlaaghyn dy obbraghyn mirrillagh, agh she’n Jee cheddin ta gobbraghey ooilley ayns ooilley. 
1CO.12.7	Agh ta soilshey yn Spyrryd er ny choyrt da dy chooilley ghooinney son vondeish ennagh. 
1CO.12.8	Son da fer ta er ny choyrt liorish y Spyrryd, yn goo dy chreenaght; da fer elley yn goo dy hushtey liorish y Spyrryd cheddin; 
1CO.12.9	Da fer elley credjue liorish y Spyrryd cheddin; da fer elley ny giootyn dy lheihys liorish y Spyrryd cheddin; 
1CO.12.10	Da fer elley dy obbraghey mirrillyn; da fer elley phadeyrys; da fer elley yn briwnys dy phrowal ny spyrrydyn; da fer elley caghlaaghyn dy ghlaraghyn; da fer elley dy chur bun er glaraghyn. 
1CO.12.11	Agh ad shoh ooilley ta’n un as yn eer Spyrryd cheddin gobbraghey, rheynn er dy chooilley ghooinney er-lheh myr saillish hene. 
1CO.12.12	Son ’naght myr ta’n corp unnane, as e oltyn ymmodee, as nagh vel ooilley oltyn yn un chorp shen, ga ymmodee, jannoo agh un chorp: er yn aght cheddin ta Creest. 
1CO.12.13	Son liorish un Spyrryd ta shin ooilley er nyn mashtey ayns un chorp, edyr shin ve Hewnyn ny Ashoonyn-quaagh: edyr shin ve kianlt ny seyr: as ta shin ooilley er n’iu ayns yn un Spyrryd. 
1CO.12.14	Son cha vel y corp un olt, agh ymmodee. 
1CO.12.15	My jir y chass, Er yn oyr nagh nee mish y laue, cha vel mee jeh’n chorp; nagh vel eh son shen jeh’n chorp? 
1CO.12.16	As my jir y chleaysh, Er-yn-oyr nagh nee yn tooill mee, cha vel mee jeh’n chorp; nagh vel eh son shen jeh’n chorp? 
1CO.12.17	Dy beagh yn slane corp ny hooill, cre’n raad veagh y clashtyn? as dy beagh yn slane corp ny clashtyn, cre’n raad veagh y soaral? 
1CO.12.18	Agh nish ta Jee er hoiaghey ny oltyn, dagh unnane oc ayns y chorp, myr s’gooidsave lesh hene. 
1CO.12.19	As dy beagh ad oilley un olt, cre veagh y corp? 
1CO.12.20	Agh nish t’ad ymmodee oltyn, agh ny-yeih un chorp. 
1CO.12.21	As cha vod y tooill gra rish y laue, Cha vel feme aym ort: ny reesht, yn kione rish ny cassyn, Cha vel feme aym erriu. 
1CO.12.22	Ny sodjey na shoh, ta ny oltyn shen jeh’n chorp, s’meilley ta shin coontey jeu, foast ymmyrchagh. 
1CO.12.23	As ny oltyn shen jeh’n chorp, sloo ta shin dy choontey jeu, orroo smoo dy stooamid ta shin dy stowal, as ny oltyn neu-yesh ain er nyn goamrey lesh onnor foddey smoo. 
1CO.12.24	Son cha vel ny oltyn aalin ain feme er shoh: agh ta Jee er chummey yn corp dy cheilley, coyrt ny smoo dy onnor da’n ayrn shen va laccal: 
1CO.12.25	Nagh beagh scarrey erbee ayns y chorp: agh dy beagh ec ooilley ny oltyn yn chiarail cheddin yn derrey yeh son y jeh elley. 
1CO.12.26	Son edyr un olt dy hurranse, ta ooilley ny oltyn surranse mârish: ny un olt dy v’er ny choamrey lesh onnor, ta ooilley ny oltyn goaill boggey mârish. 
1CO.12.27	Agh nish ta shiuish corp Chreest, as oltyn er-lheh. 
1CO.12.28	As ta Jee er hoiaghey paart ayns yn agglish, hoshiaght ostyllyn, ’sy nah ynnyd phadeyryn, ’sy trass ynnyd fir-ynsee, lurg shen mirrillyn, eisht giootyn dy lheihys, fir-choonee, reilltee, caghlaaghyn dy ghlare. 
1CO.12.29	Vel ooilley nyn ostyllyn? vel ooilley nyn vadeyryn? vel ooilley nyn vir-ynsee? vel ooilley gobbraghey mirrillyn? 
1CO.12.30	Vel ec ooilley ny giootyn dy lheihys? vel ooilley loayrt glaraghyn joarree? vel ooilley coyrt bun er glaraghyn? 
1CO.12.31	Agh yeearree-jee dy jeean ny ard-ghiootyn: As foast ta mee jeeaghyn diu raad foddey s’ooasle.
1CO.13.1	Ga dy loayrin lesh chengaghyn deiney as ainleyn, as gyn graih aynym, ta mee dy jarroo myr prash ta feiyral, ny kiaull cymbal. 
1CO.13.2	As ga dy beagh aym yn gioot dy adeyrys, as dy doiggin dagh folliaght, as dy chooilley hushtey; as ga dy beagh aym dy chooilley chredjue myr shen dy voddin sleityn y scughey, as gyn graih ve aym, cha vel mee veg. 
1CO.13.3	As ga dy rheynnin ooilley my chooid dy veaghey ny boghtyn, as ga dy jinnin my chorp dy ve er ny lostey, as gyn graih ve aym, cha vel eh jeh veg y vondeish dou. 
1CO.13.4	Ta graih surranse foddey, as t’ee dooie; cha vel graih troo: cha vel graih soiaghey ee hene seose ayns aght mooaralagh; cha vel ee sheidit seose lesh moyrn, 
1CO.13.5	Cha vel ee gymmyrkey ee hene dy neu-aghtal, cha vel ee shirrey e cooid hene, cha vel ee dy aashagh er ny vrasnaghey, cha vel ee smooinaghtyn er olk erbee. 
1CO.13.6	Cha vel ee goaill boggey ayns mee-chairys, agh boggyssagh ayns yn irriney; 
1CO.13.7	Fuillaghtyn dagh nhee, credjal dagh nhee, treishteil dagh nhee, surranse dy chooilley nhee, 
1CO.13.8	Cha vel graih dy bragh failleil: agh edyr ad dy ve phadeyr-ysyn, nee adsyn failleil; edyr ad dy ve chengaghyn, nee ad scuirr; edyr eh dy ve tushtey, nhee eh lheïe ersooyl. 
1CO.13.9	Son ta shin toiggal ayns ayrn, as jannoo phadeyrys ayns ayrn. 
1CO.13.10	Agh tra vees y stayd firrinagh er jeet, eisht bee shen ny ta ayns ayrn ec kione. 
1CO.13.11	Tra va mee my lhiannoo, loayr mee myr lhiannoo, hoig mee myr lhiannoo, smooinee mee myr lhiannoo: agh tra haink mee dy ve my ghooinney, hug mee reddyn lambanagh dy lhiattee. 
1CO.13.12	Son nish ta shin fakin trooid gless dy dorraghey; agh eisht eddin dy eddin: nish ta my enney ayns ayrn; agh eisht bee my enney dy jarroo myr ta enney orrym pene. 
1CO.13.13	As nish ta ayn ny three grayseyn shoh, credjue, treishteil, as graih; agh yn grayse syrjey jeu shoh graih.
1CO.14.1	Eiyr-jee da graih [creestee,] as yeearree-jee dy jeean giootyn spyrrydoil, agh erskyn ooilley dy vod shiu bun y choyrt er goo Yee. 
1CO.14.2	Son eshyn ta loayrt ayns chengey yoarree, cha nee rish deiney, agh rish Jee t’eh loayrt: son cha vel dooinney erbee dy hoiggal eh; ga ayns y spyrryd t’eh loayrt folliaghtyn. 
1CO.14.3	Agh eshyn ta preacheil, t’eh loayrt rish deiney gys nyn ynsagh, nyn goyrle, as nyn gherjagh. 
1CO.14.4	Eshyn ta loayrt ayns chengey yoarree, t’eh gynsaghey eh hene: agh eshyn ta preacheil, t’eh gynsaghey yn agglish. 
1CO.14.5	Baillym dy loayragh shiu ooilley lesh glaraghyn, agh baare lhiam shiu dy phreacheil: son ny s’ooasle ta eshyn ta preacheil, na eshyn ta loayrt glaraghyn, mannagh vel eh coyrt bun y ghlare, dy vod yn agglish ’ve ynsit liorish. 
1CO.14.6	Nish, vraaraghyn, my hig-yms hiuish loayrt lesh chengaghyn joarree, cre-woad share vees shiu, mannagh loayr-ym riu, edyr liorish ashlish, ny liorish tushtey, ny liorish phadeyrys, ny liorish ynsagh? 
1CO.14.7	As eer reddyn gyn vioys ta jannoo feiyr, edyr ad ve feddan ny claasagh, mannagh bee caghlaa ayns y vingys, quoi oddys toiggal cre ta cloït er y feddan ny’n chlaasagh? 
1CO.14.8	Son my ta’n cayrn coyrt kiaull neu-chooie, quoi nee eh hene y chiartaghey son y chaggey? 
1CO.14.9	Myr shen myrgeddin shiuish, mannagh vel shiu lesh y chengey loayrt goan aashagh dy v’er ny hoiggal, kys vees baght er ny ghoaill jeh shen ny ta loayrit? son loayree shiu rish y gheay. 
1CO.14.10	Te taghyrt dy vel fud y theihll whilleen caghlaa shen dy ghlare, as cha vel veg jeu fegooish meanal. 
1CO.14.11	Shen-y-fa, mannagh vel mee toiggal yn ghlare t’er ny loayrt rhym, bee’m dasyn ta loayrt rhym myr 
1CO.14.12	Er yn aght cheddin, fakin dy vel shiu dy jeean geearree giootyn spyrrydoil, shir-jee dy ve ny s breeoil ayndoo gys 
1CO.14.13	Shen-y-fa lhig dasyn ta loayrt ayns chengey yoarree, guee dy vod eh bun y choyrt er e ghlare. 
1CO.14.14	Son my ta mee jannoo padjer ayns chengey yoarree, she my spyrryd t’ec padjer, agh ta my hoiggal neu-vessoil. 
1CO.14.15	Cre te eisht? Goym padjer lesh my spyrryd, as goym padjer lesh my hoiggal myrgeddin: Goym arrane lesh my spyrryd, as nee’m arrane y ghoaill lesh my hoiggal myrgeddin. 
1CO.14.16	Er-nonney tra t’ou bannaghey lesh y spyrryd, kys nee eshyn nagh vel dy dty hoiggal, gra Amen tra t’ou coyrt booise, fakin nagh vel eh toiggal cre t’ou dy ghra? 
1CO.14.17	Son dy firrinagh t’ou coyrt booise dy mie, agh cha vel y jeh elley veg share jeh. 
1CO.14.18	Ta mee coyrt booise da my Yee, dy vel mee loayrt ny s’lhee glare na shiu ooilley: 
1CO.14.19	Ny-yeih ’sy cheeill baare lhiam queig focklyn y loayrt dy v’er my hoiggal, dy voddin feallagh elley myrgeddin y ynsaghey, na jeih thousaneyn dy ocklyn ayns chengey yoarree. 
1CO.14.20	Vraaraghyn, ny bee-jee nyn gloan ayns tushtey: ny-yeih ayns olkys bee-jee myr cloan, agh ayns toiggal bee-jee deiney. 
1CO.14.21	Ayns y leigh te scruit, Liorish deiney jeh glare elley as jeh meillyn elley, nee’m loayrt rish y pobble shoh: as foast er son shoh as ooilley cha jean ad m’y chlashtyn, ta’n Chiarn dy ghra. 
1CO.14.22	Shen-y-fa ta glaraghyn cowrey, cha nee dauesyn ta credjal, agh dauesyn nagh vel credjal: agh cha vel preacheil shirveishagh dauesyn nagh vel credjal, agh dauesyn ta credjal. 
1CO.14.23	Shen-y-fa my ta’n slane cheeill er nyn jaglym cooidjagh ayns un voayl, as ad ooilley loayrt ayns glaraghyn joarree, as dy darragh stiagh adsyn nagh vel toiggal yn ghlare oc, ny credjal, nagh jir ad dy vel shiu ass nyn geeayl? 
1CO.14.24	Agh my ta ooilley 
1CO.14.25	As myr shoh ta folliaghtyn e chree er ny hoilshaghey; as myr shen, tuittym sheese er e eddin, ver eh ooashley da Jee, as nee eh fockley magh dy vel Jee dy firrinagh nyn mast’ eu. 
1CO.14.26	Cre te eisht, vraaraghyn? tra ta shiu cheet cooidjagh, dy vel ec dagh unnane eu er-lheh arrane spyrrydoil, dy vel echey ynsagh, dy vel echey glare yoarree, dy vel echey ashlish, dy vel echey dy chur bun er y ghoo. Lhig da dy chooilley nhee ve jeant gys 
1CO.14.27	My ta dooinney erbee loayrt ayns chengey yoarree, lhig da ve jeant liorish jees, ny ec y chooid smoo liorish three, as shen fer lurg fer: as lhig da fer elley bun y choyrt. 
1CO.14.28	Agh mannagh vel fer erbee ry-hoi toiggal y choyrt, lhig da ve ny host ’sy cheeill; as lhig da loayrt rish hene, as rish Jee. 
1CO.14.29	Lhig da jees ny three jeh ny phadeyryn loayrt, as lhig da’n vooinjer elley briwnys. 
1CO.14.30	My ta nhee erbee er ny hoilshaghey da fer elley ’sy cheshaght, lhig da’n chied er ve ny host. 
1CO.14.31	Son foddee shiu ooilley phadeyrys fer lurg fer, dy vod ooilley gynsaghey, as dy vod ooilley v’er nyn gherjaghey. 
1CO.14.32	As ta spyrrydyn ny phadeyryn fo reill ny phadeyrys. 
1CO.14.33	Son cha vel Jee ny Yee dy vee-reilltys, agh dy hee, myr ayns ooilley kialteenyn ny nooghyn. 
1CO.14.34	Lhig da ny mraane eu ve nyn dhost ayns ny kialteenyn: son cha vel eh lowit dauesyn dy loayrt: agh t’ad sarit dy ve fo biallys, myr ta’n leigh neesht dy ghra. 
1CO.14.35	Agh my saill-lhieu gynsaghey nhee erbee, lhig daue fênaght jeh ny sheshaghyn oc ec y thie: son te neu-yesh da ben dy loayrt ’sy cheeill. 
1CO.14.36	Cre? nee veueish haink goo Yee? ny nee hiuish ny lomarcan haink eh? 
1CO.14.37	My ta dooinney erbee smooinaghtyn eh hene ny adeyr, ny spyrrydoil, lhig da goaill rish ny reddyn ta mee dy scrieu hiu dy ve saraghyn y Chiarn. 
1CO.14.38	Agh my ta dooinney erbee mee-hushtagh, lhig da ve mee-hushtagh. 
1CO.14.39	Shen-y-fa, vraaraghyn, bee-jee dy jeean aignagh dy ockley magh y goo, as ny jean-jee lhiettal dy loayrt ayns glaraghyn. 
1CO.14.40	Lhig da dy chooilley nhee ve jeant dy feeudagh as cordail rish yn oardagh.
1CO.15.1	Ny-sodjey, vraaraghyn, ta mee soilshaghey diu yn sushtal ren mee y phreacheil diu, eh ta shiu myrgeddin er ghoaill rish, as ayn ta shiu shassoo; 
1CO.15.2	Liorish ta shiu myrgeddin er nyn sauail, my ta shiu freayll ayns cooinaghtyn shen ny ren mee y phreacheil diu, mannagh vel shiu er chredjal ayns fardail. 
1CO.15.3	Son livrey mee diu hoshiaght ooilley, shen ny hooar mee hene myrgeddin, kys dy dooar Creest baase son nyn beccaghyn cordail rish ny scriptyryn: 
1CO.15.4	As dy row eh oanluckit, as dy dirree eh reesht yn trass laa cordail rish ny scriptyryn: 
1CO.15.5	As dy row eh er ny akin liorish Cephas, eisht liorish y daa ostyl yeig. 
1CO.15.6	Ny lurg shen v’eh er ny akin liorish ny smoo na queig cheead braar ec yn un cheayrt: jeu ta’n ayrn smoo er-mayrn gys y traa t’ayn: agh ta paart er duittym nyn gadley. 
1CO.15.7	Ny lurg shen v’eh er ny akin liorish Jamys, eisht liorish ooilley ny ostyllyn. 
1CO.15.8	As er-jerrey ooilley v’eh er ny akin liorym’s neesht, myr liorish fer ruggyr ass traa cooie. 
1CO.15.9	Son she mish y fer sloo jeh ny ostyllyn, nagh vel feeu dy ve er my enmys my ostyl, er-y-fa dy ren mee tranlaase er agglish Yee. 
1CO.15.10	Agh liorish grayse Yee ta mee ny ta mee: as e ghrayse, va er ny ghiootal orrym, cha row eh ayns fardail; agh ren mee laboragh ny s’doccarree na ad ooilley: ny-yeih cha nee mish, agh grayse Yee va mârym. 
1CO.15.11	Shen-y-fa edyr eh ve mish ny adsyn, shoh myr ta shinyn preacheil, as shoh myr ren shiuish credjal. 
1CO.15.12	Nish my ta Creest er ny phreacheil dy dirree eh veih ny merriu, kys ta paart nyn mast’ eu gra nagh vel ayn irree-seose-reesht ny merriu? 
1CO.15.13	Agh mannagh vel ny merriu girree reesht, eisht cha vel Creest er n’irree reesht? 
1CO.15.14	As mannagh vel Creest er n’irree reesht, eisht ta’n phreacheil ain fardail, as ta’n credjue euish myrgeddin fardail. 
1CO.15.15	Dy jarroo, as ta shinyn er nyn gheddyn nyn veanishyn foalsey dy Yee; er-y-fa dy vel shin er n’ymmyrky feanish da Jee, by hrog eh seose Creest: eh nagh hrog eh seose, my she shen nagh vel ny merriu girree seose reesht. 
1CO.15.16	Son mannagh vel ny merriu girree reesht, eisht cha vel Creest er n’irree; 
1CO.15.17	As mannagh vel Creest er n’irree, ta’n credjue eu fardail; ta shiu foast ayns nyn beccaghyn. 
1CO.15.18	Eisht t’adsyn myrgeddin ta nyn gadley ayns Creest, er jerraghtyn. 
1CO.15.19	My she ’sy vea shoh ny lomarcan ta nyn dreishteil ayns Creest, shinyn s’treih jeh ooilley sheelnaue. 
1CO.15.20	Agh nish ta Creest er n’irree veih ny merriu, as er jeet dy ve yn chied-vess jeusyn ren cadley. 
1CO.15.21	Son fakin dy nee liorish dooinney haink baase; liorish dooinney myrgeddin haink yn irree-seose-reesht veih ny merriu. 
1CO.15.22	Son ’naght myr ayns Adam ta ooilley geddyn baase, dy jarroo myr shen ayns Creest bee ooilley jeant bio. 
1CO.15.23	Agh dy chooilley ghooinney ayns e choorse hene: Creest yn chied-vess; ny lurg shen adsyn ta lesh Creest, ec y cheet echey. 
1CO.15.24	Eisht ta’n jerrey cheet, tra vees eh er livrey seose yn reeriaght gys Jee, dy jarroo yn Ayr; erreish da v’er choyrt sheese dy chooilley reill, as dy chooilley ’torrity as pooar. 
1CO.15.25	Son shegin dasyn reill derrey t’eh er choyrt ooilley e noidyn fo chosh. 
1CO.15.26	Yn noid s’jerree hed er stroie, yn baase eh. 
1CO.15.27	Son t’eh er choyrt dy chooilley nhee fo e chassyn. Agh tra t’eh gra dy vel dy chooilley nhee er ny choyrt fosyn, te shickyr dy vel shoh er-lhimmey jeh Jee hene ren dy chooilley nhee y choyrt fo. 
1CO.15.28	As tra vees dy chooilley nhee er ny choyrt fosyn, eisht bee yn Mac eh hene myrgeddin er ny injillaghey huggeysyn hug dy chooilley nhee fo, dy vod Jee ve ooilley ayns ooilley. 
1CO.15.29	Er-nonney cre nee adsyn y yannoo ta bashtit 
1CO.15.30	As cre’n-fa ta shin shassoo ayns gaue dy chooilley oor? 
1CO.15.31	Ta mee dy hickyraghey liorish y gerjagh t’ainyn ayns Creest Yeesey nyn Jiarn, dy vel mee geddyn vaaish gaghlaa. 
1CO.15.32	My ta mee myr yarragh oo er chaggey rish beïyn feïe ec Ephesus, cre’n cosney te dou mannagh vel ny merriu girree reesht? Lhig dooin gee as giu, son mairagh yiow mayd baase. 
1CO.15.33	Ny bee-jee mollit; ta drogh heshaght cur mow ellyn mie. 
1CO.15.34	Dooisht-jee gys cairys, as ny cur-jee rish peccah; son ta paart nagh vel tushtey oc dy Yee: ta mee grah shoh gys y nearey eu. 
1CO.15.35	Agh jir dooinney ennagh, Kys ta ny merriu troggit seose, as lesh cre’n corp t’ad cheet? 
1CO.15.36	Uss ghooinney vee-hushtagh, shen ny t’ou dy chuirr, cha vel eh bioghey, mannagh vel eh goll eig. 
1CO.15.37	As shen t’ou dy chuirr, cha vel oo cuirr yn corp shen vees, agh grine lhome, foddee eh taghyrt dy churnaght, ny dy arroo ennagh elley. 
1CO.15.38	Agh ta Jee cur corp da myr saillish hene, as da dy chooilley rass e chorp hene. 
1CO.15.39	Cha vel dy chooilley eill jeh’n un cheint; agh ta ayn un cheint dy eill dy gheiney, keint elley dy veiyn, keint elley dy eeastyn, as keint elley dy eeanlee. 
1CO.15.40	Ta ayn myrgeddin kirp flaunyssagh, as kirp thallooinagh; agh ta gloyr y chorp flaunyssagh un red, as gloyr y chorp thallooinagh red elley. 
1CO.15.41	Ta un ghloyr ayn jeh’n ghrian, as gloyr elley jeh’n eayst, as gloyr elley jeh ny rollageyn: son ta un rollage erskyn rollage elley ayns gloyr. 
1CO.15.42	Er yn aght shoh myrgeddin ta’n irree-seose-reesht veih ny merriu. Te er ny chuirr ayns broïd; te troggit seose ayns glennid: 
1CO.15.43	Te er ny chuirr ayns mee-ooashley; te troggit seose ayns gloyr: Te er ny chuirr ayns annooinid; te troggit seose ayns pooar: 
1CO.15.44	Te er ny chuirr ny chorp dooghyssagh; te troggit seose ny chorp spyrrydoil. Ta corp dooghyssagh ayn, as ta ayn corp spyrrydoil. 
1CO.15.45	As myr shen te scruit, Va’n chied dooinney Adam jeant ny annym bio, va’n Adam s’jerree jeant ny Spyrryd ta choyrt bioys. 
1CO.15.46	Ny-yeih, cha row shen hoshiaght ta spyrrydoil, agh shen ta dooghyssagh; as ny lurg shen ta spyrrydoil. 
1CO.15.47	Va’n chied dooinney jeh’n thalloo, thallooinagh: ta’n nah ghooinney yn Chiarn veih niau. 
1CO.15.48	Myr v’eshyn va thallooinagh; myr shen t’adsyn ta thallooinagh: as myr t’eshyn ta flaunyssagh; myr shen t’adsyn ta flaunyssagh. 
1CO.15.49	As ’naght myr ta shin er n’ymmyrkey co-chaslys yn dooinney thallooinagh, nee mayd myrgeddin gymmyrkey co-chaslys yn dooinney flaunyssagh. 
1CO.15.50	Nish shoh ta mee dy ghra, vraaraghyn, nagh vod feill as fuill eiraght y gheddyn ayns reeriaght Yee; chammoo nee neu-ghlennid gheddyn glennid ayns eiraght. 
1CO.15.51	Cur-jee my-ner, ta mee soilshaghey diu folliaght; Cha jean mayd ooilley cadley, agh bee mayd ooilley er nyn gaghlaa, 
1CO.15.52	Ayns tullogh, ayns shallid, ec y chayrn s’jerree: (son bee’n cayrn er ny hellym, as bee ny merriu troggit seose gys y stayd nagh jed mow, as bee mayd er nyn gaghlaa.) 
1CO.15.53	Son shegin da’n corp neu-ghlen shoh ve coamrit lesh glennid, as y chorp marvaanagh shoh lesh y vea dy bragh beayn. 
1CO.15.54	Tra vees y chorp neu-ghlen shoh eisht coamrit lesh glennid, as y corp marvaanagh shoh lesh y vea dy bragh beayn, eisht vees cooilleenit yn raa shen ta scruit, Ta baase sluggit seose ayns barriaght. 
1CO.15.55	O vaase! cre vel dty ghah? O oaie! cre vel dty varriaght? 
1CO.15.56	Gah yn vaaish she peccah eh; as niart peccah yn leigh eh. 
1CO.15.57	Agh booise dy row gys Jee ta coyrt dooin yn varriaght, trooid nyn Jiarn Yeesey Creest. 
1CO.15.58	Shen-y-fa, my chaarjyn graihagh, shass-jee shickyr, 
1CO.16.1	Nish mychione y chaglym son ny nooghyn, myr ta mee er n’oardaghey da kialteenyn Ghalatia, jean-jee shiuish myrgeddin. 
1CO.16.2	Er y chied laa jeh’n chiaghtin, lhig dagh unnane eu coyrt dy lhiattee ayns stoyr, myr ta Jee er vannaghey eh, nagh bee feme chaglym y yannoo tra hig-ym. 
1CO.16.3	As tra hig-ym, quoi-erbee nee shiuish y lowal jeh liorish nyn screeuyn, ad shen ver-yms dy choyrt lhieu yn ghiastyllys eu gys Jerusalem. 
1CO.16.4	As my vees feme orrym’s dy gholl neesht, hed adsyn mârym. 
1CO.16.5	Eisht hig-ym hiuish tra vee’m er n’gholl trooid Macedonia: (son ta mee ry-hoi goll trooid Macedonia.) 
1CO.16.6	As foddee dy vuirr-ym as dy geau-ym yn geurey mêriu, dy vod shiu mee y choyrt er my yurnah, raad erbee dy jem. 
1CO.16.7	Son cha jig-ym dy yeeaghyn shiu nish er my yurnah, agh ta mee treishteil dy vaarail tammylt dy hraa mêriu, lesh kied y Chiarn. 
1CO.16.8	Agh fuirr-ym ec Ephesus derrey’n Chingeesh. 
1CO.16.9	Son ta dorrys mooar as vondeishagh 
1CO.16.10	Nish my hig Timothy hiu, jeeagh-jee dy bee eh sauchey ny mast’ eu: son t’eh jannoo obbyr y Chiarn, myr ta mee hene. 
1CO.16.11	Ny lhig da dooinney erbee er-y-fa shen beg y hoiaghey jeh, agh cur-jee eh er e hoshiaght ayns shee, dy vod eh cheet hym’s: son ta mee jeeaghyn er e hon marish ny braaraghyn. 
1CO.16.12	Mychione nyn mraar Apollos, lhie mee er dy chion dy heet hiu marish ny braaraghyn: agh cha row eh aignagh eddyr dy heet hiu ec y traa shoh; agh hig eh tra vees caa jesh echey. 
1CO.16.13	Bee-jee er nyn arrey, shass-jee shickyr ’sy chrodjue, ymmyrk-jee shiu hene myr deiney, bee-jee dunnal. 
1CO.16.14	Lhig da oilley ny cooishyn eu ve jeant ayns graih Chreestee. 
1CO.16.15	Ta mee guee erriu, vraaraghyn, (shione diu lught-thie Stephanas, dy vel eh yn chied-vess dy Achaia, as dy vel ad dy arryltagh er ghoaill orroo dy hirveish er ny nooghyn.) 
1CO.16.16	Dy der shiu arrym da nyn lheid, as da dagh unnane ta cooney lhieu, as gobbraghey [ayns y sushtal.] 
1CO.16.17	Ta mee goaill boggey dy vel Stephanas, as Fortunatus, as Achaicus er jeet: son shen ny va shiuish er-gooyl ayn, t’adsyn er n’yannoo magh. 
1CO.16.18	Son t’ad er gherjaghey my chree as y cree euish: shen-y-fa jean-jee soiagh jeh nyn lheid. 
1CO.16.19	Ta kialteenyn Asia dyn mannaghey shiu. Ta Aquila as Priscilla dyn mannaghey shiu dy jeean ayns y Chiarn, marish y cheshaght Chreestee ayns y lught-thie oc. 
1CO.16.20	Ta ooilley ny braaraghyn dyn mannaghey shiu. Oltee-jee yn derrey yeh yn jeh elley lesh y phaag dy hee. 
1CO.16.21	Ta mish Paul dy vannaghey shiu fo my laue hene. 
1CO.16.22	My ta dooinney erbee nagh vel graih echey er y Chiarn Yeesey Creest, lhig da ve Anathema, Maran-atha. 
1CO.16.23	Dy row grayse nyn Jiarn Yeesey Creest mêriu. 
1CO.16.24	Dy row my ghraih mêriu ooilley ayns Creest Yeesey. Amen.
2CO.1.1	Paul ostyl Yeesey Creest, liorish aigney Yee, as Timothy nyn mraar, gys agglish Yee ta ec Corinth, marish ooilley ny nooghyn t’ayns Achaia; 
2CO.1.2	Grayse dy row hiu, as shee veih Jee nyn Ayr, as veih’n Chiarn Yeesey Creest. 
2CO.1.3	Bannit dy row Jee, eer Ayr nyn Jiarn Yeesey Creest, yn Ayr dy vyghinyn, as Jee dy chooilley gherjagh; 
2CO.1.4	Ta gerjaghey shinyn ayns ooilley nyn seaghyn, dy vod mayd ve abyl dy gherjaghey adsyn ta fo seaghyn erbee, lesh y gerjaghey liorish ta Jee dy gherjaghey shin hene. 
2CO.1.5	Son myr ta ny surranseyn ain son Creest bishaghey orrin, myr shen myrgeddin ta’n gerjagh ain bishaghey orrin veih Creest. 
2CO.1.6	As edyr shin ve seaghnit, te son y gerjagh as y saualtys euish, ta breeoil ayns gymmyrkey ny surranseyn cheddin mârin: ny edyr shin ve er nyn gherjaghey, te son y gerjagh as y saualtys eu. 
2CO.1.7	As ta treishteil shickyr ain jiuish, toiggal myr ta ayrn eu jeh’n surranse, dy bee eu myrgeddin jeh’n gherjagh. 
2CO.1.8	Son cha baill-lhien, vraaraghyn, dy beagh eh gyn-yss diu cre’n seaghyn haink orrin ayns Asia, dy row shin laadit ass towse erskyn nyn niart, ayns wheesh as nagh row veg y jerkal ain dy heet jeh lesh nyn mioys: 
2CO.1.9	Agh va shin fo briwnys y vaaish aynin hene nagh jinnagh shin treishteil orrin hene, agh er Jee ta troggal ny merriu. 
2CO.1.10	Eh ren livrey shin veih baase cha dowil, as ta livrey shin: aynsyn ta shin treishteil dy jean eh foast livrey shin, 
2CO.1.11	Shiuish myrgeddin coyrt nyn gooney cooidjagh lesh padjeryn er nyn son, dy vod booise v’er ny choyrt liorish ymmodee son y bannaght hie er stowal orrin er graih ymmodee persoonyn. 
2CO.1.12	Son shoh nyn moggey, feanish nyn gooinsheanse, ayns ônid, as ynrickys crauee, cha nee lesh creenaght seihltagh, agh liorish grayse Yee, dy vel shin er n’ymmyrkey shin hene ’sy theihll, as foddey smoo ny mast’ euish. 
2CO.1.13	Son cha vel shin scrieu red erbee elley hiu, agh shen ny ta shin hene toiggal dy mie ny goaill-rish, as ta mee treishteil dy gow shiu rish gys y jerrey. 
2CO.1.14	Myr ta shiuish myrgeddin ayns ayrn er n’ghoaill rooinyn, dy vel shin yn boggey eu, dy jarroo myr ta shiuish neesht yn boggey ainyn ayns laa yn Chiarn Yeesey. 
2CO.1.15	As ayns y shickyrys shoh ve ayns m’aigney roish shoh dy heet hiu, dy voddagh bannaght dooble ve eu: 
2CO.1.16	As dy ghoaill shiuish er my raad gys Macedonia, as dy heet reesht veih Macedonia hiuish, as lieriuish dy ve er my choyrt lhiam er my raad gys Judea. 
2CO.1.17	Tra va mee eisht ’syn aigney shoh, row mee er daa ockle? ny shen ta mee kiarail dy yannoo, vel foym dy yannoo eh er oyryn seihltagh, mârym’s dy beagh she, she, as cha nee, cha nee? 
2CO.1.18	Agh myr ta Jee firrinagh, cha row yn goo ain hiuish she as cha nee. 
2CO.1.19	Son Mac Yee, Yeesey Creest, v’er ny phreacheil nyn mast’ eu liorinyn, dy jarroo liorym’s, as Silvanus, as Timotheus, cha row eh she as cha nee, agh aynsyn va she. 
2CO.1.20	Son ta ooilley gialdynyn Yee aynsyn she, as aynsyn amen, gys gloyr Yee liorinyn. 
2CO.1.21	Nish eshyn ta dy niartaghey shinyn mêriuish ayns Creest, as ta er ooillaghey shin, she Jee eh: 
2CO.1.22	Ta myrgeddin er sealal shin, as ta coyrt dooin eearlys y Spyrryd ayns nyn greeaghyn. 
2CO.1.23	Ny-sodjey, ta mee goaill Jee son feanish er m’annym, er coontey dy ymmyrkey lhieu nagh daink mee foast gys Corinth. 
2CO.1.24	Cha nee dy vel shin gymmyrkey reill harrish nyn gredjue, agh ta shin fir-choonee dy vishaghey nyn moggey: son liorish credjue ta shiu shassoo.
2CO.2.1	Agh va mee kiarit, nagh darrin hiuish yn nah cheayrt ayns trimshey. 
2CO.2.2	Son my ta mish jannoo shiuish trimshagh, quoi eh eisht ta boggey dou, agh yn fer cheddin va jeant trimshagh liorym? 
2CO.2.3	As shoh scrieu mish hiu, er-aggle tra harrin, dy beagh trimshey aym vouesyn lhisin boggey ’ghoaill jeu, myr ta my hreishteil mychione eu ooilley, dy vel yn boggey aym’s yn boggey eu ooilley. 
2CO.2.4	Son lesh mooarane trimshey as angaish cree, scrieu mee hiu lesh ymmodee jeïr; cha nee dy chur trimshey erriu, agh dy voddagh fys ve eu er y ghraih jeean t’aym’s erriu. 
2CO.2.5	Agh my ta fer erbee er choyrt oyr dy hrimshey, cha vel eh er yannoo mish trimshagh, agh ayns ayrn: nagh darrin ro hrome erriu ooilley. 
2CO.2.6	S’lioar da’n dooinney shen ta’n 
2CO.2.7	Myr shen dy baare diu er yn aght elley leih da, as gerjaghey eh, er-aggle dy beagh e lheid sluggit seose lesh rouyr trimshey. 
2CO.2.8	Shen-y-fa ta mee guee erriu, dy jinnagh shiu nyn ghraih y hickyraghey dasyn. 
2CO.2.9	Son yn oyr shoh neesht scrieu mee hiu, dy voddagh prowal ’ve aym j’iu, dy vel shiu biallagh ayns dy chooilley nhee. 
2CO.2.10	Dasyn ta shiuish leih nhee erbee, ta mish leih myrgeddin: son my leih mee red erbee, dasyn ren mish y leih eh, ve er y ghraih euish ayns lieh Chreest; 
2CO.2.11	Er-aggle dy voghe yn Noid-anmey vondeish orrin: son cha vel e chialgyn gyn-yss dooin. 
2CO.2.12	Ny-sodjey, tra haink mee gys Troas dy phreacheil sushtal Chreest, as dy row dorrys er ny osley dou ayns y Chiarn. 
2CO.2.13	Cha row fea aym ayns my spyrryd, son nagh dooar mee Titus my vraar: agh faagail bannaght oc, hie mee veih shen gys Macedonia. 
2CO.2.14	Nish booise dy row gys Jee, ta dy kinjagh coyrt dooin oyr yn varriaght ayns Creest, as ta skeayley soar millish yn tushtey jehsyn liorin ayns dy chooilley ynnyd. 
2CO.2.15	Son ta shin gys Jee soar millish trooid Creest, ayndoosyn t’er nyn sauail, as ayndoosyn ta cherraghtyn. 
2CO.2.16	Da’n derrey yeh ta shin blass y vaaish gys baase; as da’n jeh elley ta shin blass y vea gys bea: as quoi ta fondagh son ny reddyn shoh? 
2CO.2.17	Son cha vel shin myr ymmodee, ta soiaghey magh goo Yee dy molteyragh: agh myr jeh’n ynrickys agh myr jeh Jee, ayns shilley Yee ta shin loayrt ayns Creest.
2CO.3.1	Lhiass dooin ny-sodjey shin hene y voylley? ny vel shin myr feallagh elley, feme screeuyn moyllee hiuish, ny screeuyn moyllee veue? 
2CO.3.2	Shiuish yn screeuyn ainyn scruit ayns nyn greeaghyn, toiggit as lhait liorish dy chooilley ghooinney: 
2CO.3.3	Son wheesh as dy vel shiu dy cronnal er nyn soilshaghey dy ve screeuyn Chreest, t’er ny hirveish liorinyn, scruit cha nee lesh ink, agh lesh Spyrryd yn Jee bio; cha nee er buird chloaie, agh er buird foalley’n chree. 
2CO.3.4	As lheid y treishteil shen ta ain trooid Creest ayns Jee. 
2CO.3.5	Cha nee dy vel shin fondagh j’in hene dy smooinaghtyn nhee erbee myr j’in hene; agh ta’n phooar ain veih Jee. 
2CO.3.6	Eh ta myrgeddin er n’yannoo shin shirveishee cooie jeh’n chonaant noa; cha nee jeh’n leigh, agh jeh’n spyrryd: son ta’n leigh gobbraghey baase, agh ta’n spyrryd coyrt bioys. 
2CO.3.7	Agh my va shirveish y vaaish, scruit as grainnit er claghyn, gloyroil; myr shen nagh voddagh cloan Israel jeeaghyn dy gyere er eddin Voses, son sollyssid e eddin, yn sollyssid cheddin va dy lheïe ersooyl. 
2CO.3.8	Kys nagh bee shirveish y spyrryd ny smoo gloyroil? 
2CO.3.9	Son my va shirveish yn deyrey gloyroil, foddey smoo ta’n chirveish dy ynrickys er-e-skyn ayns gloyr. 
2CO.3.10	Son eer shen va jeant gloyroil, cha row gloyr ayn er yn ayrn shoh, er coontey yn ghloyr ta er-e-skyn. 
2CO.3.11	Son my va shen t’er ny choyrt naardey gloyroil, foddey smoo ta shen ta farraghtyn gloyroil. 
2CO.3.12	Fakin eisht dy vel ain lheid y treishteil, ta shin goaill orrin dy loayrt lesh slane reamys. 
2CO.3.13	As cha nee myr Moses, hug coodagh er e eddin, nagh voddagh cloan Israel dy baghtal cur my-ner jerrey [yn leigh] shen ta [nish] er ny choyrt ergooyl. 
2CO.3.14	Agh va nyn aignaghyn dollit: son gys y laa t’ayn jiu ta’n coodagh cheddin er-mayrn orroo, ayns lhaih yn chenn chonaant; yn coodagh cheddin ta goit jeh ayns Creest. 
2CO.3.15	Agh gys yn eer laa jiu, tra ta Moses er ny lhaih, ta’n coodagh er nyn greeaghyn. 
2CO.3.16	Ny-yeih, tra hyndaa-ys ad gys y Chiarn, bee’n coodagh er ny ghoaill ersooyl. 
2CO.3.17	Nish she’n Chiarn yn Spyrsyd shen: as raad ta Spyrryd y Chiarn, shen y raad ta reamys. 
2CO.3.18	Agh shinynooilley lesh eddin foshlit, cur-my-ner myr ayns gless gloyr y Chiarn, ta shin er nyn gaghlaa gys y chaslys cheddin, veih gloyr gys gloyr, myr liorish Spyrryd y Chiarn.
2CO.4.1	Fakin er-y-fa shen dy vel yn oik shoh ain, myr ta shin er gheddyn myghin, cha vel shin lhiggey nyn gree voïn: 
2CO.4.2	Agh ta shin er choyrt slane obbal da ny cliaghtaghyn follit scammyltagh, cha nee gimmeeaght ayns molteyrys, chamoo shirveish goo Yee dy foalsey, agh liorish soilshaghey magh yn irriney, faagail shin hene gys [briwnys] cooinsheanse dy chooilley ghooinney ayns fenish Yee. 
2CO.4.3	Agh my ta’n sushtal ain follit, te follit vouesyn ta caillit: 
2CO.4.4	Ny vud oc ta Jee yn seihll shoh er choyrt fo dorraghys ny smooinaghtyn ocsyn nagh vel credjal, nagh jinnagh soilshey sushtal gloyroil Chreest, ta co-chaslys Yee, soilshean hucsyn. 
2CO.4.5	Son cha nee shin hene ta shin dy phreacheil, agh Creest Yeesey yn Chiarn: as shin hene ny sharvaantyn euish er graih Yeesey. 
2CO.4.6	Son ta Jee, doardee yn soilshey dy hoilshean ass y dorraghys, er hoilshean ayns ny creeaghyn ain, dy chur soilshey jeh tushtey dy ghloyr Yee, ayns fenish Yeesey Creest. 
2CO.4.7	Agh ta’n verchys shoh ainyn ayns siyn craie, dy vod ard-ooashley yn phooar ve veih Jee, as cha nee voïnyn. 
2CO.4.8	Ta shin seaghnit er dagh cheu, agh cha vel shin ayns chennid: ta shin êginit, agh cha vel shin fo mee-hreishteil; 
2CO.4.9	Tranlaasit, agh cha nee treigit; tilgit sheese, agh cha nee er nyn stroie; 
2CO.4.10	Dy kinjagh gymmyrkey mygeayrt-y-mooin ayns y chorp, baase y Chiarn Yeesey, dy voddagh bioys Yeesey ve myrgeddin jeant cronnal ayns y chorp ainyn. 
2CO.4.11	Son ta shinyn ta bio, dy kinjagh er nyn livrey gys baase er graih Yeesey, dy voddagh bioys Yeesey ve myrgeddin jeant cronnal ayns yn eill marvaanagh ainyn. 
2CO.4.12	Myr shen eisht, ta baase gobbraghey aynin, agh bioys ayndiuish. 
2CO.4.13	Fakin dy vel ainyn yn spyrryd cheddin dy chredjue, myr te scruit, Ren mee credjal, as er-y-fa shen ren mee loayrt: ta shinyn neesht credjal, as er-y-fa shen loayrt; 
2CO.4.14	Toiggal dy jean eshyn hrog seose y Chiarn Yeesey, shinyn myrgeddin y hroggal liorish Yeesey, as shinyn y ghoaill stiagh mêriu. 
2CO.4.15	Son ta dy chooilley nhee er y ghraih euish, dy voddagh yn ghrayse feoilt, trooid toyrt-booise ymmodee, bishaghey gys gloyr Yee. 
2CO.4.16	Son yn oyr shen cha vel shin lhiggey nyn gree voïn, agh ga dy vel y dooinney ain er cheumooie goll naardey, foast ta’n dooinney er cheu-sthie er ny niartaghey laa lurg laa. 
2CO.4.17	Son ta’n seaghyn eddrym ain, nagh vel agh son shallid, gobbraghey nyn gour towse erskyn earroo foddey smoo as dy bragh farraghtyn dy ghloyr; 
2CO.4.18	Choud as ta sooill ain, cha nee er ny reddyn ta ayns fakin, agh er ny reddyn nagh vel ayns fakin: son cha vel ny reddyn t’ayns fakin agh son tammylt; agh ny reddyn nagh vel ayns fakin, t’ad dy bragh farraghtyn.
2CO.5.1	Son ta fys ain, dy beagh y thie thallooinagh ain jeh’n 
2CO.5.2	Son ayns shoh ta shin osnaghey dy trome, geearree dy ve coamrit lesh nyn dhie ta veih niau: 
2CO.5.3	My she shen dy bee shin coamrit, cha bee mayd er nyn gheddyn rooisht. 
2CO.5.4	Son ta shinyn t’ayns y chabbane shoh osnaghey, fo errey: cha nee dy baillhien ve gyn coamrey, agh coamrit harrish, dy voddagh y stayd baasoil ve sluggit seose ayns bioys. 
2CO.5.5	Nish eshyn t’er chroo shin son yn eer red shoh, she Jee eh, ta myrgeddin er chur dooin eearlys y Spyrryd. 
2CO.5.6	Myr shen ta shin dy kinjagh ayns cree, toiggal choud as ta shin ec y thie ayns y chorp, ta shin mooie veih’n Chiarn: 
2CO.5.7	(Son ta shin gimmeeaght liorish credjue, cha nee liorish shilley sooilley.) 
2CO.5.8	Ta shin ayns cree, ta mee gra, as ny s’aggindee dy ve mooie ass y chorp, as dy ve ec y thie ayns y Chiarn. 
2CO.5.9	Myr shoh te nyn ard-chiarail, edyr shin ve ayns y chorp ny ass y chorp, dy vod shin eshyn y wooiys. 
2CO.5.10	Son shegin dooin ooilley shassoo fenish stoyl-briwnys Chreest, dy vod dy chooilley unnane ve cooilleenit son ny reddyn ta jeant ayns y challin, cordail rish shen ny t’eh er n’yannoo, lhig eh ve mie ny sie. 
2CO.5.11	Toiggal er-y-fa shen atchim y Chiarn, ta shin coyrlaghey deiney; agh ta’n ynrickys ainyn er ny hoilshaghey gys Jee, as ta mee treishteil neesht, dy vel eh er ny hoilshaghey gys ny cooinsheanseyn euish. 
2CO.5.12	Son cha vel shin moylley shin hene hiuish reesht, agh ta shin coyrt oyr dy ve boggyssagh er y lieh ainyn, dy vod ansoor ennagh ve eu dy chur dauesyn ta boggyssagh ayns caslys, as cha nee ayns cree. 
2CO.5.13	Son edyr shin ve shaghey shin hene, tee gys Jee: ny edyr shin ve orrin hene, te er y ghraih euish. 
2CO.5.14	Son ta graih Chreest dy êginaghey shin, er-y-fa dy nee myr shoh ta shin briwnys, my hooar un er baase son ooilley, eisht dy row ooilley marroo [ayns peccah:] 
2CO.5.15	As dy dooar eh baase son ooilley, nagh beagh adsyn ta bio, maghey shoh bio daue hene, agh dasyn hooar baase er nyn son, as dirree reesht. 
2CO.5.16	Shen-y-fa cha vel shin maghey shoh jannoo soiagh jeh dooinney erbee lurg yn eill: dy jarroo ga dy bione dooin Creest ayns yn eill, foast cha nhione dooin eh myr shoh ny-sodjey. 
2CO.5.17	Shen-y-fa my ta dooinney erbee ayns Creest, t’eh ny chretoor noa: ta shenn reddyn er n’gholl shaghey, cur-my-ner, ta dy chooilley nhee jeant ass y noa. 
2CO.5.18	As ta dy chooilley nhee veih Jee, ta er choardail shinyn rish hene liorish Yeesey Creest, as ta er livrey dooin shirveish y choardail; 
2CO.5.19	Ta shen, dy row Jee ayns Creest, cordail yn seihll rish hene, cha nee coyrt nyn loghtyn nyn lieh; as t’eh er livrey dooinyn yn goo dy choardail. 
2CO.5.20	Nish ta shinyn chaghteryn ayns lieh Chreest, myr dy beagh Jee dy chuirrey shiu liorinyn: ta shin guee erriu ayns ynnyd Chreest, bee-jee coardit rish Jee. 
2CO.5.21	Son hug eh ersyn va seyr veih peccah, dy ve oural er nyn son; dy voddagh shinyn v’er nyn seyrey liorish Jee aynsyn.
2CO.6.1	Ta shinyn eisht, myr firchoo-nee mârishyn, guee erriuish myrgeddin, nagh jean shiu grayse Yee y ghoaill ayns fardail: 
2CO.6.2	(Son t’eh gra, Ta mee er dty chlashtya ayns earish ghraysoil, as ayns laa yn taualtys ta mee er choyrt couyr dhyt: cur-my-ner, nish ta’n earish ghraysoil ayn; jeeagh, nish ta’n laa dy haualtys.) 
2CO.6.3	Ny lhig dooin oyr dy scammylt y choyrt ayns nhee erbee, nagh bee cômys er ny choyrt da’n oik ain: 
2CO.6.4	Agh ayns dy chooilley nhee soilshaghey shin hene magh myr shirveishee Yee, ayns lane meenid, ayns seaghyn, ayns êgin, ayns chennid, 
2CO.6.5	Ayns buillaghyn, ayns pryssooney, ayns irree-magh nyn ’oï, ayns tooilleil, ayns watchal, ayns trostey; 
2CO.6.6	Liorish glennid-bea, liorish lushtey, liorish surranse-foddey, liorish kenjallys, liorish y Spyrryd Noo, liorish graih gyn foalsaght, 
2CO.6.7	Liorish y goo dy irrinys, liorish pooar Yee, liorish yn eïlley dy chairys er y laue yesh as y laue chiare. 
2CO.6.8	Liorish ooashley as mee-ooashley, liorish drogh-ghoo as goo mie; myr molteyryn, as ny-yeih firrinagh; 
2CO.6.9	Myr sleih nagh vel enney er ny choyrt orrin, as foast ta enney vie; myr goll dy baase, as cur-my-ner ta shin bio; myr smaghtit, as gyn v’er nyn goyrt dy baase; 
2CO.6.10	Myr lane dy hrimshey, foast dy kinjagh gennal; myr boghtyn, foast jannoo ymmodee berchagh; myr nagh beagh ain nhee erbee, as foast dy chooilley nhee ain. 
2CO.6.11	O shiuish Chorinthianee, ta’n beeal ain er ny osley [ayns graih] hiuish, ta’n cree ain er ny heeyney magh erriu. 
2CO.6.12	Cha vel shiuish er nyn jionney ayninyn, agh ta shiuish chionnit ayns ny creeaghyn eu hene. 
2CO.6.13	Nish son cooilleeney ayns y red cheddin (ta mee loayrt myr rish my chloan) lhig da’n cree euish myrgeddin roshtyn orrym’s. 
2CO.6.14	Ny bee-jee dy neu-chorrym sniemmit cooidjagh marish ny mee-chredjuee: son cre’n sheshaght t’ec cairys rish mee-chairys? ny cre’n chommeeeys t’ec soilshey rish dorraghys? 
2CO.6.15	As cre’n choardail t’ec Creest rish Belial? ny cre’n ayrn ta echeysyn ta credjal, marish an-chreestee? 
2CO.6.16	As cre’n chaarjys t’ec chiamble Yee rish jallooyn? son ta shiuish chiamble yn Jee bio; myr ta Jee er ghra, Neem’s beaghey ayndoo, as gimmeeaght mâroo; as beem’s yn Jee ocsyn, as bee adsyn yn pobble aym’s. 
2CO.6.17	Shen-y-fa tar-jee magh veih nyn mast’ oc, as bee-jee er nyn scarrey voue, ta’n Chiarn dy ghra, as ny benn-jee rish yn red neu-ghlen; as neem’s goaill riu, 
2CO.6.18	As beem’s my Ayr diuish, as bee shiuish ny mec as as inneenyn aym’s, ta’n Chiarn Ooilley-niartal dy ghra.
2CO.7.1	Fakin eisht dy vel ny gialdynyn shoh ain (my ghraihyn deyr) lhig dooin glenney shin hene veih dy chooilley vroïd jeh’n eill as jeh’n spyrryd, cooilleeney casherickys ayns aggle Yee. 
2CO.7.2	Gow-jee rooin: cha vel shin er n’yannoo aggair da dooinney erbee, cha vel shin er choyrt dooinney erbee er-shaghryn, cha vel shin er ghoaill vondeish er dooinney erbee. 
2CO.7.3	Cha vel mee loayrt shoh dy gheyrey shiu: son ta mee roïe er ghra, dy vel shiu ayns nyn gree, dy ve mêriu ayns baase ny bioys. 
2CO.7.4	S’mooar ta reamys my ghlare hiuish, s’mooar ta my voggyssagh jiuish: ta mee lhieent lesh gerjagh, ta mee goaill boggey erskyn towse ayns ooilley yn seaghyn ain. 
2CO.7.5	Son tra va shin er jeet gys Macedonia, cha row fea ain ’sy challin, agh va shin seaghnit er dy chooilley heu; cheu-mooie va caggey, cheu-sthie va aggle. 
2CO.7.6	Ny-yeih, Jee, ta gerjaghey adsyn ta tilgit sheese, ren gerjaghey shinyn liorish cheet Titus: 
2CO.7.7	As cha nee ynrycan liorish y cheet echeysyn, agh liorish y gherjagh hooar eh ayndiu, tra dinsh eh dooin yn yeearree jean eu, yn dobberan eu, yn aigney graihagh eu hym’s; myr shen dy row my voggey ny smoo. 
2CO.7.8	Son ga dy dug mee trimshey erriu lesh screeuyn, cha vel arrys orrym jeh, ga dy row mee jeh aigney elley: son ta mee toiggal dy ren y screeuyn cheddin shiuish trimshagh, ga nagh row eh agh son tammylt. 
2CO.7.9	Nish ta boggey orrym, cha nee son dy row shiuish jeant trimshagh, agh dy ren shiu trimshey gys arrys: son va shiu trimshagh lurg aght crauee, nagh beagh assee eu liorinyn ayns nhee erbee. 
2CO.7.10	Son ta trimshey crauee gobbraghey arrys gys saualtys, nagh vel arrys dy v’er ny ghoaill jeh: agh ta trimshey’n theihll gobbraghey baase. 
2CO.7.11	Son cur-my-ner, yn red shoh hene, dy row shiu trimshagh lurg aght crauee, cre’n imnea ghooisht eh ayndiu, dy jarroo, cre’n seyrey j’iu hene, dy jarroo, cre’n jymmoose, dy jarroo, cre’n aggle, dy jarroo, cre’n yeearree aggindagh, dy jarroo, cre’n jeeanid, dy jarroo, cre’n kerraghey? ayns dy chooilley nhee ta shiu er phrowal shiu hene seyr ayns y chooish shoh. 
2CO.7.12	Shen-y-fa ga dy scrieu mish hiu, cha ren mee shen er y choontey echeysyn ren yn aggair, ny er y choontey echeysyn hurr yn aggair, egh dy voddagh yn imnea ainyn er nyn son euish ayns shilley Yee v’er ny hoilshaghey diu. 
2CO.7.13	Er yn oyr shoh va shinyn er nyn gherjaghey son y gherjagh euish: dy jarroo, as va foddey smoo dy voggey orrin er coontey Titus, er-yn-oyr dy row yn spyrryd echey er ny gherjaghey lieriu ooilley. 
2CO.7.14	Son my ren mee boggyssagh jiuish ayns nhee erbee rishyn, cha vel nearey orrym; agh myr ta shin loayrt dy chooilley nhee riu ayns firrinys, myr shen ta’n voggyssagh ain, ren mee fenish Titus, er ny gheddyn firrinagh. 
2CO.7.15	As ta graih jeean e chree hiuish foddey s’troshey, tra t’eh gimraa er y viallys eu ooilley, kys lesh aggle as craa ren shiu goaill rish. 
2CO.7.16	Ta boggey orrym eisht, dy voddym my varrant y choyrt erriu ayns dy chooilley nhee.
2CO.8.1	Ta shin myrgeddin, vraaraghyn, soilshaghey diu 
2CO.8.2	Kys fo prowal gyere dy heaghyn, ren yrjid y voggey oc, as nyn moghtynid hrome, bishaghey gys berchys nyn ghiastyllys. 
2CO.8.3	Son gys rere nyn booar (ta mee gymmyrkey feanish) dy jarroo, as erskyn ny va fort oc, v’ad arryltagh jeu hene: 
2CO.8.4	Guee orrin dy jeean, dy jinnagh shin soiaghey jeh’n gioot, as goaill orrin yn currym dy rheynn eh er ny nooghyn. 
2CO.8.5	As shoh ren ad, cha nee myr va shin jerkal rish, agh hoshiaght heb ad ad-hene gys 
2CO.8.6	Ayns wheesh as dy ren shin geearree er Titus, myr v’eh er n’yannoo toshiaght, dy jinnagh eh neesht goll trooid lesh y ghiastyllys cheddin ny vud eu. 
2CO.8.7	Shen-y-fa myr ta shiu jeant magh ayns dy chooilley nhee, ayns credjue, ayns goan, as tushtey, as ayns dy chooilley chiarail, as ayns nyn ghraih er nyn son; jeeagh-jee dy jean shiu bishaghey ayns y grayse shoh myrgeddin. 
2CO.8.8	Cha vel mee loayrt liorish sarey, agh er coontey arryltys feallagh elley, as dy phrowal firrinys yn ghraih euish. 
2CO.8.9	Son shione diu grayse nyn Jiarn Yeesey Chreest, ga dy row eh berchagh, ny-yeih er y ghraih euish ghow eh er dy ve boght, trooid y voghtynid echeysyn dy voddagh shiuish ve jeant berchagh. 
2CO.8.10	As ayns shoh ta mee coyrt my choyrle: son ta shoh son y goo mie euish, t’er n’yannoo toshiaght ro-laue, cha nee ny lomarcan dy yannoo, agh myrgeddin dy ve arryltagh blein er-dy-henney. 
2CO.8.11	Nish er-y-fa shen cur-jee mullagh er yn obbyr; myr va aigney arryltagh eu, dy vod shen myrgeddin ve jeant mie ass shen ny ta fo nyn rere. 
2CO.8.12	Son my ta’n aigney hoshiaght arryltagh, ta soiagh jeant jeh cordail rish fort y dooinney, as cha nee cordail rish shen nagh vel echey. 
2CO.8.13	Son cha vel mee cheet er liorish shoh dy lhiggey lesh feallagh elley, as shiuish ve laadit: 
2CO.8.14	Agh liorish corrymid, ec y traa t’ayn nish dy vod yn phalchey euish jannoo feaysley er y feme ocsyn, as dy vod yn phalchey ocsyn myrgeddin jannoo feaysley er y feme euish, dy vod yn errey ve co-trome, 
2CO.8.15	Myr te scruit, Eshyn ren chaglym mooarane, cha row veg smoo echey; as eshyn ren chaglym kuse fardalagh, cha row laccal er. 
2CO.8.16	Agh booise dy row gys Jee, hug yn chiarail jeean cheddin ayns cree Titus er nyn son. 
2CO.8.17	Son dy jarroo ghow eh yn choyrle, agh myr v’eh hene ny s’arryltee, hie eh hiu jeh ’aigney hene. 
2CO.8.18	As ta shin er choyrt mârish yn braar, ta’n moylley echey ayns y sushtal, mastey ooilley ny kialteenyn: 
2CO.8.19	(As cha nee ynrycan shen, agh v’eh myrgeddin er ny reih liorish ny kialteenyn, dy hroailt mârin lesh y ghiastyllys shoh, t’er ny hirveish liorinyn gys gloyr y Chiarn cheddin, as gys prowal jeh’n aigney arryltagh euish) 
2CO.8.20	Shaghney shoh, nagh der dooinney erbee cômys hooin ayns y phalchey shoh t’er ny hirveish liorin: 
2CO.8.21	Kiarail ro-laue reddyn onneragh, cha nee ny lomarcan ayns shilley’n Chiarn, agh myrgeddin ayns shilley gheiney. 
2CO.8.22	As ta shin er choyrt mâroosyn nyn mraar, eh ta shin dy mennick er gheddyn kiaralagh ayns ymmodee reddyn, agh nish foddey s’kiaralee, liorish yn treishteil shickyr t’aym’s ayndiuish. 
2CO.8.23	My ta veg eu briaght lurg Titus, t’eh my heshey, as my cho-obbree er y lieh euish: ny my ta briaght jeant lurg nyn mraaraghyn, t’adsyn chaghteryn ny kialteenyn, as gloyr Chreest. 
2CO.8.24	Shen-y-fa jeeagh-jee dauesyn, as fenish ny kialteenyn, prowal jeh’n ghraih eu, as jeh’n voggyssagh ain er y lieh euish.
2CO.9.1	Nish mychione shirveish er ny nooghyn, cha lhiass dou scrieu hiu. 
2CO.9.2	Son ta fys aym er arryltys nyn aigney, jeh shen ta mee boggyssagh roosyn ta jeh Macedonia, dy row Achaia aarloo blein er-dy-henney; as ta’n ghraih jeean euish er ghreinnaghey ymmodee. 
2CO.9.3	Ny-yeih hug mee ny braaraghyn hiu, er-aggle dy beagh yn voggyssagh ain jiuish ayns fardail ayns y chooish shoh; dy voddagh shiu, myr dooyrt mee, ve aarloo: 
2CO.9.4	Er-aggle my hig adsyn jeh Macedonia mârym, as shiuish y gheddyn ergooyl dy beagh shinyn (cha nee dy ghra shiuish) naarit son y voggyssagh daaney shoh. 
2CO.9.5	Er shoh yeeagh mee er dy ve ymmyrchagh dy choyrlaghey ny braaraghyn, dy gholl hiu ro-laue, as ny toyrtyssyn eu y chur cooidjagh, jeh shoh va raaue eu roïe, dy voddagh yn chooid cheddin ve aarloo, myr toyrtys aggindagh, as cha nee myr êginit. 
2CO.9.6	As shoh ta mee dy ghra, Eshyn ta cuirr thanney, nee myrgeddin buinn thanney: as eshyn ta cuirr dy palchey, nee myrgeddin buinn dy palchey. 
2CO.9.7	Lhig da dy chooilley ghooinney coyrt da’u voght, myr ta e chree coyrt roish; cha nee mooaraghey, ny myr dy beagh eh êginit huggey: son shynney lesh Jee eshyn ta coyrt dy aggindagh. 
2CO.9.8	As ta Jee abyl dy chur er dy chooilley ghrayse bishaghey diu; ayns slane sonnys eu jeh dy chooilley nhee, dy vod shiu bishaghey ayns dy chooilley obbyr vie: 
2CO.9.9	(Myr te scruit, T’eh er skeayley dy lhean; t’eh er choyrt da ny boghtyn: ta e chairys farraghtyn son dy bragh. 
2CO.9.10	Nish dy jean eshyn ta shirveish rass er y chorreyder, chammah shirveish arran son nyn meaghey, as bishaghey nyn arroo-correy, as cur er-ash mess yn feoiltys eu) 
2CO.9.11	Dy palchey er nyn yannoo magh ayns dy chooilley nhee gys dy chooilley feoiltys, ta coyrt oyr booise gys Jee er y choontey ainyn. 
2CO.9.12	Son cha vel shirveish y ghiastyllys shoh ny lomarcan jannoo feaysley er ymmyrch ny nooghyn, agh te coyrt er y hoshiaght myrgeddin mooarane booise gys Jee; 
2CO.9.13	Tra liorish cowrey’n ghiastyllys shoh t’ad gloyraghey Jee son y viallys foshlit euish gys sushtal Chreest, as son y toyrtys feoilt eu daue hene, as da dy chooilley ghooinney) 
2CO.9.14	As liorish ny padjeryn ocsyn er nyn son, myr t’ad goaill foddeeaght ny lurg eu er coontey ard ghrayse Yee ayndiu, 
2CO.9.15	Booise dy row gys Jee son e ghioot erskyn-insh.
2CO.10.1	Nish ta mish Paul mee hene guee erriu, liorish meenid as meiyghys Chreest, mish ta dy yeeaghyn orrym pene fardalagh nyn mast’ eu, agh dunnal tra ta mee veue. 
2CO.10.2	Agh ta mee guee erriu, nagh der shiu oyr dou dy ve gyere riu tra hig-ym kionfenish, lesh y dunnallys shen ta foym dy hoilshaghey noi paart ta gourys orrin myr dy beagh shin gimmeeaght cordail rish yn eill. 
2CO.10.3	Son ga dy vel shin gimmeeaght ayns yn eill, cha vel shin caggey lurg yn eill: 
2CO.10.4	(Son cha vel ny greinyn-caggee ain jeh stoo foalley, agh niartal trooid Jee dy lhieggal sheese tooryn lajer) 
2CO.10.5	Tilgey sheese resooney fardalagh, as dagh nhee mooaralagh ta soiaghey seose eh hene noi tushtey Yee, as coyrt lhien ayns cappeeys dy chooilley smooinaghtyn gys biallys Chreest: 
2CO.10.6	As aarloo dy cherraghey dy chooilley vee-viallys, tra vees y viallys euish er ny chooilleeney. 
2CO.10.7	Vel shiu briwnys reddyn lurg y caslys er cheu-mooie? my ta dooinney erbee treishteil huggey hene, dy vel eh lesh Creest, lhig da shoh neesht ’ghoaill mârish, myr t’eshyn lesh Creest, dy vel shinyn lesh Creest myrgeddin. 
2CO.10.8	Son ga dy jinnin boggyssagh ny-sodjey jeh’n phooar ain (ta’n Chiarn er choyrt dooin son y vondeish, as cha nee son yn assee eu) cha beagh nearey orrym. 
2CO.10.9	Nagh goghe shiu mee myr dy baillym shiu y agglaghey lesh screeunyn. 
2CO.10.10	Son ta ny screeunyn echey (jir adsyn) breeoil as niartal, agh dy yeeaghyn er y dooinney hene t’eh annoon, as e ghlare dyn bree. 
2CO.10.11	Lhig dasyn ta smooinaghtyn myr shoh fys v’echey, lheid as ta shinyn ayns goan liorish screeuyn, tra nagh vel shin kionfenish, lheid cheddin bee mayd ayns jannoo, tra vees shin kionfenish. 
2CO.10.12	Son cha lhoys dooin jannoo shin hene jeh’n earroo ocsyn, ny soylaghey shin hene gys paart ta dy voylley ad hene: agh adsyn towse ad hene lioroo hene, as soylaghey ad hene roo hene, cha vel ad creeney. 
2CO.10.13	Agh cha jean shinyn boggyssagh jeh reddyn ta ass nyn roshtyn, agh cordail rish towse y rule, ta Jee er phointeil dooin, towse dy roshtyn dy jarroo hiuish. 
2CO.10.14	Son cha vel shin sheeyney shin hene harrish nyn dowse, myr nagh beagh shin er roshtyn hiu; son ta shin er jeet choud as hiuish myrgeddin, ayns preacheil sushtal Chreest. 
2CO.10.15	Cha nee boggyssagh jeh reddyn harrish nyn dowse, ta shen, jeh laboraght gheiney elley; agh treishteil, tra vees yn credjue euish er ny vishaghey, dy jean y towse ainyn roshtyn ny sodjey lieriuish dy gholl dy mooar er nyn doshiaght cordail rish y rule ainyn, 
2CO.10.16	Dy phreacheil y sushtal ayns ny cheeraghyn er cheu elley j’iu, as cha nee dy ve boggyssagh ayns 
2CO.10.17	Agh eshyn ta boggyssagh, lhig da boggyssagh ayns y Chiarn. 
2CO.10.18	Son cha nee eshyn ta dy voylley eh hene, ta soiagh jeant jeh, agh eshyn ta’n Chiarn dy voylley.
2CO.11.1	Dy baillish Jee dy jinnagh shiu gymmyrkey lhiam red beg ayns my ommijys; as dy jarroo jean-jee gymmyrkey lhiam. 
2CO.11.2	Son ta mee eadolagh harrishdiu lesh eadolys chrauee: son ta mee er nastey shiu rish un heshey, dy voddym shiu y hebbal myr moidyn ghlen da Creest. 
2CO.11.3	Agh ta aggle orrym, myr ren yn ard-nieu Aue y volley liorish e chialgyn, myr shen dy beagh ny aignaghyn cuish liorish saaseyn erbee er nyn gleaynaghey veih’n ônid shen t’ayns Creest. 
2CO.11.4	Son my t’eshyn ta cheet, preacheil Yeesey elley nagh vel shinyn er phreacheil, ny my ta shiu geddyn spyrryd elley, nagh vel shiu [hannah] er gheddyn, ny sushtal elley, nagh vel shiu er ghoaill rish, oddagh shiu dy mie gymmyrkey lesh. 
2CO.11.5	Son ta mee goaill orrym nagh row mee veg ergooyl ny eer ostyllyn b’yrjey. 
2CO.11.6	Agh ga dy vel mee moal ayns glare, ny-yeih cha vel mee myr shen ayns tushtey; agh ta shin er ve dy cronnal er ny hoilshaghey nyn mast’ eu ayns dy chooilley nhee. 
2CO.11.7	Vel mee er n’yannoo foill liorish mee hene y injillaghey, dy vod shiuish v’er nyn soiaghey seose, er-y-fa dy vel mee er phreacheil diuish sushtal Yee nastee? 
2CO.11.8	Ta mee er choyrt kialteenyn elley gys cost, goaill faill jeu, dy yannoo shirveish diuish. 
2CO.11.9	As tra va mee kionfenish mêriu, as ayns feme, cha dug mee dooinney erbee gys cost: agh shen ny va dy laccal orrym, ren ny braaraghyn haink veih Macedonia y yannoo magh: as ayns dy chooilley nhee ta mee er vreayll mee hene veih ve costyllagh diu, as shen myr nee’m mee hene y reayll. 
2CO.11.10	Myr ta firrinys Chreest aynym, cha jean dooinney erbee m’y lhiettal veih’n voggyssagh shoh ayns ardjyn Achaia. 
2CO.11.11	Cre’n oyr? nee son nagh vel graih aym erriuish? ec Jee ta fys. 
2CO.11.12	Agh ny ta mee dy yannoo, nee’m jannoo, dy voddym leshtal y scughey vouesyn ta shirrey leshtal, ayns cre-erbee t’ad boggyssagh, dy vod ad v’er nyn gheddyn eer lheid as ta shinyn. 
2CO.11.13	Son ta nyn lheid oc shoh ostyllyn foalsey, obbreeyn molteyragh goaill orroo hene cummey ostyllyn Chreest. 
2CO.11.14	As cha nee yindys erbee eh; son ta Satan hene goaill er cummey ainle dy hoilshey. 
2CO.11.15	Myr shen cha nee yindys erbee eh my ta ny shirveishee echey myrgeddin goaill orroo cummey ny shirveishee dy chairys; bee yn jerrey oc shoh cordail rish nyn obbraghyn. 
2CO.11.16	Reesht ta mee gra, Ny lhig da dooinney erbee m’y ghoaill son ommydan; ny er aght elley, foast myr ommydan jean-jee gymmyrkey lhiam, dy voddym’s mee hene boggyssagh red beg. 
2CO.11.17	Shen ny ta mee dy loayrt, cha vel mee dy loayrt eh lurg y Chiarn, agh myr veagh eh dy ommijagh ayns y daanys shoh dy voggyssagh. 
2CO.11.18	Fakin dy vel ymmodee boggyssagh lurg yn eill, neem’s boggyssagh myrgeddin. 
2CO.11.19	Son ta shiu gymmyrkey lesh ommydanyn dy aggindagh, fakin dy vel shiuish shiu hene creeney. 
2CO.11.20	Son ta shiu fuilliaghtyn, my ta dooinney coyrt lesh shiu ayns bondiaght, my ta dooinney dy spooilley shiu, my ta dooinney goaill jiu, my ta dooinney troggal eh hene seose dy mooaralagh, my ta dooinney bwoalley shiu er yn eddin. 
2CO.11.21	Ta mee loayrt shoh myr mychione scammylt, myr dy beagh shin hene er ve annoon: ny-yeih, ayns cre-erbee s’loys da dooinney erbee ve dunnal (ta mee loayrt dy ommijagh) s’loys dooys ve dunnal myrgeddin. 
2CO.11.22	Nee Hebrewnee ad? ta mish myrgeddin: nee Israeliteyn ad? ta mish myrgeddin: nee sluight Abraham ad? ta mish neesht. 
2CO.11.23	Nee shirveishee Chreest ad? (ta mee loayrt myr ommydan) ta mish er-nyn-skyn: ayns tooilleilyn ny s’palchey, ayns surranse buillaghyn erskyn towse, ayns pryssoonyn ny s’menkey, ayns gaue baaish dy mennick. 
2CO.11.24	Queig keayrtyn veih ny Hewnyn hooar mee da-eed builley er-lhimmey jeh unnane. 
2CO.11.25	Three keayrtyn va mee custit lesh slattyn, un cheayrt va mee er my chlaghey, three keayrtyn duillee mee coayl-lhuingey oie as laa ta mee er ve ayns y diunid: 
2CO.11.26	Ayns jurnaaghyn dy mennick, ayns gaue ushtaghyn, ayns gaue roosteyryn, ayns gaue veih my gheiney-cheerey hene, ayns gaue veih ny Ashoonyn-quaagh, ayns gaue ’syn ard-valley, ayns gaue ’syn aasagh, ayns gaue er yn aarkey, ayns gaueghyn mastey braaraghyn foalsey; 
2CO.11.27	Ayns skeeys as doccar, ayns ve er my arrey dy mennick, ayns accyrys as paa, ayns trostey dy mennick, ayns feayraght as rooishtid: 
2CO.11.28	Marish ny reddyn shen t’er cheu-mooie, shen ny ta cheet orrym gagh laa, my imnea son ooilley ny kialteenyn. 
2CO.11.29	Quoi ta annoon, as nagh vel mish annoon? quoi t’er ghoaill oyr dy huittym, 
2CO.11.30	My shegin dou boggyssagh, nee’m boggyssagh jeh ny reddyn shen ta bentyn rish my annooinidyn hene. 
2CO.11.31	Ec Jee as Ayr nyn Jiarn Yeesey Creest, ta bannit son dy bragh, ta fys nagh vel mish jannoo breg. 
2CO.11.32	Ayns Damascus, va’n kiannoort fo Aretas y ree freaylley yn ard-valley jeh ny Damascenee lesh garrison, er-chee dy my ghoaill. 
2CO.11.33	As trooid uinniag lhig ad mee sheese ayns baskad rish y voalley, as chossyn mee veih ny laueyn echey.
2CO.12.1	Agh cha lhiass dou boggyssagh veg sodjey: hig-ym nish gys shillaghyn as ashlishyn y Chiarn. 
2CO.12.2	Bione dou dooinney dy row ayns Creest erskyn kiare bleeaney jeig er-dy-henney (ny ayns y chorp v’eh, cha voddym gra; ny ass y chorp v’eh, cha voddym gra; ec Jee ta fys) goit seose gys ny niaughyn syrjey. 
2CO.12.3	As bione dou lheid y dooinney (nee ayns y chorp, ny ass y chorp v’eh, cha voddym gra; ec Jee ta fys) 
2CO.12.4	Kys dy row eh er ny ghoaill seose gys 
2CO.12.5	Jeh lheid shen nee’m boggyssagh: foast jee’m pene cha jean-ym boggyssagh, agh ayns my annooinidyn. 
2CO.12.6	Son ga dy beagh aigney aym dy voggyssagh, cha bee’m my ommydan; son loayr-ym yn irriney: agh nish ta mee lhiggey shaghey, er aggle dy jinnagh dooinney erbee smooinaghtyn jee’m erskyn ny t’eh fakin mee dy ve, ny shen t’eh dy chlashtyn jee’m. 
2CO.12.7	As er-yn-oyr nagh goïn rouyr orrym trooid yrjid ny ashlishyn, va jolg er ny choyrt dooys ayns yn eill, chaghter Satan dy my smaghtaghey, er-aggle dy beign ro ard-aignagh. 
2CO.12.8	Son y red shoh ren mish guee gys y Chiarn three keayrtyn, dy scughey voym eh. 
2CO.12.9	As dooyrt eh rhym, Ta’n ghrayse aym’s fondagh er dty hon: son ta’n niart aym’s dy slane er ny hoilshaghey ayns annooinid. Ny s’arryltee er-y-fa shen neem’s boggyssagh ayns my annooinidyn, dy vod pooar Chreest ve breeoil aynym. 
2CO.12.10	Shen-y-fa ta mee goaill boggey ayns annooinid, ayns oltooanyn, ayns êgin, ayns tranlaase, ayns chennid er graih Chreest: son tra ta mee annoon, eisht ta mee lajer. 
2CO.12.11	Ta mee er jeet dy ve my ommydan ayns boggyssagh, shiu hene ta er m’êginaghey; son shiuish lhisagh v’er my voylley: son ayns nhee erbee cha vel mee ergooyl ny eer ostyllyn syrjey, ga nagh vel mee veg. 
2CO.12.12	Dy firrinagh va cowraghyn jeh ostyl obbrit ny vud eu ayns dy chooilley hurranse, ayns cowraghyn as yindyssyn, as obbraghyn niartal. 
2CO.12.13	Son cre eh, ayn va shiuish ergooyl rish kialteenyn elley, mannagh row eh son nagh dug mee shiu gys cost? leih-jee dou yn aggair shoh. 
2CO.12.14	Cur-jee my-ner, yn trass cheayrt ta mish aarloo dy heet hiu; as cha bee’m costyllagh diu; son cha vel mee shirrey nyn gooid, agh shiu hene; son cha lhisagh y chloan cur ro-laue cour ny ayraghyn, agh ny ayraghyn cour y chloan. 
2CO.12.15	As dy feer arryltagh nee’m baarail, as bee’m er my vaarail er nyn son eu; ga myr smoo dy mooar ta mish graihagh erriuish, sloo dy ghraih t’euish orrym. 
2CO.12.16	Agh gow-jee myr shen eh, cha dug mee currym erriu: ny-yeih, myr ta mee croutagh, [jir ad] ghow mee shiu lesh kialgyn. 
2CO.12.17	Ren mish vondeish y yannoo jiuish liorish unnane erbee jeusyn hug mee hiu? 
2CO.12.18	Hir mee er Titus, as hug mee braar mârish: ren Titus vondeish j’iu? nagh jimmee shin ayns yn un spyrryd? nagh huill shin ayns ny kesmadyn cheddin? 
2CO.12.19	Reesht, vel shiu smooinaghtyn dy vel shin jannoo leshtallyn? ta shin loayrt fenish Yee ayns Creest: agh ta shin jannoo dy chooilley nhee, chaarjyn ennoil, dy chur tushtey sodjey diu. 
2CO.12.20	Agh ta mee goaill aggle tra hig-ym’s, nagh voym shiuish lheid as baillym, as beem’s er ny gheddyn lieriuish lheid as nagh bailliu: er-aggle dy bee ny vud eu anvea, troo, jymmoose, streeu, cooyl-chassid, tutleraght, mooaralys, irree-magh: 
2CO.12.21	As er-aggle tra hig-ym reesht, dy jean my Yee m’y injillaghey nyn mast’ eu, as dy bee oyr trimshey aym er coontey ymmodee ta hannah er n’yannoo peccah, as nagh vel er ghoaill arrys jeh’n neu-ghlennid, as y vaarderys, as y rouanys shen, t’ad er ny ve cur rish.
2CO.13.1	Shoh’n trass cheayrt ta mee cheet hiu: Ayns beeal ghaa ny three dy eanishyn bee dy chooilley ockle jeant mie. 
2CO.13.2	Dinsh mee diu roïe, as nish yn nah cheayrt ta mee coyrt raaue diu myr dy beign kionfenish, as nish nagh vel mee kionfenish, ta mee scrieu hucsyn ta roish shoh er n’yannoo peccah, as gys dy chooilley unnane elley, my higym reesht, cha vow shiu foayr: 
2CO.13.3	Fakin dy vel shiu shirrey prowal jeh Creest loayrt aynym’s eshyn nagh vel annoon hiuish, agh t’eh niartal ayndiu. 
2CO.13.4	Son ga dy row eh er ny chrossey trooid annooinid, ny-yeih t’eh bio liorish pooar Yee: Son ta shinyn myrgeddin annoon aynsyn, agh bee mayd bio mârishyn liorish pooar Yee soilshit diuish. 
2CO.13.5	Feysht-jee shiu hene, vel shiu ayns y chredjue; prow-jee shiu hene: nagh vel fys euish shiu hene, dy vel Yeesey Creest ayndiu; mannagh vel, ta shiu mee-lowit? 
2CO.13.6	Agh ta mee treishteil dy bee fys eu nagh vel shinyn fegooish y phrowal shoh. 
2CO.13.7	Nish yeearree-ym er Jee-nagh jean shiu veg yn olk; cha nee dy hoilshaghey yn phrowal shoh, 
2CO.13.8	Son cha vod shin veg y yannoo noi’n irriney, agh son yn irriney. 
2CO.13.9	Son ta boggey orrin tra ta shinyn annoon, as shiuish lajer: as shoh myrgeddin ta shin geearree, dy jarroo yn slane lhiassaghey bea eu. 
2CO.13.10	Shen-y-fa ta mee scrieu ny reddyn shoh, tra nagh vel mee mêriu, er-aggle tra hig-ym hiu, dy jean-ym shiu y smaghtaghey dy gyere, cordail rish y phooar ta’n Chiarn er choyrt dooys son y vondeish [spyrrydoil], as cha nee son yn assee eu. 
2CO.13.11	Er-jerrey, vraaraghyn, my vannaght mêriu: Bee-jee er nyn niartaghey dy cheilley, bee-jee er nyn gherjaghey, bee-jee jeh’n un aigney, jean-jee beaghey ayns shee; as bee’n Jee dy ghraih as shee mêriu. 
2CO.13.12	Bannee-jee y cheilley lesh y phaag dy hee. 
2CO.13.13	Ta ooilley ny nooghyn coyrt nyn mannaght hiu. 
2CO.13.14	Grayse nyn Jiarn Yeesey Creest, as graih Yee, as sheshaght y Spyrryd Noo, dy row mêriu ooilley. Amen.
GAL.1.1	Paul ny ostyl (cha nee veih deiney, chamoo liorish dooinney, agh liorish Yeesey Creest, as Jee yn Ayr, ren eshyn y hroggal veih ny merriu) 
GAL.1.2	As ooilley ny braaraghyn ta mârym, gys kialteenyn Ghalatia: 
GAL.1.3	Grayse dy row hiu, as shee voish Jee yn Ayr, as voish nyn Jiarn Yeesey Creest. 
GAL.1.4	Ren eh-hene y choyrt son nyn beccaghyn, dy livrey shin veih’n drogh heihll t’ayn nish, cordail rish aigney Yee as nyn Ayr: 
GAL.1.5	Huggeysyn dy row gloyr son dy bragh as dy bragh. Amen. 
GAL.1.6	Ta mee goaill yindys, dy vel shiu cha leah er nyn jyndaa, voishyn ren shiuish y eam trooid grayse Chreest, gys sushtal elley: 
GAL.1.7	Elley cha vel ayn; agh ta paart ta dy voirey shiu, as shirrey dy yannoo caghlaa ayns sushtal Chreest. 
GAL.1.8	Agh ga dy jinnagh shinyn, ny ainle veih niau, sushtal erbee elley y phreacheil hiuish, na shen ta shinyn er phreacheil hiuish, lhig da ve giarit magh [veih’n agglish.] 
GAL.1.9	Myr dooyrt shin roïe, myr shen ta mee nish dy ghra reesht, My nee fer erbee preacheil sushtal erbee elley hiuish, agh shen ta shiu er ghoaill rish, lhig da ve giarit magh. 
GAL.1.10	Son vel mee nish geearree foayr gheiney, ny foayr Yee? ny vel mee shirrey dy wooiys deiney? son dy beign foast shirrey pleasal deiney, cha beign sharvaant Chreest. 
GAL.1.11	Agh ta mee dy hickyraghey diu, vraaraghyn, nagh vel y sushtal va er ny phreacheil liorym’s, lurg dooinney. 
GAL.1.12	Son chamoo hooar mee eh voish dooinney, chamoo hie eh er ynsaghey dou, agh liorish ashlish Yeesey Creest. 
GAL.1.13	Son ta shiu er chlashtyn jeh m’ymmyrkey-bea t’er n’gholl shaghey, ayns credjue ny Hewnyn, kys dy ren mee tranlaase erskyn towse y yannoo er agglish Yee, dy stroie eh: 
GAL.1.14	As ayns credjue ny Hewnyn va mee ynsit erskyn ymmodee my choasanyn ayns my ashoon hene, shassoo jeean son cliaghtaghyn m’ayraghyn. 
GAL.1.15	Agh tra by-chooidsave lesh Jee, ren mish y reih veih brein my vayrey, as deïe eh orrym liorish e ghrayse, 
GAL.1.16	Dy hoilshaghey e Vac aynym’s, dy voddin eshyn y phreacheil mastey ny Ashoonyn; chelleeragh cha ghow mee coyrle jeh feill ny fuill: 
GAL.1.17	Chamoo hie mee seose gys Jerusalem, hucsyn va nyn ostyllyn roym; agh hie mee gys Arabia, as haink mee mygeayrt reesht gys Damascus. 
GAL.1.18	Eisht lurg three bleeaney hie mee seose gys Jerusalem, dy akin Peddyr, as duirree mee mârish queig laa yeig. 
GAL.1.19	Agh veg jeh ny ostyllyn elley cha vaik mee, agh Jamys braar y Chiarn. 
GAL.1.20	Nish mychione ny reddyn ta mee dy scrieu hiu, cur-jee my-ner, fenish Yee, cha vel mee jannoo breg. 
GAL.1.21	Lurg shen haink mee gys ardjyn Syria as Cilicia. 
GAL.1.22	As kialteenyn Yudea va ayns Creest, cha row enney oc er my eddin: 
GAL.1.23	Agh v’ad ny lomarcan er chlashtyn, Dy vel eshyn ren ’sy traa pastit tranlaase orrin, nish preacheil yn credjue v’eh roïe dy stroie. 
GAL.1.24	As ren ad Jee y ghloyragh-ch er my lieh.
GAL.2.1	Eisht kiare bleeaney jeig ny lurg shen, hie mee seose reesht gys Jerusalem, marish Barnabas, as ghow mee Titus myrgeddin mârym. 
GAL.2.2	As hie mee seose myr ve er ny hoilshaghey dou ayns ashlish, as hirveish mee orroosyn yn sushtal shen ta mee dy phreacheil mastey ny Ashoonyn, agh er-lheh da ny ard-gheiney, er-aggle er aght erbee dy roie-in, ny dy beign er roie ayns fardail. 
GAL.2.3	Agh cha row Titus hene, va mârym, ga ny Ghreek, êginit dy ve er ny ghiarey-chymmylt. 
GAL.2.4	As shen kindagh rish braaraghyn foalsey v’er nyn goyrt lhieu gyn-yss ny vud ain, haink stiagh dy croutagh dy chronnaghey yn reamys t’ain ayns Creest Yeesey, dy voddagh ad shin y choyrt lhieu fo bondiaght: 
GAL.2.5	Agh daue shoh cha dug shin raad choud as un oor dy ve foue; dy voddagh firrinys y tushtal tannaghtyn mêriu. 
GAL.2.6	Agh er nyn son ocsyn va lowit dy ve red ennagh (cre-erbee v’ad, cha vel eh veg dooys: cha vel Jee soiaghey jeh persoon dooinney erbee) dy jarroo er nyn son ocsyn va goit dy ve myr shoh, tra va shin noi-ry-hoi, cha dynsee mee veg sodjey voue. 
GAL.2.7	Agh er y cheu elley, tra honnick ad dy row sushtal yn anghiarey-chymmylt er ny choyrt er my churrym’s, myr va shen jeh’n ghiarey-chymmylt gys Peddyr; 
GAL.2.8	(Son eshyn ren gobbraghey dy breeoil ayns Peddyr son ostyllys yn ghiarey-chymmylt, v’eh myrgeddin niartal aynym’s son ny Ashoonee) 
GAL.2.9	As tra hug Jamys, Cephas, as Ean, va goit son pillaryn, tastey da’n ghrayse v’er ny stowal orrym’s, hug ad dooys as da Barnabas yn laue yesh dy choardail, dy ragh shinyn gys ny Ashoonee, as adsyn gys yn giarey-chymmylt. 
GAL.2.10	Ny lomarcan baillhieu dy gooinagh shin er ny boghtyn; yn red cheddin va mee aggindagh dy yannoo. 
GAL.2.11	Agh tra va Peddyr er jeet gys Antioch, hug mee eddin da, er-yn-oyr dy row eh foiljagh. 
GAL.2.12	Son roish my daink shiartanse voish Jamys, ren eh gee mârish ny Ashoonee: agh tra v’ad shen er jeet, hie eh dy lhiattee, as ren eh scarrey eh hene voue, ayns aggle rouesyn jeh’n giarey-chymmylt. 
GAL.2.13	As ren ny Hewnyn elley foalsaght myrgeddin mârishyn; ayns wheesh dy row Barnabas hene fo shaghrynys, kyndagh rish y volteyrys oc. 
GAL.2.14	Agh tra honnick mee nagh row ad gymmyrkey ad hene dy ynrick, cordail rish firrinys y tushtal, dooyrt mee rish Peddyr kiongoyrt roo ooilley, My t’ou uss, ta dty Hew, gymmyrkey oo hene myr ny Ashoonee, as cha nee myr ny Hewnyn, cre’n-fa t’ou uss gêginaghey ny Ashoonee dy veaghey myr ny Hewnyn? 
GAL.2.15	Shinyn ta nyn Hewnyn liorish dooghys, as cha nee peccee jeh ny Ashoonee, 
GAL.2.16	As fys ain nagh vel dooinney er ny heyrey liorish obbraghyn y leigh, agh liorish credjue Yeesey Creest, ta shinyn eer er chredjal ayns Yeesey Creest; dy voddagh shinyn v’er ny heyrey liorish credjue Chreest, as cha nee liorish obbraghyn y leigh: son liorish obbraghyn y leigh cha bee dooinney bio er ny heyrey. 
GAL.2.17	Agh choud as ta shin shirrey dy ve seyrit liorish Creest, my ta shin hene er ny gheddyn dy ve peccee, vel Creest er-y-fa shen shirveishagh peccah? Ny lhig eh Jee. 
GAL.2.18	Son my ta mee troggal reesht shen ta mee er lhieggal, ta mee jannoo mee-hene foiljagh. 
GAL.2.19	Son ta mish trooid y leigh marroo gys y leigh, dy voddym ve bio gys Jee. 
GAL.2.20	Ta mee er my chrossey marish Creest: Ny-yeih ta mee bio; foast cha nee mish, agh Creest ta bio aynym: as y vea ta mee nish dy veaghey ’syn eill, ta mee beaghey liorish credjue Mac Yee, va graih echey orrym, as ren eh-hene y choyrt er my hon. 
GAL.2.21	Cha vel mee jannoo grayse Yee dyn bree: son my ta seyrsnys cheet liorish y leigh, eisht ta Creest marroo ayns fardail.
GAL.3.1	O Ghalatianee vee-hushtagh, quoi ta er chleaynaghey shiu, nagh vel shiu biallagh gys yn irriney, kiongoyrt rish nyn sooillyn hene ta Yeesey Creest dy baghtal er ny ve soit magh, er ny chrossey nyn mast’ eu. 
GAL.3.2	Shoh ny lomarcan baillym gynsaghey veue, Ren shiu yn Spyrryd y gheddyn liorish obbraghyn y leigh, ny liorish y clashtyn dy chredjue? 
GAL.3.3	Vel shiu nish jeh cha beg dy hushtey? lurg diu goaill toshiaght ’sy Spyrryd, vel shiu nish jannoo jerrey ’syn eill? 
GAL.3.4	Vel shiu er hurranse wheesh ayns fardail? my te foast ayns fardail. 
GAL.3.5	Eshyn er-y-fa shen ta shirveish yn Spyrryd erriuish, as ta gobbraghey mirrillyn nyn mast’ eu, vel eh dy yannoo eh liorish obbraghyn y leigh, ny liorish y clashtyn dy chredjue? 
GAL.3.6	Dy feer myr ren Abraham credjal Jee, as va shen er ny choyrt gys e lieh son cairys. 
GAL.3.7	Lhig da fys ve eu er-y-fa shen, adsyn ta jeh credjue, t’ad shen myrgeddin cloan Abraham. 
GAL.3.8	As y scriptyr fakin ro-laue dy jinnagh Jee seyrey ny Ashoonee trooid credjue, ren preacheil roish nish yn sushtal gys Abraham, gra, Aynyd’s vees dy chooilley ashoon er ny vannaghey. 
GAL.3.9	Myr shen eisht adsyn ta jeh credjue, t’ad bannit marish Abraham firrinagh. 
GAL.3.10	Son whilleen as ta jeh obbraghyn y leigh, t’ad fo’n mollaght: son te scruit, Cursit ta dagh unnane nagh vel tannaghtyn ayns dy chooilley nhee ta scruit ayns lioar y leigh dy yannoo ad. 
GAL.3.11	Agh nagh vel dooinney erbee er ny heyrey ayns shilley Yee liorish y leigh, te plain: son, Liorish credjue bee’n dooinney cairal bio. 
GAL.3.12	As cha vel y leigh jeh credjue: agh, Yn dooinney ta dy chooilleeney ad bee eh bio lioroo. 
GAL.3.13	Ta Creest er livrey shin veih mollaght y leigh, eh hene jeant ny vollaght er nyn son: son te scruit Cursit ta dagh unnane ta croghey er billey: 
GAL.3.14	Dy voddagh bannaght Abraham cheet er ny Ashoonee trooid Yeesey Creest: dy voddagh shin gialdyn yn Spyrryd y chosney trooid credjue. 
GAL.3.15	My vraaraghyn, ta mee loayrt lurg cliaghtey deiney; My te agh conaant eddyr deiney, ny-yeih, my te confirmit, cha vel dooinney erbee dy vrishey, ny dy choyrt huggey. 
GAL.3.16	Nish da Abraham as da e luight va ny gialdynyn jeant. Cha vel eh gra, As da sluightyn, myr jeh ymmodee; agh myr jeh unnane, As da dty luight’s, ta shen Creest. 
GAL.3.17	As shoh ta mee gra, yn conaant v’er-ny hickyraghey rolaue liorish Jee ayns Creest, cha voddagh y leigh, va kiare cheead as jeih bleeaney as feed ny lurg shen, y vrishey eh dy yannoo yn gialdyn dyn bree, 
GAL.3.18	Son my ta’n eiraght liorish y leigh, cha veh eh ny sodjey liorish gialdyn; agh hug Jee eh da Abraham er gialdyn. 
GAL.3.19	Cre’n ymmyd eisht t’ayns y leigh! Ve er ny choyrt er coontey peccah, derrey harragh y sluight shen, da va’n gialdyn er ny yannoo; as ve er ny oardaghey liorish ainleyn ayns laue fer va eddyr ad. 
GAL.3.20	Nish cha vel fer ta loayrt eddyr jees loayrt son unnane ny lomarcan, agh ta Jee unnane. 
GAL.3.21	Vel y leigh eisht noi gialdynyn Yee? Ny lhig eh Jee: son dy beagh leig er ve er ny livrey, oddagh bea y choyrt, lhisagh cairys dy firrinagh er ny ve liorish y leigh. 
GAL.3.22	Agh ta’n scriptyr er ghoaill stiagh ooilley fo peccah, dy voddagh y gialdyn liorish credjue ayns Yeesey Creest ve er ny choyrt dauesyn ta credjal. 
GAL.3.23	Agh roish my daink credjue, va shin freilt fo’n leigh, jeight seose gys y chredjue, va ny lurg shen dy v’er ny hoilshaghey. 
GAL.3.24	Shen-y-fa va’n leigh nyn ver-ynsee dy choyrt lesh shin gys Creest, dy voddagh shin v’er nyn seyrey liorish credjue. 
GAL.3.25	Agh erreish da credjue v’er jeet, cha vel shin ny sodjey fo fer-ynsee. 
GAL.3.26	Son ta shiu ooilley cloan Yee liorish credjue ayns Yeesey Creest. 
GAL.3.27	Son whilleen jiuish as t’er ny ve bashtit gys Creest, ta shiu coamrit lesh Creest. 
GAL.3.28	Cha vel ny sodjey Hew ny Greek, cha vel sharvaant ny seyr, cha vel fyrrynagh ny bwoirrynagh: son ta shiu ooilley unnane ayns Creest Yeesey. 
GAL.3.29	As my she lesh Creest shiu, eisht ta shiu sluight Abraham, as eiraghyn cordail rish y ghialdyn.
GAL.4.1	Nish ta mee gra, nagh vel yn eirey, choud as t’eh ny lhiannoo, agh myr sharvaant, ga dy vel eh hene ny hiarn er ooilley; 
GAL.4.2	Agh t’eh fo oaseiryn as reiltee, derrey’n traa er ny phointeil liorish yn ayr. 
GAL.4.3	Er yn aght cheddin, tra va shin nyn gloan, va shin ayns bondiaght fo oardaghyn y theihll: 
GAL.4.4	Agh tra va’n traa cooie er jeet mygeayrt, ren Jee e Vac y choyrt, ruggit jeh ben, jeant fo’n leigh, 
GAL.4.5	Dy eaysley adsyn va fo’n leigh, dy voddagh shin doltanys mec y gheddyn. 
GAL.4.6	As er-y-fa dy nee mec shiu, ta Jee er choyrt Spyrryd e Vac ayns ny creeaghyn eu, geamagh, Abba, Ayr. 
GAL.4.7	Shen-y-fa cha vel oo nish ny sodjey dty harvaant, agh mac; as my she mac oo, eisht t’ou eirey dy Yee trooid Creest. 
GAL.4.8	Agh ny yeih, tra nagh row enney eu er Jee, va shiu ayns bondiaght dauesyn nagh nee jeeghyn ad liorish dooghys. 
GAL.4.9	Agh nish erreish da enney ve eu er Jee, er-nonney lurg da enney ve ec Jee erriuish, kys te dy vel shiu chyndaa gys ny cliaghtaghyn faase as fardalagh, foue shen ta shiu geearee dy ve reesht ayns bondiaght? 
GAL.4.10	Ta shiu freayll laghyn, as meeghyn, as traaghyn, as bleeantyn. 
GAL.4.11	Ta mee goaill aggle j’iu, dy vel mee er vaarail erriu obbyr ayns fardail. 
GAL.4.12	Vraaraghyn, ta mee guee erriu, bee-jee myr ta mish: son va mee myr ta shiuish: cha vel shiu er n’yannoo dooys veg yn aggair. 
GAL.4.13	Ta fys eu kys trooid annooinid y challin, ren mee yn sushtal y preacheil hiuish ec y toshiaght. 
GAL.4.14	As y trial va mee fo ayns my chorp, cha ren shiu soiaghey beg jeh, ny cur cooyl rhym er y hon; agh ren shiu goaill rhym myr chaghter veih Jee, dy jarroo myr Creest Yeesey. 
GAL.4.15	Cre va eisht yn vaynrys loayr shiu jeh? son ta mee gymmyrkey feanish diu, my oddagh eh ve, dy beagh shiu er phluckey magh nyn sooillyn hene, dy chur dooys ad. 
GAL.4.16	Vel mee er-y-fa shen er jeet dy ve nyn noid, er-yn-oyr dy vel mee ginsh diu yn irriney? 
GAL.4.17	T’ad goaill orroo dy vel kenjallys jeean oc diu, agh cha nee ass aigney-mie; dy jarroo, baillhieu shinyn y yeigh magh, dy gheddyn shiu daue hene. 
GAL.4.18	Agh te mie dy ve dy kinjagh jeean aignagh ayns cooish vie, as cha nee ny lomarcan tra ta mish kionfenish mêriu. 
GAL.4.19	My chloan veggey, j’iuish ta mee reesht myr ayns pianyn troailt, derrey vees Creest er ny chummey ayndiu. 
GAL.4.20	Agh ve m’aigney dy ve nish kionfenish mêriu, as dy chaghlaa my ghlare, son ta mee ayns imnea er nyn son. 
GAL.4.21	Insh-jee dou, shiuish ta aggindagh dy ve fo’n leigh, nagh vel shiu clashtyn y leigh? 
GAL.4.22	Son te scruit, dy row ec Abraham daa vac, yn derrey yeh rish inney-veyl, yn jeh elley rish ben-seyr. 
GAL.4.23	Agh v’eshyn va rish yn inney-veyl er ny ruggey lurg yn eill, agh eshyn va rish y ven-seyr v’eh liorish bree gialdynys. 
GAL.4.24	Ny reddyn shoh t’ad er nyn loayrt liorish co soylaghey: son t’ad shoh [cowraghey] yn daa chonaant; 
GAL.4.25	Son ta Agar shoh cronk Sinai ayns Arabia, as ta gansoor gys Jerusalem ta nish ayn, as t’ee ayns bondiaght marish e cloan. 
GAL.4.26	Agh Jerusalem ta heose, t’ee seyr; shoh ee ta’n voir ain ooilley. 
GAL.4.27	Son te scruit, Gow boggey, uss [ven] ghennish nagh vel gymmyrkey cloan; brish magh as eïe, uss nagh vel er-troailt: son ta foddey smoo dy chloan ecksh va treigit na t’ecksh ta sheshey eck. 
GAL.4.28	Nish ta shinyn, vraaraghyn, myr va Isaac, yn chloan dy ghialdynys. 
GAL.4.29	Agh myr ec y traa shen ren eshyn v’er ny ruggey lurg yn eill, tranlaase ersyn v’er ny ruggey lurg y Spyrryd; dy jarroo myr shen te nish. 
GAL.4.30	Ny-yeih, cre ta’n scriptyr dy ghra? Tilg magh yn inneyveyl as y mac eck: son cha bee mac yn inney-veyl ny eirey marish mac y ven-seyr. 
GAL.4.31	Myr shen eisht, vraaraghyn, cha vel shinyn nyn gloan da’n inney-veyl, agh da’n ven-seyr.
GAL.5.1	Shass-jee shickyr er-y-fa shen ’sy reamys ta Creest er chosney dooin, as ny bee-jee kianlt reesht fo’n whing dy vondiaght. 
GAL.5.2	Cur-jee my-ner, ta mish Paul dy ghra riu, my vees shiu er nyn ghiarey chymmylt, cha bee vondeish erbee eu liorish Creest. 
GAL.5.3	Son ta mee gymmyrkey feanish reesht noi dy chooilley ghooinney ta er ny ghiarey chymmylt, dy vel eh kianlt dy chooilleeney yn slane leigh. 
GAL.5.4	Cha vel Creest jeh veg y foays diu, quoi-erbee eu ta jerkal dy v’er ny heyrey liorish y leigh; ta shiu er duittym veih grayse. 
GAL.5.5	Son ta shinyn trooid y Spyrryd farkiaght son y treishteil dy chairys liorish credjue. 
GAL.5.6	Son ayns Yeesey Creest, cha vel giarey-chymmylt jeh veg y vondeish, ny an-ghiarey-chymmylt, agh credjue ta gobbraghey liorish graih. 
GAL.5.7	Hie shiu er nyn doshiaght dy mie, quoi ren shiu y lhiettal veih biallys ’choyrt da’n irriney? 
GAL.5.8	Cha vel y choyrle shoh voishyn ta er nyn eam. 
GAL.5.9	Ta red fardalagh dy hoorid goll trooid y slane theayst. 
GAL.5.10	Ta my varrant erriu ayns y Chiarn, nagh bee shiu jeh aigney erbee elley: agh nee eshyn ta dy voirey shiu, e cherraghey y ymmyrkey, quoi-erbee eh. 
GAL.5.11	As my ta mish, vraaraghyn, preacheil giarey-chymmylt, cre’n-fa ta mee foast surranse tranlaase? eisht ta scammylt ny croshey ec kione. 
GAL.5.12	Baill-ym dy beagh ad eer giarit magh 
GAL.5.13	Son ta shiuish, vraaraghyn, er ve er nyn eam gys reamys [Creestee]; agh ny jean-jee yn reamys shoh leshtal son yn eill, agh ayns graih shirveish-jee yn derrey yeh yn jeh elley. 
GAL.5.14	Son ta’n slane leigh cooilleenit ’syn un raa shoh, ta shen, Ver oo graih da dty naboo myr dhyt hene. 
GAL.5.15	Agh my ta shiu lhottey as coyrt mow y cheilley, cur-jee twoaie nagh stroie-jee yn derrey yeh yn jeh elley. 
GAL.5.16	Shoh ta mee gra eisht, Ymmyrk-jee shiu hene lurg y Spyrryd, as cha jean shiu cooilleeney sayntyn ny foalley. 
GAL.5.17	Son ta’n eill geearree noi’n Spyrryd, as yn Spyrryd noi’n eill: as t’ad shoh soit yn derrey yeh noi’n jeh elley: myr shen nagh vel shiu jannoo myr bailliu. 
GAL.5.18	Agh my ta shiu er nyn leeideil liorish y Spyrryd, cha vel shiu fo’n leigh. 
GAL.5.19	Nish ta obbraghyn yn eill cronnal, as shoh ad, Brishey-poosey, maarderys, neu-ghlennid, rouanys, 
GAL.5.20	Ammys da jallooyn, obbeeys, dwoaie, anvea, goanlys, jymmoose, streeu, irree-magh, shaghrynys veih’n chredjue, 
GAL.5.21	Troo, dunverys, meshtyrys, glutteraght, as y lheid: my-nyn-gione ta mee ginsh diu ro-laue, myr ta mee myrgeddin er n’insh diu ayns y traa t’er n’gholl shaghey, nagh vow adsyn ta cur rish lheid ny reddyn, reeriaght Yee ayns eiraght. 
GAL.5.22	Agh ta mess y Spyrryd, graih, boggey, shee, surranse-foddey, ymmyrkey meigh, mieys, firrinys, 
GAL.5.23	Meenid, sheeltys: noi nyn lheid cha vel leigh erbee. 
GAL.5.24	As adsyn ta lesh Creest, ta’d er chrossey yn eill, marish ny yeearreeyn as ny sayntyn. 
GAL.5.25	My ta shin beaghey ayns y Spyrryd, lhig dooin myrgeddin gimmeeaght ayns y Spyrryd. 
GAL.5.26	Ny lhig dooin geearree gloyr fardalagh, brasnaghey yn derrey yeh yn jeh elley, troo yn derrey yeh mysh y jeh elley.
GAL.6.1	Vraaraghyn, my ta dooinney taghyrt dy huittym ayns peccah, shiuish ta spyrrydoil, gow-jee stiagh eh reesht ayns y spyrryd dy veenid; smooinaghtyn ort hene, er-aggle dy vod uss myrgeddin ve miolit. 
GAL.6.2	Ymmyrk-jee erraghyn y cheilley, as myr shoh lhieen-jee yn leigh. 
GAL.6.3	Son my ta dooinney jeeaghyn er hene dy ve red ennagh, tra nagh vel eh monney, t’eh molley eh hene. 
GAL.6.4	Agh lhig da dy chooilley ghooinney e obbyr hene y phrowal, as eisht vees echey oyr boggey ayn hene ny lomarcan, as cha nee ayns fer elley. 
GAL.6.5	Son nee dy chooilley ghooinney gymmyrkey e errey hene. 
GAL.6.6	Lhig dasyn t’er ny ynsaghey ayns y goo, shirveish ersyn ta gynsaghey jeh dy chooilley nhee mie [t’echey.] 
GAL.6.7	Ny bee-jee mollit; cha vel craid dy ve jeant mysh Jee: son cre-erbee ta dooinney dy chuirr, lheid shen nee eh ’vuinn. 
GAL.6.8	Son eshyn ta cuirr gys yn eill, nee jeh’n eill myrgeddin buinn loauys: agh eshyn ta cuirr gys y Spyrryd, nee jeh’n Spyrryd buinn yn vea dy bragh farraghtyn. 
GAL.6.9	As ny lhig dooin gaase skee ayns jannoo mie, son ayns imbagh cooie nee mayd buinn, mannagh bee mayd lhiastey. 
GAL.6.10	Myr ta caa ain er-y-fa shen, lhig dooin mie ’yannoo da dy chooilley ghooinney, er-lheh dauesyn ta jeh lught-thie’n chredjue. 
GAL.6.11	Ta shiu fakin cre’n screeuyn liauyr ta mee er scrieu hiuish lesh my laue hene. 
GAL.6.12	Whilleen as ta shirrey dy hoilshaghey ad hene er cheumooie liorish cowrey ny foalley, t’ad gêginaghey shiu dy ve er ny ghiarey-chymmylt; ny lomarcan son nagh jinnagh ad surranse tranlaase er coontey crosh Chreest. 
GAL.6.13	Son chamoo t’adsyn hene ta er ny ghiarey-chymmylt freayll y leigh; agh baillhieu shiuish dy v’er ny ghiarey-chymmylt, dy vod ad boggyssagh ayns cowrey yn eill eu. 
GAL.6.14	Agh ny lhig eh Jee dy jinnin’s boggyssagh, agh ayns crosh nyn Jiarn Yeesey Creest, liorish ta’n seihll er ny chrossey hym’s, as mish gys y theihll. 
GAL.6.15	Son ayns Creest Yeesey, chamoo ta ghiarey-chymmylt jeh foays erbee, ny an-ghiarey-chymmylt, agh cretoor noa. 
GAL.6.16	As whilleen as ta gimmeeaght cordail rish yn oardagh shoh, shee dy row orroo, as myghin, as er Israel Yee. 
GAL.6.17	Maghey shoh ny lhig da dooinney erbee mish y voirey, son ta mee gymmyrkey ayns my chorp cowraghyn y Chiarn Yeesey. 
GAL.6.18	Vraaraghyn, dy row grayse nyn Jiarn Yeesey Creest marish y spyrryd eu. Amen.
EPH.1.1	Paul ny ostyl dy Yeesey Creest, liorish aigney Yee, gys ny nooghyn t’ayns Ephesus, as hucsyn ta credjal ayns Creest Yeesey: 
EPH.1.2	Grayse dy row hiu, as shee veih Jee nyn Ayr, as veih’n Chiarn Yeesey Creest. 
EPH.1.3	Bannit dy row Jee as Ayr nyn Jiarn Yeesey Creest, t’er vannaghey shin lesh dy chooilley vannaght spyrrydoil ayns nheeghyn flaunyssagh ayns Creest: 
EPH.1.4	Cordail myr t’eh er reih shinyn aynsyn, roish my va’n seihll er ny chroo, dy beagh shin casherick as gyn loght kiongoyrt rishyn ayns graih: 
EPH.1.5	T’er chiarail shin gys doltanys cloan liorish Yeesey Creest da hene, cordail rish taitnys e aigney-mie hene, 
EPH.1.6	Gys moylley gloyr e ghrayse, liorish t’eh er n’yannoo soiagh j’in ayns e er-graihagh: 
EPH.1.7	Aynsyn ta feaysley ain trooid e uill, leih peccaghyn, cordail rish berchys e ghrayse; 
EPH.1.8	T’eh er lhieeney orrin dy palchey ayns dy chooilley chreenaght as tushtey. 
EPH.1.9	As er hoilshaghey dooin folliaght e aigney hene, cordail rish e haitnys mie, ren eh ’chiarail ayn hene: 
EPH.1.10	Ayns coorse slane towse ny hearishyn, dy voddagh eh chaglym cooidjagh ayns unnane dy chooilley nhee ayns Creest, chammah ny t’ayns niau as er y thalloo, dy jarroo aynsyn. 
EPH.1.11	Ayn myrgeddin ta shin er gheddyn eiraght, myr va shin pointit ro-laue cordail rish y chiarail echeysyn ta gobbraghey dy chooilley nhee lurg coyrle e aigney hene: 
EPH.1.12	Dy beagh shinyn, ren hoshiaght treishteil ayns Creest, gys moylley e ghloyr. 
EPH.1.13	Aynsyn ren shiuish myrgeddin treishteil, lurg diu v’er chlashtyn goo yn irriney, sushtal y taualtys eu: aynsyn myrgeddin erreish diu v’er chredjal, va shiu er nyn gowraghey lesh y Spyrryd casherick shen dy ghialdynys, 
EPH.1.14	Ta eearlys yn eiraght ain, derrey va price yn chionniaght eeckit, gys moylley e ghloyr. 
EPH.1.15	Shen-y-fa, erreish dou v’er chlashtyn jeh’n chredjue euish ayns y Chiarn Yeesey, as y ghraih eu gys ooilley ny nooghyn, 
EPH.1.16	Cha vel mee scuirr dy chur booise er nyn son, jannoo imraa j’iu ayns my phadjeryn; 
EPH.1.17	Dy jean Jee nyn Jiarn Yeesey Creest, Ayr ny ghloyr, cur diuish yn Spyrryd dy chreenaght as dy hoilshey flaunyssagh, dy choyrt enney er: 
EPH.1.18	Liorish sooillyn nyn dushtey v’er ny hoilshaghey; dy vod shiu toiggal cre ta treishteil yn eam echey, as cre ta berchys gloyr e eiraght ayns ny nooghyn, 
EPH.1.19	As cre ta mooads erskyn towse e phooar dooinyn ta credjal, cordail rish bree e phooar niartal; 
EPH.1.20	Ren eh gobbraghey ayns Creest, tra hrog eh eh veih ny merriu, as hoie eh eh ec e laue yesh hene ayns ny ynnydyn flaunyssagh. 
EPH.1.21	Foddey erskyn dy chooilley ard-ooashley, as pooar, as niart, as reill, as dy chooilley ennym ta enmyssit, cha nee ynrycan ’sy theihll shoh, agh myrgeddin ayns shen ta ry-heet: 
EPH.1.22	As ta er choyrt dy chooilley nhee fo e chassyn, as hug eh eh dy ve kione harrish dy chooilley nhee da’n agglish, 
EPH.1.23	Ta shen yn corp echey, ta dy slane jeant magh liorishyn ta lhieeney ooilley ayns ooilley.
EPH.2.1	As shiuish t’eh er vioghey va marroo ayns loghtyn as peccah. 
EPH.2.2	Ayndoo ren shiu gimmeeaght ayns y traa t’er n’gholl shaghey cordail rish cliaghtey yn theihll shoh, cordail rish prince pooar yn aer, yn spyrryd ta nish gobbraghey ayns y chloan dy vee-viallys: 
EPH.2.3	Ayndoo shoh ren shin ooilley myrgeddin beaghey roish nish, ayns sayntyn ny foalley, cooilleeney yeearreeyn yn eill, as yn aigney: as va shin liorish dooghys nyn gloan dy yymmoose, dy jarroo myr feallagh elley. 
EPH.2.4	Agh Jee, ta berchagh ayns myghin, er e ghraih vooar liorish bynney lesh shin, 
EPH.2.5	Dy jarroo tra va shin marroo ayns peccaghyn, t’eh er vioghey shin cooidjagh marish Creest (liorish grayse ta shiu er nyn sauail) 
EPH.2.6	As t’eh er hroggal shin seose cooidjagh, as er hoiaghey shin cooidjagh ayns ynnydyn flaunyssagh ayns Creest Yeesey. 
EPH.2.7	Ayns ny earishyn ta ry heet dy voddagh eh soilshaghey berchys erskyn-towse e ghrayse, ayns e chenjallys dooinyn, trooid Creest Yeesey. 
EPH.2.8	Son liorish grayse ta shiu er nyn sauail, trooid credjue; as shen cha nee j’iu hene: shen gioot Yee eh: 
EPH.2.9	Cha nee liorish obbraghyn, nagh jinnagh dooinney erbee boggyssagh: 
EPH.2.10	Son ta shin yn obbyr echeysyn, er nyn groo ayns Creest Yeesey gys obbraghyn mie, ta Jee er n’oardaghey ro-laue dy jinnagh shin gimmeeaght ayndoo. 
EPH.2.11	Shen-y-fa cooinee-jee myr va shiu ayns traa dy row Ashoonee ayns yn eill, ta enmyssit an-ghiarey-chymmylt, liorish shen ta enmyssit giarey-chymmylt ayns yn eill jeant liorish laueyn; 
EPH.2.12	Dy row shiu ec y traa shen fegooish Creest, fegooish cairys gys vondeishyn lught-thie Israel, as joarreeyn da conaantyn y ghialdyn, gyn veg y treishteil, as fegooish Jee ayns y theihll: 
EPH.2.13	Agh nish ayns Creest Yeesey, shiuish va keayrt dy row foddey jeh, ta shiu nish er-gerrey liorish, fuill Chreest. 
EPH.2.14	Son eshyn nyn shee, t’er n’yannoo shin ny-neesht unnane, as er lhieggal sheese yn voalley-vean va eddyr shin; 
EPH.2.15	Coyrt naardey ayns yn eill echey hene yn noidys, dy jarroo leigh ny saraghyn, va shassoo ayns oardaghyn, son dy yannoo ayn hene jeh jees, un dooinney noa, myr shen jannoo shee; 
EPH.2.16	As dy voddagh eh ad ny-neesht y hayrn gys shee rish Jee ayns un chorp liorish y chrosh, liorish shoh stroie yn noidys: 
EPH.2.17	As haink eh, as ren eh preacheil shee diuish va foddey jeh, as dauesyn va er-gerrey. 
EPH.2.18	Son ny hrooidsyn ta kied ain ny-neesht dy hayrn er-gerrey gys yn Ayr liorish un Spyrryd. 
EPH.2.19	Cha vel shin nish er-y-fa shen ny sodjey nyn yoarreeyn as jeh cheer whaagh, agh sheshey-cummaltee marish ny nooghyn, as jeh lught-thie Yee; 
EPH.2.20	As troggit er undin ny ostyllyn as phadeyryn, Yeesey Creest hene yn ard chlagh-chorneilagh; 
EPH.2.21	Ersyn ta’n slane troggal, dy stoamey er ny choyrt cooidjagh, gaase dy ve ny hiamble casherick son y Chiarn; 
EPH.2.22	Aynsyn ta shiuish myrgeddin troggit son ynnyd-vaghee dy Yee trooid y Spyrryd.
EPH.3.1	Son yn oyr shoh, ta mish Paul, pryssoonagh Yeesey Creest er y choontey euish Ashoonyn-quaagh; 
EPH.3.2	My she shen dy vel shiu er chlashtyn jeh’n phooar t’er ny choyrt dooys dy hirveish erriu grayse Yee. 
EPH.3.3	Kys liorish ashlish ren eh soilshaghey dooys yn folliaght (myr scrieu mee roïe ayns focklyn giarey. 
EPH.3.4	Lioroo tra ta shiu lhaih foddee shiu toiggal my hushtey’s ayns folliaght Chreest) 
EPH.3.5	Nagh row ayns eashyn elley er ny hoilshaghey da cloan gheiney, myr te nish er ny ashlaghey da e ostyllyn casherick as e adeyryn liorish y Spyrryd; 
EPH.3.6	Dy row ny Ashoonyn-quaagh dy ve co-eiraghyn, as jeh’n un chorp, as dy ghoaill ayrn cooidjagh jeh e ghialdyn ayns Creest, liorish y sushtal: 
EPH.3.7	Jeh va mish jeant my hirveishagh, cordail rish gioot grayse Yee v’er ny choyrt dooys liorish obbragh breeoil e phooar. 
EPH.3.8	Dooys, ta’n fer sloo jeh ooilley ny nooghyn, ta’n ghrayse shoh er ny choyrt, dy beïgns dy phreacheil mastey ny Ashoonyn-quaagh berchys Chreest nagh vod ve ronsit magh; 
EPH.3.9	As dy hoilshaghey dy foshlit da dy chooilley ghooinney, cre ta commeeys y folliaght ta er ve er dy hoshiaght y theihll keillit ayns Jee, ren dy chooilley nhee y chroo liorish Yeesey Creest: 
EPH.3.10	Dy voddagh nish v’er ny hoilshaghey da ny ard-reillyn as pooaraghyn ayns ynnydyn flaunyssagh liorish yn agglish ymmodee filley creenaght Yee, 
EPH.3.11	Cordail rish e phointeil ro-laue chiare eh er-dy-rieau ayns Creest Yeesey nyn Jiarn: 
EPH.3.12	Ny hrooid ta daanys ain as kied dy hayrn er-gerrey da lesh shickyrys liorish y chredjue t’ain aynsyn. 
EPH.3.13	Shen-y-fa ta mee guee erriu ny lhig shiu nyn gree veue; son ny ta mish dy uilliaghtyn ayns y lieh euish, ta shoh yn ghloyr eu. 
EPH.3.14	Son yn oyr shoh ta mee croymmey my ghlioonyn gys Ayr nyn Jiarn Yeesey Creest. 
EPH.3.15	Jehsyn ta’n slane lught-thie ayns niau as er y thalloo er ny enmys. 
EPH.3.16	Dy jinnagh eh coyrt diuish, cordail rish berchys e ghloyr, dy ve er nyn niartaghey lesh pooar liorish e Spyrryd ayns y dooinney er cheu-sthie; 
EPH.3.17	Dy vod Creest baghey ayns ny creeaghyn eu liorish credjue; dy vod shiuish liorish ve fraueit es gruntit ayns graih. 
EPH.3.18	Ve abyl dy hoiggal marish ooilley ny nooghyn, cre ta’n lheead, ay y lhiurid, as y diunid, as yn yrjid; 
EPH.3.19	As dy hoiggal graih Chreest, ta erskyn tushtey, dy vod shiu ve jeant magh lesh ooilley laanid Yee. 
EPH.3.20	Nish huggeysyn ta abyl dy yannoo foddey erskyn ooilley ny ta shin geearree ny smooinaghtyn, cordail rish y phooar ta gobbraghey dy niartal aynin, 
EPH.3.21	Huggey dy row gloyr ayns yn agglish liorish Creest Yeesey, trooid magh dy chooilley eash, seihll gyn jerrey. Amen.
EPH.4.1	Ta mish er-y-fa shen pryssoonagh ayns cooish y Chiarn, coyrlaghey shiu dy jean shiu gymmyrkey shiu hene ayns aght cooie gys y stayd huggey ta shiu er nyn eam, 
EPH.4.2	Ayns dy chooilley injillid as meenid, lesh surranse-foddey, gymmyrkey yn derrey yeh lesh y jeh elley ayns graih; 
EPH.4.3	Imneagh dy reayll unnaneys y Spyrryd ayns y kiangley dy hee. 
EPH.4.4	Ta ayn un chorp, as un Spyrryd, dy jarroo myr ta shiu er nyn eam gys un hreishteil jeh nyn stayd [Creestee]: 
EPH.4.5	Un Chiarn, un chredjue, un vashtey. 
EPH.4.6	Un Jee as Ayr jeh ooilley, ta erskyn ooilley, as trooid ooilley, as ayndiu ooilley. 
EPH.4.7	Agh da dagh unnane ain ta grayse er ny-choyrt, cordail rish towse gioot Chreest. 
EPH.4.8	Shen-y-fa t’eh gra, Tra hie eh seose er yn yrjey, ren eh cappeeys y leeideil ayns barriaght, as hug eh giootyn da deiney. 
EPH.4.9	(Nish, dy jagh eh seose, cre te agh dy jagh eh myrgeddin sheese hoshiaght gys ayrnyn s’injilley ny hooirey? 
EPH.4.10	Eshyn hie sheese, eh yn fer cheddin hie seose foddey erskyn ny niaughyn, dy voddagh eh lhieeney dy chooilley nhee) 
EPH.4.11	As hug eh da paart, dy ve nyn ostyllyn; as da paart, dy ve phadeyryn; as da paart, dy ve sushtallee; as da paart, dy ve bochillyn as fir-ynsee. 
EPH.4.12	Son niartaghey ny nooghyn, son oik y chirveish, son coamrey corp Chreest; 
EPH.4.13	Derrey hig mayd ooilley dy cheilley gys unnaneys y chredjue, as jeh tushtey dy Vac Yee, gys slane dooinney gys towse yn aase dy laanid Chreest: 
EPH.4.14	Nagh bee mayd maghey shoh nyn gloan lheaystey noon as noal, as eiyrit mygeayrt lesh dy chooilley gheay dy ynsagh, liorish kialgyn deiney, as ny croutyn cliucagh, lhieu t’ad lhie cooyl-chlea er-chee dy volley: 
EPH.4.15	Agh geiyrt da’n irriney ayns graih, dy vod mayd ayns dy chooilley nhee bishaghey aynsyn, ta’n kione, dy jarroo Creest; 
EPH.4.16	Veihsyn ta’n slane corp dy kiart er ny choyrt cooidjagh, as sniemmit dy cheilley liorish shen ta dagh junt dy hirveish, cordail rish yn obbragh breeoil ta cormit gys dagh olt, coyrt bishagh da’n chorp, dy niartaghey eh hene ayns graih. 
EPH.4.17	Shoh ta mee gra eisht, as gymmyrkey feanish er lieh yn Chiarn, nagh jean shiu veih shoh magh gimmeeaght myr ta’n chooid elley jeh ny Ashoonyn-quaagh gimmeeaght ayns fardail nyn aignaghyn; 
EPH.4.18	Yn tushtey oc fo dorraghys, nyn yoarreeyn gys bea Yee, kyndagh rish y vee-hushtey t’ayndoo, trooid creoghys nyn greeaghyn: 
EPH.4.19	Ta liorish coayl nyn mioyr er livrey ad hene seose gys rouanys, dy chur rish dy chooilley vonney dy neu-ghlennid lesh yeearree jeean neu-ghooghyssagh. 
EPH.4.20	Agh cha nee myr shen ta shiuish er n’ynsaghey Creest: 
EPH.4.21	My she shen dy vel shiu er chlashtyn eh, as er ve ynsit liorishyn, myr ta’n irriney ayns Yeesey: 
EPH.4.22	Mychione yn ymmyrkey-bea eu t’er n’gholl shaghey, dy der shiu jeh yn chenn ghooinney, ta neu-ghlen cordail rish yeearreeyn molteyragh ny foalley. 
EPH.4.23	As bee-jee er nyn yannoo ass-y-noa ayns spyrryd nyn aigney; 
EPH.4.24	As cur-jee erriu yn dooinney noa, ta lurg Jee er ny chroo ayns ynrickys as craueeaght firrinagh. 
EPH.4.25	Shen-y-fa treigeil breagyn, lhig da dy chooilley ghooinney yn irriney y loayrt rish e naboo: son ta shin oltyn yn derrey yeh jeh’n jeh elley. 
EPH.4.26	My hig corree erriu, ny jean-jee peccah. Ny lhig da’n ghrian lhie er y chorree eu: 
EPH.4.27	Chamoo cur-jee raad da’n drogh-spyrryd. 
EPH.4.28	Lhig dasyn ren geid, gyn geid arragh; agh ny sleaie lhig da laboragh, gobbraghey lesh e laueyn shen ny ta mie, dy vod ve echey dy choyrt da’n ymmyrchagh. 
EPH.4.29	Ny lhig da drogh ghlare erbee cheet ass nyn meeal, agh shen ny ta mie son ynsagh vondeishagh, dy vod eh grayse y hirveish orroosyn ta geaishtagh rish. 
EPH.4.30	As ny cur-jee corree er Spyrryd casherick Yee, liorish ta shiu cowrit gys laa yn livrey-ys eu. 
EPH.4.31	Lhig da dy chooilley roonid, as jymmoose, as farg, as beealler-aght, as oltooan ve eebrit veue, marish dy chooilley ghoanlys. 
EPH.4.32	As bee-jee dooie yn derrey yeh da’n jeh elley, meigh-chreeagh, leih da y cheilley, dy jarroo myr ta Jee son graih Chreest er leih diuish.
EPH.5.1	Bee-jee shiuish er-y-fa shen eiyrtyssee dy Yee, myr cloan ennoil; 
EPH.5.2	As immee-jee ayns graih, myr ta Creest myrgeddin er chur graih dooinyn, as er choyrt eh-hene er nyn son, chebbal as oural son soar millish da Jee. 
EPH.5.3	Agh maarderys, as dy chooilley neu-ghlennid, as saynt, ny lhig daue ve wheesh as enmyssit ny vud eu, myr te cooie da nooghyn: 
EPH.5.4	Chamoo broïd, ny glare ommijagh, ny craid, nagh vel jesh; agh ayns ynnyd oc shoh coyrt booise. 
EPH.5.5	Son shoh ta fys eu er, nagh vel ec maarderagh erbee, ny persoon neu-ghlen, ny ec dooinney sayntoilagh, ta coyrt ammys da jallooyn, eiraght eddyr ayns reeriaght Chreest as Yee. 
EPH.5.6	Ny lhig da dooinney erbee shiu y volley lesh goan fardalagh: son kyndagh rish ny reddyn shoh ta corree Yee cheet er cloan y vee-viallys. 
EPH.5.7	Ny bee-jee er-y-fa shen nyn sheshaghyn mâroo; 
EPH.5.8	Son va shiu keayrt dy row dorraghys, agh nish ta shiu soilshey ayns y Chiarn: immee-jee myr cloan y toilshey; 
EPH.5.9	(Son ta mess y Spyrryd shassoo ayns dy chooilley vieys, as cairys, as firrinys), 
EPH.5.10	 Prowal shen ny ta booisal da’n Chiarn. 
EPH.5.11	As ny lhig da sheshaght er bee ’ve eu rish obbraghyn neu-vessoil y dorraghys, agh ny sleaie cur oghsan daue: 
EPH.5.12	Son te nearey wheesh as dy enmys ny reddyn shen ta jeant lioroo dy follit. 
EPH.5.13	Agh dy chooilley nhee rish ta foill er ny gheddyn, te er ny hoilshaghey liorish y soilshey; son shen ny ta coyrt lesh gys soilshey, she soilshey eh. 
EPH.5.14	Shen-y-fa t’eh gra, Dooisht, uss ta dty chadley, as irree veih ny merriu, as ver Creest soilshey diu. 
EPH.5.15	Jeeagh-jee eisht dy jean shiu gimmeeaght dy tastagh, cha nee myr ommydanyn, agh myr sleih creeney. 
EPH.5.16	Jannoo ymmyd mie jeh’n traa, er-yn-oyr dy vel laghyn seaghnagh ayn. 
EPH.5.17	Shen-y-fa ny bee-jee neu-hastagh, agh toig-jee cre ta aigney yn Chiarn. 
EPH.5.18	As ny bee-jee er meshtey lesh feeyn, ayn ta neu-heeltys; agh bee-jee er nyn lhieeney lesh y Spyrryd; 
EPH.5.19	Loayrt riu hene ayns psalmyn as arraneyn-moyllee, as arraneyn spyrrydoil; jannoo bingys as kiaull ayns nyn gree gys y Chiarn; 
EPH.5.20	Coyrt booise dy kinjagh son dy chooilley nhee da Jee dy jarroo yn Ayr, ayns ennym nyn Jiarn Yeesey Creest; 
EPH.5.21	Ginjillaghey shiu hene yn derrey yeh gys y jeh elley ayns aggle Yee. 
EPH.5.22	Shiuish vraane-poost, jean-jee shiu hene y injallaghey gys ny deiney-poost eu, myr gys y Chiarn. 
EPH.5.23	Son y dooinney kione y ven, dy jarroo myr ta Creest kione yn agglish; as eshyn fendeilagh y chorp. 
EPH.5.24	Shen-y-fa myr ta’n agglish er ny hoiaghey fo Creest, myr shen lhig da ny mraane-poost ve er ny injillaghey gys ny deiney-poost oc ayns dy chooilley nhee. 
EPH.5.25	Gheiney-poost, cur-jee graih da ny mraane eu, dy jarroo myr hug Creest myrgeddin graih da’n agglish, as hug eh hene er e son: 
EPH.5.26	Dy voddagh eh ee y chasherickey as y ghlenney lesh niee dy ushtey, liorish y goo. 
EPH.5.27	Dy voddagh eh ee y hoiaghey magh da hene ny agglish ghloyroil, fegooish spot ny cron, ny veg y lheid; agh dy voddagh ee ’ve casherick, as fegooish lhea mys erbee. 
EPH.5.28	Myr shen lhisagh deiney graih y choyrt da ny mraane oc myr da ny kirp oc hene: eshyn shynney lesh e ven, shynney lesh eh hene. 
EPH.5.29	Son cha ren rieau dooinney foast dwoaie ’choyrt da’n eill echey hene; agh t’eh dy veaghey as jannoo mooar jeh, dy jarroo myr ta’n Chiarn jeh’n agglish: 
EPH.5.30	Son ta shin oltyn jeh e chorp, jeh’n eill, as jeh ny craueyn echey. 
EPH.5.31	Er yn oyr shoh faagee dooinney e ayr as e voir, as bee eh er ny sniemmey gys e ven, as bee ad ny-neesht un eill. 
EPH.5.32	Ta shoh folliaght mooar: agh ta mish loayrt mychione Creest as yn agglish. 
EPH.5.33	Ny-yeih, lhig da dagh unnane euish er-lheh myr shen graih y choyrt da e ven dy jarroo myr da hene; as jeeagh dy der y ven arrym da e sheshey.
EPH.6.1	Chloan, cur-jee biallys da nyn ayraghyn ayns y Chiarn: son ta shoh cairagh. 
EPH.6.2	Cur arrym da dty ayr as da dty voir, (shoh yn chied anney lesh gialdynys) 
EPH.6.3	Dy vod eh ve dy mie mayrt, as dy vod oo ve beayn er y thalloo. 
EPH.6.4	As shiuish ayraghyn, ny brasnee-jee nyn gloan gys corree: agh trog jee ad ayns ynsagh as aggle y Chiarn. 
EPH.6.5	Shiuish harvaantyn, bee-jee biallagh dauesyn ta nyn mainshteryn cordail rish yn eill, lesh aggle as arrym, ayns ynrickys cree, myr da Creest: 
EPH.6.6	Cha nee lesh shirveish-sooilley, myr dy wooiys deiney, agh myr sharvaantyn Chreest, jannoo aigney Yee veih nyn gree; 
EPH.6.7	Lesh aigney-mie jannoo nyn obbyr, myr da’n Chiarn, as cha nee da deiney: 
EPH.6.8	Toiggal shoh, mie erbee dy vel dooinney dy yannoo, lheid cheddin yiow eh veih’n Chiarn, edyr eh ve sharvaant ny seyr. 
EPH.6.9	As shiuish vainshteryn, jean-jee lheid cheddin roosyn, shaghney baggyrt: toiggal shoh, dy vel mainshter eu hene myrgeddin ayns niau, chamoo t’eh jannoo soiagh jeh persoonyn. 
EPH.6.10	Er-jerrey, my vraaraghyn, bee-jee niartal ayns y Chiarn, as ayns pooar e hroshid. 
EPH.6.11	Cur-jee erriu slane eilley Yee, dy vod shiu ve abyl dy hassoo noi kialgyn y drogh-spyrryd. 
EPH.6.12	Son cha vel shin gleck noi feill as fuill, agh noi ard-reilltee, noi pooaraghyn, noi leeideilee dorraghys y theihll shoh, noi olkys spyrrydoil ayns ny ardjyn er-nyn-skyn. 
EPH.6.13	Shen-y-fa gow-jee hiu slane eilley Yee, dy vod shiu ve abyl dy hassoo magh ayns y laa seaghnagh, as lurg diu ve er yannoo ooilley, dy hassoo. 
EPH.6.14	Shass-jee er-y-fa shen lesh nyn meeghyn kianlt mygeayrt lesh yn irriney, as erriu yn 
EPH.6.15	As nyn gassyn coodit lesh arryltys son y sushtal dy hee. 
EPH.6.16	Harrishdoo ooilley, gowjee yn shleiy dy chredjue, dy vod shiu lesh shen ve abyl dy vooghey ooilley sideyn aileagh y drogh-er. 
EPH.6.17	As gow-jee yn helmet dy haualtys, as cliwe yn Spyrryd, shoh ta Goo Yee: 
EPH.6.18	Guee dy kinjagh lesh dy chooilley phadjer as accan ayns y Spyrryd, as gys shoh er nyn arrey lesh slane tannaghtyn as aghin son ooilley ny nooghyn; 
EPH.6.19	As er my hon’s er-lheh, dy vod glare ve er ny choyrt dou, dy voddym fosley my veeal dy dunnal, dy hoilshaghey folliaght y tushtal; 
EPH.6.20	Er y choontey echey ta mee my haghter ayns geulaghyn: er y hon dy voddym loayrt dy dunnal, myr lhisin loayrt. 
EPH.6.21	Agh dy vod fys ve euish neesht er y stayd aym’s, as cre ta mee mysh, nee Tychicus, braar graihagh, as shirveishagh firrinagh ayns y Chiarn, slane coontey choyrt diu: 
EPH.6.22	Eh ta mee er choyrt er chaghteraght hiu son yn oyr cheddin, dy vod fys ve eu cre ta shinyn mysh, as dy voddagh eshyn ny creeaghyn eu y gherjaghey. 
EPH.6.23	Shee dy row gys ny braaraghyn, as graih marish credjue veih Jee yn Ayr as y Chiarn Yeesey Creest. 
EPH.6.24	Grayse dy row mâroosyn ooilley shynney lhieu yn Chiarn Yeesey Creest ayns ynrickys. Amen.
PHP.1.1	Paul as Timotheus sharvaantyn Yeesey Creest, gys ooilley ny nooghyn ayns Creest Yeesey, ta ec Philippi, marish ny aspickyn as shirveishee: 
PHP.1.2	Grayse dy row hiu, as shee veih Jee nyn Ayr, as veih’n Chiarn Yeesey Creest. 
PHP.1.3	Ta mee cur booise da my Yee dy chooilley cheayrt ta mee dy imraa shiu, 
PHP.1.4	(Dy kinjagh ayns ooilley my phadjeryn er nyn son eu ooilley, jannoo aghin lesh boggey) 
PHP.1.5	Son y co-ayrn eu ayns y sushtal veih’n chied laa gys nish; 
PHP.1.6	Myr ta shickyrys aym jeh’n eer red shoh, dy der eshyn ta er chur obbyr vie er y hoshiaght ny-vud eu, mullagh er derrey laa Yeesey Creest: 
PHP.1.7	Dy jarroo myr te jesh dooys yn smooinaghtyn shoh y ve aym mychione eu ooilley, er-y-fa dy vel shiu aym ec my chree, ayns wheesh as chammah ayns my gheulaghyn, as ayns fendeil as niartaghey yn sushtal, ta shiu ooilley paarteeassyn mârym jeh grayse. 
PHP.1.8	Son Jee my eanish, cre cha jeean as ta mee goaill foddeeaght nyn yeï eu ooilley ayns meiyghys Yeesey Creest. 
PHP.1.9	As shoh ta mee guee, dy vod y ghraih eu bishaghey foast ny smoo as ny smoo ayns fysseree, as ayns dy chooilley vriwnys: 
PHP.1.10	Dy vod shiu lowal jeh ny reddyn smoo ooasle, dy vod shiu ve ynrick, as 
PHP.1.11	Lhieent lesh ny messyn dy chairys, ta liorish Yeesey Chreest, gys gloyr as moylley Yee. 
PHP.1.12	Agh baillym shiu dy hoiggal, vraaraghyn, dy vel ny reddyn t’er jeet my raad, er jyndaa magh dy chur y sushtal ny smoo er y hoshiaght: 
PHP.1.13	Myr shen dy vel my gheulaghyn er coontey Chreest imraït ayns ooilley plaase y ree, as ayns dy chooilley ynnyd elley; 
PHP.1.14	As ta ymmodee jeh ny braaraghyn ayns y Chiarn, er n’aase dunnal liorish my gheulaghyn’s, foddey s’creeoil dy loayrt yn goo fegooish aggle. 
PHP.1.15	Ta paart dy jarroo preacheil Creest trooid eer troo as anvea; as paart myrgeddin trooid aigney-mie. 
PHP.1.16	Ta’n derrey yeh preacheil Creest trooid streeu, cha nee dy ynrick, er-chee dy chur trimmid gys my gheulaghyn: 
PHP.1.17	Agh y jeh elley trooid graih, myr ta fys oc dy vel mee er my phointeil son fendeilys y tushtal. 
PHP.1.18	Cre eisht? ny-yeih, er dy chooilley aght, edyr eh ve ayns foalsaght, ny ayns firrinys, ta Creest er ny phreacheil; as er y choontey shen ta mee goaill boggey, as dy jarroo nee’m boggey y ghoaill. 
PHP.1.19	Son ta fys aym dy jean shoh chyndaa gys my livrey-ys trooid y phadjer euish, as cooney Spyrryd Yeesey Creest, 
PHP.1.20	Cordail rish my yerkal jeean, as my hreishteil, nagh bee nearey orrym ayns nhee erbee, agh lesh dy chooilley ghunnallys, myr dy kinjagh, myr shen nish myrgeddin dy bee Creest er ny ghloyraghey ayns my chorp, edyr eh ve liorish bioys ny baase. 
PHP.1.21	Son dooys dy ve bio te [son] Creest, as dy gheddyn baase te cosney. 
PHP.1.22	Agh dy ve bio ’syn eill, shoh mess my laboraght: agh foast cre dy reih, cha s’aym. 
PHP.1.23	Son ta mee ayns chennid eddyr jees, aggindagh dy gholl roym, as dy ve marish Creest; ta foddey share: 
PHP.1.24	Ny-yeih, dy hannaghtyn ayns y challin, te ny s’vondeishee diuish. 
PHP.1.25	As ayns treishteil shickyr jeh shoh, ta fys aym dy bee’m bio as dy jean-ym tannaghtyn mêriuish ooilley, dy choyrt er y hoshiaght nyn moggey as nyn gredjue: 
PHP.1.26	Dy vod yn boggey euish ve foddey smoo ayns Creest Yeesey er my hon’s, tra hig-ym’s hiuish reesht. 
PHP.1.27	Erskyn ooilley, lhig da’n ymmyrkey-bea eu ve cordail rish sushtal Chreest: myr shen edyr mee dy heet dy yeeaghyn shiu, ny gyn cheet, dy voddym clashtyn jeh nyn stayd, dy vel shiu shassoo shickyr ayns un Spyrryd, lesh un aigney streeu cooidjah son credjue yn tushtal; 
PHP.1.28	As gyn ve agglit ayns nhee erbee liorish nyn noidyn: yn chooid cheddin ta dauesyn cowrey cronnal dy hoyrt-mow, agh diuish dy haualtys, as shen veih Jee. 
PHP.1.29	Son diuish te er ny choyrt ass lieh Chreest, cha nee ny-lomarcan dy chredjal ayn, agh myrgeddin dy hurranse er y ghraih echey; 
PHP.1.30	Fakin dy vel shiu hene caggey fo’n seaghyn cheddin honnick shiu mish ayn, as nish clashtyn dy vel mee ayn.
PHP.2.1	My ta er-y-fa shen gerjagh erbee ayns Creest, my ta eunys erbee dy ghraih, my ta sheshaght erbee gerjoil jeh’n Spyrryd, my ta meiyghys erbee as myghin; 
PHP.2.2	Jean-jee my voggey y yannoo magh, dy vod shiu ve jeh’n aigney cheddin, yn ghraih cheddin y ve eu, jeh un chree, jeh un smooinaghtyn. 
PHP.2.3	Ny lhig da nhee erbee ve jeant trooid anvea, ny mooaralys, agh ayns injillid-aigney lhig da dagh unnane soiagh ’yannoo jeh feallagh elley roish hene. 
PHP.2.4	Ny lhig da sooill ve ec dooinney erbee gys y foays echey hene [ny lomarcan], agh dy chooilley ghooinney myrgeddin gys foays feallagh elley. 
PHP.2.5	Lhig da’n aigney shoh ve ayndiuish, va myrgeddin ayns Creest Yeesey: 
PHP.2.6	Quoi, myr v’eh ayns cummey Yee, nagh smooinee eh eh roosteyrys erbee dy ve corrym rish Jee: 
PHP.2.7	Ny-yeih hug eh eh-hene gyn veg, as ghow eh er cummey sharvaant, as v’eh er ny yannoo ayns caslys deiney: 
PHP.2.8	As er ny gheddyn ayns cummey myr dooinney, ren eh eh-hene y injillaghey, as haink eh dy ve biallagh gys baase, dy jarroo baase ny croshey. 
PHP.2.9	Shen-y-fa ta Jee myrgeddin er hoiaghey eh seose dy ard, as er choyrt da ennym ta erskyn dy chooilley ennym: 
PHP.2.10	Ec ennym Yeesey dy jinnagh dy chooilley ghlioon loobey, dy reddyn ayns niau, as reddyn er y thalloo, as dy reddyn fo’n thalloo; 
PHP.2.11	As dy lhisagh dy chooilley hengey goaill-rish dy nee Yeesey Creest yn Chiarn, gys gloyr Yee yn Ayr. 
PHP.2.12	Shen-y-fa, my chaarjyn, myr ta shiu dy kinjagh er ve biallagh, cha nee myr ayns my enish ny-lomarcan, agh nish foddey smoo myr ta mee veue; obbyr-jee magh nyn saualtys hene lesh aggle as atchim. 
PHP.2.13	Son she Jee ta gobbraghey ayndiu, chammah dy smooinaghtyn er, as dy yannoo jeh e aigney mie hene. 
PHP.2.14	Jean-jee dy chooilley nhee fegooish jymmoose as argane: 
PHP.2.15	Dy vod shiu ve gyn loght as ôney, cloan dy Yee, fegooish oghsan ayns mean sheeloghe camlaagagh as roonagh, ny vud oc ta shiu lossey myr soilshaghyn ’sy theihll: 
PHP.2.16	Sheeyney magh yn goo dy vea; dy voddym’s boggey y ghoaill ayns laa Chreest, nagh vel mee er roie ayns fardail, chamoo er laboragh ayns fardail. 
PHP.2.17	As, dy jarroo, my vees m’uill’s er ny gheayrtey magh er oural as shirveish y chredjue euish, ta mee dy my gherjaghey, as goaill boggey mêriu ooilley. 
PHP.2.18	Er y choontey cheddin bee-jee shiuish neesht er nyn gherjaghey, as gow-jee boggey mârym’s. 
PHP.2.19	Agh ta mee treishteil ayns y Chiarn Yeesey, dy chur Timotheus ayns traa giare hiuish, dy voddym’s myrgeddin ve dy yien mie, erreish dou v’er gheddyn toiggal jeh’n stayd eu. 
PHP.2.20	Son cha vel dooinney erbee aym wheesh gys m’aigney, vees cha dooghyssagh imneagh er nyn son eu. 
PHP.2.21	Son ta ooilley er nyn son hene, cha nee son ny reddyn ta bentyn rish Yeesey Creest. 
PHP.2.22	Agh ta prowal er ny ve eu jehsyn, myr mac marish e ayr, dy vel eh er hirveish mârym’s ayns y sushtal. 
PHP.2.23	Eshyn er-y-fa shen ta mee treishteil dy chur hiuish dy gerrit, cha leah as nee’m fakin cre s’erree dou. 
PHP.2.24	Agh ta mee treishteil ayns y Chiarn, dy jig-yms mee hene myrgeddin ayns traa giare. 
PHP.2.25	Ny-yeih ghow mee eh dy ve ymmyrchagh dy chur hiuish Epaphroditus, my vraar as co-labree, as my heshey-sidoor, agh y chaghter euish, as eh ren shirveish gys my ymmyrch. 
PHP.2.26	Son ghow eshyn foddiaght ny yeï eu ooilley, as v’eh lane dy hrimshey, er-yn-oyr dy row clashtyn eu dy row eh er ny ve ching. 
PHP.2.27	Son v’eh lhag dy jarroo as raad y vaaish: agh ren Jee myghin er; as cha nee ersyn ny lomarcan, agh orrym’s myrgeddin, nagh beagh aym’s trimshey er trimshey. 
PHP.2.28	Va mee ny s’aggindee er-y-fa shen dy chur eh; tra hee shiu eh reesht dy vod shiu boggey ’ghoaill, as bee my hrimshey’s ny sloo. 
PHP.2.29	Gow-jee rish er-y-fa shen ayns y Chiarn lesh slane gennallys, as jeh nyn lheid jean-jee mooar y hoiaghey: 
PHP.2.30	Er-yn-oyr son obbyr Chreest ve’h ayns dangeyr baaish, gyn soiaghey jeh e vioys hene dy yannoo magh hym’s shen ny va shiuish er-gooyl ayns nyn ghiastyllys.
PHP.3.1	Ny sodjey, my vraaraghyn, gow-jee boggey ayns y Chiarn. Dy scrieu ny reddyn cheddin hiuish, cha vel eh deinagh dooys, agh diuish te vondeishagh. 
PHP.3.2	Cur-jee twoaie jeh 
PHP.3.3	Son ta shinyn yn giarey-chymmylt, ta cur ooashley da Jee ayns y spyrryd, as boggyssagh ayns Creest Yeesey, as cha vel shin coyrt barrant erbee gys yn eill: 
PHP.3.4	Ga dy voddin’s myrgeddin barrant y choyrt gys yn eill. My ta dooinney erbee elley smooinaghtyn dy vel oyr echey dy hreishteil ayns yn eill, ta ny smoo aym’s: 
PHP.3.5	Er my ghiarey chymmylt yn hoghtoo laa, jeh kynney Israel, jeh sheeloghe Venjamin, Hebrew [dooie] jeh ny Hebrewnee; mychione my chredjue ’sy leigh, my Pharisee: 
PHP.3.6	Mychione jeeanid son y leigh, jannoo tranlaase er yn agglish; mychione y chairys ta liorish y leigh, gyn foill. 
PHP.3.7	Agh ny reddyn shen va cosney dooys, ad shen choont mee coayl er graih Chreest. 
PHP.3.8	As dy firrinagh, cha vel mee coontey dy chooilley nhee agh coayl, son y tushtey smoo ooasle jeh Creest Yeesey my Hiarn: er y hon ta mee er hurranse coayl dy chooilley nhee, as cha vel mee soiaghey jeu agh myr eoylley, dy voddym Creest y chosney, 
PHP.3.9	As ve er my gheddyn aynsyn, cha nee shassoo er my chairys hene, ta liorish y leigh, agh er shen ta liorish credjue ayns Creest, yn chairys shen ta veih Jee liorish credjue: 
PHP.3.10	Dy vod enney ’ve aym ersyn, as toiggal pooar yn irree-seose reesht echey, as yn ayrn t’aym’s ayns e hurranse, dy ve er my yannoo casley rishyn ayns e vaase; 
PHP.3.11	Dy voddin liorish saase erbee cosney gys irree-reesht ny merriu: 
PHP.3.12	Cha nee myr dy beign hannah er chosney, ny foast er gheddyn yn slane leagh: agh ta mee chionney huggey, my she shen dy voddym tayrtyn shen, er y hon va mee er my hayrtyn liorish Creest Yeesey. 
PHP.3.13	My vraaraghyn, cha vel mee jeeaghyn orrym pene myr dy beign er roshtyn huggey: agh un red ta foym dy yannoo, jarrood ny reddyn shen ta my yeï, as sheeyney er my hoshiaght gys ny reddyn ta roym, 
PHP.3.14	Ta mee chionney gys y vark, son leagh yn eam hug Jee dou veih’n yrjid ayns Creest Yeesey. 
PHP.3.15	Lhig dooinyn er-y-fa shen, whilleen as ta dy slane 
PHP.3.16	Ny-yeih, choud as ta shin er roshtyn huggey, lhig dooin gimmeeaght liorish y rule cheddin, lhig dooin tastey choyrt da’n red cheddin. 
PHP.3.17	Vraaraghyn, eiyr-jee ry-cheilley orrym’s, as cur-jee tastey dauesyn ta gimmeeaght myr shen, myr ta shinyn eu son sampleyr. 
PHP.3.18	(Son ta ymmodee gimmeeaght, my-nyn gione ta mee er n’insh diu dy mennick, as nish lesh jeir ginsh diu, dy nee ad noidyn crosh Chreest: 
PHP.3.19	Ta’n jerrey oc toyrt-mow, yn Jee oc ta nyn molg, as ta’n gloyr oc ayns nyn nearey, ta nyn aigney er nheeghyn seihltagh.) 
PHP.3.20	Son ta cairys cummaltee ain ayns niau, veih ta shin myrgeddin jeaghyn son yn Saualtagh, yn Chiarn Yeesey Creest: 
PHP.3.21	Nee caghlaa yn corp marvaanagh ain dy vod eh ve er ny chummey casley rish e chorp gloyroil hene, cordail rish y phooar niartal liorish t’eh abyl dy jarroo dy injillaghey dy chooilley nhee huggey hene.
PHP.4.1	Shen-y-fa my vraaraghyn, deyr graihagh as nyn lurg eu ta foddiaght orrym, my voggey as my attey, shass-jee myr shen shickyr ayns y Chiarn, my chaarjyn ennoil. 
PHP.4.2	Ta mee guee er Euodias, as guee er Syntyche, dy bee ad jeh’n aigney cheddin ayns y Chiarn. 
PHP.4.3	As ta mee guee ort’s myrgeddin, cho-obbree firrinagh, cooin lesh my mraane shen ren m’y hirveish ayns y sushtal, marish Clement myrgeddin, as y chooid elley jeh my cho-labreeyn, ny enmyn oc ta ayns lioar y vea. 
PHP.4.4	Gow-jee boggey ayns y Chiarn dy kinjagh, as reesht ta mee gra, Gow-jee boggey. 
PHP.4.5	Lhig da’n ymmyrkey meen eu ve cronnal da dy chooilley ghooinney. Ta’n Chiarn er-gerrey. 
PHP.4.6	Ny bee-jee imneagh son nhee erbee: agh ayns dy chooilley nhee liorish padjer as accan lesh toyrt-booise, lhig da ny aghinyn eu ve soilshit da Jee. 
PHP.4.7	As nee shee Yee ta erskyn dy chooilley hushtey ny creeaghyn as ny aignaghyn eu y reayll trooid Creest Yeesey. 
PHP.4.8	Ayns focklyn giarey, my chaarjyn, cre-erbee ny reddyn ta firrinagh, cre-erbee ny reddyn ta ooasle, cre-erbee ny reddyn ta cairagh, cre-erbee ny reddyn ta glen, cre-erbee ny reddyn ta graihoil, cre-erbee ny reddyn ta jeh goo mie; my ta foays erbee, as my ta moylley erbee, smooinee-jee er ny reddyn shoh. 
PHP.4.9	Ny reddyn shen ta shiu chammah er n’ynsaghey as er n’ghoaill roo, as er chlashtyn, as er vakin aynym’s, jean-jee ad y chooilleeney: as bee Jee yn chee mêriu. 
PHP.4.10	Agh ghow mee boggey mooar ayns y Chiarn, nish ec y jerrey dy vel y chiarail euish er my hon er vlaaghey reesht, ayns dy row shiu myrgeddin imneagh, agh cha daink eh lhieu. 
PHP.4.11	Cha nee dy vel mee loayrt myr dy beign ayns feme: son ta mee er n’ynsaghey cre-erbee yn stayd ta mee ayn, lesh shen dy ve booiagh. 
PHP.4.12	Shione dou chammah cre te dy ve ayns boghtynid, as shione dou cre te dy ve ayns palchey: ayns dy chooilley ynnyd, as ayns dy chooilley nee ta mee ynsit, chammah dy ve er my yannoo magh as dy ve accryssagh, chammah dy ve ayns palchey as dy ve ayns feme. 
PHP.4.13	Foddym dy chooilley nhee y yannoo trooid Creest ta dy my niartaghey. 
PHP.4.14	Ny-yeih, ta shiu er n’yannoo dy mie, dy ren shiu feaysley orrym ayns my heaghyn. 
PHP.4.15	Nish ta fys euish Philippianee myrgeddin, ayns toshiaght my phreacheil y sushtal, er my raad veih Macedonia, nagh ren keeill erbee shirveish orrym, mychione coyrt as goaill, agh shiu hene ny lomarcan. 
PHP.4.16	Son ayns Thessalonica hene, ren shiu keayrt as keayrt feaysley er my ymmyrch. 
PHP.4.17	Cha nee dy vel mee shirrey gioot: agh ta mee geearree mess oddys bishaghey gys y vondeish euish. 
PHP.4.18	Agh ta dy liooar aym, as er y phalchey: ta mee jeant magh, neayr’s hooar mee veih Epaphroditus shen hug shiu hym, chebbal dy hoar millish, oural booisal, lheid as nee Jee soiaghey jeh. 
PHP.4.19	Agh nee my Yee ooilley nyn veme y yannoo magh, cordail rish e verchys ayns gloyr, liorish Creest Yeesey. 
PHP.4.20	Nish gys Jee as nyn Ayr dy row gloyr son dy bragh as dy bragh. Amen. 
PHP.4.21	Bea as slaynt gys dy chooilley noo ays Creest Yeesey. Ta ny braaraghyn ta mârym’s dy nyn mannaghey shiu. 
PHP.4.22	Ta ooilley ny nooghyn coyrt nyn mannaght hiu, er-lheh adsyn ta jeh lught-thie Cesar. 
PHP.4.23	Grayse nyn Jiarn Yeesey Creest dy row mêriu ooilley. Amen.
COL.1.1	Paul ostyl Yeesey Creest liorish aigney Yee, as Timotheus nyn mraar, 
COL.1.2	Gys ny nooghyn as braaraghyn firrinagh ayns Creest, ta ec Colosse: Grayse dy row hiu, as shee veih Jee nyn Ayr, as y Chiarn Yeesey Creest. 
COL.1.3	Ta shin cur booise da Jee, dy jarroo Ayr nyn Jiarn Yeesey Creest, dy bragh goaill padjer er ny son eu, 
COL.1.4	Er-dyn traa cheayll shin jeh’n chredjue eu ayns Creest Yeesey, as jeh’n ghraih t’eu da ooilley ny nooghyn; 
COL.1.5	Son y treishteil ta tashtit nyn gour ayns niau, jeh ta shiu roïe er chlashtyn ayns goo firrinys y tushtal; 
COL.1.6	Ta er roshtyn hiuish, myr te gys ooilley yn seihll, as gymmyrkey mess, myr te myrgeddin, ayndiuish, er-dyn laa cheayll shiu jeh, as hoig shiu grayse Yee ayns firrinys. 
COL.1.7	Myr dynsee shiu myrgeddin jeh Epaphras nyn sheshey sharvaant graihagh, ta er ny son euish nyn hirveishagh firrinagh dy Chreest. 
COL.1.8	Ta myrgeddin er hoilshaghey dooinyn yn ghraih eu ayns y Spyrryd. 
COL.1.9	Er yn oyr shoh cha vel shinyn myrgeddin, er-dyn la cheayll shin jeh, scuirr dy ghoaill padjer er nyn son, as dy yeearree dy vod shiu ve jeant magh lesh toiggal jeh e aigney, ayns dy chooilley chreenaght as tushtey spyrrydoil: 
COL.1.10	Dy vod shiuish gimmeeaght ayns aght cooie dy wooiys y Chiarn ayns dy chooilley nhee, messoil ayns dagh obbyr vie, as bishaghey ayns tushtey Yee; 
COL.1.11	Er nyn niartaghey lesh slane troshid, cordail rish y phooar gloyroil echeysyn, gys dy chooilley veenid as surranse-foddey, lesh gennallys; 
COL.1.12	Coyrt booise da’n Ayr, ta er n’yannoo shin cooie dy ghoaill ayrn jeh eiraght ny nooghyn ayns soilshey: 
COL.1.13	Ta er livrey shin veih pooar y dorraghys, as er hoiaghey shin ayns reeriaght e Vac graihagh hene: 
COL.1.14	Aynsyn ta feaysley ain trooid e uill, dy jarroo leih nyn beccaghyn; 
COL.1.15	Eshyn ta co-chaslys yn Jee nagh vod ve er ny akin, yn chied-er-ny-gheddyn jeh dy chooilley chretoor: 
COL.1.16	Son liorishyn va dy chooilley nhee er nyn groo t’ayns niau, as er y thalloo, ayns fakin as gyn fakin, edyr ad y ve stuill-reeoil, ny chiarnyssyn, ny rheamyn, ny pooaraghyn: va dy chooilley nee er nyn groo liorishyn, as er e hon: 
COL.1.17	As t’eshyn roish dy chooilley nhee, as liorishyn ta da chooilley nhee er nyn gummal seose. 
COL.1.18	As t’eshyn kione y chorp, yn agglish: eh ta’n toshiaght, yn chied-er-ny-ruggey veih ny merriu; dy voddagh yn ard-reill ’ve echey ayns dy chooilley nhee. 
COL.1.19	Son s’cooidsave lesh yn Ayr, dy jinnagh slane towse y dooghys flaunyssagh cummal aynsyn; 
COL.1.20	As (myr v’eh er n’yannoo shee trooid fuill e chrosh) liorishyn dy choardail dy chooilley nhee rish hene, liorishyn ta mee gra, edyr ad ve nheeghyn er y thalloo, ny nheeghyn ayns niau. 
COL.1.21	As shiuish va roish nish nyn yoarreeyn, as noidyn ayns nyn aigney liorish obbraghyn mee-chrauee, agh t’eh nish er choardail [rish Jee.] 
COL.1.22	Ayns corp yn eill echey trooid baase, dy hebbal shiu casherick as fegooish foill, as neu-chyndagh ayns e hilley: 
COL.1.23	My nee shiu tannaghtyn ’sy chredjue gruntit as shickyrit, as gyn ve scughit ersooyl veih treishteil y tushtal, ta shiu er chlashtyn, as v’er ny phreacheil da dy chooilley chretoor fo niau; jeh shen ta mish Paul pointit dy ve my hirveishagh. 
COL.1.24	Ta nish goaill boggey ayns my hurranse er nyn son, as lhieeney seose shen ny ta er-gooyl jeh seaghyn Chreest ayns my eill, er graih yn chorp echeysyn, ta shen yn agglish: 
COL.1.25	Jeh’n chooid cheddin, ta mish er my yannoo my hirveishagh cordail rish oardagh Yee, t’er ny choyrt dooys er y choontey euish, dy chooilleeney goo Yee; 
COL.1.26	Dy jarroo yn folliaght shen v’er ny cheiltyn veih eashyn, as veih sheelogheyn, agh nish t’er ny hoilshaghey da e nooghyn: 
COL.1.27	Dauesyn ve aigney Yee dy hoilshaghey cre ta’n verchys ghloyroil jeh’n folliaght shoh mastey ny Ashoonee; ta shen Creest ayndiuish, yn treishteil dy ghloyr: 
COL.1.28	Eshyn ta shinyn dy phreacheil, cur raaue da dy chooilley ghooinney, as gynsaghey dy chooilley ghooinney ayns slane creenaght; dy vod mayd dy chooilley ghooinney y hebbal dy slane casherick ayns Creest Yeesey: 
COL.1.29	Son shoh ta mish myrgeddin tooilleil, streeu cordail rish yn obbragh breeoil echeysyn, ta gobbraghey aynym’s dy niartal.
COL.2.1	Son baillym shiu dy hoiggal cre ta imnea jeean my chree er non son euish, as er nyn son ocsyn ta ec Laodicea, as er son whilleen as nagh vel er akin m’eddin ’syn eill: 
COL.2.2	Dy vod ny creeaghyn oc ve er nyn gherjaghey, sniemmit cooidjagh ayns graih, as gys dy chooilley verchys as slane shickyrys jeh tushtey, dy ghoaill rish folliaght Yee, dy jarroo yn Ayr, as jeh Creest; 
COL.2.3	Ayn ta follit dy chooilley verchys dy chreenaght as tushtey. 
COL.2.4	As shoh ta mee dy ghra, er-aggle dy jinnagh dooinney erbee shiuish y volley lesh goan brynnagh. 
COL.2.5	Son ga dy vel mee veue ’syn eill, ny-yeih ta mee mêriu ayns y spyrryd, goaill boggey as cur-my-ner nyn stayd, as shickyrys nyn gredjue ayns Creest. 
COL.2.6	Myr ta shiu eisht er ghoaill rish Creest Yeesey nyn Jiarn, myr shen jean-jee gimmeeaght aynsyn: 
COL.2.7	Fraueit as troggit seose aynsyn, as er nyn niartaghey ayns y chredjue, myr ta shiu er ve ynsit, bishaghey ayn lesh toyrt-booise. 
COL.2.8	Bee-jee er nyn dwoaie nagh gow dooinney erbee vondeish erriu trooid ynsagh foalsey as molteyraght, lurg cliaghtaghyn deiney, lurg ynsagh annoon y theill, as cha nee lurg Creest: 
COL.2.9	Son aynsyn ta tannaghtyn bree yn dooghys flaunyssagh ayns slane towse. 
COL.2.10	As ta shiuish dy fondagh er nyn n’yannoo magh aynsyn, ta kione dy chooilley ard-reill as pooar. 
COL.2.11	Aynsyn ta shiuish myrgeddin er nyn ghiarey-chymmylt lesh y ghiarey-chymmylt jeant fegooish laueyn, ayns coyrt ersooyl corp peccaghyn yn eill, liorish giarey-chymmylt Chreest: 
COL.2.12	Oanluckit mârishyn ayns bashtey, ayn myrgeddin ta shiu er n’irree seose mârish trooid credjue obbragh breeoil Yee, t’er hroggal eh reesht veih ny merriu. 
COL.2.13	As shiuish va marroo ayns nyn beccaghyn, as ayns yn an-ghiarey-chymmylt yn eill eu, t’eshyn er vioghey cooidjagh mârishyn, erreish da v’er leih diu ooilley nyn loghtyn. 
COL.2.14	Crossey yn laue scrieuee 
COL.2.15	As spooilley ard-reillyn as pooaraghyn, ren eh shilley foshlit jeu, geddyn barriaght harrystoo liorish [y chrosh.] 
COL.2.16	Ny lhig da dooinney erbee er-y-fa shen shiuish y vriwnys mychione bee ny jough, ny mychione laa-feailley, ny mychione eayst-noa, ny mychione dooneeyn: 
COL.2.17	Ta scaa jeh reddyn ta ry heet; agh ta’n corp jeh Creest. 
COL.2.18	Ny lhig da dooinney erbee shiu y volley jeh nyn leagh, lesh injillid-aigney foalsey, as cur ooashley da ainleyn, goaill er dy choyrt coontey jeh ny reddyn shen nagh vel eh er vakin, dy fardalagh er ny heidey seose liorish aigney ny foalley; 
COL.2.19	As cha nee cummal gys y chione, voish myr ta’n slane corp liorish juntyn as kianglaghyn er ny hirveish as sniemmit cooidjagh, te cheet er y hoshiaght lesh bishagh Yee. 
COL.2.20	Shen-y-fa, my ta shiu marroo marish Creest veih ynsagh annoon y theihll; cre’n-fa, myr beaghey ’sy theihll, ta shiu fo reill oardaghyn: 
COL.2.21	(Ny benn rish, ny blasht jeh, ny loaght eh; 
COL.2.22	T’ad [shoh] ooilley leeideil gys fardalys liorish y drogh ymmyd ta jeant jeu) lurg saraghyn as ynsagh deiney? 
COL.2.23	Ayns ny reddyn cheddin ta dy jarroo caslys dy chreenaght ayns ooashley fardalagh, as injillid-aigney foalsey, as ayns goaill kerraghey er y chorp, cha nee gys moylley erbee dy chooilleeney yearreeyn yn eill.
COL.3.1	My ta shiuish eisht er n’irree marish Creest, shir-jee ny reddyn shen ta er nyn skyn, raad ta Creest ny hoie er laue yesh Yee. 
COL.3.2	Soie-jee nyn aignaghyn er reddyn flaunyssagh, as cha nee er reddyn thallooinagh: 
COL.3.3	Son ta shiu marroo, as ta’n vea eu follit marish Creest ayns Jee. 
COL.3.4	Tra vees Creest, ta’n vea ain, er ny hoilshaghey, eisht nee shiuish neesht cheet kionfenish mârishyn ayns gloyr. 
COL.3.5	Smaghtee-jee er-y-fa shen ny oltyn thallooinagh eu; maarderys, neu-ghlennid, yeearree neu-chooie, drogh vian, as saynt seihltagh, ta dy chur ammys da jallooyn: 
COL.3.6	Kydagh rish ny reddyn shoh ta jymmoose Yee cheet er y chloan dy vee-viallys. 
COL.3.7	Ayndoo hug shiu myrgeddin raad diu hene ayns y traa t’er n’gholl shiaghey, tra ren shiu beaghey ny-vud oc. 
COL.3.8	Agh nish cur-jee shiuish myrgeddin veue ooilley ny reddyn shoh; corree, jymmoose, goanlys, goan mollaghtagh, glare neu-ghlen ass nyn meeal. 
COL.3.9	Ny jean-jee breg ry-cheilley, fakin, dy vel shiu er chur j’iu y chenn ghooinney marish e obbraghyn; 
COL.3.10	As dy vel shiu er chur erriu yn dooinney noa, ta er ny yannoo ass-y-noa ayns tushtey, lurg y co-chaslys echeysyn ren eshyn y chroo. 
COL.3.11	Mârishyn cha vel edyr Greek ny Hew, giarey-chymmylt ny an-ghiarey-chymmylt, Barbarian, Scythian, sharvaant ny seyr: agh ta Creest ooilley, as ayns ooilley. 
COL.3.12	Cur-jee erriu er-y-fa shen (myr cloan reiht Yee, casherick as graihagh) meeaghyn dy vyghin, kenjallys, injillid-aigney, meenid, surranse-foddey; 
COL.3.13	Gymmyrkey yn derrey yeh lesh y jeh elley, as leih da ’cheilley, my ta dooinney erbee as streeu echey rish fer elley; dy jarroo myr ta Creest er leih diuish, myr shen myrgeddin jean-jee shiuish leih dauesyn. 
COL.3.14	As erskyn ooilley ny reddyn shoh, cur-jee erriu graih, ta’n eer kiangley dy oays firrinagh. 
COL.3.15	As lhig da shee Yee reill ayns ny creeaghyn eu, huggey myrgeddin ta shiu er nyn eam ayns un chorp; as bee-jee booisal. 
COL.3.16	Lhig da goo Chreest tannaghtyn ayndiu dy palchey ayns dy chooilley chreenaght; gynsaghey as coyrlaghey yn derrey yeh yn jeh elley ayns psalmyn, as arraneyn moyllee as spyrrydoil, goaill arrane lesh grayse ayns nyn greeaghyn gys y Chiarn. 
COL.3.17	As cre-erbee ta shiu gra ny jannoo, jean-jee ooilley ayns ennym y Chiarn Yeesey, coyrt booise da Jee dy jarroo yn Ayr ny hrooidsyn. 
COL.3.18	Shiuish vraane-poost, jean-jee shiu hene y injillaghey gys ny deiney-post eu hene, myr te cooie ayns y Chiarn. 
COL.3.19	Gheiney-poost, cur-jee, graih da ny mraane eu, as ny bee-jee sharroo nyn ’oï oc. 
COL.3.20	Chloan, cur-jee biallys da nyn ayr as nyn moir ayns dy chooilley nhee: son ta shoh booisal da’n Chiarn. 
COL.3.21	Ayraghyn, ny jean-jee nyn gloan y 
COL.3.22	Harvaantyn, bee-jee biallagh ayns dy chooilley nhee da nyn mainshteryn seihltagh; cha nee lesh shirveish-sooilley, myr dy wooiys deiney, agh ayns firrinys cree, goaill aggle roish Jee: 
COL.3.23	As cre-erbee ta shiu dy yannoo, jean-jee eh dy creeoil, myr da’n Chiarn, as cha nee da deiney; 
COL.3.24	Toiggal, dy nee veih’n Chiarn yiow shiu yn leagh dy eiraght: son ta shiu shirveish yn Chiarn Creest. 
COL.3.25	Agh eshyn ta jannoo aggair, bee eh cooilleenit son yn aggair t’eh er n’yannoo: as cha vel Jee jannoo soiagh jeh persoonyn.
COL.4.1	Shiuish vainshteryn, cur-jee da nyn sharvaantyn shen ny ta cairagh as cooie, toiggal dy vel eu hene myrgeddin mainshter ayns niau. 
COL.4.2	Jean-jee tannaghyn ayns padjer, as bee-jee dooishtagh ’sy chooid cheddin lesh toyrt-booise; 
COL.4.3	Marish shoh, goaill padjer myrgeddin er nyn son ainyn, dy jinnagh Jee fosley dooin dorrys dy ghlare vreeoil, dy loayrt folliaght Chreest, er y hon ta mish myrgeddin ayns geulaghyn: 
COL.4.4	Dy voddym fockley magh eh, myr lhisin loayrt. 
COL.4.5	Jean-jee gymmyrkey shiu hene dy tastagh ny vud ocsyn ta mooie, jannoo yn chooid smoo jeh’n traa. 
COL.4.6	Lhig da’n ghlare eu dy kinjagh ve jeant blastal lesh y sollan dy ghrayse, dy vod fys y ve eu cre’n ansoor ver shiu da dy chooilley ghooinney. 
COL.4.7	Nee Tychicus ooilley my stayd y hoilshaghey diu, ta ny vraar graihagh, as shirveishagh firrinagh, as sheshey sharvaant ayns y Chiarn: 
COL.4.8	Eshyn ta mee er chur hiuish son yn eer oyr cheddin, dy voddagh eh geddyn toiggal jeh’n stayd euish, as ny creeaghyn euish y gherjaghey: 
COL.4.9	Marish Onesimus braar firrinagh as graihagh, ta fer j’iu hene. Ver adsyn coontey diu jeh dy chooilley red ta jeant ayns shoh. 
COL.4.10	Ta Aristarchus my heshey-pryssonagh dy vannaghey diu, as Marcus mac shayrey Barnabas (mychione echey hooar shiu currym; my hig eh hiu jean-jee mooar jeh) 
COL.4.11	As Jesus, ta enmyssit Justus, ta jeh’n ghiarey-chymmylt. Ad shoh ny lomarcan my cho-labreeyn gys reeriaght Yee, ta er ny ve gerjagh dooys. 
COL.4.12	Ta Epaphras, fer j’iu hene, sharvaant Chreest, dy vannaghey diu, dy kinjagh gleck dy jeean er nyn son eu ayns padjeryn, dy vod shiu shassoo dy shickyr as slane fondagh ayns ooilley aigney Yee. 
COL.4.13	Son ta mee gymmyrkey feanish da, dy vel graih feer jeean echey er nyn son euish, as er nyn son ocsyn ta ayns Laodicea, as adsyn ta ayns Hierapolis. 
COL.4.14	Ta Luke yn lhee graihagh, as Demas dy vannaghey diu. 
COL.4.15	Bea as slaynt gys ny braaraghyn ta ayns Laodicea, as gys Nymphas, as gys y chaglym creestee ta ayns e hie. 
COL.4.16	As tra vees y screeuyn shoh lhait ny mast’ eu, jeeagh-jee dy bee eh myrgeddin er ny lhaih ayns keeill ny Laodiceanee: as dy jean shiuish myrgeddin lhaih yn screeuyn veih Laodicea. 
COL.4.17	As abbyr-jee rish Archippus, Jeeagh dy jean oo cooilleeney yn oik casherick shen t’ou er gheddyn ayns y Chiarn. 
COL.4.18	My vea as slaynt hiu fo my laue hene Paul. Cooinee-jee er my gheulaghyn. Grayse dy row mêriu. Amen.
1TH.1.1	Paul, as Sylvanus, as Timotheus, gys agglish ny Thessalonianee, ta ayns Jee yn Ayr, as ayns y Chiarn Yeesey Creest: Grayse dy row hiu, as shee voish Jee nyn Ayr, as y Chiarn Yeesey Creest. 
1TH.1.2	Ta shin cur booise kinjagh gys Jee er nyn son eu ooilley, gimraa erriu ayns nyn badjeryn. 
1TH.1.3	Cooinaghtyn dy kinjagh er yn obbyr eu dy chredjue, as y tooilleil dy ghraih, as y surranse dy hreishteil ayns nyn Jiarn Yeesey Creest, ayns shilley Yee as nyn Ayr: 
1TH.1.4	Toiggal, chaarjyn ghraihagh, dy vel shiu reiht liorish Jee. 
1TH.1.5	Son cha daink y sushtal ainyn hiu ayns goo ny lomarcan, agh myrgeddin ayns pooar, as ayns y Spyrryd Noo, as ayns slane shickyrys, myr ta fys eu kys ren shin gymmyrkey shin hene nyn mast’ eu, er y choontey eu. 
1TH.1.6	As haink shiu dy ve eiyrtyssee orrin, as er y Chiarn, myr va shiu er ghoaill rish y goo ayns moorane seaghyn, lesh boggey yn Spyrryd Noo: 
1TH.1.7	Myr shen dy row shiu sampleyryn dauesyn ooilley ta credjal ayns Macedonia as Achaia. 
1TH.1.8	Son veueish hie feiyr goo yn Chiarn magh, cha nee ny lomarcan ayns Macedonia as Achaia; agh myrgeddin ayns dy chooilley voayl ta’n credjue euish ayns Jee er ny skeayley dy lhean, myr shen nagh lhiass dooin cheet harrish. 
1TH.1.9	Son t’ad hene soilshaghey mychione ain, kys ghow shiu rooin tra haink shin hoshiaght ny mast’ eu, as kys hyndaa shiu gys Jee veih jallooyn, dy hirveish y Jee bio as firrinagh. 
1TH.1.10	As dy arkiagh son e Vac veih niau, t’eh er hroggal veih ny merriu, dy jarroo Yeesey t’er nyn livrey veih’n chorree ta dy heet.
1TH.2.1	Son ta fys eu hene, chaarjyn, tra haink shin hoshiaght 
1TH.2.2	Agh dy jarroo lurg dooin ve roïe er hurranse, as er gheddyn dellal scammyltagh, myr ta fys eu, ec Philippi, va shin dunnal ayns y Jee ain, dy phreacheil diu sushtal Yee lesh lane streeu. 
1TH.2.3	Son cha row yn choyrle ain veih molteyrys, ny veih neu-ghlennid, ny ayns foalfaght: 
1TH.2.4	Agh myr va shin lowit liorish Jee currym y tushtal dy ve orrin, dy jarroo myr shoh ta shin loayrt, cha nee shirrey deiney y wooiys, agh Jee, ta trial nyn greeaghyn. 
1TH.2.5	Son chamoo ren shin ec traa erbee ymmyd jeh goan brynnagh, myr ta fys eu hene er, ny coodagh erbee dy haynt: Jee ta feanish. 
1TH.2.6	Chamoo veih deiney hirr shin gloyr, chamoo veueish, ny foast veih feallagh elley, ga dy row cairys ain dy choyrt shiu gys cost, myr ostyllyn Chreest. 
1TH.2.7	Agh va shin aashagh ny vud eu, dy jarroo myr ta bondyr jannoo mooar jeh e cloan hene. 
1TH.2.8	Myr shen ayns slane aigney-mie diuish, va shin booiagh dy hirveish erriu, cha nee ynrycan sushtal Yee, agh eer nyn mioys hene, er-yn-oyr dy row shiu deyr dooin. 
1TH.2.9	Son ta cooinaghtyn eu, vraaraghyn, er y tooilleil as y deinys ain: son gobbraghey oie as laa, er-yn-oyr nagh jinnagh shin currym er veg eu, ren shin sushtal Yee y phreacheil diu. 
1TH.2.10	Ta shiuish feanishyn, as Jee myrgeddin, cre cha crauee as ynrick, as gyn loght dymmyrk shin shin-hene nyn mast’ euish ta credjal: 
1TH.2.11	Myr ta fys eu, kys ren shin coyrlaghey as gherjaghey, as currymaghey dagh unnane eu (myr ta ayr e chloan) 
1TH.2.12	Dy jinnagh shiu gymmyrkey shiu hene feeu jeh Jee, t’er n’eamagh erriu gys e reeriaght as e ghloyr. 
1TH.2.13	Er y choontey shoh myrgeddin, ta shin coyrt booise kinjagh gys Jee, er-yn-oyr tra ghow shiu rish goo Yee cheayll shiu voïnyn, ghow shiu eh cha nee myr goo deiney, agh (myr te ayns firrinys) goo Yee, ta dy breeoil gobbraghey ayndiuish ta credjal. 
1TH.2.14	Son haink shiuish vraaraghyn, dy ve eiyrtyssee er kialteenyn Yee, ta ayns Judea ayns Creest Yeesey: son ta shiuish neesht er hurranse ny reddyn cheddin liorish ny deiney-cheerey eu hene, dy jarroo myr t’adsyn liorish ny Hewnyn: 
1TH.2.15	Chur dy baase chammah yn Chiarn Yeesey, as ny phadeyryn oc hene, as er n’yannoo tranlaase orrin; as cha vel ad pleasal Jee, as t’ad noi dy chooilley ghooinney: 
1TH.2.16	Lhiettal shin veih loayrt rish ny Ashoonyn-quaagh, dy voddagh ad v’er nyn sauail, dy lhieeney seose dy kinjagh towse nyn beccaghyn: son ta corree dy heet orroo gys y chooid sodjey. 
1TH.2.17	Agh myr va shin, vraaraghyn, er nyn scarrey veue son tammylt, ayns persoon, cha nee ayns cree, va shin ny s’aggindee lesh yeearree jeean dy akin yn eddin eu. 
1TH.2.18	Shen-y-fa veagh shin er jeet hiu (dy jarroo mish Paul) keayrt as keayrt: agh ren Satan nyn lhiettal. 
1TH.2.19	Son cre ta nyn dreishteil, ny nyn moggey, ny nyn attey dy ghennallys? nagh nee dy jarroo shiuish kionfenish nyn Jiarn Yeesey Creest, ec y cheet echey? 
1TH.2.20	Son shiuish nyn ghloyr as nyn moggey.
1TH.3.1	Shen-y-fa, tra nagh voddagh shin lhiggey-shaghey veg sodjey, ghow shin ayns laue mish dy ve faagit ec Athens my lomarcan: 
1TH.3.2	As chur shin Timotheus nyn mraar as shirveishagh Yee, as nyn sheshey-labree ayns sushtal Chreest, dy niartaghey shiu, as dy gherjaghey shiu mychione nyn gredjue: 
1TH.3.3	Nagh beagh dooinney erbee er ny ghleayshagh liorish ny seaghynyn shoh: son ta fys eu hene dy nee gys shoh ta shin er ve kiarit. 
1TH.3.4	Son dy firrinagh, tra va shin mêriu, dinsh shin diu ro-laue, dy row shin dy hurranse seaghyn, dy jarroo myr haink eh gy-kione, as ta fys eu hene er. 
1TH.3.5	Er-yn-oyr shoh tra nagh voddin lhiggey shaghey ny sodjey, chur mee chaghter dy gheddyn fys er nyn gredjue, er-aggle liorish saaseyn erbee dy vel y mioleyder er violaghey shiu, as yn obbyr ain ays fardail. 
1TH.3.6	Agh nish tra haink Timotheus veueish hooinyn, as er chur lesh mârish coontey mie jeh’n chredjue as y ghraih eu, as dy vel shiu kinjagh gimraa dy dooie orrin, geearree dy jeean dy akin shinyn, myr ta shinyn myrgeddin dy akin shiuish: 
1TH.3.7	Shen-y-fa, vraaraghyn, va shin er nyn gherjaghey my-nyn-gione ayns ooilley nyn seaghyn as êgin liorish y chredjue eu: 
1TH.3.8	Son nish ta shin bio, my ta shiu shassoo shickyr ayns y Chiarn. 
1TH.3.9	Son cre’n booise oddys mayd reesht y choyrt da Jee er y lieh eu, son ooilley yn boggey ta shin dy ghoaill er y ghraih euish kiongoyrt rish Jee, 
1TH.3.10	Oie as laa goaill padjer erskyn towse jeean dy akin yn eddin eu, as dy yannoo magh shen ny ta dy laccal ayns nyn gredjue? 
1TH.3.11	Nish dy jean Jee hene as nyn Ayr, as nyn Jiarn Yeesey Creest, yn raad ain y chiartaghey hiuish. 
1TH.3.12	As dy der y Chiarn erriuish gaase as bishaghey ayns graih yn derrey yeh da’n jeh elley, as da dy chooilley gooinney, dy jarroo myr ta shin diuish: 
1TH.3.13	Gys y jerrey dy vod eh niartaghey ny creeaghyn eu gyn-loght ayns casherickys kionfenish Jee, dy jarroo nyn Ayr, ec cheet nyn Jiarn Yeesey Creest, marish ooilley e nooghyn.
1TH.4.1	Ny-sodjey na shoh, ta shin guee erriu, vraaraghyn, as coyrlaghey shiu liorish yn Chiarn Yeesey, ’naght myr ta shiu er n’ynsaghey voïnyn kys lhisagh shiu nyn mea y ymmyrkey, as Jee y wooiys, myr shen dy jinnagh shiu bishaghey ny smoo as ny smoo. 
1TH.4.2	Son ta fys eu cre ny saraghyn hug shin diu liorish y Chiarn Yeesey. 
1TH.4.3	Son shoh aigney Yee, dy jarroo yn chasherickys eu, dy lhisagh shiu freayll shiu hene veih maarderys; 
1TH.4.4	Dy lhisagh fys ve ec dagh unnane eu kys dy reayll e chorp ayns glennid as onnor; 
1TH.4.5	Cha nee ayns mian saynt ny foalley, goll-rish eer ny Ashoonyn-quaagh nagh vel tushtey oc dy Yee; 
1TH.4.6	Nagh lhisagh dooinney erbee vondeish y ghoaill er e vraar as eh y volley ayns cooish erbee: er-yn-oyr dy nee yn Chiarn ta goaill cooilleen er ooilley nyn lheid, myr ta shin er n’insh diu ro-laue, as er hoilshaghey. 
1TH.4.7	Son cha vel Jee er n’eamagh orrin gys neu-ghlennid, agh gys casherickys. 
1TH.4.8	Eshyn er-y-fa shen ta soiaghey beg, cha vel eh soiaghey beg jeh dooinney, agh jeh Jee, ta myrgeddin er choyrt dooinyn e Spyrryd casherick. 
1TH.4.9	Agh mychione graih braaragh, cha lhiass dou scrieu hiu: son ta shin hene ynsit veih Jee dy chur graih yn derrey yeh da’n jeh elley. 
1TH.4.10	As dy jarroo ta shiu dy yannoo eh da ooilley ny braaraghyn dy chooilley raad ayns Macedonia: agh ta shin guee erriu, vraaraghyn, dy jean shiu bishaghey ny smoo as ny smoo; 
1TH.4.11	As dy jean shiu kiarail y ghoaill dy ve feagh, as dy yannoo nyn obbyr hene, as dy laboragh lesh ny laueyn hene (myr ta shin er harey shiu) 
1TH.4.12	Dy jean shiu gymmyrkey shiu-hene dy onneragh hucsyn ta cheu-mooie, as nagh bee shiu feme nhee erbee. 
1TH.4.13	Agh cha baillym shiu ve mee-hushtagh, vraaraghyn, mychione ocsyn ta nyn gadley, nagh bee shiu trimshagh, dy jarroo myr feallagh elley ta fegooish treishteil. 
1TH.4.14	Son my ta shin credjal dy dooar Yeesey baase, as dy dirree eh reesht, dy jarroo myr shen adsyn myrgeddin ta cadley ayns Yeesey, ver Jee lesh mârish. 
1TH.4.15	Son shoh ta shin gra riu liorish goo yn Chiarn, shinyn ta bio, as er-mayrn gys cheet y Chiarn, nagh gow mayd y raad jeusyn ta nyn gadley. 
1TH.4.16	Son hig y Chiarn neose veih niau lesh eam ard, lesh coraa yn ard-ainle, as lesh cayrn Yee: as nee ny merriu ayns Creest girree hoshiaght. 
1TH.4.17	Eisht vees shinyn ta bio, as er-mayrn, goit seose cooidjagh mâroosyn ayns ny bodjallyn, dy gholl quail y Chiarn ayns yn aer: as myr shen bee mayd dy bragh marish y Chiarn. 
1TH.4.18	Shen-y-fa, gerjee shiu yn derrey yeh yn jeh elley lesh ny goan shoh.
1TH.5.1	Agh mychione ny traaghyn as ny imbaghyn, vraaraghyn, cha vel feme scrieu hiu. 
1TH.5.2	Son ta fys dy mie eu hene, dy vel laa yn Chiarn cheet myr maarliagh ’syn oie. 
1TH.5.3	Son tra jir ad, Shee as sauchys; eisht hig toyrt-mow orroo doaltattym, myr ta pian cheet er ben tra t’ee er-troailt; as cha jean ad scapail. 
1TH.5.4	Agh cha vel shiuish, vraaraghyn, ayns dorraghys, dy jinnagh y laa shen berraghtyn erriu myr maarliagh. 
1TH.5.5	Ta shiuish ooilley cloan y toilshey, as cloan y laa: cha vel shinyn jeh’n oie, ny jeh’n dorraghys. 
1TH.5.6	Ny lhig dooin er-y-fa shen cadley myr ta feallagh elley; agh lhig dooin ve er nyn arrey as sheelt. 
1TH.5.7	Son t’adsyn ta cadley, cadley ’syn oie; as t’adsyn t’er meshtey, er-meshtey ’syn oie. 
1TH.5.8	Agh lhig dooinyn ta jeh’n laa, ve sheelt, coyrt orrin yn breast-plate dy chredjue as graih, as son bayrn-caggee, yn treishteil dy haultys. 
1TH.5.9	Son cha vel Jee er phointeil shin gys corree; agh dy chosney saultys liorish nyn Jiarn Yeesey Creest, 
1TH.5.10	Hur baase er nyn son, edyr shin ve dooisht ny nyn gadley, dy vod shin ve bio cooidjagh mârishyn. 
1TH.5.11	Shen-y-fa jean-jee gerjaghey shiu hene, as niartaghey yn derrey yeh yn jeh elley, dy jarroo myr ta shiu dy yannoo. 
1TH.5.12	As ta shin guee erriu, vraaraghyn, dy choyrt geill dauesyn ta laboragh nyn mast’ eu, as ta harrystiu ayns y Chiarn, as coyrlaghey shiu; 
1TH.5.13	As dy yannoo ard-soiagh jeu ayns graih er coontey nyn obbyr: as bee-jee ec shee nyn mast’ eu hene. 
1TH.5.14	Nish ta shin guee erriu, vraaraghyn, cur-jee raaue dauesyn ta mee-reiltagh, jean-jee gerjaghey adsyn ta lhag-chreeagh, ymmyrk-jee lesh ny annooinee, bee-jee surransagh rish dy chooilley ghooinney. 
1TH.5.15	Jeeagh nagh jean veg j’iu cooilleeney olk son olk da dooinney erbee: agh dy bragh eiyr-jee er shen ta mie, chammah nyn mast’ eu hene, as rish dy chooilley ghooinney. 
1TH.5.16	Gow-jee dy bragh boggey. 
1TH.5.17	Gow-jee padjer dy kinjagh. 
1TH.5.18	Ayns dagh stayd cur-jee booise: son shoh aigney Yee ayns Creest Yeesey mychione eu. 
1TH.5.19	Ny jean-jee mooghey yn Spyrryd. 
1TH.5.20	Ny jean-jee beg y hoiaghey jeh phadeyrys. 
1TH.5.21	Prow-jee dy chooilley nhee: cum-jee shickyr shen ta mie. 
1TH.5.22	Freill-jee shiu hene veih dy chooilley chaslys dy olkys. 
1TH.5.23	As dy jean y Jee hene dy hee shiu dy slane y chasherickey: as ta mee guee gys Jee dy bee’n slane spyrryd, as annym, as callin eu er ny reayll gyn loght, gys cheet nyn Jiarn Yeesey Creest. 
1TH.5.24	Firrinagh t’eshyn ta geamagh errriu, nee myrgeddin shen y chooilleeney. 
1TH.5.25	Vraaraghyn, gow-jee padjer er nyn son. 
1TH.5.26	Jean-jee ooilley ny braaraghyn y vannaghey lesh y phaag dy hee. 
1TH.5.27	Ta mee cur currym erriu liorish y Chiarn, dy bee’n screeuyn shoh er ny lhaih da ooilley ny braaraghyn casherick. 
1TH.5.28	Grayse nyn Jiarn Yeesey Creest dy row mêriu. Amen.
2TH.1.1	Paul, as Sylvanus, as Timotheus, gys agglish ny Thessalonianee, ayns Jee nyn Ayr, as y Chiarn Yeesey Creest: 
2TH.1.2	Grayse dy row hiu, as shee voish Jee nyn Ayr, as y Chiarn Yeesey Creest. 
2TH.1.3	Ta shin kianlt dy choyrt booise kinjagh gys Jee er nyn son eu, vraaraghyn, myr te cooie, son dy vel y credjue eu cheet er-ash ny smoo as ny smoo, as graih dagh unnane eu dy cheilley bishaghey. 
2TH.1.4	Myr shen dy vel shin hene boggyssagh ayns y lieh eu ayns kialteenyn Yee, son y meenid, as credjue eu, ayns ooilley’n tranlaase as y seaghyn ta shiu dy hurranse. 
2TH.1.5	Ta cowrey cronnal jeh briwnys cairagh Yee, dy vod shiu ve coontit feeu jeh reeriaght Yee, er y hon ta shiu myrgeddin surranse: 
2TH.1.6	Fakin dy vel eh red cairagh marish Jee dy chooilleeney seaghyn orroosyn ta jannoo tranlaase erriu; 
2TH.1.7	As diuish ta seaghnit, fea mârin, traa vees y Chiarn Yeesey er ny hoilshaghey veih niau marish e ainleyn niartal. 
2TH.1.8	Ayns aile loshtee cooilleeney kerraghey orroosyn ooilley nagh vel goaill rish Jee, as nagh vel coyrt biallys da sushtal nyn Jiarn Yeesey Creest: 
2TH.1.9	Vees er nyn gerraghey lesh toyrt-mow dy bragh farraghtyn veih fenish y Chiarn, as veih gloyr e phooar. 
2TH.1.10	Tra hig eh dy ve er ny ghloyraghey ayns e nooghyn, as dy ve er y laa shen shilley yindyssagh ayndoosyn ooilley ta credjal (er-yn-oyr dy row yn recortys ainyn nyn mast’ eu er ny chredjal): 
2TH.1.11	Shen-y-fa ta shin myrgeddin dy kinjagh goaill padjer er nyn son eu, dy gooidsave lesh y Jee ain dy choontey shiu feeu jeh’n eam shoh, as dy chooilleeney ooilley aigney-mie e vieys, as yn obbyr dy chredjue lesh pooar. 
2TH.1.12	Dy vod ennym nyn Jiarn Yeesey Creest v’er ny ghloyraghey ayndiuish, as shiuish aynsyn, cordail rish grayse nyn Yee, as y Chiarn Yeesey Creest.
2TH.2.1	Nish ta shin guee erriu, vraaraghyn, liorish cheet nyn Jiarn Yeesey Creest, as liorish yn chaglym cooidjagh ainyn huggeysyn, 
2TH.2.2	Nagh bee shiu dy leah er nyn lhaggaghey ayns aigney, ny seaghnit, chamoo liorish spyrryd, ny goo, ny liorish screeuyn, myr voïnyn, myr dy beagh laa Chreest, er-gerrey. 
2TH.2.3	Ny lhig da dooinney erbee liorish saaseyn erbee shiu y volley: son cha jig y laa shen mannagh jig hoshiaght tuittym ersooyl [veih’n chredjue], as dy bee’n dooinney shen dy pheccah er ny hoilshaghey, yn mac dy hoyrt-mow; 
2TH.2.4	Quoi ta soiaghey eh hene seose noi, as troggal eh hene erskyn ooilley ny ta enmyssit Jee, ny ta er ny ooashlaghey; myr shen dy vel eshyn myr Jee soie ayns chiamble Yee, goaill er hene dy ve Jee. 
2TH.2.5	Nagh vel cooinaghtyn en, tra va mee foast mêriu, dy dinsh mee diu ny reddyn shoh? 
2TH.2.6	As nish ta fys eu cre ta dy lhiettal eh dy ve er ny hoilshaghey ayns y traa echey hene. 
2TH.2.7	Son ta’n folliaght dy vee-chraueeaght hannah gobbraghey; agh eshyn ta nish lhiettal, [nee eh lhiettal] derrey vees eh goit ass y raad. 
2TH.2.8	As eisht vees y fer peccoil shen er ny hoilshaghey, eh nee’n Chiarn y choyrt mow liorish ennal e veeal, as stroie lesh soilshey gloyroil y cheet echey: 
2TH.2.9	Dy jarroo eshyn ta’n cheet echey cordail rish gobbraghey Satan, lesh dy chooilley 
2TH.2.10	As lesh dy chooilley oalsaght dy neu-ynrickys, ayndoosyn ta cherraghtyn; er-yn-oyr nagh ghow ad rish graih yn ynrickys, dy voddagh ad ve er nyn sauail. 
2TH.2.11	As er-yn-oyr shoh ver Jee huc cleayn lajer, dy jinnagh ad breg y chredjal: 
2TH.2.12	Dy voddagh adsyn ooilley ve deyrit nagh ren credjal yn irriney, agh va taitnys oc ayns neu-ynrickys. 
2TH.2.13	Agh ta shin kianlt dy chur booise kinjagh da Jee er nyn son, vraaraghyn, graihagh ayns y Chiarn son dy vel Jee er-dyn toshiaght er reih shiu gys saualtys, trooid casherickys y Spyrryd, as credjue jeh’n irriney: 
2TH.2.14	Huggey deïe eh erriu liorish y sushtal ainyn, gys cosney gloyr nyn Jiarn Yeesey Creest. 
2TH.2.15	Shen-y-fa, vraaraghyn, shass-jee shickyr, as cum-jee gys ny oardaghyn ta shiu er n’ynsaghey, lhig eh ve liorish goan, ny’n screeuyn ain. 
2TH.2.16	Nish dy jean y Chiarn Yeesey Creest hene, as Jee dy jarroo nyn Ayr, t’er ny ve graihagh orrin, as er choyrt dooin gerjagh dy bragh farraghtyn, as treishteil mie, trooid grayse, 
2TH.2.17	Dy gerjee eh [ta mee gra] ny creeaghyn eu, as dy niartee eh shiu ayns dy chooilley ghoo as obbyr vie.
2TH.3.1	Ny sodjey, vraaraghyn, gow-jee padjer er nyn son, dy vod goo’n Chiarn roie dyn lhiettal, as ve er ny ghloyraghey dy jarroo myr te nyn mast’ euish; 
2TH.3.2	As dy vod shin v’er nyn livrey veih deiney neu-resoonagh as olkyssagh: son cha vel ec dy chooilley ghooinney credjue. 
2TH.3.3	Agh ta’n Chiarn firrinagh, nee shiuish y niartaghey, as y reayll veih olk. 
2TH.3.4	As ta treishteil ain ayns y Chiarn mychione eu, dy vel shiu, as dy jean shiu, cooilleeney ny reddyn ta shin coyrt ayns currym diu. 
2TH.3.5	As dy jean y Chiarn ny creeaghyn eu y leeideil ayns graih Yee, as ayns farkiaght surransagh er Creest. 
2TH.3.6	Nish ta shin cur sarey diu, vraaraghyn, ayns ennym nyn Jiarn Yeesey Creest, dy jean shiu scarrey shiu hene voish dy chooilley vraar ta gymmyrkey eh hene dy mee-reilltagh, as cha nee cordail rish yn ynsagh hooar eh voïnyn. 
2TH.3.7	Son ta fys eu hene cre’n aght lhisagh shiu geiyrt orrin: son cha ren shin gymmyrkey shin hene dy mee-reilltagh nyn mast’ eu, 
2TH.3.8	Chamoo d’ee shin arran dooinney erbee nastee; agh ren shin gobbraghey lesh deinys as tooilleil oie as laa, son nagh beagh shin costyllagh da veg eu: 
2TH.3.9	Cha nee son nagh vel pooar ain, agh dy yannoo shin hene sampleyr diuish dy eiyrt orrin. 
2TH.3.10	Son dy jarroo tra va shin mêriu, hug shin yn sarey shoh diu, Fer erbee nagh jinnagh gobbraghey, nagh lhisagh eh gee. 
2TH.3.11	Son ta shin clashtyn dy vel nyn lheid ayn ta gymmyrkey ad hene dy lhiastey ny vud eu, nagh vel lhie rish turn y yannoo, agh ta seiy ad hene ayns cooishyn sleih elley. 
2TH.3.12	Nish dauesyn ta nyn lheid ta shin cur sarey, as raaue liorish nyn Jiarn Yeesey Creest, dy jean ad gobbraghey dy feagh, as gee yn arran oc hene. 
2TH.3.13	Agh shiuish, vraaraghyn, ny bee-jee liastey ayns jannoo mie. 
2TH.3.14	As my ta dooinney erbee nagh vel coyrt biallys da’n goo ain liorish y screeuyn shoh, gow-jee baght er-lheh jeh’n dooinney shen, as ny jean-jee sheshaght rish, dy vod eh goaill nearey. 
2TH.3.15	Ny-yeih ny jeeagh-jee er myr noid, agh coyrlee-jee eh myr braar. 
2TH.3.16	Nish dy jean y Chiarn hene dy hee, shee ’choyrt diu dy kinjagh, er dy chooilley aght. Dy row yn Chiarn mêriu ooilley. 
2TH.3.17	Bea as slaynt hiu voym’s Paul fo my laue hene, ta’n cowrey ayns dy chooilley screeuyn: shen myr ta mee scrieu; 
2TH.3.18	Grayse nyn Jiarn Yeesey Creest dy row mêriu ooilley. Amen.
1TI.1.1	Paul ostyl Yeesey Creest liorish oardagh Yee nyn saualtagh, as y Chiarn Yeesey Creest, eh ta nyn dreishteil; 
1TI.1.2	Gys Timothy, my vac hene ayns y chredjue: Grayse, myghin, as shee veih Jee nyn Ayr, as Yeesey Creest nyn Jiarn. 
1TI.1.3	Myr ghuee mee ort dy uirriaght kinjagh ec Ephesus, tra hie mee gys Macedonia, dy voddagh oo raaue y choyrt da paart gyn dy ynsaghey sushtal erbee elley, 
1TI.1.4	Chamoo dy chur geill da raaghyn fardalagh, as coontey fegooish bun ny baare er sheelogheyn, ta doostey questionyn [streeuagh], ny smoo na ynsagh crauee, ta ayns credjue. 
1TI.1.5	Nish ta graih lhieeney yn anney, ayns cree glen, as cooinsheanse vie, as credjue firrinagh: 
1TI.1.6	Veih ta paart er n’gholl er-shaghryn, as er hyndaa gy-lhiattee gys argane fardalagh; 
1TI.1.7	Geearree dy ve fir-ynsee yn leigh, fegooish toiggal cre t’ad dy ghra, ny cre mychione t’ad loayrt. 
1TI.1.8	Agh ta fys ain dy vel y leigh mie, my ta dooinney jannoo ymmyd lowal jeh; 
1TI.1.9	Toiggal shoh, nagh vel y leigh jeant cour y dooinney ynrick, agh cour ny mee-reilltee as ny mee-viallee, cour ny mee-chrauee as peccee, cour deiney olk as neu-chasherick, cour nyn lheid ta coyrt nyn ayraghyn as moiraghyn dy baase, cour dunveryn, 
1TI.1.10	Cour maarderee, ny chour ocsyn ta cur rish peccah neu-ghooghyssagh, ny chour ocsyn ta geid deiney, cour breageryn, cour persoonyn oaiagh, as my ta red erbee elley ta noi ynsagh follan, 
1TI.1.11	Cordail rish sushtal gloyroil yn Jee bannit, va er ny choyrt gys my churrym. 
1TI.1.12	As ta mee cur booise da Creest Yeesey nyn Jiarn, t’er my niartaghey, son dy gow eh mee dy ve firrinagh, pointeil mee gys oik y chirveish; 
1TI.1.13	Mish va roïe loayrt dy olkyssagh [noi Creest], as my hranlaasagh, as eulyssagh. Agh hooar mee myghin, er-yn-oyr dy ren mee eh dy neu-hushtagh, ayns mee-chredjue: 
1TI.1.14	As va grayse nyn Jiarn erskyn towse orrym, lesh credjue, as graih ta ayns Creest Yeesey. 
1TI.1.15	Ta shoh raa firrinagh, as feeu ard-soiagh ve jeant jeh, dy daink Yeesey Creest gys y theihll dy hauaill peccee; jeu ta mish yn ard er. 
1TI.1.16	Ny-yeih, er-yn-oyr shoh hooar mee myghin, ayn-yms dy voddagh Yeesey Creest hoshiaght soilshaghey magh dy chooilley hurranse-foddey, son sampleyr dauesyn yinnagh ny lurg shoh credjal aynsyn gys bea dy bragh farraghtyn. 
1TI.1.17	Nish gys y Ree dy bragh beayn, va er-dy-rieau, nagh vod ve er ny akin, gys yn ynrican Jee creeney, dy row ooashley as gloyr, son dy bragh as dy bragh. Amen. 
1TI.1.18	Yn currym shoh ta mee dy hreishteil hood, vac Timothy, cordail rish y phadeyrys va jeant ro-laue my-dty-chione, dy vod oo liorish shen prowal oo hene dty hidoor mie, 
1TI.1.19	Freaylley credjue, as cooinsheanse vie: liorish scarrey roo shoh ta paart dy bollagh er stroie nyn gredjue. 
1TI.1.20	Jeu shoh ta Hymenius as Alexander; ad ta mee er livrey gys y drogh spyrryd, dy vod ad gynsaghey dyn dy loayrt goan-mollaghtagh.
1TI.2.1	Ta mee coyrlaghey er-y-fa shen, hoshiaght ooilley, dy bee aghinyn, padjeryn, yeearreeyn, as toyrt booise er ny yannoo son dy chooilley ghooinney: 
1TI.2.2	Son reeaghyn, as son ocsyn ooilley ta ayns ard-reill; dy vod mayd leeideil bea feagh as sheeoil ayns dy chooilley chraueeaght as ynrickys. 
1TI.2.3	Son ta shoh mie as booisal ayns shilley Yee nyn saualtagh: 
1TI.2.4	Eh saillish dy chooilley ghooinney dy ve er nyn sauail, as dy heet gys tushtey jeh’n irriney. 
1TI.2.5	Son ta un Jee ayn, as un er ta loayrt eddyr Jee as deiney, yn dooinney Creest Yeesey; 
1TI.2.6	Hug eh hene ny lhiassaghey son ooilley, dy ve er ny hoilshaghey ayns traa cooie. 
1TI.2.7	Gys shoh va mee er my oardaghey ny phreachoor, as ostyl (ta mee loayrt yn irriney ayns Creest, as cha vel mee ginsh breg) fer-ynsee ny Ashoonee ayns credjal as firrinys. 
1TI.2.8	Saillym er-y-fa shen dy jean deiney padjer y ghoaill dy chooilley raad, troggal seose laueyn glen, fegooish corree as mee-hreishteil: 
1TI.2.9	Myrgeddin neesht dy jean mraane ad hene y hoiaghey magh ayns coamrey fudagh, lesh ymmyrkey arrymagh, as sheeltys: cha nee lesh folt feeit, ny airh, ny pearlyn, ny coamrey costal; 
1TI.2.10	Agh (shen ta cheet jesh da mraane ta goaill-rish craueeaght) lesh obbraghyn mie. 
1TI.2.11	Lhig da’n ven gynsaghey dy feagh lesh slane biallys. 
1TI.2.12	Agh cha surr-ym ben dy ynsaghey, ny dy ghoaill urree hene pooar harrish y dooinney, agh dy ve ny host. 
1TI.2.13	Son va Adam hoshiaght er ny chroo, as eisht Aue. 
1TI.2.14	As cha nee Adam [va hoshiaght] mollit, agh y ven myr v’ee miolit va oolee. 
1TI.2.15	Foast, bee ee er ny hauail ayns gymmyrkey-lhiannoo, my nee ad tannaghtyn ayns credjue as graih, as craueeaght lesh sheeltys.
1TI.3.1	Ta shoh raa firrinagh, my ta dooinney geearree oik aspick, t’eh geearree obbyr vie. 
1TI.3.2	Shegin da aspick eisht ve gyn loght, sheshey-poost un ven, tastagh, sheelt, jeh ymmyrkey-bea mie, aggindagh dy choyrt oltaghey-bea, aghtal dy ynsaghey; 
1TI.3.3	Cha nee iuder-feeyney, ny builltagh, ny sondagh er cosney scammyltagh, agh surransagh, cha nee fer streeuagh, ny sayntoilagh; 
1TI.3.4	Dooinney ta gymmyrkey reill mie ayns e hie hene, as e chloan fo smaght lesh slane sheeltys; 
1TI.3.5	(Son mannagh vel fys ec dooinney kys dy reill e hie hene, kys nee eh kiarail y ghoaill jeh agglish Yee? 
1TI.3.6	Cha nee fer gerrit ’sy chredjue, er-aggle dy bee eh troggit seose lesh moyrn, as dy duitt eh fo briwnys y drogh-spyrryd. 
1TI.3.7	Shegin da myrgeddin goo mie ve echey vouesyn ta mooie; er-aggle dy duitt eh fo scammylt, as ribbey yn drogh-spyrryd. 
1TI.3.8	Myrgeddin shegin da ny shirveishee ve soccaragh, cha nee chengey lhiam as lhiat, nagh bee ad neu-heelt ayns feeyn, gyn ve sondagh er cosney scammyltagh, 
1TI.3.9	Freayll folliaght y chredjue ayns cooinsheanse ghlen. 
1TI.3.10	As lhig daue shoh myrgeddin ve hoshiaght er nyn browal; eisht lhig daue goaill orroo oik y chirveishagh, my t’ad dyn foill. 
1TI.3.11	Shegin da ny mraane oc myrgeddin ve dy ymmyrkey fudagh, cha nee scammyltee, agh sheelt, ynrick ayns dy chooilley nhee. 
1TI.3.12	Lhig da ny shirveishee ve sheshee-poost un ven, reill nyn gloan, as nyn lught-thie hene dy mie. 
1TI.3.13	Son t’adsyn t’er chooilleeney oik y chirveishagh dy firrinagh, er gheddyn daue hene raad mie [gys oik syrjey], as lane dunnallys ayns y chredjue, ta ayns Creest Yeesey. 
1TI.3.14	Ny reddyn shoh ta mee scrieu hood, jerkal dy heet hood dy gerrit: 
1TI.3.15	Agh my uirr-ym foddey, dy vod fys ve ayd kys lhisagh uss oo hene y ymmyrkey ayns thie Yee, ta agglish yn Jee bio, yn pillar as undin yn irriney. 
1TI.3.16	As son shickyrys, s’mooar ta’n folliaght dy chraueeaght: va Jee er ny hoilshaghey ’syn eill, er ny heyrey liorish y spyrryd, er ny akin liorish ainleyn, er ny phreacheil gys ny Ashoonee, er ny chredjal ayn ’sy theihll, er ny ghoaill seose ayns gloyr.
1TI.4.1	Nish ta’n Spyrryd ginsh dy plain, dy jean paart ayns ny laghyn s’jerree tuittym veih’n chredjue, coyrt geill da spyrrydyn molteyragh, as ynsagh drogh-spyrrydyn; 
1TI.4.2	Ginsh vreeagyn ayns craueeaght-foalsey, yn chooinsheanse oc creoghit lesh yiarn jiarg: 
1TI.4.3	Lhiettal dy phoosey as sarey dy reayll veih bee, ta Jee er chroo dy ve er ny ghoaill lesh toyrt-booise lioroosyn ta credjal as toiggal yn irriney. 
1TI.4.4	Son ta ooilley creetooryn Yee mie, as dyn nhee erbee dy ve mee-lowit, my te er nyn ghoaill lesh toyrt-booise: 
1TI.4.5	Son te er ny chasherickey liorish goo Yee, as padjer. 
1TI.4.6	My nee oo ny braaraghyn y choyrt ayns cooinaghtyn jeh ny reddyn shoh, bee oo dty hirveishagh vie dy Yeesey Creest, troggit ayns goan y chredjue, as ynsagh mie, huggey t’ou er roshtyn. 
1TI.4.7	Agh raaghyn mee-chrauee shenn vraane cur dy lhiattee, as gow myr reih dy gholl er dty hoshiaght ayns craueeaght. 
1TI.4.8	Er son shirveish y challin cha vooar yn ymmyd t’ayn: agh ta craaueeaght vondeishagh gys dy chooilley nhee, myr ta gialdyn echey jeh’n vea ta nish ayn, as jeh shen ta ry heet. 
1TI.4.9	Ta shoh raa firrinagh as feeu ard-soiagh ve jeant jeh. 
1TI.4.10	Son er y choontey shen ta shin chammah laboragh, as surranse scammylt, er-yn-oyr dy vel shin treishteil ayns y Jee bio, ta ny Haualtagh da dy chooilley ghooinney, erskyn ooilley dauesyn ta credjal. 
1TI.4.11	Ny reddyn shoh jean y harey as cur roue. 
1TI.4.12	Ny lhig da dooinney erbee beg y hoiaghey jeh dty aegid, agh bee dty hampleyr dauesyn ta credjal, ayns goo, ayns ymmykey-bea, ayns graih, ayns spyrryd, ayns credjue, ayns glennid. 
1TI.4.13	Derrey hig-ym, bee kiaralagh dy lhaih, dy choyrlaghey, dy ynsaghey. 
1TI.4.14	Ny bee mee rioosagh jeh’n ghioot t’aynyd, va er ny chur dhyt liorish phadeyrys, tra hie oo fo laueyn ny shirveishee casherick. 
1TI.4.15	Smooinee dy dowin er ny reddyn shoh, jean oo hene dy slane y vaarail orroo; dy vod y bishaghey ayd’s ayndoo ve er ny hoilshaghey da dy chooilley ghooinney. 
1TI.4.16	Cur tastey dhyt hene, as da dty ynsagh; jean tannaghtyn ayndoo: son ayns jannoo shoh, nee oo chammah oo hene y hauail, ad adsyn ta dy dty chlashtyn.
1TI.5.1	Ny cur oghsan da shanstyr agh coyrlee eh myr ayr, as ny deiney saa myr braaraghyn; 
1TI.5.2	Ny mraane shinney myr moiraghyn, ny [mraane] saa myr shayraghyn, lesh dy chooilley ghlennid. 
1TI.5.3	Jean soiaghey jeh mraane-treoghe ta mraane-treoghe dy jarroo. 
1TI.5.4	Agh my ta ec ben-treoghe erbee cloan ny ogheyn, lhig daue hoshiaght gynsaghey dy hoilshaghey kenjallys dooie ec y thie, as dy yannoo lhiasagh da nyn ayraghyn as moiraghyn: son ta shen mie, as soiagh er ny yannoo jeh fenish Yee. 
1TI.5.5	Nish t’ee shen ta dy jarroo ny ben-treoghe, as treigit, treishteil ayns Jee, as tannaghtyn ayns aghinyn as padjeryn oie as laa. 
1TI.5.6	Agh ish ta beaghey ayns reamys neu-lowal, t’ee marroo ga dy vel ee bio. 
1TI.5.7	As ny reddyn shoh cur [daue] ayns currym, dy vod ad ve dyn foill. 
1TI.5.8	Agh mannagh vel fer erbee kiarail cour e vooinjer hene, as erskyn ooilley ny chour ocsyn ta jeh’n lught-thie echey hene, t’eh er n’obbal y credjue, as t’eh ny smessey na an-chreestee. 
1TI.5.9	Ny lhig da ben-treoghe ve goit stiagh ’sy choontey fo three-feed blein, as nagh vel er ve agh un cheayrt poost, 
1TI.5.10	Ayns goo mie son obbraghyn mie; my t’ee er hroggal cloan, my t’ee er chur aaght da joarreeyn, my t’ee er niee cassyn ny nooghyn, my t’ee er chooney lhieusyn va seaghnit, my t’ee er eiyrt dy imneagh da dy chooilley obbyr vie. 
1TI.5.11	Agh ny mraane-treoghe saa ny gow stiagh: son tra t’ad er n’ghoaill toshiaght dy aase ronanagh noi Creest, bee ad son poosey; 
1TI.5.12	Tayrn kerraghey orroo hene, er-yn-oyr dy vel ad er hilgey jeh nyn chied chredjue. 
1TI.5.13	As marish shoh t’ad gynsaghey dy ve litcheragh, rouail veih thie gy thie; as cha nee ynrycan litcheragh, agh tutleryn neesht, as peeikeyryn ayns cooishyn sleih elley, loayrt reddyn nagh lhisagh ad. 
1TI.5.14	Saillym er-y-fa shen dy jean ny mraane saa poosey, cloan y ymmyrkey, yn thie y reill, gyn veg yn oyr y choyrt da’n noid dy loayrt dy scammyltagh. 
1TI.5.15	Son ta paart ta hannah er jyndaa dy lhiattee geiyrt er noid ny hanmey. 
1TI.5.16	My ta mraane-treoghe mooinjerey ec dooinney ny ben erbee ta jeh’n chredjue, lhig daue kiarail y ghoaill jeu, as nagh bee’n currym oc er yn agglish; dy vod ee cooney lhieusyn ta mraane-treoghe dy jarroo. 
1TI.5.17	Lhig da ny shanstyryn ta reill dy mie, ve coontit feeu jeh ooashley dooble, erskyn ooilley adsyn ta laboragh ’sy ghoo as ynsagh. 
1TI.5.18	Son ta’n scriptyr gra, Cha jean oo beeal y dow y chiangley seose ta stampey magh yn arroo: as, Ta’n labree feeu e aill. 
1TI.5.19	Noi shanstyr ny jean plaiynt y ghoaill, agh kiongoyrt rish ghaa ny three dy eanishyn. 
1TI.5.20	Cur oghsan dauesyn ta cur rish peccah kiongoyrt rish ooilley, dy vod feallagh elley myrgeddin aggle y ghoaill. 
1TI.5.21	Ta mee cur currym ort fenish Yee, as y Chiarn Yeesey Creest, as ny ainleyn reiht, dy der oo tastey da ny reddyn shoh fegooish soiaghey jeh persoon erskyn persoon elley, jannoo dy chooilley nhee lesh kiartys. 
1TI.5.22	Ny cur laueyn dy siyragh er dooinney erbee, chamoo gow ayrn jeh peccaghyn deiney elley: freill oo hene glen. 
1TI.5.23	Ny iu ushtey ny sodjey, agh gow red beg dy feeyn dy niartaghey dty stamack, as son dy vel oo cha mennick aslayntagh. 
1TI.5.24	Ta peccaghyn paart dy gheiney er ny hoilshaghey ro-laue, goll rhymboo gys briwnys; as paart dy gheiney t’ad cheet nyn yeï. 
1TI.5.25	Myr shen myrgeddin ta obbraghyn mie paart soilshit ro-laue; as adsyn ta er aght elley, cha vod ad ve keillit.
1TI.6.1	Lhig da whilleen shaarvaant as ta fo’n whing, nyn mainshteryn hene y choontey feeu jeh dy chooilley onnor: nagh bee scammylt er ny choyrt da ennym Yee, as e ynsagh. 
1TI.6.2	As adsyn ta mainshteryn creestee oc, ny lhig daue soiaghey beg jeu, er-yn-oyr dy nee braaraghyn ad: agh lhig daue shirveish ad ny s’arryltee, son dy vel ad jeh’n [un] chredjue, as ayns graih [Yee], goaill ayrn cooidjagh jeh’n bannaght. Ny reddyn shoh ynsee as coyrlee. 
1TI.6.3	My ta dooinney erbee gynsaghey er aght elley, as nagh vel eh geiyrt da goan slayntoil, dy jarroo goan nyn Jiarn Yeesey Creest, as da’n ynsagh ta cordail rish craueeaght; 
1TI.6.4	T’eh moyrnagh, er beggan tushtey, agh branladee mysh questionyn as arganeyn streeuagh, voue ta cheet troo, anvea, oltooan, drogh-ouryssyn, 
1TI.6.5	Pleadeilyn camlâgagh deiney dy aignaghyn neu-ghlen, as follym jeh’n irriney, jeeaghyn er cosney dy ve craueeaght: veih nyn lheid jean oo hene y scarrey. 
1TI.6.6	Agh ta craueeaght lesh aigney booiagh cosney mooar. 
1TI.6.7	Son cha dug shin lhien nhee erbee stiagh ’sy theihll shoh, as te shickyr nagh vod mayd nhee erbee y choyrt lhien magh ass. 
1TI.6.8	As my ta beaghey as coamrey ain, lhig dooin ve booiagh lhieu. 
1TI.6.9	Agh t’adsyn ta soit er ve berchagh tuittym ayns miolagh, as ribbey, as ayns ymmodee sayntyn olk as ommijah, ta baih deiney ayns toyrt-mow as coayl-anmey. 
1TI.6.10	Son saynt argid fraue dy chooilley olk: da’n chooid cheddin choud as va paart miandagh er, t’ad er n’gholl er-shaghryn veih’n chredjue, as er vroddey ad hene trooid lesh mooarane torchaghyn. 
1TI.6.11	Agh uss, O ghooinney dy Yee, chea veih ny reddyn shoh: as eiyr da ynrickys, craueeaght, credjue, graih, surranse, meenid. 
1TI.6.12	Bee dty hidoor dunnal son y chredjue, gow greme er y vea veayn, gys shen t’ou myrgeddin er dty eam, as er n’ghoaill rish credjue mie kiongoyrt rish ymmodee feanishyn. 
1TI.6.13	Ta mee cur currym ort fenish Yee, ta bioghey dy chooilley nhee, as kiongoyrt rish Creest Yeesey, ren tra v’eh roish Pontius Pilate gymmyrkey feanish mie; 
1TI.6.14	Dy vreill oo yn sarey shoh slane, gyn-foill, derrey cheet nyn Jiarn Yeesey Creest: 
1TI.6.15	Shen nee eshyn ayns traa cooie y hoilshaghey, ta’n ynrycan Ard-reilltagh bannit, yn Ree dy reeghyn, as Chiarn dy hiarnyn; 
1TI.6.16	Echeysyn ny lomarcan ta’n vea dy bragh farraghtyn, beaghey ’sy toilshey nagh vod dooinney erbee roshtyn huggey, eh nagh vel dooinney erbee er vakin, ny cha vod fakin; huggeysyn dy row ooashley as pooar dy bragh farraghtyn. Amen. 
1TI.6.17	Cur currym orroosyn ta berchagh ’sy theihll shoh, nagh bee ad ard-aignagh, ny treishteil ayns berchys neu-hickyr, agh ayns y Jee bio, ta cur dooin dy palchey dy chooilley nhee dy ghoaill soylley jeu: 
1TI.6.18	Dy jean ad mie, dy bee ad berchagh ayns obbraghyn mie, aignagh dy rheynn, arryltagh dy choyrt da ny boghtyn; 
1TI.6.19	Coyrt seose ayns stoyr nyn gour oc hene undin mie ry-hoï yn traa ta ry heet, dy vod ad greme y ghoaill er y vea veayn. 
1TI.6.20	O Timothy, freill shen ny ta er ny choyrt gys dty churrym, shaghney glare mee-chrauee as fardalagh, as streeu mychione yn ynsagh shen ta far-enmyssit creenaght: 
1TI.6.21	Liorish geiyrt da shoh, ta paart er n’gholl er-shaghryn veih’n chredjue. Grayse dy row mayrt. Amen.
2TI.1.1	Paul ostyl Yeesey Creest liorish aigney Yee, cordail rish gialdyn y vea, ayns Creest Yeesey; 
2TI.1.2	Gys Timothy my vac deyr graihagh: Grayse, myghin, as shee veih Jee yn Ayr, as Chreest Yeesey nyn Jiarn. 
2TI.1.3	Ta mee cur booise gys Jee, eh ta mee dy hirveish veih my henn-ayraghyn lesh cooinsheanse ghlen, dy vel mee cooinaghtyn dy kinjagh ort ayns my phadjeryn oie as laa: 
2TI.1.4	Dy jeean goaill foddiaght dy dty akin, cooinaghtyn er dty yeir, dy voddym ve er my lhieeney lesh gerjagh: 
2TI.1.5	Tra ta mee tayrn gys cooinaghtyn yn credjue ynrick t’aynyd’s, va hoshiaght ayns dty warree Lois, as dty voir Eunice; as ta mee dy shickyr credjal dy ve aynyd’s myrgeddin. 
2TI.1.6	Shen-y-fa ta mee coyrt oo ayns cooinaghtyn, dy jean oo greesaghey seose gioot Yee, ta aynyd, liorish coyrt my laueyn ort. 
2TI.1.7	Son cha vel Jee er choyrt dooin yn spyrryd dy aggle; agh dy phooar, as dy ghraih, as dy chreenaght. 
2TI.1.8	Ny bee nearey ort er-y-fa shen jeh recortys nyn Jiarn, ny jeem’s e phryssoonagh: agh gow uss ayrn mârym’s ayns seaghyn y tushtal, cordail rish pooar Yee; 
2TI.1.9	Ta er hauail shin, as er n’eamagh orrin lesh eam casherick, cha nee cordail rish ny obbraghyn ain, agh cordail rish e chiarail hene as grayse va er ny choyrt dooin ayns Creest Yeesey, er-dy hoshiaght y theihll, 
2TI.1.10	Agh ta nish er ny hoilshaghey liorish cheet nyn Saualtagh Yeesey Creest, ta er stroie yn baase, as er choyrt lesh bea as bioys son dy bragh gys soilshey, liorish y sushtal: 
2TI.1.11	Gys ta mee er my phointeil ny phreachoor, as ny ostyl, as fer-ynsee ny Ashoonee. 
2TI.1.12	Er-yn-oyr cheddin ta mee myrgeddin surranse ny reddyn shoh, ny-yeih cha vel nearey orrym: son shione dou eshyn ayn ta mee er credjal, as ta mee feer shickyr dy vel eh abyl dy reayll shen ny ta mee er hymney gys e chiarail gys yn laa shen. 
2TI.1.13	Cumm shickyr bun ny goan slayntoil, t’ou er chlashtyn voym’s, ayns credjue as graih ta ayns Creest Yeesey. 
2TI.1.14	Yn gioal mie shen v’er ny choyrt fo dty chiarail, freill liorish y Spyrryd Noo ta beaghey aynin. 
2TI.1.15	Shoh ta fys ayd, dy vel adsyn ooilley t’ayns Asia er choyrt cooyl rhym; jeu shoh ta Phygellus as Hermogenes. 
2TI.1.16	Dy der y Chiarn myghin da lught-thie Onesiphorus; son ren eh dy mennick m’y ooraghey, as cha row nearey er jeh my gheuley. 
2TI.1.17	As tra v’eh ec y Raue, ren eh briaght er my hon dy imneagh, as hooar eh magh mee. 
2TI.1.18	Dy giall y Chiarn da dy vod eh myghin y gheddyn veih’n Chiarn ’sy laa shen: as ayns cre whilleen nhee ren eh shirveish orrym ec Ephesus, ta fys ayd er dy mie.
2TI.2.1	Bee uss er-y-fa shen, my vac, niartal ayns y ghrayse ta ayns Creest Yeesey. 
2TI.2.2	As ny reddyn t’ou er chlashtyn voym’s roish ymmodee feanishyn, cur uss ayns treishteil deiney firrinagh, vees fondagh dy ynsaghey feallagh elley myrgeddin. 
2TI.2.3	Jean uss er-y-fa shen creoghys y hurranse, myr sidoor dunnal dy Yeesey Creest. 
2TI.2.4	Cha vel dooinney-caggee erbee dy chiangley eh hene gys cooishyn erbee seihlltagh [elley;] dy vod eh eshyn y wooiys ta er reih eh dy ve ny hidoor. 
2TI.2.5	As my ta dooinney erbee myrgeddin gleck son y varriaght, cha vel eh ny-yeih dy gheddyn yn attey, mannagh vel eh gleck dy lowal. 
2TI.2.6	Shegin da’n eirrinagh laboragh roish my vow eh soylley ny messyn. 
2TI.2.7	Gow dy dowin gys dty chree ny ta mee gra; as dy der y Chiarn tushtey dhyt ayns dy chooilley nhee. 
2TI.2.8	Cooinee dy row Yeesey Creest jeh sluight Ghavid, troggit veih ny merriu cordail rish my hushtal: 
2TI.2.9	Er y hon ta mee gymmyrkey seaghyn myr drogh-yantagh, dy jarroo gys geulaghyn; agh cha vel goo Yee kianlt. 
2TI.2.10	Shen-y-fa ta mee surranse dy chooilley nhee er graih yn chloan reiht, dy vod adsyn neesht yn saualtys t’ayns Creest Yeesey y gheddyn, marish gloyr dy bragh beayn. 
2TI.2.11	Te raa firrinagh. Son my ta shin er ve marroo mârish, bee mayd myrgeddin bio mârish: 
2TI.2.12	My ta shin surranse, nee mayd myrgeddin reill mârish: my ta shin dy obbal eh, nee eshyn myrgeddin shinyn y obbal. 
2TI.2.13	My ta shin neu-firrinagh [dasyn], ny-yeih t’eshyn tannaghtyn firrinagh; cha vod eh eh-hene y obbal. 
2TI.2.14	Jeh ny reddyn shoh cur ad ayns cooinaghtyn, coyrt currym orroo kiongoyrt rish y Chiarn, nagh streeu ad mysh focklyn nagh vel gys veg yn ymmyd, agh dy choyrt sleih fo-my-cheilley. 
2TI.2.15	Bee uss imneagh dy phrowal oo hene firrinagh gys Jee, obbree nagh lhiass nearey ’ghoaill, rheynn dy kiart yn goo dy ynrickys. 
2TI.2.16	Agh chea veih glare mee-chrauee as fardalagh; son hed ad er nyn doshiaght gys mee-chraueeaght smoo. 
2TI.2.17	As nee’n ghlare oc gee myr cankyr: lheid shoh ta Hymeneus, as Philetus; 
2TI.2.18	Ta er n’gholl er-shaghryn veih’n irriney, gra, Dy vel yn irree seose-reesht veih ny merriu hannah harrish; as [liorish shoh] lhaggaghey credjue paart dy leih. 
2TI.2.19	Ny-yeih, ta undin Yee shassoo shickyr, sealit lesh y cowrey shoh, Shione da’n Chiarn e vooinjer hene. As, Lhig da dy chooilley unnane ta genmys ennym Chreest chea veih mee-chraueeaght. 
2TI.2.20	Agh ayns thie mooar cha vel ny lomarcan siyn airh, as argid, agh myrgeddin siyn fuygh, as cray; as paart son ooashley, as paart son mee-ooashley. 
2TI.2.21	My nee dooinney er-y-fa shen freayll eh hene seyr voue shoh, bee eh ny haagh son ooashley, casherick, as cooie son ymmyd y vainshter, as aarloo cour dy chooilley obbyr vie. 
2TI.2.22	Chea myrgeddin veih yeearreeyn yn aegid: agh eiyr da ynrickys, credjue, graih, [as] shee, mâroosyn ta geamagh er y Chiarn ass cree glen. 
2TI.2.23	Agh questionyn ommijagh, as giare-cheeayllagh cur voïd, myr ta fys ayd dy vel ad doostey streeu. 
2TI.2.24	As cha nhegin da sharvaant y Chiarn ve streeuagh: agh ve meen rish dy chooilley ghooinney, aarloo dy ynsaghey, surransagh. 
2TI.2.25	Ayns meenid gynsageey adsyn ta shassoo magh; my saillish Jee arrys y chur daue gys goaill-rish yn irriney; 
2TI.2.26	As dy vod ad feaysley ad hene ass ribbey yn drogh-spyrryd, ta goit nyn gappee liorishyn ec e aigney.
2TI.3.1	Toig shoh myrgeddin, ayns ny laghyn jerrinagh dy jig traaghyn seaghnagh. 
2TI.3.2	Son bee ooilley er nyn son oc hene, sayntoilee, boggyssee, mooaralee, oltooanee, mee-viallagh gys ayraghyn as moiraghyn, neu-wooisal, mee-chrauee, 
2TI.3.3	Fegooish graih dooghyssagh, brishey conaantyn, casseyderyn foalsey, rouanagh, dewil, dwoaiagh er deiney mie, 
2TI.3.4	Traitooryn, teaymagh, ard-aignagh, ny s’graihee er eunyssyn y vea shoh na er Jee; 
2TI.3.5	Goaill orroo caslys dy chraueeaght, agh jannoo noi’n phooar [vreeoil] echey: veih nyn lheid chyndaa ersooyl. 
2TI.3.6	Son jeh’n sorch shoh t’adsyn ta dy steetagh goll stiagh ayns thieyn, as leeideil ayns cappeeys mraane eddrym laadit lesh peccaghyn, er nyn goyrt lhieu ersooyl lesh ymmodee yeearreeyn peccoil, 
2TI.3.7	Kinjagh gynsaghey, as dyn dy bragh abyl cheet gys tushtey jeh’n irriney. 
2TI.3.8	Nish myr ren Jannes as Jambres girree noi Moses, myr shen t’ad shoh neesht shassoo magh noi’n irriney: deiney jeh aighnaghyn mee-chrauee, caillit gys y chredjue. 
2TI.3.9	Agh cha jed ad ny sodjey er nyn doshiaght: son bee’n vee-cheeayllid oc er ny hoilshaghey da dy chooilley ghooinney, myr va myrgeddin yn vee-cheeayllid oc shen. 
2TI.3.10	Agh t’ou uss dy slane er hoiggal my ynsagh, my aght-beaghee, my chiarail, my chredjue, my hurranse-foddey, my ghraih, my veenid, 
2TI.3.11	Yn tranlaase, as y seaghyn haink orrym ec Antioch, ec Iconium, ec Lystra: cre’n tranlaase hie mee ny hrooid; agh assdoo ooilley ren y Chiarn my livrey. 
2TI.3.12	Dy jarroo, as shegin dauesyn ooilley ta shirrey dy veaghey dy crauee ayns Creest Yeesey, tranlaase y hurranse. 
2TI.3.13	Agh nee drogh gheiney as molteyryn gaase ny smessey as ny smessey, molley, as er nyn molley, 
2TI.3.14	Agh tannee uss ayns ny reddyn t’ou er n’ynsaghey, as er chredjal dy shickyr, toiggal quoi veih t’ou er n’ynsaghey ad; 
2TI.3.15	As neayr’s v’ou dty lhiannoo dy vel oo er ve ynsit ayns ny scriptyryn casherick, oddys oo y yannoo creeney gys saualtys, trooid credjue ayns Creest Yeesey. 
2TI.3.16	Ta ooilley’n scriptyr er ny choyrt liorish bree Spyrryd casherick Yee, as te vondeishagh son ynsagh, son oghsan, son lhiasaghey-bea, son tushtey ayns ynrickys: 
2TI.3.17	Dy vod y dooinney dy Yee ve slane schleïoil, dy fondagh coamrit son dy chooilley obbyr vie.
2TI.4.1	Ta mee cur currym ort er-y-fa shen ayns fenish Yee, as y Chiarn Yeesey Creest, nee briwnys ny bio as ny merriu ec y cheet echey, as ec e reeriaght: 
2TI.4.2	Jean y goo y phreacheil, coyrlee dy jeean ec dy chooilley hraa as caa; cur oghsan, smaghtee, jean coyrlaghey lesh dy chooilley veenid as ynsagh. 
2TI.4.3	Son hig y traa nagh nuillee ad ynsagh slayntoil; agh lesh cleayshyn miandagh, lurg nyn yeearreeyn hene, tayrnee ad huc hene ymmodee fir-ynsee: 
2TI.4.4	As chyndaa-ee ad ny cleayshyn oc ersooyl veih’n irriney, as bee ad er nyn jyndaa gys skeealyn ommijagh. 
2TI.4.5	Agh bee uss er dty arrey ayns dy chooilley nhee, bee surransagh fo seaghyn, cooilleen obbyr sushtallagh, cur slane prowal jeh dty oik. 
2TI.4.6	Son ta mee nish jannoo aarloo dy ve er my hebbal, as ta traa my vaaish er-gerrey. 
2TI.4.7	Ta mee er chaggey caggey mie, ta mee er chooilleeney my choorse, ta mee er vreayll yn credjue. 
2TI.4.8	Veih shoh magh ta tashtit seose my chour attey dy chairys, nee yn Chiarn yn briw cairagh y chur dooys ec y laa shen: as cha nee dooys my lomarcan, agh dauesyn ooilley myrgeddin ta graihagh er y cheet echey. 
2TI.4.9	Jean dy chooilley hiyr dy heet hym’s dy gerrit: 
2TI.4.10	Son ta Demas er my hreigeil, er graih cosney seihlltagh, as er n’gholl ersooyl gys Thessalonica; Crescens gys Galatia; Titus gys Dalmatia. 
2TI.4.11	Luke ny lomarcan ta mârym. Gow Mark, as cur lhiat mayrt eh, son t’eh vondeishagh dooys ayns [obbyr] y chirveish. 
2TI.4.12	As Tychicus ta mee er choyrt gys Ephesus. 
2TI.4.13	Yn cloagey daag mee ec Troas marish Carpus, tra hig oo, lhiat mayrt eh, as ny lioaryn, agh erskyn ooilley ny-craitnyn scruit. 
2TI.4.14	Ta Alexander yn gaaue-copper er n’yannoo dooys mooarane olk: nee’n Chiarn eh y chooilleeney cordail rish e obbraghyn. 
2TI.4.15	Jehsyn bee uss er dty hwoaie, son t’eh dy roonagh er hassoo noi ny goan ain. 
2TI.4.16	Ec y chied chlashtyn er my hrial cha hass dooinney erbee lhiam, agh ren dy chooilley ghooinney m’y hreigeil: guee-ym er Jee nagh bee eh er ny choyrt gys y lieh oc. 
2TI.4.17	Ny-yeih, hass y Chiarn lhiam, as ren eh m’y niartaghey; liorym’s dy voddagh preacheil [y tushtal] ve dy slane er ny hoiggal, as dy voddagh ooilley ny Ashoonee clashtyn: as va mee er my livrey ass beeal y lion. 
2TI.4.18	As nee’n Chiarn my livrey veih dy chooilley obbyr olk, as nee eh m’y choadey gys e reeriaght flaunyssagh: huggey dy row gloyr son dy bragh as dy bragh. Amen. 
2TI.4.19	Bea as slaynt gys Prisca as Aquila, as lught-thie Onesiphorus. 
2TI.4.20	Duirree Erastus ec Corinth: agh Trophimus ta mee er n’aagail ching ec Miletum. 
2TI.4.21	Jean dy chooilley hiyr dy heet roish y gheurey. Ta Eubulus cur bea as slaint hood, as Pudens, as Linus, as Claudia, as ooilley ny braaraghyn. 
2TI.4.22	Dy row yn Chiarn Yeesey Creest marish dty spyrryd. Grayse dy row mêriu. Amen.
TIT.1.1	Paul sharvaant Yee, as ostyl Yeesey Creest, son credjue cloan reiht Yee, as goaill-rish yn irriney, ta cordail rish craueeaght: 
TIT.1.2	Ayns treishteil jeh’n vea veayn, ren Jee nagh vod breg y insh, gialdyn roish my row’n seihll er ny chroo; 
TIT.1.3	Agh t’eh ayns imbaghyn cooie er hoilshaghey e ghoo trooid preacheil [y tushtal], y’er ny choyrt-er my churrym, cordail rish sarey Yee nyn Saualtagh: 
TIT.1.4	Gys Titus my Vac hene lurg y chredjue cadjin: Grayse myghin, as shee voish Jee nyn Ayr, as y Chiarn Yeesey Creest nyn Saualtagh. 
TIT.1.5	Son yn oyr shoh daag mee oo ayns Crete, dy chiartaghey ny reddyn ta ergooyl, as dy phointeil shirveishee ayns dagh ard-valley, myr doardee mee dhyt. 
TIT.1.6	Lheid as ta gyn foill, sheshey un ven, as e chloan crauee, nagh vel er ny chassid jeh rouanys ny mee-reiltys. 
TIT.1.7	Son shegin dy aspick ve gyn foill, myr stiurt Yee; cha nee mooaralagh, ny leah fargagh, cha nee cur rish feeyn, ny builltagh, ny soit er cosney scammyltagh; 
TIT.1.8	Agh arryltagh dy choyrt oltaghey-bea, carrey da deiney mie, soccaragh, cairagh, crauee, sheelt; 
TIT.1.9	Cummal shickyr yn goo firrinagh, myr te er ve ynsit da, dy vod eh ve abyl liorish ynsagh fondagh, chammah dy choyrlaghey as dy choyrt nyn dhost adsyn ta loayrt noi’n chredjue. 
TIT.1.10	Son ta ayn ymmodee mee-reilltee, branladee, as molteyryn, erskyn ooilley adsyn ta jeh’n ghiarey-chymmylt: 
TIT.1.11	Ny beill oc sheign y yeigh, ta cur slane lughtyn-thie fo-my-cheilley, gynsaghey reddyn nagh lhisagh ad er graih drogh chosney. 
TIT.1.12	Dooyrt fer jeh ny fir-ynsee oc hene, Va ny Cretianee rieau nyn mreageryn, broutyn, beishtagh, gluttyryn litcheragh. 
TIT.1.13	Ta’n feanish shoh firrinagh, shen-y-fa cur oghsan gyere daue dy vod ad ve shickyr ’sy chredjue. 
TIT.1.14	Nagh der ad geill da skeeallyn Hewagh, as oardaghyn deiney, ta chyndaa veih’n ynrickys. 
TIT.1.15	Dauesyn ta glen 
TIT.1.16	T’ad goaill orroo dy vel tushtey oc dy Yee; agh ayns nyn obbraghyn t’ad gobbal eh, feohdoil as mee-viallagh, as noi dy chooilley obbyr vie er nyn greoghey.
TIT.2.1	Agh loayr uss ny reddyn ta cordail rish ynsagh slayntoil: 
TIT.2.2	Dy bee ny shenn gheiney fudagh, soccaragh, sheelt, fondagh ’sy chredjue, ayns giastyllys, ayns meenid: 
TIT.2.3	Ny shenn vraane myrgeddin, dy bee ad dy ymmyrkey-bea crauee, cha nee scammyltee, ny cur rour saynt da feeyn, soilshaghey sampleyr mie; 
TIT.2.4	Gynsaghey ny mraane saa dy ve sheelt, dy ve graihagh er nyn sheshaghyn poost, dy choyrt graih da nyn gloan, 
TIT.2.5	Dy ve tastagh, glen-aignagh, freayll ec y thie, dy ve dooie, biallagh da ny sheshaghyn oc hene, nagh bee goo Yee loayrit dy olk jeh. 
TIT.2.6	Coyrlee ny deiney aegey myrgeddin dy ve sheelt-aignagh. 
TIT.2.7	Ayns dy chooilley nhee jeeaghyn oo hene sampleyr dy obbraghyn mie: ayns ynsagh soilshaghey magh firrinys y chredjue, craueeaght, ynrickys, 
TIT.2.8	Glare breeoil nagh vod ve loayrit n’oï; dy vod eshyn ta shassoo magh nearey ’ghoaill, gyn veg yn olk echey dy choyrt gys nyn lieh. 
TIT.2.9	Coyrlee sharvaantyn dy ve biallagh da nyn mainshteryn hene, as dy wooiys ad dy mie ayns dy chooilley nhee; cha nee perkin-nagh, 
TIT.2.10	Cha nee myngyragh, agh soilshaghey slane jeidjys firrinagh; dy vod ad soiaghey magh ynsagh Yee nyn Saualtagh ayns dy chooilley nhee. 
TIT.2.11	Son ta grayse Yee er ny hoilshaghey, ta chebbal saualtys da dy chooilley ghooinney. 
TIT.2.12	Gynsaghey dooin, liorish, gobbal mee-chraueeaght as yeearreeyn seihlltagh, dy lhisagh shin beaghey dy sheelt, dy cairal, as dy crauee ayns y theihll shoh; 
TIT.2.13	Farkiagh son y treishteil bannit shen, as cheet gloyroil yn Jee mooar, as nyn Saualtagh Yeesey Creest: 
TIT.2.14	Hug eh hene er nyn son, dy voddagh eh shin y eaysley veih dy chooilley vee-chraueeaght, as casherickey da hene pobble reiht, jeean ayns obbraghyn mie. 
TIT.2.15	Ny reddyn shoh jean uss loayrt as coyrlaghey, as cur oghsan lesh slane ’torrity. Ny lhig da dooinney erbee beg y hoiaghey jeed.
TIT.3.1	Cur ad ayns cooinaghtyn dy ve biallagh gys ard-reilltee as pooaraghyn, dy ve ammyssagh da fir-oik, dy ve arryltagh gys dy chooilley obbyr vie, 
TIT.3.2	Nagh loayr ad olk jeh dooinney erbee, dy ve sheeoil, imlee, soilshaghey dy chooilley veenid da dagh unnane. 
TIT.3.3	Son va shin hene myrgeddin keayrt dy row mee-hushtagh, mee-viallagh, ayns marranys fo reill ymmodee yeearreeyn as eunyssyn peccoil, beaghey ayns goanlys as roon, dwoaiagh, as coyrt dwoaie yn derrey yeh da’n jeh elley. 
TIT.3.4	Agh erreish da kenjallys as graih Yee nyn Saualtagh gys deiney v’er ny hoilshaghey, 
TIT.3.5	Cha nee liorish obbraghyn dy chairys, ta shin er n’yannoo, agh cordail rish e vyghin t’eh er hauail shin liorish niee yn aa-ghiennaghtyn [ayns bashtey], as jannoo shin ass-y-noa liorish y Spyrryd Noo; 
TIT.3.6	Shen t’eh dy palchey er gheayrtey orrin trooid Yeesey Creest nyn Saualtagh: 
TIT.3.7	Er ny heyrey liorish e ghrayse, dy voddagh shin ve jeant nyn eiraghyn cordail rish treishteil yn vea veayn. 
TIT.3.8	Shoh raa firrinagh, as ny reddyn shoh saillym oo kinjagh, dy hionney orroo, dy vod adsyn ta er chredjal ayns Jee, ve kiaralagh dy hoilshaghey magh obbraghyn mie: ta ny reddyn shoh mie as vondeishagh da deiney. 
TIT.3.9	Agh shaghyn questionyn ommijagh mychione sheelogheyn, as anvea, as streeu mysh y leigh; son t’ad neu-vondeishagh, as fardail. 
TIT.3.10	Dooinney ta jannoo boiraghyn ’syn agglish, lurg raaue v’er ny choyrt da yn nab cheayrt, lhig da ve giarit-magh: 
TIT.3.11	Toiggal dy vel y lheid fo shaghrynys as peccah, liorish hene er ny gheyrey. 
TIT.3.12	Tra ver-yms hood Artemas ny Tychicus, ny lhig shaghey dy heet hym gys Nicopolis: son ta foym dy cheau yn geurey ayns shen. 
TIT.3.13	Gow kiarail dy choyrt Zenas yn leighder, as Apollos er nyn yurnah, nagh bee ad ayns feme jeh nhee erbee. 
TIT.3.14	As lhig d’an vooinjer ainyn myrgeddin gynsaghey dy choyrt rish obbraghyn mie son ymmydyn ymmyrchagh, nagh bee ad neu-vessoil. 
TIT.3.15	T’adsyn ooilley ta mârym coyrt nyn mannaght hood. Cur nyn mannaght hucsyn ta graihagh orrin ayns y chredjue. Grayse dy row mêriu ooilley. Amen.
PHM.1.1	Paul pryssoonagh Yeesey Creest, as Timothy nyn mraar, gys Philemon nyn mraar graihagh, as sheshey-shirveishagh [ayns y sushtal], 
PHM.1.2	As gys nyn gaarjyn ennoil Apphia, as Archippus nyn sheshey-sidoor, as gys y cheshaght-chreestee ta ayns dty hie: 
PHM.1.3	Grayse dy row hiu, as shee voish Jee nyn Ayr, as y Chiarn Yeesey Creest. 
PHM.1.4	Ta mee coyrt booise da my Yee, dy kinjagh gimraa ort ayns my phadjeryn, 
PHM.1.5	Lurg clashtyn ve aym jeh dty chredjue ayns y Chiarn Yeesey, as jeh dty ghraih da ooilley ny nooghyn; 
PHM.1.6	Dy vod yn ayrn t’ayd’s mârin ’sy chredjue cadjin ve breeoil, gys goaill-rish dy chooilley, nhee mie, ta nyn mast’ eu ayns Creest Yeesey. 
PHM.1.7	Son ta boggey as gerjagh mooar ain ayns dty ghraih, er-yn-oyr dy vel yeearreeyn ny nooghyn femoil er nyn ooraghey liort’s, vraar. 
PHM.1.8	Ga dy voddin er-y-fa shen goaill y daanys shen orrym ayns Creest, dy dty harey gys shen ta cooie dy ve jeant; 
PHM.1.9	Ny-yeih er graih ainjys [creestee] ta mee goaill myr reih dy yannoo aghin hood’s, mish Paul ta my henn ghooinney, as nish myrgeddin pryssoonagh Yeesey Creest. 
PHM.1.10	Ta mee jannoo aghin hood ayns lieh my vac Onesimus, ta mee er gheddyn ayns y chredjue tra va mee ayns my gheulaghyn: 
PHM.1.11	Va ayns traa dy row neu-vondeishagh dhyt’s, agh nish vondeishagh dhyt’s as dooys: 
PHM.1.12	Eshyn ta mee er choyrt hoods reesht: gow uss rishyn er-y-fa shen myr rish my chree hene. 
PHM.1.13	Eshyn veign er reayll mârish, ayns yn ynnyd ayd’s dy voddagh eh ve shirveishagh dou ayns geulaghyn y tushtal. 
PHM.1.14	Agh noi dt’aigney cha jinnin nhee erbee; nagh beagh dty aigney-mie myr êginit, agh dy arryltagh. 
PHM.1.15	Son foddee dy daag eh oo son traa giare, dy voddagh oo eh y reayll mayrt choud as s’bio eh; 
PHM.1.16	Cha nee nish myr sharvaant, agh, erskyn sharvaant, braar ennoil, dooys er-lheh, agh foddey smoo dhyt’s, chammah ayns yn eill as ayns y Chiarn? 
PHM.1.17	My t’ou er-y-fa shen jeeaghyn orrym myr sheshey-creestee, gow rishyn myr rhym pene. 
PHM.1.18	My t’eh er n’yannoo aggair dhyt, ny my t’eh lhiastyn veg dhyt, cur shen gys y choontey aym’s. 
PHM.1.19	Ta mish Paul er scrieu eh fo my laue hene, cooilleen-yms eh: gyn dy insh dhyt dy vel uss cheu-mooie jeh shoh lhiastyn dooys eer oo hene. 
PHM.1.20	Dy jarroo, guee-ym ort, vraar, lhig da boggey ve aym jeed ayns y Chiarn: jean mian my chree y ooraghey ayns y Chiarn. 
PHM.1.21	Ayns slane treishteil jeh dty viallys, ta mee er scrieu hood, as s’mie ta fys aym dy jean uss eer ny smoo na ta mee shirrey. 
PHM.1.22	Agh marish shoh kiare aaght er my hon: son ta mee treishteil liorish ny padjeryn eu, trooid foayr Yee, dy jig-ym hiu reesht. 
PHM.1.23	Ta dy dty vannaghey Epaphras, my cho-phryssoonagh ayns Creest Yeesey; 
PHM.1.24	Marcus, Aristarchus, Demas, Lucas, my cho-labreeyn. 
PHM.1.25	Dy row grayse nyn Jiarn Yeesey Creest marish nyn spyrryd. Amen.
HEB.1.1	Jee, ren ec ymmodee earishyn, as ayns caghlaaghyn dy aghtyn, loayrt ayns y traa t’er n’gholl shaghey rish ny ayraghyn liorish ny phadeyryn, 
HEB.1.2	T’eh ayns ny laghyn s’jerree shoh er loayrt rooin liorish e Vac, eh t’eh er phonteil ny eirey er dy chooilley nhee, liorish myrgeddin chroo eh ny seihllyn. 
HEB.1.3	Myr v’eh sollyssid e ghloyr, as eer co-chaslys e phersoon, as cummal seose dy chooilley nhee liorish goo e phooar, tra v’eh liorish hene er ghlenney ersooyl ny peccaghyn ainyn, hoie eh sheese er laue yesh yn ard-ooashley ayns yn yrjid: 
HEB.1.4	Jeant wheesh shen syrjey na ny ainleyn, myr t’eh liorish eiraght er gheddyn ennym s’ooasle na t’adsyn. 
HEB.1.5	Son rish quoi jeh ny ainleyn dooyrt eh ec traa erbee, Uss my Vac, jiu ta mee er dty gheddyn? As reesht, Bee’m dasyn son Ayr, as bee eshyn dooys son Mac? 
HEB.1.6	As reesht, tra t’eh coyrt lesh yn chied-er-ny-gheddyn Mac gys y theihll, t’eh gra, As lhig da ooilley ainleyn Yee ooashley ’choyrt da. 
HEB.1.7	As mychione ny ainleyn t’eh gra, T’eh jannoo e ainleyn 
HEB.1.8	Agh mychione y Mac t’eh gra, Ta dty stoyl-reeoil, O Yee, son dy bragh as dy bragh; lorg-reill dy chairys lorg-reill yn reeriaght ayd’s. 
HEB.1.9	T’ou er choyrt graih da cairys, as feoh da mee-chairys; shen-y-fa ta Jee, dy jarroo yn Jee ayd’s, er dty ooillaghey lesh yn ooil dy ghennallys erskyn dy heshaghyn. 
HEB.1.10	As, T’ou uss, Hiarn, ’sy toshiaght er hoiaghey undin y thallooin; as ta ny niaughyn obbraghyn dty laueyn. 
HEB.1.11	Nee adsyn cherraghtyn, agh t’ou uss er-mayrn; as nee ad ooilley gaase shenn goll-rish garmad; 
HEB.1.12	As myr coamrey nee uss filley ad seose, as bee ad er nyn gaghlaa; agh uss yn fer cheddin, as cha jean dty vleeantyn failleil. 
HEB.1.13	Agh rish quoi jeh ny ainleyn dooyrt eh ec traa erbee, Soie er my laue yesh, derrey nee’m dty noidyn y yannoo stoyl dty choshey? 
HEB.1.14	Nagh nee spyrrydyn shirveishagh ad ooilley er nyn goyrt magh dy hirveish orroosyn vees eiraghyn dy haualtys?
HEB.2.1	Shen-y-fa lhisagh shin tastey s’geyrey ’choyrt da ny reddyn ta shin er chlashtyn, er-aggle ec traa erbee dy jinnagh shin ad y yarrood. 
HEB.2.2	Son my va’n goo loayrit liorish ainleyn jeant shickyr, as my hooar dy chooilley pheccah as mee-viallys yn leagh cooie dy cherraghey; 
HEB.2.3	Kys oddys 
HEB.2.4	Jee myrgeddin gymmyrkey feanish lhieu, chammah liorish cowraghyn as yindyssyn, as lesh ymmodee mirrillyn, as giootyn y Spyrryd Noo, cordail rish e aigney hene? 
HEB.2.5	Son cha vel eh er choyrt fo reill ainleyn yn 
HEB.2.6	Agh ta fer ayns raad ennagh [jeh’n scriptyr] gymmyrkey feanish, gra, Cre ta dooinney, dy vel oo aggindagh er? ny mac y dooinney, dy vel oo jeeaghyn er? 
HEB.2.7	Ren oo eh red beg s’inshley na ny ainleyn; t’ou er choamrey eh lesh gloyr as ooashley, as hug oo reill da harrish obbraghyn dty laueyn: 
HEB.2.8	T’ou er injillaghey dy chooilley nhee fo e chassyn. Son liorish dy vel eh er choyrt dy chooilley nhee fo e viallys, cha daag eh monney nagh vel eh er ny choyrt fo. Agh cha vel shin foast fakin dy vel dy chooilley nhee er ny choyrt fo. 
HEB.2.9	Agh ta shin fakin Yeesey, va jeant son tammylt ny s’inshley na ny ainleyn, liorish surranse baase, coamrit lesh gloyr as ooashley; dy voddagh eh liorish grayse Yee blashtyn er y baase son dy chooilley ghooinney. 
HEB.2.10	Son ve cooie dasyn, er e hon ta dy chooilley nhee, as liorish ta dy chooilley nhee, ayns cur lesh ymmodee mec gys gloyr, dy chasherickey captan nyn saualtys trooid surranse. 
HEB.2.11	Son ta chammah eshyn ta casherickey, as adsyn ta er nyn gasherickey, ooilley jeh’n un chynney: shen-y-fa cha gow eh nearey dy ghoaill roo son braaraghyn. 
HEB.2.12	Gra, Neem’s dty ennym y hoilshaghey da my vraaraghyn, ayns mean ny hagglish nee’m uss y voylley. 
HEB.2.13	As reesht, Huggey ver-ym my varrant. As reesht, Cur-my-ner, Mish, as y chloan ta Jee er choyrt dou. 
HEB.2.14	Son wheesh eisht dy vel y chloan goaill ayrn jeh feill as fuill, ghow eshyn eh-hene myrgeddin ayrn jeh lheid cheddin: dy voddagh eh liorish baase eshyn y stroie va pooar y vaaish echey, ta shen, yn jouyl; 
HEB.2.15	As livrey adsyn va trooid aggle y vaaish ooilley laghyn nyn mea fo geuley bondiaght. 
HEB.2.16	Son dy firrinagh cha ghow eh er dooghys ainleyn; agh ghow eh er dooghys Abraham. 
HEB.2.17	Shen-y-fa ve cooie da er dy chooilley aght dy ve jeant casley rish e vraaraghyn; dy voddagh eh ve ny ard-saggyrt myghinagh as firrinagh, ayns reddyn bentyn rish Jee, dy yannoo lhiassaghey son peccaghyn yn phobble: 
HEB.2.18	Son myr v’eh hene er ny phrowal liorish surranse, t’eh pooaral dy niartaghey lhieusyn t’er nyn browal [lesh seaghyn.]
HEB.3.1	Shen-y-fa, vraaraghyn chrauee, paarteeassyn ’syn eam flaunyssagh, cur-jee tastey mie da Yeesey Creest, ostyl as ard-saggyrt nyn gredjue: 
HEB.3.2	Va firrinagh dasyn ren eh y phointeil, myr va Moses myrgeddin firrinagh ayns ooilley e hie. 
HEB.3.3	Son va’n dooinney shoh coontit feeu jeh gloyr syrjey na Moses, son wheesh as dy vel eshyn hrog y thie ny s’onnoroil na’n thie hene. 
HEB.3.4	Son ta dy chooilley hie troggit liorish dooinney ennagh; agh eshyn hrog dy chooilley nhee she Jee eh. 
HEB.3.5	As dy jarroo va Moses firrinagh ayns ooilley e hie myr sharvaant, son feanish gys ny reddyn va ny lurg shen dy ve focklit magh: 
HEB.3.6	Agh Creest myr 
HEB.3.7	Er-y-fa shen myr ta’n Spyrryd Noo dy ghra, Jiu my nee shiu clashtyn e choraa, 
HEB.3.8	Ny creoi-jee nyn greeaghyn, myr ayns y vrasnagh, ayns laa yn violagh ayns yn aasagh: 
HEB.3.9	Tra ren ny ayraghyn eu mish y vrasnaghey, phrow ad mee, as honnick ad m’obbraghyn da-eed bleïn. 
HEB.3.10	Shen-y-fa va mee corree rish y cheeloghe shoh, as dooyrt mee, T’ad dy kinjagh goll er-shaghryn ayns nyn gree; as cha vel enney er ve oc er my raaidyn. 
HEB.3.11	Myr shen loo mee ayns my chorree, Cha jed ad stiagh ayns my ea. 
HEB.3.12	Cur-jee twoaie, vraaraghyn, nagh bee ayns veg eu drogh chree dy vee-chredjue, ayns treigeil y Jee bio. 
HEB.3.13	Agh coyrlee-jee y cheilley gagh-laa, choud as te enmyssit, Yn la jiu: er-aggle dy bee veg eu er nyn greoghey liorish molteyrys peccah. 
HEB.3.14	Son ta cairys ain ayns Creest, my ta shin cummal undin nyn marrantys ersyn shickyr gys y jerrey; 
HEB.3.15	Myr te er ny ghra, Jiu my nee shiu chlashtyn e choraa, ny creoi-jee nyn greeaghyn, myr ayns y vrasnagh. 
HEB.3.16	Son paart, erreish daue clashtyn, ren ad brasnaghey: ny-yeih cha nee ooilley haink ass Egypt marish Moses. 
HEB.3.17	Agh quoi liorish v’eh er ny vrasnaghey da-eed blein? nagh nee lioroosyn v’er n’yannoo peccah, ny callinyn oc huitt ’syn aasagh? 
HEB.3.18	As quoi da ren eh loo, nagh ragh ad stiagh ’syn ea echey, agh dauesyn nagh ren credjal? 
HEB.3.19	Myr shen hee mayd nagh voddagh ad goll stiagh kyndagh rish mee-chredjue.
HEB.4.1	Lhig dooin er-y-fa shen aggle y ghoaill, erreish da gialdyn ve faagit dooin dy gholl stiagh ’syn ea echey, dy darragh veg jiu giare jeh. 
HEB.4.2	Son dooinyn va’n sushtal er ny phreacheil chammah as dauesyn: agh cha row yn goo v’er ny phreacheil jeh vondeish erbee daue, tra nagh row credjue goll lesh ayndoosyn ren clashtyn eh. 
HEB.4.3	Agh ta shinyn t’er chredjal goll stiagh ayns fea, myr dooyrt eh, Myr loo mee ayns my chorree, nagh ragh ad stiagh ayns m’ea, ga dy row ny obbraghyn harrish er-dy hoshiaght y theihll. 
HEB.4.4	Son loayr eh ayns lheid y boayl mychione y chiaghtoo laa er yn aght shoh, As ghow Jee fea er y chiaghtoo laa veih ooilley e obbraghyn. 
HEB.4.5	Agh ayns shoh reesht, Nagh jed ad stiagh ayns m’ea. 
HEB.4.6	Fakin eisht dy nee shoh myr te dy nhegin da paart goll stiagh, as nagh ren adsyn dane va’n sushtal hoshiaght er ny phreacheil, goll stiagh ayn kyndagh rish mee-chredjue: 
HEB.4.7	Reesht, t’eh phointeil laa, grâ ayns lioar Ghavid, Jiu, lurg choud shen dy earish; myr te er ny ghra, Jiu my nee shiu clashtyn e choraa, ny creoi-jee nyn greeaghyn. 
HEB.4.8	Son my veagh Joshua er chur fea daue, cha row eh ny lurg shen er loayrt mychione laa elley. 
HEB.4.9	Ta laa dy ea er-y-fa shen cour pobble Yee. 
HEB.4.10	Son eshyn t’er n’gholl stiagh ayns y fea echey, t’eh er scuirr myrgeddin veih e obbraghyn, myr ren Jee veih e obbraghyn hene. 
HEB.4.11	Lhig dooinyn er-y-fa shen streeu dy gholl stiagh ayns y fea shen er-aggle dy duitt dooinney erbee lurg y sampleyr cheddin dy vee-viallys. 
HEB.4.12	Son ta goo Yee bioal, as breeoil, as ny s’geyrey na cliwe erbee dy ghaa foyr, roie trooid gys eer rheynn veih-my-cheilley yn annym as y spyrryd, as ny juntyn as y smuirr, as ronsaghey magh smooinaghtyn as kiarailyn y chree. 
HEB.4.13	Chamoo ta cretoor erbee keillit ayns e enish: agh ta dy chooilley nhee rooisht as foshlit gys ny sooillyn echeysyn, da ta shin dy choyrt coontey. 
HEB.4.14	Fakin dy vel ain eisht ard-saggyrt ooasle, t’er n’gholl stiagh ayns ny niaughyn, Yeesey Mac Yee, lhig dooin cummal shickyr nyn gredjue. 
HEB.4.15	Son cha vel ain ard-saggyrt nagh vel ennaghtyn chymmoil echey jeh nyn annooinidyn; agh v’eh er dy chooilley aght er ny phrowal lesh seaghyn myr ta shin hene, foast fegooish peccah. 
HEB.4.16	Lhig dooin er-y-fa shen cheet lesh dunnallys gys stoyl-reeoil e ghrayse; dy vod mayd myghin y chosney, as grayse y gheddyn dy chooney lhien ayns traa feme.
HEB.5.1	Son ta dy chooilley ard-saggyrt reiht veih mastey deiney, er ny oardaghey son [vondeish] deiney ayns reddyn bentyn rish Jee, dy vod eh chammah giootyn as ourallyn y hebbal son peccaghyn: 
HEB.5.2	Oddys chymmey y hoilshaghey er ny mee-hushtee, as orroosyn t’er n’gholl er-shaghryn; son dy vel eh hene injillit gys annooinid: 
HEB.5.3	As er yn oyr shoh lhisagh eh myr son y pobble, myrgeddin er e hon hene, oural y hebbal son peccaghyn. 
HEB.5.4	As cha vel dooinney erbee goaill yn ooashley shoh er hene, agh eshyn ta er ny eam liorish Jee, myr va Aaron: 
HEB.5.5	Myr shen, cha ghow Creest yn ooashley shoh er hene, dy ve jeant ny ard-saggyrt; agh eshyn dooyrt rish, Uss my Vac, jiu ta mee er dty gheddyn. 
HEB.5.6	Myr t’eh gra myrgeddin ayns boayl elley, T’ou uss saggyrt son dy bragh myr va Melchisedec. 
HEB.5.7	Ayns laghyn e ghooghys-foalley, tra v’eh er hebbal padjeryn as aghinyn, lesh eam jeean as jeir, huggeysyn va pooaral dy hauail eh veih baase, as v’eh er ny livrey veih shen ny ghow eh aggle [crauee] roish; 
HEB.5.8	Ga dy nee Mac v’eh ny-yeih dynsee eh biallys, liorish ny reddyn duillee eh. 
HEB.5.9	As myr shoh er ny chasherickey, haink eh dy ve bun y taualtys dy bragh farraghtyn dauesyn ooilley ta coyrt biallys da; 
HEB.5.10	Er ny ockley magh liorish Jee ny ard-saggyrt, myr va Melchisedec. 
HEB.5.11	My-e-chione ta ymmodee reddyn ain dy ghra, as doillee dy choyrt bun orroo; fakin dy vel shiu moal ayns clashtyn. 
HEB.5.12	Fakin son y traa lhisagh shiu ve fir-ynsee, ta shin hene feme fer dy ynsaghey diu reesht cre ta ny chied banglaneyn jeh leigh Yee; as ta shiu lheid as ta feme bainney, as cha nee bee lajer. 
HEB.5.13	Son ta dagh unnane ta cliaghtey er bainney, neu-ynsit ayns y ghoo dy ynrickys: son oikan eh. 
HEB.5.14	Agh ta bee lajer cooie dauesyn t’ec slane eash, dy jarroo dauesyn ta liorish cliaghtey er gheddyn keeal as tushtey dy vriwnys eddyr mie as sie.
HEB.6.1	Shen-y-fa faagail ny chied vanglaneyn jeh ynsagh Chreest, lhig dooin goll er nyn doshiaght gys slane creestiaght, cha nee soiaghey reesht yn undin dy arrys veih obbraghyn marroo, as jeh credjue gys Jee, 
HEB.6.2	Jeh’n ynsagh mychione bashtey, ny jeh goll fo laueyn, as jeh irree-seose-reesht ny merriu, as jeh briwnys dy bragh farraghtyn. 
HEB.6.3	As shoh nee mayd, lesh kied Yee. 
HEB.6.4	Son te erskyn towse doillee dauesyn va un cheayrt er nyn soilshaghey, as t’er vlashtyn yn gioot flaunyssagh, as va goaill ayrn jeh’n Spyrryd Noo, 
HEB.6.5	As er vlashtyn goo mie Yee, as pooaraghyn y theihll ta ry-heet; 
HEB.6.6	My huittys ad ersooyl [veih’n chredjue], dy chosney ad reesht gys arrys; fakin dy vel ad crossey daue hene Mac Yee ass-y-noa, as coyrt eh gys nearey foshlit. 
HEB.6.7	Son y thalloo ta soo yn fliaghey ta tuittym dy mennick er, as gymmyrkey lossyreeyn cooie er nyn son ocsyn ta dy obbraghey eh, te geddyn bannaght veih Jee: 
HEB.6.8	Agh ta shen ta gymmyrkey drineyn as dressyn, faagit mooie, as faggys da mollaght; ta’n jerrey echey dy ve losht. 
HEB.6.9	Agh chaarjyn, ta shin smooinaghtyn ny share jiuish, as reddyn ta bentyn gys saualtys, ga ta shin loayrt myr shoh. 
HEB.6.10	Son cha vel Jee neu-chairagh, dy jarrood eh ny obbraghyn as y laboraght euish dy ghraih, ta shiu er hoilshaghey er coontey’n ennym echey, ayns dy vel shiu er hirveish er ny nooghyn, as ta foast shirveish [orroo]. 
HEB.6.11	As ta shin geearree dy jean dagh unnane eu soilshagey yn imnea cheddin, son y slane shickyrys dy hreishteil gys y jerrey: 
HEB.6.12	Nagh bee shiu lhag-chreeagh, agh eiyrtyssee orroosyn, ta trooid credjue as meenid er chosney ny gialdynyn. 
HEB.6.13	Son tra ren Jee gialdyn y yannoo da Abraham, er-yn oyr nagh voddagh eh loo liorish fer syrjey, loo eh liorish hene, 
HEB.6.14	Gra, Dy firrinagh, lesh bannaght, nee’m uss y vannaghey, as lesh bishagh, nee’m uss y vishaghey. 
HEB.6.15	As myr shen lurg da v’er hurranse dy meen, hooar eh cooilleen yn ghialdyn. 
HEB.6.16	Son ta deiney dy jarroo loo liorishyn s’ooasle ta: as ta loo, dy niartaghey lesh yn irriney, coyrt dy chooilley streeu gys kione. 
HEB.6.17	Shen-y-fa myr va Jee booiagh er yn aght s’troshey dy hoilshaghey da eiraghyn y ghialdyn shickyrys gyn-caghlaa e aigney, ren eh shoh y niartaghey lesh loo: 
HEB.6.18	Liorish daa red gyn-caghlaa, ayndoo ve neu-phossible da Jee dy volley, dy voddagh gerjagh niartal ’ve ainyn, ta er roie son kymmyrk dy ghoaill greme er y treishteil soit kiongoyrt rooin: 
HEB.6.19	Yn treishteil shen t’ain myr aker ny hanmey, shickyr as gyn scughey, as ta gentreil gys yn ayrn er cheu-sthie jeh’n ynnyd smoo casherick, 
HEB.6.20	Raad ta’n chiaghter hie roïn er n’gholl stiagh er nyn son, dy jarroo Yeesey, jeant ny ard-saggyrt son dy bragh myr va Melchisedec.
HEB.7.1	Son y Melchisedec shoh ree Salem, saggyrt yn Jee smoo syrjey, hie quaïl Abraham myr v’eh er y raad veih stroie ny reeaghyn, as vannee eh: 
HEB.7.2	Da myrgeddin hug Abraham yn jaghee jeh ooilley ny v’echey: va hoshiaght ayns y ghlare ainyn ree yn chairys, as lurg shen myrgeddin, ree Salem, ta shen, ree yn chee; 
HEB.7.3	Gyn ayr, gyn moir, gyn kynney, nagh row echey edyr toshiaght laghyn, ny jerrey bea; agh jeant casley rish Mac Yee, t’eh tannaghtyn ny haggyrt kinjagh [son dy bragh]. 
HEB.7.4	Nish smooinee-jee cre cha ooasle va’n dooinney shoh, da hug yn shenn-ayr Abraham hene yn jaghee jeh’n spooilley. 
HEB.7.5	As dy firrinagh ta sarey ec mec Levi, t’ayns oik y taggyrtys, dy ghoaill jaghee jeh’n pobble cordail rish y leigh, ta shen, jeh nyn mraaraghyn, ga dy daink ad magh ass meeghyn Abraham: 
HEB.7.6	Agh eshyn nagh row yn kynney echey coontit vouesyn, ghow eh jaghee veih Abraham, as vannee eh eshyn da va ny gialdynyn jeant. 
HEB.7.7	As gyn dooyt, ta’n fer s’inshilley er ny vannaghey liorish y fer syrjey. 
HEB.7.8	As ayns shoh ta deiney giare-heihllagh goaill jagheenyn: agh ayns shen t’eshyn geddyn ad da ta feanish er ny ymmyrkey dy vel eh bio. 
HEB.7.9	As myr oddym gra, ren Levi hene va goaill jagheenyn, jaghee y eeck ayns Abraham. 
HEB.7.10	Son v’eh foast ayns meeghyn e ayrey, tra hie Melchisedec ny whaïl. 
HEB.7.11	Dy beagh er-y-fa shen slane seyrsnys [veih peccah] fo saggyrtys kynney Levi, (son fo shen hooar y pobble y leigh) cre’n feme sodjey va son saggyrt elley dy irree lheid as va Melchisedec, as dyn eh ve enmyssit saggyrt lheid as va Aaron? 
HEB.7.12	Son myr va’n saggyrtys er ny chaghlaa, te ymmyrchagh caghlaa ve jeant ayns y leigh myrgeddin. 
HEB.7.13	Son t’eshyn my-e-chione ta ny reddyn shoh loayrit, bentyn rish sheeloghe elley, jeh cha ren dooinney erbee shirveish ec yn altar. 
HEB.7.14	Son te feer chronnal dy daink nyn Jiarn magh ass sheeloghe Yudah; jeh’n cheeloghe shen cha loayr Moses veg mychione y taggyrtys. 
HEB.7.15	As te foddey s’cronnal: dy vel saggyrt elley troggal agh lurg caslys Melchisedec, 
HEB.7.16	Ta er ny oardaghey, cha nee lurg leigh sarey foalley, agh lurg pooar bea gyn jerrey. 
HEB.7.17	Son t’eh gymmyrkey feanish, T’ou dty haggyrt son dy bragh myr va Melchisedec. 
HEB.7.18	Son ta’n 
HEB.7.19	Son cha ren y leigh nhee erbee slane ynrick, agh ve fosley raad gys treishteil share; liorish ta shin tayrn er-gerrey gys Jee. 
HEB.7.20	As ayns wheesh as nagh row eh er ny oardaghey ny haggyrt fegooish breearrey. 
HEB.7.21	(Son va ny saggyrtyn shen jeant fegooish breearrey: agh eh shoh lesh breearrey, liorishyn dooyrt rish, Ta’n Chiarn er vreearrey, as cha gow eh arrys, T’ou uss dty haggyrt son dy bragh myr va Melchisedec.) 
HEB.7.22	Wheesh shen smoo va Yeesey jeant ny raane jeh conaant share. 
HEB.7.23	As v’adsyn dy jarroo ymmodee saggyrtyn, er-yn-oyr nagh row ad dy hannaghtyn foddey kyndagh rish baase: 
HEB.7.24	Agh ta ec y dooinney shoh er-yn-oyr dy vel eh tannaghtyn dy bragh, saggyrtys gyn caghlaa. 
HEB.7.25	Shen-y-fa t’eh pooaral myrgeddin dy hauail gys y chooid sodjey adsyn ta cheet gys Jee liorishyn, fakin dy vel eh dy bragh bio dy yannoo stiagh [rish Jee] er nyn son. 
HEB.7.26	Son va lheid yn ard-saggyrt shoh cooie er nyn son, ta casherick, gyn loght, glen, scarrit voish peccee, as jeant ny syrjey na ny niaughyn; 
HEB.7.27	Echey nagh vel feme gagh-laa, myr t’ec ny ard-saggyrtyn shen, dy hebbal oural, hoshiaght son e pheccaghyn hene, as eisht son peccaghyn y phobble: son shoh ren eh un cheayrt, tra heb eh seose eh hene. 
HEB.7.28	Son ta’n leigh, jannoo ard-saggyrtyn jeh deiney giare-heihllagh; agh ta’n goo dy vreearrey va er-dyn leigh, jannoo yn Mac [ny ard-saggyrt] ta er ny chasherickey son dy bragh.
HEB.8.1	Nish mychione ny reddyn ta shin er loayrt, shoh’n bun: Ta lheid yn ard-saggyrt ain, ta soit er laue yesh stoyl-reeoil yn ard-ooashley ayns ny niaughyn; 
HEB.8.2	Shirveishagh yn ynnyd-casherick, as y cabbane-agglish firrinagh, ta’n Chiarn er hroggal, as cha nee dooinney. 
HEB.8.3	Son ta dy chooilley ard-saggyrt er ny oardaghey dy hebbal giootyn as ourallyn: shen-y-fa ve ymmyrchagh dy beagh red ennagh ec y dooinney shoh myrgeddin dy hebbal. 
HEB.8.4	Son dy beagh eh er hannaghtyn er y thalloo, cha voddagh eh ve ny haggyrt, fakin dy vel saggyrtyn ayn ta chebbal giootyn cordail rish y leigh: 
HEB.8.5	Ta shirveish fo caslys as scadoo reddyn flaunyssagh, myr hug Jee raaue da Moses tra v’eh mysh troggal yn cabbane-agglish. Son jeeagh (as eshyn) dy jean oo dy chooilley nhee cordail rish y sampleyr v’er ny ashlaghey dhyt er y chronk. 
HEB.8.6	Agh nish t’eh er gheddyn shirveish foddey s’ooasle, ayns wheesh as dy vel eh myrgeddin eddyr Jee as shinyn son conaant share, va gruntit er gialdynyn syrjey. 
HEB.8.7	Son dy beagh yn chied chonaant shen er ve gyn foill, cha beagh feme eisht jeeaghyn son conaant elley. 
HEB.8.8	Son geddyn foill daue, t’eh gra, Cur-my-ner, hig ny laghyn (ta’n Chiarn gra) tra nee’m conaant noa rish thie Israel, as rish thie Yudah: 
HEB.8.9	Cha nee cordail rish y chonaant ren mee rish ny ayraghyn oc ayns y laa ghow mee ad er y laue dy leeideil ad magh ass cheer Egypt; son nagh dreill ad my chonaant, as hreig mee ad, ta’n Chiarn dy ghra. 
HEB.8.10	Son shoh’n conaant neem’s rish thie Israel lurg ny laghyn shen, ta’n Chiarn dy ghra; Ver-ym my leighyn ayns ny aignaghyn oc, as scrieu-ym ad er ny creeaghyn oc: as beem’s Jee dauesyn, as bee adsyn pobble dooys. 
HEB.8.11	As cha bee feme oc gynsaghey dagh dooinney e naboo, as dagh dooinney e vraar, gra, Cur-jee enney er y Chiarn; son ver ooilley enney orrym, veih’n er sloo gys yn er smoo. 
HEB.8.12	Son beem’s myghinagh da’n neu-ynrickys oc, as er nyn beccaghyn as nyn mee-chraueeaght cha gooin-ym arragh. 
HEB.8.13	Ayns dy vel eh gra, Conaant noa, t’eh er n’yannoo yn chied [chonaant] shenn. Nish ta shen ta goll naardey as gaase shenn, aarloo dy lheie ersooyl.
HEB.9.1	Va eisht dy jarroo fo’n chied chonaant myrgeddin oardaghyn dy hirveish casherick, as cabbane-agglish seihlltagh. 
HEB.9.2	Son va cabbane-agglish soit magh, ayns y chied ayrn jeh va’n cainleyr, as y boayrd, as yn arran-casherick; ta shoh enmyssit yn ynnyd-casherick. 
HEB.9.3	As cooyl y churtan ’syn nah ayrn, yn cabbane-agglish ta enmyssit yn ynnyd smoo casherick: 
HEB.9.4	Ayn va’n censer airhey, as arg y chonaant coodit er dy chooilley heu lesh airh, ayn va’n saagh airh, ayn va manna, as lorg Aaron ren blaaghey, as buird y chonaant; 
HEB.9.5	As er-y-skyn ny cherubim dy ghloyr scaaghey yn stoyl-myghin: mychione oc cha vod mayd nish coyrt slane coontey. 
HEB.9.6	Nish tra va ny reddyn shoh soit magh er yn aght shoh, hie ny saggyrtyn gagh laa stiagh ayns y chied ayrn jeh’n cabbane-agglish, cooilleeney shirveish Yee: 
HEB.9.7	Agh stiagh ayns yn nah ayrn hie yn ard-saggyrt ny lomarcan keayrt ’sy vlein, cha nee fegooish fuill, ren eh chebbal er e hon hene, as son shaghrynys y phobble. 
HEB.9.8	Yn Spyrryd Noo cowraghey liorish shoh, nagh row yn raad stiagh gys yn ynnyd smoo casherick foast jeant foshlit, choud as va’n chied chabbane-agglish foast ny hassoo: 
HEB.9.9	Va shoh cowrey son y traa shen, ayn v’er ny hebbal chammah giootyn as ourallyn, nagh voddagh eshyn ren y chirveish y heyrey, myr bentyn rish y chooinsheanse. 
HEB.9.10	Yn chirveish cheddin va shassoo ny lomarcan ayns bee as 
HEB.9.11	Agh ta Creest er jeet dy ve ny ard-saggyrt jeh reddyn mie ry-heet, liorish cabbane-agglish smoo as s’fondee, cha nee jeant lesh laueyn, ta shen dy ghra, cha nee jeh’n troggal shoh; 
HEB.9.12	Chamoo liorish fuill goair as lheiyee, agh liorish yn uill echey hene, hie eh stiagh un cheayrt son ooilley ayns yn ynnyd casherick, lurg da v’er chosney feaysley braa er nyn son. 
HEB.9.13	Son my ta fuill terriu as goair, as leoie colbagh spreït er y vooinjer neu-ghlen, chasherickey gys glenney yn eill; 
HEB.9.14	Cre-woad smoo nee fuill Chreest, ren eh hene y oural gyn foill gys Jee trooid y Spyrryd dy bragh beayn, yn chooinsheanse euish y ghlenney veih obbraghyn marroo dy hirveish y Jee bio? 
HEB.9.15	As son yn oyr shoh she eshyn ta eddyr shin as Jee fo’n conaant noa, myr shen liorish fuilliaghtyn baase dy yannoo lhiassaghey son ny peccaghyn va fo’n chied chonaant, dy voddagh adsyn t’er nyn eam geddyn yn gialdynys jeh eiraght dy bragh farraghtyn. 
HEB.9.16	Son raad ta chymney, te ymmyrchagh neesht dy bee baase yn fer ren y chymney er ny yannoo mie: 
HEB.9.17	Son ta chymmey goaill ynnyd lurg da sleih ve marroo; er aght elley cha vel eh jeh veg y vree choud as ta’n chymneyder bio. 
HEB.9.18	Er-yn oyr cheddin neesht, cha row yn chied chonaant er ny chasherickey 
HEB.9.19	Son erreish da Moses v’er hoilshaghey magh dagh sarey da ooilley’n pobble cordail rish y leigh, ghow eh fuill lheiyee as goair, marish ushtey, as ollan gorrym jiarg, as hyssop, as spreih eh chammah er y lioar as ooilley’n pobble, gra, 
HEB.9.20	Shoh fuill y chonaant ta Jee er harey diu. 
HEB.9.21	Eisht spreih eh myrgeddin lesh fuill chammah yn cabbane-agglish, as ooilley siyn y chirveish. 
HEB.9.22	As cordail rish y leigh ta dy chooilley red son y chooid smoo er ny ghlenney lesh fuill; as fegooish deayrtey-foalley cha vel veg y leih [son peccah.] 
HEB.9.23	Ve ymmyrchagh er-y-fa shen dy beagh ny sampleyryn dy reddyn ayns ny niaughyn er ny ghlenney lhieu shoh; agh ny reddyn flaunyssagh hene lesh ourallyn share na ad shoh. 
HEB.9.24	Son cha vel Creest er n’gholl stiagh ayns ny ynnydyn casherick jeant lesh laueyn, ta co-chaslyslyn 
HEB.9.25	Cha nee dy hebbal eh hene dy mennick, myr ta’n ard-saggyrt goll stiagh ayns yn ynnyd casherick dy chooilley vlein lesh fuill cretooryn elley: 
HEB.9.26	(Son eisht beign da v’er hurranse dy mennick er-dy hoshiaght y theihll) agh nish un cheayrt son ooilley ayns ny eashyn s’jerree, t’eh er hoilshaghey eh hene dy chur ersooyl peccah liorish jannoo eh hene ny oural. 
HEB.9.27	As ’naght myr te er ny phointeil da deiney dy gheddyn baase un cheayrt, agh lurg shoh yn vriwnys: 
HEB.9.28	Myr shen va Creest un cheayrt er ny hebbal dy ymmyrkey peccaghyn ymmodee; as dauesyn ta jeeaghyn er e hon, nee eh soilshaghey eh hene yn nah cheayrt fegooish peccah gys saualtys.
HEB.10.1	Cha vod y leigh, nagh vel agh scaa jeh reddyn mie ry-heet, as cha nee cummey firrinagh ny reddyn hene, dy bragh lesh ny ourallyn shen ren ad chebbal kinjagh blein lurg blein, adsyn ta cheet huc y chasherickey. 
HEB.10.2	Son eisht veagh jerrey er chebbal ny ourallyn shen; er-y-fa nagh beagh ocsyn va cur ooashley, erreish daue ve un cheayrt er nyn ghlenney, loght peccah veg sodjey er nyn gooinsheanseyn. 
HEB.10.3	Agh ayns ny ourallyn shen ta cooinaghtyn jeant reesht jeh peccaghyn dy chooilley vlein. 
HEB.10.4	Son cha vel eh possible dy jinnagh fuill terriu as goair goaill ersooyl peccaghyn. 
HEB.10.5	Shen-y-fa tra t’eh cheet gys y theihll, t’eh gra, Oural as chebbal cha bailt’s, agh corp t’ou er chummey er my hon: 
HEB.10.6	Ayns ourallyn-losht, as ourallyn son peccah cha vel uss er ghoaill taitnys: 
HEB.10.7	Eisht dooyrt mee, Cur-my-ner, ta mee cheet (ayns toshiaght y lioar te scruit jeem’s) dy yannoo dty aigney’s, O Yee. 
HEB.10.8	Roïe, tra dooyrt eh, Oural as chebbal, as chebballyn-losht as chebbal son peccah cha baïlt’s, chamoo va taitnys ayd’s ayndoo, (ta chebbit liorish y leigh;) 
HEB.10.9	Eisht dooyrt eh, Cur-my-ner, ta mee cheet dy yannoo dty aigney, O Yee. T’eh coyrt ergooyl shen ny va hoshiaght, dy vod eh niartaghey shen ny va er-jerrey. 
HEB.10.10	Liorish yn aigney cheddin ta shin er nyn gasherickey, liorish yn oural jeh corp Yeesey Creest un cheayrt son ooilley. 
HEB.10.11	As ta dy chooilley haggyrt shassoo dagh laa shirveish, as chebbal dy mennick ny ourallyn cheddin, nagh vod dy bragh peccaghyn y ghoaill ersooyl: 
HEB.10.12	Agh ta’n dooinney shoh, erreish da ve er hebbal un oural son peccaghyn, son dy bragh er hoie sheese ec laue yesh Yee; 
HEB.10.13	Veih’n traa shoh magh farkiagh derrey vees e noidyn jeant stoyl e choshey. 
HEB.10.14	Son liorish un oural t’eh er heyrey adsyn son dy bragh ta er nyn gasherickey: 
HEB.10.15	Jeh shoh ta’n Spyrryd Noo myrgeddin feanish dooin: son lurg da roïe ve er ghra, 
HEB.10.16	Shoh yn conaant neem’s y yânnoo roo lurg ny laghyn shen, ta’n Chiarn dy ghra, My leighyn ver-yms ayns ny creeaghyn oc, as ayns nyn aignaghyn neem’s ad y scrieu; 
HEB.10.17	As er ny peccaghyn as y vee-chairys oc cha gooin-ym ny smoo. 
HEB.10.18	Nish raad ta leih jeh ny reddyn shoh, cha vel oural erbee sodjey son peccah. 
HEB.10.19	Fakin er-y-fa shen, my chaarjyn, dy vel ain reamys dy gholl stiagh gys yn ynnyd smoo casherick liorish fuill Yeesey. 
HEB.10.20	Liorish raad noa as bio, t’eh er chasherickey er nyn son trooid y coodaghey, ta shen dy ghra, yn eill echey hene: 
HEB.10.21	As dy vel ain ard-saggyrt harrish lught thie Yee; 
HEB.10.22	Lhig dooin tayrn er-gerrey lesh cree firrinagh, ayns slane shickyrys dy chredjue, liorish nyn greeaghyn v’er nyn ghlenney veih drogh chooinsheanse, as nyn girp er nyn niee lesh ushtey glen. 
HEB.10.23	Lhig dooin cummal shickyr goaill rish nyn gredjue fegooish scughey; (son t’eshyn firrinagh ta er ghialdyn:) 
HEB.10.24	As lhig dooin smooinaghtyn dy dowin ry-cheilley, dy ghreinnaghey gys graih, as gys obbraghyn mie: 
HEB.10.25	Cha nee treigeil yn chaglym cooidjagh ain hene, myr ta chaghtey paart; agh coyrlaghey yn derrey yeh yn jeh elley: as wheesh shen smoo, myr ta shiu fakin yn laa tayrn er-gerrey. 
HEB.10.26	Son my nee mayd peccah jeh nyn yoïn, lurg dooin v’er gheddyn toiggal jeh’n irriney, cha vel nyn gour oural arragh son peccaghyn, 
HEB.10.27	Agh farkiaght agglagh son briwnys, as jymmoose aileagh, nee adsyn y stroie ta shassoo magh. 
HEB.10.28	Va eshyn ren beg y hoiaghey jeh leigh Voses, er ny choyrt dy baase dyn myghin, fo ghaa ny three dy eanishyn: 
HEB.10.29	Cre’n kerraghey foddey s’trimmey, ta shiuish smooinaghtyn, t’eshyn dy hoilchin, t’er stampey fo chosh Mac Yee, as ta er choontey fuill yn chonaant liorish v’eh er ny chasherickey, ny red neu chasherick, as er hassoo magh dy olkyssagh noi’n Spyrryd dy ghrayse? 
HEB.10.30	Son shione dooin eshyn ren gra, Dooys te bentyn dy ghoaill kerraghey, Mish nee cooilleeney, ta’n Chiarn gra. As reesht, Nee’n Chiarn briwnys e phobble. 
HEB.10.31	Te red agglagh dy huittym ayns laueyn y Jee bio. 
HEB.10.32	Agh cooinee-jee er ny laghyn t’er n’gholl shaghey, ayndoo tra haink shiu gys soilsheyn’n tushtal, chum shiu rish dy dunnal fo’n laad trome dy heaghyn. 
HEB.10.33	Ayns ayrn tra va shiu soit magh son shilley dy ghannidys daue, chammah liorish oltooanyn as seaghyn; as ayns ayrn tra va shiu nyn sheshee dauesyn hurr y dellal cheddin. 
HEB.10.34	Son va chymmey eu orrym’s ayns my gheulaghyn, as ghow shiu dy arryltagh rish spooilley nyn gooid, toiggal ayndiu hene dy vel nyn gour cooid share as s’beayn ayns niau. 
HEB.10.35	Ny lhig-jee veue, er-y-fa shen, yn dunnallys eu, ny gour ta leagh mooar dy chooilleeney. 
HEB.10.36	Son te ymmyrchagh diu dy chummal rish dy surransagh; lurg diu v’er n’yannoo aigney Yee, dy vod shiu yn gialdyn y gheddyn. 
HEB.10.37	Foast son tammylt beg, eshyn ta ry-hoi heet nee eh cheet, as cha lhig eh shaghey. 
HEB.10.38	Son bee’n dooinney cairagh er ny hauail liorish credjue: agh my ver dooinney erbee cooyl gys y chredjue, cha gow m’annym veg y taitnys ayn. 
HEB.10.39	Agh cha vel shin jeh nyn lheid ta tayrn back gys y toyrt-mow oc hene; agh jeusyn ta credjal, gys saualtys anmey.
HEB.11.1	Nish ta credjue slane bree ny reddyn ta shin treishteil dy gheddyn, shickyrys reddyn nagh vel [foast] ry akin. 
HEB.11.2	Son liorish ren ny shenn-ayryn cosney goo mie. 
HEB.11.3	Trooid credjue ta shin toiggal dy row ny seihllyn er nyn groo liorish goo Yee, myr shen nagh row ny reddyn ta ry akin jeant jeh stoo erbee dy row eisht ayn. 
HEB.11.4	Liorish chredjue ren Abel chebbal gys Jee oural s’ooasle na Cain, liorish hooar eh feanish, dy row eh cairagh, Jee soiaghey jeh e ghiootyn: as liorish shoh ga dy vel eh marroo, t’eh foast loayrt. 
HEB.11.5	Liorish credjue va Enoch goit seose gys niau fegooish fakin baase; as cha row eh ry gheddyn, er-yn-oyr dy row Jee er ghoaill eh: son roish da v’er ny ghoaill seose v’an feanish shoh echey, dy ren eh Jee y wooiys. 
HEB.11.6	Agh fegooish credjue te neu-phossible eshyn y wooiys: son eshyn ta cheet gys Jee, shegin da credjal dy vel Jee ayn, as dy vel eh cooilleeney adsyn ta dy imnea-agh shirrey huggey. 
HEB.11.7	Liorish credjue, Noah, myr va raaue er ny choyrt da liorish Jee mychione reddyn nagh row foast ry-akin, greinnit lesh aggle, ren eh arg y hroggal dy hauail e lught-thie: liorish shoh ren eh yn seihll y gheyrey, as haink eh dy ve eirey jeh’n chairys shen ta liorish credjue. 
HEB.11.8	Liorish credjue tra va Abraham er ny eam dy gholl magh gys ynnyd v’eh lurg shen dy gheddyn son eiraght, v’eh biallagh; as jimmee eh magh, gyn fys echey cre gys v’eh goll. 
HEB.11.9	Liorish credjue v’eh ny hroailtagh ayns cheer y ghialdynys, myr ayns cheer y yoarree, cummal ayns cabbaneyn marish Isaac as Jacob, co-eiraghyn mârishyn ’sy ghialdynys cheddin. 
HEB.11.10	Son v’eh jerkal rish ard-valley er undinyn [shickyr], jeant as troggit liorish Jee. 
HEB.11.11	Trooid credjue hooar Sara ee hene niart dy ghientyn, as ren ee lhiannoo y ymmyrkey lurg y traa 
HEB.11.12	Shen-y-fa hrog jeh un ayr-as eshyn chammah as marroo, whilleen as rollageyn yn aer ayns earroo, as myr y gheinnagh rish oirr ny marrey erskyn coontey. 
HEB.11.13	Hooar ad shoh ooilley baase ayns credjue, fegooish geddyn ny gialdynyn, agh cronnaghey ad foddey jeh, as treishteil dy shickyr ayndoo, as ghow ad rish dy nee joarreeyn as troailtee v’ad er y thalloo. 
HEB.11.14	Son t’adsyn ta gra lheid ny reddyn, soilshaghey dy plain dy vel ad jeeaghyn son cheer [elley.] 
HEB.11.15	As dy firrinagh dy beagh nyn aigney gys y cheer shen, voish haink ad, va caa oc dy hyndaa huggey reesht: 
HEB.11.16	Agh nish t’ad geearree cheer share, ta shen, cheer flaunyssagh: shen-y-fa cha vel Jee mooaraghey dy ve enmyssit yn Jee ocsyn: son t’eh er chiarail ard-valley er nyn son. 
HEB.11.17	Liorish credjue ren Abraham tra v’eh er ny phrowal, chebbal seose Isaac: as ren eshyn hooar ny gialdynyn e ynrycan er-ny-gheddyn mac y hebbal seose: 
HEB.11.18	My-e-chione ve er ny ghra, Ayns Isaac bee dty luight er ny enmys: 
HEB.11.19	Coontey dy row Jee abyl dy hroggal eh seose, eer veih ny merriu: voish shen myrgeddin hooar eh eh ayns caslys. 
HEB.11.20	Liorish credjue ren Isaac Jacob as Esau y vannaghey mychione reddyn va ry-heet. 
HEB.11.21	Liorish credjue ren Jacob tra v’eh er y lhiabbee-vaaish, daa vac Yoseph y vannaghey; as hug eh ooashley, croymmey er kione e lorg. 
HEB.11.22	Liorish credjue ren Joseph roish e vaase, loayrt mychione immeeaght cloan Israel; as hug eh sarey mychione e chraueyn. 
HEB.11.23	Liorish credjue va Moses tra ruggyr eh, keillit three meeghyn, liorish e ayr as e voir, er-yn-oyr dy vaik ad dy row eh yn lhiannoo aalin; as cha row aggle orroo roish sarey’n ree. 
HEB.11.24	Liorish credjue tra va Moses er jeet gys eash, dob eh dy ve enmyssit mac inneen Pharaoh; 
HEB.11.25	Goaill myr reih dy hurranse seaghyn marish pobble Yee, na dy ghoaill soylley jeh eunys peccah son earish; 
HEB.11.26	Jeeaghyn er oltooan Chreest berchys smoo na tashtaghyn Egypt; son va sooill echey gys cooilleen yn leagh. 
HEB.11.27	Liorish credjue daag eh Egypt, gyn aggle er roish jymmoose y ree: son ren eh gymmyrkey eh dy dunnal, myr ’sy chilley echeysyn ta ass fakin. 
HEB.11.28	Liorish credjue dreill eh yn chaisht, as spreih yn uill, nagh jinnagh eshyn ren stroie yn chied-er-ny-ruggey lhie e laue orroo. 
HEB.11.29	Liorish credjue hie ad trooid y faarkey jiarg, myr er thalloo chirrym: y lheid cheddin tra ghow ny Egyptianee orroo dy yannoo, v’ad baiht. 
HEB.11.30	Liorish credjue huitt voallaghyn Yericho, lurg daue ve combaasit mygeayrt shiaght laa. 
HEB.11.31	Liorish credjue ve, nagh ren yn ven-oast Rahab cherraghtyn mâroosyn nagh ren credjal, tra hug ee oltagh-bea da ny brialtee ayns shee. 
HEB.11.32	As cre jir-ym ny sodjey? son yinnagh y traa failleil mee dy insh mychione Gideon, as Barak, as Samson, as Jephthae, mychione David myrgeddin as Samuel, as mychione ny phadeyryn: 
HEB.11.33	Ren trooid credjue yn varriaght y gheddyn harrish reeriaghtyn, d’obbree ad cairys, hooar gialdinyn jeant mie daue, yeigh beïll lionyn, 
HEB.11.34	Ren niart yn aile y vooghey, scape ad foyr y chliwe, ayns annooinid v’ad er nyn niartaghey, daase ad dunnal ayns caggey, hug er sheshagtyn-caggee ny joarreeyn dy roie er-chea. 
HEB.11.35	Hooar mraane nyn merriu troggit gys bioys reesht: as feallagh elley v’er nyn dorchaghey, gyn jannoo soiagh jeh livrey-ys; dy voddagh ad irree-seose-reesht share y chosney. 
HEB.11.36	As va feallagh elley er nyn browal lesh craid dewil, as scuitchal, dy jarroo myrgeddin lesh geulaghyn as pryssooney. 
HEB.11.37	V’ad er nyn glaghey, v’ad giarit veih-my-cheilley lesh saaueyn, v’ad miolit, v’ad er nyn goyrt dy baase lesh y chliwe: hie ad noon as noal ayns craitnyn keyrragh, as craitnyn goaïr, ayns êgin, ayns seaghyn, as torchaghyn: 
HEB.11.38	(Jeu shoh cha row yn seihll feeu) v’ad er-chea ayns faasaghyn, as ayns sleityn, as ayns ooigyn as guaggyn ny hooirey. 
HEB.11.39	As ga dy dooar ad shoh ooilley goo mie trooid credjue, ny-yeih cha daink ad gys cooilleen yn ghialdynys: 
HEB.11.40	Jee kiarail foayr syrjey er nyn son, nagh voghe adsyn fegooish shinyn yn slane bannaght dy haualtys.
HEB.12.1	Shen-y-fa fakin dy vel shinyn myrgeddin combaasit mygeayrt lesh lheid yn earroo [ooasle] dy eanishyn, lhig dooin cur voïn dy chooilley hrimmid, as y peccah shen ta cha aarloo dy nyn lhiettal, as lhig dooin dy jeean roie yn race ta soit kiongoyrt rooin, 
HEB.12.2	Jeeaghyn gys Yeesey toshiaght as bun nyn gredjue; ren, son yn eunys va soit kiongoyrt rish, surranse y chrosh, soiaghey beg jeh’n nearey, as t’eh er hoie sheese er laue yesh stoyl-reeoil Yee. 
HEB.12.3	Son smooinee-jee ersyn ren gymmyrkey lheid ny oltooanyn veih peccee n’oï hene, er aggle dy jean shiu lhaggaghey er y raad, as coayl nyn gree. 
HEB.12.4	Cha vel shiu er chummal rish gys deayrtey foalley, gleck noi peccah. 
HEB.12.5	As ta shiu er yarrood yn raaue ta loayrt riu myr rish cloan, My vac, ny soie uss beg jeh smaght y Chiarn, chamoo lhig dty chree voïd tra t’eh coyrt seaghyn dty raad. 
HEB.12.6	Son ta’n Chiarn smaghtaghey eshyn shynney lesh, as kerraghey dy chooilley vac t’eh goaill-rish. 
HEB.12.7	My ta shiu gymmyrkey fo smaght dy meen, ta Jee dellal riu myr rish mec: son quoi’n mac shen nagh vel e ayr dy smaghtaghey? 
HEB.12.8	Agh my ta shiu fegooish smaght, jeh ta ooilley goaill ayrn, eisht ta shiu nyn gloan oainjyragh, as cha nee mec. 
HEB.12.9	Ny-sodjey, ta er ve ain ayraghyn dooghyssagh, dreill shin fo smaght, as hug shin arrym daue: nagh der mayd eisht foddey sleaïe biallys da Ayr ny spyrrydyn, as ve bio? 
HEB.12.10	Son ren adsyn dy feer son earish ghiare shin y smaghtaghey, myr honnick ad eh ymmyrchagh; agh eshyn son foays dooin, dy voddagh shin ve goaill ayrn jeh’n chasherickys echey. 
HEB.12.11	Nish cha vel shin jeeaghyn er smaght erbee, choud as ta shin fo, dy ve gerjoilagh, agh piandagh: agh ec y jerrey te gymmyrkey yn mess sheeoil dy chairys, dauesyn ta er ve er nyn gerraghey liorish. 
HEB.12.12	Shen-y-fa trog-jee seose ny laueyn gyn bree, as ny glioonyn annoon. 
HEB.12.13	As jean-jee raaidyn rea son nyn gassyn, er-aggle dy bee yn baccagh chyndaït jeh’n raad, agh dy vod eh dy jarroo ve er ny niartaghey. 
HEB.12.14	Eiyr-jee da shee rish dy chooilley ghooinney, as da craueeaght, n’egooish cha vod dooinney erbee yn Chiarn y akin. 
HEB.12.15	Jeeaghyn dy imneagh, nagh duitt dooinney erbee giare jeh grayse Yee; er-aggle dy jean fraue erbee dy herriuid gaase seose, shiu y voirrey, as ymmodee liorish shen er nyn byshooney: 
HEB.12.16	Er-aggle dy bee maarderagh erbee, ny persoon erbee mee-chrauee, myr Esau, ren son un longey dy vee e eiraght y chreck. 
HEB.12.17	Son ta fys eu kys ny lurg shen tra v’eh aggindagh dy gheddyn yn eiraght marish y bannaght, v’eh er ny yiooldey: son cha row saase son caghlaa-aigney ’sy chooish, ga dy ren eh aghin dy jeean lesh jeir. 
HEB.12.18	Son cha vel shiuish er jeet gys y chronk oddagh ve er ny ventyn rish, as ren lossey lesh aile, ny gys dooïd, as dorraghys, as dorrin, 
HEB.12.19	As feiyr y chayrn, as coraa ny goan, yn coraa cheddin ren adsyn cheayll eh geearree nagh beagh yn goo er ny loayrt roo er yn aght shen reesht: 
HEB.12.20	(Son cha row ad abyl dy ymmyrkey shen ny va er ny harey, As my harragh agh baagh er gerrey da’n slieau, dy row eh dy ve er ny chlaghey, ny er ny roie trooid lesh shleïy. 
HEB.12.21	As cha atchimagh shen va’n shilley, dy dooyrt Moses, Ta mee dy mooar er-creau as agglit) 
HEB.12.22	Agh ta shiuish er jeet gys cronk Sion, as gys ard-valley yn Jee bio, yn Jerusalem flaunyssagh, as gys sheshaght erskyn earroo dy ainleyn, 
HEB.12.23	Gys y slane chaglym-cooidjagh as agglish ny chied nooghyn, ta recortyssit ayns niau, as gys Jee yn briw harrish ooilley, as gys spyrrydyn deiney mie ayns flaunys, 
HEB.12.24	As gys Yeesey ta eddyr Jee as dooinney fo’n chonaant noa, as gys yn uill v’er ny gheayrtey, ta loayrt reddyn share na fuill Abel. 
HEB.12.25	Jeeagh-jee nagh der shiu cooyl rishyn ta loayrt: son mannagh ren adsyn scapail hug cooyl rishyn ren loayrt er y thalloo, foddey smoo cha jig eh lhienyn my hyndaa-ys mayd ersooyl voishyn ta loayrt veih niau: 
HEB.12.26	E choraa ren ec y traa shen yn thalloo y chraa: agh nish t’eh er ghialdyn, gra, Foast keayrt elley nee’m craa cha nee ynrycan y thalloo, agh niau myrgeddin. 
HEB.12.27	As ta’n raa shoh, Foast keayrt elley, cowraghey scughey ny reddyn shen ta er ny chraa, myr reddyn ta jeant [son earish], dy vod ny reddyn shen nagh vod v’er ny chraa tannaghtyn. 
HEB.12.28	Shen-y-fa fakin dy vel shinyn er gheddyn reeriaght nagh vod v’er ny scughey, lhig da grayse ve ain, liorish oddys mayd Jee y hirveish dy booisal, lesh arrym as aggle crauee. 
HEB.12.29	Son ta’n Jee ainyn myr aile ta coyrt mow.
HEB.13.1	Lhig da graih braaragh tannaghtyn. 
HEB.13.2	Ny jarrood-jee dy choyrt oltagh-bea da joarreeyn: son liorish ta paart er choyrt oltagh-bea da ainleyn gyn-yss daue hene. 
HEB.13.3	Cooinee-jee orroosyn t’ayns geulaghyn, myr ayns geulaghyn mâroo; as orroosyn t’ayns seaghyn, myr ta shin hene myrgeddin ’sy challin. 
HEB.13.4	Ta poosey onnoroil ayns ooilley, as y lhiabbee gyn-loght: agh maarderee as adsyn ta brishey-poosey nee Jee briwnys. 
HEB.13.5	Lhig da’n ymmyrkey-bea eu ve fegooish saynt; as bee-jee booiagh lesh lheid as t’eu: son t’eh er ghra, Cha vaag-ym, ny cha dreig-ym oo dy bragh. 
HEB.13.6	Shen-y-fa fod mayd dy creeoil gra, Ta’n Chiarn my er-coonee, as cha bee aggle orrym jeh ny oddys dooinney y yannoo rhym. 
HEB.13.7	Cooinee-jee orroosyn t’er n’ymmyrkey reill harrystiu, t’er loayrt riu goo Yee: geiyrt er y chredjue oc, smooinaghtyn er jerrey nyn ymmyrkey-bea. 
HEB.13.8	Yeesey Creest yn er cheddin jea, as jiu, as son dy bragh. 
HEB.13.9	Ny bee-jee er nyn imman noon as noal lesh ymmodee ynsaghyn joarree: son te red mie dy bee’n cree er ny niartaghey lesh grayse, cha nee ayns y leigh mychione bee, nagh vel er ve vondeishagh dauesyn t’er chur tastey daue. 
HEB.13.10	Ta altar ain nagh vel cairys ocsyn dy ee jeh, ta shirveish yn cabbane-agglish. 
HEB.13.11	Son ta kirp ny beiyn shen, ta’n uill oc er ny choyrt lesh stiagh ’syn ynnyd-casherick liorish yn ard-saggyrt son peccah, losht cheu-mooie jeh’n champ. 
HEB.13.12	Shen-y-fa ren Yeesey myrgeddyn, dy voddagh eh yn pobble y chasherickey lesh e uill hene, surranse cheu-mooie jeh’n ghiat. 
HEB.13.13	Lhig dooin er-y-fa shen goll magh huggeysyn cheu-mooie jeh’n champ, gymmyrkey yn scammylt echey. 
HEB.13.14	Son ayns shoh cha vel ain ard-valley shickyr, agh ta skin jerkal rish ta ry-heet. 
HEB.13.15	Liorishyn er-y-fa shen lhig dooin dy kinjagh chebbal gys Jee oural dy voylley, ta shen, mess nyn meillyn, coyrt booise da e ennym. 
HEB.13.16	Agh dy yannoo mie, as dy rheynn [er ny boghtyn], ny jarrood-jee: son lesh lheid ny ourallyn ta Jee er ny yannoo booiagh. 
HEB.13.17	Cur-jee biallys dauesyn ta reill harrystiu, as bee-jee arrymagh daue: son t’ad er nyn arrey son ny anmeenyn eu, myr adsyn shegin coontey ’choyrt: dy vod ad shen y yannoo lesh boggey, as cha nee lesh trimshey: son ta shen neu-vondeishagh diu. 
HEB.13.18	Guee-jee er nyn son: son ta shin treishteil dy vel cooinsheanse vie ain, ayns dy chooilley nhee shirrey dy veaghey dy onneragh. 
HEB.13.19	Agh ta mee guee erriu ny s’jeean dy yannoo shoh, dy voddym shiu y akin ny sleaïe. 
HEB.13.20	Nish dy jean Jee ny shee hug lesh reesht veih ny merriu nyn Jiarn Yeesey, ard-vochilley ny geyrragh, trooid fuill y chonaant dy bragh farraghtyn, 
HEB.13.21	Shiuish y niartaghey ayns dy chooilley obbyr vie dy yannoo e aigney, gobbraghey ayndiu shen ta booisal ayns e hilley, trooid Yeesey Creest; huggey dy row gloyr son dy bragh as dy bragh. Amen. 
HEB.13.22	As ta mee guee erriu, vraaraghyn, gow-jee rish y goo dy choyrle, son ta mee er scrieu hiu ayns focklyn giarey. 
HEB.13.23	Toig-jee dy vel nyn mraar Timothy ec reamys; mârishyn, my hig eh dy gerrit, hee-ym shiu. 
HEB.13.24	Bea as slaynt dauesyn ta reill harrishdiu, as da ooilley ny nooghyn. T’adsyn jeh Italy bannaghey diu. 
HEB.13.25	Grayse dy row mêriu ooilley. Amen.
JAS.1.1	Jamys sharvaant Yee as nyn Jiarn Yeesey Creest, gys y daa heeloghe jeig ta skeaylt fud y theihll, bea as slaynt. 
JAS.1.2	My vraaraghyn, jeeagh-jee er myr oyr dy ard-voggey tra huittys shiu ayns caghlaghyn dy heaghyn; 
JAS.1.3	Toiggal shoh, dy vel prowal nyn gredjue gobbraghey meenid. 
JAS.1.4	Agh cur-jee slane raad da meenid dy yannoo e obbyr hene, dy vod shiu ve slane ynrick, gyn ve ergooyl ayns nhee erbee. 
JAS.1.5	My ta veg euish feme creenaght, lhig da geearree er Jee, ta coyrt dy feoilt da dy chooilley ghooinney, as nagh vel mooaraghey, as bee eh er ny choyrt da. 
JAS.1.6	Agh lhig da geearree ayns credjue, fegooish lheaystey; son t’eshyn ta lheaystey [’sy chredjue] goll-rish tonn ny marrey, immanit lesh y gheay noon as noal. 
JAS.1.7	Son ny lhig da’n dooinney shen smooinaghtyn dy vow eh nhee erbee veih’n Chiarn. 
JAS.1.8	Ta dooinney dy aigney ghooble neu-hickyr ayns ooilley e raaidyn. 
JAS.1.9	Lhig da’n braar jeh stayd injil goaill boggey ayns dy vel eh er ny hroggal seose; 
JAS.1.10	Agh y verchagh ayns dy vel eh er ny injillaghey; son myr blaa yn aiyr nee eh lheïe ersooyl. 
JAS.1.11	Son cha vel y ghrian ny sleaie er nirree lesh chiass loshtee, agh t’ee fioghey yn faiyr, as ta’n blaa echey tuittym, as aalid yn chummey echey goll naardey: myr shen myrgeddin nee yn dooinney berchagh shymley ersooyl ayns e raaidyn. 
JAS.1.12	S’maynrey yn dooinney ta gymmyrkey fo seaghyn; son tra vees eh er ny phrowal, yiow eh yn attey dy vea, ta’n Chiarn er ghialdyn dauesyn ta graihagh er. 
JAS.1.13	Ny lhig da dooinney erbee gra tra t’eh er ny violaghey, Ta mee miolit liorish Jee: son ta Jee erskyn miolagh gys olk, chamoo t’eh miolaghey dooinney erbee. 
JAS.1.14	Agh ta dagh dooinney miolit, tra t’eh er ny hayrn ersooyl liorish e haynt hene, as cleaynit. 
JAS.1.15	Eisht tra ta saynt er ghientyn, t’eh gymmyrkey magh peccah: as ta peccah, tra te cooilleenit, gymmyrkey magh baase. 
JAS.1.16	Ny bee-jee mollit, ny chaarjyn ghraihagh. 
JAS.1.17	Ta dy chooilley ghioot mie, as dy chooilley ghioot firrinagh veih’n yrjey, as cheet neose veih Ayr y toilshey, mârish nagh vel caghlaa erbee, ny scadoo dy hyndaa. 
JAS.1.18	Jeh e aigney hene ren eh shinyn y gheddyn, liorish goo ny firrinys, dy voddagh shin ve myr y chied-vessyn jeh e chretooryn. 
JAS.1.19	Shen-y-fa, my vraaraghyn ghraihagh, lhig da dy chooilley ghooinney ve arryltagh dy chlashtyn, lhiastey dy loayrt, moal gys corree: 
JAS.1.20	Son cha vel corree dooinney gobbraghey cairys Yee. 
JAS.1.21	Shen-y-fa cur-jee dy lhiattee dy chooilley neu-ghlennid, as rouyr dy olkys, as gow-jee lesh meenid yn goo ta fraueit ayndiu, ta fondagh dy hauail nyn anmeenyn. 
JAS.1.22	Agh bee-jee shiuish jeantee jeh’n goo, as cha nee ny lomarcan clashtyn rish, molley shiu hene. 
JAS.1.23	Son my ta fer erbee ta clashtyn y goo, as gyn dy yannoo eh, t’eh casley rish dooinney cur-my-ner yn eddin dooghyssagh echey ayns gless. 
JAS.1.24	Son yeeagh eh er hene, as hie eh roish, as chelleeragh yarrood eh cre’n keint dy ghooinney v’eh. 
JAS.1.25	Agh quoi-erbee ta jeeaghyn dy dowin ayns leigh yn seyrsnys 
JAS.1.26	My ta dooinney erbee nyn mast’ eu ta ayns fakin dy ve crauee, as nagh vel smaghtaghey e hengey, agh molley yn cree echey hene, ta craueeaght yn dooinney shoh fardail. 
JAS.1.27	Craueeaght firrinagh as glen kiongoyrt rish Jee, dy jarroo yn Ayr, shoh eh, Dy ghoaill kiarail jeh cloan gyn ayr as mraane-treoghe ayns nyn seaghyn, as dy reayll eh hene glen veih broïd y theihll.
JAS.2.1	My vraaraghyn, ny lhig da credjue nyn Jiarn gloyroil Yeesey Creest ve eu, jannoo soiagh jeh persoonyn deiney. 
JAS.2.2	Son my ta cheet stiagh ’sy whaiyl eu dooinney lesh fainey airh, ayns coamrey seyr, as dy jig stiagh myrgeddin dooinney boght ayns drogh choamrey; 
JAS.2.3	As dy vel shiu goaill tastey jehsyn ta ceau yn coamrey mie, as gra rish, Soie uss ayns shoh ayns ynnyd ooasle; as gra rish y voght, Shass uss ayns shid, ny, soie ayns shoh fo stoyl my choshey: 
JAS.2.4	Cha vel shiu eisht jannoo briwnys kiart nyn mast’ eu hene, agh jannoo shiu hene briwnyn neu-chorrym. 
JAS.2.5	Toig-jee, my vraaraghyn ghraihagh, Nagh vel Jee er reih boghtyn y theihll shoh, berchagh ayns credjue, as eiraghyn y reeriaght t’eh er ghialdyn dauesyn ta graihagh er? 
JAS.2.6	Agh ta shiuish er hoiaghey beg jeh ny boghtyn. Nagh vel ny berchee jannoo tranlaase erriu, as tayrn shiu fenish stuill-vriwnys? 
JAS.2.7	Nagh vel ad goltooan yn ennym ooasle shen ta enmyssit erriu? 
JAS.2.8	My ta shiu cooilleeney yn leigh reooil, cordail rish y scriptyr, Ver oo graih da dy naboo myr dhyt hene, ta shiu jannoo dy mie. 
JAS.2.9	Agh my ta shiu jannoo soiagh jeh persoonyn, ta shiu jannoo peccah, as ta shiu deyrit liorish y leigh myr drogh-yantee. 
JAS.2.10	Son quoi-erbee nee freayll yn slane leigh, as ny yeih ta foiljagh ayns un phoint, t’eh kyndagh jeu ooilley. 
JAS.2.11	Son eshyn dooyrt, Ny jean poosey vrishey; dooyrt myrgeddin, Ny jean dunverys. Nish ga nagh vel oo brishey poosey, ny-yeih my t’ou dunverys, t’ou brishey’n leigh. 
JAS.2.12	Myr shen loayr-jee, as myr shen jean-jee, myr adsyn vees er nyn mriwnys liorish y leigh dy reamys [creestee]. 
JAS.2.13	Son yiow eshyn briwnys dyn myghin, nagh vel er hoilshaghey myghin; as ta myghin boggyssagh harrish briwnys. 
JAS.2.14	Cre sheeagh eh, my vraaraghyn, da dooinney dy ghra dy vel credjue echey, as nagh vel obbraghyn echey? vod credjue y hauail eh? 
JAS.2.15	My ta braar ny shuyr rooisht, ny feme beaghey gagh-laa; 
JAS.2.16	As unnane eu dy ghra roo, Immee-jee reue ayns shee, dy row fastee as beaghey eu: as nagh vel shiu coyrt daue ny reddyn shen ta ymmyrchagh da’n chorp; cre-woad share ad? 
JAS.2.17	Eer myr shen credjue, mannagh vel obbraghyn goll mârish, te dyn vree ny lomarcan. 
JAS.2.18	Agh foddee fer gra, Ta credjue ayd’s, as ta obbraghyn aym’s: jeeagh dooys yn credjue ayd’s fegooish dty obbraghyn, as jeeagh-yms dhyts yn credjue aym’s liorish my obbraghyn. 
JAS.2.19	T’ou credjal dy vel un Jee ayn; t’ou jannoo dy mie: ta ny drogh-spyrrydyn hene credjal, as er-creau. 
JAS.2.20	Agh nailt fys ’ve ayd, O ghooinney ardalagh, dy vel credjue fegooish obbraghyn marroo? 
JAS.2.21	Nagh row Abraham nyn ayr er ny heyrey liorish obbraghyn, tra v’eh er n’ouralley e vac Isaac er yn altar? 
JAS.2.22	Nagh vaik oo kys ren credjue niartaghey lesh e obbraghyn, as liorish obbraghyn, va slane mullagh er credjue? 
JAS.2.23	As va’n scriptyr er ny chooilleeney ta gra, Chred Abraham Jee, as ve coontit da son cairys: as v’eh enmyssit carrey Yee. 
JAS.2.24	Hee shiu eisht kys dy nee liorish obbraghyn ta dooinney er ny heyrey, as cha nee liorish credjue ny lomarcan. 
JAS.2.25	Myrgeddin neesht, nagh row Rahab yn ven-oast er ny heyrey liorish obbraghyn, tra v’ee er n’ghoaill stiagh ny chaghteryn, as er choyrt magh ad raad elley? 
JAS.2.26	Son myr ta’n corp fegooish y spyrryd marroo, myr shen ta credjue fegooish obbraghyn marroo myrgeddin.
JAS.3.1	My vraaraghyn, ny shir-jee dy ve ymmodee fir-ynsee, toiggal [liorish shoh] dy bee mayd ny s’geyre er nyn mriwnys. 
JAS.3.2	Son ayns ymmodee reddyn ta shin ooilley foiljagh. My ta dooinney erbee nagh vel foiljagh ayns e ghlare, ta’n fer cheddin ny ghooinney ynrick, as abyl myrgeddin dy reayll yn slane corp fo smaght. 
JAS.3.3	Cur-my-ner ta shin coyrt streeanyn ayns beïll ny cabbil, dy bee ad beasagh dooin; as ta shin reill yn slane corp oc. 
JAS.3.4	Cur-jee my-ner neesht ny lhongyn, ga dy vel ad wheesh, as er ny imman lesh geayghyn niartal, foast t’ad er ny hyndaa mygeayrt lesh stiurey beg fardalagh, raad saillish yn mainshter. 
JAS.3.5	Myr shen ta’n chengey ny olt beg, as boggyssagh reddyn mooarey. Cur-my-ner, cre’n lossey mooar ta drillin dy aile foaddey! 
JAS.3.6	As t’an chengey ny aile, seihll dy vee-chairys: myr shen ta’n chengey mastey ny oltyn ain, dy vel ee milhey yn slane corp, as cur yn seihll bun-ry-skyn; as t’ee soit er aile liorish niurin. 
JAS.3.7	Son ta dy chooilley ghooghys dy veiyn, as dy eeanlee, as dy ard-nieughyn, as reddyn ayns yn aarkey, er ny veenaghey, as er ny ve jeant meen liorish deiney; 
JAS.3.8	Agh y chengey cha vod dooinney erbee y smaghtaghey; t’ee olk mee-reiltagh, lane dy physhoon baasoil. 
JAS.3.9	Lesh ta shin bannaghey Jee, dy jarroo yn Ayr; as lesh ta shin gweeaghyn da deiney, ta jeant lurg caslys Yee. 
JAS.3.10	Ass yn un veeal ta cheet bannaght as mollaght. My vraaraghyn, cha lhisagh ny reddyn shoh ve myr shen. 
JAS.3.11	Vel farrane cur magh ass yn un gheill ushtey millish as sharroo? 
JAS.3.12	Vod y billey-figgagh, my vraaraghyn, gymmyrkey berrishyn-olive? ny billey-feeyney figgyn? myr shen cha vod farrane erbee cur magh ushtey sailjey as oor? 
JAS.3.13	Quoi ta ny ghooinney creeney as tushtagh ny mast’ eu? lhig da soilshaghey, liorish ymmyrkey mie, e obbraghyn ayns y veenid dy chreenaght. 
JAS.3.14	Agh my ta eu myskid sharroo as streeu ayns nyn greeaghyn, ny jean-jee boggyssagh, as ny jean-jee breg noi’n irriney. 
JAS.3.15	Cha vel y chreenaght shoh cheet neose veih’n yrjey, agh te thallooinagh, beishtagh, niurinagh. 
JAS.3.16	Son raad ta troo as streeu, ayns shen ta anvea, as dy chooilley ghrogh obbyr. 
JAS.3.17	Agh y chreenaght ta veih’n yrjey t’ee hoshiaght glen, eisht sheeoil, meen, as aashagh dy ve coyrlit, lane dy erreeish as dy vessyn mie, fegooish neu-chorrymid, as fegooish chraueeaght-oalsey. 
JAS.3.18	As ta’n mess dy ynrickys er ny chuirr ayns shee dauesyn ta cur rish shee.
JAS.4.1	Cre voish ta cheet caggaghyn as streeughyn nyn mast’ eu? nagh vel ad cheet veih shoh, dy jarroo veih nyn sayntyn, ta caggey ayns nyn oltyn? 
JAS.4.2	Ta shiu cur saynt, as cha vel eu: ta shiu dunverys, as dy jeean geearree dy gheddyn, as cha vel eh cheet lhieu: ta shiu streeu as caggey, ny-yeih cha vel shiu cosney, er-yn-oyr nagh vel shiu 
JAS.4.3	Ta shiu geearree as cha vel shiu geddyn, er-y-fa dy vel shiu geearree ass y raad, dy vod shiu y vaarail eh er ny sayntyn eu hene. 
JAS.4.4	Shiuish gheiney as vraane maarderee [spyrrydoil,] nagh vel fys eu dy vel caarjys y theihll noidys rish Jee? quoi-erbee er-y-fa shen saillish ve ny charrey da’n seihll, t’eh noid Yee. 
JAS.4.5	Vel shiu smooinaghtyn dy vel y scriptyr gra ayns fardail, Ta’n spyrryd ta cummal aynin greinnaghey gys troo? 
JAS.4.6	Agh t’eh coyrt ny smoo dy ghrayse: shen-y-fa t’eh gra, Ta Jee cur eddin da ny mooaralee, as coyrt grayse dauesyn ta imlee. 
JAS.4.7	Jean-jee shiu hene y injillaghey er-y-fa shen gys Jee; shass-jee seose noi’n drogh-spyrryd, as ver eh cooyl diu: 
JAS.4.8	Tayrn-jee er-gerrey gys Jee, as tayrnee eshyn er gerrey diuish: niee jee nyn laueyn, shiuish pheccee, as glen-jee nyn greeaghyn, shiuish dy aigney ghooble. 
JAS.4.9	Bee-jee seaghnit, as jean-jee dobberan as keayney: lhig da’n gharaghtee eu ve chyndaait gys dobberan, as y reaïd eu gys trimshey. 
JAS.4.10	Bee-jee er nyn injillaghey ayns shilley’n Chiarn, as troggee eh shiu seose. 
JAS.4.11	Ny loayr-jee olk yn derrey yeh jeh’n jeh elley, vraaraghyn. Eshyn ta goltooaney e vraar, as briwnys e vraar, t’eh goltooaney yn leigh, as briwnys y leigh: agh my t’ou briwnys y leigh, cha vel oo cooilleeney’n leigh, agh jannoo oo hene dty vriw. 
JAS.4.12	Ta un er ayn ta bun y leigh, echey ta pooar dy hauail, as dy stroie: quoi oo hene ta briwnys fer elley? 
JAS.4.13	Tar-jee nish, shiuish ta gra, Jiu ny mairagh hem mayd gys lheid yn ard-valley, as fuirree mayd ayn bleïn, kionnaghey as creck, as jannoo vondeish: 
JAS.4.14	Ayns wheesh as nagh vel fys eu cre vees er laa ny vairagh. Son cre ta nyn mea? Te dy jarroo myr gall ta ry-akin son shallid, as eisht lheïe ersooyl. 
JAS.4.15	Son shoh lhisagh shiu gra, My saillish y Chiarn, as bea sodjey ’ve ain, nee mayd shoh ny shid. 
JAS.4.16	Agh nish ta shiu goaill taitnys ayns y voggyssagh eu: ta ooilley lheid y voggyssagh peccoil. 
JAS.4.17	Shen-y-fa eshyn ta fys echey dy yannoo mie, as nagh vel dy yannoo eh, dasyn te peccah.
JAS.5.1	Tar jee nish shiuish gheiney berchagh, keayn-jee as gull-jee son nyn dreihys hig erriu. 
JAS.5.2	Ta nyn merchys er n’gholl mow, as nyn goamraghyn eeit lesh lhemeenyn. 
JAS.5.3	Ta’n airh as aargid eu mergit; as bee’n mergey oc feanish nyn ’oï eu, as nee eh gee yn eill eu myr aile: ta shiu er stoyral seose tashtaghyn cooidjagh gour ny laghyn s’jerree. 
JAS.5.4	Cur-my-ner, ta faill ny labreeyn, ta er vuinn ny magheryn eu, ta lieriuish er ny reayll voue dy molteyragh, gaccan: as ta eam ny beayneeyn er n’gholl stiagh ayns cleayshyn y Chiarn dy Heshaght-chaggee flaunys. 
JAS.5.5	Ta shiu er veaghey ayns soailid as rouanys er y thalloo; ta shiu er veiygh nyn greeaghyn, myr ayns laa yn vuitchoorys. 
JAS.5.6	Ta shiu er gheyrey as er varroo yn er-cairal; as cha vel eh dy lhiettal shiu. 
JAS.5.7	Fark-jee er-y-fa shen, vraaraghyn, derrey cheet y Chiarn. Cur-my-ner, ta’n eirinnagh farkiagh son mess berchagh y thallooin, as t’eh farkiagh foddey er y hon, derrey hig fliaghey cooie ny imbaghyn. 
JAS.5.8	Fark-jee shiuish myrgeddin dy surransagh; niartee-jee nyn greeaghyn: son ta cheet y Chiarn tayrn er-gerrey. 
JAS.5.9	Ny gow-jee sproght goanlyssagh ry-cheilley, vraaraghyn, er-aggle dy bee shiu er nyn gheyrey: cur-my-ner ta’n briw shassoo ec y dorrys. 
JAS.5.10	My vraaraghyn, gow-jee ny phadeyryn, t’er loayrt ayns ennym y Chiarn, son sampleyr jeh surranse seaghyn, as jeh meenid. 
JAS.5.11	Cur-jee my-ner, ta shin jeeaghyn orroosyn dy ve maynrey ta gymmyrkey seaghyn. Ta shiu er chlashtyn jeh meenid Yob, as cre chiare y Chiarn da ec y jerrey: dy vel y Chiarn feer chymmoil, as jeh myghin veigh. 
JAS.5.12	Agh erskyn ooilley, my vraaraghyn, ny jean-jee loo, chamoo liorish niau, ny liorish y thalloo, ny liorish loo erbee elley: agh lhig da’n ghlare eu ve she, she, as cha nee, cha nee; er-aggle dy duitt shiu fo briwnys. 
JAS.5.13	Vel unnane erbee ny mast’ eu ayns seaghyn? lhig da padjer y ghoaill. Vel fer erbee gennal? lhig da arraneyn-moyllee ’ghoaill. 
JAS.5.14	Vel veg ching ny mast’ eu? lhig da fys y choyrt er fir-reill ny hagglish; as lhig daue padjer y ghoaill er e hon, gooillaghey eh lesh ooil ayns ennym y Chiarn: 
JAS.5.15	As nee’n phadjer lesh credjue yn aslayntagh y lheihys, as ver y Chiarn bea sodjey da; as my t’eh er n’yannoo peccah, bee eh er ny leih da. 
JAS.5.16	Gow-jee rish nyn voiljyn yn derrey yeh da’n jeh elley, as gow-jee padjer yn derrey yeh son y jeh elley, dy vod shiu v’er nyn lheihys: S’mooar y bree t’ayns padjer jeean creeoil yn dooinney crauee. 
JAS.5.17	Va Elias ny ghooinney fo annooinidyn dooghyssagh casley rooin hene, as ghuee eh dy jeean nagh jinnagh eh fliaghey: as cha ren eh fliaghey er y cheer fey three bleeaney as shey meeghyn. 
JAS.5.18	As ghow eh padjer reesht, as haink fliaghey veih niau, as hug y thalloo magh yn mess eck. 
JAS.5.19	Vraaraghyn, my ta unnane erbee eu goll er-shaghryn veih’n irriney, as fer dy hyndaa eh; 
JAS.5.20	Lhig da fys ’ve echey, dy jean eshyn ta chyndaa yn peccah veih shaghrynys e raad, sauail annym veih baase, as ymmodee peccaghyn y choodaghey.
1PE.1.1	Peddyr ostyl Yeesey Creest, gys ny joarreeyn er ny skeayley trooid magh Pontus, Galatia, Cappadocia, Asia as Bithynia, 
1PE.1.2	Reiht cordail rish tushtey ro-laue Yee yn Ayr, trooid casherickys y Spyrryd gys biallys, as gys spreih fuill Yeesey Creest: Grayse dy row hiu, as shee dy row er ny vishaghey. 
1PE.1.3	Bannit dy row Jee as Ayr nyn Jiarn Yeesey Creest, ta cordail rish e vyghin vooar er n’gheddyn shin reesht gys treishteil bioal, liorish irree-seose-reesht Yeesey Creest veih ny merriu. 
1PE.1.4	Gys eiraght shickyr as casherick, as nagh vel lheïe ersooyl, kiarit ayns niau nyn gour euish. 
1PE.1.5	Ta er nyn vendeil liorish pooar Yee trooid credjue gys saualtys, aarloo dy ve er ny hoilshaghey ec y laa jerrinagh. 
1PE.1.6	Son shoh ta shiu goaill mooarane boggey, ga nish son tammylt beg (my she aigney Yee eh) ta shiu ayns trimshey trooid ymmodee seaghyn: 
1PE.1.7	Dy vod prowal nyn gredjue ta foddey s’costal na airh ta ceau ersooyl, ga er ny hrial lesh aile, ve er ny gheddyn gys moylley, as ooashley, as gloyr ec cheet Yeesey Creest: 
1PE.1.8	Ersyn ta shiu graihagh, ga nagh vel shiu er vakin eh; ayn, ga nagh vel shiu nish fakin eh, ny-yeih credjal, ta shiu goaill boggey lesh boggey erskyn insh, as lane dy ghloyr: 
1PE.1.9	Cosney jerrey nyn gredjue, dy feer saualtys nyn anmeenyn. 
1PE.1.10	Mychione y taualtys cheddin ta ny phadeyryn er vriaght, as er ronsaghey dy imneagh, ren phadeyrys jeh’n ghrayse va ry-hoi cheet hiu. 
1PE.1.11	Ronsaghey cre, ny cre’n imbagh dy hraa ren Spyrryd Chreest va ayndoo cowraghey, tra dymmyrk eh feanish ro-laue jeh surranse Chreest, as yn ghloyr va dy eiyrt er. 
1PE.1.12	Dauesyn ve er ny hoilshaghey, nagh nee daue hene, agh dooinyn, ren ad shirveish ny reddyn ta nish er ny ockley magh lioroosyn ta er phreacheil y sushtal diuish, marish yn Spyrryd Noo er ny choyrt neose veih niau, ny reddyn cheddin ta ny ainleyn geearree baght y gheddyn jeu. 
1PE.1.13	Shen-y-fa kiartee-jee seose meeghyn nyn aigney, bee-jee sheelt, as treisht-jee gys y jerrey, son y ghrayse vees er ny choyrt diu tra vees Yeesey Creest er ny hoilshaghey; 
1PE.1.14	Myr cloan biallagh, cha nee cummey shiu hene cordail rish ny shenn chliaghtaghyn, ayns y vee-hushtey eu: 
1PE.1.15	Agh myr ta eshyn ta er n’eamagh erriu casherick, myr shen bee-jee shiuish casherick ayns nyn slane ymmyrkey-bea. 
1PE.1.16	Son t’eh scruit, Bee-jee casherick, son ta mish casherick. 
1PE.1.17	As my ta shiu genmys eshyn nyn Ayr, ta fegooish jannoo soiagh jeh persoonyn, briwnys cordail rish obbyr dy chooilley ghooinney, ceau-jee earish nyn droailtys ayns shoh ayns aggle: 
1PE.1.18	Son wheesh as dy vel fys eu nagh row shiu er nyn gionnaghey lesh reddyn ta goll-mow, myr argid as airh, veih ny cliaghtaghyn fardalagh v’er nyn livrey diu veih nyn ayraghyn; 
1PE.1.19	Agh lesh fuill deyr Chreest, myr jeh eayn fegooish lheamys, as fegooish cron: 
1PE.1.20	Va dy firrinagh er ny oardaghey ro-laue er-dy hoshiaght y theihll, agh er ny hoilshaghey ayns ny traaghyn s’jerree shoh er y ghraih euish. 
1PE.1.21	Ta liorishyn credjal ayns Jee, hrog eh seose veih ny merriu, as hug da gloyr, dy voddagh nyn gredjue as nyn dreishteil ve ayns Jee. 
1PE.1.22	Fakin dy vel shiu er chasherickey nyn anmeenyn ayns cur biallys da’n irriney trooid y Spyrryd, gys graih firrinagh jeh ny braaraghyn; jeeagh dy bee-jee dy jeean graihagh yn derrey yeh er y jeh elley lesh cree glen: 
1PE.1.23	Myr ta shiu ruggit reesht, cha nee jeh rass hed naardey, agh jeh rass nagh jed naardey, liorish goo Yee, ta bio as tannaghtyn son dy bragh. 
1PE.1.24	Son ta dy chooilley eill myr faiyr, as ooilley aalid dooinney myr blaa faiyr. Ta’n faiyr fioghey, as ta e vlaa tuittym ersooyl: 
1PE.1.25	Agh ta goo Yee tannaghtyn son dy bragh. As shoh’n goo t’er ny phreacheil diu liorish y sushtal.
1PE.2.1	Shen-y-fa coyrt dy lhiattee dy chooilley ghoanlys, as dy chooilley volteyraght, as foalsaght, as troo, as dy chooilley ghrogh ghlare, 
1PE.2.2	Myr oikanyn noa-ruggit yeearree-jee bainney spyrrydoil y ghoo, dy vod shiu gaase liorish: 
1PE.2.3	My she shen dy vel shiu er vlashtyn dy vel y Chiarn graysoil. 
1PE.2.4	Cheet huggeysyn, myr gys clagh bio, mee-lowit dy jarroo liorish deiney, agh reiht liorish Jee, as deyr, 
1PE.2.5	Ta shiuish myrgeddin myr claghyn bioal, er nyn droggal seose ny hie spyrrydoil, ny haggyrtys casherick dy hebbal seose ourallyn spyrrydoil, booisal gys Jee liorish Yeesey Creest. 
1PE.2.6	Shen-y-fa myrgeddin te rait ayns goo Yee, Cur-my-ner, ta mee soiaghey ayns Sion ard-chlagh chorneilagh, reiht, costal: as eshyn ta credjal aynsyn cha bee eh mollit. 
1PE.2.7	Diuish er-y-fa shen ta credjal, t’eh deyr: agh dauesyn ta mee-viallagh, ta’n chlagh ren ny masoonee y vee-lowal, er jeet dy ve yn ard-chlagh chorneilagh, 
1PE.2.8	As clagh son snapperal, as creg son tuittym er, dy jarroo dauesyn ta snapperal ec y goo, myr t’ad mee-viallagh, gys shen v’ad myrgeddin er nyn bointeil. 
1PE.2.9	Agh ta shiuish sheeloghe reiht, saggyrtys reeoil, ashoon casherick, pobble cosnit; dy jinnagh shiu soilshaghey magh yn moylley echeysyn t’er n’eamagh shiu ass y dorraghys gys e hoilshey mirrilagh: 
1PE.2.10	Ayns traa dy row nagh nee pobble va shiu, agh ta shiu nish pobble Yee: nagh row er gheddyn myghin, agh ta shiu nish er gheddyn myghin. 
1PE.2.11	Chaarjyn ghraihagh, ta mee guee erriu myr joarreeyn as troailtee dy reayll shiu hene veih sayntyn ny foalley, ta caggey noi yn annym; 
1PE.2.12	Leeideil nyn mea dy onneragh mastey ny Ashoonee; son wheesh as dy vel ad loayrt noi eu myr drogh-yantee, dy vod ad liorish ny obbraghyn mie eu ver ad my-ner, Jee y ghloyraghey ayns laa yn chooilleen. 
1PE.2.13	Jean-jee shiu hene y injillaghey gys dy chooilley leigh er ny oardaghey liorish deiney er graih yn Chiarn; edyr eh ve gys y ree, myr yn ard-fer-reill; 
1PE.2.14	Ny gys kiannoortyn, myr dauesyn t’er nyn goyrt ayns pooar fo, son kerraghey drogh-yantee, as son y moylley ocsyn ta jannoo dy mie. 
1PE.2.15	Son myr shen ta aigney Yee, dy vod shiuish lesh jannoo mie mee-hushtey deiney ommijagh y chur ny host; 
1PE.2.16	Myr adsyn ta seyr, fegooish jannoo ymmyd jeh’n seyrsnys eu son coodaghey dy olkys; agh myr sharvaantyn Yee. 
1PE.2.17	Cur-jee onnor da dy chooilley ghooinney. Bee-jee graihagh er ny braaraghyn [creestee]. Gow-jee aggle roish Jee. Cur jee onnor da’n ree. 
1PE.2.18	Harvaantyn, bee-jee biallagh da nyn mainshteryn lesh slane arrym, cha nee ny lomarcan dauesyn ta mie as dooie, agh myrgeddin dauesyn ta creoi dy ghellal roo. 
1PE.2.19	Son ta shoh feeu booise, my ta dooinney er graih cooinsheanse gys Jee gymmyrkey seaghyn, surranse dy neu-chairagh. 
1PE.2.20	Son cre’n moylley te, tra ta shiu er nyn mwoailley son ny foiljyn eu, shiu dy ghoaill eh dy meen? agh tra ta shiu jannoo dy mie, as surranse er y hon, my nee shiu goaill eh dy meen; ta shoh booisal gys Jee. 
1PE.2.21	Son gys shoh va shiu dy jarroo er nyn eam: er-yn-oyr dy vel Creest myrgeddin er hurranse er nyn son, faagail sampleyr dooinyn, dy jinnagh shin geiyrt er ny kesmadyn echeysyn: 
1PE.2.22	Eh nagh ren peccah, chamoo va molteyraght er ny gheddyn ayns e veeal: 
1PE.2.23	Tra v’eh oltooanit, cha doltooan eh reesht: tra v’eh fo surranse, cha ren eh baggyrt; agh ren eh eh-hene y hymney huggeysyn ta briwnys dy cairagh: 
1PE.2.24	Eshyn ren ny peccaghyn ain y ymmyrkey ayns e chorp hene er y villey, dy voddagh shinyn, ta livreit veih peccah, ve bio gys cairys; liorish ny lhottyn echey ta shiuish er nyn lheihys. 
1PE.2.25	Son va shiu myr kirree goll er-shaghryn; agh ta shiu nish er jyndaa reesht gys Bochilley as Aspick nyn anmeenyn.
1PE.3.1	Myrgeddin, shiuish vraane-poost, bee-jee ayns biallys da ny sheshaghyn eu; my ta veg jeusyn nagh vel biallagh da’n goo, dy vod ad myrgeddin fegooish y goo ve er ny chosney liorish ymmyrkey-bea ny mraane. 
1PE.3.2	Tra t’ad cur-my-ner yn ymmyrkey sheelt eu ayns aggle Yee. 
1PE.3.3	Yn soiaghey magh eu ayns nyn goamrey ny lhig da ve shen er y cheu-mooie jeh fee yn folt, ny ceau airh, ny cur erriu coamrey [moyrnagh]: 
1PE.3.4	Agh lhig da ve yn dooinney follit ’sy chree, ayns shen nagh jed naardey, dy jarroo yn coamrey dy spyrryd meen as feagh, ta mooar soit jeh ayns shilley Yee. 
1PE.3.5	Son er yn aght shoh ’sy chenn earish, ren ny mraane crauee myrgeddin, va coyrt nyn dreishteil ayns Jee, ad hene y choamrey, ayns biallys da ny deiney-poost oc hene. 
1PE.3.6	Dy jarroo myr ren Sara biallys y choyrt da Abraham, genmys eh ny hiarn: ny inneenyn eck ta shiuish, choud as nee shiu dy mie, as ny bee-jee agglit veih nyn gurrym lesh seaghyn erbee. 
1PE.3.7	Myrgeddin, shiuish gheiney-poost, jean-jee beaghey mâroo cordail rish tushtey, coyrt onnor da’n ven myr da’n saagh s’annooinee, as myr co-eiraghyn jeh ghrayse y vea; nagh bee ny padjeryn eu er nyn lhiettal. 
1PE.3.8	Er-jerrey, bee-jee ooilley jeh un aigney, chymmoil yn derrey yeh jeh’n jeh elley, cur-jee graih myr braaraghyn, bee-jee lane dy hymmey, bee-jee dooie: 
1PE.3.9	Cha nee cooilleeney olk son olk, ny oltooan son oltooan: agh ayns ynnyd shen, bannaghey; toiggal dy vel shiu gys shoh er ny eam, dy vod shiu bannaght y gheddyn myr eiraght. 
1PE.3.10	Son eshyn saillish ve graihagh er bea, as laghyn mie y akin lhig da e hengey y smaghtaghey veih olk, as e veillyn nagh loayr ad veg y volteyraght. 
1PE.3.11	Lhig da chea veih olk, as jannoo mie; lhig da shee y hirrey, as lhiantyn huggey. 
1PE.3.12	Son ta sooillyn y Chiarn er y vooinjer ynrick, as e chleayshyn foshlit gys ny padjeryn oc: agh ta eddin y Chiarn noi ocsyn ta jannoo olk. 
1PE.3.13	As quoi eh nee aggair diu, my eiyrys shiu da shen ny ta mie? 
1PE.3.14	Agh foast my ta shiu surranse er coontey ynrickys, s’maynrey shiu: as ny bee-jee agglagh roish y baggyrt oc, chamoo bee-jee seaghnit; 
1PE.3.15	Agh jean-jee yn Chiarn Jee y chasherickey ayns nyn greeaghyn: as bee-jee kinjagh aarloo dy chur ansoor da dy chooilley ghooinney ta shirrey oyr son y treishteil t’ayndiu, lesh meenid as arrym: 
1PE.3.16	Freayll cooinsheanse vie; son wheesh as dy vel ad goltooaney shiuish myr drogh-yantee, dy vod ad nearey ’ghoaill ta cassid dy foalsey yn ymmyrkey-bea vie eu ayns Creest. 
1PE.3.17	Son te ny share, my she aigney Yee eh, dy jean shiu surranse son jannoo dy mie, na son jannoo dy olk. 
1PE.3.18	Son ta Creest myrgeddin er hurranse un cheayrt son peccaghyn, yn fer-cairagh son ny mee-chairee, (dy voddagh eh shiu y chur lesh gys Jee,) v’eh er ny choyrt gy-baase ayns yn eill, agh er ny vioghey liorish y Spyrryd: 
1PE.3.19	Liorish y Spyrryd cheddin shen hie eh as ren eh preacheil gys ny spyrrydyn ayns pryssoon; 
1PE.3.20	Va roish nish mee-viallagh, tra ren surranse-foddey Yee farkiagh ayns laghyn Noah, choud as va’n arg dy hroggal; ayn-jee va beggan-beg, ta shen, hoght anmeenyn, er nyn sauail liorish ushtey. 
1PE.3.21	Yn co-soylaghey jeh shoh, dy jarroo bashtey, ta nish myrgeddin sauail shin, (cha nee liorish cur ersooyl broïd yn eill, agh liorish yn ansoor dy chooinsheanse vie gys Jee,) trooid irree-seose reesht Yeesey Creest: 
1PE.3.22	Ta er gholl gys niau, as ta er laue yesh Yee, huggeysyn ta ainleyn as ard-reillyn, as pooaraghyn er nyn injillaghey.
1PE.4.1	Ayns wheesh eisht as dy vel Creest er hurranse er nyn son ayns yn eill, bee-jee shiuish myrgeddin eillit lesh yn aigney cheddin: son eshyn t’er hurranse ayns yn eill, t’eh er scuirr veih peccah; 
1PE.4.2	Nagh jinnagh eh ny sodjey ceau yn chooid elley jeh e hraa ayns yn eill, lurg sayntyn deiney, agh lurg aigney Yee. 
1PE.4.3	Son s’lioar dooin son y traa jeh nyn mea t’er n’gholl shaghey dy ve er n’yannoo aigney ny Hashoonee, choud’s ren shiu gimmeeaght ayns rouanys, sayntyn ny foalley, jooid-feeyney, cuirraghyn jollyssagh, meeiteilyn meshtyllagh, as jalloonys dwoaiagh: 
1PE.4.4	Mychione oc t’ad goaill yindys nagh vel shiu roie mâroo gys y towse cheddin dy rouanys, loayrt dy olk jiuish: 
1PE.4.5	Shegin coontey choyrt dasyn ta aarloo dy vriwnys ny bioee as ny merriu. 
1PE.4.6	Son, er-yn-oyr shoh va’n sushtal myrgeddin er ny phreacheil dauesyn ta marroo, dy voddagh ad ve er nyn mriwnys cordail rish deiney ayns yn eill, agh beaghey cordail rish Jee ayns y spyrryd. 
1PE.4.7	Agh ta jerrey dy chooilley nhee er-gerrey: bee-jee er-y-fa shen sheelt, as watch-jee gys padjer. 
1PE.4.8	As erskyn dy chooilley nhee lhig da graih jeean ve eu dy cheilley: son nee graih coodaghey ymmodee peccaghyn. 
1PE.4.9	Cur-jee oltaghey-bee yn derrey yeh da’n jeh elley fegooish mooaraghey. 
1PE.4.10	Myr ta dy chooilley ghooinney er gheddyn gioot, dy jarroo myr shen rheynn-jee eh yn derrey yeh er y jeh elley, myr stiurtyn mie jeh ymmodee-filley grayse Yee. 
1PE.4.11	My ta dooinney erbee loayrt, lhig da loayrt cordail rish goo Yee; my ta dooinney erbee shirveish, lhig da shen y yannoo cordail rish y phooar ta Jee dy choyrt da: dy vod Jee ayns dy chooilley nhee ve er ny ghloyraghey, trooid Yeesey Creest; dasyn dy row moylley as reill son dy bragh dy bragh. Amen. 
1PE.4.12	Chaarjyn ghraihagh, ny gow-jee yindys mychione y trial aileagh ta ry-hoi prowal shiu, myr dy beagh red ennagh joarree er daghyrt diu: 
1PE.4.13	Agh gow-jee boggey, ayns wheesh as dy vel shiu goaill ayrn jeh surranseyn Chreest; tra vees y ghloyr echeysyn er ny hoilshageey, dy vod shiuish ve gennal myrgeddin lesh boggey erskyn earroo. 
1PE.4.14	My ta shiu oltooanit er coontey ennym Chreest, s’maynrey ta shiu; son ta’n spyrryd dy ghloyr, as dy Yee tannaghtyn erriu: er yn ayrn ocsyn t’eh oltooanit, agh er yn ayrn euish t’eh er ny ghloyraghey. 
1PE.4.15	Agh ny lhig da fer erbee eu surranse myr dunver, ny myr maarliagh, ny myr drogh-yantagh, ny myr fer boiragh ayns cooishyn deiney elley. 
1PE.4.16	Ny-yeih my ta dooinney erbee surranse myr Creestee, ny lhig da nearey ve er; agh lhig da Jee y ghloyraghey er y choontey shoh. 
1PE.4.17	Son ta’n traa tayrn er-gerrey dy vel briwnys dy ghoaill toshiaght ec thie Yee: as my she orrinyn hig eh hoshiaght, cre’n erree hig orroosyn nagh vel cur biallys da sushtal Yee? 
1PE.4.18	As my s’lioar da’n dooinney cairal v’er ny hauail, c’raad hed yn mee-chrauee as y drogh-yantagh? 
1PE.4.19	Shen-y-fa, lhig dauesyn ta surranse cordail rish aigney Yee, livrey seose kiarail nyn anmeenyn huggeysyn ayns jannoo dy mie, myr gys Fer-croo firrinagh.
1PE.5.1	Ny shanstyryn ta ny mast’ eu ta mee coyrlaghey, ta mee hene myrgeddin my hanstyr, as feanish jeh surranseyn Chreest, as myrgeddin parteeas jeh’n ghloyr vees er ny hoilshaghey: 
1PE.5.2	Cur-jee beaghey da shioltane Yee ta ny mast’ eu, goaill y currym harrystoo, cha nee myr êginit, agh dy aggindagh; cha nee er coontey cosney naareydagh, agh jeh aigney arryltagh; 
1PE.5.3	Chamoo myr chiarnyn harrish eiraght Yee, agh myr sampleyryn da’n chioltane. 
1PE.5.4	As tra hig yn Ard-vochilley kionfenish, yiow shiu attey dy ghloyr nagh jean fioghey ersooyl. 
1PE.5.5	Myrgeddin shiuish sleih aegey bee-jee arrymagh da’n chenndeeaght: dy jarroo bee-jee ooilley ayns biallys yn derrey yeh gys y jeh elley, as bee-jee coamrit lesh injillid aigney: son ta Jee soiaghey eh hene noi’n vooinjer voyrnagh, as t’eh coyrt grayse dauesyn ta imlee. 
1PE.5.6	Jean-jee shiu hene er-y-fa shen y injillaghey fo laue niartal Yee, dy vod eh shiu y hroggal seose ayns traa cooie; 
1PE.5.7	Tilgey ooilley yn chiarail eu ersyn; son t’eh kiarail er ny son eu. 
1PE.5.8	Bee-jee sheelt, bee-jee er nyn arrey; er-yn-oyr dy vel y noid eu yn drogh-spyrryd myr lion buirroogh, shooyl mygeayrt, shirrey quoi oddys eh y stroie: 
1PE.5.9	N’oï shass-jee dy shickyr ayns y chredjue; myr ta toiggal eu dy vel ny seaghyn cheddin er ny ymmyrkey liorish ny braaraghyn eu t’ayns y theihll. 
1PE.5.10	Agh dy jean y Jee jeh dy chooilley ghrayse, ta er n’eamagh orrin gys e ghloyr dy bragh farraghtyn liorish Creest Yeesey, lurg diu ve er hurranse tammylt beg, dy jean eh shiu y yannoo dy firrinagh mie, dy jean eh shiu y chummal seose, y niartaghey, as y hickyraghey, 
1PE.5.11	Huggeysyn dy row gloyr as reill son dy bragh as dy bragh. Amen. 
1PE.5.12	Liorish Sylvanus braar firrinagh diuish (myr ta mee dy ghoaill eh) ta mee er scrieu ayns focklyn giarey, coyrlaghey as gymmyrkey feanish, dy nee shoh grayse firrinagh Yee ayn ta shiu shassoo. 
1PE.5.13	Ta’n agglish ta ec Babylon, reiht cooidjagh mêriuish, cur bea as slaynt hiu, as myrgeddin Marcus my vac. 
1PE.5.14	Oltee-jee y cheilley lesh paag dy ghraih [creestee]. Shee dy row mêriu ooilley t’ayns Creest Yeesey. Amen.
2PE.1.1	Simon Peddyr, sharvaant as ostyl Yeesey Creest, dauesyn ta er n’gheddyn yn credjue ooasle cheddin rooinyn, trooid ynrickys Yee, as nyn Saualtagh Yeesey Creest: 
2PE.1.2	Grayse as shee dy row er ny vishaghey erriu trooid tushtey dy Yee, as Yeesey nyn Jiarn, 
2PE.1.3	Cordail myr ta e phooar flaunyssagh er choyrt dooin dy chooilley nhee ta bentyn gys bea as craueeaght, trooid y tushtey jehsyn ta er n’eamagh shin gys gloyr as bea spyrrydoil: 
2PE.1.4	Liorish t’er ny choyrt dooinyn gialdynyn erskyn towse mooar as ooasle; lioroo shoh dy vod shiu ve goaill ayrn jeh’n dooghys flaunyssagh, myr ta shiu er haghney yn neu-ghlennid t’ayns y theihll trooid yeearreeyn ny foalley. 
2PE.1.5	As marish shoh, lesh slane imnea, cur-jee gys nyn gredjue, dunnallys; as gys dunnallys, tushtey; 
2PE.1.6	As gys tushtey, sheeltys; as gys sheeltys, surranse; as gys surranse, craueeaght; 
2PE.1.7	As gys craueeaght, kenjallys braaragh; as gys kenjallys braaragh, graih. 
2PE.1.8	Son my ta ny reddyn shoh ayndiu, as bishaghey, ver ad erriu nagh bee shiu liastey ny neu-vessoil ayns tushtey jeh nyn Jiarn Yeesey Creest. 
2PE.1.9	Agh eshyn ta nyn vegooish, t’eh giare-hooillagh, as cha vod eh fakin foddey jeh, as er yarrood dy row eh er ny ghlenney veih e henn pheccaghyn. 
2PE.1.10	Shen-y-fa, vraaraghyn, bee-jee ny s’kiaralee dy yannoo yn stayd huggey va shiu er nyn eam as er nyn reih, shickyr: son my nee shiu ny reddyn shoh, cha duitt shiu son dy bragh: 
2PE.1.11	Son myr shoh bee fosley gloyroil jeant er nyn son, gys reeriaght dy bragh farraghtyn nyn Jiarn as Saualtagh Yeesey Creest. 
2PE.1.12	Shen-y-fa cha beem’s meerioosagh dy chur shiu ayns cooinaghtyn kinjagh jeh ny reddyn shoh, ga dy vel fys eu orroo, as dy vel shiu er ve er ny hickyraghey ’syn irriney ta shin loayrt jeh. 
2PE.1.13	Agh, ta mee smooinaghtyn eh cooie, choud as ta mee ayns y chabbane shoh, dy ghreinnaghey shiu seose, liorish coyrt shiu ayns cooinaghtyn: 
2PE.1.14	Toiggal dy nhegin dou dy gerrit cur jee’m shoh my chabbane, dy jarroo myr ta nyn Jiarn Yeesey Creest er hoilshaghey dou. 
2PE.1.15	Agh nee’m y chooid share dy vod shiu ny reddyn shoh y reayll ayns cooinaghtyn kinjagh lurg my vaase. 
2PE.1.16	Son cha vel shin er n’eiyrt da skeeallyn troggit dy croutagh, tra ren shin soilshaghey diu pooar as cheet nyn Jiarn Yeesey Creest, agh va shin feanishyn sooilley jeh e ard-ooashley. 
2PE.1.17	Son hooar eh veih Jee yn Ayr, onnor as gloyr, tra haink lheid y coraa huggeysyn veih’n ashlish ghloyroil, Shoh my Vac graihagh, jeh ta mee dy mooar soiaghey. 
2PE.1.18	As y coraa shoh haink veih niau cheayll shinyn, tra va shin mârish er y clieau chasherick. 
2PE.1.19	Ta ain myrgeddin goo shickyree dy adeyrys; gys shen ta shiu jannoo dy mie dy der shiu tastey, myr da soilshey ta soilshean ayns ynnyd dorraghey, derrey ta’n laa brishey, as rollage y voghrey girree ayns nyn greeaghyn: 
2PE.1.20	Toiggal shoh hoshiaght, nagh vel phadeyrys erbee jeh’n scriptyr cheet veih aigney dooinney hene. 
2PE.1.21	Son cha daink phadeyrys ’sy chenn traa liorish aigney dooinney: agh loayr deiney crauee Yee myr v’ad er nyn leeideil liorish y Spyrryd Noo.
2PE.2.1	Agh va myrgeddin phadeyryn foalsey mastey’n pobble, eer myr vees fir-ynsee foalsey ny mast’ euish, ver lhieu stiagh dy follit shaghrynys curstey veih’n chredjue, dy jarroo gobbal yn Chiarn ren ad y chionnaghey, as tayrn orroo hene toyrt-mow er mullagh ching. 
2PE.2.2	As eiyree ymmoodee da ny raaidyn mollaghtagh oc, kyndagh roosyn bee raad yn irriney er ny oltooaney. 
2PE.2.3	As trooid saynt nee ad lesh goan cluicagh jannoo merchantys jiu: yn kerraghey oc cha vel nish foddey jeh, as cha vel y deyrey oc saveenagh. 
2PE.2.4	Son mannagh ren Jee sparail ny ainleyn ren peccah, agh hilg eh ad sheese gys niurin, as livrey eh ad gys geulaghyn dy ghorraghys, dy ve freilt cour briwnys; 
2PE.2.5	As nagh ren sparail y chenn seihll, agh haue eh Noah eh hoghtoo phersoon, preachoor dy chairys, coyrt lesh y thooilley er y seihll dy vee-chrauee; 
2PE.2.6	As lostey gys leoie ard-valjyn Sodom as Gomorrha, ren eh ad y gheyrey gys toyrt-mow bollagh, jannoo sampleyr jeu dauesyn yinnagh ny lurg shen beaghey dy mee-chrauee; 
2PE.2.7	As livrey eh Lot yn dooinney cairagh, seaghnit lesh ymmyrkey-bea feohdagh ny mee-chrauee: 
2PE.2.8	(Son y dooinney cairagh shen beaghey ny vud oc, liorish fakin as clashtyn, va’n annym ynrick echey er ny heaghney veih laa dy laa lesh nyn obbraghyn neu-ghooghyssagh.) 
2PE.2.9	Ec y Chiarn ta fys kys dy livrey yn sleih crauee ass seaghyn, as dy reayll ny mee-chrauee gys laa ny briwnys dy ve er nyn gerraghey: 
2PE.2.10	As erskyn ooilley adsyn ta gimmeeaght lurg yn eill, ’sy taynt dy neu-ghlennid, as soiaghey beg jeh reiltys: daaney t’ad creoi-wannallagh, cha vel aggle orroo dy loayrt dy olk jeh ny pooaraghyn syrjey: 
2PE.2.11	Tra nagh vel ny ainleyn ta ny syrjey ayns pooar as niart, cur stiagh plaiynt oltooanagh nyn ’oï oc kiongoyrt rish y Chiarn. 
2PE.2.12	Agh ad shoh, myr beiyn feïe gyn resoon dooghyssagh, jeant dy ve shelgit as stroit, t’ad loayrt dy olk jeh ny reddyn nagh vel ad toiggal, as nee ad cherraghtyn dy bollagh ayns y neu-ghlennid oc hene: 
2PE.2.13	As yiow ad yn leagh dy vee-chairys, myr adsyn ta goaill taitnys dy eiyrt er y rouanys oc ayns soilshey yn laa: she spooit ad as lheamyssyn, cloie rish y volteyraght oc hene, choud’s t’ad ec gien mêriu; 
2PE.2.14	Lesh sooillyn soit er brishey-poosey, as nagh vod scuirr veih peccah; molley anmeenyn lhag-chredjuagh: creeaghyn t’oc, cliaghtit er obbraghyn sayntoilagh; cloan ny mollaght: 
2PE.2.15	T’er dreigeil yn raad cair, as er n’gholl er-shaghryn, geiyrt da raad Balaam mac Bosor, hug saynt da’n leagh dy neu-ynrickys; 
2PE.2.16	Agh hooar eh oghsan son e vee-chairys; yn assyl balloo loayrt lesh coraa dooinney, ren lhiettal ommijys y phadeyr. 
2PE.2.17	T’ad shoh chibbraghyn fegooish ushtey, bodjallyn eebrit lesh doirrin, nyn gour ta’n chay dy ghorraghys freilt er son dy bragh. 
2PE.2.18	Son tra t’ad fockley magh goan mooarey follym, sheidit seose lesh fardail, t’ad cleayney trooid sayntyn ny foalley, liorish mooarane rouanys, adsyn va dy glen er scapail vouesyn ta beaghey ayns shaghrynys: 
2PE.2.19	Choud’s t’ad gialdyn daue reamys, t’ad hene nyn sharvaantyn dy neu-ghlennid: son liorishyn ta’n varriaght er ny gheddyn er dooinney, liorish yn er cheddin t’eh er ny choyrt lesh fo bondiaght. 
2PE.2.20	Son lurg daue ve er haghney broïd y theihll trooid tushtey jeh’n Chiarn as Saualtagh Yeesey Creest, my t’ad reesht goit ’sy ribbey, as yn varriaght er ny gheddyn orroo; ta’n jerrey oc ny smessey na’n toshiaght. 
2PE.2.21	Son ny baare veagh eh daue gyn tushtey er ve oc jeh raad yn ynrickys, na lurg daue v’er doiggal eh, dy hyndaa veih yn anney casherick hie er livrey daue. 
2PE.2.22	Agh te er daghyrt daue cordail rish y chenn raa firrinagh, Ta’n moddey er jyndaa reesht gys y skeeah echey hene; as y vuc va nieet, gys yn ymmylt eck ’sy laagh.
2PE.3.1	Yn nah screeuyn shoh, chaarjyn graihagh, ta mee nish scrieu hiuish; ayndoo ny neesht ta mee greinnaghey ny aignaghyn ynrick eu gys cooinaghtyn: 
2PE.3.2	Dy vod shiu freayll ayns nyn aigney ny goan v’er nyn loayrt roish nish liorish ny phadeyryn casherick, as yn oardagh ainyn ostyllyn y Chiarn as Saultagh: 
2PE.3.3	Toiggal shoh hoshiaght, dy jig ayns ny laghyn s’jerree craidoilee, gimmeeaght lurg ny sayntyn oc hene, 
2PE.3.4	As gra, Cre vel gialdyn y cheet echey? son er-dyn traa huitt ny ayraghyn nyn gadley, ta dy chooilley nhee tannaghtyn myr v’ad er-dy hoshiaght y chroo. 
2PE.3.5	Son shoh t’ad dy aignagh mee-hushtagh jeh, dy nee liorish goo Yee va ny niaughyn ec y toshiaght, as yn thalloo shassoo erskyn yn ushtey, as fo’n ushtey. 
2PE.3.6	Liorish va seihll yn traa shen, coodit lesh thooilley dy ushtey, er ny stroie. 
2PE.3.7	Agh ta ny niaughyn as yn thalloo t’ayn nish, liorish y goo cheddin freilt ayns stoyr, kiarit son yn aile ry-hoi laa ny briwnys, as toyrt-mow deiney mee-chrauee. 
2PE.3.8	Agh, toig-jee shoh my chaarjyn, dy vel un laa marish y Chiarn myr thousane bleïn, as thousane bleïn myr un laa. 
2PE.3.9	Cha vel y Chiarn moal mychione e ghialdynys, (myr ta paart dy gheiney coontey meillid) agh jeh surranse-foddey dooinyn, neu-wooaiagh dy jinnagh unnane erbee cherraghtyn, agh dy darragh ooilley gys arrys. 
2PE.3.10	Agh hig laa yn Chiarn myr maarliagh ’syn oie; tra nee ny niaughyn cherraghtyn lesh feiyr atchimagh, as nee stoo yn theihll lheïe lesh chiass loshtee bee’n thalloo shoh hene myrgeddin as ny obbraghyn t’ayn er nyn lostey seose. 
2PE.3.11	Fakin eisht dy jean ooilley ny reddyn shoh lheïe ersooyl, cre’n sorch dy phersoonyn lhisagh shiuish y ve ayns dy chooilley ymmyrkey crauee as casherickys! 
2PE.3.12	Farkiagh son, as kiartaghey shiu hene ry-hoi cheet laa Yee, tra vees yn aer er ny stroie lesh aile, as stoo yn theihll lheïe lesh chiass aileagh. 
2PE.3.13	Agh ta shinyn, cordail rish e ghialdyn, jeeaghyn son niaughyn noa as seihll noa, ayndoo ta ynrickys cummal. 
2PE.3.14	Shen-y-fa, chaarjyn, fakin dy vel shiu jerkal rish lheid ny reddyn, bee-jee imneagh dy bee shiu er nyn gheddyn liorishyn ayns shee, fegooish foill, as gyn loght. 
2PE.3.15	As smooinee-jee dy vel surranse-foddey nyn Jiarn saualtys; dy jarroo myr ta nyn mraar graihagh Paul myrgeddin, cordail rish y chreenaght er ny choyrt da, er scrieu hiu; 
2PE.3.16	Myr t’eh myrgeddin ayns ooilley ny screeunyn echey, loayrt ayndoo jeh ny reddyn shoh: nyn mast’ oc ta paart jeu doillee dy ve er nyn doiggal, t’adsyn ta mee-hushtagh as lhag-chredjuagh cassey, myr t’ad myrgeddin ny scriptyryn elley, gys y toyrt-mow oc hene. 
2PE.3.17	Fakin er-y-fa shen, chaarjyn, dy vel fys eu er ny reddyn shoh ro-laue, cur-jee twoaie nagh jean shiuish myrgeddin, cleaynit lesh shaghrynys ny mee-chrauee, tuittym ersooyl veih’n shickyrys eu ’sy chredjue. 
2PE.3.18	Agh aase-jee ayns grayse, as ayns tushtey nyn Jiarn as Saualtagh Yeesey Creest: Huggeysyn dy row gloyr chammah nish as dy bragh. Amen.
1JN.1.1	Shen ny va er-dyn toshiaght, ny ta shin er chlashtyn, ny ta shin er vakin lesh nyn sooillyn, ny ta shin er yeeaghyn er, as nyn laueyn er loaghtey jeh goo yn vea; 
1JN.1.2	(Son va’n vea er ny hoilshaghey, as ta shin er vakin eh, as ta shin gymmyrkey feanish, as soilshaghey diu yn vea veayn shen, va marish yn Ayr, as va er ny hoilshaghey dooin;) 
1JN.1.3	Shen ny ta shin er vakin as er chlashtyn, ta shin dy hoilshaghey diuish, dy vod shiuish myrgeddin ayrn y ghoaill mârin: as dy jarroo ta’n chommeeys ain marish yn Ayr, as marish e Vac Yeesey Creest. 
1JN.1.4	As ny reddyn shoh ta shin scrieu hiuish, dy vod yn boggey euish ve jeant magh. 
1JN.1.5	Shoh eisht yn chaghteraght ta shin er chlashtyn veihsyn, as ta shin soilshaghey diuish, dy vel Jee soilshey, as aynsyn nagh vel dorraghys erbee. 
1JN.1.6	My ta shin gra dy vel sheshaght ain mârishyn, as gimmeeaght ayns dorraghys, ta shin breagagh, as cha vel shin gra yn irriney: 
1JN.1.7	Agh my ta shin gimmeeaght ’sy toilshey, myr t’eshyn ’sy toilshey, ta shin freayll sheshaght yn derrey yeh rish y jeh elley, as ta fuill Yeesey Creest e Vac glenney shin veih dy chooilley pheccah. 
1JN.1.8	My ta shin gra dy vel shin gyn peccah, ta shin molley shin hene, as cha vel yn irriney ain. 
1JN.1.9	My ta shin goaill-rish nyn beccaghyn, t’eshyn firrinagh as cairagh dy leih dooin nyn beccaghyn, as dy ghlenney shin veih dy chooilley neu-ynrickys. 
1JN.1.10	My ta shin gra nagh vel shin er yannoo peccah, ta shin jannoo eshyn ny vreagerey, as cha vel e ghoo aynin.
1JN.2.1	My chloan veggey, ta mee scrieu ny reddyn shoh hiuish, nagh jean shiu peccah. As my ta dooinney erbee jannoo peccah, ta fer ain ta loayrt er nyn son rish yn Ayr, Yeesey Creest yn fer-cairagh: 
1JN.2.2	As she eshyn yn lhiasaghey son nyn beccaghyn: as cha nee son ny peccaghyn ain ny-lomarcan, agh myrgeddin son peccaghyn yn seihll ooilley. 
1JN.2.3	As liorish shoh ta fys ain, dy vel enney ain er, my ta shin freayll e annaghyn. 
1JN.2.4	Eshyn ta gra, Ta enney aym er, as nagh vel freayll e annaghyn, t’eh ny vreagerey, as cha vel yn irriney ayn. 
1JN.2.5	Agh quoi-erbee ta freayll e ghoo, aynsyn ta graih Yee dy firrinagh jeant mie: liorish shoh ta fys ain dy vel shin aynsyn. 
1JN.2.6	Eshyn ta gra dy vel eh tannaghtyn aynsyn, lhisagh eh myr shen gimmeeaght, dy jarroo myr ren eshyn gimmeeaght. 
1JN.2.7	Vraaraghyn, cha vel mee scrieu anney erbee noa hiuish, agh shenn anney va eu er-dyn toshiaght: yn chenn anney yn goo ta shiu er chlashtyn er-dyn toshiaght. 
1JN.2.8	Reesht, anney noa ta mee scrieu hiu, red ta firrinagh aynsyn as ayndiuish: er-y-fa dy vel y dorraghys er n’gholl shaghey, as dy vel yn soilshey firrinagh hannah er jeet rish. 
1JN.2.9	Eshyn ta gra dy vel eh ’sy toilshey, as feoh echey er e vraar, t’eh dy jarroo foast ayns dorraghys. 
1JN.2.10	Eshyn shynney lesh e vraar, t’eh tannaghtyn ’sy toilshey, as cha bee eh ayns dangeyr erbee dy huittym. 
1JN.2.11	Agh eshyn ta feoh echey er e vraar, t’eh ayns dorraghys, as shooyl ’sy dorraghys, as cha vel fys echey cre’n raad t’eh goll, son dy vel dorraghys er gholley e hooillyn. 
1JN.2.12	Ta mee scrieu hiu, chloan veggey, er-yn-oyr dy vel ny peccaghyn eu er ny leih diu er graih e ennym. 
1JN.2.13	Ta mee scrieu hiuish, ayraghyn, er-y-fa dy vel enney eu ersyn ta er-dyn toshiaght. Ta mee scrieu hiu, gheiney aegey, er-yn-oyr dy dooar shiu yn varriaght er y drogh-er. Ta mee scrieu hiu, chloan veggey, er-yn-oyr dy vel enney er ve eu er yn Ayr. 
1JN.2.14	Ta mee scrieu hiu, ayraghyn, er-yn-oyr dy vel enney er ve eu ersyn ta er-dyn toshiaght. Ta mee er scrieu hiu, gheiney aegey, er-yn-oyr dy vel shiu lajer, as dy vel goo Yee tannaghtyn ayndiu, as dy vel shiu er gheddyn barriaght er y drogh-er. 
1JN.2.15	Ny cur jee graih da’n seihll, ny da nheeghyn y theihll. My ta dooinney erbee cur graih da’n seihll, cha vel graih yn Ayr aynsyn. 
1JN.2.16	Son ooilley ny ta ’sy theihll, saynt ny foalley, as saynt ny sooilley, as moyrn y vea, cha vel ad jeh’n Ayr, agh jeh’n seihll. 
1JN.2.17	As ta’n seihll goll shaghey, as y taynt ain huggey: agh eshyn ta jannoo aigney Yee, vees er-mayrn son dy bragh. 
1JN.2.18	Chloan veggey, shoh’n traa s’jerree: as myr ta shiu er chlashtyn dy jig yn an-chreestee, dy jarroo nish ta ymmodee an-chreesteenyn ayn; liorish shoh ta fys ain dy nee shoh’n traa s’jerree. 
1JN.2.19	Hie ad magh voïn, agh cha row ad j’in: son dy beagh ad j’inyn, v’ad dyn dooyt er hannaghtyn mârin: agh hreig ad shin, dy voddagh enney v’er ny choyrt orroo, nagh row ad ooilley j’inyn. 
1JN.2.20	Agh ta shiu er ny ooillaghey liorish y fer casherick, as toiggal eu ayns dy chooilley nhee. 
1JN.2.21	Cha vel mee er scrieu hiu, er-yn-oyr nagh vel fys eu er yn irriney: agh er-yn-oyr dy vel fys eu er, as nagh vel breg erbee jeh’n irriney. 
1JN.2.22	Quoi yn breagerey, agh eshyn ta gobbal dy nee Yeesey yn Creest? Eshyn ta ny an-chreestee, ta gobbal yn Ayr as y Mac. 
1JN.2.23	Quoi-erbee ta gobbal y Mac, ta’n fer cheddin gobbal yn Ayr: [agh] eshyn ta goaill-rish y Mac, t’eh goaill-rish yn Ayr myrgeddin. 
1JN.2.24	Lhig da shen eisht tannaghtyn ayndiu, ta shiu er chlashtyn er-dyn toshiaght. My nee shen ta shiu er chlashtyn er-dyn toshiaght tannaghtyn ayndiu, nee shiuish myrgeddin tannaghtyn ayns y Mac, as ayns yn Ayr. 
1JN.2.25	As shoh yn gialdyn t’eh er n’yannoo dooin, dy jarroo yn vea veayn. 
1JN.2.26	Ny reddyn shoh ta mee er scrieu hiu, mychione ocsyn ta cleayney shiu. 
1JN.2.27	Agh ta’n ooillaghey ta shiu er gheddyn veihsyn, tannaghtyn ayndiu: as cha vel feme eu dooinney erbee dy ynsaghey shiu: Agh myr ta’n ooillaghey cheddin gynsaghey shiu mychione dy chooilley nhee, as dy nee’n irriney eh, as cha nee breg: as dy jarroo myr t’eh er n’ynsaghey shiu, nee shiu tannaghtyn aynsyn. 
1JN.2.28	As nish, chloan veggey, tannee-jee aynsyn: tra hig eh kionfenish, dy vod dunnallys ’ve ain, as nagh bee mayd er nyn goyrt gys nearey ec y cheet echey. 
1JN.2.29	My ta fys eu dy vel eshyn cairagh, ta fys eu dy vel dy chooilley unnane ta cur rish cairys, er ny ruggey jehsyn.
1JN.3.1	Cur-my-ner, cre’n sorch dy ghraih ta’n Ayr er stowal orrin, dy beagh shin enmyssit nyn gloan dy Yee: shen-y-fa cha vel enney ec y theihll orrin, er-y-fa nagh row enney echey ersyn. 
1JN.3.2	My chaarjyn, nish ta shin nyn gloan dy Yee, as cha lheear dooin foast cre vees mayd: agh ta fys ain, tra vees eshyn er ny hoilshaghey, dy bee mayd goll rishyn; son nee mayd fakin eh myr t’eh. 
1JN.3.3	As ta dy chooilley ghooinney ta’n treishteil shoh echey ayn hene, glenney eh hene, dy jarroo myr t’eshyn glen. 
1JN.3.4	Quoi-erbee ta jannoo peccah, t’eh myrgeddin brishey yn leigh; son she peccah ta brishey yn leigh. 
1JN.3.5	As ta fys eu dy row eshyn er ny hoilshaghey dy ghoaill ersooyl nyn beccaghyn; as aynsyn cha vel veg y pheccah. 
1JN.3.6	Quoi-erbee ta tannaghtyn aynsyn, cha vel eh jannoo peccah: quoi-erbee ta jannoo peccah, cha vel eh er vakin eh, chamoo ta enney er ve echey er. 
1JN.3.7	Chloan veggey, ny lhig da dooinney erbee shin y volley: eshyn ta jannoo cairys, t’eh cairagh, dy jarroo myr t’eshyn cairagh. 
1JN.3.8	Eshyn ta jannoo peccah, t’eh jeh’n drogh-spyrryd; son ta’n drogh-spyrryd kyndagh jeh peccah er-dyn toshiaght. Son yn oyr shoh va Mac Yee er ny hoilshaghey, dy voddagh eh cur mow obbraghyn y drogh-spyrryd. 
1JN.3.9	Quoi-erbee t’er ny ruggey jeh Jee, cha vel eh cur rish peccah; son ta’n rass echey tannaghtyn ayn: as cha vod eh ve fo reill peccah, er-y-fa dy vel eh er ny ruggey jeh Jee. 
1JN.3.10	Liorish shoh ta cloan Yee er nyn gronnaghey voish cloan y drogh-spyrryd: Quoi-erbee nagh vel jannoo cairys, cha vel eh jeh Jee, ny foast eshyn nagh nhynney lesh e vraar. 
1JN.3.11	Son shoh’n chaghteraght ta shiu er chlashtyn er-dyn toshiaght, dy lhisagh shin ve graihagh yn derrey yeh er y jeh elley. 
1JN.3.12	Cha nee myr va Cain, va jeh’n drogh-er shen, as varr e vraar: As cre’n-fa varr eh eh? Er-yn-oyr dy row ny obbraghyn echey hene olk, as obbraghyn e vraarey cairagh. 
1JN.3.13	Ny gow-jee yindys, my vraaraghyn, ga ta’n seihll coyrt dwoaie diu. 
1JN.3.14	Ta fys ain dy vel shin caghlaait veih baase gys bea, er-yn-oyr dy nhynney lhien ny braaraghyn: eshyn nagh nhynney lesh e vraar, t’eh tannaghtyn ayns baase. 
1JN.3.15	Quoi-erbee ta dwoaie echey er e vraar, t’eh ny ghunver: as ta fys eu nagh vel ec dunver erbee yn vea dy bragh farraghtyn tannaghtyn ayn. 
1JN.3.16	Liorish shoh ta shin toiggal graih Yee, ayns dy dug eh sheese e vioys er nyn son: as lhisagh shinyn nyn mioys y chur sheese son ny braaraghyn. 
1JN.3.17	Agh quoi-erbee ta cooid y theihll shoh echey, as fakin e vraar ayns feme, as ta dooney seose e veeghyn dy hymmey voish; kys ta graih Yee tannaghtyn ayn? 
1JN.3.18	My chloan veggey, ny lhig dooin graih y choyrt ayns raa, ny ayns glare; agh ayns jannoo as ayns firrinys. 
1JN.3.19	As liorish shoh ta fys ain er dy vel shin jeh’n irriney, as bee shickyrys ec nyn greeaghyn kiongoyrt rish, 
1JN.3.20	Son my ta ny creeaghyn ain dy gheyrey shin, ta Jee erskyn ny creeaghyn ain, as ta fys echey er dy chooilley nhee. 
1JN.3.21	My chaarjyn, mannagh vel nyn gree dy nyn gheyrey, eisht ta dunnallys ain dy hayrn er-gerrey gys Jee. 
1JN.3.22	As cre-erbee ta shin geearree, shen ta shin geddyn veihsyn, er-y-fa dy vel shin freayll ny annaghyn echey, as jannoo ny reddyn shen ta booisal ayns e hilley. 
1JN.3.23	As shoh yn sarey echey, Dy jean mayd credjal ayns ennym e Vac Yeesey Creest, as graih y choyrt yn derrey yeh da’n jeh elley, myr t’eh er choyrt sarey dooin. 
1JN.3.24	As eshyn ta freayll ny annaghyn echey, t’eh tannaghtyn ayns Jee, as Jee aynsyn: as liorish shoh ta fys ain dy vel eh tannaghtyn aynin, liorish y Spyrryd t’eh er choyrt dooin.
1JN.4.1	Chaarjyn, ny cred-jee dy chooilley spyrryd, agh prow-jee ny spyrrydyn vel ad veih Jee: er-yn-oyr dy vel ymmodee phadeyryn foalsey er n’gholl magh ’sy theihll. 
1JN.4.2	Liorish shoh gow-ee shiu baght jeh Spyrryd Yee: Dy chooilley spyrryd ta goaill-rish dy vel Yeesey Creest er jeet ayns yn eill, t’eh jeh Jee. 
1JN.4.3	As dy chooilley spyrryd nagh vel goaill-rish dy vel Yeesey Creest er jeet ayns yn eill, cha vel eh jeh Jee: as shoh spyrryd yn an-chreestee shen, my-e-chione ta shiu er chlashtyn, dy row eh ry hoi cheet, as dy jarroo nish hene t’eh hannah ’sy theihll. 
1JN.4.4	Ta shiuish jeh Jee, chloan veggey, as er gheddyn y varriaght orroo: er-yn-oyr dy vel eshyn ta ayndiuish ny s’pooaral, na eshyn ta ayns y theihll. 
1JN.4.5	T’adsyn jeh’n theihll: shen-y-fa t’ad loayrt jeh’n seihll, as ta’n seihll geaishtagh roo. 
1JN.4.6	Ta shinyn veih Jee: eshyn shione da Jee, t’eh geaishtagh rooin; eshyn nagh vel veih Jee, cha vel eh coyrt clashtyn dooin, Liorish shoh ta shin cronnaghey Spyrryd ny firriney veih’n spyrryd dy volteyrys. 
1JN.4.7	Chaarjyn ghraihagh, lhig dooin graih y choyrt yn derrey yeh da’n jeh elley: son ta graih jeh Jee; as ta dy chooilley unnane ta graihagh, er ny ruggey jeh Jee, as shione da Jee. 
1JN.4.8	Eshyn nagh vel graihagh, cha nione da Jee; son ta Jee graih. 
1JN.4.9	Ayns shoh ta graih Yee er ny hoilshaghey dooinyn, er-yn-oyr dy ren Jee e ynrycan er-ny-gheddyn Vac y choyrt gys y theihll, dy voddagh shin ve bio ny hrooidsyn. 
1JN.4.10	Ayns shoh ta graih, cha nee dy dug shin graih da Jee, agh dy dug eshyn graih dooin, as dy ren eh e Vac y choyrt dy ve lhiassaghey son nyn beccaghyn. 
1JN.4.11	My chaarjyn, my hug Jee myr shoh graih dooin, lhisagh shinyn myrgeddin graih y choyrt yn derrey yeh da’n jeh elley. 
1JN.4.12	Cha vel dooinney erbee er vakin Jee ec traa erbee. My ta shin graihagh yn derrey yeh er y jeh elley, ta Jee tannaghtyn aynin, as ta’n ghraih echey dy firrinagh aynin. 
1JN.4.13	Liorish shoh ta fys ain dy vel shin tannaghtyn aynsyn, as eshyn aynin, er-yn-oyr dy vel eh er choyrt dooinyn jeh’n Spyrryd echey. 
1JN.4.14	As ta shin er vakin, as ta shin gymmyrkey feanish dy vel yn Ayr er choyrt yn Mac dy ve Saualtagh y theihll. 
1JN.4.15	Quoi-erbee nee goaill-rish dy nee Yeesey Mac Yee, ta Jee tannaghtyn aynsyn, as eshyn ayns Jee. 
1JN.4.16	As ta shin er hoiggal as er chredjal yn ghraih t’ec Jee dooinyn. Ta Jee graih; as eshyn ta tannaghtyn ayns graih, t’eh tannaghtyn ayns Jee, as Jee aynsyn. 
1JN.4.17	Ayns shoh ta’n ghraih ain soilshit dy ve firrinagh, dy vel dunnallys ain ayns laa yn vriwnys; er-yn-oyr myr ta eshyn, myr shen ta shinyn ayns y theihll shoh. 
1JN.4.18	Cha vel veg yn aggle ayns graih; agh ta graih firrinagh ceau jeh aggle; son raad ta aggle ta torchagh: eshyn ta fo aggle, cha vel eh firrinagh ayns graih. 
1JN.4.19	Ta graih ain ersyn, er-yn-oyr dy dug eshyn hoshiaght graih dooin. 
1JN.4.20	My ta dooinney gra, Ta graih aym er Jee, as dwoaie echey er e vraar, t’eh ny vreagerey: son eshyn nagh nhynney lesh e vraar t’eh er vakin, kys oddys eh graih y choyrt da Jee nagh vel eh er vakin? 
1JN.4.21	As shoh yn sarey t’ain veihsyn, Eshyn ta graihagh er Jee, dy der eh graih da e vraar myrgeddin.
1JN.5.1	Quoi-erbee ta credjal dy nee Yeesey yn Creest, t’eh ruggit jeh Jee: as dy chooilley unnane ta graihagh ersyn ren geddyn, shynney lesh eshyn myrgeddin ta er ny gheddyn liorish. 
1JN.5.2	Liorish shoh ta fys ain dy vel shin graihagh er cloan Yee, tra ta shin coyrt graih da Jee, as freayll e annaghyn. 
1JN.5.3	Son shoh graih Yee, dy vreill mayd e annaghyn: as cha vel ny annaghyn echey trome. 
1JN.5.4	Son cre-erbee t’er ny ruggey jeh Jee, te geddyn barriaght er y theihll: as shoh yn varriaght ta cur y seihll fo chosh, dy jarroo yn credjue ain. 
1JN.5.5	Quoi eh ta geddyn barriaght er y theihll, agh eshyn ta credjal dy nee Yeesey Mac Yee? 
1JN.5.6	Shoh eshyn haink liorish ushtey as fuill, dy jarroo Yeesey Creest; cha nee liorish ushtey ny lomarcan, agh liorish ushtey as fuill: as she yn Spyrryd ta gymmyrkey feanish, er-yn-oyr dy vel y Spyrryd firrinys. 
1JN.5.7	Son ta three ayn ta gymmyrkey feanish ayns niau, yn Ayr, yn Goo, as y Spyrryd Noo: as ta’n three shoh unnane. 
1JN.5.8	As ta three ayn ta gymmyrkey feanish er y thalloo, yn spyrryd, as yn ushtey, as yn uill: as ta’n three shoh coardail ayns yn un red. 
1JN.5.9	My ta shin goaill feanish gheiney, ta feanish Yee ny s’troshey: son shoh feanish Yee, t’eh er n’ymmyrkey jeh e Vac. 
1JN.5.10	Eshyn ta credjal ayns Mac Yee, ta’n feanish echey ayn hene: eshyn nagh vel credjal Jee, t’eh er n’yannoo eh ny vreagerey; er-yn-oyr nagh vel eh credjal yn recortys ta Jee er n’ymmyrkey jeh e Vac. 
1JN.5.11	As shoh yn recortys, dy vel Jee er choyrt dooin yn vea dy bragh beayn: as ta’n vea shoh ayns e Vac. 
1JN.5.12	Eshyn ta’n Mac echey, ta’n vea echey; as eshyn nagh vel yn Mac echey, cha vel echey yn vea. 
1JN.5.13	Ny reddyn shoh ta mee er scrieu hiuish ta credjal ayns ennym Mac Yee; dy vod shiu toiggal dy vel eu yn vea veayn, as dy vod shiu credjal ayns ennym Mac Yee. 
1JN.5.14	As shoh’n treishteil t’ain aynsyn, my hirrys shin nhee erbee cordail rish e aigney, t’eh geaishtagh rooin. 
1JN.5.15	As my ta fys ain dy vel eh geaishtagh rooin, cre-erbee ta shin shirrey, ta fys ain dy vow mayd ny accanyn ta shin dy yeearree er. 
1JN.5.16	My ta dooinney erbee fakin e vraar cur rish peccah nagh vel gys baase, nee eh guee er e hon, as yiow eh bea er nyn son ocsyn nagh vel jannoo peccah gys baase. Ta peccah ayn gys baase: cha vel mee gra dy lhisagh eh guee er y hon. 
1JN.5.17	Ta dy chooilley neu-ynrickys peccah: as ta peccah ayn nagh vel gys baase. 
1JN.5.18	Ta fys ain quoi-erbee ta ruggit jeh Jee, nagh vel eh cur rish peccah; agh eshyn ta er ny ghientyn jeh Jee, t’eh freayll arrey er hene, as cha vel yn drogh-er bentyn rish. 
1JN.5.19	As ta fys ain dy vel shin veih Jee, as dy vel ooilley yn seihll ny lhie ayns mee-chraueeaght. 
1JN.5.20	As ta fys ain dy vel Mac Yee er jeet, as er choyrt dooin tushtey, dy vod mayd enney y choyrt ersyn ta firrinagh: as ta shin aynsyn ta firrinagh, dy jarroo ayns e Vac Yeesey Creest. Shoh yn Jee firrinagh, as yn vea dy bragh farraghtyn. 
1JN.5.21	Chloan veggey, freill-jee shiu hene veih jallooyn. Amen.
2JN.1.1	Yn ostyl shinney gys y lady ooasle, as e cloan, shynney lhiam ayns yn irriney; as cha nee mish my lomarcan, agh myrgeddin adsyn ooilley ta toiggal oc jeh’n irriney; 
2JN.1.2	Er graih yn irriney ta beaghey aynin, as vees mârin son dy bragh: 
2JN.1.3	Grayse dy row mêriu, myghin as shee veih Jee yn Ayr, as veih’n Chiarn Yeesey Creest, Mac yn Ayr, ayns ynrickys as graih. 
2JN.1.4	S’mooar va my voggey, dy dooar mee [paart] jeh dty chloan, gimmeeaght ’syn irriney, myr ta shin, er gheddyn sarey veih’n Ayr. 
2JN.1.5	As nish ta mee guee ort, lady, cha nee myr dy beign scrieu hood anney noa, agh shen ny v’ain veih’n toshiaght, dy der mayd graih yn derrey yeh da’n jeh elley. 
2JN.1.6	As shoh’n ghraih, dy jean mayd gimmeeaght cordail rish e annaghyn. Shoh’n anney, myr ta shiu er chlashtyn veih’n toshiaght, dy lhisagh shiu gimmeeaght ayn. 
2JN.1.7	Son ta ymmodee molteyryn er n’gholl magh fud y theihll, nagh vel goaill-rish dy vel Yeesey Creest er jeet ayns yn eill. Shoh eh ta ny volteyr, as yn an-chreestee. 
2JN.1.8	Jeeagh-jee diu hene nagh gaill mayd ny reddyn shen ta shin er chosney, agh dy vow mayd slane leagh. 
2JN.1.9	Quoi-erbee ta treigeil, as nagh vel tannaghtyn ayns ynsagh Chreest, cha vel Jee echey: eshyn ta tannaghtyn ayns ynsagh Chreest, t’echey chammah yn Ayr, as y Mac. 
2JN.1.10	My hig fer erbee hiu, as nagh vel cur lesh mârish yn ynsagh shoh, ny cur-jee room thie da, chamoo bannee-jee da. 
2JN.1.11	Son eshyn ta goltaghey da, t’eh paarteeas mârish ayns e ghrogh-yannoo. 
2JN.1.12	Myr va ymmodee reddyn aym dy scrieu hiu, cha jinnin ad lesh paper as ink; agh ta mee treishteil dy heet hiu, as dy loayrt riu eddin ry eddin, dy vod y boggey ain ve jeant magh. 
2JN.1.13	Ta cloan dty huyr reiht cur bea as slaynt hood. Amen.
3JN.1.1	Yn ostyl shinney gys my charrey graihagh Gaius, shynney lhiam ayns yn irriney. 
3JN.1.2	Charrey, ta mee guee erskyn dy chooilley nhee dy jean uss bishaghey, as ve ayns slaynt, dy jarroo myr ta dt’annym bishaghey. 
3JN.1.3	Son s’mooar va my voggey, tra haink ny braaraghyn as hoilshee ad dou mychione yn ynrickys t’aynyd’s, dy jarroo myr t’ou gimmeeaght ayns yn irriney. 
3JN.1.4	Cha vel boggey smoo aym na dy chlashtyn dy vel my chloan gimmeeaght ayns yn irriney. 
3JN.1.5	Charrey, t’ou jannoo dy credjuagh cre-erbee t’ou jannoo son ny braaraghyn, as son joarreeyn; 
3JN.1.6	T’er n’ymmyrkey feanish jeh dty ghiastyllys kiongoyrt rish yn agglish: ad my ver oo er nyn doshiaght er nyn yurnah lurg aght creestee, nee oo dy mie: 
3JN.1.7	Er-yn-oyr dy nee er graih yn ennym echeysyn hie ad magh, fegooish goaill veg veih ny Ashoonee. 
3JN.1.8	Shen-y-fa lhisagh shin oltaghey-bea ’choyrt da nyn lheid, dy vod mayd ve fir-choonee gys yn irriney. 
3JN.1.9	Scrieu mee gys yn agglish: agh Diotrophes, va shêgin er yn ard-reill nyn mast oc, cha ren eh soiagh j’in. 
3JN.1.10	Shen-y-fa, my hig-ym, cooin ym er e obbraghyn t’eh dy yannoo, loayrt nyn ’oï lesh goan oltooanagh: as gyn ve booiagh lesh shoh, chamoo t’eh hene coyrt oltaghey-bea da ny braaraghyn, agh t’eh dy lhiettal adsyn bailliu ve giastyllagh, as giarey ad magh veih’n agglish. 
3JN.1.11	Charrey, ny eiyr er yn olk, agh er shen ta mie. Eshyn ta jannoo mie, t’eh jeh Jee: agh eshyn ta jannoo olk, cha vel eh er vakin Jee. 
3JN.1.12	Ta goo mie ec Demetrius veih dy chooilley ghooinney, as veih’n irriney hene: dy jarroo, as ta shinyn myrgeddin gymmyrkey feanish, as ta fys eu dy vel y feanish ainyn firrinagh. 
3JN.1.13	Va ymmodee reddyn aym dy scrieu, agh cha jean-ym lesh ink as pen scrieu hood: 
3JN.1.14	Agh ta mee treishteil dy vaik ym oo dy gerrit, as dy loayr mayd eddin ry eddin. Shee dy row hood. Ta nyn gaarjyn coyrt bea as slaynt hood. Cur my vannaght gys ny caarjyn [creestee] da dagh unnane er-lheh.
JUD.1.1	Jude sharvaant Yeesey Creest, as braar Yamys, hucsyn ta er nyn gasherickey liorish Jee yn Ayr, as er nyn goadey ayns Yeesey Creest, as er nyn eam: 
JUD.1.2	Myghin dy row hiu, as shee, as graih er nyn mishaghey. 
JUD.1.3	Chaarjyn, tra va mish ayns lane imnea dy scrieu hiuish mychione y taualtys cadjin, ve ymmyrchagh dooys dy scrieu hiu, as dy choyrlaghey shiu dy jeean dy hassoo seose son y chredjue va un cheayrt er ny livrey da ny nooghyn. 
JUD.1.4	Son ta shiartanse dy gheiney dy steetagh er hayrtyn stiagh, nyn gour va’n vriwnys shoh roïe er ny oardaghey; deiney mee-chrauee, chyndaa grayse yn Jee ain gys rouanys, as gobbal yn ynrycan Chiarn Jee, as nyn Jiarn Yeesey Creest. 
JUD.1.5	Baill-ym er-y-fa shen shiu y choyrt ayns cooinaghtyn, ga dy row fys eu er shoh keayrt dy row, kys dy ren y Chiarn erreish da ve er hauail y pobble ass cheer Egypt, ny lurg shen adsyn y stroie nagh ren credjal. 
JUD.1.6	As ny ainleyn nagh dreill yn chied stayd oc hene, agh daag nyn gummallyn cooie, t’eh er vreayll ayns geulaghyn dy bragh farraghtyn fo dorraghys cour briwnys yn laa mooar. 
JUD.1.7	Dy jarroo myr ta Sodom as Gomorrha as ny ard-valjyn mygeayrt y moo, ren er yn aght cheddin ad hene y choyrt seose gys maarderys, as geiyrt er feill neu-ghooghyssagh, er nyn soiaghey magh son sampleyr, surranse kerraghey dowil yn aile dy bragh farraghtyn. 
JUD.1.8	Er yn aght cheddin neesht ta ny branlaadee shoh sollaghey yn eill, soiaghey beg jeh reilltys, as goltooaney ny pooaraghyn syrjey. 
JUD.1.9	Agh Michael yn ard-ainle, tra ayns streeu rish y drogh spyrryd, v’eh pleadeil mychione corp Voses, cha ghow eh er dy choyrt stiagh plaiynt oltooanagh n’oï, agh dooyrt eh, Dy der y Chiarn oo dty host. 
JUD.1.10	Agh t’ad shoh loayrt dy olkyssagh jeh ny reddyn shen nagh vel ad dy hoiggal: agh shen ny t’ad toiggal dy dooghyssagh, myr beiyn gyn resoon; ayndoo shen t’ad stroie ad hene. 
JUD.1.11	Smerg daue; son t’ad er n’immeeaght ayns raad Cain, as er roie dy jeean lurg shaghrynys Balaam son faill, as er jerraghtyn ayns irree-magh Core. 
JUD.1.12	T’ad shoh spuitt ayns nyn guirraghyn dy ghraih, tra t’ad ec gien mêriu, lhieeney ad hene fegooish aggle: bodjallyn t’ad gyn ushtey, eebrit lesh y gheay; biljyn ta’n blaa oc fioghey, fegooish mess, keayrt as keayrt er n’gholl naardey, astyrit ass ny fraueyn; 
JUD.1.13	Tonnyn freaynagh yn aarkey, keshal magh yn nearey oc hene; rollageyn rouail, daue ta kiarit yn dooid dy ghorraghys son dy bragh. 
JUD.1.14	As ren Enoch myrgeddin, yn chiaghtoo jeh kynney Adam phadeyrys mychione oc shoh, gra, Cur-my-ner ta’n Chiarn cheet lesh jeih thousaneyn jeh e nooghyn, casherick, 
JUD.1.15	Dy chooilleeney briwnys orroo ooilley, as dy gheyrey ooilley ny mee-chrauee ny vud oc, son ooilley nyn obbraghyn mee-chrauee, t’ad dy mee-chrauee er n’yannoo, as son ooilley ny goan lûnagh ta peccee mee-chrauee er loayrt n’oï. 
JUD.1.16	Ta’d shoh sleih ta tallagh, plaiyntee gyn oyr, gimmeeaght lurg nyn yeearreeyn hene; as ta’n beeal oc loayrt focklyn mooarey dy ardail, brynneragh rish persoonyn deiney er graih cosney. 
JUD.1.17	Agh, chaarjyn, cooinee-jee er ny goan va roïe loayrit liorish ostyllyn nyn Jiarn Yeesey Creest: 
JUD.1.18	Kys dinsh ad diu, dy beagh craidoilee ayns ny laghyn s’jerree, yinnagh gimmeeaght lurg ny yeearreeyn mee-chrauee oc hene. 
JUD.1.19	Shoh ad ta scarrey ad hene voïn, sleih foalley, fegooish Spyrryd Yee. 
JUD.1.20	Agh shiuish, chaarjyn, troggal shiu hene er [undin] nyn gredjue smoo casherick, goaill padjer ayns y Spyrryd Noo, 
JUD.1.21	Freill-jee shiu hene ayns graih Yee, jerkal rish myghin nyn Jiarn Yeesey Creest gys bea dy bragh farraghtyn. 
JUD.1.22	As jeh paart gow-jee chymmey, jannoo reih jeu. 
JUD.1.23	As feallagh elley saue-jee lesh aggle, myr dy beagh shiu dy hayrn ad ass yn aile; coyrt feoh ’eer da’n gharmad sollit liorish yn eill. 
JUD.1.24	Nish huggeysyn ta abyl dy reayll shiu veih tuittym as dy hebbal shiu gyn loght kionfenish e ghloyr lesh boggey erskyn towse, 
JUD.1.25	Gys yn ynrycan Jee creeney nyn Saualtagh, dy row gloyr as ard-ooashley, reill as pooar, nish as dy bragh. Amen.
REV.1.1	Ashlish Yeesey Creest, hug Jee da, dy hoilshaghey da e harvaantyn reddyn shegin dy gerrit cheet gys kione; as ren eh shoh y choyrt as y chowraghey liorish ainle da e harvaant Ean: 
REV.1.2	Ren gymmyrkey feanish gys goo Yee, as recortys Yeesey Creest, as jeh dy chooilley nhee honnick eh. 
REV.1.3	Bannit ta eshyn ta lhaih, as adsyn ta clashtyn goan y phadeyrys shoh, as freayll ny reddyn shen ta scruit ayn: son ta’n traa er-gerrey. 
REV.1.4	Ean gys ny shiaght kialteenyn t’ayns Asia: Grayse dy row hiu, as shee, veihsyn, ta, as va, as ta ry heet: as veih ny shiaght spyrrydyn ta kiongoyrt rish e stoyl-reeoil. 
REV.1.5	As veih Yeesey Creest, yn feanish firrinagh, as y chied-er-ny-ruggey veih ny merriu, as prince reeaghyn y thallooin: Huggeysyn va graihagh orrin, as ren shinyn y niee veih nyn beccaghyn ayns yn uill echey hene. 
REV.1.6	As ta er n’yannoo shin reeaghyn as saggyrtyn gys Jee as e Ayr; dasyn dy row gloyr as reill son dy bragh as dy bragh. Amen. 
REV.1.7	Cur-my-ner, t’eh cheet lesh bodjallyn; as hee dy chooilley hooill eh, as adsyn myrgeddin ren eh y hoylley: as nee ooilley kynneeyn y thallooin dobberan kyndagh rish: myr shen dy row, Amen. 
REV.1.8	Mish Alpha as Omega, yn toshiaght as y jerrey, ta’n Chiarn dy ghra, ta, as va, as ta dy heet, yn Ooilley-niartal. 
REV.1.9	Mish Ean, ta myrgeddin nyn mraar, as sheshey ayns seaghyn, as ayns reeriaght as surranse Yeesey Creest, va mee ayns yn ellan, ta enmyssit Patmos, er graih goo Yee, as son recortys Yeesey Creest. 
REV.1.10	Va mee ayns y Spyrryd er laa yn Chiarn, as cheayll mee my chooyl coraa ard, myr jeh cayrn. 
REV.1.11	Gra, Mish Alpha as Omega, yn chied er as y fer s’jerree: as, Shen t’ou dy akin, scrieu ayns lioar, as cur eh gys ny shiaght kialteenyn ta ayns Asia; gys Ephesus, as gys Smyrna, as gys Pergamos, as gys Thyatira, as gys Sardis, as gys Philadelphia, as gys Laodicea. 
REV.1.12	As hyndaa mee dy akin cre voish haink y coraa ren loayrt rhym. As tra va mee er jyndaa, honnick mee shiaght cainleyryn dy airh: 
REV.1.13	As ayns mean ny shiaght cainleyryn, fer goll-rish yn Mac dooinney, coamrit lesh garmad sheese gys ny cassyn, as kianlt mysh e chleeau lesh cryss dy airh. 
REV.1.14	Va e chione as e olt bane myr ollan, cha gial as sniaghtey; as va e hooillyn myr lossey dy aile; 
REV.1.15	As e chassyn goll-rish prash sollys, myr dy beagh ad lheie ayns coirrey; as e choraa myr sheean ymmodee ushtaghyn. 
REV.1.16	As va echey ayns e laue yesh shiaght rollageyn: as magh ass e veeal haink cliwe geyre lesh daa foyr: as va e eddin myr y ghrian tra t’eh soilshean ayns e niart. 
REV.1.17	As tra honnick mee eh, huitt mee sheese ec e chassyn myr marroo: as hug eh e laue-yesh orrym, gra rhym, Ny bee aggle ort; Mish y chied er as y fer s’jerree. 
REV.1.18	Mish eh ta bio, as va marroo; as cur-my-ner ta mee bio er son dy bragh, Amen; as ta aym ogheryn niurin as baase. 
REV.1.19	Scrieu ny reddyn t’ou er vakin, as ny reddyn ta, as ny reddyn vees ny yeï shoh, 
REV.1.20	Folliaght ny shiaght rollageyn honnick oo ayns my laue-yesh, as ny shiaght cainleyryn dy airh. Ta ny shiaght rollageyn ainleyn ny shiaght kialteenyn: as ny shiaght cainleyryn honnick oo, t’ad ny shiaght kialteenyn.
REV.2.1	Gys ainle agglish Ephesus, scrieu, Ny reddyn shoh ta eshyn dy ghra ta cummal ny shiaght rollageyn ayns e laue yesh, ta shooyl mastey ny shiaght cainleyryn dy airh; 
REV.2.2	Shione dou dty obbraghyn, as dty hooilleil, as dty hurranse, as kys nagh vod oo gymmyrkey lhieusyn ta olk: as t’ou er phrowal adsyn ta gra dy nee ostyllyn ad, agh cha vel ad; as er gheddyn ad magh dy ve nyn mreageryn. 
REV.2.3	As t’ou er n’ymmyrkey yn errey, as ta ayd meenid, as er graih my ennym t’ou er hooilleil, as cha vel oo er choayl dty chree. 
REV.2.4	Ny-yeih ta red ennagh aym dt’oï, er-yn-oyr dy vel oo er hreigeil dty chied ghraih. 
REV.2.5	Cooinee er-y-fa shen cre voish t’ou er duittym, as gow arrys, as jean dty chied obbraghyn; er-nonney higym hood dy tappee, as scugh-ym dty chainleyr ass e ynnyd, mannagh gow arrys. 
REV.2.6	Agh ta’n goo shoh ayd, dy vel dwoaie ayd er obbraghyn ny Nicolaitanee, orroo ta dwoaie aym’s myrgeddin. 
REV.2.7	Eshyn ta cleaysh echey, lhig da clashtyn cre ta’n Spyrryd dy ghra rish ny kialteenyn. Dasyn yiow yn varriaght ver-ym’s dy ee jeh billey yn vea, ta ayns mean paradise Yee. 
REV.2.8	As gys ainle agglish Smyrna, scrieu, Ny reddyn shoh ta’n chied er as y fer s’jerree dy ghra, va marroo, as ta bio; 
REV.2.9	Shione dou dty obbraghyn, as dty heaghyn, as dty voghtynid (agh t’ou 
REV.2.10	Ny gow aggle roish veg jeh ny reddyn shen nee oo surranse: cur-my-ner, nee yn drogh-spyrryd paart eu y hilgey ayns pryssoon, dy vod shiu v’er nyn browal; as bee shiu fo tranlaase jeih laa: bee uss firrinagh 
REV.2.11	Eshyn ta cleaysh echey, lhig eh clashtyn cre ta’n Spyrryd dy ghra rish ny kialteenyn, Cha vow eshyn ta geddyn y varriaght, aggair liorish yn nah vaase. 
REV.2.12	As gys ainle agglish Pergamos, scrieu, Ny reddyn shoh ta eshyn gra, echey ta’n cliwe gyere lesh daa foyr; 
REV.2.13	Shione dou dty obbraghyn, as dty chummal, dy jarroo raad ta stoyl-reill Noid-ny-hanmey; as t’ou lhiantyn shickyr gys m’ennym, as cha vel oo er n’obbal my chredjue, eer ayns ny laghyn shen ayndoo va Antipas my eanish firrinagh, v’er ny choyrt dy baase nyn mast’ eu, raad ta’n Drogh-spyrryd cummal. 
REV.2.14	Agh ta red ennagh aym dt’oï, er-yn-oyr dy vel ayd ayns shen adsyn ta lhiantyn gys coyrle Balaam, dynsee Balak dy hoiaghey ribbey roish cloan Israel, dy ee reddyn v’er ny ouralley gys jallooyn, as dy chur rish maarderys. 
REV.2.15	Myr shen myrgeddin t’adsyn mayrt ta cummal credjue ny Nicolaitanee, red ta dwoaie aym er. 
REV.2.16	Gow arrys; er-nonney hig-ym hood dy tappee; as nee’m caggey nyn ’oï oc lesh cliwe my veeal. 
REV.2.17	Eshyn ta cleaysh echey, lhig eh clashtyn cre ta’n Spyrryd dy ghra rish ny kialteenyn. Dasyn ta geddyn yn varriaght ver-yms dy ee jeh’n manna follit, as ver ym da clagh vane, as er y chlagh ennym noa scruit, nagh nione da dooinney erbee, agh eshyn ta dy gheddyn eh. 
REV.2.18	As gys ainle agglish Thyatira, scrieu, Ny reddyn shoh ta Mac Yee dy ghra, ny sooillyn echey ta myr lossey dy aile, as e chassyn goll rish prash sollys; 
REV.2.19	Shione dou dt’obbraghyn, as dty ghiastyllys, as dty hirveish, as dty chredjue, as dty hurranse, as dt’obbraghyn s’jerree dy ve ny share na’n toshiaght. 
REV.2.20	Ny-yeih, ta reddyn ennagh aym dy choyrt dty lieh, er-y-fa dy vel uss lhiggey da’n ven shen Jezebel, ta goaill urree dy ve ny adeyr, dy ynsaghey as dy chleayney my harvaantyn dy chur rish maarderys, as dy ghoaill commee ayns ny reddyn t’er ny ouralley gys jallooyn. 
REV.2.21	As hug mee traa jee dy ghoaill arrys jeh’n vaarderys eck, as cha ren ee arrys y ghoaill. 
REV.2.22	Cur-my-ner, tilg-yms ee er lhiabbee, as adsyn ta brishey poosey mâree ayns seaghyn trome, mannagh gow ad arrys jeh nyn obbraghyn. 
REV.2.23	As stroie-ym yn chloan eck lesh baase; as bee fys ec ooilley ny kialteenyn dy nee mish eh ta ronsaghey ny meeaghyn as y cree: as ver-yms da dagh unnane eu cordail rish nyn obbraghyn. 
REV.2.24	Agh riuish ta mee gra, as rish y vooinjer elley ta ayns Thyatira, Whilleen as nagh vel yn ynsagh shoh oc, as nagh vel er doiggal croutyn dowiney yn Drogh spyrryd, myr jir ad, cha der ym erriu errey erbee sodjey. 
REV.2.25	Agh cum-jee shickyr shen ny t’eu hannah, derrey hig-ym. 
REV.2.26	As eshyn ta geddyn y varriaght, as freayll my obbraghyn gys y jerrey dasyn ver-ym pooar harrish ny ashoonyn: 
REV.2.27	(As nee eh reill ad lesh lorg-reill dy yiarn: as myr siyn-craie bee ad brisht ayns peeshyn) myr ta mish myrgeddin er gheddyn veih my Ayr. 
REV.2.28	As ver-ym dasyn rollage y voghrey. 
REV.2.29	Eshyn ta cleaysh echey, lhig da clashtyn ny ta’n Spyrryd dy ghra rish ny kialteenyn.
REV.3.1	As gys ainle yn agglish t’ayns Sardis, scrieu, Ny reddyn shoh t’eshyn gra, echey ta ny shiaght Spyrrydyn dy Yee, as ny shiaght rollageyn; Shione dou dty obbraghyn, dy vel goo ayd dy vel oo bio, agh t’ou marroo. 
REV.3.2	Bee er dty arrey, as niartee ny reddyn ta er-mayrn, ta aarloo dy gholl naardey: son cha vel mee er gheddyn dty obbraghyn dy slane cooilleenit fenish Yee. 
REV.3.3	Cooinee, er-y-fa shen, kys t’ou er gheddyn as er chlashtyn, as cum shickyr, as gow arrys. Mannagh bee oo er-y-fa shen er dty arrey, hig-ym ort myr maarliagh, as cha bee fys ayd cre’n oor hig-ym ort. 
REV.3.4	Ta regyryn dy enmyn ayd ayns Sardis hene, nagh vel er sollaghey nyn gharmadyn; as nee ad shooyl mârym’s ayns coamraghyn gial: son t’ad feeu. 
REV.3.5	Bee eshyn yiow yn varriaght, coamrit ayns garmad gial; as cha derym yn ennym echey ass lioar y vea, agh goym rish e ennym kiongoyrt rish my Ayr, as fenish e ainleyn. 
REV.3.6	Eshyn ta cleaysh echey, lhig eh clashtyn ny ta’n Spyrryd dy ghra rish ny kialteenyn. 
REV.3.7	As gys ainle agglish Philadelphia, scrieu, Ny reddyn shoh ta’n fer casherick, yn er firrinagh dy ghra, eshyn ta ogher Ghavid echey, eshyn ta fosley, as cha vel dooinney erbee jeigh; as ta jeigh, as cha vel fer erbee fosley: 
REV.3.8	Shione dou dty obbraghyn: cur-my-ner, ta mee er hoiaghey royd dorrys foshlit, as cha vod dooinney y yeigh eh: son ta red beg dy vree aynyd, as t’ou er vreayll my ghoo, as cha vel oo er obbal my ennym. 
REV.3.9	Cur-my-ner, ver-ym orroosyn jeh keeill Satan (ta gra dy nee Hewnyn ad, as nagh nee, agh ta breagagh) cur-my-ner, ver-yms orroo cheet as ooashley ’choyrt ec dty chassyn, as toiggal dy vel mish er ve ghraihagh ort. 
REV.3.10	Er-yn-oyr dy vel oo er vreayll goo 
REV.3.11	Cur-my-ner, ta mee cheet dy tappee: cum shickyr ny t’ayd, son nagh gow dooinney erbee dty attey voïd. 
REV.3.12	Eshyn ta cosney’n varriaght, neem’s pillar jeh ayns chiamble Yee, as cha jed eh magh ass arragh: as scrieu-yms er ennym my Yee, as ennym ard-valley my Yee, yn Jerusalem noa, ta cheet neose veih niau voish my Yee; as scrieu-yms er my ennym noa. 
REV.3.13	Eshyn ta cleaysh echey, lhig eh clashtyn ny ta’n Spyrryd dy ghra rish ny kialteenyn. 
REV.3.14	As gys ainle agglish ny Laodiceanee, scrieu, Ny reddyn shoh ta’n Amen dy ghra, yn feanish ynrick as firrinagh, toshiaght chroo Yee. 
REV.3.15	Shione dou dty obbraghyn, nagh vel oo edyr feayr ny cheh: baillym dy beagh oo edyr feayr ny cheh. 
REV.3.16	Myr shen er-yn-oyr dy vel oo eddyr y jees, as nagh vel oo edyr feayr ny cheh, tilg-ym oo magh ass my veeal: 
REV.3.17	Son dy vel oo gra, Ta mee berchagh, as er vishaghey ayns cooid, as nagh vel mee feme nhee erbee; as cha vel oo goaill hood hene dy vel oo treih, as seaghnit, as boght, as doal, as rooisht. 
REV.3.18	Ta mee cur coyrle dhyt dy chionnaghey voym airh er ny phrowal ’syn aile, dy vod oo ve berchagh; as coamrey gial, dy vod oo ve coodit, as nagh bee dty nearey er ny akin; as jean dty hooillyn y ooillaghey lesh shelliu-sooilley, dy vod oo fakin. 
REV.3.19	Whilleen as ta mee graihagh orroo, ta mee cur oghsan daue, as dy smaghtaghey ad: bee jeean er-y-fa shen, as gow-arrys. 
REV.3.20	Cur-my-ner, ta mee my hassoo ec y dorrys, as shirrey fosley: My ver dooinney erbee clashtyn da my choraa, as y dorrys y osley, higym stiagh huggey, as nee’m shibber y ghoaill mârish, as eshyn mârym’s. 
REV.3.21	Dasyn ta geddyn y varriaght low-yms dy hoie mârym er my stoyl-reeoil, myr hooar mish myrgeddin yn varriaght, as ta mee er hoie sheese marish my Ayr er y stoyl-reeoil echeysyn. 
REV.3.22	Eshyn ta cleaysh echey, lhig eh clashtyn ny ta’n Spyrryd dy ghra rish ny kialteenyn.
REV.4.1	Lurg shoh yeeagh mee, as cur-my-ner, va dorrys er ny osley ayns niau: as va’n chied choraa cheayll mee, myr dy beagh eh cayrn taggloo rhym; dooyrt rhym, Tar seose gys shoh, as jeeagh-ym dhyt reddyn shegin ve ny lurg shoh. 
REV.4.2	As chelleeragh va mee ayns y Spyrryd; as cur-my-ner, va stoyl-reeoill soit ayns niau, as hoie fer er y stoyl-reeoil. 
REV.4.3	As v’eshyn ren soie, dy yeeaghyn er, clasley rish jasper, as clagh sardine; as va goll twoaie runt mygeayrt y stoyl-reeoil, ayns shilley myr emerald. 
REV.4.4	As runt mygeayrt y stoyl-reeoil va kiare stuill as feed; as er ny stuill honnick mee kiare shanstyryn as feed nyn soie, coamrit ayns coamrey gial; as v’oc er nyn ging attaghyn dy airh. 
REV.4.5	As magh ass y stoyl-reeoil haink tendreilyn, as taarnaghyn, as coraaghyn. As va shiaght lampyn dy aile, lossey kiongoyrt rish y stoyl-reeoil, shen ta shiaght spyrrydyn Yee. 
REV.4.6	As kiongoyrt rish y stoyl-reeoil va faarkey dy ghless, goll-rish crystal: as ayns mean y stoyl-reeoil as cruin mygeayrt y stoyl-reeoill, va kiare beiyn lane dy hooillyn cheu-veealloo as cheu-chooylloo. 
REV.4.7	As va’n chied chretoor casley rish lion, as va’n nah chretoor goll-rish lheiy, as va eddin ec y trass chretoor goll-rish dooinney, as va’n chiarroo chretoor myr urley ta getlagh. 
REV.4.8	As v’ec dagh fer jeh ny kiare cretooryn shey skianyn mygeayrt-y-mysh, as v’ad lane dy hooillyn cheu-sthie; as cha vel ad scuirr laa ny oie, gra, Casherick, casherick, casherick, Hiarn Yee Ooilley-niartal, va, as ta, as ta ry-heet. 
REV.4.9	As choud as ta ny cretooryn shen coyrt gloyr, as ooashley, as booise dasyn va ny hoie er y stoyl reeoil, ta bio son dy bragh as dy bragh. 
REV.4.10	Ta ny kiare shanstyryn as feed tuittym sheese kiongoyrt rishyn va ny hoie er y stoyl-reeoil, as coyrt ooashley dasyn ta bio son dy bragh as dy bragh, as t’ad ceau sheese ny attaghyn oc kiongoyrt rish y stoyl-reeoil, gra, 
REV.4.11	T’ou feeu, O Hiarn, dy gheddyn gloyr, as ooashley, as pooar; son t’ou er chroo dy chooilley nhee, as son dty aigney hene t’ad, as v’ad er nyn groo.
REV.5.1	As honnick mee ayns y laue-yesh echeysyn va soie er y stoyl reeoil, lioar scruit er y cheu-sthie as er y chooyl, sealit lesh shiaght sealyn. 
REV.5.2	As honnick mee ainle niartal fockley magh lesh ard-choraa, Quoi ta feeu dy osley yn lioar, as dy eaysley ny sealyn eck? 
REV.5.3	As cha yiarg dooinney erbee ayns niau, ny er y thalloo, ny fo’n thalloo, yn lioar y osley, ny dy yeeaghyn ayn. 
REV.5.4	As cheayn mee dy mooar, er-y-fa nagh row dooinney erbee er ny gheddyn feeu dy osley, as dy lhaih yn lioar, ny dy yeeaghyn ayn. 
REV.5.5	As dooyrt fer jeh ny shanstyryn rhym. Ny jean keayney: cur-my-ner, ec Lion kynney Yudah, fraue Ghavid, ta pooar dy osley yn lioar, as dy eaysley ny shiaght sealyn eck. 
REV.5.6	As yeeagh mee, as cur-my-ner, kiongoyrt rish y stoyl-reeoil, as ny kiare cretooryn, as ayns mean ny shanstyryn, hass Eayn myr dy beagh eh er ny varroo, lesh shiaght eairkyn, as shiaght sooillyn, ta shiaght Spyrrydyn Yee, er nyn goyrt magh trooid ooilley’n seihll. 
REV.5.7	As haink eh as ghow eh yn lioar ass y laue-yesh echeysyn va soie er y stoyl-reeoil. 
REV.5.8	As tra v’eh er ghoaill y lioar, huitt ny kiare cretooryn as ny kiare shanstyryn as feed sheese fenish yn Eayn, as claasaghyn ec dagh unnane oc, as siyn airhey lane dy hoar millish ourallyn, ta padjeryn ny nooghyn. 
REV.5.9	As ghow ad arrane noa, gra, T’ou uss feeu dy ghoaill y lioar, as dy eaysley ny sealyn eck: son v’ou er ny choyrt dy baase, as t’ou er chionnaghey shin reesht gys Jee liorish dty uill, ass dy chooilley chynney, as glare, as pobble, as ashoon; 
REV.5.10	As t’ou er n’yannoo shin da’n Jee ain, reeaghyn as saggyrtyn: as nee mayd reill er y thalloo. 
REV.5.11	As yeeagh mee, as cheayll mee coraa ymmodee ainleyn mygeayrt y stoyl-reeoil, as ny cretooryn, as ny shanstyryn: as va’n earroo oc jeih thousane keayrt jeih thousaneyn, as thousaneyn dy housaneyn; 
REV.5.12	Gra lesh ard-choraa, Feeu ta’n Eayn v’er ny varroo, dy gheddyn pooar, as berchys, as creenaght, as niart, as ooashley, as gloyr, as bannaght. 
REV.5.13	As dy chooilley chretoor t’ayns niau, as er y thalloo, as fo’n thalloo, as lheid as ta ayns y cheayn, as ooilley ny t’ayndoo, cheayll mee, gra, Bannaght, as ooashley, as gloyr, as pooar dy row huggeysyn ta soie er y stoyl-reeoil, as gys yn Eayn son dy bragh as dy bragh. 
REV.5.14	As dooyrt ny kiare cretooryn, Amen. As huitt ny kiare shanstyryn as feed sheese as hug ad ooashley dasyn ta bio son dy bragh as dy bragh.
REV.6.1	As honnick mee, tra doshil yn Eayn yn chied seal as cheayll mee, myr feiyr taarnagh, fer jeh ny kiare cretooryn, gra, Tar, as cur-my-ner. 
REV.6.2	As yeeagh mee, as cur-my-ner, cabbyl bane; as va bow echeysyn va ny hoie er, as va attey er ny choyrt da, as hie eh magh lesh barriaght, as dy gheddyn barriaght. 
REV.6.3	As tra v’eh er vosley yn nah seal, cheayll mee yn nah chretoor gra, Tar, as cur-my-ner. 
REV.6.4	As hie magh cabbyl elley va jiarg; as va pooar er ny choyrt dasyn va ny hoie er, dy ghoaill shee ersooyl voish y thalloo, as dy jinnagh yn derrey yeh coyrt yn jeh elley dy baase: as va cliwe mooar er ny choyrt da. 
REV.6.5	As tra v’eh er vosley yn trass seal, cheayll mee yn trass chretoor gra, Tar, as cur-my-ner. As yeeagh mee, as honnick mee cabbyl doo; as v’echeysyn va markiagh er piyr dy veihaghyn ayns e laue. 
REV.6.6	As cheayll nee coraa veih mastey ny kiare cretooryn, gra, Towse dy churnaght son ping, as three towseyn dy oarn son ping; as ny jean aggair da’n ooil as y feeyn. 
REV.6.7	As tra v’eh er vosley yn chiarroo seal, cheayll mee coraa yn chiarroo chretoor gra, Tar, as cur-my-ner. 
REV.6.8	As yeeagh mee, as cur-my-ner, cabbyl banee; as va ennym yn varkiaght v’er, yn Baase, as yn oaie geiyrt er: as va pooar currit daue harrish y chiarroo ayrn jeh’n thalloo, dy varroo lesh y chliwe, as lesh gortey, as lesh baase, as lesh beiyn feïe y thallooin. 
REV.6.9	As tra v’eh er vosley yn wheiggoo seal, honnick mee fo’n altar ny anmeenyn ocsyn v’er ny choyrt dy baase son goo Yee, as son yn eanish dymmyrk ad. 
REV.6.10	As deïe ad lesh ard-choraa, gra, Caid, O Hiarn, casherick as firrinagh, nagh vel uss briwnys as goaill cooilleeney son yn uill ain er fir-vaghee yn thallooin? 
REV.6.11	As va coamraghyn gial er ny choyrt da dagh unnane oc, as ve er ny ghra roo, dy row ad dy ghoaill fea foast son tammylt derrey veagh traa nyn sheshaghyn-sharvaant myrgeddin, as nyn mraaraghyn va dy hurranse baase myr ren adsyn, cooilleenit. 
REV.6.12	As honnick mee tra doshil eh yn cheyoo seal, as cur-my-ner, va craa mooar thallooin ayn, as haink y ghrian dy ve doo myr aanrit-sack geyshteenagh, as va’n eayst myr fuill; 
REV.6.13	As huit rollageyn yn aer gys y thalloo, myr ta billey-figgagh tilgey e vess neu-chooie, tra te criht lesh geay niartal: 
REV.6.14	As hie’n aer ass shilley myr duillag lioar ta fillit; as va dy chooilley lieau as ellan scughit ass nyn undin: 
REV.6.15	As ren reeaghyn y thallooin, as ny ard-gheiney, as ny berchee, as ny ard-chaptanyn, as ny deiney pooaral, as dy chooilley ghooinney ayns bondiaght, as ooilley ayns seyrsneys, ad hene y ollaghey ayns ooigyn, as fo creggyn ny sleityn. 
REV.6.16	As dooyrt ad rish ny sleityn as ny creggyn, Tuitt-jee orrin, as follee shin veih’n eddin echeysyn ta ny hoie er y stoyl-reeoil, as veih corree yn Eayn: 
REV.6.17	Son ta laa mooar e yymmoose er jeet, as quoi oddys shassoo?
REV.7.1	As lurg ny reddyn shoh, honnick mee kiare ainleyn shassoo er kiare corneilyn y thallooin, lhiettal ny kiare gheayghyn y theihll, nagh sheidagh y gheay er y thalloo, ny er yn aarkey, ny billey erbee. 
REV.7.2	As honnick mee ainle elley goll seose veih’n shar, as seal yn Jee bio echey; as deïe eh lesh coraa ard gys ny kiare ainleyn, daue va pooar er ny choyrt dy yannoo skielley da’n thalloo, as yn aarkey; 
REV.7.3	Gra, Ny jean-jee skielley da’n thalloo, ny da’n aarkey, ny da ny biljyn, derrey ta shin er chowrey sharvaantyn y Jee ain ayns glare nyn eddin. 
REV.7.4	As cheayll mee yn earroo ocsyn va sealit; as va er nyn sealal, shiaght feed as kiare dy housaneyn, jeh ooilley sheelogheyn chloan Israel. 
REV.7.5	Jeh sheeloghe Yuda va sealit daa housane jeig. Jeh sheeloghe Reuben va sealit daa housane jeig. Jeh sheeloghe Ghad va sealit daa housane jeig. 
REV.7.6	Jeh sheeloghe Aser va sealit daa housane jeig. Jeh sheeloghe Nephthalim va sealit da housane jeig. Jeh sheeloghe Vanasses va sealit daa housane jeig. 
REV.7.7	Jeh sheeloghe Simeon va sealit daa housane jeig. Jeh sheeloghe Levi va sealit daa housane jeig. Jeh sheeloghe Issachar va sealit daa housane jeig. 
REV.7.8	Jeh sheeloghe Zebulon va sealit daa housane jeig. Jeh sheeloghe Yoseph va sealit daa housane jeig. Jeh sheeloghe Venjamin va sealit daa housane jeig. 
REV.7.9	Lurg shoh yeeagh mee, as cur-my-ner, va earroo mooar nagh voddagh dooinney erbee ad y choontey, jeh dy chooilley ashoon, as kynney, as pobble, as glare, nyn shassoo kiongoyrt rish y stoyl-reeoil, as kiongoyrt rish yn Eayn, ayns coamraghyn gial, as banglaneyn dy villey-palm ayns nyn laueyn: 
REV.7.10	As hrog ad seose nyn goraa dy ard, gra, Saualtys 
REV.7.11	As hass ooilley ny ainleyn mygeayrt y stoyl-reeoil, as mygeayrt y chanstyr, as ny kiare cretooryn bio, as huitt ad sheese kiongoyrt rish y stoyl reeoil er nyn eddin, as hug ad ooashley da Jee, 
REV.7.12	Gra, Amen: Bannaght, as gloyr, as creenaght, as booise, as ooashley, as pooar, as niart, dy row gys y Jee ainyn son dy bragh as dy bragh. Amen. 
REV.7.13	As dreggyr fer jeh ny shantyryn, gra rhym, Quoi ad shoh ta coamrit ayns coamraghyn gial? as cre voish haink ad? 
REV.7.14	As dooyrt mee rish, Ayd’s ta fys, my Hiarn. As dooyrt eh rhym, Shoh adsyn haink ass seaghyn mooar, as t’er niee nyn goamraghyn, as er ghiallaghey ad liorish fuill yn Eayn. 
REV.7.15	T’ad er-y-fa shen kiongoyrt rish stoyl-reeoil Yee, as dy hirveish eh oie as laa ayns e hiamble: as nee eshyn ta ny hoie er y stoyl-reeoil cummal nyn mast’ oc. 
REV.7.16	Cha bee ad accryssagh arragh, chamoo vees ad arragh paagh, chamoo huittys niart ny greiney orroo, ny chiass loshtee erbee. 
REV.7.17	Son nee’n Eayn ta ayns mean y stoyl-reeoil, faasaghey ad, as leeidee eh ad gys farraneyn dy ushtey bio: as nee Jee niee ersooyl dy chooilley yeïr veih nyn sooillyn.
REV.8.1	As tra v’eh er vosley yn chiaghtoo seal, cha row fockle dy chlashtyn ayns niau mysh lieh oor. 
REV.8.2	As honnick mee ny shiaght ainleyn va nyn shassoo kiongoyrt rish Jee; as dauesyn v’er ny choyrt shiaght cayrnyn. 
REV.8.3	As haink ainle elley as hass eh ec yn altar, as plate airh echey; as va er ny choyrt da mooarane dy oural-millish, dy jinnagh eh shen y hebbal marish padjeryn ooilley ny nooghyn er yn altar dy airh, va kiongoyrt rish y stoyl-reeoil. 
REV.8.4	As hie bree yn oural millish marish padjeryn ny nooghyn, seose kiongoyrt rish Jee, veih laue yn ainle. 
REV.8.5	As ghow yn ainle y censer, as lhieen eh eh lesh aile veih’n altar, as hilg eh eh er y thalloo: as va coraaghyn [agglagh], as taarnaghyn, as tendreilyn, as craa-hallooin. 
REV.8.6	As ren ny shiaght ainleyn, oc va ny shiaght cayrnyn, kiartaghey ad hene dy heidey. 
REV.8.7	Heid y chied ainle, as haink claghyn-sniaghtee as ainle lesh fuill ny chione, as v’ad er nyn gheayrtey er y thalloo: as va’n trass ayrn jeh ny biljyn losht, as va ooilley yn faiyr glass losht. 
REV.8.8	As heid yn nah ainle, as va myr dy beagh slieu mooar lostey lesh aile tilgit ’syn aarkey; as haink y trass ayrn jeh’n aarkey dy ve fuill: 
REV.8.9	As hooar yn trass ayrn jeh ny creetooryn va bio ayns yn aarkey, baase; as va’n trass ayrn jeh ny lhongyn er nyn stroie. 
REV.8.10	As heid y trass ainle, as huitt rollage vooar veih niau, lostey myr dy beagh eh lamp, as huitt eh er y trass ayrn jeh ny awinyn, as er farraneyn ny hushtaghyn: 
REV.8.11	As ta ennym y rollage enmyssit Ullymar: as haink y trass ayrn jeh ny ushtaghyn dy ve myr ullymar; as hooar ymmodee sleih baase liorish ny ushtaghyn, er-yn-oyr dy row ad sharroo. 
REV.8.12	As heid y chiarroo ainle, as va’n trass ayrn jeh’n ghrian dorraghys, as y trass ayrn jeh’n eayst, as y trass ayrn jeh ny rollageyn; ayns wheesh as dy row yn trass ayrn jeu fo dorraghys, as cha daink y laa rish son y trass ayrn jeh, as yn oie myrgeddin. 
REV.8.13	As yeeagh mee, as cheayll mee ainle getlagh trooid mean niau, gra lesh ard choraa, Smerg, smerg, smerg da cummaltee ny hooirey, er coontey feiyr cayrnyn elley ny three ainleyn ta foast ry-hoï sheidey.
REV.9.1	As heid yn wheiggoo ainle, as honnick mee rollage tuittym veih niau gys y thalloo: as dasyn v’er ny choyrt ogher yn diunid gyn-grunt. 
REV.9.2	As doshil eh yn diunid gyn-grunt, as dirree jaagh ass y diunid myr jaagh coirrey; as va’n ghrian as yn aer ayns dorraghys, kyndagh rish jaagh y diunid. 
REV.9.3	As haink ass y jaagh locustyn er y thalloo; as dauesyn va pooar er ny choyrt, myr ta pooar ec scorpianee y thallooin. 
REV.9.4	As v’ad fo harey gyn skielley y yannoo da faiyr y thallooin, ny da red glass erbee, ny billey erbee; agh da ny deiney shen ny lomarcan, nagh row cowrey Yee oc ayns glare nyn eddin. 
REV.9.5	As dauesyn ve er ny choyrt gyn dy varroo ad, agh dy beagh ad er nyn dorchaghey queig meeghyn: as va’n torchagh oc myr torchagh scorpion, tra ta dooinney guint liorish. 
REV.9.6	As ayns ny laghyn shen, nee deiney shirrey baase, as cha vow ad eh; as bee ad aignagh baase y gheddyn, as nee’n baase chea voue. 
REV.9.7	As va cummey ny locustyn goll-rish cabbyl greït son y chaggey; as er nyn ging va attaghyn goll-rish airh, as va ny eddinyn oc goll-rish eddinyn deiney. 
REV.9.8	As va folt oc goll-rish folt mraane, as va nyn veeacklyn goll-rish feeacklyn lionyn. 
REV.9.9	As va oc eïlley-vroggil myr yiarn; as va sheean nyn skianyn myr feiyr fainee ymmodee cabbil roie gys y chaggey. 
REV.9.10	As va farbyllyn orroo myr scorpionee, as va gah ayns nyn arbyl: as va pooar oc dy ghortaghey deiney queig meeghyn. 
REV.9.11	As va oc ree harrystoo, ainle y diunid gyn-grunt, ta’n ennym echey ayns glare ny Hebrewnee Abaddon, agh ayns glare ny Grecianee ta e ennym Apollyon. 
REV.9.12	T’an chied cherraghey trome harrish, as cur-my-ner, ta daa cherraghey trome elley dy heet ny lurg oc shoh. 
REV.9.13	As heid yn cheyoo ainle, as cheayll mee coraa veih kiare corneilyn yn altar airhey, ta kiongoyrt rish Jee, 
REV.9.14	Gra rish y cheyoo ainle echey va’n cayrn, Feayshil ny kiare ainleyn ta kianlt ayns awin vooar Euphrates. 
REV.9.15	As va ny kiare ainleyn er nyn veaysley, va kiarit son oor, as laa, as mee, as blein, dy stroie yn trass ayrn jeh sheelnaue. 
REV.9.16	As va earroo sheshaght-caggee ny markee daa cheead thousane dy housaneyn: as cheayll mee yn earroo oc. 
REV.9.17	As myr shoh honnick mee ny cabbil ayns yn ashlish, as adsyn v’er nyn mooin, va eïlley-vroggil orroo myr aile, as myr hyacinth, as myr brimstone: as va king ny cabbil myr king lionyn; ass as nyn meeal haink aile, as jaagh, as brimstone. 
REV.9.18	Lioroo shoh nyn droor va’n trass ayrn dy gheiney er ny stroie, liorish yn aile, as liorish y jaagh, as liorish y brimstone, haink as nyn meeal. 
REV.9.19	Son ta’n phooar oc ayns nyn meeal, as ayns nyn abyl: son va ny farbyllyn oc goll-rish ard-nieughyn, as va king oc, as lioroo t’ad jannoo skielley. 
REV.9.20	As y chooid elley jeh ny deiney nagh row er nyn stroie liorish ny kerraghyn agglagh shoh, cha ghow ad foast arrys son obbraghyn nyn laueyn, ayns gyn coyrt ooash, ley da jouyil, as jallooyn dy airh-dy argid, as prash, as clagh, as fuygh: nagh vod fakin, ny clashtyn, ny shooyl: 
REV.9.21	Chamoo ghow ad arrys jeh’n dunverys oc, ny jeh’n obbeeys oc, ny jeh nyn maarderys, ny jeh nyn maarlys.
REV.10.1	As honnick mee ainle niartal elley cheet neose veih niau, coamrit lesh bodjal, as goll-twoaie er e chione, as va’n eddin echey myr y ghrian, as ny cassyn echey goll-rish pillaryn dy aile. 
REV.10.2	As va lioar veg foshlit echey ayns e laue: as hoie eh e chass yesh er yn aarkey, as e chass chiare er y thalloo, 
REV.10.3	As deïe eh lesh ard-choraa, myr ta lion buirroogh: as tra v’eh er n’yllagh, ren shiaght taarnaghyn fockley-magh nyn goraaghyn. 
REV.10.4	As tra va ny shiaght taarnaghyn erreish fockley magh nyn goraa, va mee kiarit dy scrieu; as cheayll mee coraa veih niau, gra rhym, Seal seose ny reddyn shen ta ny shiaght taarnaghyn er vockley magh, as ny scrieu ad. 
REV.10.5	As yn ainle honnick mee ny hassoo er yn aarkey, as er y thalloo, hrog eh seose e laue gys niau, 
REV.10.6	As loo eh liorishyn ta bio son dy bragh as dy bragh, chroo niau, as ny reddyn t’ayn, as y thalloo, as ny reddyn t’ayn, as yn aarkey, as ny reddyn t’ayn, nagh beagh traa ny sodjey: 
REV.10.7	Agh ayns laghyn coraa yn chiaghtoo ainle, tra nee eh toshiaght dy heidey, dy beagh folliaght Yee er ny chooilleeney, myr t’eh er hoilshaghey da e harvaantyn ny phadeyryn. 
REV.10.8	As loayr y coraa cheayll mee veih niau rhym reesht, as dooyrt eh, Immee, as gow yn lioar veg ta foshlit ayns laue yn ainle ta shassoo er yn aarkey, as er y thalloo. 
REV.10.9	As hie mee gys yn ainle, as dooyrt mee rish, Cur dou yn lioar veg. As dooyrt eh rhym, Gow eh, as ee eh; as nee eh dty volg sharroo, agh bee eh millish ayns dty veeal myr mill. 
REV.10.10	As ghow mee yn lioar veg ass laue yn ainle, as d’ee mee eh; as ve ayns my veeal millish myr mill: as cha leah as d’ee mee eh, va my volg sharroo. 
REV.10.11	As dooyrt eh rhym, Shegin dhyt’s phadeyrys y yannoo reesht mychione ymmodee pobble, as ashoonyn, as glaraghyn, as reeaghyn.
REV.11.1	As va cuirtlagh er ny choyrt dou goll-rish lorg-howshan: as hass yn ainle, gra, Trog ort, as gow towshan jeh chiamble Yee, as yn altar, as adsyn ta coyrt ooashley ayn. 
REV.11.2	Agh y chooyrt ta cheu-mooie jeh’n chiamble, faag voïd eh, as ny towse eh; son te er ny choyrt da ny Ashoonee: as yn ard-valley casherick stampee ad fo chosh daa vee as da-eed. 
REV.11.3	As ver-yms pooar da my ghaa eanish, as nee ad phadeyrys thousane daa cheead as three-feed laa coamrit ayns aanrit-sack. 
REV.11.4	Ad shoh yn daa villey-olive, as y daa chainleyr shassoo kionfenish Jee yn theihll. 
REV.11.5	As my nee dooinney erbee aggair daue, ta aile cheet magh ass nyn meeal, dy stroie nyn noidyn: as my nee dooinney erbee aggair daue, shoh myr vees eh er ny choyrt dy baase. 
REV.11.6	Oc shoh ta pooar dy yeigh niau, nagh bee fliaghey ayn rish traa yn phadeyrys oc: as ta pooar oc harrish ny ushtaghyn dy hyndaa ad ayns fuill, as dy woalley yn thalloo lesh dy chooilley cherraghey, cha mennick as sailliu. 
REV.11.7	As tra vees ad er chooilleeney nyn veanish, nee’n veisht ta girree ass y diunid gyn-grunt, caggey nyn ’oï, as yiow eh yn varriaght harrystoo, as ver eh ad dy baase. 
REV.11.8	As nee ny kirp marroo oc lhie ayns straïd yn ard-valley vooar, ta ayns aght spyrrydoil enmyssit Sodom as Egypt, raad myrgeddin va nyn Jiarn er ny chrossey. 
REV.11.9	As nee adsyn jeh’n pobble, as jeh ny kynneeyn, as ny glaraghyn, as ny ashoonyn, fakin ny kirp marroo oc three laa dy lieh, as cha lhig ad da ny kirp marroo oc dy ve oanluckit. 
REV.11.10	As bee cummaltee yn thallooin boggyssagh harrystoo, as bee ad gennal, as ver ad giootyn da ’cheilley; er-yn-oyr dy ren y daa phadeyr shoh adsyn y heaghney va baghey er y thalloo. 
REV.11.11	As lurg three laa dy lieh, hie’n Spyrryd dy vea veih Jee stiagh ayndoo: as hass ad er nyn gassyn, as huitt aggle mooar orroosyn honnick ad. 
REV.11.12	As cheayll ad coraa ard veih niau, gra roo, Tar-jee seose gys shoh. As hie ad seose gys niau ayns bodjal, as honnick nyn noidyn ad. 
REV.11.13	As ’syn oor cheddin va craa mooar thallooin ayn, as huitt yn jeihoo ayrn jeh’n ard-valley, as ayns y craa-thallooin v’er nyn stroie shiaght thousane dooinney: as v’adsyn va er-mayrn atchimagh, as hug ad gloyr da Jee t’ayns niau. 
REV.11.14	Ta’n nah cherraghey harrish, as cur-my-ner, ta’n trass cheet dy tappee. 
REV.11.15	As heid y chiaghtoo ainle, as va coraaghyn mooarey ayns niau, gra, Ta reeriaghtyn y theihll er jeet dy ve reeriaghtyn nyn Jiarn, as y Creest echey, as nee eh reill son dy bragh as dy bragh. 
REV.11.16	As ny kiare shanstyryn as feed, va nyn soie kiongoyrt rish Jee er nyn stuill-reeoil huitt ad sheese er nyn eddinyn, as hug ad ooashley da Jee. 
REV.11.17	Gra, Ta shin cur booise dhyt’s O Hiarn Yee Ooilley-niartal, ta, as va, as ta ry heet; son dy vel oo er ghoaill hood hene dty phooar vooar, as er reill. 
REV.11.18	As va ny ashoonyn corree, as ta dty yymmoose er jeet, as traa ny merriu dy ve er nyn mriwnys, as uss dy choyrt leagh da dty harvaantyn ny phadeyryn, as da ny nooghyn, as dauesyn ta goaill aggle roish dty ennym, beg as mooar, as dy stroie adsyn ta milhey’n seihll. 
REV.11.19	As va chiamble Yee er ny osley ayns niau, as va arg e chonaant er ny akin ayns e hiamble: as va tendreilyn, as coraaghyn, as taarnaghyn, as craa-hallooin, as claghyn mooarey sniaghtee.
REV.12.1	As va yindys mooar er ny akin ayns niau, ben coamrit lesh y ghrian, as yn eayst fo e cassyn, as attey dy ghaa rollage yeig er e kione: 
REV.12.2	As myr v’ee trome torragh, deïe ee, er-troailt, as ayns pian dy ve livreit. 
REV.12.3	As va yindys mooar elley er ny akin ayns niau, as cur-my-ner, dragon mooar jiarg, lesh shiaght king, as jeih eairkyn, as shiaght attaghyn er e ching. 
REV.12.4	As hayrn y famman echey yn trass ayrn jeh rollageyn niau, as cheau eh ad er y thalloo: as hass y dragon kiongoyrt rish y ven va aarloo dy ve livreit, dy stroie yn lhiannoo eck cha leah as harragh eh er y theihll. 
REV.12.5	As dymmyrk ee lhiannoo mac, va ry-hoi reill dy chooilley ashoon lesh lorg dy yiarn: as va’n mac eck goit seose gys Jee, as gys e stoyl reeoil. 
REV.12.6	As hie yn ven er-chea gys yn aasagh, raad ta boayl eck kiarit liorish Jee dy jinnagh ad ish y veaghey ayns shen thousane daa cheead as three feed laa. 
REV.12.7	As va caggey ayns niau: ren Michael as e ainleyn caggey noi’n dragon, as ren y dragon as e ainleyn caggey; 
REV.12.8	As cha dooar ad barriaght, chamoo v’an ynnyd oc ry-gheddyn arragh ayns niau. 
REV.12.9	As va’n dragon mooar er ny eiyrt magh, yn chenn ard-nieu, enmyssit yn Jouyl as Satan, ta molley yn slane seihll; v’eh eiyrit magh gys y thalloo, as va e ainleyn tilgit magh mârish. 
REV.12.10	As cheayll mee coraa ard ayns niau, gra, Nish ta er jeet saualtys, as niart, as reeriaght yn Jee ain, as pooar yn Creest echey: son ta fer-chassid nyn mraaraghyn tilgit sheese, ren adsyn y chassid fenish yn Jee ain oie as laa. 
REV.12.11	As hooar ad barriaght er liorish fuill yn Eayn, as liorish goo nyn veanish; as cha row scansh oc jeh nyn mioys dy jarroo gys y vaase. 
REV.12.12	Gow-jee boggey er-y-fa shen, shiuish niaughyn, as shiuish ta cummal ayndoo. Smerg da cummaltee yn thalloo as yn aarkey; son ta’n drogh-spyrryd er jeet neose hiuish ayns farg eulyssagh, er-yn-oyr dy vel fys echeysyn nagh vel e hraa agh giare. 
REV.12.13	As tra honnick y dragon dy row eh er ny hilgey gys y thalloo, ren eh tranlaase er y ven v’er n’ymmyrkey yn lhiannoo-mac. 
REV.12.14	As da’n ven ve’r ny choyrt daa skian dy urley vooar, dy voddagh ee getlagh gys yn aasagh, gys yn ynnnyd eck hene: raad ta beaghey kiarit j’ee son traa, as traaghyn, as lieh traa, veih eddin yn ard-nieu. 
REV.12.15	As hilg yn ard-nieu ass e veeal ushtey myr thooilley, geiyrt er y ven; dy chur urree goll lesh y thooilley. 
REV.12.16	As chooin y thalloo lesh y ven, as doshil y thalloo e beeal, as slug ee seose thooilley hilg y dragon magh ass e veeal. 
REV.12.17	As va’n dragon elgyssagh noi’n ven, as hie eh dy yannoo caggey rish y chooid elley jeh’n sluight eck, ta freayll annaghyn Yee, as oc ta feanish Yeesey Creest.
REV.13.1	As hass mee er genniagh ny marrey, as honnick mee beisht troggal ass yn aarkey, lesh shiaght king, as jeih eairkyn, as er e eairkyn jeih attaghyn, as er ny king echey va enmyn mollaghtagh. 
REV.13.2	As va’n veisht honnick mee goll rish leopard, as va ny cassyn echey myr cassyn bear, as e veeal myr beeal lion: as hug y dragon e phooar da as e stoyl, as reill mooar. 
REV.13.3	As honnick mee unnane jeh ny king echey, myr dy beagh eh guint dy baase; as va’n lhot baaish echey er ny lheihys: as hie ooilley’n seihll ayns yindys geiyrt er y vaagh. 
REV.13.4	As hug ad ooashley da’n dragon hug pooar da’n veisht: as hug ad ooashley da’n veisht, gra, Quoi ta goll-rish y veisht? quoi oddys caggey n’oï? 
REV.13.5	As va beeal er ny choyrt da, loayrt reddyn mooaralagh as mollaghtagh; as va pooar echey dy hannaghtyn daa vee as da-eed. 
REV.13.6	As doshil eh e veeal ayns goan-mollaghtagh noi Jee, dy oltooaney e ennym, as e chabbane-agglish, as noi cummaltee niau. 
REV.13.7	As va pooar er ny choyrt da dy chaggey noi ny nooghyn, as dy gheddyn yn varriaght orroo: as va pooar er ny choyrt da harrish dy chooilley chynney, as glare, as ashoon. 
REV.13.8	As ver ooilley cummaltee yn theihll ooashley da, nyn enmyn nagh vel scruit ayns lioar bea yn Eayn er ny varroo er-dy hoshiaght y theihll. 
REV.13.9	My ta cleaysh ec dooinney erbee, lhig da clashtyn. 
REV.13.10	Eshyn ta leeideil gys cappeeys, hed [eh hene] gys cappeeys: Eshyn ta marroo lesh y chliwe, bee eh er ny varroo lesh y chliwe. Ayns shoh ta meenid as credjue ny nooghyn. 
REV.13.11	As hug mee my-ner beisht elley troggal ass y thalloo, as va daa eairk echey goll-rish eayn, as loayr eh myr dragon. 
REV.13.12	As t’eh goaill er ooilley pooar yn chied veisht va roish; as t’eh cur er y theihll, as ny cummaltee echey, dy choyrt ooashley da’n chied veisht, yn lhot baaish echey v’er ny lheihys. 
REV.13.13	As t’eh jannoo yindyssyn mooarey, myr shen dy vel eh cur er aile dy heet neose veih’n aer er y thalloo, ayns shilley deiney, 
REV.13.14	As t’eh molley adsyn ta cummal er y thalloo, liorish ny mirrillyn shen va pooar echey dy yannoo ayns shilley’n veisht, gra rish cummaltee’n thallooin dy yannoo jalloo da’n veisht va lhottit liorish y chliwe, as va bio. 
REV.13.15	As va pooar echey dy choyrt bioys da jalloo yn veisht, dy jinnagh jalloo yn veish e chammah loayrt, as cur er whilleen as nagh jinnagh ooashley da jalloo yn veisht dy ve er nyn goyrt dy baase. 
REV.13.16	As t’eh cur er ooilley chammah beg as mooar, berchagh as boght, seyr as ayns bondiaght, dy ve cowrit ayns nyn laue-yesh, ny ayns glare nyn eddin: 
REV.13.17	As nagh voddagh dooinney erbee kionnaghey ny creck, agh eshyn va cowrey, ny ennym y veisht er, ny earroo yn ennym echey. 
REV.13.18	Ayns shoh ta creenaght. Lhig dasyn ta tushtey echey coontey earroo yn veisht; son earroo dooinney eh; as ta’n earroo echey shey cheead three-feed as shey.
REV.14.1	As yeeagh mee, as cur-my-ner, hass Eayn er cronk Sion, as mârish shiaght feed as kiare thousaneyn, lesh ennym e Ayrey scruit ayns glare nyn eddinyn. 
REV.14.2	As cheayll mee coraa veih niau, myr sheean ymmodee ushtaghyn, as myr feiyr taarnagh mooar: as cheayll mee kiaull claaseydeyryn cloie er nyn glaasaghyn: 
REV.14.3	As ghow ad myr dy beagh eh arrane noa kiongoyrt rish y stoyl-reeoil, as kiongoyrt rish ny kiare cretooryn bio, as y chanstyr: as cha dod dooinney erbee yn arrane shen y ynsaghey, agh y chiaght feed as kiare thousaneyn, v’er nyn veaysley veih broïd y theihll. 
REV.14.4	Shoh ad nagh row er n’yannoo peccah rish mraane; son moidynyn ad: shoh ad ta geiyrt da’n Eayn raad erbee dy jed eh: v’ad shoh er nyn gosney veih mastey deiney, myr va’d ny chied messyn da Jee as da’n Eayn. 
REV.14.5	As ayns nyn meeal cha row ry-gheddyn foalsaght erbee: son t’ad gyn-loght kiongoyrt rish stoyl-reeoil Yee. 
REV.14.6	As honnick mee ainle elley getlagh trooid mean yn aer, as echey yn sushtal dy bragh farraghtyn dy phreacheil dauesyn ta cummal er y thalloo, as da dy chooilley ashoon, as kynney, as glare, as pobble, 
REV.14.7	Gra lesh ard-choraa, Gow-jee aggle roish Jee, as cur-jee gloyr da; son ta oor y vriwnys echey er jeet: as cur jee ooashley dasyn chroo niau as thalloo, as yn aarkey, as ny farraneyn ushtey. 
REV.14.8	As haink geiyrt er ainle elley, gra, Ta Babylon er duittym, er duittym, yn ard-valley mooar shen, son dy dug ee er dy chooilley ashoon dy iu jeh feeyn yn vaarderys eck. 
REV.14.9	As hie yn trass ainle geiyrt orroosyn, gra lesh ard-choraa, My ver dooinney erbee ooashley da’n veisht, as da’n jalloo echey, as dy gow eh yn cowrey echey er glare e eddin, ny er e laue, 
REV.14.10	Nee’n fer cheddin giu jeh feeyn corree Yee, er ny lhieeney da gyn meenaghey dy vyghin, ayns cappan e yymmoose; as bee eh er ny horchaghey lesh aile as brimstone, kionfenish ny ainleyn casherick, as kiongoyrt rish yn Eayn: 
REV.14.11	As ta jaagh yn torchagh oc goll seose son dy bragh as dy bragh: as cha vel fea oc oie ny laa, ta ooashlaghey yn veisht, as e yalloo, ny ocsyn ta goaill orroo cowrey e ennym. 
REV.14.12	Ayns shoh ta meenid ny nooghyn; shoh’n raad t’adsyn ta cur tastey da annaghyn Yee, as da credjue Yeesey. 
REV.14.13	As cheayll mee coraa veih niau, gra rhym, Scrieu, Veih shoh magh, bannit ta ny merriu ta geddyn baase ayns y Chiarn: Dy jarroo myr shen ta’n Spyrryd dy ghra, son t’ad ec fea veih nyn seaghyn; as ta nyn obbraghyn geiyrt daue. 
REV.14.14	As yeeagh mee, as cur-my-nêr, bodjal gial, as er y vodjal hoie fer, goll-rish y Mac dooinney, lesh attey dy airh er e chione, as corran gyere ayns e laue. 
REV.14.15	As haink ainle elley ass y chiamble, geamagh lesh ard-choraa dasyn va ny hoie er y vodjal, Cur fo dty chorran, as buinn: son ta dty hraa beayney er jeet; son ta fouyr y thallooin creen. 
REV.14.16	As hug eshyn va ny hoie er y vodjal e chorran gys y thalloo; as va’n thalloo er ny vuinn. 
REV.14.17	As haink ainle elley ass y chiamble t’ayns niau, lesh corran gyere myrgeddin. 
REV.14.18	As haink ainle elley veih’n altar, va pooar echey harrish aile; as deïe eh lesh ard-choraa dasyn va’n corran gyere echey, gra, Cur fo dty chorran gyere, as buinn dossyn billey-feeyney’n thallooin; son ta’n mess eck slane appee. 
REV.14.19	As hug yn aile e chorran er y thalloo, as hymsee eh billey-feeyney’n thalloo, as cheau eh eh ayns y phress mooar feeyney dy yymmoose Yee. 
REV.14.20	As va’n press-feeyney stampit cheu-mooie jeh’n ard-valley, as ren fuill ass y phress-feeyney, roshtyn gys eer streeanyn gabbyl, son daa cheead meeilley.
REV.15.1	As honnick mee cowrey elley ayns niau, mooar as mirrillagh, shiaght ainleyn as ny shiaght briwnyssyn s’jerree oc, son ayndoosyn t’er ny lhieeney seose jymmoose Yee. 
REV.15.2	As honnick mee myr dy beagh eh faarkey dy ghless, lesh aile ny chione; as adsyn hooar y varriaght er y veisht, as er e yalloo, as er e chowrey, as er earroo yn ennym echey, nyn shassoo er yn aarkey dy ghless, lesh claasaghyn Yee [ayns nyn laue.] 
REV.15.3	As ghow ad arrane Voses sharvaant Yee, as arrane yn Eayn, gra, Mooar as mirrillagh ta dty obbraghyn, Hiarn Yee Ooilley-niartal; cairagh as firrinagh ta dty raaidyn, uss Ree nooghyn. 
REV.15.4	Quoi eh nagh gow aggle royd, O Hiarn, as nagh jean dty ennym y ghloyraghey? son uss dty lomarcan ta casherick: son hig dy chooilley ashoon as ver ad ooashley kiongoyrt rhyt; son ta dty vriwnyssyn er ny hoilshaghey. 
REV.15.5	As ny lurg shen yeeagh mee, as cur-my-ner, va chiamble cabbane-agglish y chonaant ayns niau er ny osley: 
REV.15.6	As haink ny shiaght ainleyn magh ass y chiamble, as ny shiaght kerraghyn oc, coamrit lesh aanrit glen as gial, as cryssyn airh mysh nyn mean. 
REV.15.7	As hug unnane jeh ny kiare creetooryn da ny shiaght ainleyn, shiaght siyn airhey lane jeh jymmoose Yee, ta bio son dy bragh as dy bragh. 
REV.15.8	As va’n chiamble er ny lhieeney lesh jaagh veih gloyr Yee, as veih e phooar; as cha row dooinney erbee abyl dy gholl stiagh ayns y chiamble, derrey va ny shiaght kerraghyn jeh ny shiaght ainleyn er nyn gooilleeney.
REV.16.1	As cheayll mee coraa ard ass y chiamble, gra rish ny shiaght ainleyn, Immee-jee as deayrt-jee magh ny siyn dy yymmoose Yee er y thalloo. 
REV.16.2	As hie yn chied er, as gheayrt eh magh e chappan er y thalloo; as haink eh dy ve ching breinn as piandagh er ny deiney va cowrey’n veisht orroo, as orroosyn hug ooashley da’n jalloo echey. 
REV.16.3	As ren y nah ainle e chappan y gheayrtey er yn aarkey; as haink eh dy ve myr fuill dooinney marroo: as hooar dy chooilley chretoor bio baase ’syn aarkey. 
REV.16.4	As ren y trass ainle e chappan y gheayrtey magh er ny awinyn as farraneyn ushtey; as haink ad dy ve fuill. 
REV.16.5	As cheayll mee ainle ny hushtaghyn gra, T’ou uss cairagh, O Hiarn, ta, as va, as vees, er-yn-oyr dy vel oo myr shoh er vriwnys: 
REV.16.6	Son t’ad er gheayrtey fuill nooghyn as phadeyryn, as t’ou er choyrt daue fuill dy iu; son shen t’ad dy hoilliu. 
REV.16.7	As cheayll mee fer elley gra veih’n altar, Eer myr shen, Hiarn Yee Ooilley-niartal, firrinagh as cairagh ta dty vriwnyssyn. 
REV.16.8	As ren y chiarroo ainle e chappan y gheayrtey er y ghrian; as va pooar er ny choyrt da dy lostey deiney lesh aile. 
REV.16.9	As va deiney losht lesh y chiass mooar, as loayr ad dy mollaghtagh noï ennym Yee, echey ta pooar harrish ny briwnyssyn trome shoh: as cha ghow ad arrys, dy chur gloyr da. 
REV.16.10	As gheayrt y wheiggoo ainle e chappan er stoyl y veisht; as va e reeriaght lane dy ghorraghys, as ren ad caigney ny chengaghyn oc son pian; 
REV.16.11	As doltooan ad Jee niau, ayns nyn angaish as nyn jingyn, as cha row arrys orroo son nyn obbraghyn. 
REV.16.12	As gheayrt y cheyoo ainle e chappan er awin vooar Euphrates; as va e ushtey chyrmit seose, dy voddagh raad ve jeant aarloo da reeaghyn y shiar. 
REV.16.13	As honnick mee three spyrrydyn neu-ghlen goll-rish frogyn cheet magh ass beeal y dragon, as magh ass beeal y veisht, as magh ass beeal y phadeyr foalsey. 
REV.16.14	Son spyrrydyn jouyil ad gobbraghey mirrillyn, ta goll magh gys reeaghyn y thallooin, as ooilley’n seihll, dy haglym ad gys caggey yn laa mooar shen jeh’n Ooilley-niartal Jee. 
REV.16.15	Cur-my-ner, ta mee cheet myr maarliagh. Bannit t’eshyn ta er e arrey, as freayll e gharmadyn, nagh jed eh rooisht, as dy vaik ad e nearey. 
REV.16.16	As ren eh ad y haglym cooidjagh gys ynnyd enmyssit ayns Hebrew, Armageddon. 
REV.16.17	As gheayrt y chiaghtoo ainle e chappan ’syn aer; as haink coraa mooar magh veih chiamble niau, veih’n stoyl-reeoil, gra, Te harrish. 
REV.16.18	As va coraaghyn, as taarnaghyn, as tendreilyn; as va craa mooar thallooin, lheid as nagh row rieau neayr’s va sheelnaue er ny chroo, lheid y chraa-thallooin mooar as atchimagh. 
REV.16.19	As va’n ard-valley mooar scart ayns three ayrnyn, as va ard-valjyn ny Hashoonee er nyn lhieggal: as haink ard-valley mooar Vabylon ayns cooinaghtyn fenish Yee, dy choyrt jee yn cappan feeyney jeh dewilys e yymmoose. 
REV.16.20	As ren dy chooilley ellan chea ersooyl, as cha row ny sleityn ry-gheddyn. 
REV.16.21	As huitt er deiney claghyn-sniaghtee mooar garroo veih niau, dy chooilley chlagh mysh trimmid talent: as ren deiney Jee y oltooaney er coontey kerraghey’n sniaghtey-garroo; son va’n chragh ren eh erskyn towse trome.
REV.17.1	As haink fer jeh ny shiaght ainleyn va ny shiaght cappanyn oc, as ren eh taggloo rhym, gra, Tar ayns shoh, as jeeagh-ym dhyt briwnys yn streebagh vooar, ta ny soie er ymmodee ushtaghyn: 
REV.17.2	Mâree ta reeaghyn y theihll er n’yannoo maarderys, as ta cummaltee ny hooirey er ve er-meshtey lesh feeyn e maarderys. 
REV.17.3	Er shen hug eh lesh mee liorish y spyrryd gys yn aasagh: as honnick mee ben ny soie er baagh scarleod, lane dy enmyn mollaghtagh, lesh shiaght king, as jeih eairkyn. 
REV.17.4	As va’n ven coamrit lesh purple, as scarleod, as soit magh dy stooamey lesh airh, as jewellyn costal, as pearlyn, lesh cappan airh ayns e laue, lane dy eajeeys, as broïd e maarderys. 
REV.17.5	As er glare yn eddin eck va ennym scruit, FOLLIAGHT, YN BABYLON MOOAR, MOIR STREEBEEYN AS REDDYN FEOHDOIL Y THEIHLL. 
REV.17.6	As honnick mee yn ven er-meshtey lesh fuill ny nooghyn, as lesh fuill feanishyn Yeesey: as tra honnick mee ee, ghow mee yindys erskyn towse. 
REV.17.7	As dooyrt yn ainle rhym, Cre’n fa ghow oo yindys? Insh-ym dhyt folliaght y ven as y baagh t’ee markiagh er, echey ta ny shiaght king as ny jeih eairkyn. 
REV.17.8	Yn veisht honnick oo, ta, as cha vel eh; as hed eh seose ass y diunid gyn-grunt, as hed eh gys toyrt mow: as gowee cummaltee’n thallooin yindys (ny enmyn oc nagh row scruit ayns lioar y vea er-dy hoshiaght y theihll) tra ver ad my-ner yn veisht va, as nagh vel, as foast ta. 
REV.17.9	As ayns shoh ta’n aigney ta creenaght ayn. Ta ny shiaght king shiaght croink, orroo ta’n ven ny soie. 
REV.17.10	As ta ayn shiaght reeaghyn: ta queig er duittym, as ta fer shassoo, as cha vel y chiaghtoo foast er jeet; as tra hig eh shoh, shegin da tannaghtyn son earish ghiare. 
REV.17.11	As y veisht va, as nagh vel, t’eh shoh dy jarroo yn hoghtoo, as t’eh jeh’n chiaght, as goll dys toyrt-mow. 
REV.17.12	As ta ny jeih eairkyn honnick oo, jeih reeaghyn, nagh vel foast er gheddyn reeriaght erbee; agh t’ad er gheddyn pooar myr reeaghyn son un oor marish y veisht. 
REV.17.13	T’ad shoh jeh’n un aigney, as livreyee ad nyn booar as nyn niart da’n veisht. 
REV.17.14	Nee ad shoh caggey noi yn Eayn as yiow’n Eayn barriaght orroo: son t’eshyn Chiarn dy hiarnyn, as Ree dy reeaghyn; as t’adsyn ta leshyn, er nyn eam, er nyn reih, as 
REV.17.15	As dooyrt eh rhym, Ta ny ushtaghyn honnick oo, raad ta’n streebagh ny soie, pobble, as earrooyn mooarey, as ashoonyn, as glaraghyn. 
REV.17.16	As ver ny jeih eairkyn honnick oo er y veisht, dwoaie da’n streebagh, as ver ad mow ee, as rooishtee ad ee, as nee ad gee yn eill eck, as loshtee ad ee lesh aile. 
REV.17.17	Son ta Jee er choyrt eh ayns ny creeaghyn oc dy chooilleeney e aigney, as dy choardail, as dy choyrt nyn reeriaght da’n veisht, derrey vees goan Yee er nyn gooilleeney. 
REV.17.18	As ta’n ven shen honnick oo, yn ard-valley mooar shen ta reill harrish reeaghyn ny hooirey.
REV.18.1	As lurg ny reddyn shoh honnick mee ainle elley cheet neose veih niau, lesh pooar niartal; as va’n seihll er ny hoilshean lesh e ghloyr. 
REV.18.2	As deïe eh dy niartal lesh coraa lajer, gra, Ta’n Babylon yn ard-valley mooar er duittym, er duittym, as er jeet dy ve ynnyd-vaghee dy youyil, as cummal dy chooilley spyrryd neu-ghlen, as edd son dy chooilley eean neu-ghlen as eajee. 
REV.18.3	Son ta dy chooilley ashoon er n’iu jeh feeyn pyshoonagh e maarderys, as ta reeaghyn y theihll er n’yannoo maarderys r’ee, as ta marchanyn y theihll er n’aase berchagh trooid mooadys y rouanys eck. 
REV.18.4	As cheayll mee coraa elley veih niau, gra, Tar-jee magh ass-jee, my phobble, nagh bee shiu sheshaghyn mâree ayns e peccaghyn, as nagh gow shiu ayrn jeh’n kerraghey dewil eck. 
REV.18.5	Son ta e peccaghyn er roshtyn gys niau, as ta Jee er chooinnaghtyn er y vee-chairys eck. 
REV.18.6	Jean-jee ish y chooilleeney eer myr t’ee ish er chooilleeney shiuish, as cur-jee dooble jee cordail rish ny obbraghyn eck; ayns y chappan t’ee er lhieeney, lhieen-jee wheesh elley j’ee. 
REV.18.7	Corrym rish y stayd mooaralagh t’ee er ghoaill urree, as er veaghey ayns rouanys, yn corrymid cheddin dy cherraghey as dy heaghyn cur-jee urree: son t’ee gra ayns e cree, Ta mee my hoie my ven-reïn, as cha nee ben-treoghe mee, as cha jig trimshey erbee my raad. 
REV.18.8	Shen-y-fa tuittee ny kerraghyn eck [urree] ayns un laa, baase, as dobberan, as gortey; as bee ee dy bollagh loght lesh aile: son niartal ta’n Chiarn Jee ta briwnys ee. 
REV.18.9	As nee reeaghyn y theihll ta er n’yannoo maarderys, as er veaghey dy rouanagh mâree, keayney, as dobberan er e son, tra hee ad jaagh y lostey eck. 
REV.18.10	Shassoo foddey jeh son aggle jeh’n torchagh eck, gra, Ah treih, treih, yn ard-valley mooar shen Babylon, yn ard-valley mooar lajer shen! son ayns un oor ta dty vriwnys er jeet. 
REV.18.11	As nee marchanyn y theihll keayney as dobberan hrimshagh har’ee, son cha vel dooinney erbee kionnaghey yn varchantys eck arragh: 
REV.18.12	Yn varchantys dy airh as dy argid, as dy chlaghyn costal, as pearlyn, as aanrit keyl, as purple, as sheeidey, as scarleod, as dy chooilley vonney dy fuygh millish, as dy chooilley horch dy hiyn ivory, as dy chooilley horch dy hiyn fuygh smoo costal, as dy phrash, as yiarn, as marble, 
REV.18.13	As cinnamon, as spiceyn millish, as myrrh, as frankincense, as feeyn, as ooil, as flooyr meen, as curnaght, as ollagh, as kirree, as cabbil, as fainee, as slaveyn, as anmeenyn deiney. 
REV.18.14	As ta ny messyn va yeearree dty chree orroo, er n’immeeaght voïd, as dy chooilley nhee va millish as mie, er n’immeeaght voïd, as t’ou rey roo son dy bragh. 
REV.18.15	As nee marchanyn ny reddyn shoh, va jeant berchagh lioree, shassoo foddey jeh, son aggle roish y torchagh eck, keayney as dobberan, 
REV.18.16	As gra, Treih, treih, yn ard-valley mooar shen, va coamrit ayns aanrit keyl, as purple, as scarleod, as soit magh dy stooamey lesh airh, as claghyn costal, as pearlyn! 
REV.18.17	Son ayns un oor ta lheid y verchys vooar er lheïe ersooyl. As ren dy chooilley vainshter, as sheshaght lhuingey, as shiolteyryn, as ooilley ny va dellal er yn aarkey, shassoo foddey jeh, 
REV.18.18	As dyllee ad tra honnick ad jaagh yn lostey eck, gra, Cre’n ard-valley ta casley rish yn ard-valley mooar shoh? 
REV.18.19	As cheau ad joan er nyn ging, as deïe ad, lesh keayney as dobberan, gra, Ah treih, treih, yn ard-valley mooar shen, ayn-jee va jeant berchagh dy chooilley unnane va lhongyn oc er yn aarkey, liorish yn aght-beaghee costyllagh eck! son ayns un oor t’ee er ny yannoo follym-faase. 
REV.18.20	Bee-jee boggyssagh er-e-skyn, uss niau, as shiuish ostyllyn as phadeyryn casherick, son ta Jee er choyrt cooilleeney diu urree. 
REV.18.21	As hrog ainle niartal clagh casley rish clagh vooar wyllin, as cheau eh eh ’sy cheayn, gra, Er yn aght shoh lesh niart breeoil vees, yn ard-valley mooar shen Babylon er ny hilgey sheese, as cha bee ee arragh ry-gheddyn. 
REV.18.22	As cha bee kiaull claasey-deryn, as fir-chiaullee, as piperyn, as fir-chayrnee, arragh er ny chlashtyn aynyd’s; as cha bee fir-cheirdey jeh keird erbee, arragh ry gheddyn aynyd’s; as cha bee feiyr y chlagh-wyllin ny smoo er ny chlashtyn aynyd’s. 
REV.18.23	As cha jean soilshey cainleagh arragh soilshean aynyd; as cha bee coraa yn dooinney-poosee ny yn ven-phoosee arragh eddyr ry-chlashtyn aynyd: son va ny marchanyn ayd’s deiney mooarey’n theihll; son liorish dty obbeeys va dy chooilley ashoon er ny volley: 
REV.18.24	As ayn-jee v’er ny gheddyn fuill phadeyryn, as nooghyn, as [yn uill] ocsyn ooilley v’er nyn ghunverys er y thalloo.
REV.19.1	Lurg ny reddyn shoh cheayll mee sheean mooar myr jeh mooarane pobble ayns niau, gra, Alleluia: Saualtys, as gloyr, as ooashley, as pooar dy row gys y Chiarn y Jee ain: 
REV.19.2	Son kiart as cairagh ta e vriwnyssyn; son t’eh er vriwnys y streebagh vooar, hug y seihll er-shaghryn liorish y streebeeys eck, as t’eh er ghoaill cooilleeney veih ny laueyn eck son fuill e harvaantyn. 
REV.19.3	As dooyrt ad reesht, Alleluia, as hrog yn jaagh eck seose son dy bragh as dy bragh. 
REV.19.4	As huitt ny kiare shanstyryn as feed, as ny kiare cretooryn sheese as hug ad ooashley da Jee va soie er y stoyl-reeoil, gra, Amen; Alleluia. 
REV.19.5	As haink coraa magh veih’n stoyl-reeoil, gra, Cur-jee moylley da’n Jee ain, ooilley shiuish e harvaantyn, as shiuish ta goaill aggle roish, chammah beg as mooar. 
REV.19.6	As cheayll mee myr dy beagh eh sheean earroo mooar dy leih, as myr sheean ymmodee ushtaghyn, as myr feiyr taarnaghyn mooarey, gra, Alleluia; son ta’n Chiarn Jee ooilley-niartal reill. 
REV.19.7	Lhig dooin ve gennal as boggey ’ghoaill, as ooashley y choyrt da; son ta poosey yn 
REV.19.8	As jeeish ve lowit dy ve coamrit lesh aanrit keyl, glen as gial: son ta’n aanrit keyl ynrickys ny nooghyn. 
REV.19.9	As dooyrt eh rhym, Scrieu Maynrey t’adsyn ta er nyn guirrey gys shibber-banshey yn Eayn. As dooyrt eh rhym, T’ad shoh raaghyn firrinagh Yee. 
REV.19.10	As huitt mee ec e chassyn dy choyrt ooashley da: As dooyrt eh rhym, Jeeagh nagh jean oo eh: Ta mish dty heshey harvaant, as jeh dty vraaraghyn ta feanish Yeesey oc: cur ooashley da Jee: son ta feanish Yeesey yn spyrryd dy adeyrys. 
REV.19.11	As honnick mee niau foshlit as cur-my-ner, cabbyl bane: as va eshyn va markiaght er enmyssit Firrinagh as Ynrick, as ayns cairys t’eh briwnys as jannoo caggey. 
REV.19.12	As va ny sooillyn echey myr lossey dy aile, as er e chione va ymmodee attaghyn; as va ennym echey scruit nagh row dooinney erbee dy hoiggal agh eh hene: 
REV.19.13	As v’eh coamrit lesh garmad tummit ayns fuill: as ta’n ennym echey, Goo Yee. 
REV.19.14	As deiyr er sheshaghyn-caggee niau, er cabbil baney, coamrit lesh aanrit keyl, gial as glen. 
REV.19.15	As magh ass e veeal ta goll cliwe gyere dy woalley ny ashoonyn lesh: as nee eh reill ad lesh lorg yiarn: as t’eh stampey press-feeyney jeh dewilys as jymmoose Yee ooilley-niartal. 
REV.19.16	As ta echey er e gharmad as er e lheeasid ennym scruit, REE DY REEAGHYN, AS CHIARN DY HIARNYN. 
REV.19.17	As honnick mee ainle ny hassoo ayns y ghrian; as deïe eh lesh ard-choraa, gra rish dy chooilley eean ta getlagh ayns mean yn aer, Tar-jee, as chaggil-jee shiu hene dy cheilley gys shibber yn Jee mooar; 
REV.19.18	Dy vod shiu gee feill reeaghyn, as feill captanyn, as feill deiney niartal, as feill chabbil, as yn eill ocsyn ta markiagh orroo, as feill dy chooilley ghooinney, chammah seyr as shirveishee, chammah beg as mooar. 
REV.19.19	As honnick mee yn veisht as reeaghyn y theihll, er nyn jaglym cooidjagh dy chaggey noi-syn va markiagh er y chabbyl, as noi e heshaght-chaggee. 
REV.19.20	As va’n veisht goit, as marish yn phadeyr foalsey va gobbraghey mirrillyn ayns e euish, lhieu v’eh molley adsyn v’er ghoaill orroo cowrey’n veisht, as adsyn hug ooashley da e yalloo. V’ad shoh ny-neesht ceaut bio ayns logh dy aile lostey lesh brimstone. 
REV.19.21	As va’n chooid elley jeu er ny varroo lesh y chliwe haink magh ass y veeal echeysyn va markiagh er y chabbyl; as va ooilley ny eeanlee er nyn lhieeney lesh yn eill oc.
REV.20.1	As honnick mee ainle cheet neose veih niau, lesh ogher yn diunid gyn-grunt, as geuley mooar ayns e laue. 
REV.20.2	As haare eh greme er y dragon yn chenn ard-nieu shen, ta’n jouyl as Satan, as ren eh eh y chiangley son thousane bleïn, 
REV.20.3	As hilg eh eh ayns y diunid gyn-grunt, as yeigh eh seose eh, as hug eh seal er, nagh jinnagh eh molley ny ashoonyn arragh, derrey veagh y thousane bleïn ec kione: as ny lurg shen, shegin da ve feayshlit son traa giare. 
REV.20.4	As honnick mee stuill-reeoil, as hoie ad orroo, as va briwnys er ny choyrt daue: as honnick mee ny anmeenyn ocsyn va’n kione goit jeu son gymmyrkey feanish da Yeesey, as er coontey goo Yee, as nagh row er choyrt ooashley da’n veisht ny da e yalloo, chamoo va er ghoaill e chowrey er glaare nyn eddinyn, ny er nyn laueyn; as v’ad bio as reill marish Creest thousane blein. 
REV.20.5	Agh cha ren y chooid elley jeh ny merriu bioghey reesht derrey va’n thousane bleïn ec kione. Shoh yn chied irree-seose-reesht. 
REV.20.6	Maynrey as casherick t’eshyn ta ayrn echey ayns y chied irree-seose-reesht: orroo shoh cha vel pooar ec y nah vaase, agh bee ad saggyrtyn Yee, as Chreest, as nee ad reill marish son thousane bleïn. 
REV.20.7	As tra ta ny thousane bleïn ec kione, bee Satan er ny eaysley ass e phryssoon, 
REV.20.8	As hed eh magh dy volley ny ashoonyn t’ayns ny kiare ayrnyn jeh’n theihll, Gog as Magog, dy haglym ad dy cheilley gys caggey: nyn earroo ta myr genniagh ny marrey. 
REV.20.9	As hie ad seose er lheead ny hooirey, as chruinnee ad camp ny nooghyn er dy chooilley heu, as yn ard-valley casherick: as haink aile neose ass niau veih Jee, as stroie eh ad. 
REV.20.10	As va’n jouyl ren ad y volley, er ny hilgey ayns y logh dy aile as brimstone, raad ta’n veisht as y phadeyr foalsey, as bee ad er nyn dorchaghey oie as laa son dy bragh as dy bragh. 
REV.20.11	As honnick mee stoyl-reeoil mooar gial, as eshyn va ny hoie er, veih e enish ren niau as thalloo chea ersooyl, as cha row ynnyd ry-gheddyn er nyn son. 
REV.20.12	As honnick mee ny merriu, beg as mooar, nyn shassoo fenish Yee; as va ny lioaryn foshlit: as va lioar elley foshlit, ta lioar y vea: as va ny merriu er nyn mriwnys liorish ny reddyn shen va scruit ayns ny lioaryn, cordail rish nyn obbraghyn. 
REV.20.13	As livrey yn aarkey seose ny merriu v’aynjee, as ren y baase as yn oaie adsyn y livrey seose v’ayndoo: as va dy chooilley ghooinney er ny vriwnys cordail rish e obbraghyn. 
REV.20.14	As va’n baase as yn oaie er nyn dilgey ayns y loght dy aile: Shoh’n nah vaase. 
REV.20.15	As quoi-erbee nagh row ry-gheddyn scruit ayns lioar y vea, v’ad er nyn dilgey ayns y logh dy aile.
REV.21.1	As honnick mee niau noa as seihll noa: son va’n chied niau as y chied seihll er n’gholl shaghey; as cha row faarkey ayn arragh. 
REV.21.2	As honnick mish Ean yn ard-valley casherick, yn Jerusalem noa, cheet neose veih Jee ass niau, soit magh myr ben-phoosee coamrit son e sheshey. 
REV.21.3	As cheayll mee coraa mooar veih niau, gra, Cur-my-ner, ta cabbane-agglish Yee marish deiney, as nee eh cummal mâroo, as bee ad e phobble, as bee Jee eh hene mâroo, as bee eh yn Jee oc. 
REV.21.4	As glennee Jee ersooyl dy chooilley yeïr veih ny sooillyn oc, as cha bee baase ayn maghey shen, chamoo trimshey, ny dobberan, chamoo vees veg y phian arragh: son ta ny reddyn va roïe er n’gholl shaghey. 
REV.21.5	As dooyrt eshyn va ny hoie er y stoyl-reeoil, Cur-my-ner, ta mee jannoo dy chooilley nhee noa. As dooyrt eh rhym, Scrieu: son ta ny goan shoh firrinagh as shickyr. 
REV.21.6	As dooyrt eh rhym, Te cooilleenit. Mish Alpha as Omega, yn toshiaght as y jerrey: ver-yms dasyn ta paagh farrane ushtey’n vea nastee. 
REV.21.7	Yiow eshyn ta geddyn y varriaght, eiraght ayns dy chooilley nhee, as beem’s y Jee echeysyn, as bee eshyn yn mac aym’s. 
REV.21.8	Agh adsyn ta faitagh, as mee-chredjuagh, as adsyn ta cur rish obbraghyn dwoaiagh, as dunveryn, as maarderee, as fir-obbee, as jallooderyn, as dy chooilley vreagerey, yiow nyn gronney ’sy logh ta lossey lesh aile as brimstone: shen y nah vaase. 
REV.21.9	As haink fer jeh ny shiaght ainleyn hym, echey va ny shiaght siyn lane jeh ny shiaght briwnyssyn, as ren eh taggloo rhym, gra, Tar ayns shoh, as jeeagh-ym dhyt ben y phoosee, ben yn Eayn. 
REV.21.10	As hug eh lesh mee ersooyl ayns y spyrryd gys slieau mooar ard, as yeeagh eh dou yn ard-valley, yn Jerusalem casherick, cheet neose ass niau veih Jee, 
REV.21.11	Lesh gloyr Yee aynjee: as va’n soilshey eck myr sollyssid yn jewel smoo costal, eer myr clagh jasper, sollys myr crystal; 
REV.21.12	As va voalley eck mooar as ard, er va daa ghiat jeig, as ec ny giattyn daa ainle jeig, as enmyn scruit orroo, ta enmyn daa heeloghe jeig chloan Israel. 
REV.21.13	Er y niar, three giattyn; er y twoaie, three giattyn; er y jiass, three giattyn; as er y neear, three giattyn. 
REV.21.14	As va ec voalley yn ard-valley daa undin yeig, as ayndoosyn enmyn daa ostyl yeig yn Eayn. 
REV.21.15	As va echeysyn va taggloo rhym lorg-towshan airhey, dy howse yn ard-valley, as ny giattyn eck, as y voalley eck. 
REV.21.16	As ta’n ard-valley troggit kiare-chorneilagh, as t’ee co-chorrym ayns lheead as lhiurid: as howse eh yn ard-valley lesh y lorg, meeiley dy lieh: t’ee co-liauyr, co-lhean, as co-ard. 
REV.21.17	As howse eh yn voalley eck shiaght-feed craue-roih as kiare, cordail rish towse dooinney, ta shen, yn ainle. 
REV.21.18	As va stoo yn voalley eck jeh jasper; as va’n ard-valley jeh airh ghlen, goll-rish gless sollys. 
REV.21.19	As va undinyn voalley’n ard-valley soit magh dy stooamey lesh dy chooilley horch dy chlaghyn costal. Va’n chied undin dy Yasper; va’n nah undin, dy Sapphire; va’n trass dy Chalcedony; as va’n chiarroo, dy Emerald; 
REV.21.20	Yn wheiggoo, Sardonyx; yn cheyoo Sardius, yn chiaghtoo Chrysolite, yn hoghtoo, Beryl; yn nuyoo, Topaz; yn jeihoo, Chrysoprasus; yn un undin jeig, Jacinth; yn ghaa yeig, Amethyst. 
REV.21.21	As va’n daa ghiat yeig daa phearl jeig: va dagh giat eh hene jeh un phearl: as va straïd yn ard-valley airh ghlen, myr dy beagh eh gless sollys. 
REV.21.22	As cha vaik mee chiamble edyr ayn: son ta’n Chiarn Jee ooilley-niartal, as yn Eayn, yn chiamble eck. 
REV.21.23	As cha row yn ard-valley shoh feme yn ghrian, chamoo yn eayst dy cheau soilshey urree: son hug gloyr Yee soilshey jee, as ta’n Eayn yn soilshey eck. 
REV.21.24	As nee ny ashoonyn jeusyn t’er nyn sauail, gimmeeaght ’sy toilshey eck: as aynjee ta reeaghyn y theihll soiaghey nyn ghloyr as nyn ooashley. 
REV.21.25	As cha bee ny giattyn eck edyr jeight ’sy laa: son cha bee oie edyr ayns shen. 
REV.21.26	As ver ad lhieu stiagh ayn-jee, gloyr as ooashley ny Hashoonyn, 
REV.21.27	As cha jed stiagh ayn er aght erbee red erbee neu-ghlen, chamoo nhee erbee ta gobbraghey eajeeys, ny jannoo foalsaght: agh adsyn ta scruit ayns lioar vea yn Eayn.
REV.22.1	As yeeagh eh dou awin glen dy ushtey yn vea, sollys myr crystal, gell magh ass stoyl-reeoil Yee, as yn Eayn. 
REV.22.2	Ayns mean y straid eck, as er y dagh cheu jeh’n awin, va billey yn vea, va ceau daa cheint jeig dy vessyn, as ren gymmyrkey mess dy chooilley vee: as va duillagyn y villey son slaynt ny Hashoonyn. 
REV.22.3	As cha bee mollaght arragh: agh bee stoyl-reeoil Yee, as yn Eayn aynjee: as nee e harvaantyn eshyn y hirveish. 
REV.22.4	As hee ad yn eddin echey: as bee’n ennym echey scruit er glaare nyn eddinyn. 
REV.22.5	As cha bee oie edyr ayns shen, as cha vel ad feme cainle, chamoo soilshey’n ghrian; son ta’n Chiarn Jee coyrt soilshey daue: as nee ad reill son dy bragh as dy bragh. 
REV.22.6	As dooyrt eh rhym, Ta ny raaghyn shoh firrinagh as ynrick. As ta’n Chiarn Jee jeh ny phadeyryn casherick er choyrt e ainle dy hoilshaghey da e harvaantyn ny reddyn shegin dy gerrit ve’r nyn gooilleeney. 
REV.22.7	Cur-my-ner, ta mee cheet dy tappee: bannit ta eshyn ta freayll raaghyn phadeyrys y lioar shoh. 
REV.22.8	As honnick mish Ean ny reddyn shoh, as cheayll mee ad. As erreish dou ve er chlashtyn as er vakin, huitt mee sheese dy chur ooashley ec cassyn yn ainle, hoilshee ny reddyn shoh dou. 
REV.22.9	Eisht dooyrt eh rhym, Jeeagh nagh jean oo: son ta mish dty heshey-harvaant, as jeh dty vraaraghyn ny phadeyryn, as jeusyn ta freayll raaghyn y lioar shoh: cur ooashley da Jee. 
REV.22.10	As dooyrt eh rhym, Ny seal raaghyn phadeyrys y lioar shoh: son ta’n traa er-gerrey. 
REV.22.11	Lhig dasyn ta neu-chairagh, ve dy kinjagh neu-chairagh: as lhig dasyn ta neu-ghlen, ve kinjagh neu-ghlen: as lhig dasyn ta cairagh, ve kinjagh cairagh: as lhig dasyn ta casherick, ve kinjagh casherick. 
REV.22.12	As cur-my-ner, ta mee cheet dy tappee; as ta my leagh mârym, dy choyrt da dy chooilley ghooinney cordail rish e obbraghyn. 
REV.22.13	Mish Alpha as Omega, yn toshiaght as y jerrey, yn chied er as y fer s’jerree. 
REV.22.14	Bannit t’adsyn ta cooilleeney e annaghyn, dy vod cairys ve oc gys billey yn vea, as dy vod ad goll stiagh er ny giattyn gys yn ard-valley. 
REV.22.15	Son cheu-mooie ta moddee, as fir-obbee, as maarderee, as dunveryn, as adsyn ta cur ooashley da jalloonyn, as quoi erbee shynney lesh as ta jannoo breg. 
REV.22.16	Ta mish Yeesey er choyrt my ainle dy ve feanish diu jeh ny reddyn shoh ayns ny kialteenyn. Mish fraue as sluight Ghavid, as rollage sollys y voghrey. 
REV.22.17	As ta’n Spyrryd as ben y phoosee gra, Tar-jee. As lhig dasyn ta clashtyn, gra, Tar-jee. As lhig dasyn ta paagh cheet. As lhig da quoi-erbee saillish goaill ushtey yn vea nastee. 
REV.22.18	Son ta mee gymmyrkey feanish gys dy chooilley ghooinney ta clashtyn goan phadeyrys yn lioar shoh, My nee dooinney erbee cur veg smoo gys ny reddyn shoh, ver Jee ersyn ny briwnyssyn trome ta scruit ayns y lioar shoh: 
REV.22.19	As my ghoys dooinney erbee veg ersooyl veih goan lioar y phadeyrys shoh, gowee Jee ersooyl yn ayrn echeysyn ass lioar y vea, as ass yn ard-valley casherick, as veih ny reddyn ta scruit ’sy lioar shoh. 
REV.22.20	T’eshyn ta gymmyrkey feanish gys ny reddyn shoh, gra, Dy firrinagh ta mee cheet dy tappee. Amen. Eer myr shoh, tar, Hiarn Yeesey. 
REV.22.21	Grayse nyn Jiarn Yeesey Creest dy row mêriu ooilley. Amen.
REV.22.21	YN JERREY.
