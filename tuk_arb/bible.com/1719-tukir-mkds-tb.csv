MAT.1.1	ابراهیم و داوود اُغلی بُلان عیسی مسیحینگ نِسلی اینه، شِیلِدیر:‏
MAT.1.2	ابراهیم اسحاقینگ آتاسیدی، اسحاق یعقوبینگ آتاسیدی، یعقوب یهودا و اُنونگ دُغانلارینینگ آتاسیدی.‏
MAT.1.3	یهودا فارِص بیلِن زارِحینگ آتاسیدی، اُلارینگ اِنه‌سی تاماردی.‏ فارِص حِصرونینگ، حِصرون هِم آرامینگ آتاسیدی.‏
MAT.1.4	آرام عمینادابینگ، عمیناداب نَحشونینگ، نَحشون هِم سالمونینگ آتاسیدی.‏
MAT.1.5	سالمون بوعَزینگ آتاسیدی، اُنونگ اِنه‌سی راحابدی.‏ بوعَز عوبیدینگ آتاسیدی، اُنونگ اِنه‌سی روتدی.‏ عوبید یَسانینگ آتاسیدی،
MAT.1.6	یَسا داوود پادیشاهینگ آتاسیدی.‏ داوود سلیمانینگ آتاسیدی.‏ سلیمانینگ اِنه‌سی اوریانینگ دول آیالی باتشِبادی.‏
MAT.1.7	سلیمان رِحُبعامینگ، رِحُبعام اَبیانینگ، اَبیا آسانینگ آتاسیدی.‏
MAT.1.8	آسا یِهوشافاطینگ، یِهوشافاط یورامینگ، یورام عُزیانینگ آتاسیدی.‏
MAT.1.9	عُزیا یوتامینگ، یوتام آحازینگ، آحاز حِزِقیانینگ آتاسیدی.‏
MAT.1.10	حِزِقیا ماناسینینگ، ماناسی آمونینگ، آمون یوشیانینگ آتاسیدی.‏
MAT.1.11	یوشیا بابِل تَبعیدینده دُغان یِکُنیانینگ و اُنونگ دُغانلارینینگ آتاسیدی.‏
MAT.1.12	یِکُنیا بابِل تَبعیدیندِن سُنگرا دُغان سالتیئیلینگ آتاسیدی.‏ سالتیئیل زِروبابِلینگ آتاسیدی.‏
MAT.1.13	زِروبابِل اَبیهودینگ، اَبیهود ایلیاقیمینگ، ایلیاقیم عازورینگ آتاسیدی.‏
MAT.1.14	عازور صادوقینگ، صادوق یاقیمینگ، یاقیم اِلیهودینگ آتاسیدی.‏
MAT.1.15	اِلیهود ایلعازَرینگ، ایلعازَر ماتانینگ، ماتان یعقوبینگ آتاسیدی.‏
MAT.1.16	یعقوب مریمینگ آدامسی یوسفینگ آتاسیدی، مریمدِن بُلسا مسیح دییّپ آدلاندیریلان عیسی دُغدی.‏
MAT.1.17	شِیلِلیکده، ابراهیمدان داوودا چِنلی بُلان نِسیل‍لِر جِمی اُن دُرت آرقادیر.‏ داوودّان بابِل تَبعیدینه چِنلی هِم اُن دُرت، بابِل تَبعیدیندِن مسیحه چِنلی هِم اُن دُرت آرقادیر.‏
MAT.1.18	عیسی مسیحینگ دُغومی شِیله بُلدی:‏ اُنونگ اِنه‌سی مریم بیلِن یوسف آداغیلیدی، اِمّا اُلار هِنیز بیرلِشمَکَلِر، مریم اُزونینگ مُقادِّس روح بیلِن گُورِلی بُلاندیغینی بیلدی.‏ 
MAT.1.19	اُنونگ آداغیلیسی یوسف دُغری بیر آدامدی، شُنگا گُرَه اُل مریمینگ ایله ماسغارا بُلماغینی ایسلِمَن، اُنی گوزگین آیریپ گُیبِرمِگی یورِگینه دوودی.‏ 
MAT.1.20	اِمّا یوسف مونی نییِتینه دووِندِن سُنگ، خودایینگ بیر پِریشده‌سی اُنونگ دیشینه گیریپ:‏ ‏«‏اِی داوود اُغلی یوسف!‏ سِن مریم بیلِن اُیلِنمِکدِن قُرقما، سِبَبی اُنونگ گُوره‌سیندَکی چاغا مُقادِّس روح اوستو بیلِندیر.‏ 
MAT.1.21	اُل بیر اُغول دُغرار، سِن اُنونگ آدینا عیسی
MAT.1.22+MAT.1.23	بولارینگ هِمِّسی خودایینگ پیغامباری سِبَبی:‏
MAT.1.22+MAT.1.23	‏«‏اینه، بیر باکِره قیز گُورِلی بُلوپ، اُغول دُغرار.‏
MAT.1.22+MAT.1.23	اُنونگ آدینا عِمانوئیل داقارلار»‏
MAT.1.22+MAT.1.23	دییّپ آیدان سُزونینگ بِرجای بُلماغی اوچین بُلدی.‏ بو آد ‏«‏خودای بیزینگ بیلِندیر»‏ دییِن مَعنینی بیلدیردیَر.‏
MAT.1.24	یوسف اوقودان اُیانانسُنگ، خودایینگ پِریشده‌سینینگ دِستورینی یِرینه یِتیردی-ده، مریم بیلِن اُیلِندی.‏ 
MAT.1.25	اِمّا مریم اُغلونی دُغوریانچا، یوسف اُنگا یاناشمادی.‏ یوسف دُغان چاغانینگ آدینا عیسی داقدی.‏
MAT.2.1	عیسی هیرودیس پادیشاهینگ زامانیندا، یهودیه‌نینگ بِیت‌لِحِم شَهرینده دُغدی.‏ شُندا مونِجّیملِر گوندُغاردان اورشلیمه گِلیپ:‏ 
MAT.2.2	‏«‏یَهودیلِرینگ پادیشاهسی بُلوپ دُغان چاغا نیرِده؟ بیز اُنونگ ییلدیزینی دُغاندا گُردوک و اُنگا سِجده اِتمَگه گِلدیک»‏ دییدیلِر.‏ 
MAT.2.3	هیرودیس پادیشاه مونی اِشیدِنده، اُنونگ اُزی-ده، هِمّه اورشلیم خالقی-دا باشاغایلیغا دوشدی.‏ 
MAT.2.4	اُل هِمّه یُلباشچی کاهینلاری و دین عُلَمالاری ییغناپ، اُلاردان مسیح نیرِده دُغمالی دییّپ سُرادی.‏ 
MAT.2.5	اُلار شِیله جُغاپ بِردیلِر:‏ ‏«‏اُل یهودیه‌دَکی بِیت‌لِحِم شَهرینده دُغمالی، سِبَبی پیغامبار شِیله یازیپدیر:‏
MAT.2.6	‏”‏اِمّا سِن، اِی، یهودا یوردونداقی بِیت‌لِحِم!‏
MAT.2.6	یهودا حُکومدارلارینگ ایچینده آصلا اینگ کیچیسی دَلسینگ.‏
MAT.2.6	چونکی سِندِن بیر حُکومدار چیقار،
MAT.2.6	خالقیم اسرائیل‌ینگ چُپانیدیر اُل.‏“‏»‏
MAT.2.7	سُنگرا هیرودیس مونِجّیملِری گوزگین چاغیریپ، اُلاردان ییلدیزینگ هاچان گُرنِندیگی بارادا جیکمه-جیک سُرادی.‏ 
MAT.2.8	اُل:‏ ‏«‏بارینگ، چاغا باراداقی خابارینگ آنگیرسینا یِتینگ.‏ اُنی تاپان واقتینگیزا، مانگا دِرِّو خابار بِرینگ.‏ مِن هِم باریپ، اُنگا سِجده اِتجِک»‏ دییّپ، اُلاری بِیت‌لِحِمه ایبِردی.‏ 
MAT.2.9	اُلار پادیشاهی دینگلَپ، یُلا دوشدولِر.‏ اینه، اُلارینگ گُرِن دُغلوش ییلدیزی اُولِرینه دوشوپ، چاغانینگ دُغان یِرینینگ اوستونه گِلیپ دوردی.‏ 
MAT.2.10	ییلدیزی گُرِنلِرینده، اُلارینگ شاتلیقلارینینگ اِندازاسی یُقدی.‏ 
MAT.2.11	اُیه گیریپ، چاغا بیلِن اِنه‌سی مریمی گُردولِر.‏ اُلار دیزا چُکوپ، اُنگا سِجده اِتدیلِر-ده، صاندیقلارینی آچیپ، قیزیل، عاطیر و مُر سُوغات بِردیلِر.‏ 
MAT.2.12	هیرودیسینگ یانینا قایدیپ بارمازلیق حاقدا دیش گُرِن اوچین خابارلی بُلانسُنگ، مونِجّیملِر اُز یورتلارینا باشغا یُل بیلِن قایتدیلار.‏
MAT.2.13	مونِجّیملِر گیدِندِن سُنگ، خودایینگ بیر پِریشده‌سی یوسفینگ دیشینه گیریپ:‏ ‏«‏تور!‏ چاغا بیلِن اِنه‌سینی آل-دا، مصره قاچ.‏ اُزوم خابار بِریَنچَم، شُل یِرده قال، سِبَبی هیرودیس چاغانی اُلدورمِک اوچین اُنی گُزلِمَگَه چیقماقچی بُلیار»‏ دییدی.‏ 
MAT.2.14	شِیلِلیکده، یوسف توردی-دا، چاغا بیلِن اُنونگ اِنه‌سینی آلیپ، شُل گیجه مصرَه طاراف یُلا دوشدی.‏ 
MAT.2.15	اُل تا هیرودیس اُلیَنچَه، شُل یِرده قالدی.‏ شونلوقدا، خودایینگ:‏ ‏«‏مِن اُغلومی مصردِن چاغیردیم»‏
MAT.2.16	مونِجّیملِرینگ آلدانینی بیلیپ، هیرودیس قاهار-غاضابا میندی.‏ اُل مونِجّیملِردِن سُراپ دوشونِن واقتینا گُرَه، بِیت‌لِحِم بیلِن اُنونگ داش-تُوِرِگیندَکی اُبالاردا دُغان ایکی یاشیندَکی و ایکی یاشا یِتمِدیک اِرکِک چاغالارینگ هِمِّسینی اُلدورتدی.‏ 
MAT.2.17	شِیدیپ، اِرمیا پیغامبارینگ شو آیدانلاری بِرجای بُلدی:‏
MAT.2.18	‏«‏رامه‌دِن بیر سِس اِشیدیلدی،
MAT.2.18	آغیر و آجی فِریاد سِسلِری،
MAT.2.18	راحیل چاغالاری اوچین آغلایار،
MAT.2.18	تِسِلّی بِریلمِگینی ایسلِمِیَر،
MAT.2.18	سِبَبی اُلار ایندی یُق.‏»‏
MAT.2.19	هیرودیس اُلِندِن سُنگ، خودایینگ بیر پِریشده‌سی مصرده یوسفینگ دیشینه گیریپ:‏ 
MAT.2.20	‏«‏تور، چاغا بیلِن اُنونگ اِنه‌سینی آل-دا، اسرائیلا دُلان، سِبَبی چاغانینگ جانینینگ قاصتینا چیقانلار اُلدی»‏ دییدی.‏ 
MAT.2.21	سُنگرا یوسف چاغا بیلِن اِنه‌سینی آلیپ، اسرائیلا قایتدی.‏ 
MAT.2.22	یُنه آرکِلایوسینگ اُز آتاسی هیرودیسینگ یِرینه یهودیه‌نینگ پادیشاهسی بُلانینی اِشیدیپ، اُل یِره بارماغا قُرقدی.‏ دیش گُرِن اوچین خابارلی بُلانسُنگ، اُل جلیل وِلایاتینا طاراف یُلا دوشدی.‏ 
MAT.2.23	اُل یِره باریپ، ناصِره دییِن شَهرده مِسگِن توتدی.‏ شِیدیپ، ‏«‏اُنگا ناصِره‌لی دییلِر»‏ دییّپ، پیغامبارلار سِبَبی آیدیلان سُزلِر بِرجای بُلدی.‏
MAT.3.1	شُل گونلِرده یحیی تَعمید بِریَنچی گُرونوپ، یهودیه بیابانیندا واغیظ اِتمَگه باشلادی.‏ 
MAT.3.2	اُل:‏ ‏«‏توبا اِدینگ، سِبَبی آسمانینگ پادیشاهلیغی قُلایلادی»‏ دییَّردی.‏ 
MAT.3.3	اینه، اِشعیا پیغامبارینگ اُل دییّپ:‏
MAT.3.3	‏«‏بیاباندا قیغیریانینگ سِسی:‏
MAT.3.3	‏”‏خودایینگ یُلونی تاییارلانگ!‏
MAT.3.3	اُنونگ یُل‍لارینی دُغرولانگ!‏“‏ دییَّر»‏
MAT.3.3	دییّپ آیدان شُل آدامی یحیادیر.‏
MAT.3.4	یحیانینگ دویه یونگوندِن لِباسلاری، بیلینده قاییشدان قوشاغی باردی.‏ اُنونگ اییمیتی چِکیرتگه بیلِن بیابانینگ بالیدی.‏ 
MAT.3.5	سُنگرا اورشلیمینگ، هِمّه یهودیه‌نینگ و اُردُن اِطرافینینگ هِمّه خالقی اُنونگ یانینا گِلدیلِر.‏ 
MAT.3.6	اُلار گونَه‌لِرینی بُیون آلیاردیلار، یحیی هِم اُلاری اُردُن آرناسیندا تَعمید بِریپ چیقاریاردی.‏
MAT.3.7	یحیی فَریسی‌لِرینگ و صادّوقی‌لارینگ اِنچِمه‌سینینگ تَعمید بِریلمِک اوچین اُز یانینا گِلیَندیکلِرینی گُرِنده، اُلارا شِیله دییدی:‏ ‏«‏اِی ییلانینگ نِسلی!‏ گِلجِک غاضابدان قاچماغی سیزه کیم بیلدیردی؟ 
MAT.3.8	موندان بِیلَک اِدِن توبانگیزا میناسیپ میوه بِرینگ.‏ 
MAT.3.9	اُز یانینگیزدان:‏ ‏”‏بیزینگ آتامیز ابراهیمدیر“‏ دییّپ فیکر اِتمَنگ.‏ مِن سیزه شونی آیدایین:‏ خودای ابراهیم اوچین شو داشلاردان هِم فِرزِنت یارادیپ بیلیَندیر!‏ 
MAT.3.10	و شو زامان پالتا باغلارینگ دویبونده یاتیر:‏ قاوی میوه بِرمِیَن هِر بیر باغ چاپیلیپ، اُدا آتیلار.‏ 
MAT.3.11	توبا اِدِندیگینگیزینگ نیشانی حُکمونده مِن سیزی سووا تَعمید بِریَرین، اِمّا مِندِن سُنگرا گِلجِک مِندِن-ده خاص گویچلیدیر.‏ مِن اُنونگ کُووشلِرینی گُتِرمَگه-ده میناسیپ دَلدیرین.‏ اُل سیزی مُقادِّس روحا هِم-ده اُدا تَعمید بِرِر.‏ 
MAT.3.12	اُنونگ خارمان آراسّالایان چارشاخی اِلیندِدیر.‏ اُل خارمان یِرینی سوپوریپ، بوغدایینی آمّارا ییغنار.‏ سامانی بُلسا سُنمِز اُتدا یاقار.‏»‏
MAT.3.13	سُنگرا عیسی یحیی طارافیندان تَعمید بِردیریلمِک اوچین جلیل‌دِن اُردُنا، یحیانینگ یانینا گِلدی.‏ 
MAT.3.14	اِمّا یحیی اُنی ساقلاپ:‏ ‏«‏سِن مِنی تَعمید بِرمِلی، سِنینگ اُزونگ مِنینگ یانیما گِلیَرسینگمی؟»‏ دییدی.‏ 
MAT.3.15	عیسی اُنگا:‏ ‏«‏دِگمه، حَضیر شِیله بُلسون، سِبَبی بیزه خودایینگ ایسلِگینی بِرجای اِتمِک گِلیشیَندیر»‏ دییّپ جُغاپ بِردی.‏
MAT.3.16	عیسی تَعمید بِریلیپ، سودان چیقان واقتیندا آسمان آچیلدی.‏ عیسی خودایینگ روحونی کِپدِره مِنگزِش اُز اوستونه اینیپ گِلیَنینی گُردی.‏ 
MAT.3.17	شُندا آسماندان گِلِن بیر سِس:‏ ‏«‏بو مِنینگ عزیز اُغلومدیر.‏ مِن اُندان کَن راضیدیرین»‏ دییدی.‏
MAT.4.1	سُنگرا عیسی شِیطان طارافیندان ایمتِحان بُلماق اوچین مُقادِّس روح سِبَبی بیابانا اَکیدیلدی.‏ 
MAT.4.2	عیسی قیرق گیجه-گوندیز آرازا توتاندان سُنگرا آجیقدی.‏ 
MAT.4.3	شُل واقت اُنونگ یانینا وِسوِسه‌چی شِیطان گِلیپ:‏ ‏«‏اِگِر سِن خودایینگ اُغلی بُلیان بُلسانگ، اُندا شو داشلارینگ چُرِگه اُورولمِگینی بویور»‏ دییدی.‏ 
MAT.4.4	اِمّا عیسی اُنگا:‏ ‏«‏‏”‏اینسان یِکه چُرِک بیلِن یاشامایار، اُندان باشغا خودایینگ آغزیندان چیقان هِر بیر سُز بیلِن هِم یاشایاندیر“‏ دییّپ یازیلاندیر»‏ دییّپ جُغاپ بِردی.‏
MAT.4.5	سُنگرا شِیطان عیسانی مُقادِّس شَهره گِتیردی.‏ اُنی عیباداتخانانینگ دِپه‌سینه چیقاریپ:‏ 
MAT.4.6	‏«‏اِگِر سِن خودایینگ اُغلی بُلسانگ، اُزونگی آشاق اُقلا.‏ چونکی شِیله یازیلاندیر:‏ اُل پِریشده‌لِرینه سِن باباتدا دِستور بِرِر، آیاغینگ داشا بودوریمِز یالی، اُلار سِنی اِل‍لِرینده گُتِرِر»‏ دییدی.‏
MAT.4.7	عیسی اُنگا:‏ ‏«‏‏”‏تانگری خودایینگیزی ایمتِحان اِدمَنگ“‏ دییّپ هِم یازیلاندیر»‏ دییدی.‏
MAT.4.8	شِیطان بو گِزِک عیسانی اولی بیر داغینگ باشینا چیقاردی.‏ اُنگا دونیَه‌نینگ هِمّه شاهلیقلارینی و اُلارینگ بِییکلیگینی گُرکِزیپ:‏ 
MAT.4.9	‏«‏اِگِر دیزینگا چُکوپ، مانگا سِجده اِتسِنگ، بولارینگ بارینی سانگا بِرِیین»‏ دییدی.‏ 
MAT.4.10	عیسی اُنگا:‏ ‏«‏یُق بُل، شِیطان!‏ ‏”‏تانگری خودایینگیزا سِجده اِدینگ، یِکه اُنگا خیدمات اِدینگ“‏ دییّپ یازیلاندیر»‏ دییدی.‏
MAT.4.11	شوندان سُنگ شِیطان عیسانی قُیوپ گیتدی.‏ پِریشده‌لِر گِلیپ، عیسی خیدمات اِتدیلِر.‏
MAT.4.12	عیسی یحیانینگ زیندان اِدیلِندیگینی اِشیدِنده، جلیلَه دُلانیپ گِلدی.‏ 
MAT.4.13	اُل اَوَّل ناصِره شَهرینه گِلدی، اِمّا اُل یِرده اوزاق اِگلِنمَن، زِبولون بیلِن نافتالی وِلایاتیندَکی جلیل دِریانینگ کِناریندا یِرلِشیَن کَفَرناحوم‌دا جایلاشدی.‏ 
MAT.4.14	شونلوقدا، اِشعیا پیغامبارینگ اوستو بیلِن آیدیلان شو سُز بِرجای بُلدی:‏
MAT.4.15	‏«‏اِی زِبولون و نافتالی یوردی،
MAT.4.15	دِریا یُلونینگ تُوِرِگیندَکی،
MAT.4.15	اُردُن آرناسینینگ گوندُغاریندَکی یورت،
MAT.4.15	بیگانه میلِّتلِرینگ یاشایان یِری بُلان جلیل‌سی!‏
MAT.4.16	قارانگقیلیقدا باریان خالق اولاقان نور گُردی،
MAT.4.16	اُلوم کُلِگه‌ده یاشایانلارینگ اوستونه نور سِچیلدی.‏»‏
MAT.4.17	شُل واقتدان باشلاپ، عیسی:‏ ‏«‏توبا اِدینگ!‏ آسمانینگ پادیشاهلیغی قُلایلادی»‏ دییّپ، واغیظ اِتمَگه باشلادی.‏
MAT.4.18	عیسی جلیل دِریانینگ کِناریندان گِچیپ باریارقا، ایکی دُغانینگ دِریایا تُر زینگیپ دورانلارینی گُردی.‏ اُلارینگ بیری پِطرُس لاقابی شمعون، بِیلِکیسی هِم آندرِیاسدی.‏ اُلار بالیقچیدیلار.‏ 
MAT.4.19	عیسی اُلارا:‏ ‏«‏مِنینگ ایزیما دوشونگ، مِن سیزی اینسان توتیان بالیقچیلار یالی اِدِرین»‏ دییدی.‏ 
MAT.4.20	اُلار هِم شُل واقتینگ اُزونده تُرلارینی قُیوپ، اُنونگ ایزینا دوشدولِر.‏
MAT.4.21	بیرآز یُرییِنلِریندِن سُنگ، عیسی باشغا ایکی دُغانی، زِبِدینینگ اُغول‍لاری یعقوب بیلِن یوحنانی گُردی.‏ اُلار قاییقینگ ایچینده آتالاری زِبِدی بیلِن تُرلارینی بِجِریپ اُتیردیلار.‏ عیسی اُلاری چاغیردی.‏ 
MAT.4.22	اُلار هِم دِرِّو قاییق بیلِن آتالاری زِبِدینی تِرک اِدیپ، عیسانینگ ایزینا دوشدولِر.‏
MAT.4.23	عیسی هِمّه جلیلی آیلانیپ چیقدی، اُل یِردَکی کِنیسه‌لِرده تَعلیم بِردی و آسمانینگ پادیشاهلیغینینگ خوش خابارینی واغیظ اِتدی، خالقینگ آراسینداقی هِر هیلی دِرتلِری و مِریضچیلیکلِری شِفا بِردی.‏ 
MAT.4.24	اُنونگ آد-آوازاسی هِمّه سوریه یایرادی، هِر هیلی دِرتلِره دوچار بُلان هِمّه مِریضلِری، دیوانالاری، توتماغلیلاری و فِلِجلِری عیسانینگ یانینا گِتیردیلِر، اُل هِم اُلاری شِفا بِردی.‏ 
MAT.4.25	جلیل‌دِن، دِکاپولیسدِن، اورشلیمدِن، یهودیه‌دِن و اُردُنینگ گوندُغار طارافیندان اولی جِماغات اُنونگ ایزینا دوشدی.‏
MAT.5.1	عیسی اویشِن جِماغاتی گُروپ، داغا چیقیپ اُتوردی.‏ شَگیرتلِری اُنونگ یانینا گِلدیلِر، 
MAT.5.2	عیسی هِم اُلارا اُورِتمَگه باشلادی:‏
MAT.5.3	‏«‏روحی قاریپلار خوشواقتدیر،
MAT.5.3	چونکی آسمانینگ پادیشاهلیغی اُلارینگقیدیر.‏
MAT.5.4	یاس توتیانلار خوشواقتدیر،
MAT.5.4	چونکی اُلارا تِسِلّی بِریلِر.‏
MAT.5.5	فُروتَن آداملار خوشواقتدیر،
MAT.5.5	چونکی اُلار یِر یوزونی میراث آلارلار.‏
MAT.5.6	عادالاتلیغا آجیغیپ-سوسانلار خوشواقتدیر،
MAT.5.6	چونکی اُلار دُیارلار.‏
MAT.5.7	رِحم اِدیَنلِر خوشواقتدیر،
MAT.5.7	چونکی اُلارا-دا رِحم اِدیلِر.‏
MAT.5.8	قالبی پَکلِر خوشواقتدیر،
MAT.5.8	چونکی اُلار خودایی گُرِرلِر.‏
MAT.5.9	پاراحاتلیق دُرِدیَنلِر خوشواقتدیر،
MAT.5.9	چونکی اُلارا خودایینگ اُغول‍لاری دییلِر.‏
MAT.5.10	تاقوالیق اوچین آزارلانانلار خوشواقتدیر،
MAT.5.10	چونکی آسمانینگ پادیشاهلیغی اُلارینگقیدیر.‏
MAT.5.11	‏«‏مِن سِبَپلی سِوولِن، آزارلانان و ناحاق یِره هِر هیلی غیباتینگیز اِدیلِن ماحالی سیز خوشواقتسینگیز!‏ 
MAT.5.12	شاتلانینگ، بِگِنینگ، سِبَبی آسماندا آلجاق سیلاغینگیز اولودیر.‏ سیزدِن اُنگ پیغامبارلار-دا شِیدیپ آزارلاندیلار.‏
MAT.5.13	‏«‏سیز دونیَه‌نینگ دوزوسینگیز، اِمّا دوز طاغامینی ییتیرسه، اُندا اُل نَمه بیلِن دوزلانار؟ داشاری زینگلیپ، آیاق آشاغیندا دِپِلِنمِکدِن باشغا هیچ زادا یاراماز.‏
MAT.5.14	‏«‏سیز دونیَه‌نینگ نوریسینگیز.‏ دِپه‌ده قورلان شَهری گوزگَپ بُلماز.‏ 
MAT.5.15	چیراغی یاقیپ، قابینگ آشاغیندا قُییان دَلدیرلِر.‏ اُنی چیراغدانینگ اوستونده قُییاندیرلار، شُندا اُل اُیدَکیلِرینگ هِمِّسینه نور بِریَندیر.‏ 
MAT.5.16	دِگمه، سیزینگ نورینگیز آداملارینگ اُوونده پارلاسین، شُندا اُلار قاوی ایشلِرینگیزی گُروپ، آسمانداقی آتانگیزی اُوسینلِر.‏
MAT.5.17	‏«‏مانگا تُورات بیلِن پیغامبارلارینگ یازغیلارینی باطل اِتمَگَه گِلِندیر دییّپ گومَن اِتمَنگ.‏ مِن باطل اِتمَگَه دَل-ده، اُلاری یِرینه یِتیرمَگَه گِلدیم.‏ 
MAT.5.18	سیزه دُغروسینی آیدیارین، آسمان بیلِن یِر گِچیپ گیتیانچا، هِمّه زات یِرینه یِتیَنچَه، تُورات‌دان یِکِجه حارپ-دا، بیر نُقتا-دا ییتمِز.‏ 
MAT.5.19	شُنونگ اوچین هِم کیم بو دِستورلارینگ اینگ کیچیسیندِن بیرینی پُزسا و شِیله اِتمِگی باشغالارا اُورِتسه، اُل آسمانینگ پادیشاهلیغیندا اینگ کیچی حاساپلانار.‏ اِمّا کیم بولاری بِرجای اِدیپ، باشغالارا-دا اُورِتسه، اُل آسمانینگ پادیشاهلیغیندا اولی حاساپلانار.‏ 
MAT.5.20	مِن سیزه شونی آیدیارین:‏ دُغرولیغینگیز دین عُلَمالارینگقی بیلِن فَریسی‌لِرینگکیدِن اولی بُلماسا، آسمانینگ پادیشاهلیغینا آصلا گیرمِرسینگیز.‏
MAT.5.21	‏«‏سیز آتا-بابالاریمیزا:‏ ‏”‏آدام اُلدورمه، کیم آدام اُلدورسه، حُکومه سِزِوار بُلار“‏ آیدانلارینی اِشیدِنسینگیز.‏
MAT.5.22	اِمّا مِن سیزه شونی آیدایین:‏ اُز دُغانینا قاهارلانان آدام هِم حُکومه سِزِوار بُلار.‏ کیم اُز دُغانینا ‏”‏سامسیق“‏ دییسه، اولی حُکومینه سِزِوار بُلار.‏ حتّیٰ هیچ کیم ‏”‏آحماق“‏ هِم دییمِسین، یُغسام دُوزاخینگ اُدونا سِزِوار بُلار.‏
MAT.5.23	‏«‏شُنونگ اوچین قربانلیق جاییندا صاداقا بِرمَگه باریارقانگ، دُغانینگ سِندِن اُیکه-کینِسینینگ باردیغی یادینگا دوشسه، 
MAT.5.24	قربانلیق جایینگ اُوونده قُی-دا، گیدیپ اُوونچَک دُغانینگ بیلِن یاراش.‏ سُنگرا گِلیپ، صاداقانگی هُدورله.‏
MAT.5.25	‏«‏سِن داعواچینگ بیلِن هِنیز یُلدا باریارقانگ یاراش، یُغسام اُل سِنی قاضییا، قاضی هِم زیندان ساقچیسینا تابشیرایماسین.‏ شِیدیپ، سِن زیندانا دوشمِگینگ آخمال.‏ 
MAT.5.26	سانگا دُغروسینی آیدیارین، اینگ آخیرقیجا سِکّه‌نگی تُلِیَنچَنگ، اُل یِردِن آصلا چیقمارسینگ.‏
MAT.5.27	‏«‏سیز:‏ ‏”‏زینا اِتمه“‏ آیدانلارینی اِشیدِنسینگیز.‏
MAT.5.28	اِمّا مِن سیزه، بیر آیالا هُوِس بیلِن باقان آدام اُز یورِگینده اِییَم اُنونگ بیلِن زینا اِدِندیر دییَّرین.‏ 
MAT.5.29	ساغ گُزونگ سِنینگ گونَه اِتمِگینگه سِبَپ بُلسا، اُنی سُغروپ چیقار.‏ بیر بُلِک بِدِنینگ یُق بُلماغی هِمّه بِدِنینگ دُوزاخا زینگیلماغیندان قاوودیر.‏ 
MAT.5.30	ساغ اِلینگ سِنینگ گونَه اِتمِگینگه سِبَپ بُلسا، اُنی چاپیپ زینگ.‏ بیر بُلِک بِدِنینگ یُق بُلماغی هِمّه بِدِنینگ دُوزاخا زینگیلماغیندان قاوودیر.‏
MAT.5.31	‏«‏شِیله هِم:‏ ‏”‏کیم آیالینی کُووپ گُیبِرسه، اُنگا طالاق نامه‌سینی بِرسین“‏ آیدیلاندیر.‏
MAT.5.32	اِمّا مِن سیزه دییَّرین، هِر کیم زینادان باشغا سِبَپ بیلِن آیالینی طالاق بِرِن آدام اُنونگ زینا اِتمِگینه سِبَپ بُلیاندیر.‏ طالاق آلان آیال بیلِن اُیلِنِن آدام هِم زینا اِدیَندیر.‏
MAT.5.33	‏«‏سیز یِنه قادیمقیلارا:‏ ‏”‏یالاندان قاسام ایچمه، اِمّا خودایینگ اُوونده ایچِن قاساملارینگی بِرجای اِت“‏ آیدانلارینی هِم اِشیدِنسینگیز.‏
MAT.5.34	اِمّا مِن سیزه آصلا قاسام ایچمَنگ دییَّرین:‏ نه آسمانا، چونکی آسمان خودایینگ تاختیدیر؛ 
MAT.5.35	نه یِره، چونکی یِر اُنونگ آیاقلارینینگ دوشِکدیر؛ نه-ده اورشلیمه، چونکی اُل بِییک پادیشاهنینگ شَهریدیر.‏ 
MAT.5.36	اُز باشینگیزا هِم قاسام ایچمَنگ، سِبَبی سیز اُنونگ یِکه قیلینی-دا آق یا قارا اِدیپ بیلیَن دَلسینگیز.‏ 
MAT.5.37	سیزینگ ‏”‏هاووانگیز“‏ هاووا، ‏”‏یُغونگیز“‏ یُق بُلسون.‏ موندان آرتیغی شِیطانداندیر.‏
MAT.5.38	‏«‏سیز:‏ ‏”‏گُزه — گُز، دیشه — دیش“‏ آیدانلارینی اِشیدِنسینگیز.‏
MAT.5.39	اِمّا مِن سیزه شونی آیدایین:‏ یامان آداما قارشی دورما.‏ سِنینگ ساغ یانگاغینگا اورانا، بِیلِکی یانگاغینگی-دا توت.‏ 
MAT.5.40	سِنینگ بیلِن داعوالاشیپ، کُینِگینگی آلجاق بُلیانا دُنونگی-دا بِر.‏ 
MAT.5.41	کیم سِنی اُزی بیلِن بیر کیلومِتر یُل یُریمَگه مِجبور اِتسه، سِن اُنونگ بیلِن ایکی کیلومِتر یُل یُری.‏ 
MAT.5.42	دیلَنه — بِر، قارض دیلِیَندِن یوزونگی اُوورمه.‏
MAT.5.43	‏«‏سیز:‏ ‏”‏هِمسایانگی سُی، دوشمانینگی ییگرِن“‏ آیدانلارینی هِم اِشیدِنسینگیز.‏
MAT.5.44	اِمّا مِن سیزه شونی آیدایین:‏ دوشمانلارینگیزی سُیونگ، اُزونگیزی اِذیِت بِریَنلِر اوچین دُغا-دیلِگ اِدینگ.‏ 
MAT.5.45	شُندا سیز آسمانداقی آتانگیزینگ اُغول‍لاریدیغینگیزی بِلّی اِدِرسینگیز.‏ آسمانداقی آتانگیز اُز گونِشینی یامانلارینگ و یاخشیلارینگ هِم اوستونه دُغدوریار، یاغمیرینی دُغریلارینگ و اِگریلِرینگ هِم اوستونه یاغدیریار.‏ 
MAT.5.46	سیز اُزونگیزی سُییَنلِری سُییَن بُلسانگیز، اُندا نَمه سیلاق آلارسینگیز؟ مالییات آلیانچیلار-دا
MAT.5.47	دینگه اُز دُستلارینگیزا سالام بِریَن بُلسانگیز، اُندا نَمه آرتیقماچ ایش اِدیَرسینگیز؟ بُت‌پَرَستلِر-ده شِیله اِتمِیَرمی؟ 
MAT.5.48	شِیلِلیکده، آسمانداقی آتانگیزینگ کَمیل بُلشی یالی، سیز هِم کَمیل بُلونگ.‏»‏
MAT.6.1	‏«‏خاباردار بُلونگ، ثُغاپ ایشلِرینگیزی آداملارا گُرونمِک اوچین هِمِّلِرینگ گُزونینگ اُوونده اِتمَنگ.‏ بِیله اِتسِنگیز، آسمانداقی آتانگیزدان سیلاق آلمارسینگیز.‏
MAT.6.2	‏«‏شُنونگ اوچین هِم مَحتَجه صاداقا بِرِنینگیزده، اُوونگیزده سورنای چالیپ، مونی اولی ایله اِعلان اِتمَنگ.‏ آداملارینگ حُرماتینی قازانجاق بُلوپ، ایکییوزلیلِر کِنیسه‌لِرده، بازارلاردا شِیله اِدیَرلِر.‏ سیزه دُغروسینی آیدیارین:‏ اُلار اُز سیلاغلارینی اِییَم آلاندیرلار.‏ 
MAT.6.3	تِرسینه، صاداقا بِرِنینگیزده، ساغ اِلینگیزینگ نَمه اِدیَنینی سُل اِلینگیز بیلمِسین.‏ 
MAT.6.4	شونلوقدا، بِریَن صاداقانگیز گوزگین بُلسون.‏ گوزگینلیکده اِدیلِنی گُریَن آتانگیز سیزینگ سیلاغینگیزی آچیق بِرِر.‏
MAT.6.5	‏«‏دُغا-دیلِگ اِدِنینگیزده، ایکییوزلیلِر یالی بُلمانگ.‏ اُلار گُز اوچین کِنیسه‌لِرده، بازارلارینگ بورچلاریندا دوروپ، دُغا اِتمِگی حالایارلار.‏ سیزه دُغروسینی آیدیارین، اُلار اُز سیلاغلارینی اِییَم آلاندیرلار.‏ 
MAT.6.6	اِمّا سیز دُغا-دیلِگ اِدِنینگیزده، اُتاقینگیزا گیریپ، قاپینی یاپینگ-دا، گُرونمِیَن آتانگیزا گوزگینلیکده دُغا اِدینگ.‏ گوزگینلیکده اِدیلِنی گُریَن آتانگیز سیزینگ سیلاغینگیزی آچیق بِرِر.‏
MAT.6.7	‏«‏دُغا-دیلِگ اِدِنینگیزده، بُت‌پَرَستلِر یالی، بُش سُزلِری قایتالاپ دورمانگ.‏ اُلار کَن آیتماق بیلِن اِشیدیلِریس دییّپ گومَن اِدیَرلِر.‏ 
MAT.6.8	اُلار یالی بُلمانگ.‏ آتانگیز سیزه نَمِلِرینگ گِرِکدیگینی اُزوندِن دیلِمَنکَنگیز بیلیَر آخیرین.‏ 
MAT.6.9	شُنونگ اوچین، شِیله دُغا-دیلِگ اِدینگ:‏
MAT.6.9	اِی، آسمانداقی آتامیز!‏
MAT.6.9	آدینگ مُقادِّس قالسین!‏
MAT.6.10	پادیشاهلیغینگ گِلسین!‏
MAT.6.10	آسماندا بُلشی یالی،
MAT.6.10	یِرده-ده سِنینگ ایسلِگینگ یِرینه یِتسین!‏
MAT.6.11	گونلیک چُرِگیمیزی بیزه شو گون بِر.‏
MAT.6.12	بیزه یامانلیق اِدیَنلِری باغیشلایشیمیز یالی،
MAT.6.12	سِن هِم بیزینگ اِدِن یامانلیقلاریمیزی باغیشلا.‏
MAT.6.13	بیزی ایمتِحانا دوشورمَه،
MAT.6.13	بیزی شِیطاندان آزاد اِت.‏
MAT.6.13	‏[‏پادیشاهلیق، قودرات و بِییکلیک اِبِدی سِنینگکیدیر.‏ اَمین.‏]‏
MAT.6.14	باشغالارینگ اُزونگیزه اِدِن گونَه‌لِرینی باغیشلاسانگیز، آسمانداقی آتانگیز هِم سیزینگ گونَه‌لِرینگیزی باغیشلار.‏ 
MAT.6.15	اِمّا سیز اُلارینگ گونَه‌لِریندِن گِچمِسِنگیز، آتانگیز هِم سیزینگ گونَه‌لِرینگیزدِن گِچمِز.‏
MAT.6.16	‏«‏آرازا توتانگدا ایکییوزلیلِر اُزونی غاملی گُرکِزمِک ایسلِیَر، سِبَبی اُلار آداملارا آرازا توتانگدیکلِرینی گُرکِزجِک بُلوپ، اُزلِرینه یِتیشمییَرلِر.‏ اُلار یالی بُلمانگ.‏ سیزه دُغروسینی آیدیارین، اُلار اُز سیلاغلارینی اِییَم آلاندیرلار.‏ 
MAT.6.17	اِمّا سیز آرازا توتانگیزدا، باشینگیزا یاغ چالیپ، یوزونگیزی یووونگ.‏ 
MAT.6.18	شُندا سیزینگ آرازا توتاندیغینگیز آداملارا دَل-ده، یِکه گوزگین آتانگیزا گُرنِر.‏ گوزگینلیکده اِدیلِنی گُریَن آتانگیز سیزینگ سیلاغینگیزی بِرِر.‏
MAT.6.19	‏«‏بو دونیَه‌ده اُزونگیزه خازینا ییغنامانگ، بو یِرده اُنی گویه‌لِر اییَّر هِم-ده پُسلایارلار، موندا اُغرولار گیریپ اُغورلایاندیر.‏ 
MAT.6.20	مونگا دِرِک اُزونگیزه آسماندا خازینا ییغنانگ، اُل یِرده نه گویه‌لِر اییَّر، نه پُسلایارلار، نه-ده اُغرولار گیریپ اُغورلایاندیر.‏ 
MAT.6.21	خازینانگیز نیرِده بُلسا، یورِگینگیز هِم شُل یِرده بُلار.‏
MAT.6.22	‏«‏بِدِنینگ چیراغی گُزدور.‏ گُزونگ ساغ بُلسا، تامام بِدِنینگ هِم یاغتی بُلار.‏ 
MAT.6.23	گُزونگ عاییپلی بُلسا، هِمّه بِدِنینگ هِم قارانگقی بُلار.‏ اِگِر سِندَکی ایشیق قارانگقی بُلسا، اُندا اُل نَهیلی قاتی قارانگقیلیق!‏
MAT.6.24	‏«‏هیچ کیم ایکی آقا خیدمات اِدیپ بیلمِز.‏ اُل یا بیرینی ییگرِنیپ، بِیلِکیسینی سُیِر، یا-دا بیرینه وِفالی بُلوپ، بِیلِکیسینی اَسگِرمِزلیک اِدِر.‏ سیز هِم خودایا، هِم پولا خیدمات اِدیپ بیلمِرسینگیز.‏
MAT.6.25	‏«‏شُنگا گُرَه سیزه دییَّرین:‏ نَمه اییّپ-ایچِرین دییّپ جانینگیزی، نَمه گِیِرین دییّپ بِدِنینگیزی قایغی اِتمَنگ.‏ جان اییمیتدِن، بِدِن لِباسدان خاص باهالی دَلمیدیر؟ 
MAT.6.26	قوشلارا سِراِدینگ، اُلار نه اِکیَرلِر، نه اُریارلار، نه-ده آمّارلاردا اییمیت ییغنایارلار.‏ مونگا باقمازدان، آسمانداقی آتانگیز اُلاری-دا اییمیتلِندیریَر.‏ سیز اُلاردان خاص قیمّاتلی دَلمیسینگیز؟ 
MAT.6.27	سیزینگ هایسی بیرینگیز قایغی اِدیپ، عُمرونگیزی بیر ساغات اوزالدیپ بیلیَرسینگیز؟
MAT.6.28	‏«‏نَمه اوچین لِباسینگ قایغیسینی اِدیَرسینگیز؟ بیابانداقی سوسن گول‍لِرینگ اُسوشینه گُزَنگ:‏ اُلار نه زَحمِت چِکیَرلِر، نه-ده یوپ اِگیریَرلِر.‏ 
MAT.6.29	اِمّا مِن سیزه شونی آیدیارین:‏ حتّیٰ سلیمان هِم اُزونینگ هِمّه بِییکلیگینده بولارینگ هیچ بیری یالی گِیینمَندی.‏ 
MAT.6.30	اِمّا بو گون بار بُلوپ، اِرتیر تامدیرا زینگیلجاق بیابان اُتونی خودای شِیله گِییندیریَن بُلسا، سیزی اُندان خاص کَن گِییندیرمِزمی، اِی، ایمانی آزلار؟
MAT.6.31	‏«‏شُنونگ اوچین نَمه اییّپ-ایچِریس، نَمه گِیِریس دییّپ قایغی اِتمَنگ.‏ 
MAT.6.32	بو زاتلارینگ بارینی بُت‌پَرَستلِر آغتاریارلار، یُنه آسمانداقی آتانگیز بولارینگ هِمِّسینینگ سیزه گِرِکدیگینی بیلیَر.‏ 
MAT.6.33	سیز بُلسا اَوَّل خودایینگ پادیشاهلیغینی و اُنونگ عادالاتینی آغتارینگ، شُندا بو زاتلار هِم سیزه اُنونگ اوستونه قُشولیپ بِرلِر.‏ 
MAT.6.34	شُنونگ اوچین اِرتیری قایغی اِتمَنگ، اِرتیر اُز قایغیسینی اُزی اِدِر.‏ هِر گونونگ دِردی-آزاری اُزونه بُلارلیدیر.‏»‏
MAT.7.1	‏«‏باشغالاری گونَه‌کَرلِمَنگ، شُندا سیز هِم گونَه‌کَرلِنمِرسینگیز، 
MAT.7.2	سِبَبی سیز نَهیلی گونَه‌کَرلِسینگیز، اُزونگیزی-ده شِیله گونَه‌کَرلَرلِر.‏ هایسی اُلچِگ بیلِن اُلچِسِنگیز، سیزی-ده شُل اُلچِگ بیلِن اُلچِرلِر.‏
MAT.7.3	‏«‏نَمه اوچین سِن دُغانینگ گُزوندَکی چُپی گُریَرسینگ-ده، اُز گُزونگدَکی آغاجی سایغارمایارسینگ؟ 
MAT.7.4	نَدیپ سِن اُز گُزونگده آغاچ بارقا، دُغانینگا:‏ ‏”‏گِل، گُزونگدَکی چُپی چیقارایین“‏ دییجِک؟ 
MAT.7.5	اِی، ایکییوزلی، اَوَّل اُز گُزونگدَکی آغاجی چیقار، شُندا دُغانینگ گُزوندَکی چُپی چیقارماغی قاوی سایغارارسینگ.‏
MAT.7.6	‏«‏مُقادِّس زادی ایتلِره بِرمَنگ.‏ مُرواریدلارینگیزی دُنگوزلارینگ اُوونه زینگمانگ.‏ یُغسام، اُلاری آیاقلاری بیلِن دِپِلَپ، سُنگرا سیزه طاراف اُورولیپ، سیزی تیکه-تیکه اِدِرلِر.‏
MAT.7.7	‏«‏دیلَنگ، سیزه بِریلِر؛ آغتارینگ، تاپارسینگیز؛ قاپینی قاقینگ، سیزه آچیلار.‏ 
MAT.7.8	اِلبِتّه، دیلَن آلار، آغتاران تاپار، قاپی قاقانا آچیلار.‏ 
MAT.7.9	سیزینگ هایسی بیرینگیز اُغلونگیز چُرِک دیلَنده، اُنگا داش بِریپ بیلِرسینگیز؟ 
MAT.7.10	بالیق دیلَنده بُلسا، اُنگا ییلان بِرِرسینگیز؟ 
MAT.7.11	شِیلِلیکده، سیز یامان بُلوپ-دا اُز فِرزِنتلِرینگیزه قاوی زادلار بِرمِگی بیلیَن بُلسانگیز، اُندا آسمانداقی آتانگیز اُزوندِن دیلِیَنلِره خاص-دا کَن قاوی زادلار بِرمِزمی؟ 
MAT.7.12	شُنونگ اوچین آداملارینگ اُزونگیزه نَمه اِتمِگینی ایسلِیَن بُلسانگیز، سیز-ده اُلارا شُنی اِدینگ، سِبَبی تُورات بیلِن پیغامبارلارینگ یازغیلاری-دا شوندا جِملِنیَر.‏
MAT.7.13	‏«‏دار قاپیدان گیرینگ، سِبَبی هِلَکچیلیگه اِلتیَن قاپی اینلیدیر و اُنونگ یُلی گینگدیر.‏ اُل قاپیدان گیریَنلِر کَندیر.‏ 
MAT.7.14	اِمّا یاشایشا اِلتیَن قاپی اینسیزدیر، یُلی داردیر.‏ اُنی تاپیانلار آزدیر.‏
MAT.7.15	‏«‏یالانچی نِبیلِردِن خاباردار بُلونگ!‏ اُلار سیزینگ یانینگیزا قُیون دِریسینه گیریپ گِلِرلِر، اِمّا اُزلِری ییرتیجی قورتلاردیر.‏ 
MAT.7.16	سیز اُلاری میوه‌لِریندِن تانییارسینگیز.‏ تیکِندِن اوزوم یا-دا یانداقدان اینجیر ییغیلیارمی؟ 
MAT.7.17	شِیله هِم، هِر بیر قاوی باغ قاوی میوه بِریَندیر، بیدِرِک باغ بُلسا تِلِکه میوه بِریَندیر.‏ 
MAT.7.18	قاوی باغ تِلِکه میوه بِریپ بیلمِز، بیدِرِک باغ-دا قاوی میوه بِریپ بیلمِز.‏ 
MAT.7.19	قاوی میوه بِرمِیَن هِر بیر باغ چاپیلیپ، اُدا زینگیلیاندیر.‏ 
MAT.7.20	شِیلِلیک بیلِن، یالانچی نِبیلِری میوه‌لِریندِن تانییارسینگیز.‏
MAT.7.21	‏«‏مانگا:‏ ‏”‏یا آقام!‏ یا آقام“‏ دییِن هِر بیر آدام آسمانینگ پادیشاهلیغینا گیرمِز، یِکه آسمانداقی آتامینگ ایسلِگینی بِرجای اِدِن اُنگا گیرِر.‏ 
MAT.7.22	شُل گون کَن آداملار مانگا:‏ ‏”‏یا آقام، یا آقام، بیز سِنینگ آدینگ بیلِن نبوّت اِتمِدیکمی؟ سِنینگ آدینگ بیلِن جینلاری کُووپ، کَن مُعجِزه‌لِر گُرکِزمِدیکمی؟“‏ دییِرلِر.‏ 
MAT.7.23	شُندا مِن اُلارا:‏ ‏”‏اِی، تِلِکه‌لیک اِدیَنلِر، مِن سیزی آصلا تانییامُق، یُق بُلونگ یانیمدان!‏“‏ دییّپ، آچیق آیدارین.‏
MAT.7.24	‏«‏شُنونگ اوچین هِم بو سُزلِریمی اِشیدیپ، اُلاری بِرجای اِدیَن هِر بیر آدام اُیونی قایانینگ اوستونده قوران عاقیلّی آداما مِنگزِیَر.‏ 
MAT.7.25	یاغین یاغیپ، سیل‍لِر گِلدی، یِل‍لِر اُسوپ، اُل اُیه اوردی، اِمّا اُی ییقیلمادی، سِبَبی اُل قایانینگ اوستونده قورلوپدی.‏ 
MAT.7.26	مِنینگ بو سُزلِریمی اِشیدیپ، اُلاری بِرجای اِتمِدیک هِر بیر کیشی اُیونی چَگَه‌نینگ اوستونده قوران آحماق آدام یالیدیر.‏ 
MAT.7.27	یاغین یاغیپ، سیل‍لِر گِلدی، یِل‍لِر اُسوپ، اُل اُیه اوردی.‏ اُی ییقیلیپ، هِمِّزادی وِس-وِیران اِتدی.‏»‏
MAT.7.28	عیسی بولاری گورّونگ بِریپ قوتاراندا، جِماغات اُنونگ تَعلیماتینا حایران قالدی، 
MAT.7.29	سِبَبی عیسی اُلارا دین عُلَمالار یالی دَل-ده، گویچلی و ایختییارلی بیری یالی اُورِدیَردی.‏
MAT.8.1	عیسی داغدان آشاق اینِنده، اولی جِماغات اُنونگ ایزینا دوشدی.‏ 
MAT.8.2	شُل واقت جُزاما دوچار بُلان بیر آدام اُنونگ یانینا گِلیپ، دیزینا چُکوپ:‏ ‏«‏اِی، آقام، اِگِر ایسلِسِنگ، مِنی جُزامدان پَک اِدیپ بیلِرسینگ»‏ دییدی.‏ 
MAT.8.3	عیسی اِلینی اوزاتدی-دا، اُنگا دِگریپ:‏ ‏«‏بُلیار، پَک بُل!‏»‏ دییدی.‏ اُل آدام شو واقتدا جُزامدان شِفا تاپدی.‏ 
MAT.8.4	سُنگرا عیسی اُنگا:‏ ‏«‏خاباردار بُل، مونی هیچ کیمه آیتماغین.‏ یُنه گیت-ده، اُزونگی کاهینا گُرکِز و پَکلِنِندیگینگی هِمِّلِره بِلّی بُلار یالی، موسانینگ تابشیران قربانلیغینی بِر»‏ دییدی.‏
MAT.8.5	عیسی کَفَرناحوما گیرِنده، بیر اَفسَر اُنونگ یانینا گِلیپ:‏ 
MAT.8.6	‏«‏آقام، مِنینگ خیدماتکَریم اُیده فِلِج بُلیپ یاتیر.‏ چِکیَن جِبریندِن یانگا قیمیلاپ-دا بیلِنُق»‏ دییّپ یالباردی.‏ 
MAT.8.7	عیسی اُنگا:‏ ‏«‏مِن باریپ، اُنی شِفا بِرِریم»‏ دییدی.‏ 
MAT.8.8	اَفسَر عیسی شِیله جُغاپ بِردی:‏ ‏«‏آقام، سِن مِنینگ اُیومه گِلمِگینگه مِن لاییق دَل.‏ دینگه بیرجه سُز آیتسانگ بِس، مِنینگ خیدماتکَریم شِفا تاپار.‏ 
MAT.8.9	مِن هِم حُکوم آشاغینداقی آدامدیرین، ایختییاریمدا سِربازلاریما بار.‏ اُلارینگ بیرینه ‏”‏گیت“‏ دییسِم گیدیَر، باشغا بیرینه ‏”‏گِل“‏ دییسِم گِلیَر.‏ خیدماتکَریمه-ده ‏”‏شونی اِت“‏ دییسِم اِدیَر.‏»‏
MAT.8.10	عیسی مونی اِشیدِنده حایران قالدی.‏ اُل ایزینا دوشوپ گِلیَنلِره:‏ ‏«‏سیزه دُغروسینی آیدیارین، مِن اسرائیل‌دا هِم شِیله ایمانی بار آدامی تاپمادیم.‏ 
MAT.8.11	سیزه شونی-دا آیدیارین:‏ گوندُغاردان و گونباتاردان کَن آداملار گِلیپ، ابراهیم، اسحاق، یعقوب بیلِن بیله آسمانینگ پادیشاهلیغیندا بیر ساچاغینگ باشیندا اُتورارلار.‏ 
MAT.8.12	اِمّا شاهلیغینگ میراثچی بِلِّنِنلِر داشاری، قارانگقیلیغا زینگالار.‏ اُل یِرده آغلاما و دیش قیجیرداما بُلار»‏ دییدی.‏ 
MAT.8.13	عیسی اَفسَره:‏ ‏«‏بار، گیدیبِر، قُی، سانگا ایمانینگا گُرَه بُلسون!‏»‏ دییدی.‏ اُنونگ خیدماتکَری شو واقتینگ اُزونده شِفا تاپدی.‏
MAT.8.14	عیسی پِطرُسینگ اُیونه گِلدی.‏ اُل پِطرُسینگ قایین اِنه‌سینی قیزّیرما توتوپ یاتانی گُردی.‏ 
MAT.8.15	عیسی آیالینگ اِلیندِن توتان ماحالی، اُنونگ قیزّیرماسی آیریلدی.‏ آیال یِریندِن توروپ، عیسی خیدمات اِتمَگه باشلادی.‏
MAT.8.16	شُل گون آغشام عیسانینگ یانینا دیوانالاری گِتیردیلِر.‏ اُل هِم بیر سُز بیلِن اُلاردَکی جینلاری چیقاردی، شِیله-ده مِریضلِرینگ هِمِّسینی شِفا بِردی.‏ 
MAT.8.17	شونلوقدا، اِشعیا پیغامبارینگ اوستو بیلِن آیدیلان شو سُزلِر بِرجای بُلدی:‏
MAT.8.17	‏«‏اُل بیزینگ ناتووانلیغیمیزی اُز اوستونه آلدی و
MAT.8.17	بیزینگ دِرتلِریمیزی چِکدی.‏»‏
MAT.8.18	عیسی داشینا اویشِن کَن جِماغاتی گُروپ، دِریانینگ بِیلِکی طارافینا گِچمِگی دِستور بِردی.‏ 
MAT.8.19	شُندا دین عُلَمالارینگ بیری گِلیپ:‏ ‏«‏اُستاد، سِن نیرَه گیتسِنگ، مِن هِم سِنینگ ایزینگا دوشجِک»‏ دییدی.‏ 
MAT.8.20	عیسی اُنگا:‏ ‏«‏تیلکیلِرینگ جایی، قوشلارینگ کِتِکلِری باردیر، اِمّا اینسان اُغلونینگ باشینی قُیماغا-دا یِری یُقدور»‏ دییّپ جُغاپ بِردی.‏
MAT.8.21	اُنونگ باشغا بیر شَگیردی:‏ ‏«‏آقام، اِجازا بِر، اَوَّل گیدیپ، آتامی جایلاپ گِلِیین»‏ دییدی.‏ 
MAT.8.22	اِمّا عیسی اُنگا:‏ ‏«‏مِنینگ ایزیما دوش، قُی، اُلولِرینی اُلولِرینگ اُزلِری جایلاسینلار»‏ دییدی.‏
MAT.8.23	عیسی قاییقا مینِنده، شَگیرتلِری هِم اُنونگ ایزینا دوشدولِر.‏ 
MAT.8.24	بیردِن دِریادا گویچلی قای توردی، قاییق مُوجلِره دوشدی.‏ اِمّا عیسی اوقلاپ یاتیردی.‏ 
MAT.8.25	شَگیرتلِری اُنی اُیاریپ:‏ ‏«‏آقام، بیزی نِجات بِر!‏ بیز هِلَک بُلوپ باریاریس!‏»‏ دییدیلِر.‏ 
MAT.8.26	عیسی اُلارا:‏ ‏«‏نَمَه اوچین قُرقیارسینگیز، اِی، ایمانی آزلار!‏»‏ دییدی.‏ سُنگرا بیردِن اُل یِریندِن توروپ، یِله و دِریایا کَیِدی، اُل یِره کَمیل اومسوملیک بُلدی.‏ 
MAT.8.27	اُلار حایران قالیپ:‏ ‏«‏بو نَهیلی آدامقا؟ اُنونگ سُزونه یِلِم حتّیٰ، دِریا هِم قولاق آسیار؟»‏ دییّشدیلِر.‏
MAT.8.28	عیسی دِریانینگ بِیلِکی کِنارینداقی جَدَریلیلِرینگ یوردونا گِلدی.‏ اُل یِرده اُنگا ایکی دیوانا آدام دوش گِلدی.‏ اُلار مازارچیلیقدان چیقیپ گِلیَردیلِر.‏ اُلارینگ خاص خاطارلی بُلدیغی اوچین، اُل یِردِن هیچ کیم گِچیپ بیلمِیَردی.‏ 
MAT.8.29	بیردِن اُلار:‏ ‏«‏اِی، خودایینگ اُغلی عیسی، سِنینگ بیزینگ بیلِن نَمه ایشینگ بار؟ بیزی واقتیندان اُنگ عاذاپ بِرمَگه گِلدینگمی؟»‏ دییّپ قیغیریشیپ باشلادیلار.‏ 
MAT.8.30	شُل واقت اُلاردان اوزاغراقدا اولاقان دُنگوز سوروسی اُتلاپ یُردی.‏ 
MAT.8.31	جینلار عیسی یالباریپ:‏ ‏«‏اِگِر بیزی کُووپ چیقارماقچی بُلسانگ، اُندا بیزی دُنگوز سوروسینه ایبِر»‏ دییدیلِر.‏ 
MAT.8.32	عیسی اُلارا:‏ ‏«‏بارینگ!‏»‏ دییدی.‏ شِیدیپ، اُلار آداملاردان چیقیپ، دُنگوزلارینگ ایچینه گیردیلِر.‏ اُنسُنگ هِمّه دُنگوز سوروسی قایادان اُزلِرینی دِریایا زینگیشیپ غارق بُلدیلار.‏ 
MAT.8.33	چُپانلار قاچیپ، شَهره گیتدیلِر.‏ اُلار دیوانالارا نَمه بُلاندیغی باراداقی واقالارینگ هِمِّسینی خالقا گورّونگ بِردیلِر.‏ 
MAT.8.34	سُنگرا شَهرینگ هِمّه ایلاتی عیسی بیلِن دوشوشماغا چیقدیلار.‏ اُنی گُرِنلِرینده، اُز یورتلاریندان گیتمِگینی ایسلَپ، عیسی یالباردیلار.‏
MAT.9.1	سُنگرا عیسی قاییقا میندی-ده، بِیلِکی کِنارا گِچیپ، اُز شَهرینه گِلدی.‏ 
MAT.9.2	بیرنَچه آدام اُنونگ یانینا دوشِکده یاتان بیر فِلِجی گِتیردیلِر.‏ عیسی اُلارینگ ایمانینی گُرِنده، فِلِجه:‏ ‏«‏اُغلوم، خاطیرجِم بُل، سِنینگ گونَه‌لِرینگ باغیشلاندی»‏ دییدی.‏
MAT.9.3	شُندا بیرنَچه دین عُلَمالار ایچلِریندِن:‏ ‏«‏بو آدام خودایا دیل یِتیریَر»‏ دییدیلِر.‏ 
MAT.9.4	اِمّا عیسی اُلارینگ فیکرلِرینی بیلیپ:‏ ‏«‏نَمه اوچین یورِگینگیزَه تِلِکه فیکرلِر گِتیریَرسینگیز؟ 
MAT.9.5	هایسینی آیتماق آنگسات، ‏”‏گونَه‌لِرینگ باغیشلاندی“‏ دییمِکمی یا-دا ‏”‏تور-دا، یُری“‏ دییمِک؟ 
MAT.9.6	اِمّا سیز اینسان اُغلونینگ یِر یوزونده گونَه‌لِری باغیشلاماغا-دا ایختییارینینگ باردیغینی بیلیپ قُیونگ»‏ دییدی.‏ سُنگرا اُل فِلِجه:‏ ‏«‏سانگا دییَّرین، تور، دوشِگینگی آل-دا، اُیونگه گیت»‏ دییدی.‏ 
MAT.9.7	اُل هِم یِریندِن توردی-دا، اُیونه گیتدی.‏ 
MAT.9.8	مونی گُرِن جِماغات حایران قالدیلار.‏ اُلار اینسانا شِیله ایختییاری بِرِن خودایا شوکور اِتدیلِر.‏
MAT.9.9	عیسی شُل یِردِن گِچیپ باریارقا، مالییات آلیپ اُتوران مَتّیٰ‌نی گُروپ، اُنگا:‏ ‏«‏مِنینگ ایزیما دوش»‏ دییدی.‏ اُل هِم توروپ، اُنونگ ایزینا دوشدی.‏
MAT.9.10	عیسی مَتّیٰ‌نینگ اُیونده ساچاق باشیندا اُتیرقا، نَچَه مالییات آلیانچیلار، گونَه‌کَرلِر گِلیپ، عیسی و اُنونگ شَگیرتلِری بیلِن بیله اییّپ-ایچدیلِر.‏ 
MAT.9.11	فَریسی‌لِر مونی گُروپ، اُنونگ شَگیرتلِریندِن:‏ ‏«‏نَمه اوچین سیزینگ اُستادینگیز مالییات آلیانچیلار و گونَه‌کَرلِر بیلِن بیله ناهار اییَّر؟»‏ دییّپ سُرادیلار.‏ 
MAT.9.12	عیسی مونی اِشیدیپ:‏ ‏«‏طِبیب ساغ آداملارا دَل-ده، مِریضلِره گِرِکدیر.‏ 
MAT.9.13	یُنه سیز گیدینگ-ده ‏”‏مِن قربانلیق دَل-ده، رِحمدارلیق ایسلِیَرین“‏ دییِن سُزونگ مَعنیسینی اُورِنینگ، سِبَبی مِن دُغری آداملاری دَل-ده، گونَه‌کَرلِری توبا چاغیرماغا گِلدیم»‏ دییدی.‏
MAT.9.14	سُنگرا یحیانینگ شَگیرتلِری عیسانینگ یانینا گِلیپ:‏ ‏«‏نَمه اوچین بیز و فَریسی‌لِر آرازا توتیاریس-دا، سِنینگ شَگیرتلِرینگ آرازا توتمایارلار؟»‏ دییّپ سُرادیلار.‏ 
MAT.9.15	عیسی اُلارا:‏ ‏«‏داماد یانلارینداقا، اُندا-دا طُویونگ میهمانلاری، یاس توتارمی؟ اِمّا دامادی اُلاردان آلینجاق گونلِری گِلِر، شُندا اُلار آرازا توتارلار.‏
MAT.9.16	‏«‏هیچ کیم کُنه لِباسا تَزه پارچادان یاما سالماز، سِبَبی سالنان یاما کُنه لِباسدان قُپوپ، ییرتیق یِری خاص بیدِرِک بُلوپ گُرنِر.‏ 
MAT.9.17	هیچ کیم تَزه شِرابی کُنه مِشیکلِره قویماز.‏ بِیتسه، مِشیکلِر یاریلیپ، شِراپ دُکولِر و مِشیکلِر هِم ضایالانار.‏ تَزه شِراپ تَزه مِشیکلِره قویولیاندیر، شِیدیپ، ایکیسی هِم قاوی ساقلانیاندیر»‏ دییّپ جُغاپ بِردی.‏
MAT.9.18	عیسی اُلارا بو زاتلاری آیدیپ دورقا، بیر کِنیسه‌نینگ باشلیغی گِلیپ، اُنونگ آیاغینا ییقیلدی.‏ اُل:‏ ‏«‏مِنینگ قیزیم یانگجا اُلدی، اِمّا سِن گِلیپ، اِلینگی اُنونگ اوستونده قُیسانگ، اُل دیرِلِر»‏ دییدی.‏ 
MAT.9.19	عیسی توروپ، شَگیرتلِری بیلِن بیله اُل آدامینگ ایزینا دوشوپ گیتدی.‏
MAT.9.20	شُل واقت اُن ایکی ییلدان بَری قان آقما مِریضچیلیکدِن هُرلوق چِکیَن بیر آیال عیسانینگ آرقا طارافیندان گِلیپ، اُنونگ دُنونا اِلینی دِگیردی.‏ 
MAT.9.21	اُل ایچیندِن:‏ ‏«‏دینگه گِیمینه اِلیمی دِگیرسِم-ده شِفا تاپاریم»‏ دییَّردی.‏ 
MAT.9.22	عیسی اُورولیپ، اُنی گُردی-ده:‏ ‏«‏اِی قیز، خاطیرجِم بُل، ایمانینگ سانگا شِفا بِردی»‏ دییدی.‏ آیال شُل واقتینگ اُزونده شِفا تاپدی.‏
MAT.9.23	عیسی یُلباشچینینگ اُیونه گِلِنده، یاس توتیانچیلاری، قالماغال اِدیشیپ دوران جِماغاتی گُروپ، 
MAT.9.24	اُلارا:‏ ‏«‏آیریلینگ، قیز اُلِنُق، یِکه اوقلاپ یاتیر»‏ دییدی.‏ اُلار عیسانینگ اوستوندِن گولدولِر.‏ 
MAT.9.25	جِماغات داشاری چیقاریلاندان سُنگ، عیسی ایچِری گیریپ، قیزینگ اِلیندِن توتدی، قیز هِم آیاغا قالدی.‏ 
MAT.9.26	بو خابار اُل اِطرافینگ هِمّه یِرینه یایرادی.‏
MAT.9.27	عیسی اُل یِردِن گِلیَرکَه، ایکی کُر آدام:‏ ‏«‏اِی، داوود اُغلی!‏ بیزه رِحم اِت!‏»‏ دییّپ قیغیریشیپ، اُنونگ ایزینا دوشدولِر.‏ 
MAT.9.28	عیسی اُیه گیرِنده، کُرلِر اُنونگ یانینا گِلدیلِر.‏ عیسی اُلاردان:‏ ‏«‏مِنینگ بو ایشی باشارجاغیما اینانیارسینگیزمی؟»‏ دییّپ سُرادی.‏ اُلار هِم اُنگا:‏ ‏«‏اینانیاریس، آقام!‏»‏ دییّپ جُغاپ بِردیلِر.‏ 
MAT.9.29	شُندا عیسی اُلارینگ گُزلِرینه اِلینی دِگریپ:‏ ‏«‏سیزه ایمانینگیزا گُرَه بُلسون!‏»‏ دییدی، 
MAT.9.30	شو واقتدا اُلارینگ گُزلِری آچیلدی.‏ عیسی:‏ ‏«‏خاباردار بُلونگ، مونی هیچ کیم بیلمِسین»‏ دییّپ، اُلارا قاتی تابشیردی.‏ 
MAT.9.31	اِمّا اُلار چیقان واقتلارینا، عیسانینگ اِدِن بو یاخشیلیغی باراداقی خاباری اِطرافینگ هِمّه یِرینه یایراتدیلار.‏
MAT.9.32	اُلار گیدیپ باریارقالار، دیوانا بیر لال آدامی عیسانینگ یانینا گِتیردیلِر.‏ 
MAT.9.33	جین کُولاندان سُنگ، لال آدام کِپلِمَگه باشلادی.‏ جِماغات گِنگ قالیپ:‏ ‏«‏اسرائیل‌دا هیچ هاچان بِیله زات گُرلِن دَلدیر»‏ دییّشدی.‏ 
MAT.9.34	اِمّا فَریسی‌لِر:‏ ‏«‏اُل جینلاری، جینلارینگ رِییسینینگ کُمِگی بیلِن کُووپ چیقاریار»‏ دییّشدیلِر.‏
MAT.9.35	عیسی شَهرلِر و اُبالارینگ بارینی آیلانیپ، اُل یِردَکی کِنیسه‌لِرده تَعلیم بِریَردی.‏ آسمانینگ پادیشاهلیغی حاقدَکی خوش خاباری واغیظ اِدیپ، هِر هیلی دِرتلِره و مِریضچیلیکلِره شِفا بِریَردی.‏ 
MAT.9.36	عیسی جِماغاتی گُروپ، اُلارا یورِگی آویدی، سِبَبی اُلار چُپانسیز قُیونلار یالی پیتیراپدی و پِریشانحالدیلار.‏ 
MAT.9.37	شُندا عیسی شَگیرتلِرینه:‏ ‏«‏حاصیل بُل، یُنه ایشچی آز.‏ 
MAT.9.38	شُنونگ اوچین هِم اُز حاصیلینی ییغماغا ایشچی ایبِرِر یالی، حاصیل اِیه‌سینه یالبارینگ»‏ دییدی.‏
MAT.10.1	عیسی اُن ایکی شَگیردینی یانینا چاغیریپ، اُلارا آرخو-جینلاری کُوماغا، هِر هیلی دِرتلِره و مِریضچیلیکلِره شِفا بِرمَگه ایختییار بِردی.‏ 
MAT.10.2	شُل اُن ایکی رِسولینگ آدلاری شولاردیر:‏ بیرینجیسی پِطرُس لاقابی شمعون، هِم اُنونگ دُغانی آندرِیاس، زِبِدینینگ اُغول‍لاری یعقوب بیلِن یوحنا، 
MAT.10.3	فیلیپُس، بارتولما، توما، مالییات آلیانچی مَتّیٰ، حَلفینینگ اُغلی یعقوب، تِدّی، 
MAT.10.4	قایراتلی شمعون، عیسی خایینلیق اِدیَن یهودا اِسخریوطی.‏
MAT.10.5	عیسی بو اُن ایکی شَگیرتلِره شِیله تابشیریق بِریپ، اُلاری خالقینگ آراسینا یُلّادی:‏ ‏«‏بیگانه میلِّتلِرینگ آراسینا گیتمَنگ، سامِره‌لِرینگ شَهرلِرینینگ هیچ بیرینه گیرمَنگ.‏ 
MAT.10.6	مونگا دِرِک ییتِن قُیونلارا مِنگزِیَن اسرائیل خالقینینگ آراسینا بارینگ.‏ 
MAT.10.7	باران هِر بیر یِرینگیزده آسمانینگ پادیشاهلیغینینگ قُلایلاندیغینی واغیظ اِدینگ.‏ 
MAT.10.8	مِریضلِری شِفا بِرینگ، جُزامیلاری پَک اِدینگ، اُلولِری دیرِلدینگ، جینلاری چیقارینگ.‏ موغت آلدینگیز، موغت بِرینگ.‏ 
MAT.10.9	قوشاغینگیزدا قیزیل، کوموش، میس، هیچ بیر پول بُلماسین.‏ 
MAT.10.10	یُل اوچین نه تُربا، نه-ده آرتیقماچ کُینِک، نه کُووش، نه-ده تایاق آلینگ.‏ ایشچی اُز نِصیبینه میناسیپدیر.‏ 
MAT.10.11	هایسی شَهره، هایسی اُبا بارسانگیز، اُل یِرده اُزونگیزه میناسیپ آدامی گُزلَپ تاپیپ، قایدیانچانگیز شُل یِرده بُلونگ.‏ 
MAT.10.12	اُیه گیرِنینگیزده، اُیدَکیلِره ساغ-سالاماتلیق دیلَپ، سالام بِرینگ.‏ 
MAT.10.13	اُیدَکیلِر مونگا میناسیپ بُلسالار، دیلَن سالاماتلیغینگیز اُلارینگ اوستونه اینِر، اِمّا میناسیپ بُلماسالار، بو اُزونگیزه اُورولیپ گِلِر.‏ 
MAT.10.14	کیم سیزی قابول اِتمِسه، سیزی دینگلِمِسه، اُل اُیدِن یا-دا شَهردِن چیقیپ باریارقانگیز، آیاقلارینگیزینگ تُزونی قاقینگ.‏ 
MAT.10.15	سیزه دُغروسینی آیدیارین:‏ قیامات گونی اُل شَهرینگ یاغدایی سُدوم بیلِن غامورا شَهرلِرینینگ یاغداییندان-دا خاص بِتِر بُلار.‏
MAT.10.16	‏«‏سِراِدینگ، مِن سیزی قورتلارینگ آراسینا قُیونلار یالی یُلّایارین.‏ شُنونگ اوچین ییلان یالی زِرِنگ، کِپدِری کیمین سادا بُلونگ.‏ 
MAT.10.17	آداملاردان خابارلی بُلونگ!‏ اُلار سیزی مَحکِمه‌لِره تابشیرارلار، کِنیسه‌لِرینده قامچیلاپ یِنجِرلِر.‏ 
MAT.10.18	مِن سِبَپلی سیزی حُکومدارلارینگ، پادیشاهلارینگ حوضورینا اِلتِرلِر، سیز بُلسا اُلارینگ و بیگانه میلِّتلِرینگ اُوونده شاهاتلیق اِدِرسینگیز.‏ 
MAT.10.19	یُنه اُلار سیزی اِلتیپ تابشیرانلاریندا، سیز نَدیپ و نَمه سُزلِجِکدیگینگیزی قایغی اِتمَنگ.‏ سیزه نَمه آیتمالیدیغینگیز شُل واقتینگ اُزونده بِرلِر.‏ 
MAT.10.20	شُندا کِپلِیَن سیزینگ اُزونگیز دَل-ده، اُندا آتانگیزینگ روحی سیزینگ دیلینگیزدَه کِپلَر.‏
MAT.10.21	‏«‏دُغان دُغانینی، آتا فِرزِنتینی اُلومه تابشیرار، فِرزِنتلِر هِم اِنه-آتالارینا قارشی چیقیپ، اُلاری اُلدوردِرلِر.‏ 
MAT.10.22	مِنینگ آدیم سِبَپلی هِمِّلِر سیزدِن ییگرِنِرلِر، اِمّا آخیرنا چِنلی جیدان نِجات تاپار.‏ 
MAT.10.23	سیزی بیر شَهرده اِذیِت بِرسِلِر، بِیلِکیسینه قاچینگ.‏ سیزه دُغروسینی آیدیارین، اینسان اُغلی گِلیَنچَه، سیز اسرائیل‌ینگ هِمّه شَهرلِرینه آیلانیپ چیقیپ بیلمِرسینگیز.‏
MAT.10.24	‏«‏شَگیرت اُز مُعلِّمیندِن، قول اُز آقاسیندان یُقاری دَلدیر.‏ 
MAT.10.25	شَگیرت اُز مُعلِّمی یالی، قول اُز آقاسی یالی یاشاماغا راضی بُلمالیدیر.‏ اِگِر اُی اِیه‌سینه بِعِلزِبول
MAT.10.26	‏«‏شُنونگ اوچین هیچ کیمدِن قُرقمانگ.‏ یاپیق بُلوپ، اوستو آچیلماجاق، گوزگین بُلوپ، بیلینمِجِک زات یُقدور.‏ 
MAT.10.27	قارانگقیلیقدا سیزه نَمه آیتسام، شُنی یاغتیلیقدا آیدینگ.‏ قولاغینگیزا آیدانیمی تاملارینگ اوستوندِن اِعلان اِدینگ.‏ 
MAT.10.28	بِدِنی اُلدوریَن، جانی بُلسا اُلدوریپ بیلمِیَنلِردِن قُرقمانگ.‏ قاووسی، بِدِنی و جانی هِم دُوزاخدا یُق اِتمَگه گویجی یِتیَن خودایدان قُرقونگ.‏ 
MAT.10.29	ایکی سِرچه بیر سِکّه ساتیلمایارمی؟ مونگا باقمازدان، آتانگیزدان اِجازاسیز اُلارینگ بیری-ده یِره قاچیان دَلدیر.‏ 
MAT.10.30	سیزینگ باشینگیزداقی ساچینگیز هِم باری ساناغیلیدیر.‏ 
MAT.10.31	شونلوقدا، قُرقمانگ، سیز سِرچه‌لِردِن خاص اَهمییِتلیسینگیز.‏
MAT.10.32	‏«‏کیم مِنی اینسانلارینگ اُوونده ایقرار اِتسه، مِن هِم اُنی آسمانداقی آتامینگ اُوونده ایقرار اِدِرین.‏ 
MAT.10.33	کیم مِنی اینسانلارینگ اُوونده اینکَر اِتسه، مِن هِم اُنی آسمانداقی آتامینگ اُوونده اینکَر اِدِرین.‏
MAT.10.34	‏«‏مِنی یِر یوزونه پاراحاتلیق گِتیرمَگه گِلِندیر دییّپ گومَن اِتمَنگ.‏ مِن پاراحاتلیق دَل-ده، قیلیچ گِتیرمَگه گِلدیم.‏ 
MAT.10.35	مِن اُغلی آتاسیندان، قیزی اِنه‌سیندِن، گِلنی قایین اِنه‌سیندِن آییرماغا گِلِندیرین.‏ 
MAT.10.36	آدامینگ دوشمانی اُز ایچِریسیندَکیلِر بُلار.‏
MAT.10.37	‏«‏آتاسینی، اِنه‌سینی مِندِن کَن سُیِن مانگا میناسیپ دَلدیر.‏ اُغلونی، قیزینی مِندِن کَن سُیِن مانگا میناسیپ دَلدیر.‏ 
MAT.10.38	اُز صلیبینی آلیپ، مِنینگ ایزیما دوشمِدیک هِم مانگا میناسیپ دَلدیر.‏ 
MAT.10.39	هِر کیم جانینی قُران اُنی ییتیرِر.‏ مِنینگ اوچین جانینی ییتیرِن اُنی قُرار.‏
MAT.10.40	‏«‏سیزی قابول اِدِن مِنی قابول اِدِر، مِنی قابول اِدِن هِم مِنی ایبِرِنی قابول اِدِر.‏ 
MAT.10.41	کیم بیرینی نِبی بُلاندیغی اوچین قابول اِتسه، نِبیلیگینگ سیلاغینی آلار.‏ بیر دُغری آدامی دُغرولیغی اوچین قابول اِدِن دُغری آدامینگ سیلاغینی آلار.‏ 
MAT.10.42	کیم مِنینگ شَگیردیمینگ حُرماتی اوچین، بو کیچی حاساپلانیانلارینگ بیرینه یِکه بیر کَسه سُووق سو بِرسه-ده، سیزه دُغروسینی آیدیارین، اُل آصلا سیلاغسیز قالماز.‏»‏
MAT.11.1	عیسی اُن ایکی شَگیردینه ناصیحات بِریپ قوتاراندان سُنگ، اُل یِردِن چیقیپ، قُلایداقی شَهرلِرده اُورِتمَگه و واغیظ اِتمَگه گیتدی.‏
MAT.11.2	یحیی هِم زیندانداقا، مسیحینگ اِدِن ایشلِری بارادا اِشیدیپ، اُنونگ یانینا شَگیرتلِرینی ایبِردی:‏ 
MAT.11.3	‏«‏سِن شُل گِلجِک مسیحمی یا-دا بیز باشغا بیرینه قاراشمالیمی؟»‏ دییّپ سُراتدی.‏ 
MAT.11.4	عیسی اُلارا:‏ ‏«‏بارینگ-دا، گُروپ-اِشیدِنلِرینگیزی یحیی خابار بِرینگ.‏ 
MAT.11.5	کُرلِر گُریَر، آغساقلار یُرییَر، جُزامیلار پَکلِنیَر، کِرلِر اِشیدیَر، اُلولِر دیرِلیَر، قاریپلارا خوش خابار واغیظ اِدیلیَر.‏
MAT.11.6	مِندِن اِل چِکمِدیک خوشواقتدیر»‏ دییّپ جُغاپ بِردی.‏
MAT.11.7	یحیانینگ شَگیرتلِری گیدِن واقتی، عیسی جِماغاتا یحیی بارادا گورّونگ بِرمَگه باشلادی:‏ ‏«‏بیابانا نَمه گُرمَگه گیتدینگیز؟ یِله ایرغیلییان قامشیمی؟ 
MAT.11.8	اُندا، نَمه گُرمَگه گیتدینگیز؟ نِفیس لِباسلار گِیِن آدامیمی؟ یُق!‏ نِفیس لِباسلار گِینِنلِر پادیشاهلارینگ کاخلاریندادیر.‏ 
MAT.11.9	اُندا نَمه گُرمَگه گیتدینگیز؟ بیر پیغامباریمی؟ هاووا!‏ مِن سیزه شونی آیدایین، اُل گُرِن کیشینگیز حتّیٰ پیغامباردان هِم اولیدیر.‏
MAT.11.10	‏”‏اُووندِن یُل تاییارلار یالی، اینه، مِن اُز رِسولیمی ایبِریَرین“‏
MAT.11.10	دییّپ یازیلان سُزلِر هِم خاص شُنگا دِگیشلیدیر.‏ 
MAT.11.11	سیزه دُغروسینی آیدیارین:‏ اِنه‌دِن دُغلانلارینگ آراسیندا یحیی تَعمید بِریَنچیدِن بِییگی بُلان یُقدور، اِمّا آسمانینگ پادیشاهلیغیندا اینگ کیچیسی هِم اُندان بِییکدیر.‏ 
MAT.11.12	یحیی تَعمید بِریَنچینینگ گونلِریندِن تا بو واقتا چِنلی آسمانینگ پادیشاهلیغی اُوه گویچلی گیدیَر و ظالیم آداملار اُنگا هوجوم گِتیریپ اُز اِل‍لِرینه گِچیرجِک بُلیارلار.‏ 
MAT.11.13	یحیی چِنلی تُورات بیلِن هِمّه پیغامبارلار نبوّت اِدیَردیلِر.‏ 
MAT.11.14	اِگِر قابول اِتمِک ایسلِیَن بُلسانگیز، گِلمِگینه قاراشیلیان اِلیاس یحیادیر.‏
MAT.11.15	اِشیتمَگه قولاغی بار آدام اِشیتسین!‏
MAT.11.16	‏«‏مِن بو نِسلی نَمَه مِنگزِدِیین؟ اُلار بازارلاردا اُتوریپ، باشغالارا:‏ 
MAT.11.17	‏”‏سیزه تویدوک چالدیق، راقص اِتمِدینگیز، یاس توتدیق، آغلامادینگیز“‏ دییّپ قیغیریان چاغالارا مِنگزِیَرلِر.‏ 
MAT.11.18	یحیی گِلدی، اُل نه اییَّر نه ایچیَر.‏ اُلار بُلسا اُنگا ‏”‏جینلی“‏ دییَّرلِر.‏ 
MAT.11.19	اینسان اُغلی گِلدی، اُل هِم اییَّر، هِم ایچیَر، اُلار اُنگا:‏ ‏”‏اینه، بو اییِگِنه و عاراقخُرا سِراِدینگ!‏ اُل مالییات آلیانچیلار و گونَه‌کَرلِر بیلِن دُست بُلدی“‏ دییَّرلِر.‏ اِمّا عاقیلّیلیق اُز عِمِل‍لِری بیلِن تاصدیقلانار.‏»‏
MAT.11.20	عیسی شَهرلِرده کَن مُعجِزه‌لِر گُرکِزیپدی، اِمّا اُلارینگ خالقی گونَه‌لِرینه توبا اِتمَندیلِر.‏ شُنونگ اوچین عیسی اُلاری کَیمَگَه باشلادی:‏ 
MAT.11.21	‏«‏وای گونونگه، اِی، خورازین!‏ وای گونونگه، اِی، بِیت‌صِیدا!‏ سیزده گُرکِزیلِن مُعجِزه‌لِر صور بیلِن صیدوندا گُرکِزیلِن بُلسادی، اُندا اُلار بیراِییَم پالاس گِینیپ، کول اوستونده اُتوریپ توبا اِدِردیلِر.‏ 
MAT.11.22	اِمّا مِن سیزه دییَّرین:‏ قیامات گونی سیزینگ یاغدایینگیز صور بیلِن صیدونینگ یاغداییندان خاص بِتِر بُلار!‏ 
MAT.11.23	اِی، کَفَرناحوم!‏ سِن عارشا گُتِریلِرین دییّیپ گومَن اِدیَرسینگمی؟ یُق، سِن دُوزاخا زینگالانارسینگ، سِبَبی سِنده گُرکِزیلِن مُعجِزه‌لِر سُدومدا گُرکِزیلِن بُلسادی، اُندا اُل شو گونه چِنلی ساقلانیپ قالاردی.‏ 
MAT.11.24	اِمّا مِن سانگا شونی دییَّرین:‏ قیامات گونی سِنینگ یاغدایینگ سُدومینگ یاغداییندان خاص بِتِر بُلار.‏»‏
MAT.11.25	شو واقت عیسی سُزونی دُوام اِدیپ، شِیله دییدی:‏ ‏«‏اِی، آتام، یِرینگ و آسمانینگ حُکومداری!‏ بو زاتلاری عاقیلدارلاردان و دانالاردان گوزگَپ، چاغالارا آیان اِدِندیگینگ اوچین، سانگا شوکور اِدیَرین.‏ 
MAT.11.26	هاووا، آتام، سِنینگ ایسلِگینگ شِیلِدی.‏ 
MAT.11.27	آتام هِمّه زادی مانگا تابشیردی.‏ اُغلی آتادان باشغا هیچ کیم تانییان دَلدیر.‏ اُغولدان و اُغلونگ اُنی اَشکَر اِتمِک ایسلِیَن آداملاریندان باشغا هیچ کیم آتانی تانییان دَلدیر.‏
MAT.11.28	‏«‏اِی، زَحمِتکِشلِر و آغیر یوکلولِر، مِنینگ یانیما گِلینگ، مِن سیزه دینچلیق بِرِیین.‏ 
MAT.11.29	مِنینگ یوغیمی بُیونونگزا داقینینگ-دا، مِندِن اُورِنینگ.‏ مِن میلاییم هِم فُروتَندیرین و جانینگیز راحاتلیق تاپار.‏ 
MAT.11.30	مِنینگ یوغیم آنگساتدیر و یوکیم یِنگیلدیر.‏»‏
MAT.12.1	آرادان کَن واقت گِچمَنکَه، بیر سَبَّت گونی عیسی بوغدایلیغینگ آراسیندان گِچیپ باریاردی.‏ اُنونگ شَگیرتلِری آجیغیپ، بوغدای باشلارینی یُلوپ اییمَگه باشلادیلار.‏ 
MAT.12.2	مونی گُرِن فَریسی‌لِر اُنگا:‏ ‏«‏سِراِت، سِنینگ شَگیرتلِرینگ سَبَّت گونی قاداغان اِدیلِن زادی اِدیَرلِر»‏ دییدیلِر.‏ 
MAT.12.3	عیسی اُلارا شِیله جُغاپ بِردی:‏ ‏«‏داوود بیلِن یانینداقیلار آچ قالانلاریندا، سیز داوودینگ نَمه اِدِندیگینی آصلا اُقیمادینگیزمی؟ 
MAT.12.4	اُل خودایینگ اُیونه گیریپ، هُدورلِنِن چُرِکلِرینی اییدی، یانینداقیلار هِم اییدیلِر.‏ بو اُلار اوچین قاداغاندی، یِکه کاهینلارا اِجازا بِرلِندی.‏
MAT.12.5	اُندا، سیز عیباداتخانادا سَبَّت گونونینگ حُرماتلارینی ساقلاماسالار-دا، کاهینلارینگ گونَه‌سیز حاساپلاناندیغینی تُورات‌دا اُقیمادینگیزمی؟
MAT.12.6	مِن سیزه شونی آیدایین:‏ بو یِرده عیباداتخانادان-دا بِییک بیری بار.‏ 
MAT.12.7	سیز:‏ ‏”‏مِن قربانلیق دَل-ده، رِحم-شِپاقات ایسلِیَرین“‏ دییِن سُزونگ مَعنیسینی بیلسِدینگیز، گونَه‌سیزلِری مَحکوم اِتمِزدینگیز.‏ 
MAT.12.8	چونکی اینسان اُغلی حتّیٰ سَبَّت گونونینگ-ده حُکومداریدیر.‏»‏
MAT.12.9	عیسی اُل یِردِن قایدیپ، اُلارینگ کِنیسه‌سینه باردی.‏ 
MAT.12.10	اُل یِرده اِلی قوران بیر آدام باردی.‏ عیسانی عاییپلاجاق بُلوپ، اُندان:‏ ‏«‏سَبَّت گونی شِفا بِرمِک بُلارمی؟»‏ دییّپ سُرادیلار.‏ 
MAT.12.11	عیسی اُلارا:‏ ‏«‏سیزدِن هایسینگیز بیر قُینونگیز بُلوپ، اُل-دا سَبَّت گونی چوقورا قاچسا، اُنی چیقارمازمیسینگیز؟ 
MAT.12.12	اینسان قُیوندان خاص قیمّاتلیدیر!‏ مونونگ اوچین سَبَّت گونی یاخشیلیق اِتمِک بُلار»‏ دییّپ جُغاپ بِردی.‏ 
MAT.12.13	سُنگرا عیسی یانگقی آداما:‏ ‏«‏اِلینگی اوزات»‏ دییدی.‏ اُل اوزادان واقتیندا اُنونگ اِلی اِدیل بِیلِکی اِلی یالی شِفا تاپدی.‏ 
MAT.12.14	فَریسی‌لِر داشاری چیقیپ، عیسانی نَدیپ یُق اِتمِلیدیگی بارادا ماصلاحاتلاشدیلار.‏
MAT.12.15	اِمّا عیسی مونی بیلیپ، اُل یِردِن گیتدی.‏ کَن آداملار اُنونگ ایزینا دوشدولِر، عیسی هِمّه مِریضلِری شِفا بِردی.‏ 
MAT.12.16	عیسی اُزونینگ کیمدیگینی هیچ کیمه آیتمازلیغی اُلارا تابشیردی.‏ 
MAT.12.17	بو اِشعیا پیغامبار سِبَبی آیدیلان شو سُزونگ بِرجای بُلماغی اوچیندی:‏
MAT.12.18	‏«‏اینه، مِنینگ سایلان بِندَم،
MAT.12.18	گُونوخُش بُلوپ، اُنی سُیِنیم؛
MAT.12.18	روحومی اُنونگ اوستونه قُیارین،
MAT.12.18	اُل میلِّتلِره عادالاتی اِعلان اِدِر.‏
MAT.12.19	اُل داعوالاشماز، سِسینی قالدیرماز،
MAT.12.19	کُچه‌لِرده هیچ کیم اُنونگ سِسینی اِشیتمِز.‏
MAT.12.20	اُل عادالاتی یِرینه یِتیریَنچَه،
MAT.12.20	یِمشیلِن قامشینی دُومِز،
MAT.12.20	توتِیَن پِلتَنی سُندورمِز.‏
MAT.12.21	هِمّه میلِّتلِر اُنونگ آدینا اومید باغلارلار.‏»‏
MAT.12.22	سُنگرا عیسانینگ یانینا دیوانا کُر هِم لال آدامی گِتیردیلِر.‏ عیسی اُنی شِفا بِرِندِن سُنگ، یانگقی آدام کِپلِمَگه و گُرمَگه باشلادی.‏ 
MAT.12.23	هِمّه خالق گِنگ قالیپ:‏ ‏«‏بو آدام داوودینگ اُغلی دَلمیکَه؟»‏ دییّشدی.‏ 
MAT.12.24	مونی اِشیدِن فَریسی‌لِر:‏ ‏«‏بو آدام جینلاری، جینلارینگ رِییسی بِعِلزِبولونگ کُمِگی بیلِن کُووپ چیقاریار»‏ دییدیلِر.‏
MAT.12.25	اِمّا عیسی اُلارینگ فیکرلِرینی بیلیپ، شِیله دییدی:‏ ‏«‏ایچینده بُلونیشیک بُلان پادیشاهلیق دارغار، اُز ایچیندِن بُلونِن شَهر یا-دا اُی قاییم دوروپ بیلمِز.‏ 
MAT.12.26	شِیطان شِیطانی کُویان بُلسا، اُندا ایچینده بُلونیشیک باردیر، اُنسُنگ اُنونگ پادیشاهلیغی نَهیلی دورار؟ 
MAT.12.27	اِگِر مِن جینلاری بِعِلزِبولونگ کُمِگی بیلِن، اُندا سیزینگ آداملارینگیز اُلاری کیمینگ کُمِگی بیلِن کُویارلار؟ شو سِبَپلی هِم اُز آداملارینگیز سیزه قاضیلیق اِدِرلِر.‏ 
MAT.12.28	مِن جینلاری خودایینگ روحی بیلِن کُویان بُلسام، اُندا خودایینگ پادیشاهلیغی سیزه-ده گِلِندیر.‏ 
MAT.12.29	کیم گویچلی آدامینگ اُیونه گیریپ، مالینی تالاپ بیلِر؟ اَوَّل اُنی دانگمالی بُلار، اُنسُنگ اُیونی تالار.‏
MAT.12.30	‏«‏مِنینگ بیلِن بُلمادیق مانگا قارشیدیر، مِنینگ بیلِن ییغنامادیق اُنی دارغادیاندیر.‏ 
MAT.12.31	شُنونگ اوچین سیزه شونی دییَّرین:‏ اینسانلارینگ هِر بیر گونَه‌سی، هِر بیر زادا دیل یِتیرمِسی باغیشلانار، اِمّا مُقادِّس روحا دیل یِتیرمِکلیک باغیشلانماز.‏ 
MAT.12.32	اینسان اُغلونا قارشی آیدیلان سُز باغیشلانار، اِمّا مُقادِّس روحا قارشی آیدیلان سُز باغیشلانماز.‏ اُل شو زاماندا-دا، گِلجِکده-ده باغیشلانماز.‏
MAT.12.33	‏«‏قاوی باغ اِکینگ، اُنونگ میوه‌سی-ده قاوی بُلار، تِلِکه باغ اِکسِنگیز، تِلِکه میوه آلارسینگیز، سِبَبی باغ میوه‌سیندِن تانیلیاندیر.‏ 
MAT.12.34	اِی، ییلانینگ نِسلی!‏ آغیز یورِگینگ دُلولیغیندان سُزلِیَندیر.‏ شِیلِلیکده، اُزونگیز یامانقانگیز، نَدیپ سیز قاوی زاتلار سُزلَپ بیلِرسینگیز؟ 
MAT.12.35	یاخشی آدام یاخشیلیق خازیناسیندان یاخشیلیق چیقارار، یامان آدام یامانلیق خازیناسیندان یامانلیق چیقارار.‏ 
MAT.12.36	مِن سیزه شونی دییَّرین:‏ آداملار آیدان هِر بیر بُش سُزی اوچین قیامات گونی حاساپ بِرِرلِر.‏ 
MAT.12.37	شُل گونی سیز اُز سُزونگیز بیلِن آقلانیپ، اُز سُزونگیز بیلِن مَحکوم اِدیلِرسینگیز.‏»‏
MAT.12.38	شُندا کَبیر دین عُلَمالار و فَریسی‌لِر اُنگا جُغاپ بِریپ:‏ ‏«‏اُستاد، بیز سِندِن بیر عالامات گُرمِک ایسلِیَریس»‏ دییدیلِر.‏ 
MAT.12.39	عیسی اُلارا شِیله جُغاپ بِردی:‏ ‏«‏بو زامانینگ یامان هِم خودایا بیوِفا نِسلی عالامات طالاب اِدیَر، اِمّا اُنگا یونس پیغامبارینگقیدان باشغا عالامات بِریلمِز.‏ 
MAT.12.40	یونسینگ اوچ گیجه-گوندیز بالیغینگ قارنیندا قالیشی یالی، اینسان اُغلی-دا اوچ گیجه-گوندیز یِرینگ باغریندا قالار.‏
MAT.12.41	نینِوا خالقی قیامات گونی بو نِسله قارشی چیقیپ، اُنی مَحکوم اِدِر، سِبَبی نینِوا خالقی یونسینگ واغظی بیلِن توبا گِلدی.‏ اینه، بو یِرده یونسدان هِم اوستون بیری بار.‏
MAT.12.42	ایلِرکی مِلیکَه قیامات گونی بو نِسله قارشی چیقیپ، اُنی مَحکوم اِدِر، سِبَبی اُل سلیمانینگ حِکمِتینی دینگلِمِک اوچین، یِرینگ آنگری اوجوندان گِلدی.‏ اینه، بو یِرده سلیماندان-دا اوستون بیری بار.‏
MAT.12.43	‏«‏آرخو-جین آدامدان چیقاندان سُنگ، قوراق یِرلِره آیلانیپ، دینچلیق گُزلِیَر، اِمّا تاپمایار.‏ 
MAT.12.44	شُندا اُل:‏ ‏”‏چیقان اُیومه دُلانائین“‏ دییّپ گِلِنده، اُیونگ سوپورگیلی، هِمّه زادینگ تِرتیبلی و بُشدوغینی گُریَر.‏ 
MAT.12.45	سُنگرا گیدیپ، اُزوندِن هِم تِلِکه یِدی روحی یانینا آلیار-دا، شُل یِره باریپ مِسگِن توتیار.‏ شِیلِلیکده، اُل آدامینگ سُنگقی یاغدایی اُزالقیسیندان هِم تِلِکه بُلیار.‏ بو یامان نِسله-ده شِیله بُلار.‏»‏
MAT.12.46	عیسی جِماغاتا گورّونگ بِریپ دورقا، اِنه‌سی بیلِن دُغانلاری گِلدی.‏ اُلار عیسی بیلِن کِپلِشجِک بُلوپ، داشاردا دوردیلار.‏ 
MAT.12.47	بیری عیسی:‏ ‏«‏اِنه‌نگ بیلِن دُغانلارینگ داشاردا دورلار، اُلار سِنینگ بیلِن کِپلِشمِک ایسلِیَرلِر»‏ دییدی.‏ 
MAT.12.48	اِمّا عیسی مونی آیدانا:‏ ‏«‏مِنینگ اِنِم کیم؟ دُغانلاریم کیم؟»‏ دییّپ جُغاپ بِردی.‏ 
MAT.12.49	اُل اِلینی اُز شَگیرتلِرینه طاراف اوزادیپ:‏ ‏«‏اینه، مِنینگ اِنِم، مِنینگ دُغانلاریم.‏ 
MAT.12.50	آسمانداقی آتامینگ ایسلِگینی کیم بِرجای اِتسه، شُل مِنینگ دُغانیم، آیال دُغانیم هِم اِنه‌مدیر»‏ دییدی.‏
MAT.13.1	شُل گون عیسی اُیدِن چیقیپ، دِریانینگ کِناریندا اُتیردی.‏ 
MAT.13.2	داشینا شِیله کَن جِماغاتینگ ییغناناندیغی سِبَپلی، اُل دِریاداقی بیر قاییقا مینیپ اُتیردی.‏ هِمّه جِماغات بُلسا دِریانینگ کِناریندا، قوری یِرده دوردی.‏ 
MAT.13.3	عیسی اُلارا میثال‍لار بیلِن کَن زاتلار اُورِتدی:‏ ‏«‏بیر تایخان تُخوم سِپلِمَگه چیقیار.‏ 
MAT.13.4	سِپیپ یُرکَه، تُخوملارینگ بیرنَچه‌سی یُلونگ اوستونه دوشیَر.‏ قوشلار گِلیپ، اُلاری چُقچُلایارلار.‏ 
MAT.13.5	بیرنَچه‌سی تُپراغی آز، داشلی یِره دوشیَر.‏ تُپراغی قالینگ بُلمانسُنگ، اُلار تیز گُگِریَرلِر.‏ 
MAT.13.6	یُنه گون قیزاندا، کُکلِرینینگ یُقدوغی اوچین یانیپ، قوراپ گیدیَرلِر.‏ 
MAT.13.7	بیرنَچه تُخوم تیکِنلِرینگ آراسینا دوشیَر.‏ تیکِنلِر اُسوپ، اُلاری باسیار.‏ 
MAT.13.8	بیرنَچه تُخوم بُلسا قاوی یِره دوشوپ، کَبیرلِری یوز، کَبیرلِری آلتمیش، کَبیرلِری هِم اُتوز بِرابار حاصیل بِریَر.‏ 
MAT.13.9	اِشیتمَگه قولاغی بار آدام اِشیتسین!‏»‏
MAT.13.10	سُنگرا شَگیرتلِر عیسادان:‏ ‏«‏نَمه اوچین جِماغاتا میثال‍لار بیلِن گورّونگ بِریَرسینگ؟»‏ دییّپ سُرادیلار.‏ 
MAT.13.11	اُل شِیله جُغاپ بِردی:‏ ‏«‏آسمانینگ پادیشاهلیغینینگ سیرلارینا دوشونمِگه سیزه بِریلدی، جِماغاتا بِریلمِدی.‏ 
MAT.13.12	کیمده بار بُلسا، اُنگا یِنه بِرلِر و اُنداقی بُل بُلار، اِمّا کیمده یُق بُلسا، اُنونگ اِلیندَکی هِم آلنار.‏ 
MAT.13.13	مِنینگ اُلارا میثال‍لار بیلِن گورّونگ بِرمِگیمینگ سِبَبی شودور:‏ اُلار سِراِدیَرلِر، یُنه گُرمِیَرلِر، دینگلِیَرلِر، یُنه اِشیتمِیَرلِر و دوشونمِیَرلِر.‏ 
MAT.13.14	شِیدیپ، اِشعیانینگ پیغامبارلیق بیلِن آیدان سُزلِری اُلاردا بِرجای بُلیار:‏
MAT.13.14	‏”‏اِشیتمِسینه اِشیدیَرسینگیز،
MAT.13.14	یُنه دوشونمِیَرسینگیز.‏
MAT.13.14	گُرمِسینه گُریَرسینگیز،
MAT.13.14	یُنه عاقیل یِتیریپ بیلمِیَرسینگیز.‏
MAT.13.15	چونکی بو خالقینگ یورِگی قاتیدی،
MAT.13.15	قولاقلاری آغرالدی، گُزلِری یومولدی.‏
MAT.13.15	یُغسام گُزلِری بیلِن گُروپ،
MAT.13.15	قولاقلاری بیلِن اِشیدِردیلِر،
MAT.13.15	یورِکلِری بیلِن دوشونیپ،
MAT.13.15	یِنه مانگا طاراف دُلاناردیلار،
MAT.13.15	مِن هِم اُلارا شِفا بِرِردیم“‏.‏
MAT.13.16	اِمّا سیز ناقادار خوشواقت، گُزلِرینگیز گُریَر، قولاقلارینگیز اِشیدیَر.‏ 
MAT.13.17	سیزه دُغروسینی آیدیارین:‏ کَن پیغامبارلار و کَن دُغری آداملار سیزینگ گُریَنلِرینگیزی گُرمِک ایسلِدیلِر، اِمّا گُرمِدیلِر، سیزینگ اِشیدیَنلِرینگیزی اِشیتمِک ایسلِدیلِر، اِمّا اِشیتمِدیلِر.‏
MAT.13.18	‏«‏ایندی تایخان حاقینداقی میثالینگ مَعنیسینی دینگلَنگ:‏ 
MAT.13.19	بیری آسمانینگ پادیشاهلیغی حاقینداقی سُزی اِشیدیپ، اُنگا دوشونمِسه، شِیطان گِلیپ، اُنونگ یورِگینده سِپِلِنی سُغروپ آلیار.‏ یُلونگ قیراسیندا سِپیلِن بودور.‏ 
MAT.13.20	داشلیق یِره سِپیلِن تُخوملار بُلسا، سُزی اِشیدیپ، اُنی دِرِّو شاتلیق بیلِن قابول اِدیَندیر.‏ 
MAT.13.21	یُنه سُز کُک اورمانسُنگ، بو آدام جیدامسیزدیر، مونونگ اوچین قینچیلیق یا-دا اِذیِت بِرمه بُلاندا، اُل شو واقتدا اُندان اِل چِکِر.‏ 
MAT.13.22	تیکِنلیگینگ آراسینا دوشِن تُخوم بُلسا بودور:‏ اُل سُزی اِشیدیَر، یُنه دونیَه‌نینگ قایغیلاری، بایلیغینگ هُوِسی اُنی بُغیار و سُز حاصیلسیز بُلیار.‏ 
MAT.13.23	قاوی یِره سِپیلِنلِر بُلسا بودور:‏ اُل سُزی اِشیدیپ، اُنگا دوشونیَر هِم-ده حاصیل بِریَر.‏ اُلارینگ کَبیری یوز، کَبیری آلتمیش، کَبیری اُتوز بارابار حاصیل بِریَر.‏»‏
MAT.13.24	عیسی اُلارا باشغا بیر میثال هِم گورّونگ بِردی:‏ ‏«‏آسمانینگ پادیشاهلیغی اُز اِکینچیلیگینده قاوی تُخوم اِکِن آداما مِنگزِیَر.‏ 
MAT.13.25	هِمِّلِر یاتیرقا، اُنونگ دوشمانی گِلیپ، بوغدایلارینگ آراسینا بیدِرِک اُت اِکیپ گیدیَر.‏ 
MAT.13.26	اِکین اُسوپ حاصیلا دوراندا، بیدِرِک اُت هِم گُرونیَر.‏ 
MAT.13.27	یِر اِیه‌سینینگ خیدماتکَرلِری اُنونگ یانینا گِلیپ:‏ ‏”‏آقام!‏ سِن یِرینگَه قاوی تُخوم سِپمَنمیدینگ؟ بو بیدِرِک اُتلار نیرِدِن گُروندوکَه؟“‏ دییّپ، اُندان سُرایارلار.‏ 
MAT.13.28	یِر اِیه‌سی:‏ ‏”‏بو دوشمانینگ ایشیدیر“‏ دییّپ جُغاپ بِریَر.‏ خیدماتکَرلِری:‏ ‏”‏گیدیپ، اُلاری سُغروپ زینگماغیمیزی ایسلِیَنگمی؟“‏ دییّپ سُرایارلار.‏ 
MAT.13.29	اِمّا یِر اِیه‌سی:‏ ‏”‏یُق، بیدِرِک اُتی سُغورجاق بُلوپ، بوغدایی هِم کُکی بیلِن قُپارماغینگیز مومکین.‏ 
MAT.13.30	دِگمه، اُراغا چِنلی اُلارینگ ایکیسی-ده بیله اُسوبِرسین.‏ اُراق واقتی مِن اُراقچیلارا اَوَّل بیدِرِک اُتلاری ییغینگ-دا، دِسِّلَپ یاقار یالی اِدینگ.‏ بوغدایی بُلسا مِنینگ آمّاریما اویشورینگ دییِرین“‏»‏ دییّپ جُغاپ بِریَر.‏
MAT.13.31	عیسی اُلارا باشغا بیر میثالی-دا گورّونگ بِردی:‏ ‏«‏آسمانینگ پادیشاهلیغی بیر آدامینگ اُز یِرلیگینده اِکِن خَردِل تُخومینا مِنگزِیَندیر.‏ 
MAT.13.32	اُل هِمّه تُخوملارینگ ایچینده اینگ اُونوغیدیر، اِمّا اُسِنیندِن سُنگ، بِیلِکی اُسوملیکلِرینگ باریسیندان اولی بُلوپ، باغا اُورولیَر.‏ حتّیٰ قوشلارام اُنونگ شاخالاریندا کِتِکلَپ بیلیَرلِر.‏»‏
MAT.13.33	عیسی اُلارا باشغا بیر میثالی-دا گورّونگ بِردی:‏ ‏«‏آسمانینگ پادیشاهلیغی خامیرمایا مِنگزِیَندیر.‏ بیر آیال اوچ اُقارا اونا بیرجه بُلِک خامیرمایا قُشسا-دا، هِمّه خامیر چیشیَر.‏»‏
MAT.13.34	عیسی بو زاتلارینگ بارینی خالقا میثال‍لار بیلِن آیدیاردی.‏ اُلارا میثالسیز هیچ زات آیتمایاردی.‏ 
MAT.13.35	بو پیغامبار سِبَبلی آیدیلان شو سُزونگ بِرجای بُلماغی اوچیندی:‏
MAT.13.35	‏«‏مِن سیزه میثال آیدیپ بِرِیین،
MAT.13.35	دونیَه‌نی یارادیلان بَری گوزگین قالان سیرلاری بِیان اِدِیین.‏»‏
MAT.13.36	سُنگرا عیسی جِماغاتی اوغرادیپ، اُیه گیردی.‏ شَگیرتلِری اُنونگ یانینا گِلیپ:‏ ‏«‏اِکینچیلیگیندَکی بیدِرِک اُتلار حاقدَکی میثالی بیزه دوشوندیریپ بِرسِنه»‏ دییدیلِر.‏ 
MAT.13.37	اُل شِیله جُغاپ بِردی:‏ ‏«‏قاوی تُخومی اِکیَن اینسان اُغلودیر.‏ 
MAT.13.38	اِکینچیلیگی بُلسا دونیَه‌دیر.‏ قاوی تُخوم آسمانینگ پادیشاهلیغینینگ فِرزِنتلِریدیر.‏ بیدِرِک اُتلار بُلسا شِیطانینگ فِرزِنتلِریدیر.‏ 
MAT.13.39	بیدِرِک اُتلاری اِکِن دوشمان شِیطاندیر.‏ اُراق واقتی دونیَه‌نینگ آخیریدیر، اُراقچیلار بُلسا پِریشده‌لِردیر.‏ 
MAT.13.40	شِیلِلیک بیلِن، بیدِرِک اُتلار نَهیلی ییغیلیپ، اُتدا یاقیلیان بُلسا، دونیَه‌نینگ آخیریندا هِم شِیله بُلار.‏ 
MAT.13.41	اینسان اُغلی اُز پِریشده‌لِرینی ایبِرِر، اُلار گونَه سِبَپکَر بُلیان هِمّه زاتلاری، ناحاق ایش اِدیَنلِری اُنونگ شاهلیغیندان ییغنارلار.‏ 
MAT.13.42	اُلار بولاری کورَه‌نینگ اُدونا زینگارلار.‏ اُل یِرده آغلاما و دیش قیجیرداما بُلار.‏ 
MAT.13.43	شُندا دُغری آداملار آسمانداقی آتاسینینگ شاهلیغیندا گون کیمین پارلارلار.‏ اِشیتمَگه قولاغی بار آدام اِشیتسین!‏»‏
MAT.13.44	‏«‏آسمانینگ پادیشاهلیغی بیر اِکینچیلیگینده گوزگِنِن گِنجه مِنگزِیَندیر.‏ بیر آدام اُنی تاپیپ، قایتادان گوزگِیَر و بِگِنیپ باریپ، هِمّه زادینی ساتیار-دا، یانگقی اِکینچیلیگینی ساتین آلیار.‏
MAT.13.45	‏«‏موندان باشغا-دا، آسمانینگ پادیشاهلیغی اُوادان مُروارید آغتاریان تاجِر یالیدیر.‏ 
MAT.13.46	اُل باهالی بیر مُرواریدی تاپیپ، هِمّه زادینی ساتیار-دا، اُنی ساتین آلیار.‏
MAT.13.47	‏«‏شِیله هِم، آسمانینگ پادیشاهلیغی دِریا زینگالیپ، هِر هیلی بالیغی ییغنایان تُر یالیدیر.‏ 
MAT.13.48	تُر دُلاندا، اُنی کِنارا چِکیَرلِر.‏ سُنگرا اُتوریپ، قاوی بالیقلاری سِبِدلِره سالیارلار، تِلِکه‌لِرینی هِم زینگیپ گُیبِریَرلِر.‏ 
MAT.13.49	دونیَه‌نینگ آخیریندا هِم شِیله بُلار.‏ پِریشده‌لِر گِلیپ، یامانلاری دُغری آداملاردان آیریپ، 
MAT.13.50	کورَه‌نینگ اُدونا زینگالار.‏ اُل یِرده آغلاما و دیش قیجیرداما بُلار.‏»‏
MAT.13.51	عیسی اُلارا:‏ ‏«‏بولارینگ هِمِّسینه دوشوندینگیزمی؟»‏ دییّپ سُرادی.‏ اُلار:‏ ‏«‏هاووا»‏ دییّپ جُغاپ بِردیلِر.‏ 
MAT.13.52	عیسی اُلارا:‏ ‏«‏شُنونگ اوچین هِم آسمانینگ پادیشاهلیغی دییّپ تَعلیمات آلان هِر بیر دین عالیم خازیناسیندان تَزه و کُنه زاتلار چیقاریان اُی اِیه‌سینه مِنگزِیَندیر»‏ دییدی.‏
MAT.13.53	عیسی بو میثالی گورّونگ بِریپ بُلاندان سُنگ، اُل یِردِن گیتدی.‏ 
MAT.13.54	اُل اُز دُغدوق مِکانینا گِلیپ، آداملارا اُلارینگ کِنیسه‌لِرینده تَعلیم بِرمَگه باشلادی.‏ جِماغات اُنگا حایران قالیپ:‏ ‏«‏بو آداما بِیله عاقیلدارلیق و مُعجِزه گُرکِزمَگه گویچ نیرِدِن گِلیَرکَه؟ 
MAT.13.55	اُل نِجّارینگ اُغلی دَلمی؟ اِنه‌سینینگ آدی هِم مریم دَلمی؟ یعقوب، یوسف، یهودا و شمعون اُنونگ دُغانلاری آخیرین!‏ 
MAT.13.56	اُنونگ آیال دُغانلاری-دا بیزینگ آرامیزدا یاشامایارلارمی نَمه؟ اُندا بو آدام مونچا زادی نیرِدِن بیلیَرکَه؟»‏ دییّشدیلِر.‏ 
MAT.13.57	شِیلِلیکده، اُلار عیسانی رِت اِتدیلِر.‏
MAT.13.57	اِمّا عیسی اُلارا:‏ ‏«‏نِبینینگ دینگه اُز یوردوندا و اُیونده قادیری یُقدور»‏ دییدی.‏ 
MAT.13.58	عیسی اُل یِرده کَن مُعجِزه گُرکِزمِدی، چونکی اُلارینگ ایمانلاری یُقدی.‏
MAT.14.1	شُل واقت عیسانینگ آد-آوازاسی هیرودیس پادیشاهینگ قولاغینا باریپ یِتدی.‏ 
MAT.14.2	اُل اُز ایشچیلِرینه:‏ ‏«‏بو یحیی تَعمید بِریَنچیدیر.‏ اُل اُلومدِن دیرِلِندیر.‏ اُنونگ بو مُعجِزه‌لِری گُرکِزیپ بیلمِگینینگ سِبَبی هِم شودور»‏ دییدی.‏
MAT.14.3	هیرودیس اُز دُغانی فیلیپُسینگ آیالی هیرودیا اُیلِنِندیگی اوچین، یحیانی توتدوریپ، اِل-آیاغینی دانگیب، زیندانا اُقلادیپدی.‏ 
MAT.14.4	سِبَبی یحیی اُنگا:‏ ‏«‏سِنینگ اُز دُغانینگ آیالینا اُیلِنمِگینگ دُغری دَل»‏ دییّپدی.‏ 
MAT.14.5	هیرودیس یحیانی اُلدورمِک ایسلِیَردی، اِمّا خالقینگ یحیانی نِبی حاساپلاندیغی اوچین بِیله اِتمِکدِن قُرقیاردی.‏
MAT.14.6	هیرودیس اُز دُغان گونی خاطیراسینا طُوی توتاندا، هیرودیانینگ قیزی اُرتادا راقص اِدیپ، هیرودیسینگ گُونونی آلدی.‏ 
MAT.14.7	شُندا هیرودیس قیزا قاسام ایچیپ، دیلَن زادینی بِرجِکدیگینه سُز بِردی.‏ 
MAT.14.8	قیز هِم اِنه‌سینینگ اُورِتمِگی بیلِن:‏ ‏«‏مانگا بیر تاباغینگ ایچینده یحیی تَعمید بِریَنچینینگ کِلّه‌سینی بِر»‏ دییدی.‏ 
MAT.14.9	هیرودیس غامغین بُلدی، اِمّا میهمانلارینگ یانیندا قاسام ایچِنسُنگ، یحیانینگ کِلّه‌سینی اُنگا گِتیریپ بِریلمِگینی دِستور بِردی.‏ 
MAT.14.10	آدام ایبِریپ، زیندانداقی یحیانینگ کِلّه‌سینی کِسدیردی.‏ 
MAT.14.11	اُنونگ کِلّه‌سی بیر تاباقدا گِتیریلیپ، قیزا بِریلدی، اُل هِم مونی اِنه‌سینه اِلتیپ بِردی.‏
MAT.14.12	یحیانینگ شَگیرتلِری گِلیپ، اُنونگ جِسِدینی اَکیدیپ جایلادیلار.‏ سُنگرا گیدیپ، مونی عیسی دِرِّو خابار بِردیلِر.‏
MAT.14.13	عیسی مونی اِشیدیپ، یِکه اُزی قاییقا میندی-ده، اُل یِردِن بیر بُش یِره گیتدی.‏ جِماغات مونی بیلِنده، شَهرلِردِن چیقیپ، پییادا اُنونگ ایزیندان گیتدیلِر.‏ 
MAT.14.14	اُل قاییقدان دوشِن ماحالی اولی جِماغاتی گُروپ، اُلارا یورِگی آویدی، اُلارینگ مِریضلِرینی شِفا بِردی.‏
MAT.14.15	آغشام شَگیرتلِری اُنونگ یانینا گِلیپ:‏ ‏«‏بو بیر بُش یِر، واقت هِم گیجدیر، جِماغاتی گُیبِر، اُبالارا گیدیپ، اُزلِرینه اییمیت ساتین آلسینلار»‏ دییدیلِر.‏ 
MAT.14.16	عیسی اُلارا:‏ ‏«‏گیتمِگینگ گِرِگی یُق، اُلارا اییمَگه زادی سیز بِرینگ»‏ دییدی.‏ 
MAT.14.17	شَگیرتلِر هِم عیسی:‏ ‏«‏بیزینگ بو یِرده بَش چُرِک بیلِن ایکی بالیقدان باشغا زادیمیز یُق آخیرین»‏ دییدیلِر.‏ 
MAT.14.18	عیسی:‏ ‏«‏اُلاری شو یِره مِنینگ یانیما گِتیرینگ»‏ دییدی.‏ 
MAT.14.19	شُندا عیسی جِماغاتا اُتونگ اوستونده اُتورماغی تابشیردی.‏ بَش چُرِک بیلِن ایکی بالیغی آلیپ، اُل آسمانا باقیپ شوکور اِتدی-ده، چُرِکلِری بُلوشدیریپ، شَگیرتلِرینه بِردی، شَگیرتلِری هِم اُلاری جِماغاتا پایلادیلار.‏ 
MAT.14.20	هِمِّلِر اییّپ دُیدولار.‏ آرتان چُرِک بُلِکلِری اُن ایکی سِبِد بُلدی.‏ 
MAT.14.21	موندان اییِنلِرینگ سانی آیال‍لار و چاغالاردان باشغا بَش مونگه قُلای آدامدی.‏
MAT.14.22	جِماغاتی اوغرادیپ دورقا، عیسی شَگیرتلِرینه قاییقا مینیپ، اُزوندِن اُنگ بِیلِکی کِنارا گِچمِگی تابشیردی.‏ 
MAT.14.23	جِماغاتی اوغرادانیندان سُنگ، اُنونگ یِکه اُزی دُغا-دیلِگ اِتمِک اوچین داغا چیقدی.‏ آغشام هِم اُل شُل یِرده یِکِدی.‏ 
MAT.14.24	قاییق بُلسا شُل واقت دِریانینگ اُرتاسیندادی، مُوجلِر گِلیپ، اُنگا اورولیاردی، سِبَبی یِل اُلارینگ قارشیسیندان اُسیَردی.‏
MAT.14.25	دانگا قُلای عیسی دِریادا سووونگ یوزوندِن یُریپ، اُلارا طاراف گِلدی.‏ 
MAT.14.26	اِمّا شَگیرتلِر اُنونگ سووونگ یوزوندِن یُریپ گِلیَنینی گُرِنلِرینده، تانیمان:‏ ‏«‏بو بیر گُزومیزه گُرونیَن روحدیر!‏»‏ دییشیپ، آلدیرادیلار، اُلار قُرقودان یانگا قیغیریشدیلار.‏ 
MAT.14.27	اِمّا عیسی دِرِّو اُلارا آیدیپ:‏ ‏«‏خاطیرجِم بُلونگ!‏ بو مِن، قُرقمانگ!‏»‏ دییدی.‏
MAT.14.28	پِطرُس اُنگا جُغاپ بِریپ:‏ ‏«‏اِی آقام، بو سِن بُلسانگ، مانگا دِستور بِر، سووونگ یوزوندِن یُریپ، یانینگا بارایین»‏ دییدی.‏ 
MAT.14.29	عیسی:‏ ‏«‏گِل!‏»‏ دییدی.‏ پِطرُس هِم قاییقدان دوشوپ، عیسانینگ یانینا بارجاق بُلوپ، سووونگ یوزوندِن عیسی طارافا یُریمَگه باشلادی.‏ 
MAT.14.30	اِمّا یِلینگ گویجونی گُروپ قُرقدی و غارق بُلوپ باشلاندا:‏ ‏«‏یا آقام، مِنی نِجات بِر»‏ دییّپ قیغیردی.‏ 
MAT.14.31	عیسی شو واقتا اِلینی اوزادیپ، اُنی توتدی-دا:‏ ‏«‏اِی، آز ایمانلی، نَمه اوچین شِک اِتدینگ؟»‏ دییدی.‏
MAT.14.32	اُلارینگ ایکیسی قاییقا مینِن واقتی، یِل یاتدی.‏ 
MAT.14.33	قاییقداقیلار:‏ ‏«‏سِن، دُغرودان-دا، خودایینگ اُغلوسینگ»‏ دییّپ، اُنگا سِجده اِتدیلِر.‏
MAT.14.34	اُلار دِریانینگ بِیلِکی طارافینا گِچیپ، جِنیسارِت یوردونا باردیلار.‏ 
MAT.14.35	اُل یِرینگ آداملاری عیسانی تانیپ، هِر طارافا آدام ایبِریپ، مِریضلِرینگ بارینی اُنونگ یانینا گِتیردیلِر.‏ 
MAT.14.36	اُلار دینگه دُنونینگ اِتِگینَه اِل‍لِرینی دِگیرمَگه اِجازا بِرمِگینی ایسلَپ، اُنگا یالباریاردیلار.‏ اُنگا اِل دِگرِنلِرینگ هِمِّسی-ده شِفا تاپیاردی.‏
MAT.15.1	سُنگرا کَبیر فَریسی‌لِر بیلِن دین عُلَمالار اورشلیمدِن عیسانینگ یانینا گِلیپ، اُندان:‏ 
MAT.15.2	‏«‏نَمه اوچین سِنینگ شَگیرتلِرینگ آتا-بابالارینگ عاداتینی پُزیارلار؟ اُلار ناهار اییِنلِرینده نَمه اوچین اِل‍لِرینی یوومایارلار؟»‏ دییّپ سُرادیلار.‏ 
MAT.15.3	عیسی اُلارا شِیله جُغاپ بِردی:‏ ‏«‏سیز نَمه اوچین اُز سونِّتلِرینگیزینگ خاطیراسینا خودایینگ حُکوملِرینی پُزیارسینگیز؟ 
MAT.15.4	خودای:‏ ‏”‏اِنه-آتانگا حُرمات قُی“‏، و، ‏”‏اِنه‌سینه یا-دا آتاسینا قارغان آدام اُلومه حُکوم اِدیلسین“‏ دییّپ آیدیپدی.‏
MAT.15.5+MAT.15.6	اِمّا سیز اِنه-آتاسینا:‏ ‏”‏مِن سیزه کُمِک اِدیپ بیلجِک دَل.‏ سیزه بِرمِگی نییِت اِدِن زاتلاریمی مِن خودایا صاداقا بِردیم“‏ دییّپ آیدیانا اُنونگ اِنه-آتاسینا حُرمات قُیماغی حُکمان دَل دییَّرسینگیز.‏ شِیدیپ، سونِّتلِرینگیزینگ خاطیراسینا خودایینگ حُکوملِرینی پُزیارسینگیز.‏ 
MAT.15.7	اِشعیا پیغامبار سیز ایکییوزلیلِر حاقدا دُغری نبوّتلیق اِدیپدیر!‏ اُندا شِیله یازیلان:‏
MAT.15.8	‏”‏بو خالق مِنی دیلینده حُرماتلایار،
MAT.15.8	اِمّا یورِگی مِندِن اوزاقدیر.‏
MAT.15.9	بیدِرِک یِره مانگا عیبادات اِدیَرلِر،
MAT.15.9	تَعلیمات دییّپ اُورِدیَنلِری اینسان دِستورلاریدیر.‏“‏»‏
MAT.15.10	عیسی جِماغاتی یانینا چاغیریپ، اُلارا:‏ ‏«‏دینگلَنگ، دوشونینگ!‏ 
MAT.15.11	آغزا گیرِن زات آدامی نِجیس اِدیَن دَلدیر، آدامی آغیزدان چیقیان زات نِجیس اِدیَندیر»‏ دییدی.‏
MAT.15.12	سُنگرا شَگیرتلِر گِلیپ، اُندان:‏ ‏«‏فَریسی‌لِرینگ بو سُزی اِشیدیپ، نارضا بُلاندیقلارینی بیلیَرسینگمی؟»‏ دییّپ سُرادیلار.‏ 
MAT.15.13	عیسی:‏ ‏«‏آسمانداقی آتامینگ اِکمِدیک هِر بیر اُسوملیگی کُکی بیلِن سُغرولار.‏ 
MAT.15.14	اُلارا زات دییمَنگ، اُلار کُرلِری قُلّایان کُرلِردیر.‏ کُر-کُری قُلّاسا، اُلارینگ ایکیسی هِم چوقورا قاچار»‏ دییّپ جُغاپ بِردی.‏ 
MAT.15.15	پِطرُس اُنگا:‏ ‏«‏بیزه بو میثالی دوشوندیریپ بِر»‏ دییدی.‏ 
MAT.15.16	عیسی هِم شِیله دییدی:‏ ‏«‏سیز هِنیزِم دوشونِنگزُقمی؟ 
MAT.15.17	آغزا گیرِن هِر بیر زادینگ اَوَّل قارنا باریپ، اُل یِردِن هِم داشاری چیقیاندیغینی بیلمِیَرسینگیزمی؟ 
MAT.15.18	اِمّا آغیزدان چیقان زاتلار یورِکدِن چیقیپ، آدامی نِجیس اِدیَر.‏ 
MAT.15.19	آدامینگ یورِگیندِن تِلِکه فیکرلِر، قانخُرلیق، زیناکَرلیک، آخلاقسیزلیق، اُغورلیق، یالان شاهاتلیق و تُهمِت چیقیاندیر.‏ 
MAT.15.20	آدامی شو زاتلار نِجیس اِدیَر، یووولمادیق اِل بیلِن ناهار اییمِک آدامی نِجیس اِتمِیَر.‏»‏
MAT.15.21	عیسی اُل یِردِن چیقیپ، صور و صیدون تُوِرِگینه گیتدی.‏ 
MAT.15.22	اُل یِرده بیر کنعان‌لی آیال عیسانینگ یانینا گِلیپ:‏ ‏«‏اِی، آقام، داوود اُغلی، مانگا رِحم اِت!‏ قیزیم دیوانا، اُل یامان هُرلوق چِکیَر»‏ دییدی.‏ 
MAT.15.23	اِمّا عیسی اُنگا هیچ بیر جُغاپ بِرمِدی.‏ شُندا شَگیرتلِری اُنونگ یانینا گِلیپ:‏ ‏«‏اُنی یُلا سال، یُغسام ایزیمیزدان یُنه قیغیریپ گِلیَر»‏ دییّپ خاییش اِتدیلِر.‏ 
MAT.15.24	عیسی هِم:‏ ‏«‏مِن یِکه اسرائیل خالقینینگ ییتِن قُیونلارینا ایبِریلدیم»‏ دییّپ جُغاپ بِردی.‏ 
MAT.15.25	اِمّا اُل آیال قُلایینا گِلیپ دیزا چُکدی-ده:‏ ‏«‏آقام، مانگا کُمِک اِت»‏ دییّپ یالباردی.‏ 
MAT.15.26	عیسی اُنگا:‏ ‏«‏فِرزِنتلِرینگ چُرِگینی آلیپ، ایتلِره زینگماق دُغری دَلدیر»‏ دییدی.‏ 
MAT.15.27	آیال هِم:‏ ‏«‏هاووا، آقام!‏ یُنه ایتلِر هِم ساچاق باشیندا دُکولِن چُرِک اُونوقلاریندان اییَّندیر»‏ دییدی.‏ 
MAT.15.28	شُندا عیسی اُنگا:‏ ‏«‏اِی، آیال، سِنینگ ایمانینگ بِییک!‏ سانگا ایسلِیشینگ یالی بُلسون!‏»‏ دییدی.‏ اُل آیالینگ قیزی شُل واقتینگ اُزونده شِفا تاپدی.‏
MAT.15.29	عیسی اُل یِردِن قایتدی و جلیل دِریانینگ قُلایینا گِلیپ، بیر داغینگ اوستونه چیقیپ اُتوردی.‏ 
MAT.15.30	اُنونگ یانینا بیر اولی جِماغات گِلدی، اُلارینگ آراسیندا آغساقلار، ماییپلار، کُرلِر، لال‍لار و یِنه-ده بیر تُپار مِریضلِر باردی.‏ اُلاری گِتیریپ، عیسانینگ آیاغینینگ اُوونده قُیدولار.‏ اُل هِم بولاری شِفا بِردی.‏ 
MAT.15.31	خالق لال‍لارینگ کِپلِیَندیگینی، ماییپلارینگ شِفا تاپاندیغینی، کُرلِرینگ گُریَندیگینی، آغساقلارینگ یُریَندیگینی گُروپ حایران قالدیلار.‏ اُلار اسرائیل خودایینی اُودیلِر.‏
MAT.15.32	عیسی شَگیرتلِرینی یانینا چاغیریپ:‏ ‏«‏بو جِماغاتا یورِگیم آوییار!‏ بولار اوچ گون بَری مِنینگ یانیمدا، اییمَگه هِم هیچ زاتلاری یُق.‏ یُلدا ایسغیندان قاچماسینلار دییّپ، اُلاری آچ گُیبِرِسیم گِلِنُق»‏ دییدی.‏ 
MAT.15.33	شَگیرتلِر اُنگا:‏ ‏«‏بِیله اولی جِماغاتی دُیرار یالی، بو بُش یِرده بیز چُرِگی نیرِدِن آلایلی؟»‏ دییدیلِر.‏ 
MAT.15.34	عیسی اُلاردان:‏ ‏«‏نَچه چُرِگینگیز بار؟»‏ دییّپ سُرادی.‏ اُلار:‏ ‏«‏یِدی چُرِک بیلِن بیرنَچه اُونوق بالیغیمیز بار»‏ دییدیلِر.‏ 
MAT.15.35	عیسی جِماغاتا یِرده اُتورماغی تابشیردی.‏ 
MAT.15.36	یِدی چُرِک بیلِن بالیقلاری آلیپ، شوکور اِدِنیندِن سُنگ، اُلاری بُلوشدیریپ، شَگیرتلِرینه بِردی، شَگیرتلِری هِم اُلاری جِماغاتا پایلادیلار.‏ 
MAT.15.37	هِمِّلِر اییّپ دُیدولار و آرتان چُرِک بُلِکلِری یِدی سِبِد بُلدی.‏ 
MAT.15.38	اییِنلِر آیال‍لار و چاغالاردان باشغا دُرت مونگ آدامدی.‏
MAT.15.39	عیسی جِماغاتی اوغرادانیندان سُنگ، قاییقا مینیپ، مَجدَلینگ تُوِرِگینه گیتدی.‏
MAT.16.1	فَریسی‌لِر بیلِن صادّوقی‌لار عیسانینگ یانینا گِلدیلِر.‏ اُلار عیسانی ایمتِحان اوچین، اُنونگ اُزلِرینه آسماندان بیر عالامات گُرکِزمِگینی ایسلِدیلِر.‏ 
MAT.16.2	اُل شِیله جُغاپ بِردی:‏ ‏«‏آغشام دوشِنده:‏ ‏”‏آسمانینگ یوزی قیزاریپ دور، هُوا قاوی بُلجاق“‏ دییَّرسینگیز.‏ 
MAT.16.3	اِرتیرینه هِم:‏ ‏”‏آسمانینگ یوزی قارالیپدیر هِم توتوق، بو گون قای تورجاق“‏ دییَّرسینگیز.‏ سیز آسمانا گُزَپ هُوانینگ یاغدایینی سایغاریپ بیلیَرسینگیز-ده، زامانینگ عالاماتلارینی سایغاریپ بیلمِیَرسینگیزمی؟ 
MAT.16.4	بو زامانینگ یامان هِم خودایا بیوِفا نِسلی بیر عالامات طالاب اِدیَر، اِمّا اُنگا یونس پیغامبارینگقیدان باشغا عالامات بِریلمِز.‏»‏ شِیلِلیکده، عیسی اُلاردان آیریلیپ گیتدی.‏
MAT.16.5	شَگیرتلِری دِریانینگ بِیلِکی طارافینا گِچِنلِرینده، چُرِک آلماغی یاددان چیقاریارلار.‏ 
MAT.16.6	عیسی اُلارا:‏ ‏«‏خاباردار بُلونگ!‏ فَریسی‌لِر بیلِن صادّوقی‌لارینگ خامیرمایاسیندان داش دورونگ»‏ دییدی.‏ 
MAT.16.7	اُلار بیری-بیرینه:‏ ‏«‏اُل مونی بیزینگ چُرِک آلماندیغیمیز اوچین شِیله دییَندیر»‏ گومَن اِتدیلِر.‏ 
MAT.16.8	اِمّا عیسی اُلارینگ نَمه دییّشیَندیکلِرینی بیلیپ، شِیله دییدی:‏ ‏«‏اِی، ایمانی آزلار!‏ چُرِک آلماندیریس دییشیپ، نَمه اُزآرانگیزدا چِکِلِشیَرسینگیز؟ 
MAT.16.9	هِنیز هِم دوشونِنگیزُقمی؟ بَش چُرِک بیلِن بَش مونگ آدامینگ دُیاندیغی، آرتانینینگ نَچه سِبِد بُلاندیغی یادینگیزا دوشمِیَرمی؟ 
MAT.16.10	یِدی چُرِک بیلِن دُرت مونگ آدامینگ دُیاندیغی، آرتانیندان نَچه سِبِدی دُلدوریپ ییغناندیغینگیز هِم یادینگیزا دوشِنُقمی؟ 
MAT.16.11	سیز نَدیپ چُرِک بارادا گورّونگ اِتمِیَندیگیمه دوشونِنگیزُق؟ مِن سیزه:‏ ‏”‏فَریسی‌لِر بیلِن صادّوقی‌لارینگ خامیرمایاسیندان داش دورونگ“‏ دییَّرین.‏»‏ 
MAT.16.12	شَگیرتلِر عیسانینگ اُزلِرینه خامیرمایا دَل-ده، فَریسی‌لِر بیلِن صادّوقی‌لارینگ تَعلیماتیندان قُرانینگ دییَندیگینه شُندا دوشوندیلِر.‏
MAT.16.13	عیسی قیصریه-فیلیپُس شَهرینینگ قُلایینا گِلِنده، شَگیرتلِریندِن:‏ ‏«‏آداملار اینسان اُغلونا کیم دییَّرلِر؟»‏ دییّپ سُرادی.‏ 
MAT.16.14	شَگیرتلِری اُنگا:‏ ‏«‏کَبیرلِری یحیی تَعمید بِریَنچی، کَبیرلِری اِلیاس، کَبیرلِری اِرمیا، یا-دا پیغامبارلاردان بیری دییَّرلِر»‏ دییّپ جُغاپ بِردیلِر.‏ 
MAT.16.15	عیسی اُلاردان:‏ ‏«‏سیز مانگا کیم دییَّرسینگیز؟ سیزینگ فیکرینگیزچه مِن کیم؟»‏ دییّپ سُرادی.‏ 
MAT.16.16	شمعون پِطرُس:‏ ‏«‏سِن دیری خودایینگ اُغلی مسیحسینگ»‏ دییّپ جُغاپ بِردی.‏ 
MAT.16.17	عیسی اُنگا شِیله دییدی:‏ ‏«‏نَهیلی خوشواقت سِن، اِی، یونانینگ اُغلی شمعون!‏ بو سیری سانگا آیان اِدِن اینسان دَل-ده، آسمانداقی آتامدیر.‏ 
MAT.16.18	مِن سانگا شونی آیدایین:‏ اِی پِطرُس،
MAT.16.19	آسمانینگ پادیشاهلیغینینگ آچارلارینی سانگا بِرِرین.‏ یِر یوزونده باغلانزادینگ آسماندا-دا باغلانار.‏ یِر یوزونده آچانزادینگ آسماندا-دا آچیلار.‏»‏ 
MAT.16.20	سُنگرا شَگیرتلِرینه عیسی اُزونینگ مسیحدیگینی هیچ کیمه آیتمازلیغی تابشیردی.‏
MAT.16.21	شُندان سُنگ عیسی شَگیرتلِرینه اُزونینگ اورشلیمه گیتمِلیدیگینی، یاشولیلارینگ، یُلباشچی کاهینلارینگ و دین عُلَمالارینگ اِلیندِن کَن عاذاپلار گُرمِلیدیگینی، اُلدوریلیپ، اوچولِنجی گون دیرِلمِلیدیگینی دوشوندیرمَگه باشلادی.‏ 
MAT.16.22	پِطرُس اُنی بیر چِته چِکیپ:‏ ‏«‏آقام، خودای ساقلاسین!‏ سِنینگ باشینگا آصلا بِیله ایش دوشمِز!‏»‏ دییّپ، اُنگا کَیِمَگه باشلادی.‏ 
MAT.16.23	اِمّا عیسی پِطرُس طارافا اُورولیپ:‏ ‏«‏چِکیل اُوومدِن، شِیطان!‏ سِن مانگا پَسگِل بُلیارسینگ، سِبَبی سِن خودایینگ ایشلِرینی دَل-ده، اینسان ایشلِری حاقدا فیکر اِدیَرسینگ»‏ دییدی.‏
MAT.16.24	سُنگرا عیسی شَگیرتلِرینه یوزلِنیپ:‏ ‏«‏کیم مِنینگ ایزیما دوشمِک ایسلِیَن بُلسا، اُزونی اینکَر اِتسین-ده، صلیبینی آلیپ، ایزیما دوشسون.‏ 
MAT.16.25	هِر کیم جانینی نِجات بِرمِک ایسلِیَن، اُنی ییتیرِر، اِمّا کیم جانینی مِنینگ اوچین ییتیرسه، اُنی نِجات بِرِر.‏ 
MAT.16.26	اینسان هِمّه دونیَه‌نی قازانسا-دا جانیندان ماحروم بُلسا، مونونگ اُنگا نَمه پِیداسی بار؟ یا-دا اینسان اُز جانینا دِرِک نَمه بِریپ بیلِر؟ 
MAT.16.27	اینسان اُغلی آتاسینینگ بِییکلینده اُز پِریشده‌لِری بیلِن گِلِنده، هِر کیمه اِدِن ایشلِرینه گُرَه حاقینی بِرِر.‏ 
MAT.16.28	سیزه دُغروسینی آیدیارین:‏ بو یِرده دورانلارینگ کَبیری اینسان اُغلونینگ پادیشاه بُلوپ گِلیَنینی اُلمَنکَه گُرِرلِر.‏»‏
MAT.17.1	آلتی گوندِن سُنگ عیسی یانینا یِکه پِطرُسی، یعقوبی و یوحنانی آلیپ، بیر بِییک داغینگ اوستونه چیقدی.‏ 
MAT.17.2	شُل یِرده اُلارینگ گُزلِرینینگ اُوونده اُنونگ یوزی اویتگِدی.‏ اُنونگ یوزی گون کیمین پارلادی، لِباسی نور کیمین دیم-آق بُلدی.‏ 
MAT.17.3	بیردِن اُلارا موسی بیلِن اِلیاس گُروندی.‏ اُلار عیسی بیلِن کِپلِشیپ دوردیلار.‏ 
MAT.17.4	پِطرُس عیسی:‏ ‏«‏آقام!‏ بیزه بو یِرده بُلماق قاوی.‏ اِگِر ایسلِسِنگ، بو یِرده اوچ سایِبان دیکِیین:‏ بیری سانگا، بیری موسی، بیری اِلیاسا»‏ دییدی.‏ 
MAT.17.5	اُل هِنیز کِپلَپ دورقا، یاغتی بیر بولوت اُلارینگ اوستونی اُرتدی.‏ بولوتدان بیر سِس گِلیپ:‏ ‏«‏بو مِنینگ عزیز اُغلومدیر، مِن اُندان کَن راضیدیرین.‏ اُنگا قولاق آسینگ»‏ دییدی.‏ 
MAT.17.6	شَگیرتلِر مونی اِشیدِنلِرینده، قاتی قُرقوپ، یوزین ییقیلدیلار.‏ 
MAT.17.7	اِمّا عیسی گِلیپ، اُلارا اِلینی دِگریپ:‏ ‏«‏تورونگ، قُرقمانگ»‏ دییدی.‏ 
MAT.17.8	اُلار باشینی قالدیریپ سِراِدِنلِرینده، عیسادان باشغا هیچ کیمی گُرمِدیلِر.‏
MAT.17.9	داغدان اینیپ گِلیَرکَلِر، عیسی اُلارا:‏ ‏«‏اینسان اُغلی اُلومدِن دیرِلیَنچَه، گُرِن زاتلارینگیزی هیچ کیمه آیتمانگ»‏ دییّپ تابشیردی.‏ 
MAT.17.10	شَگیرتلِری اُندان:‏ ‏«‏اُندا نَمه اوچین دین عُلَمالار اَوَّل اِلیاس گِلمِلیدیر دییَّرلِر؟»‏ دییّپ سُرادیلار.‏ 
MAT.17.11	عیسی اُلارا:‏ ‏«‏دُغرودان-دا، اِلیاس گِلیپ، هِمّه زادی بِجِرمِلی.‏ 
MAT.17.12	اِمّا مِن سیزه شونی آیدایین:‏ اِلیاس اِییَم گِلدی، اُنی تانیمادیلار، اُنگا ایسلَن زاتلارینی اِتدیلِر.‏ اینسان اُغلی-دا اِدیل شُنونگ یالی، اُلارینگ اِلیندِن اِذیِت چِکِر»‏ دییّپ جُغاپ بِردی.‏ 
MAT.17.13	شُندا شَگیرتلِر اُنونگ اُزلِرینه یحیی تَعمید بِریَنچی بارادا گورّونگ بِریَندیگینه دوشوندیلِر.‏
MAT.17.14	اُلار جِماغاتینگ یانینا یِتیپ باریارقالار، بیر آدام عیسانینگ یانینا گِلیپ، اُنونگ اُوونده دیزا چُکدی.‏ 
MAT.17.15	اُل:‏ ‏«‏آقام، اُغلوما رِحم اِت!‏ اُل توتغایلی، آرتیقماچ عاذاپ چِکیَر، باسیم-باسیمدان اُزونی اُدا، سووا اوریار.‏ 
MAT.17.16	مِن اُنی سِنینگ شَگیرتلِرینگه گِتیردیم، اِمّا اُلار شِفا بِریپ بیلمِدیلِر»‏ دییدی.‏ 
MAT.17.17	عیسی:‏ ‏«‏اِی، ایمانسیز هِم یُلدان چیقان نِسل!‏ مِن هاچانا چِنلی سیزینگ بیلِن بیله بُلوپ، سیزه جیدایین؟ اُغلانی شو یِره، مِنینگ یانیما گِتیرینگ»‏ دییدی.‏ 
MAT.17.18	عیسی جینا چیقماغینا قاتی دِستور بِردی، جین اُغلاندان چیقیپ گیتدی.‏ اُغلان شُل واقتینگ اُزونده شِفا آلدی.‏
MAT.17.19	سُنگرا شَگیرتلِر عیسانینگ یانینا گِلیپ، اُز-اُزلِریکَه اُندان:‏ ‏«‏بیز نَمه اوچین آرخو-جینی چیقاریپ بیلمِدیک؟»‏ دییّپ سُرادیلار.‏ 
MAT.17.20	عیسی هِم اُلارا:‏ ‏«‏گِرِکلی ایمانینگیزینگ یُقدوغی اوچین شِیله بُلدی.‏ سیزه دُغروسینی آیدیارین:‏ بیر خَردِل دَنه‌سی یالی ایمانینگیز بُلوپ، شو داغا:‏ ‏”‏بو یِردِن اُل یِره گُچ“‏ دییسِنگیز، اُل گُچِر.‏ سیزه باشارتماجاق زات بُلماز.‏ ‏[‏ 
MAT.17.21	بو هیلی آرخو-جینلاری خودایا آرازا توتوپ، دُغا-دیلِگ اِتمِکدِن باشغا هیچ زات بیلِن چیقاریپ بُلیان دَلدیر]‏»‏ دییدی.‏
MAT.17.22	بیر گون جلیل‌ده اویشِنلِرینده، عیسی اُلارا:‏ ‏«‏اینسان اُغلی آداملارینگ اِلینه تابشیریلار.‏ 
MAT.17.23	اُنی اُلدورِرلِر، اِمّا اُل اوچولِنجی گون دیرِلِر»‏ دییدی.‏ شَگیرتلِر مونگا خاص قیناندیلار.‏
MAT.17.24	عیسی بیلِن شَگیرتلِر کَفَرناحوما گِلِنلِریندِن سُنگ، عیباداتخانانینگ مالییاتینی ییغنایانلار پِطرُسینگ یانینا گِلیپ:‏ ‏«‏سیزینگ اُستادینگیز عیباداتخانا حاقینی بِرِنُقمی؟»‏ دییّپ سُرادیلار.‏ 
MAT.17.25	پِطرُس:‏ ‏«‏بِریَر»‏ دییدی.‏ پِطرُس اُیه گِلِنده، عیسی اُندان:‏ ‏«‏شمعون، سِن نَمه دییَّرسینگ؟ یِر یوزوندَکی پادیشاهلار مالییاتی کیمدِن آلیارلار؟ اُز اُغول‍لاریندانمی یا بیگانه‌لِردِن؟»‏ دییّپ سُرادی.‏ 
MAT.17.26	پِطرُس اُنگا:‏ ‏«‏بیگانه‌لِردِن»‏ دییِنده، عیسی اُنگا:‏ ‏«‏اُندا اُغول‍لار آزاددیر.‏ 
MAT.17.27	اِمّا اُلار نارضا بُلماز یالی، دِریا گیت-ده، قانگراق اُقلا.‏ قانگراقا دوشِن اَوَّلکی بالیغی آلیپ، آغزینی آچسانگ، مالییات بِرمَگه گِرِک سِکَّنی تاپارسینگ.‏ اُنی آل-دا، مِنینگ اوچین و اُزونگ اوچین هِم مالییات بِرمِگی حُکمونده اُلارا بِر»‏ دییدی.‏
MAT.18.1	شُل واقت شَگیرتلِر عیسانینگ یانینا گِلیپ:‏ ‏«‏آسمانینگ پادیشاهلیغیندا اینگ بِییک کیم؟»‏ دییّپ سُرادیلار.‏ 
MAT.18.2	عیسی-دا بیر چاغانی چاغیریپ، اُنی اُلارینگ اُرتاسیندا قُیدی-دا، شِیله دییدی:‏ 
MAT.18.3	‏«‏سیزه دُغروسینی آیدیارین:‏ اِگِر سیز یُلونگیزدان دُنوپ، چاغالار یالی بُلماسانگیز، آسمانینگ پادیشاهلیغینا آصلا گیریپ بیلمِرسینگیز.‏ 
MAT.18.4	کیم شو چاغا یالی فُروتَن بُلسا، آسمانینگ پادیشاهلیغیندا اینگ بِییک شُلدور.‏ 
MAT.18.5	هِر کیم شونونگ یالی بیر چاغانی مِنینگ آدیمدان قابول اِتسه، مِنی قابول اِتدیگیدیر.‏ 
MAT.18.6	اِمّا هِر کیم مانگا اینانیان بو کیچی چاغالارینگ بیرینینگ گونَه اِتمِگینه سِبَپ بُلسا، اُنونگ اوچین بُینوندان اولی دِگیرمِن داشی آسیپ، دِریانینگ دویبونه زینگیلماغی خاص قاوی بُلار.‏ 
MAT.18.7	اینسانلارینگ گونَه اِتمِگینه سِبَپ بُلیان زاتلار اوچین بو دونیَه‌نینگ حالینا، وای!‏ بِیله زاتلار گِلمِلیدیر، اِمّا بولارینگ گِلمِگینه سِبَپ بُلیان آدامینگ گونونه، وای!‏ 
MAT.18.8	اِلینگ یا آیاغینگ سِنینگ گونَه اِتمِگینگه سِبَپ بُلسا، اُنی چاپیپ اُقلا.‏ سِنینگ ایکی اِلّی، ایکی آیاقلی اِبِدی اُدا زینگیلانینگدان، بیر اِلّی، بیر آیاقلی یاشایشا یِتمِگینگ قاوودیر.‏ 
MAT.18.9	گُزونگ سِنینگ گونَه اِتمِگینگه سِبَپ بُلسا، اُنی سُغروپ زینگ.‏ سانگا یِکه گُزلی بُلوپ یاشایشا گیرمِک، ایکی گُزلی بُلوپ دُوزاخ اُدونا زینگیلانینگدان قاوودیر.‏
MAT.18.10	‏«‏بو کیچیلِرینگ بیرینی اَسگِرمِزلیک اِتمِکدِن داش دورونگ!‏ مِن سیزه شونی آیدیارین:‏ اُلارینگ آسمانداقی پِریشده‌لِری آسمانداقی آتامینگ یوزونی هِمیشه گُریَرلِر.‏ ‏[‏ 
MAT.18.11	اینسان اُغلی ییتِنلِری نِجات بِرمَگه گِلِندیر.‏]‏
MAT.18.12	‏«‏سیز نَهیلی فیکر اِدیَرسینگیز؟ بیر آدامینگ یوز قُینی بُلوپ، اُلارینگ بیری ییتسه، اُل تُغسان دُقوزینی داغلاردا قُیوپ، ییتِنینگ ایزینا گُزلِمَگَه چیقمازمی؟ 
MAT.18.13	اُنی تاپیپ بیلَیسه، سیزه دُغروسینی آیدیارین، اُل مونونگ اوچین ییتمِدیک تُغسان دُقوزیسینا بِگِنِندِن هِم خاص کَن بِگِنِر.‏ 
MAT.18.14	شِیلِلیکده، بو کیچیلِرینگ بیریدَه هِلَک بُلماغی آسمانداقی آتانگیزینگ ایسلِگی دَلدیر.‏
MAT.18.15	‏«‏اِگِر دُغانینگ گونَه اِتسه، بار-دا، اَوَّل ایکی بُلوپ گورلِشیپ، عاییبینی اُنگا آیت.‏ سِنینگ سُزونگه قولاق آسّا، بو دُغانینگی قازاندیغینگدیر.‏ 
MAT.18.16	اِگِر سُزونگه قولاق آسماسا، بیر-ایکی آدامی یانینگا آلیپ بار، آیدیلان هِر بیر سُز ایکی یا اوچ شاهادینگ گووَه‌سی بیلِن تاصدیقلانسین.‏
MAT.18.17	اُلارا-دا قولاق آسماق ایسلِمِسه، اُندا کِلیسا آیت.‏ اُنگا-دا قولاق آسماق ایسلِمِسه، قُی، اُل سِنینگ اوچین بیر بیگانه یا-دا مالییات آلیانچی یالی بُلسون.‏
MAT.18.18	‏«‏سیزه دُغروسینی آیدیارین:‏ یِر یوزونده باغلانزادینگ آسماندا-دا باغلانار.‏ یِر یوزونده آچانزادینگ آسماندا-دا آچیلار.‏ 
MAT.18.19	یِنه سیزه شونی آیدیارین:‏ اِگِر آرانگیزدان ایکی آدام ایسلِندیک زادی دیلِمِک اوچین بیر فیکره گِلسه، آسمانداقی آتام دیلِگلِری بیتیرِر.‏ 
MAT.18.20	مِنینگ آدیم بیلِن ایکی یا-دا اوچ آدام اویشسه، مِن هِم اُلارینگ آراسیندا بُلارین.‏»‏
MAT.18.21	سُنگرا پِطرُس عیسانینگ یانینا گِلیپ، اُندان:‏ ‏«‏آقام، دُغانیم مانگا قارشی گونَه ایش اِتسه، مِن اُنی نَچه گِزِک باغیشلایین؟ یِدی گِزِکمی؟»‏ دییّپ سُرادی.‏ 
MAT.18.22	عیسی اُنگا:‏ ‏«‏مِن سانگا یِدی گِزِک دَل، یِتمیش گِزِک یِدی دییَّرین»‏ دییّپ جُغاپ بِردی.‏
MAT.18.23	‏«‏شُنونگ اوچین هِم آسمانینگ پادیشاهلیغی اُز خیدماتکَرلِری بیلِن حاساپلاشماق ایسلَن بیر پادیشاه مِنگزِیَر.‏ 
MAT.18.24	اُل حاساپلاشماغا باشلاندا، اُنونگ یانینا اُن مونگ قیزیل پول بِرگیسی بُلان بیر خیدماتکَرینی گِتیریَرلِر.‏ 
MAT.18.25	اُل بِرگیسینی بِریپ بیلمَنسُنگ، پادیشاه اُنگا، اُزونی، آیالینی، فِرزِنتلِرینی و هِمّه مال‍لارینی ساتیپ، بِرگیسینی بِرمِگی دِستور بِریَر.‏ 
MAT.18.26	اُل یِره یوزین دوشوپ، پادیشاه:‏ ‏”‏صابیر اِت!‏ بارینی بِرِیین“‏ دییّپ یالباریار.‏ 
MAT.18.27	پادیشاه اُنگا یورِگی آوییار، اُنونگ بِرگیسینی گِچیپ، اُنی بُشادیپ گُیبِریَر.‏
MAT.18.28	‏«‏یانگقی خیدماتکَر چیقیپ گیدیَر.‏ اُل اُزونه یوز دینار بِرگیسی بُلان بیر هِمکَرینَه ساتاشیار.‏ اُنی توتوپ:‏ ‏”‏بِرگینگی بِر“‏ دییّپ، اُنونگ بُقورداغیندان یاپیشیار.‏ 
MAT.18.29	هِمکَری اُنونگ آیاغینا ییقیلیپ:‏ ‏”‏صابیر اِت، بِرگیمی بِرِرین“‏ دییّپ، اُنگا یالباریار.‏ 
MAT.18.30	اِمّا اُل اِتمِیَر، قایتام، بِرگیسینی بِریَنچَه، اُنی زیندانا سالدیریار.‏
MAT.18.31	‏«‏باشغا هِمکَرلِری بو واقانی گُروپ، قاتی قینانیارلار.‏ اُلار گیدیپ، بُلان هِمّه زادی پادیشاها دِرِّو خابار بِریَرلِر.‏ 
MAT.18.32	پادیشاه خیدماتکَری چاغیریپ:‏ ‏”‏اِی، یامان قول!‏ مانگا یالبارانینگ اوچین، مِن سِنینگ بِرگینگ بارینی گِچدیم.‏ 
MAT.18.33	مِنینگ سانگا رِحم اِدیشیم یالی، سِن هِم هِمکَرینگه رِحم اِتمِلی دَلمیدینگ؟“‏ دییَّر.‏ 
MAT.18.34	پادیشاه غاضابا مینیپ، بِرگیسینی بِریَنچَه، اُنی زیندانا اِذیِت آزار بِریَنلِرینگ اِلینه تابشیریار.‏
MAT.18.35	‏«‏اِگِر سیزینگ-ده هِر بیرینگیز اُز دُغانینینگ گونَه‌لِرینی یورِکدِن باغیشلاماسانگیز، آسمانداقی آتام-دا سیزه شِیله اِدِر.‏»‏
MAT.19.1	عیسی بو سُزلِری تاماملاندان سُنگ، جلیل‌دِن چیقیپ، اُردُن آرناسینینگ آنگیرسینداقی یهودیه اِطرافینا گیتدی.‏ 
MAT.19.2	اولی جِماغات اُنونگ ایزینا دوشدی، عیسی هِم شُل یِرده اُلارینگ مِریضلِرینی شِفا بِردی.‏
MAT.19.3	عیسانینگ یانینا گِلِن کَبیر فَریسی‌لِر اُنی ایمتِحان اِتمِک اوچین:‏ ‏«‏بیر آدامینگ هِر بیر زادی باهانالاپ، آیالینی طالاق بِرمِگی شِریغاتا دُغری گِلیَرمی؟»‏ دییّپ سُرادیلار.‏ 
MAT.19.4	عیسی هِم:‏ ‏«‏سیز نَمه تُورات‌دا اُقیمادینگیزمی؟ یارادانینگ اُزی اُزال-باشدا ‏”‏اُلاری اِرکِک و آیال اِدیپ یاراتدی“‏.‏
MAT.19.5	شِیله هِم:‏ ‏”‏شُل سِبَپدِن اِرکِک اِنه-آتاسینی تِرک اِدیپ، آیالی بیلِن بیرلِشیَر و اُلارینگ ایکیسی بیر تِن بُلیار.‏“‏
MAT.19.6	شِیلِلیکده، اُلار ایندی ایکی دَل، بیر تِندیر.‏ شُنونگ اوچین هِم خودایینگ بیرلِشدیرِنینی اینسان آییرماسین»‏ دییدی.‏
MAT.19.7	فَریسی‌لِر عیسادان:‏ ‏«‏اُندا نَمه اوچین موسی طالاق نامه‌سینی یازیپ، آیریلیشماغا ایختییار بِریپدیر؟»‏ دییّپ سُرادیلار.‏
MAT.19.8	عیسی اُلارا:‏ ‏«‏موسی سیزینگ قاتی یورِکدیگینگیز اوچین آیالینگیزی طالاق بِرمَگه ایختییار بِردی، اِمّا اُزال-باشدا بِیله دَلدی.‏ 
MAT.19.9	مِن سیزه شونی آیدیاندیرین:‏ هِر کیم آیالینی زینادان باشغا سِبَپ بیلِن طالاق بِریپ، باشغا آیالا اُیلِنسه، زینا اِدیَندیر»‏ دییّپ جُغاپ بِردی.‏
MAT.19.10	شَگیرتلِر اُنگا:‏ ‏«‏اِگِر اَر-آیالینگ آراسینداقی یاغدای شِیله بُلسا، اُندا اُیلِنمِزلیک قاوودیر»‏ دییّشدیلِر.‏ 
MAT.19.11	اِمّا عیسی اُلارا:‏ ‏«‏هِمّه آداملار بو سُزی قابول اِدیپ بیلمِزلِر، یِکه اُزلِرینه بِرلِنلِر قابول اِدیپ بیلِرلِر.‏ 
MAT.19.12	کَبیر آداملار عُمور بُیی آغتادیرلار، کَبیرلِری بُلسا آداملار طارافیندان آغتا اِدیلِندیر.‏ باشغا بیرلِری بُلسا، آسمانینگ پادیشاهلیغینینگ خاطیراسینا هیچ کیم بیلِن بیرلِشمِیَر.‏ مونی قابول اِدیپ بیلِن قابول اِتسین»‏ دییدی.‏
MAT.19.13	سُنگرا باشلارینا اِلینی قُیوپ، دُغا-دیلِگ اِتسین دییّپ، آداملار چاغالاری عیسانینگ یانینا گِتیردیلِر، اِمّا شَگیرتلِر چاغالاری گِتیرِنلِره کَیِدیلِر.‏ 
MAT.19.14	عیسی بُلسا:‏ ‏«‏چاغالاری مِنینگ یانیما گُیبِرینگ، اُلاری ساقلامانگ، سِبَبی آسمانینگ پادیشاهلیغی شولار یالیلارینگقیدیر»‏ دییدی.‏ 
MAT.19.15	اِل‍لِرینی اُلارینگ باشلارینا قُیوپ، بِرِکِت بِرِندِن سُنگ، عیسی اُل یِردِن گیتدی.‏
MAT.19.16	شُل ماحال بیر آدام عیسانینگ یانینا گِلیپ:‏ ‏«‏اِی، اُستاد، اِبِدی یاشایشیم بُلار یالی، مِن نَمه یاخشی ایش اِتمِلی؟»‏ دییّپ سُرادی.‏ 
MAT.19.17	عیسی:‏ ‏«‏نَمه اوچین مِندِن یاخشی ایش حاقیندا سُرایارسینگ؟ یِکه خودایدان باشغا هیچ کیم یاخشی دَلدیر.‏ اِگِر اِبِدی یاشایشا قاووشماق ایسلِیَن بُلسانگ، دِستورلاری بِرجای اِت»‏ دییدی.‏ 
MAT.19.18	اُل عیسادان:‏ ‏«‏هایسی دِستورلاری؟»‏ دییّپ سُرادی.‏ عیسی:‏ ‏«‏آدام اُلدورمه، زینا اِتمه، اُغورلیق اِتمه، یالان شاهاتلیق بِرمه، 
MAT.19.19	اِنه-آتانگا حُرمات قُی، هِمسایانگی اُزونگی سُیشونگ یالی سُی»‏ دییّپ جُغاپ بِردی.‏
MAT.19.20	یاش ییگیت عیسادان:‏ ‏«‏مِن بولارینگ هِمِّسینی یاشلیغیمدان بَری بِرجای اِدیپ گِلیَرین، یِنه نَمه کِمیم بار؟»‏ دییّپ سُرادی.‏ 
MAT.19.21	عیسی اُنگا:‏ ‏«‏کَمیل بُلایین دییسِنگ، گیت-ده، نَمَنگ بار بُلسا ساتیپ، قاریپلارا پایلا، شُندا آسماندا خازینانگ بُلار.‏ سُنگرا گِل-ده، مِنینگ ایزیما دوش»‏ دییدی.‏ 
MAT.19.22	یاش ییگیت بو سُزی اِشیدیپ، غاملی بُلوپ گیتدی، سِبَبی اُنونگ مال-مولکی کَندی.‏
MAT.19.23	عیسی شَگیرتلِرینه:‏ ‏«‏سیزه دُغروسینی آیدیارین، بای آدامینگ آسمانینگ پادیشاهلیغینا گیرمِگی قیندیر.‏ 
MAT.19.24	مِن سیزه یِنه-ده شونی آیدیارین، بیر دویَه‌نینگ اینگَّه‌نینگ گُزوندِن گِچمِگی بای آدامینگ خودایینگ پادیشاهلیغینا گیرمِگیندِن آنگساتدیر»‏ دییدی.‏ 
MAT.19.25	مونی اِشیدِنلِرینده، شَگیرتلِری قاتی حایران قالیپ:‏ ‏«‏اُندا کیم نِجات تاپیپ بیلِر؟»‏ دییّپ سُرادیلار.‏ 
MAT.19.26	عیسی اُلارا گُزلَپ:‏ ‏«‏اینسانلار اوچین بو مومکین دَل، اِمّا خودای اوچین هِمّه زات مومکیندیر»‏ دییدی.‏
MAT.19.27	سُنگرا پِطرُس اُنگا:‏ ‏«‏اینه، بیز هِمّه زادیمیزی تِرک اِدیپ، سِنینگ ایزینگا دوشدوک!‏ مونونگ اوچین بیز نَمه آلاریس؟»‏ دییدی.‏ 
MAT.19.28	عیسی اُلارا:‏ ‏«‏سیزه دُغروسینی آیدیارین، هِمّه زادینگ تَزه‌لِنِن زامانی اینسان اُغلی اُز بِییک تاختیندا اُتوراندا، مِنینگ ایزیما دوشِن سیز هِم اُن ایکی تاختدا اُتوریپ، اسرائیل‌ینگ اُن ایکی طایفاسینینگ اوستوندِن قاضیلیق اِدِرسینگیز.‏ 
MAT.19.29	هِر کیم مِنینگ خاطیرام اوچین اُیلِرینی، دُغانلارینی، آیال دُغانلارینی، آتاسینی، اِنه‌سینی، اُغلان-اوشاقلارینی، مال مولکلِرینی تِرک اِدِن ایزینا یوز بِرابار اِدیپ قایتاریپ آلار.‏ اُلار اِبِدی یاشایشینگ میراثچیسی بُلارلار.‏ 
MAT.19.30	اِمّا اَوَّلکیلِرینگ کَنسی آخیرقیلار، اینگ آخیرقیلارینگ هِم اَوَّلکیلِر بُلارلار»‏ دییدی.‏
MAT.20.1	‏«‏آسمانینگ پادیشاهلیغی اوزومچیلیگینده ایشلَر یالی، ایر اِرتیر بیلِن گونلوکچی توتماغا گیدِن یِر اِیه‌سینه مِنگزِیَندیر.‏ 
MAT.20.2	اُل گونلوکچیلِر بیلِن بیر گونلوک ایش حاقینی بیر کوموش سِکَّه راضیلاشیپ، اُلاری اُز اوزومچیلیگینه یُلّایار.‏ 
MAT.20.3	ایر ساغات دُقوزلاردا داشاری چیقان واقتی، اُل بازاردا باشغالارینگ بُش دورانینی گُریَر.‏ 
MAT.20.4	اُلارا-دا:‏ ‏”‏سیز هِم اوزومچیلیگه گیدینگ، حاقینگیزینگ هِمِّسینی بِرِرین“‏ دییَّر.‏ اُلار هِم گیدیَرلِر.‏ 
MAT.20.5	گونُرتان و اُیلَن ساغات اوچلِرده یِنه داشاری چیقیپ، یِنه شِیله اِدیَر.‏ 
MAT.20.6	اُیلَن ساغات بَشلِرده آیلانماغا چیقان واقتی، باشغا بُش دورانلاری گُروپ، اُلاردان:‏ ‏”‏نَمه اوچین گونوزین بو یِرده بُش دورسونگیز؟“‏ دییّپ سُرایار.‏ 
MAT.20.7	اُلار هِم:‏ ‏”‏بیزی هیچ کیم ایشینه توتمادی“‏ دییّپ جُغاپ بِریَرلِر.‏ اُلارا:‏ ‏”‏سیز-ده اوزومچیلیگه گیدینگ“‏ دییَّر.‏
MAT.20.8	‏«‏آغشام دوشِن واقتی، اوزومچیلیگینگ اِیه‌سی اُز ایش دُلاندیریجیسینا:‏ ‏”‏گونلوکچیلِری چاغیر-دا، اینگ آخیرقیلاردان باشلاپ، اَوَّلکیلِره چِنلی حاقلارینی بِر“‏ دییَّر.‏ 
MAT.20.9	شِیلِلیکده، اُیلَن ساغات بَشلِرده گِلِنلِرینگ هِر بیری بیر کوموش سِکّه آلیار.‏ 
MAT.20.10	اَوَّلکی گِلِنلِر کَن آلاریس دییّپ تاما اِدیَرلِر، اِمّا اُلارینگ-دا هِر بیری بیر کوموش سِکّه آلیار.‏ 
MAT.20.11	مونی آلان واقتلاری اُلار یِر اِیه‌سینه زِیرِنیشیپ:‏ 
MAT.20.12	‏”‏بو اینگ سُنگقی گِلِنلِر دینگه بیر ساغات ایشلِدیلِر، بیز بُلسا، تُمسونگ قیزغیندا گونوزین آغیر زَحمِت چِکدیک.‏ مونگا باقمازدان سِن بیزینگ زَحمِتیمیزی اُلارینگقی بیلِن دِنگ اِتدینگ“‏ دییَّرلِر.‏ 
MAT.20.13	یِر اِیه‌سی اُلارینگ بیرینه شِیله جُغاپ بِریَر:‏ ‏”‏اِی، دُست!‏ مِن سانگا عادالاتسیزلیق اِدِمُق.‏ سِن مِنینگ بیلِن بیر کوموش سِکَّه راضیلاشمادینگمی نَمه؟ 
MAT.20.14	اُز حاقینگی آل-دا، گیدیبِر.‏ مِن بو اینگ آخیرقا-دا سانگا بِرِنیمی بِرمِک ایسلِیَرین.‏ 
MAT.20.15	اُز مالیما ایسلَنیمی اِتمَگه ایختییاریم یُقمی؟ یا-دا سِن مِنینگ ساخیلیغیما باخیلچیلیق اِدیَرسینگمی؟“‏ 
MAT.20.16	شِیلِلیکده، اینگ آخیرقیلار اَوَّلکیلِر، اَوَّلکیلِر هِم اینگ آخیرقیلار بُلار.‏»‏
MAT.20.17	عیسی اورشلیمه باریارقا، یُلدا اُن ایکی شَگیردینی بیر چِته چِکیپ، اُلارا:‏ 
MAT.20.18	‏«‏اینه، اورشلیمه باریاریس.‏ اینسان اُغلی یُلباشچی کاهینلارینگ و دین عُلَمالارینگ اِلینه بِریلِر، اُلار هِم اُنی اُلومه مَحکوم اِدِرلِر.‏ 
MAT.20.19	ماسغارا اِتسینلِر، قامچیلاسینلار و صلیبه چویلِسینلِر دییّپ، اُنی بیگانه میلِّتلِرینگ اِلینه بِرِرلِر، اِمّا اُل اوچولِنجی گون دیرِلِر»‏ دییدی.‏
MAT.20.20	سُنگرا زِبِدینینگ اُغول‍لارینینگ اِنه‌سی اُز اُغول‍لاری بیلِن عیسانینگ یانینا گِلدی.‏ اُل عیسادان بیر زاتلار دیلِمِک اوچین دیزینا چُکدی.‏ 
MAT.20.21	عیسی آیالدان:‏ ‏«‏نَمه ایسلِیَرسینگ؟»‏ دییّپ سُرادی.‏ آیال عیسی یوزلِنیپ:‏ ‏«‏اُز شاهلیغینگدا مِنینگ بیر اُغلومینگ سِنینگ ساغینگدا، بِیلِکیسینینگ بُلسا سُلونگدا اُتورماغینی اِجازا بِر»‏ دییدی.‏ 
MAT.20.22	اِمّا عیسی:‏ ‏«‏سیز نَمه دیلِیَنینگیزی بیلمِیَرسینگیز.‏ سیز مِنینگ ایچجِک دِرتلی کَسَمدِن ایچیپ بیلِرسینگیزمی؟»‏ دییدی.‏ اُلار عیسی:‏ ‏«‏مونی ایچیپ بیلِریس»‏ دییّپ جُغاپ بِردیلِر.‏ 
MAT.20.23	عیسی اُلارا:‏ ‏«‏سیز مِنینگ ایچجِک کَسَمدِن ایچِرسینگیز، اِمّا سیزه ساغیمدا یا سُلومدا اُتورماغا اِجازا بِرمِک مِنینگ اِلیمده دَل.‏ بو جایلاری آتام کیملِر اوچین تاییارلان بُلسا، شُلار اوچیندیر»‏ دییدی.‏
MAT.20.24	بِیلِکی اُن شَگیرت مونی اِشیدیپ، یانگقی ایکی دُغانا قاهارلاندیلار.‏ 
MAT.20.25	عیسی اُلاری یانینا چاغیریپ:‏ ‏«‏اُزونگیز بیلیَرسینگیز، بیگانه میلِّتلِرینگ آراسیندا باشلیقلار اُلارا حُکومدارلیق اِدیَرلِر، اولولاری-دا اُلارا آقالیق اِدیَرلِر.‏ 
MAT.20.26	سیزینگ آرانگیزدا بِیله بُلماسین.‏ آرانگیزدا کیم اولی بُلماق ایسلِیَن بُلسا، بِیلِکیلِرینگ خیدماتکَری بُلسون.‏ 
MAT.20.27	آرانگیزدا کیم اَوَّلکی بُلماق ایسلِیَن بُلسا، بِیلِکیلِرینگ قولی بُلسون.‏ 
MAT.20.28	اینسان اُغلی-دا اُزونه خیدمات اِدیلمِگی اوچین دَل-ده، اُندان باشغا بِیلِکیلِره خیدمات اِتمَگه و جانینی فِدا اِدیپ، هِمِّلِری آزاد اِتمَگه گِلِندیر»‏ دییدی.‏
MAT.20.29	عیسی بیلِن شَگیرتلِری اَریحادان چیقانلاریندا، اولی جِماغات عیسانینگ ایزینا دوشوپ گیتدی.‏ 
MAT.20.30	یُلونگ قیراسیندا اُتوران ایکی سانی کُر آدام عیسانینگ گِچیپ باریانینی اِشیدیپ:‏ ‏«‏آقام، اِی، داوود اُغلی، بیزه رِحم اِت!‏»‏ دییّپ قیغیردیلار.‏ 
MAT.20.31	سِسلِرینی چیقارماز یالی، کَن آداملار اُلارا کَیِدیلِر، اِمّا اُلار اُنگکودِن هِم قاتی سِس بیلِن:‏ ‏«‏آقام!‏ اِی، داوود اُغلی!‏ بیزه رِحم اِت!‏»‏ دییّپ قیغیردیلار.‏ 
MAT.20.32	عیسی دوردی و اُلاری چاغیریپ:‏ ‏«‏سیزینگ اوچین نَمه اِتمِگیمی ایسلِیَرسینگیز؟»‏ دییّپ سُرادی.‏ 
MAT.20.33	اُلار اُنگا:‏ ‏«‏آقام، گُزومیز آچیلسین»‏ دییدیلِر.‏ 
MAT.20.34	عیسی اُلارا یورِگی آویپ، گُزلِرینه اِلینی دِگیردی و شو واقتدا اُلارینگ گُزلِری آچیلدی.‏ اُلار هِم عیسانینگ ایزینا دوشوپ گیدیبِردیلِر.‏
MAT.21.1	عیسی بیلِن شَگیرتلِری اورشلیمه قُلایلاپ، زِیتون داغینینگ آشاغینداقی بِیت‌فاجا گِلِنلِرینده، عیسی ایکی شَگیردینی اُودِن یُلّاپ، اُلارا:‏ 
MAT.21.2	‏«‏اُوونگیزدَکی اُبا بارینگ.‏ اُبانینگ ایچینه گیرِن یِرینگیزده دانگیلیپ دوران بیر اِشِک و کورّه اِشِگی بیلِن تاپارسینگیز، اُلاری چُزونگ-ده، مِنینگ یانیما گِتیرینگ.‏ 
MAT.21.3	اِگِر بیری سیزه بیر زات دییسه:‏ ‏”‏بولار اُستادا گِرِک،“‏ دییّپ آیدینگ، و اُل هِم اُلاری دِرِّو ایبِرِر»‏ دییدی.‏
MAT.21.4	بو-دا پیغامبار سِبَبی آیدیلان شو سُزونگ بِرجای بُلماغی اوچیندی:‏
MAT.21.5	‏«‏اِی، صَهیون قیزی!‏
MAT.21.5	اینه، پادیشاهینگ سانگا طاراف گِلیَر.‏
MAT.21.5	اُل بیر اِشِگه، اِشِگینگ-ده کورّه‌سینَه مینیپ،
MAT.21.5	فُروتَنلیک بیلِن سانگا طاراف گِلیَر.‏»‏
MAT.21.6	شَگیرتلِر گیدیپ، عیسانینگ تابشیریشی یالی اِتدیلِر.‏ 
MAT.21.7	اِشِک بیلِن کورّه‌نی گِتیردیلِر-ده، دُنلارینی اُلارینگ اوستونه آتدیلار، عیسی-دا کورّه‌نینگ اوستونه میندی.‏ 
MAT.21.8	جِماغاتینگ کَنسی دُنلارینی یُلا دوشِیَردیلِر، کَبیرلِری-ده باغلاردان شاخالار کِسیپ، یُلا دوشِیَردیلِر.‏ 
MAT.21.9	اُنونگ اُووندِن هِم ایزیندان گِلیَن جِماغات:‏
MAT.21.9	‏«‏داوود اُغلونا اُوگولِر بُلسون!‏
MAT.21.9	خودایینگ آدیندان گِلیَنه موبارِک بُلسون،
MAT.21.9	آسمانلاردا اُوگولِر بُلسون!‏»‏ دییّپ قیغیریشیاردیلار.‏
MAT.21.10	عیسی اورشلیمه گیرِنده، هِمّه شَهر:‏ ‏«‏بو کیم؟»‏ دییّپ، جُشماغا باشلادیلار.‏ 
MAT.21.11	جِماغات بُلسا اُلارا:‏ ‏«‏بو جلیل‌ینگ ناصِره شَهریندِن بُلان عیسی نِبی»‏ دییَّردی.‏
MAT.21.12	عیسی عیباداتخانانینگ حایاطینا گیریپ، اُل یِردَکی ساتیانچیلاری، آلیانچیلاری کُودی.‏ اُل پول چالیشیانلارینگ تاغچالارینی، کِپدِر ساتیانلارینگ جایلارینی آغداردی.‏ 
MAT.21.13	عیسی اُلارا:‏ ‏«‏مِنینگ اُیوم عیبادات اُیی دییلیپ آدلاندیریلار دییّپ یازیلان، اِمّا سیز مونی اُغورلارینگ جایینا اُووروپسینگیز»‏ دییدی.‏
MAT.21.14	عیباداتخانادا کُرلِر، آغساقلار عیسانینگ یانینا گِلدیلِر.‏ عیسی اُلاری شِفا بِردی.‏ 
MAT.21.15	یُلباشچی کاهینلار بیلِن دین عُلَمالار اُنونگ گُرکِزِن عجاییپلارینی و عیباداتخانادا:‏ ‏«‏داوود اُغلونا اُوگولِر بُلسون!‏»‏ دییّپ قیغیریان اُغلانلاری گُرِنلِرینده غاضابا میندیلِر.‏ 
MAT.21.16	اُلار عیسادان:‏ ‏«‏بولارینگ نَمه دییَنینی اِشیدیَرسینگمی؟»‏ دییّپ سُرادیلار.‏ عیسی اُلارا:‏ ‏«‏هاووا، اُندا سیز:‏
MAT.21.16	‏”‏چاغالار و بَبِکلِرینگ دیلینده
MAT.21.16	شوکور و دُغا اِتمِسینی یاراتدینگ“‏
MAT.21.16	دییِن سُزلِری آصلا اُقیمادینگیزمی؟»‏ دییدی.‏ 
MAT.21.17	عیسی اُلاری شُل یِرده قالدیریپ، شَهردِن چیقیپ گیتدی.‏ اُل بِیت‌عَنیا گِلیپ، گیجَه‌نی شُل یِرده گِچیردی.‏
MAT.21.18	عیسی اِرتیر ایر بیلِن شَهره دُلانیپ گِلیَرکَه آجیقدی.‏ 
MAT.21.19	یُلونگ قیراسیندا بیر اینجیر باغینی گُروپ، اُنونگ یانینا گِلدی، اِمّا اُندا یاپراقدان باشغا هیچ زات تاپمادی.‏ عیسی باغا:‏ ‏«‏موندان بِیلَک سِنده آصلا میوه بیتمِسین!‏»‏ دییدی.‏ اینجیر باغی شُل واقتینگ اُزونده قوریدی.‏ 
MAT.21.20	شَگیرتلِر مونی گُروپ:‏ ‏«‏اینجیر باغی شُل واقتینگ اُزونده نَدیپ قوریدی؟»‏ دییشیپ حایران قالدیلار.‏ 
MAT.21.21	عیسی اُلارا:‏ ‏«‏سیزه دُغروسینی آیدیارین، ایمانینگیز بُلوپ، شِک اِتمِسِنگیز، سیز یِکه بو اینجیر باغینا اِدیلِن بیلِن راضی بُلمانی، اُندا شو داغا:‏ ‏”‏گُتِریل-ده، دِریایا زینگیل“‏ دییسِنگیز-ده، اُل بُلار.‏ 
MAT.21.22	ایمانینگیز بار بُلسا، دُغا-دیلِگ اِدِنینگیزده، نَمه دیلِسِنگیز، آلارسینگیز»‏ دییّپ جُغاپ بِردی.‏
MAT.21.23	عیسی عیباداتخانانینگ حایاطینا گِلیپ، تَعلیم بِریپ اُتیرقا، یُلباشچی کاهینلار، خالقینگ یاشولیلاری اُنونگ یانینا گِلیپ:‏ ‏«‏سِن بو زاتلاری هایسی ایختییار بیلِن اِدیَرسینگ؟ بو ایختییاری سانگا کیم بِردی؟»‏ دییّپ سُرادیلار.‏ 
MAT.21.24	عیسی اُلارا:‏ ‏«‏مِن هِم سیزه بیر سُراق بِرجِک.‏ مانگا جُغاپ بِرسِنگیز، مِن سیزه بو زاتلاری هایسی ایختییار بیلِن اِدیَنیمی آیدایین.‏ 
MAT.21.25	یحیی تَعمید بِرمِک اوچین ایختییارینی نیرِدِن آلدی؟ آسماندانمی یا-دا اینساندان؟»‏ دییدی.‏
MAT.21.25	اُلار هِم اُزآرا ماصلاحاتلاشماغا باشلادیلار:‏ ‏«‏بیز:‏ ‏”‏آسماندان“‏ دییسِک، اُل بیزه:‏ ‏”‏اُندا نَمه اوچین اُنگا ایمان گِتیرمِدینگیز؟“‏ دییِر.‏ 
MAT.21.26	‏”‏اینساندان“‏ دییمَگه-ده خالقدان قُرقیاریس، سِبَبی هِمِّلِر یحیانی پیغامبار بیلیَرلِر.‏»‏ 
MAT.21.27	اُلار عیسی:‏ ‏«‏بیز بیلِمزُق»‏ دییّپ جُغاپ بِردیلِر.‏ عیسی-دا اُلارا:‏ ‏«‏مِن هِم سیزه بو زاتلاری هایسی ایختییار بیلِن اِدیَنیمی آیتجاق دَل»‏ دییدی.‏
MAT.21.28	عیسی سُزه باشلادی:‏ ‏«‏سیز مونگا نَمه دییِرسینگیز؟ بیر آدامینگ ایکی اُغلی بار میشدیق.‏ اُل بیرینجی اُغلونینگ یانینا باریپ:‏ ‏”‏اُغلوم، بو گون گیت-ده، اوزوم باغیندا ایشله“‏ دییَّر.‏ 
MAT.21.29	اِمّا اُل:‏ ‏”‏گیتجِک دَل!‏“‏ دییّپ جُغاپ بِریَر.‏ یُنه سُنگراق مونگا پِشیمان بُلوپ، اُل یِره گیدیَر.‏ 
MAT.21.30	یانگقی آدام ایکینجی اُغلونینگ یانینا باریپ، اُنگا-دا شُل سُزی آیدیار.‏ اُل بُلسا:‏ ‏”‏بُلیار، آقا، بارارین!‏“‏ دییّپ جُغاپ بِریَر، اِمّا گیتمِیَر.‏ 
MAT.21.31	بولارینگ ایکیسیندِن هایسیسی آتاسینینگ ایسلِگینی یِرینه گِتیردی؟»‏ اُلار:‏ ‏«‏بیرینجیسی»‏ دییّپ جُغاپ بِردیلِر.‏ عیسی اُلارا:‏ ‏«‏سیزه دُغروسینی آیدیارین، مالییات آلیانچیلار و فاحیشه‌لِر خودایینگ پادیشاهلیغینا سیزدِن اُوونچَک گیرِرلِر.‏ 
MAT.21.32	یحیی سیزه دُغری یُل گُرکِزمَگه گِلدی، سیز اُنگا اینانمادینگیز، اِمّا مالییات آلیانچیلار و فاحیشه‌لِر اُنگا ایناندیلار.‏ سیز مونی گُرِنینگیزدِن سُنگ هِم اُکونمِدینگیز، اُنگا اینانمادینگیز»‏ دییدی.‏
MAT.21.33	‏«‏یِنه بیر میثالا قولاق آسینگ:‏ بیر یِر اِیه‌سی بار میشدیق.‏ اُل اوزوم باغلارینی اُتوردیپ، داشینا دیوار چِکیَر.‏ شِراپ بِجِرمِک اوچین اوزومی سیقماغا بیر چوقور قازیار و بیر سانی گُزِگچیلیک دینگینی قوریار.‏ اُنسُنگ اوزومچیلیگینی باغبانلارا کیرایاسینا بِریپ، اُزی اوزاق یُلا گیدیَر.‏
MAT.21.34	‏«‏حاصیل واقتی گِلِنده، اوزومینگ میوه‌سیندِن آلیپ گِلمِک اوچین، اُل خیدماتکَرلِرینی باغبانلارینینگ یانینا ایبِریَر.‏ 
MAT.21.35	باغبانلار اُنونگ خیدماتکَرلِرینی توتوپ، بیرینی یِنچیَرلِر، باشغا بیرینی اُلدوریَرلِر، بِیلِکیسینی-ده داشلایارلار.‏ 
MAT.21.36	اوزومچیلیگینگ اِیه‌سی اُنگکودِن هِم کَن خیدماتکَرلِرینی ایبِریَر.‏ باغبانلار اُلارا-دا اُنگکولِره اِدِنلِرینی اِدیَرلِر.‏ 
MAT.21.37	آخیریندا اوزومچیلیگینگ اِیه‌سی:‏ ‏”‏اُغلومی سیلارلار“‏ دییّپ، اُز اُغلونی ایبِریَر.‏ 
MAT.21.38	اِمّا باغبانلار بیری-بیرلِرینه:‏ ‏”‏اینه، بو میراثدار، گِلینگ، شونی اُلدوریپ، میراثینی اِلیندِن آلایلینگ“‏ دییّشیَرلِر.‏ 
MAT.21.39	اُلار اُنی توتوپ اُلدوریَرلِر و اوزومچیلیگینگ داشینا اُقلایارلار.‏ 
MAT.21.40	ایندی اوزومچیلیگینگ اِیه‌سی گِلیپ، بو باغبانلارا نَمه اِدِر؟»‏ 
MAT.21.41	اُلار عیسی:‏ ‏«‏بو یامان آداملاری قینچیلیق اُلومه سِزِوار اِدیپ و اوزومچیلیگینی بُلسا میوه‌سینی واقتیندا اُزونه بِرجِک باشغا باغبانلارا کیرایاسینا بِرِر»‏ دییدیلِر.‏ 
MAT.21.42	عیسی اُلاردان:‏ ‏«‏سیز نَمه مُقادِّس یازغیلاردا:‏
MAT.21.42	‏”‏بِنّالارینگ رِت اِدِن داشی،
MAT.21.42	اُل بورچ داشی بُلدی.‏
MAT.21.42	مونی خودای اِتدی،
MAT.21.42	بو ناظاریمیزدا عجاییپ بُلدی“‏
MAT.21.42	دییِن سُزلِری اُقیمادینگیزمی؟»‏ دییّپ سُرادی.‏
MAT.21.43	‏«‏مونونگ اوچین سیزه شِیله دییَّرین:‏ آسمانینگ پادیشاهلیغی سیزدِن آلنیپ، اُندان حاصیل آلجاق بیر میلِّته بِریلِر.‏ 
MAT.21.44	بو داشینگ اوستونه ییقیلان بُلِک-بُلِک بُلار.‏ اِگِر بو داش بیرینینگ اوستونه قاچسا، اُنی مینجیرادار.‏»‏
MAT.21.45	یُلباشچی کاهینلار و فَریسی‌لِر اُنونگ میثال‍لارینی اِشیدِنلِرینده، گورّونگینگ اُزلِری بارادادیغینی بیلدیلِر.‏ 
MAT.21.46	اُنی توتجاق بُلدولار، یُنه خالقدان قُرقدولار، سِبَبی خالق عیسانی نِبی بیلیَردیلِر.‏
MAT.22.1	عیسی اُلارا یِنه-ده میثال‍لار بیلِن گورّونگ بِردی:‏ 
MAT.22.2	‏«‏آسمانینگ پادیشاهلیغی اُز اُغلی اوچین گِلین طُویینی توتان پادیشاه مِنگزِیَندیر.‏ 
MAT.22.3	اُل طُویا چاغیریلانلارا دِرِّو خابار اِتمِک اوچین خیدماتکَرلِرینی ایبِریَر، اِمّا چاغیریلانلار گِلمِک ایسلِمِیَرلِر.‏ 
MAT.22.4	پادیشاه یِنه باشغا خیدماتکَرلِری ایبِریپ، اُلارا:‏ ‏”‏چاغیریلانلارا آیدینگ، اینه، مِن طُوی ساچاغینی تاییارلاپ قُیدوم.‏ سیغیرلاریم، سِمیز مال‍لاریم سُیولدی، هِمّه زات تاییار، طُویا گِلسینلِر“‏ دییَّر.‏ 
MAT.22.5	اِمّا اُلار اَهمییِت هِم بِرمِیَرلِر، بیری اُز اِکین مِیدانینا گیدیَر، یِنه بیری اُز سُوداسینینگ اوغروندا گِزیَر.‏ 
MAT.22.6	باشغالاری بُلسا اُنونگ خیدماتکَرلِرینی توتوپ آزار بِریَرلِر، اُلاری اُلدوریَرلِر.‏ 
MAT.22.7	شِیلِلیکده، پادیشاه غاضاب دُنونی گِییَر.‏ اُل قُشون یُلّاپ، یانگقی قانخُرلاری دِربی-داغین اِدیَر، شَهرلِرینی اُتلایار.‏
MAT.22.8	‏«‏سُنگرا پادیشاه خیدماتکَرلِرینه:‏ ‏”‏طُوی ساچاغی تاییار، اِمّا چاغیریلانلار مونگا میناسیپ دَلمیش.‏ 
MAT.22.9	یُل‍لارا بارینگ-دا، کیمی تاپسانگیز، طُویا چاغیرینگ“‏ دییَّر.‏ 
MAT.22.10	خیدماتکَرلِر یُل‍لارا چیقیپ، یامان دییمَن، یاخشی دییمَن، تاپانلارینینگ بارینی اویشوریَرلِر، طُوی جایی میهمانلاردان دُلیار.‏
MAT.22.11	‏«‏پادیشاه میهمانلاری گُرمَگه گیرِنده، اُنونگ طُوی گِییمینی گِیمِدیک بیر آداما گُزی دوشیَر.‏ 
MAT.22.12	اُنگا:‏ ‏”‏اِی، دُست، سِن طُوی گِییمینی گِیمَن، بو یِره نَدیپ گیریپ بیلدینگ؟“‏ دییّپ سُرایار.‏ شُندا اُل آدامینگ دیلی توتولیار.‏ 
MAT.22.13	سُنگرا پادیشاه خیدماتکَرلِرینه:‏ ‏”‏اِل-آیاغینی دانگینگ-دا، اُنی داشاری، قارانگقیلیغا قُینگ، اُل یِرده آغلاما و دیش قیجیرداما بُلار“‏ دییَّر.‏ 
MAT.22.14	چونکی چاغیریلانلار کَن، اِمّا سایلانانلار آزدیر.‏»‏
MAT.22.15	سُنگرا فَریسی‌لِر گیدیپ، اُنی کِپده توتماق بارادا ماصلاحات اِتدیلِر.‏ 
MAT.22.16	هیرودیسینگ طارافدارلارینینگ بیرنَچه‌سینی اُنونگ یانینا ایبِردیلِر.‏ اُلار عیسادان:‏ ‏«‏اُستاد!‏ بیز سِنینگ دُغرودیغینگی، خودایینگ یُلونی حاقیقات بیلِن اُورِدیَندیگینگی، هیچ کیمه طارافدارلیق اِتمِیَندیگینگی بیلیَریس، سِبَبی سِن آداملارینگ دِرِجه‌سینه باقمایارسینگ.‏ 
MAT.22.17	هانی، بیزه آیت، سِنینگ فیکرینگچه، ایمپِراطُرا مالییات بِرمِک دُغرومی یا-دا دُغری دَل؟»‏ دییّپ سُرادیلار.‏ 
MAT.22.18	عیسی اُلارینگ نییِتلِرینینگ یاماندیغینی بیلیپ:‏ ‏«‏مِنی نَمه اوچین ایمتِحان اِدیَرسینگیز، اِی، ایکییوزلیلِر؟ 
MAT.22.19	مانگا مالییات پولونی گُرکِزینگ»‏ دییدی.‏ اُلار عیسی بیر سِکّه گِتیردیلِر.‏ 
MAT.22.20	عیسی اُلاردان:‏ ‏«‏بو سِکّه‌دَکی شِکیل بیلِن یازغی کیمینگکی؟»‏ دییّپ سُرادی.‏ 
MAT.22.21	اُلار:‏ ‏«‏ایمپِراطُرینگقی»‏ دییّپ جُغاپ بِردیلِر.‏ شُندا عیسی اُلارا:‏ ‏«‏اُندا ایمپِراطُرینگقینی — ایمپِراطُرا، خودایینگقینی خودایا بِرینگ»‏ دییدی.‏ 
MAT.22.22	اُلار مونی اِشیدِنلِرینده، حایران قالدیلار.‏ شِیدیپ، اُلار عیسادان آیریلیپ، اُل یِردِن گیتدیلِر.‏
MAT.22.23	اُلومدِن سُنگ دیرِلیشینگ یُقدوغینی آیدیان صادّوقی‌لار عیسانینگ یانینا گِلیپ، اُنگا شِیله سُراق بِردیلِر:‏ 
MAT.22.24	‏«‏اُستاد!‏ موسی بیزه شِیله آیدیپدیر:‏ ‏”‏اِگِر ایکی دُغانینگ بیری اُلسه، ایزیندا آیالی دول قالیپ، اُلارینگ اُغلانلاری هِم یُق بُلسا، بِیلِکی دُغانی اُنونگ آیالینا اُیلِنیپ، اُلِن دُغانینینگ نِسلینی دُوام اِتدیرسین.‏“‏
MAT.22.25	بیزینگ آرامیزدا یِدی دُغان باردی.‏ بیرینجیسی اُیلِندی-ده اُلدی.‏ نِسلی بُلمانسُنگ، آیالینی دُغانینا بِردیلِر.‏ 
MAT.22.26	ایکینجیسی، اوچونجیسی، تا یِدینجیسینه چِنلی هِمِّسینده شُل بیر یاغدای قایتالاندی.‏ 
MAT.22.27	اُلارینگ هِمِّسیندِن سُنگ اُل آیال هِم اُلدی.‏ 
MAT.22.28	ایندی قیامات گونی اُلار اُلومدِن دیرِلِنلِرینده، بو آیال اُل یِدی دُغانینگ هایسیسینینگ آیالی بُلار؟ چونکی اُلارینگ هِمِّسی-ده اُنی بیلِن اُیلِنیپدی.‏»‏
MAT.22.29	عیسی اُلارا شِیله جُغاپ بِردی:‏ ‏«‏سیز نه مُقادِّس یازغیلاری، نه-ده خودایینگ قودراتینی بیلیَرسینگیز، شُنونگ اوچین یالنگیشیارسینگیز.‏ 
MAT.22.30	اینسانلار اُلومدِن دیرِلِنده، نه اُیلِنِرلِر، نه-ده نیکاح اِدِرلِر، اُلار آسمانداقی پِریشده‌لِر یالی بُلارلار.‏ 
MAT.22.31	اُلولِرینگ دیرِلیشی باباتدا بُلسا، سیز خودایینگ اُزونگیزه:‏ 
MAT.22.32	‏”‏مِن ابراهیمینگ، اسحاقینگ و یعقوبینگ خوداییدیرین“‏ دییِنینی اُقیمادینگیزمی؟ اُل اُلولِرینگ دَل-ده، دیریلِرینگ خوداییدیر.‏»‏
MAT.22.33	جِماغات مونی اِشیدیپ، اُنونگ تَعلیماتینا حایران قالدیلار.‏
MAT.22.34	فَریسی‌لِر عیسانینگ صادّوقی‌لارا اِدِندیگینی اِشیدِنلِرینده، بیر یِره ییغنانیشدیلار.‏ 
MAT.22.35	اُلاردان بیر دین عالیم عیسانی ایمتِحان اِتمِک اوچین:‏ 
MAT.22.36	‏«‏اُستاد، تُورات‌دا اینگ اولی حُکوم نَمه؟»‏ دییّپ سُرادی.‏ 
MAT.22.37	عیسی اُنگا شِیله جُغاپ بِردی:‏ ‏«‏بیرینجیسی:‏ ‏”‏تانگری خودایینگیزی هِمّه یورِگینگیز، هِمّه جان-تِنینگیز و بار دوشونجَنگیز بیلِن سُیونگ.‏“‏
MAT.22.38	شو بیرینجی و اینگ اولی حُکومدیر.‏ 
MAT.22.39	ایکینجیسی-ده:‏ ‏”‏هِمسایانگی اُزونگی سُیشونگ یالی سُی!‏“‏
MAT.22.40	هِمّه تُورات بیلِن پیغامبارلارینگ یازغیلاری شو ایکی حُکومَه باغلیدیر.‏»‏
MAT.22.41	فَریسی‌لِر اویشوپ دورقالار، عیسی اُلاردان:‏ 
MAT.22.42	‏«‏مسیح بارادا نَمه فیکر اِدیَرسینگیز؟ اُل کیمینگ اُغلی؟»‏ دییّپ سُرادی.‏ اُلار هِم عیسی:‏ ‏«‏اُل داوودینگ اُغلی»‏ دییّپ جُغاپ بِردیلِر.‏ 
MAT.22.43	عیسی اُلارا شِیله دییدی:‏ ‏«‏اُندا نَمه اوچین داوودینگ اُزی مُقادِّس روحدان ایلهام آلیپ، مسیحه تانگری دییَر؟ اُل شِیله دییّپدیر:‏
MAT.22.44	‏”‏خودای مِنینگ تانگریما شِیله آیتدی:‏
MAT.22.44	دوشمانلارینگی آیاق آشاغینا سالیانچام، مِنینگ ساغیمدا اُتور.‏“‏
MAT.22.45	اِگِر داوود مسیحه تانگری دییَن بُلسا، اُل نَهیلی داوودینگ اُغلی بُلیار؟»‏ 
MAT.22.46	هیچ کیم عیسی جُغاب بِریپ، بیر سُز هِم آیدیپ بیلمِدی.‏ شُل گوندِن بِیلَک هیچ کیم اُندان یِکِجه زات سُراماغا-دا یورِک اِتمِدی.‏
MAT.23.1	سُنگرا عیسی خالقا و اُز شَگیرتلِرینه شِیله گورّونگ بِردی:‏ 
MAT.23.2	‏«‏دین عُلَمالار بیلِن فَریسی‌لِر موسانینگ تاختیندا اُتیرلار.‏ 
MAT.23.3	شُنونگ اوچین اُلارینگ سیزه آیدیانلارینینگ بارینی یِرینه یِتیریپ، بِرجای اِدینگ، اِمّا اُلارینگ اِدِنلِرینی اِتمَنگ، سِبَبی آیدیان زاتلارینی اُزلِری اِدیَن دَلدیرلِر.‏ 
MAT.23.4	اُلار آغیر، گُتِرمِسی قین یوکلِری باغلاپ، آداملارینگ گِرشینه قُییاندیرلار، یُنه اُزلِری بو یوکلِری گُتِرمِک اوچین، بارماغینی هِم قیمیلداتماق ایسلِیَن دَلدیرلِر.‏ 
MAT.23.5	اُلار هِمّه اِدیَن زاتلارینی گُز اوچین اِدیَندیرلِر.‏ تُورات آیه‌لِرینینگ قوتوسینی گینگِلدیپ، دُنلارینینگ قُتازلارینی اوزالدیاندیرلار.‏ 
MAT.23.6	ضیافاتلاردا یُقارینی، کِنیسه‌لِرده قاوی جایلاری، 
MAT.23.7	بازارلاردا سالام آلماغی و آداملارینگ اُزلِرینه ‏”‏اُستاد“‏ دییمِکلِرینی حالایاندیرلار.‏ 
MAT.23.8	سیز اُزونگیزه ‏”‏اُستاد“‏ دییدیرمَنگ، سِبَبی سیزینگ بیر اُستادینگیز باردیر.‏ سیزینگ هِمَّنگیز دُغانسینگیز.‏ 
MAT.23.9	یِر یوزونده هیچ کیمه ‏”‏آتا“‏ دییمَنگ، سِبَبی سیزینگ بیر آتانگیز باردیر، اُل هِم آسماندادیر.‏ 
MAT.23.10	اُزونگیزه ‏”‏باشلیق“‏ دییدیرمَنگ، سِبَبی سیزینگ بیر باشلیقچینگیز باردیر، اُل هِم مسیحدیر.‏ 
MAT.23.11	آرانگیزدا بِییک حاساپلانیان هِمَّنگیزه خیدماتکَر بُلسون.‏ 
MAT.23.12	کیم اُزونی یُقاری توتسا پِسِلدیلِر، کیم اُزونی آشاق توتیان بُلسا بِیگِلدیلِر.‏
MAT.23.13	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز آسمانینگ پادیشاهلیغینا گیرمَگه آداملارینگ اُوونی باغلایارسینگیز، اُنگا نه اُزونگیز گیریَرسینگیز، نه-ده گیرجِکلِره یُل بِریَرسینگیز.‏
MAT.23.13	‏[‏ 
MAT.23.14	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز دول آیال‍لارینگ اُیلِرینی طالاب، گُز اوچین اوزین-اوزین دُغالار اُقیان بُلیارسینگیز.‏ شُنونگ اوچین هِم سیز اینگ آغیر جِزا سِزِوار بُلارسینگیز.‏]‏
MAT.23.15	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز یِکِجه آدامی اُز دینینگیزه سالجاق بُلوپ، دِریالارا، دوزلِره آیلانیارسینگیز.‏ دینینگیزه سالانینگیزدان سُنگ بُلسا، اُنی اُزونگیزدِن هِم ایکی بِرابار کَن دُوزاخینگ جِزاسینا سِزِوار اِدیَرسینگیز.‏
MAT.23.16	‏«‏وای حالینگیزا، اِی، کُر یُلباشچیلار!‏ سیز:‏ ‏”‏کیم عیباداتخانا قاسام ایچسه، بو هیچ حاساپلانار، اِمّا کیم عیباداتخانانینگ قیزیلنا قاسام ایچسه، اُل اُز قاسامینی بِرجای اِتمَگه بِرگیلیدیر“‏ دییَّرسینگیز.‏ 
MAT.23.17	اِی، نادان کُرلِر!‏ هایسیسی اولی:‏ قیزیلمی یا-دا قیزیلی مُقادِّس اِدیَن عیباداتخانا؟ 
MAT.23.18	شِیله-ده، سیز:‏ ‏”‏کیم قربانلیق جایا قاسام ایچسه، بو هیچ حاساپلانار، اِمّا کیم اُنونگ اوستوندَکی قربانلیغا قاسام ایچسه، اُز قاسامینی بِرجای اِتمَگه بِرگیلی بُلار“‏ دییَّرسینگیز.‏ 
MAT.23.19	اِی، کُرلِر!‏ هایسیسی اولی:‏ صاداقامی یا-دا صاداقانی مُقادِّس اِدیَن قربانلیق جایی؟ 
MAT.23.20	قربانلیق جایا قاسام ایچیَن، اُندان هِم، اُنونگ اوستوندَکی هِمّه زاتدا هِم قاسام ایچیَندیر.‏ 
MAT.23.21	عیباداتخانا قاسام ایچیَن اُنگا هِم، اُل مِکان توتان خودایا هِم قاسام ایچیَندیر.‏ 
MAT.23.22	آسمانا قاسام ایچیَن خودایینگ تاختینا هِم، اُندا اُتورانا هِم قاسام ایچیَندیر.‏
MAT.23.23	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز نَعنادان، شِویددِن و زیره‌دِن اُندان بیر بُلِگی بِریَرسینگیز، اِمّا مُقادِّس شِریغاتینگ خاص واجیپ ایشلِرینی:‏ عادالاتلیغی، رِحمدارلیغی و ایمانی تِرک اِدیَرسینگیز.‏ بولارینگ بیرینی بِرجای اِدیپ، بِیلِکیلِرینی تِرک اِتمِلی دَلسینگیز.‏ 
MAT.23.24	اِی، کُرلِری قُلّایانلار!‏ سیز سووی سوزوپ، چیبینی آییریارسینگیز، اِمّا دویَه‌نی یووودیارسینگیز!‏
MAT.23.25	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز کَسه و قاپ-چاناغینگ داشینی آراسّالایارسینگیز، اِمّا اُلارینگ ایچی آچگُزلیکدِن هِم یامانلیقدان دُلودیر.‏ 
MAT.23.26	اِی، کُر فَریسی!‏ سِن اَوَّل کَسه و قاپ-چاناغینگ ایچینی آراسّالا، شُندا اُلارینگ داشی-دا آراسّا بُلار.‏
MAT.23.27	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز آقاردیلیپ، داشیندان اُوادان گُرونیَن، اِمّا ایچی اُلولِرینگ سونگکلِری و هِر هیلی نِجیسلیکدِن دُلی قابرلارسینگیز.‏ 
MAT.23.28	سیز هِم داشینگیزدان آداملارا دُغری آدام یالی گُرونیَرسینگیز، اِمّا ایچینگیز ایکییوزلیلیکدِن و کیردِن دُلی.‏
MAT.23.29	‏«‏وای حالینگیزا، اِی، ایکییوزلی دین عُلَمالار و فَریسی‌لِر!‏ سیز پیغامبارلار اوچین قابرلار سالیپ، دُغری آداملارینگ یادیگارلیکلِرینی بِزَپ:‏ 
MAT.23.30	‏”‏بیز آتالاریمیزینگ زامانیندا یاشان بُلساق، پیغامبارلارینگ قانینی دُکمِکده اُلارا اُرتاق بُلمازدیق“‏ دییَّرسینگیز.‏ 
MAT.23.31	شِیلِلیک بیلِن، پیغامبارلاری اُلدورِنلِرینگ اُغول‍لاریدیغینگیزا اُزونگیز گووَه بِریارسینگیز.‏ 
MAT.23.32	اُندا آتالارینگیزینگ باشلان ایشلِرینی تاماملانگ!‏ 
MAT.23.33	اِی، ییلانلار!‏ اِی، زَهِرلی ییلانینگ نِسلی!‏ سیز دُوزاخینگ جِزاسیندان نَهیلی قاچجاقسینگیز؟ 
MAT.23.34	شُنونگ اوچین هِم مِن سیزه پیغامبارلاری، عاقیلدارلاری و دین عُلَمالاری یُلّایارین.‏ سیز اُلارینگ کَبیرینی اُلدورِرسینگیز، صلیبه چویلَرسینگیز، کَبیرینی کِنیسه‌لِرینگیزده یِنجِرسینگیز، شَهردِن-شَهره ایزلارینا دوشورسینگیز.‏ 
MAT.23.35	شِیلِلیکده، یِر یوزونده بیگونَه دُکولِن هِر بیر دُغری آدامینگ قانینا سیز جُغاپکَرسینگیز.‏ هابیل‌ینگ قانیندان، عیباداتخانا بیلِن قربانلیق جایینگ آراسیندا اُلدورِنینگیز بِرِخیانینگ اُغلی زِکاریانینگ قانینا چِنلی سیز جُغاپکَرسینگیز.‏ 
MAT.23.36	سیزه دُغروسینی آیدیارین:‏ بو زاتلارینگ هِمِّسینه شو نِسل جُغاپکَردیر.‏
MAT.23.37	‏«‏اِی، اورشلیم!‏ پیغامبارلاری اُلدوریَن، اُزونه یُلّانانلاری داشلایان اورشلیم!‏ تُووغینگ اُز جویجه‌لِرینی قاناتلارینینگ آشاغینا ییغنایشی یالی، مِن هِم اِنچِمه گِزِک سِنینگ فِرزِنتلِرینگی ییغناجاق بُلدوم، اِمّا سیز مونی ایسلِمِدینگیز.‏ 
MAT.23.38	اینه، اُیونگیز خارابا اُورولِر.‏ 
MAT.23.39	و مِن سیزه شونی آیدایین:‏ ‏”‏خودایینگ آدیندان گِلیَنه موبارِک بُلسون!‏“‏ دییَنچَنگیز، مِنی قایتادان گُرمِرسینگیز.‏»‏
MAT.24.1	عیسی عیباداتخانادان چیقیپ باریارقا، شَگیرتلِری عیباداتخانانینگ بینالارینا قووانیپ، اُنی عیسی گُرکِزمِک اوچین، اُنونگ یانینا گِلدیلِر.‏ 
MAT.24.2	اِمّا عیسی اُلارا:‏ ‏«‏بو زاتلارینگ هِمِّسینی گُریَنگیزمی؟ سیزه دُغروسینی آیدیارین:‏ بو یِرده داش اوستونده داش قالماز، هِمِّسی وِیران بُلار»‏ دییدی.‏
MAT.24.3	بیرآز سُنگرا عیسی زِیتون داغیندا اُتیرقا، شَگیرتلِری اُنونگ یانینا گِلیپ:‏ ‏«‏بیزه آیت، بو زاتلار هاچان بُلار؟ سِنینگ گِلمِگینگی و دونیَه‌نینگ آخیرینی گُرکِزیَن عالامات نَهیلی بُلار؟»‏ دییّپ سُرادیلار.‏ 
MAT.24.4	عیسی اُلارا شِیله جُغاپ بِردی:‏ ‏«‏خاباردار بُلونگ، هیچ کیم سیزی آلدایماسین.‏ 
MAT.24.5	اِنچِمه‌لِر:‏ ‏”‏مِن مسیح“‏ دییّپ، مِنینگ آدیم بیلِن گِلیپ، کَن آداملاری آلدارلار.‏ 
MAT.24.6	سیز اوروش توراندیغی و اوزاقداقی اوروشلار بارادا خابارلاری اِشیدِنینگیزده قُرقمانگ.‏ بولار بُلمالیدیر، یُنه هِنیز دونیَه‌نینگ آخیری دَلدیر.‏ 
MAT.24.7	چونکی میلِّت-میلِّته و پادیشاهلیق-پادیشاهلیغا قارشی چیقار.‏ آیری-آیری یِرلِرده آچلیقلار بُلار و یِر تیترِمِلِر.‏ 
MAT.24.8	بولارینگ هِمِّسی دُغورما دِرتلِرینگ باشلانیانجیسیدیر.‏
MAT.24.9	‏«‏سُنگرا سیزی آزار بِرمِکلِره سِزِوار اِدِرلِر، اُلدورِرلِر، مِنینگ آدیم سِبَپلی هِمّه میلِّتلِر سیزدِن ییگرِنِرلِر.‏ 
MAT.24.10	شُندا کَن آداملار مِندِن اِل چِکیپ، بیری-بیریلِرینه خایینلیق اِدِرلِر، بیری-بیریلِریندِن ییگرِنِرلِر.‏ 
MAT.24.11	کَن یالان نِبیلِر دُرَپ، کَن آداملاری آزدیرارلار.‏ 
MAT.24.12	یامان ایشلِرینگ آرتانلیغی سِبَپلی، کَن آداملارینگ سُیگوسی سُوار.‏ 
MAT.24.13	اِمّا آخیرنا چِنلی جیدان نِجات تاپار.‏ 
MAT.24.14	آسمانینگ پادیشاهلیغی بو خوش خاباری هِمّه میلِّتلِره شاهاتلیق حُکمونده دونیَه‌نینگ هِمّه یِرینده واغیظ اِدیلِر، یِکه شُندان سُنگ دونیَه‌نینگ آخیری گِلِر.‏
MAT.24.15	‏«‏شُنونگ اوچین هِم دانیال پیغامبار سِبَبی آیدیلان وِیرانچیلیق گِتیریَن ییگرِنجی زادینگ مُقادِّس یِرده دیکیلِنینی گُرِنینگیزده
MAT.24.16	یهودیه‌دَکیلِر داغلارا قاچسین.‏ 
MAT.24.17	بامداقی آدام بیر زات آلماق اوچین آشاق دوشوپ، اُیه گیرمِسین.‏ 
MAT.24.18	اِکینچیلیگیندَکیلِر دُنونی آلماق اوچین اُیونه دُلانماسین.‏ 
MAT.24.19	اُل گونلِرده گُورِلی آیال‍لارینگ و چاغا اِمدیریَنلِرینگ وای گونونه!‏ 
MAT.24.20	قاچا-قاچلیغینگیز قیشدا یا-دا سَبَّت گونی بُلماسین دییّپ دُغا اِدینگ.‏ 
MAT.24.21	اُل گونلِرده شِیله بیر قاتی قینچیلیقلار بُلار، دونیَه‌نینگ باشلانان واقتیندان تا شو واقتا چِنلی مونونگ یالی زات هیچ هاچان بُلان دَلدیر و بُلمازام.‏ 
MAT.24.22	اُل گونلِر قیسغالدیلمادیق بُلسادی، اُندا هیچ کیم نِجات تاپمازدی، اِمّا سایلانانلارینگ خاطیراسینا اُل گونلِر قیسغالدیلار.‏
MAT.24.23	‏«‏شُندا بیری سیزه:‏ ‏”‏اینه، مسیح بو یِرده“‏ یا-دا ‏”‏حُنّا، اُل یِرده“‏ دییسه، اینانمانگ.‏ 
MAT.24.24	چونکی یالان مسیحلِر، یالان نِبیلِر دُرَپ، سایلانانلاری-دا مومکین بُلدیغیچا آزدیرجاق بُلوپ، بِییک عالاماتلار و مُعجِزه‌لِر گُرکِزِرلِر.‏ 
MAT.24.25	اینه، مِن سیزه اُووندِن آیتدیم.‏ 
MAT.24.26	شِیلِلیکده، سیزه:‏ ‏”‏اینه، مسیح بیاباندا“‏ دییسِلِر، گیتمَنگ.‏ ‏”‏اینه، اُل اُیونگ ایچینده“‏ دییسِلِر-ده، اینانمانگ.‏ 
MAT.24.27	اینسان اُغلونینگ گِلشی گوندُغاردا چاقیپ، گونباتاردا هِم گُرونیَن ییلدیریم یالی بُلار.‏ 
MAT.24.28	قاراغوشلارینگ اویشمِگی ماسلیغینگ باردیغینینگ بیر عالاماتیدیر.‏
MAT.24.29	‏«‏شُل گونلِرینگ قینچیلیغینگ ایز یانی گون قارالار، آی نورینی بِرمِز.‏ ییلدیزلار آسماندان قاچار و آسمانینگ قودراتلاری تیترِشِر.‏
MAT.24.30	سُنگرا آسماندان اینسان اُغلونینگ عالاماتی گُرنِر، شُندا یِر یوزوندَکی هِمّه خالقلار یاس توتوپ فِریاد اِدِرلِر.‏ اینسان اُغلونینگ بولوتلاردا اولی قودرات و بِییکلیک بیلِن گِلیَنینی گُرِرلِر.‏ 
MAT.24.31	اُل اولی سورنای سِسی بیلِن اُز پِریشده‌لِرینی یُل‍لار.‏ پِریشده‌لِر اُنونگ سایلانلارینی آسمانینگ بیر اوجوندان بِیلِکی اوجونا چِنلی، دونیَه‌نینگ دُرت بورجوندان ییغنارلار.‏
MAT.24.32	‏«‏اینجیر باغیندان دِرس آلینگ:‏ اُنونگ شاخالاری یومشاپ، یاپراق چیقاران واقتی تُمسونگ قُلایلاندیغینی بیلیَرسینگیز.‏ 
MAT.24.33	شُنونگ یالی-دا، بو زاتلاری گُرِنینگیزده، اینسان اُغلونینگ قُلایلاندیغینی، قاپینینگ آغزیندادیغینی بیلینگ.‏ 
MAT.24.34	سیزه دُغروسینی آیدیارین، بو زاتلارینگ هِمِّسی بُلیانچا، بو نِسل دونیَه‌دِن اُتمِز.‏ 
MAT.24.35	آسمان هِم یِر اُتِر، یُنه مِنینگ سُزلِریم آصلا اُتمِز.‏»‏
MAT.24.36	‏«‏اِمّا اُل گونی هِم ساغادی هیچ کیم بیلیَن دَلدیر، نه آسمانداقی پِریشده‌لِر، نه-ده اُغول بیلیَندیر، یِکه بیر آتا بیلیَندیر.‏ 
MAT.24.37	نوحونگ زامانیندا یاشاییش نَهیلی بُلان بُلسا، اینسان اُغلونینگ گِلشی-ده شِیله بُلار.‏ 
MAT.24.38	نوح کِشتییَه مینِن گونونه چِنلی و سیل گِلمِدِن اُوال، آداملار اییّپ-ایچیپ، اُیلِنیپ، نیکاح اِدیَردیلِر.‏ 
MAT.24.39	اولی سیل گِلیپ، هِمِّسینی سوپوریپ اَکیدیَنچَه، اُلار اُز باشلاریندان اینجِک زاتلاردان آصلا بیخاباردیلار.‏ اینسان اُغلونینگ گِلشی هِم شِیله بُلار.‏
MAT.24.40	شُندا اِکینچیلیگینده ایکی آدام بُلار، بیری آلنار، بیری قُییلار.‏ 
MAT.24.41	دِگیرمِن باشیندا بوغدای اون اِدیَن ایکی آیال بُلار، بیری آلنار، بیری قُییلار.‏
MAT.24.42	‏«‏شُنونگ اوچین اُیا بُلونگ، چونکی سیز خودایینگیزینگ هایسی گون گِلجِگینی بیلمِیَرسینگیز.‏ 
MAT.24.43	اِمّا مونی بیلینگ:‏ اُی اِیه‌سی اُغرینینگ هایسی ساغاتدا گِلجِگینی بیلسِدی، اُیا بُلاردی، اُیونی تالاتمازدی.‏ 
MAT.24.44	مونونگ اوچین سیز هِم تاییار بُلونگ، سِبَبی اینسان اُغلی سیزینگ قاراشمایان ساغادینگیزدا گِلِر.‏
MAT.24.45	‏«‏آقاسینینگ صادیق هِم عاقیلّی خیدماتکَری کیم؟ بِیلِکی خیدماتکَرلِرینه واقتلی-واقتیندا ناهار بِرمِک اوچین، اُلارینگ اوستوندِن قُیان آدامی دَلمی؟ 
MAT.24.46	آقاسی دُلانیپ گِلِنده، اُز ایشینینگ باشیندا گُرِن خیدماتکَری نَهیلی خوشواقت!‏ 
MAT.24.47	سیزه دُغروسینی آیدیارین:‏ آقاسی هِمّه مال-مولکونی شُنگا اینانار.‏
MAT.24.48	‏«‏اِمّا یامان نییِتلی خیدماتکَر اُز ایچیندِن:‏ ‏”‏آقام گیچ گِلِر“‏ دییّپ، 
MAT.24.49	هِمکَرلِرینی اورماغا، سِرخُشلار بیلِن اییّپ-ایچمَگه باشلار، 
MAT.24.50	اِمّا اُل خیدماتکَرینگ آقاسی بُلسا اُنونگ قاراشمایان گونونده، گومَن اِتمِیَن ساغادیندا گِلِر.‏ 
MAT.24.51	سُنگرا اُنی پارچا-پارچا اِدیپ و ایکییوزلی آداملارینگ گونی یالی جِزالاندیرار.‏ اُل یِرده آغلاما و دیش قیجیرداما بُلار.‏»‏
MAT.25.1	‏«‏شُل واقت آسمانینگ پادیشاهلیغی اُن قیزینگ چیراغلارینی آلیپ، دامادی قارشیلاماغا چیقیشلاری باراداقی واقا مِنگزِیَندیر.‏ 
MAT.25.2	اُلارینگ بَشیسی عاقیلّی، بَشیسی عاقیلسیز میشدیق.‏ 
MAT.25.3	عاقیلسیزلار چیراغلارینی آلیارلار، اِمّا یاغ آلمایارلار.‏ 
MAT.25.4	عاقیلّیلار بُلسا چیراغلاری بیلِن بیرلیکده قاپلاردا یاغ هِم آلیارلار.‏ 
MAT.25.5	داماد گیجَه قالاندا، هِمِّسینی اوقی باسیار و اُلار اوقلایارلار.‏ 
MAT.25.6	یاری گیجه:‏ ‏”‏اینه، داماد گِلیَر، قارشیلاماغا چیقینگ!‏“‏ دییِن قاتی سِس اِشیدیلیَر.‏ 
MAT.25.7	شُندا یانگقی قیزلارینگ هِمِّسی اُیانیپ، چیراغلارینینگ یاغینی بِجِرمَگَه باشلایارلار.‏ 
MAT.25.8	عاقیلسیزلار عاقیلّیلارا:‏ ‏”‏چیراغلاریمیز سُنوپ باریار، بیزه یاغینگیزدان بیرآز بِرَیینگ“‏ دییَّرلِر.‏ 
MAT.25.9	اِمّا عاقیلّیلار:‏ ‏”‏یُق!‏ بیزه-ده، سیزه-ده یِتمِز آخیرین.‏ قاووسی، گیدینگ-ده، ساتیانچیلاردان اُزونگیزه یاغ ساتین آلینگ“‏ دییَّرلِر.‏ 
MAT.25.10	اُلار یاغ ساتین آلماغا گیدِن واقتی داماد گِلیَر.‏ تاییار دوران قیزلار اُنونگ بیلِن بیله طُوی جایی گیرِنلِریندِن، قاپی یاپیلیار.‏ 
MAT.25.11	بیر سالیمدان بِیلِکی قیزلار هِم گِلیپ:‏ ‏”‏آقا، آقا!‏ قاپینی آچ، بیز گِلدیک“‏ دییَّرلِر.‏ 
MAT.25.12	اِمّا داماد:‏ ‏”‏سیزه دُغروسینی آیدیارین، مِن سیزی آصلا تانییامُق“‏ دییّپ جُغاپ بِریَر.‏
MAT.25.13	‏«‏شُنونگ اوچین هِم اُیا بُلونگ، سِبَبی سیز اینسان اُغلونینگ گِلجِک شو گونونی و ساغادینی بیلمِیَرسینگیز.‏»‏
MAT.25.14	‏«‏آسمانینگ پادیشاهلیغی شونونگ یالیدیر:‏ بیر آدام اوزاق یُلا گیتمِکچی بُلوپ، خیدماتکَرلِرینی یانینا چاغیریپ، مال-مولکونی اُلارا تابشیریار.‏ 
MAT.25.15	بو آدام اُلارینگ هِر بیریسینینگ باشارجاغینا لاییق:‏ بیرینه بَش حالتا، بِیلِکیسینه ایکی، باشغا بیرینه بیر حالتا قیزیل-کوموش بِریپ، یُلا دوشیَر.‏
MAT.25.16	‏«‏بَش حالتا آلان گیدیپ، بو پول بیلِن سُودا اِتمَگه گیریشیپ، یِنه بَش حالتا قازاندیریار.‏ 
MAT.25.17	ایکی حالتا آلان-دا شُنونگ یالی اِدیپ، یِنه ایکی حالتا قازاندیریار.‏ 
MAT.25.18	بیر حالتا آلان بُلسا گیدیپ، چوقور قازیار-دا، آقانگ بِرِن پولونی گُموپ گوزگِیَر.‏
MAT.25.19	‏«‏کَن واقتدان سُنگ بو خیدماتکَرلِرینگ آقاسی گِلیپ، اُلاردان حِساب سُرایار.‏ 
MAT.25.20	بَش حالتا آلان خیدماتکَر گِلیپ، اُوالقی پولونگ اوستونه یِنه بَش حالتا گِتیریَر.‏ اُل:‏ ‏”‏آقا!‏ سِن مانگا بَش حالتا قیزیل-کوموش بِریپدینگ، اینه، مِن اُندان یِنه بَش حالتا قازاندیم“‏ دییَّر.‏ 
MAT.25.21	آقاسی اُنگا:‏ ‏”‏بِرِکِلّا، یاخشی هِم صادیق خیدماتکَر!‏ سِن کیچیجیک ایشده صادیق بُلانینگ اوچین، ایندی بِییک ایشلِرده هِم سانگا اینانارین.‏ گِل، آقانگ شاتلیغینا اُرتاق بُل!‏“‏ دییَّر.‏
MAT.25.22	‏«‏ایکی حالتا آلان هِم گِلیپ:‏ ‏”‏آقا!‏ سِن مانگا ایکی حالتا قیزیل-کوموش بِریپدینگ، اینه، مِن اُندان یِنه ایکی حالتا قازاندیم“‏ دییَّر.‏ 
MAT.25.23	آقاسی اُنگا:‏ ‏”‏بِرِکِلّا، یاخشی و صادیق خیدماتکَر!‏ سِن کیچیجیک ایشده صادیقلیغینگی گُرکِزدینگ، ایندی مِن سِنی بِییک ایشلِرینگ باشینا قُیارین.‏ گِل، آقانگ شاتلیغینا اُرتاق بُل!‏“‏ دییَّر.‏
MAT.25.24	‏«‏بیر حالتا آلان هِم گِلیپ:‏ ‏”‏آقا، مِن سِنینگ قاتی رِحمسیز آدامدیغینگی بیلیَردیم.‏ سِن اِکمِدیک یِرینگدِن اُریارسینگ، سِپمِدیک یِرینگدِن ییغیارسینگ.‏ 
MAT.25.25	شُنونگ اوچین مِن قُرقدوم، گیدیپ، بِرِن قیزیل-کوموش حالتانگی یِره گُموپ گوزگِدیم، اینه، مالینگه آل!‏“‏ دییَّر.‏ 
MAT.25.26	آقاسی اُنگا شِیله دییَّر:‏ ‏”‏اِی، یامان هِم یالتا خیدماتکَر!‏ سِن مِنینگ اِکمِدیک یِریمدِن اُریاندیغیمی، سِپمِدیک یِریمدِن ییغیاندیغیمی بیلیَرمیدینگ؟ 
MAT.25.27	اُندا پولومی پول ایشلِتیَنلِره بِرمِلی دَلمی، مِن هِم گِلیپ، اُنی پِیداسی بیلِن آلاردیم.‏ 
MAT.25.28	ایندی اُنگا بِرِن بیر حالتامی آلینگ-دا، اُن حالتالا بِرینگ.‏ 
MAT.25.29	کیمده بار بُلسا، اُنگا بِریلِر، اُنداقی بُل بُلار، اِمّا کیمده یُق بُلسا، اُنونگ اِلیندَکی هِم آلنار.‏ 
MAT.25.30	پِیداسیز خیدماتکَری داشاری، قارانگقیلیغا قُینگ، اُل یِرده آغلاما و دیش قیجیرداما بُلار.‏“‏
MAT.25.31	‏«‏اینسان اُغلی اُز بِییکلیگینده شایلانیپ، هِمّه پِریشده‌لِر بیلِن گِلِر-ده، بِییک تاختیندا اُتورار.‏ 
MAT.25.32	هِمّه میلِّتلِر اُنونگ حوضوریندا ییغنانارلار، چُپانینگ قُیونلاری گِچیلِردِن سایلایشی یالی، اُل هِم اُلاری بیری-بیریندِن سایلار.‏ 
MAT.25.33	قُیونلاری ساغیندا، گِچیلِری هِم سُلوندا قُیار.‏ 
MAT.25.34	سُنگرا پادیشاه ساغینداقیلارا شِیله دییِر:‏ ‏”‏اِی، آتامینگ بِرِکِت آلانلاری!‏ گِلینگ-ده، دونیَه یارادیلاندان بَری سیزینگ اوچین تاییارلانان پادیشاهلیغی میراث آلینگ.‏ 
MAT.25.35	سِبَبی مِن آچدیم، اییمَگه زات بِردینگیز، سوساپدیم، سو ایچیردینگیز، بیگانه‌دیم، میهمان آلدینگیز، 
MAT.25.36	یالانگاچدیم، گِییم گِیدیردینگیز، مِریضدیم، سُراماغا گِلدینگیز، زینداندیم، گُرمَگه گِلدینگیز.‏“‏
MAT.25.37	‏«‏شُندا دُغری آداملار اُنگا جُغاپ بِریپ دییِرلِر:‏ ‏”‏اِی خودای، بیز سِنی هاچان آچ گُروپ، ناهارلادیق؟ هاچان سوسانینگی گُروپ، سو ایچیردیک؟ 
MAT.25.38	هاچان سِنی بیگانه گُروپ، میهمان آلدیق یا یالانگاچ گُروپ، گِییم گیدِردیک؟ 
MAT.25.39	هاچان سِنی مِریض یا-دا زینداندا گُروپ، یانینگا گِلدیک؟“‏ 
MAT.25.40	پادیشاه اُلارا:‏ ‏”‏سیزه دُغروسینی آیدیارین، مِنینگ بو اینگ کیچی حاساپلانیان دُغانلاریمدان بیرینه اِدِنینگیزی مانگا اِدِنسینگیز“‏ دییّپ جُغاپ بِردی.‏
MAT.25.41	‏«‏سُنگرا سُلونداقیلارا شِیله دییِر:‏ ‏”‏اِی، لَعنِتلیلِر، مِنینگ یانیمدان آیریلینگ، شِیطان بیلِن اُنونگ پِریشده‌لِرینه تاییارلانان اِبِدی اُدا گیدینگ!‏ 
MAT.25.42	سِبَبی مِن آچدیم، اییمَگه زات بِرمِدینگیز، سوساپدیم، سو ایچیرمِدینگیز، 
MAT.25.43	بیگانه‌دیم، میهمان آلمادینگیز، یالانگاچدیم، گِییم گِیدیرمِدینگیز، مِریضدیم و زینداندیم، یانیما گِلمِدینگیز.‏“‏
MAT.25.44	‏«‏شُندا اُلار:‏ ‏”‏اِی خودای، بیز سِنی هاچان آچ، سوساپ، بیگانه، یالانگاچ، مِریض یا-دا زینداندا گُروپ-ده، سانگا خیدمات اِتمِدیک؟“‏ دییّپ سُرارلار.‏ 
MAT.25.45	شُندا اُلارا:‏ ‏”‏سیزه دُغروسینی آیدیارین، مونی بو اینگ کیچی حاساپلانیانلاردان بیرینه اِتمِدیگینگیزی، مانگا-دا اِدِن دَلسینگیز“‏ دییّپ جُغاپ بِردی.‏ 
MAT.25.46	بولار اِبِدی جِزا، دُغری آداملار بُلسا اِبِدی یاشایشا یِتِرلِر.‏»‏
MAT.26.1	عیسی هِمّه سُزونی تاماملاپ، شَگیرتلِرینه:‏ 
MAT.26.2	‏«‏بیلشینگیز یالی، یِنه ایکی گوندِن پِسَح بایرامیدیر.‏ سُنگرا اینسان اُغلی صلیبه چویلِنمَگه تابشیریلار»‏ دییدی.‏
MAT.26.3	شُل واقت یُلباشچی کاهینلار بیلِن خالقینگ یاشولیلاری قیافا آدلی باش کاهینینگ کاخینا ییغنانیپ، 
MAT.26.4	عیسانی حیله بیلِن توتوپ اُلدورمِک بارادا ماصلاحات گِچیردیلِر.‏ 
MAT.26.5	اُلار:‏ ‏«‏بایرام گونلِرینده دَل، خالق قالماغال تورزایماسین»‏ دییّشدیلِر.‏
MAT.26.6	عیسی بِیت‌عَنیادا جُزامی شمعونینگ اُیونده ساچاق باشیندا اُتیرقا، 
MAT.26.7	بیر آیال مِرمِر قاپدا باهالی صاپ-آراسّا عاطیر یاغینی آلیپ گِلدی.‏ آیال قابی دُووپ آچدی-دا، یاغی اُنونگ باشینا قویدی.‏ 
MAT.26.8	شَگیرتلِر مونی گُرِنلِرینده، قاهارلانیپ:‏ ‏«‏نَمه اوچین بو یاغ بِیله حایپ اِدیلدی؟ 
MAT.26.9	بو یاغی کَن پولا ساتیپ، قاریپلارا پایلاپ بُلاردی آخیرین»‏ دییّشدیلِر.‏
MAT.26.10	عیسی مونی بیلیپ، اُلارا شِیله دییدی:‏ ‏«‏نَمه اوچین آیالی عاییپلایارسینگیز؟ اُل مِنینگ اوچین عجاییپ ایش اِتدی.‏ 
MAT.26.11	چونکی قاریپلار هِمیشه سیزینگ یانینگیزدادیر، اِمّا مِن هِمیشه سیزینگ یانینگیزدا بُلمارین.‏ 
MAT.26.12	اُل بو عاطیر مِنینگ بِدِنیمی جایلاماغا تاییار اِتمِک اوچین قویدی.‏ 
MAT.26.13	سیزه دُغروسینی آیدیارین، بو خوش خابار دونیَه‌نینگ نیرِسینده آیدیلسا، بو آیالینگ اِدِنی-ده شُل یِرده یادلانار.‏»‏
MAT.26.14	سُنگرا اُن ایکی شَگیرتلِردِن یهودا اِسخریوطی دییِن بیری یُلباشچی کاهینلارینگ یانینا گیتدی.‏ 
MAT.26.15	اُل اُلاردان:‏ ‏«‏اِگِر مِن عیسانی سیزینگ اِلینگیزه تابشیرسام، مانگا نَمه بِرِرسینگیز؟»‏ دییّپ سُرادی.‏ اُندا اُلار هِم یهودا اُتوز سِکّه کوموش ساناپ بِردیلِر.‏ 
MAT.26.16	یهودا شُندان سُنگ عیسانی اُلارا تابشیرماق اوچین قاوی فُرصاتینگ ایزیندا گِزدی.‏
MAT.26.17	پِتیر بایرامینینگ اَوَّلکی گونی شَگیرتلِر عیسانینگ یانینا گِلیپ:‏ ‏«‏سِنینگ پِسَح شامینی اییمِگینگ اوچین، نیرَه باریپ تاییارلیق گُرمِگیمیزی ایسلِیَرسینگ؟»‏ دییّپ سُرادیلار.‏ 
MAT.26.18	عیسی اُلارا:‏ ‏«‏شَهره گیدینگ-ده، شُل آیدان کیشیمینگ یانینا بارینگ، اُنگا:‏ ‏”‏اُستادیمیز آیدیار:‏ ‏’‏واقتیم قُلایلادی، پِسَح شامینی شَگیرتلِریم بیلِن بیلِلیکده سِنینگ اُیونگده گِچیرجِک دییَّر‘‏“‏ دییّنگ»‏ دییدی.‏ 
MAT.26.19	شَگیرتلِر هِم عیسانینگ اُزلِرینه آیدیشی یالی اِدیپ، پِسَح شامینی تاییارلادیلار.‏
MAT.26.20	آغشام عیسی اُن ایکی شَگیردی بیلِن بیلِلیکده ساچاق باشینا گِچدی.‏ 
MAT.26.21	اُلار شام اییّپ اُتیرقالار، عیسی:‏ ‏«‏سیزه دُغروسینی آیدیارین:‏ سیزینگ بیرینگیز مانگا خایینلیق اِدِرسینگیز»‏ دییدی.‏ 
MAT.26.22	اُلار قاتی قینانیپ، ایزلی-ایزینا اُندان:‏ ‏«‏آقام، مِن شُل دَلمی؟»‏ دییّپ سُراماغا باشلادیلار.‏ 
MAT.26.23	عیسی هِم اُلارا:‏ ‏«‏اِلینی مِنینگ بیلِن بیله بیر اُقارا باتیران مانگا خایینلیق اِدِر.‏ 
MAT.26.24	اینسان اُغلی اُزی حاقدا یازیلیشی یالی جان بِرِر، اِمّا اینسان اُغلونا خایینلیق اِدِنینگ حالینا وای!‏ اُل آدام اِنه‌دِن دُغمادیق بُلسا، اُنونگ اوچین خاص قاوی بُلاردی»‏ دییّپ جُغاپ بِردی.‏ 
MAT.26.25	اُنگا خایینلیق اِدِن یهودا:‏ ‏«‏اُستاد، مِن شُل دَلمیکَم؟»‏ دییّپ سُرادی.‏ عیسی هِم اُنگا:‏ ‏«‏آیدیشینگ یالیدیر»‏ دییدی.‏
MAT.26.26	شام اییّپ اُتیرقالار، عیسی اِلینه چُرِک آلیپ شوکور اِتدی و اُنی بُلوپ، شَگیرتلِرینه بِردی-ده، ‏«‏آلینگ، اییّنگ، بو مِنینگ بِدِنیمدیر»‏ دییدی.‏ 
MAT.26.27	سُنگرا عیسی بیر کَسه آلیپ، شوکور اِدِنیندِن سُنگ شَگیرتلِرینه بِریپ:‏ ‏«‏شوندان هِمَّنگیز ایچینگ.‏ 
MAT.26.28	بو هِمّه آداملارینگ گونَه‌لِرینینگ باغیشلانماغی اوچین دُکولیپ، تَزه عَهدی بِرجای اِدیَن مِنینگ قانیمدیر.‏ 
MAT.26.29	سیزه شونی آیدایین:‏ آتامینگ پادیشاهلیغیندا تَزه‌سینی ایچجِک گونومه چِنلی اوزوم شِرابینی قایتادان ایچمِرین»‏ دییدی.‏
MAT.26.30	اُلار خودایا اُوگی آیدیمی آیدانلاریندان سُنگ، زِیتون داغینا چیقدیلار.‏
MAT.26.31	سُنگرا عیسی اُلارا:‏ ‏«‏سیزینگ هِمَّنگیز شو گیجَه‌نینگ اُزونده مِندِن اِل چِکِرسینگیز، سِبَبی ‏”‏چُپانی اورارین، سورودَکی قُیونلار پیتراپ گیدِر“‏ دییّپ یازیلاندیر.‏
MAT.26.32	اِمّا مِن دیرِلِنیمدِن سُنگ، سیزدِن اُنگ جلیلَه بارارین»‏ دییدی.‏ 
MAT.26.33	پِطرُس اُنگا:‏ ‏«‏هِمِّلِر سِندِن یوز اُوورسه-ده، مِن آصلا یوز اُوورمِرین»‏ دییدی.‏ 
MAT.26.34	عیسی اُنگا:‏ ‏«‏سانگا دُغروسینی آیدیارین، شو گون گیجه خُرُز قیغیرمازدان اُنگ، سِن مِنی اوچ گِزِک اینکَر اِدِرسینگ»‏ دییدی.‏ 
MAT.26.35	اِمّا پِطرُس اُنگا:‏ ‏«‏مِن سِنینگ بیلِن اُلمِلی بُلسام-دا، سِنی آصلا اینکَر اِتمِرین!‏»‏ دییدی.‏ شَگیرتلِرینگ هِمِّسی-ده شِیله دییدیلِر.‏
MAT.26.36	سُنگرا عیسی شَگیرتلِری بیلِن جِتسیمانی دییِن یِره گیتدی.‏ عیسی اُلارا:‏ ‏«‏سیز شو یِرده قاراشینگ، مِن اُل یِره گیدیپ، خودایا دُغا اِتجِک»‏ دییدی.‏ 
MAT.26.37	عیسی پِطرُس بیلِن زِبِدینینگ ایکی اُغلونی یانینا آلدی.‏ اُل غاملی بُلوپ، قایغیلانماغا باشلادی.‏ 
MAT.26.38	عیسی اُلارا:‏ ‏«‏مِنینگ جانیم اُلِر یالی غاملی.‏ بو یِرده قالیپ، مِنینگ بیلِن بیله اُیا بُلونگ»‏ دییدی.‏ 
MAT.26.39	عیسی بیرآز اُوه یُریدی-ده، یِره یوزین دوشوپ:‏ ‏«‏اِی آتام، مومکین بُلسا، بو عاذاپ کَسه‌سینی مِندِن داشلاشسین، یُنه مِنینگ خاییشیم دَل، سِنینگ ایسلِگینگ بُلسون!‏»‏ دییّپ، دُغا اِتدی.‏
MAT.26.40	عیسی شَگیرتلِرینینگ یانینا قایدیپ گِلِنده، اُلار اوقلاپ یاتیردیلار.‏ عیسی پِطرُسا:‏ ‏«‏مِنینگ بیلِن بیله بیر ساغات-دا اُیا بُلوپ بیلمِدینگیزمی؟ 
MAT.26.41	اُیا بُلونگ، وِسوِسَه دوشمِز یالی دُغا اِدینگ.‏ روح ماییلدیر، اِمّا بِدِن ناتوواندیر»‏ دییدی.‏
MAT.26.42	عیسی ایکینجی گِزِک گیدیپ، دُغا اِتدی:‏ ‏«‏اِی آتام، مِن ایچمِسِم، بو کَسه‌نینگ گِچمِگی مومکین دَل بُلسا، اُندا سِنینگ ایسلِگینگ بُلسون.‏»‏ 
MAT.26.43	ایزینا قایدیپ گِلِنده، شَگیرتلِری یِنه اوقلاپ یاتیردیلار، سِبَبی اُلارینگ گُزلِری آغیر اوقیدادی.‏ 
MAT.26.44	عیسی اُلاری قُیوپ، یِنه گیتدی، یِنه شُل اُوالقی سُزلِر بیلِن اوچونجی گِزِک دُغا اِتدی.‏ 
MAT.26.45	سُنگرا شَگیرتلِرینگ یانینا قایدیپ گِلیپ:‏ ‏«‏سیز هِنیزِم اوقلاپ یاتیرسینگیزمی؟ دینجینگیزی آلیارسینگیزمی؟ اینه، واقت قُلایلادی، اینسان اُغلی گونَه‌کَرلِرینگ اِلینه بِریلیَر.‏ 
MAT.26.46	تورونگ، گیدِلینگ.‏ اینه، مانگا خایینلیق اِدِن قُلایلادی»‏ دییدی.‏
MAT.26.47	عیسی هِنیز کِپلَپ دورقا، اُن ایکی شَگیرتلِرینگ بیری بُلان یهودا گُرنوپ باشلادی.‏ اُنونگ یانیندا یُلباشچی کاهینلار بیلِن خالقینگ یاشولیلار طارافیندان ایبِریلِن قیلیچلی، تایاقلی بیر جِماغات باردی.‏ 
MAT.26.48	عیسی خایینلیق اِدِن یهودا:‏ ‏«‏مِن کیمی اُغشاسام، عیسی شُلدور»‏ دییّپ، اُلار بیلِن کِپلِشیپدی.‏ 
MAT.26.49	اُل گِلیپ-گِلمَگَه عیسانینگ یانینا باردی-دا:‏ ‏«‏سالام، اُستاد!‏»‏ دییّپ، اُنی اُغشادی.‏ 
MAT.26.50	عیسی هِم اُنگا:‏ ‏«‏دُستوم، هانی، نَمه اِتجِک بُلسانگ اِت»‏ دییدی.‏ اِدیل شُل واقتی آداملار عیسانی توتوپ باسدیلار.‏
MAT.26.51	عیسانینگ یانیندا دورانلارینگ بیری قیلیجینی چیقاریپ، باش کاهینینگ خیدماتکَرینی اوروپ، اُنونگ قولاغینی کِسدی.‏ 
MAT.26.52	شُندا عیسی اُنگا شِیله دییدی:‏ ‏«‏قیلیجینگی جایینا سال، قیلیچ چِکِنلِرینگ هِمِّسی قیلیچدان اُلِر.‏ 
MAT.26.53	نَمه مِن آتامدان کُمِک ایسلَپ، کُمِک بِرمِز دییّپ گومَن اِدیَرسینگیزمی؟ ایسلِسِم، اُل شو واقتینگ اُزونده مانگا اُن ایکی قُشوندان کَن پِریشدَه‌نی ایبِرِر.‏ 
MAT.26.54	اِمّا شِیله بُلمالیدیغینی اَشکَر اِدِن مُقادِّس یازغیلار اُندا نَهیلی بِرجای بُلار؟»‏
MAT.26.55	شُل واقت عیسی جِماغاتا یوزلِنیپ:‏ ‏«‏نَمه اوچین بیر یُل کِسِنینگ قارشیسینا چیقیان یالی، مِنی توتماق اوچین قیلیچلی هِم تایاقلی گِلیپسینگیز؟ هِر گون عیباداتخانادا اُتوریپ، سیزه اُورِدیَردیم، شُندا مِنی توتماندینگیز.‏ 
MAT.26.56	یُنه بولارینگ هِمِّسی پیغامبارلارینگ یازغیلارینینگ بِرجای بُلماغی اوچین بُلدی»‏ دییدی.‏ شُندا شَگیرتلِرینگ هِمِّسی اُنی قُیوپ قاچیپ گیتدیلِر.‏
MAT.26.57	عیسانی توتانلار اُنی باش کاهین قیافانینگ یانینا گِتیردیلِر، دین عُلَمالار بیلِن یاشولیلار-دا شُل یِره ییغنانیپدیلار.‏ 
MAT.26.58	پِطرُس بُلسا باش کاهینینگ حایاطینا چِنلی قارانگقیلیق بیلِن عیسانینگ ایزینا دوشوپ گیتدی.‏ اُل ایچِری گیردی-ده، ایشینگ سُنگونی گُرجِک بُلوپ، ساقچیلار بیلِن بیله اُتوردی.‏
MAT.26.59	یُلباشچی کاهینلار و هِمّه مِجلِس عیسی اُلوم جِزاسینی بِرمِک اوچین، اُنگا قارشی یالان دِلیل‍لِر آغتاردیلار.‏ 
MAT.26.60	کَن یالانچی شاهاتلار گِلدی، اِمّا اُنگا قارشی هیچ زات تاپیپ بیلمِدیلِر.‏ آخیرسُنگی ایکی سانی یالانچی شاهات گِلیپ:‏ 
MAT.26.61	‏«‏بو آدام:‏ ‏”‏مِن خودایینگ عیباداتخاناسینی ییقیپ، اُنی اوچ گونده تَزه‌دِن سالیپ بیلِرین“‏ دییدی»‏ دییّپ آیتدیلار.‏
MAT.26.62	باش کاهین توروپ:‏ ‏«‏سِنده هیچ هیلی جُغاپ یُقمی؟ بو آداملارینگ سِنینگ قارشینگا بِریَن شاهاتلیغی نَمه؟»‏ دییدی.‏ 
MAT.26.63	اِمّا عیسی کِپلِمِدی.‏ باش کاهین اُنگا:‏ ‏«‏سانگا دیری خودایدان قاسام بِریَرین، بیزه آیت، خودایینگ اُغلی، مسیح سِنمی؟»‏ دییدی.‏ 
MAT.26.64	عیسی اُنگا:‏ ‏«‏سِن اُزونگ شونی آیدیارسینگ، یُنه سیزه شونی آیدایین، موندان سُنگ سیز اینسان اُغلونینگ قودراتلی‌گویچلینینگ ساغیندا اُتورانینی و آسمانینگ بولوتلاریندا گِلیَنینی گُرِرسینگیز!‏»‏ دییدی.‏
MAT.26.65	شُندا باش کاهین یاقاسینی ییرتیپ:‏ ‏«‏اُل خودایا دیل یِتیردی، بیزه موندان باشغا شاهاتلیق نَمَه گِرِک؟ اُنونگ خودایا دیل یِتیرِنینی اُزونگیز اِشیتدینگیز آخیرین.‏ 
MAT.26.66	مونگا نَمه دییَّرسینگیز؟»‏ دییدی.‏ اُلار:‏ ‏«‏اُل اُلومه لاییق!‏»‏ دییّپ جُغاپ بِردیلِر.‏ 
MAT.26.67	سُنگرا عیسانینگ یوزونه تویکوردیلِر، اُنی یومروقلادیلار، کَبیرلِری اُنگا:‏ 
MAT.26.68	‏«‏اِی، مسیح، بیزه وِلیلیک اِت، سِنی اوران کیم؟»‏ دییّپ، اُنی شابّاغلادیلار.‏
MAT.26.69	پِطرُس بُلسا داشاردا، حایاطدا اُتیردی.‏ بیر کِنیز اُنونگ یانینا گِلیپ:‏ ‏«‏سِن هِم جلیل‌لی عیسی بیلِن بیلِدینگ»‏ دییدی.‏ 
MAT.26.70	اِمّا پِطرُس مونی هِمِّلِرینگ اُوونده اینکَر اِدیپ:‏ ‏«‏مِن سِنینگ نَمه دییَنینگی بیلمِیَرین»‏ دییدی.‏ 
MAT.26.71	سُنگرا اُل حایاطینینگ اُو طارافینا چیقدی.‏ اُنی باشغا بیر کِنیز گُروپ، اُل یِرده دورانلارا:‏ ‏«‏بو آدام ناصِره‌لی عیسی بیلِن بیلِدی»‏ دییدی.‏ 
MAT.26.72	پِطرُس یِنه-ده اینکَر اِدیپ:‏ ‏«‏مِن اُل آدامی تانییامُق»‏ دییّپ قاسام ایچدی.‏ 
MAT.26.73	آز واقتدان اُل یِرده دورانلار پِطرُسا یِنه-ده:‏ ‏«‏دُغرودان-دا، سِن هِم شُلارینگ بیری، سِبَبی سِنینگ کِپلِیشینگ مونی بیلدیریپ دور»‏ دییدیلِر.‏ 
MAT.26.74	شُندا پِطرُس قاسام ایچیپ:‏ ‏«‏خودای اورسون!‏ مِن اُل آدامی تانییامُق»‏ دییدی.‏ اِدیل شُل واقت خُرُز قیغیردی.‏ 
MAT.26.75	پِطرُس عیسانینگ:‏ ‏«‏خُرُز قیغیرمازدان اُنگ، سِن مِنی اوچ گِزِک اینکَر اِدِرسینگ»‏ دییِن سُزونی یادلادی-دا، داشاری چیقیپ، مُنگّوریپ آغلادی.‏
MAT.27.1	ایر سَحِر بیلِن هِمّه یُلباشچی کاهینلار و خالقینگ یاشولیلاری عیسی اُلوم جِزاسینی بِرمِک بارادا ماصلاحات گِچیردیلِر.‏ 
MAT.27.2	اُنی دانگیپ، حاکیم پیلاتُسا اِلتیپ تابشیردیلار.‏
MAT.27.3	سُنگرا عیسی خایینلیق اِدِن یهودا اُنی مَحکوم اِدِنلِرینی گُروپ، اِدِن ایشینه اُکوندی.‏ اُل اُتوز سِکّه کوموشی ایزینا، یُلباشچی کاهینلارا و یاشولیلارا گِتیریپ:‏ 
MAT.27.4	‏«‏مِن بیگونَه آداما خایینلیق اِدیپ، گونَه قازاندیم»‏ دییدی.‏ اُلار-دا:‏ ‏«‏بیزه نَمه، بو سِنینگ اُز ایشینگ»‏ دییدیلِر.‏ 
MAT.27.5	یهودا کوموشلِری عیباداتخانانینگ ایچینه زینگدی-دا، چیقیپ گیتدی.‏ سُنگرا گیدیپ، اُزونی آسدی.‏
MAT.27.6	یُلباشچی کاهینلار بُلسا کوموشلِری آلیپ:‏ ‏«‏بو پول‍لاری عیباداتخانانینگ خازیناسیندا قُیماق شِریغاتدا دُغری گِلمِیَر، سِبَبی بولار قان باهاسیدیر»‏ دییدیلِر.‏ 
MAT.27.7	شِیلِلیکده، ماصلاحات گِچیریپ، بیگانه‌لِره مازارچیلیق بِجِرمِک اوچین، بو پول بیلِن کویزه‌بِجِریَنینگ یِرینی ساتین آلدیلار.‏ 
MAT.27.8	شُنونگ اوچین اُل یِره شو گونه چِنلی ‏«‏قان یِریسی»‏ دییّلیَر.‏ 
MAT.27.9+MAT.27.10	شُندا اِرمیا پیغامبار سِبَبی آیدیلان شو سُز بِرجای بُلدی:‏ ‏«‏اسرائیل خالقینینگ اُنونگ باهاسی حُکمونده کِسِن اُتوز سِکّه کوموشونی آلیپ، خودایینگ مانگا آیدیشی یالی، کویزه‌بِجِریَنینگ یِرینی ساتین آلدیلار.‏»‏
MAT.27.11	عیسانی حاکیمینگ حوضورینا گِتیردیلِر.‏ حاکیم اُندان:‏ ‏«‏سِن یَهودیلِرینگ پادیشاهسیمی؟»‏ دییّپ سُرادی.‏ عیسی هِم:‏ ‏«‏اُز آیدیشینگ یالیدیر»‏ دییّپ جُغاپ بِردی.‏ 
MAT.27.12	یُلباشچی کاهینلار بیلِن یاشولیلار اُنگا تُهمِت اورانلاریندا، اُل هیچ هیلی جُغاپ بِرمِدی.‏ 
MAT.27.13	سُنگرا پیلاتُس اُندان:‏ ‏«‏سِنینگ قارشینگا بِریلیَن مونچا شاهاتلیقلاری اِشیتمِیَرسینگمی؟»‏ دییّپ سُرادی.‏ 
MAT.27.14	عیسی اُنونگ یِکِجه سُراغینا هِم جُغاپ بِرمِدی.‏ حاکیم مونگا قاتی حایران قالدی.‏
MAT.27.15	حاکیم هِر پِسَح بایرامیندا خالقینگ خاییشی بیلِن بیر زیندانینی بُشاتماغی عادات اِدینیپدی.‏ 
MAT.27.16	شُل واقتلار باراباس دییِن آدی بِلّی بیری زینداندا یاتیردی.‏ 
MAT.27.17	شِیلِلیکده، خالق ییغنانیشاندا پیلاتُس اُلاردان:‏ ‏«‏سیزینگ اوچین کیمی بُشاتماغیمی ایسلِیَرسینگیز؟ باراباسیمی یا-دا مسیح دییّلیَن عیسانی؟»‏ دییّپ سُرادی.‏ 
MAT.27.18	پیلاتُس یُلباشچی کاهینلار بیلِن یاشولیلارینگ عیسانی باخیلچیلیقدان تابشیراندیقلارینی بیلیَردی.‏
MAT.27.19	پیلاتُس حُکوم تاختیندا اُتیرقا-دا، آیالی اُنگا:‏ ‏«‏اُل دُغری آدام بیلِن ایشینگ بُلماسین، سِبَپلی مِن گِچِن گیجه دیشیمده اُل سِبَپلی کَن عاذاپلار چِکدیم»‏ دییّپ، خابار یُلّاپدی.‏ 
MAT.27.20	اِمّا یُلباشچی کاهینلار بیلِن یاشولیلار عیسانینگ دِرِگینه باراباسی بُشاتماغینی ایسلَنگ دییّپ، جِماغاتی کوشگوردیلِر.‏ 
MAT.27.21	حاکیم اُلارا یوزلِنیپ:‏ ‏«‏سیز بو ایکیسیندِن مِنینگ هایسینی بُشاتماغیمی ایسلِیَرسینگیز؟»‏ دییّپ سُرادی.‏ اُلار هِم:‏ ‏«‏باراباسی»‏ دییّپ جُغاپ بِردیلِر.‏ 
MAT.27.22	پیلاتُس اُلارا:‏ ‏«‏اُندا مِن مسیح دییّلیَن عیسانی نَمه اِدِیین؟»‏ دییّپ سُرادی.‏ اُلارینگ هِمِّسی بیراغیزدان:‏ ‏«‏اُل صلیبه چویلِنسین!‏»‏ دییدیلِر.‏ 
MAT.27.23	پیلاتُس:‏ ‏«‏نَمه اوچین؟ اُل نَمه یامانلیق اِتدی؟»‏ دییّپ سُرادی.‏ اِمّا اُلار:‏ ‏«‏اُنی صلیبه چویله!‏»‏ دییّپ، خاص بِتِر قیغیریشدیلار.‏
MAT.27.24	پیلاتُس اِلیندِن هیچ زات گِلمِجِکدیگینی بیلِنسُنگ، قالماغالینگ بُلسا باردیغچا آرتیاندیغینی گُرِنسُنگ، اِلینه سو آلدی-دا، جِماغاتینگ اُوونده اِلینی یوووپ:‏ ‏«‏بو آدامینگ قانینینگ دُکولمِگینده مِن گونَه‌سیز.‏ مونگا سیز جُغاپکَرسینگیز!‏»‏ دییدی.‏ 
MAT.27.25	هِمّه خالق:‏ ‏«‏اُنونگ قانینا بیزینگ بیلِن فِرزِنتلِریمیز جُغاپکَر!‏»‏ دییّپ جُغاپ بِردیلِر.‏ 
MAT.27.26	شُندا پیلاتُس باراباسی بُشاتدی، عیسانی بُلسا قامچیلادیپ، صلیبه چویلِمِک اوچین سِربازلارینگ اِلینه بِردی.‏
MAT.27.27	سُنگرا پیلاتُسینگ سِربازلاری عیسانی حُکومِت کاخینینگ حایاطینا اِلتیپ، هِمّه قُشون بُلومینی اُنونگ داشینا اویشوردیلِر.‏ 
MAT.27.28	لِباسلارینی چیقاریپ، گِرشینه قیزیل دُن گِیدیردیلِر.‏ 
MAT.27.29	تیکِندِن تاج اُروپ، باشینا گِیدیردیلِر-ده، ساغ اِلینه تایاق توتدوردیلار.‏ اُوونده دیزا چُکوپ:‏ ‏«‏یاشاسین، اِی، یَهودیلِرینگ پادیشاهسی!‏»‏ دییّپ، اُنی ماسغارالادیلار.‏ 
MAT.27.30	اُنونگ اوستونه تویکوردیلِر، تایاقلاپ، باشینا اوردولار.‏ 
MAT.27.31	اُنی ماسغارا اِدِنلِریندِن سُنگ، دُنی اِگنیندِن چیقاردیلار-دا، اُز لِباسینی گِیدیریپ، صلیبه چویلِمَگه آلیپ گیتدیلِر.‏
MAT.27.32	یُلدا باریارقالار، شمعون آدلی قیرِوانلی بیر آداما ساتاشدیلار.‏ اُلار بو آدامی عیسانینگ صلیبینی گُتِرمَگه مِجبور اِتدیلِر.‏ 
MAT.27.33	اُلار جُلجُتا ‏(‏بو ‏«‏کِلّه‌چاناق دِپه‌سی»‏ دییمِگی بیلدیردیَر)‏ دییِن یِره گِلدیلِر.‏ 
MAT.27.34	شُندا اُنگا ایچیرجِک بُلوپ، شِرابا آجی زاد قاریلانی بِردیلِر، اِمّا عیسی دادانیندان سُنگ، اُنی ایچمِکدِن یوز اُووردی.‏ 
MAT.27.35	اُنی صلیبه چویلَنلِریندِن سُنگ، قُرعه آتیشیپ لِباسلارینی اُزآرا پایلاشدیلار.‏
MAT.27.36	سُنگرا اُل یِرده اُتوریپ، اُنگا قاراوول‍لیق اِتدیلِر.‏ 
MAT.27.37	دِپه‌سینده بُلسا:‏ ‏«‏بو یَهودیلِرینگ پادیشاهسی عیسادیر»‏ دییِن اِتمیش یازغیسینی آسدیلار.‏ 
MAT.27.38	اُنونگ بیلِن بیله ایکی اُغرینی هِم صلیبه چویلِدیلِر.‏ اُلارینگ بیری عیسانینگ ساغ طارافیندا، بِیلِکیسی سُل طارافیندادی.‏
MAT.27.39	گِچیپ باریانلار باشلارینی چایقاپ، عیسی سِووپ:‏ 
MAT.27.40	‏«‏هانی-دا، سِن عیباداتخانانی ییقیپ، اوچ گونده سالجاقدینگ-آ.‏ اِگِر خودایینگ اُغلی بُلسانگ، صلیبدِن آشاق دوش-ده و اُزونگی نِجات بِر-دا!‏»‏ دییَّردیلِر.‏ 
MAT.27.41	یُلباشچی کاهینلار، دین عُلَمالار و یاشولیلار هِم عیسانی اِدیل شونونگ یالی ماسغارالاپ، بیری-بیرلِرینه:‏ 
MAT.27.42	‏«‏باشغالاری نِجات بِردی، اِمّا اُزونی نِجات بِریپ بیلِنُق.‏ اُزی هِم اسرائیل‌ینگ پادیشاهسیمیش، اُندا، قُی، اُل شو واقتینگ اُزونده صلیبدِن آشاق دوشسون، بیز هِم مونی گُروپ، اُنگا ایمان گِتیرِلی.‏ 
MAT.27.43	اُل خودایا تُوِگِّل اِدیَردی.‏ اِگِر خودای قاوی گُریَن بُلسا، قُی، شو واقتینگ اُزونده اُنی نِجات بِرسین.‏ هانی، اُل:‏ ‏”‏مِن خودایینگ اُغلودیرین“‏ دییَّردی»‏ دییّشیَردیلِر.‏ 
MAT.27.44	شِیله هِم، عیسی بیلِن بیله صلیبه چویلِنِن اُغریلار-دا اُنگا سِویَردیلِر.‏
MAT.27.45	گونُرتان اُن ایکیدِن اُیلَن ساغات اوچه چِنلی هِمّه یوردی قارانگقیلیق آلدی.‏ 
MAT.27.46	اُیلَن ساغات اوچ تُوِرِگی عیسی قاتی سِس بیلِن قیغیریپ:‏ ‏«‏ایلی، ایلی، لما سبقتنی؟»‏ یَعنی:‏ ‏«‏خوداییم، خوداییم!‏ نَمه اوچین مِنی تِرک اِتدینگ؟»‏ دییدی.‏
MAT.27.47	اُل یِرده دورانلارینگ کَبیرلِری مونی اِشیدِنلِرینده:‏ ‏«‏اُل اِلیاسی چاغیریار»‏ دییّشدیلِر.‏ 
MAT.27.48	بیر آدام یُرتوپ باریپ، بیر اَبری تورشی شِرابا باتیردی.‏ اُنی بیر تایاغینگ اوجونا داقدی-دا، ایچیرجِک بُلوپ، عیسی اوزاتدی.‏ 
MAT.27.49	بِیلِکیلِر-ده:‏ ‏«‏دورونگ، گُرِلینگ!‏ اِلیاس گِلیپ، اُنی نِجات بِرِرمیکَه؟»‏ دییّشدیلِر.‏ 
MAT.27.50	عیسی یِنه-ده قاتی سِس بیلِن قیغیریپ، جان بِردی.‏
MAT.27.51	شُل واقت عیباداتخانانینگ پِرده‌سی یُقاردان آشاغینا چِنلی ییرتیلیپ، ایکَه بُلوندی، یِر تیترَپ، داشلار یاریلدی.‏ 
MAT.27.52	قابرلار آچیلیپ، اُلِن اِنچِمه مُقادِّس آداملارینگ جِسِدی دیرِلدی.‏ 
MAT.27.53	اُلار قابرلاردان چیقیپ، عیسی دیرِلِندِن سُنگ، مُقادِّس شَهره باریپ، کَن آداملارا گُروندیلِر.‏
MAT.27.54	عیسی قاراوول‍لیق اِدیپ دوران اَفسَر بیلِن یانینداقی سِربازلار یِر تیترِمَنی، بُلان بِیلِکی زاتلاری گُرِنلِرینده، قُرقا دوشوپ:‏ ‏«‏دُغرودان-دا، بو خودایینگ اُغلی میشدیق!‏»‏ دییدیلِر.‏
MAT.27.55	اُل یِرده بُلیان زاتلارا اوزاقدان گُزلَپ دوران بیرتُپار آیال‍لار-دا باردی.‏ اُلار عیسی خیدمات اِدیپ، جلیل‌دِن اُنونگ ایزینا دوشوپ گِلیپدیلِر.‏ 
MAT.27.56	اُلارینگ آراسیندا مَجدَلَلی مریم، یعقوب بیلِن یوسفینگ اِنه‌سی مریم باردی، شِیله-ده زِبِدینینگ اُغول‍لارینینگ اِنه‌سی هِم باردی.‏
MAT.27.57	آغشام دوشِن واقتی یوسف آدلی رامه‌لی بیر بای آدام گِلدی.‏ اُل هِم عیسانینگ شَگیرتلِریندِندی.‏ 
MAT.27.58	اُل پیلاتُسینگ یانینا باریپ، عیسانینگ جِسِدینی دیلِدی.‏ شُندا پیلاتُس جِسِدینگ اُنگا بِریلمِگینی دِستور بِردی.‏ 
MAT.27.59+MAT.27.60	یوسف جِسِدی آلیپ، اُنی تَمیز کِفِنه دُلاپ، قایادا اُزی اوچین قازدیریپ بِجِردِن تَزه قابریندا جایلادی.‏ سُنگرا قابرینگ آغزینا بیر داش تُغالاپ گِتیریپ قُیدی-دا، اُل یِردِن گیتدی.‏ 
MAT.27.61	مَجدَلَلی مریم بیلِن بِیلِکی مریم هِم شُل یِرده قابرینگ قارشیسیندا اُتیردیلار.‏
MAT.27.62	اِرتِسی گونی، یَعنی تاییارلیق گونونینگ اِرتِسی یُلباشچی کاهینلار بیلِن فَریسی‌لِر پیلاتُسینگ یانینا ییغنانیشیپ:‏ 
MAT.27.63	‏«‏آقا، اُل یالانچینینگ هِنیز دیریکَه:‏ ‏”‏مِن اوچ گوندِن سُنگ دیرِلِرین“‏ دییِنی بیزینگ یادیمیزدا.‏ 
MAT.27.64	شُنونگ اوچین اوچولِنجی گونه چِنلی قابرینگ قُریپ ساقلانماغینی دِستور بِر، شَگیرتلِری گیجه گِلیپ، جِسِدی اُغورلاپ، خالقا بُلسا:‏ ‏”‏اُل دیرِلدی“‏ دییَیمِسینلِر.‏ بو سُنگقی یالان اُنگکودِن-ده بِتِر بُلار»‏ دییدیلِر.‏ 
MAT.27.65	پیلاتُس اُلارا:‏ ‏«‏یانینگیزا سِربازلار آلیپ، گیدینگ-ده، قابری اُز بیلشینگیز یالی قُریپ ساقلادینگ»‏ دییدی.‏ 
MAT.27.66	اُلار هِم سِربازلار بیلِن گیدیپ، داشی مُهورلِدیلِر-ده، قاراوولّوق اِتدیریپ، قابری قُریپ ساقلاتدیلار.‏
MAT.28.1	سَبَّت گونی گِچِندِن سُنگ، یِکشَنبه گونی، ایر سَحِر بیلِن مَجدَلَلی مریم و بِیلِکی مریم قابری گُرمَگه گیتدیلِر.‏ 
MAT.28.2	بیردِن گویچلی یِر تیترِدی.‏ خودایینگ بیر پِریشده‌سی آسماندان اینیپ، داشی بیر چِته تُغالادی-دا، اُنونگ اوستونده اُتوردی.‏ 
MAT.28.3	اُنونگ گُرنوشی ییلدیریم یالی نور بِریَردی، لِباسی قار یالی آقدی.‏ 
MAT.28.4	ساقچیلار قُرقولاریندان یانگا تیتِرِشیپ، اُلی کیمین یِره ییقیلدیلار.‏
MAT.28.5	پِریشده آیال‍لارا:‏ ‏«‏قُرقمانگ!‏ مِن سیزینگ صلیبه چویلِنِن عیسانی گُزلِیَندیگینگیزی بیلیَرین.‏ 
MAT.28.6	اُل بو یِرده یُق.‏ اُل اُز آیدیشی یالی دیرِلدی.‏ بَری گِلینگ-ده، اُنونگ یاتان یِرینی گُرونگ.‏ 
MAT.28.7	ایندی باسیم گیدیپ، اُنونگ شَگیرتلِرینه:‏ ‏”‏عیسی دیرِلیپدیر، اُل سیزدِن اُنگ جلیلَه باریار.‏ سیز اُنی شُل یِرده گُرِرسینگیز“‏ دییّنگ.‏ قولاق آسینگ، مِن سیزه مونی آیداندیرین»‏ دییدی.‏
MAT.28.8	آیال‍لار قُرقی هِم شاتلیق بیلِن هاولوغیشیپ، قابردان اوزاقلاشدیلار.‏ اُلار یُرتیشیپ، عیسانینگ شَگیرتلِرینه خابار بِرمَگه گیتدیلِر.‏ 
MAT.28.9	بیردِن اُلارا عیسی ساتاشیپ:‏ ‏«‏سالام!‏»‏ دییدی.‏ اُلار هِم اُنونگ یانینا گِلیپ، آیاغینا ییقیلیپ، اُنگا سِجده اِتدیلِر.‏ 
MAT.28.10	سُنگرا عیسی اُلارا:‏ ‏«‏قُرقمانگ!‏ بارینگ، دُغانلاریما آیدینگ، جلیلَه گیتسینلِر.‏ مِنی شُل یِرده گُرِرلِر»‏ دییدی.‏
MAT.28.11	آیال‍لار هِنیز یُلداقالار، ساقچیلارینگ بیرنَچه‌سی شَهره باریپ، بُلان هِمّه زاتلاری یُلباشچی کاهینلارا خابار بِردیلِر.‏ 
MAT.28.12	اُلار یاشولیلار بیلِن ییغنانیشیپ، ماصلاحات گِچیرِنلِریندِن سُنگ، ساقچیلارا کَن پول بِریپ:‏ 
MAT.28.13	‏«‏سیز خالقا:‏ ‏”‏گیجه بیز یاتیرقاق، شَگیرتلِری گِلیپ، اُنونگ جِسِدینی اُغورلاپ گیدیپدیرلِر“‏ دییّنگ.‏ 
MAT.28.14	بو خابار حاکیمینگ قولاغینا باریپ یِتسه، اُنی ایناندیریپ، بیز سیزی قینچیلیقدان دینداراریس»‏ دییدیلِر.‏ 
MAT.28.15	ساقچیلار پولی آلیپ، اُزلِرینه آیدیشی یالی اِتدیلِر.‏ بو گورّونگ یَهودیلِرینگ آراسیندا شو گونه چِنلی هِم دُوام اِدیپ گِلیَر.‏
MAT.28.16	شونلوق بیلِن، اُنبیر شَگیرت جلیلَه، عیسانینگ آیدان داغینا گیتدیلِر.‏ 
MAT.28.17	عیسانی گُروپ، اُنگا سِجده اِتدیلِر، اِمّا اُلارینگ کَبیری شِک اِتدیلِر.‏ 
MAT.28.18	عیسی هِم اُلارینگ یانینا گِلیپ:‏ ‏«‏آسماندا و یِرده هِمّه ایختییارلیق مانگا بِریلدی.‏ 
MAT.28.19	شُنونگ اوچین هِم گیدینگ-ده، هِمّه میلِّتلِری مِنینگ شَگیردیم اِدینگ، اُلاری آتا، اُغول و مُقادِّس روحونگ آدیندان تَعمید بِرینگ.‏ 
MAT.28.20	سیزه حُکوم اِدِن هِمّه زاتلاریمی بِرجای اِتمِگی اُلارا اُورِدینگ.‏ مِن دونیَه‌نینگ آخیرینا چِنلی هِمیشه سیزینگ بیلِن بُلارین.‏»‏
MRK.1.1	بو خودایینگ اُغلی عیسی مسیح حاقدَکی خوش خابارینگ باشلانیان یِریدیر.‏
MRK.1.2	اِشعیا پیغامبارینگ کیتابیندا شِیله یازیلان:‏
MRK.1.2	‏«‏اُووندِن یُل تاییارلار یالی،
MRK.1.2	اینه، مِن اُز رِسولیمی ایبِریَرین.‏
MRK.1.3	بیاباندا قیغیریانینگ سِسی:‏
MRK.1.3	‏”‏خودایینگ یُلونی تاییارلانگ!‏
MRK.1.3	اُنونگ یُل‍لارینی دُغرولانگ!‏“‏ دییَّر.‏»‏
MRK.1.4	شونلوقدا، بیاباندا یحیی تَعمید بِریَنچی گُروندی.‏ اُل آداملارا گونَه‌لِرینینگ باغیشلانماغی اوچین توبا اِدیپ، تَعمید آلماقلارینی واغیظ اِدیَردی.‏ 
MRK.1.5	یهودیه‌نینگ هِمّه خالقی و اورشلیمینگ ایلاتی اُنونگ یانینا باریاردیلار.‏ اُلار گونَه‌لِرینی بُیون آلیاردیلار، یحیی هِم اُلاری اُردُن آرناسیندا تَعمید بِریَردی.‏ 
MRK.1.6	یحیانینگ دویه یونگوندِن لِباسلاری، بیلینده قاییشدان قوشاغی باردی.‏ اُنونگ اییمیتی چِکیرتگه بیلِن بیابانینگ بالیدی.‏ 
MRK.1.7	اُل:‏ ‏«‏مِندِن سُنگرا گِلجِک مِندِن-ده خاص گویچلیدیر.‏ مِن اِنگیلیپ، اُنونگ کُووشینینگ باغینی چُزمَگه-ده میناسیپ دَلدیرین.‏ 
MRK.1.8	مِن سیزی سووا تَعمید بِریَرین، اِمّا اُل سیزی مُقادِّس روحا تَعمید بِرِر»‏ دییّپ واغیظ اِدیَردی.‏
MRK.1.9	شُل گونلِرده عیسی جلیل‌ینگ ناصِره شَهریندِن یحیانینگ یانینا گِلدی.‏ یحیی اُنی اُردُن آرناسیندا تَعمید بِریپ چیقاردی.‏ 
MRK.1.10	عیسی سودان چیقیپ گِلیَرکَه، آسمانینگ آچیلانینی و مُقادِّس روحونگ کِپدِره مِنگزِش اُز اوستونه اینیپ گِلیَنینی گُردی.‏ 
MRK.1.11	شُل واقت آسماندان:‏ ‏«‏سِن مِنینگ عزیز اُغلومسینگ، مِن سِندِن کَن راضیدیرین»‏ دییِن سِس گِلدی.‏
MRK.1.12	مُقادِّس روح عیسانی دِرِّو بیابانا یُلّادی.‏ 
MRK.1.13	عیسی بیاباندا قیرق گون بُلدی و شِیطان طارافیندان ایمتِحانا سالیندی.‏ عیسی واحشی حایوانلارینگ آراسیندا یاشادی و پِریشده‌لِر اُنگا خیدمات اِتدیلِر.‏
MRK.1.14	یحیی زیندان اِدیلِندِن سُنگرا، عیسی جلیلَه گِلیپ، خودایینگ خوش خابارینی واغیظ اِتدی.‏ 
MRK.1.15	اُل:‏ ‏«‏واقت دُلدی، خودایینگ پادیشاهلیغی قُلایلادی.‏ توبا اِدینگ، خوش خابارا اینانینگ!‏»‏ دییَّردی.‏
MRK.1.16	عیسی جلیل دِریانینگ کِناریندان گِچیپ باریارقا، شمعون بیلِن اُنونگ دُغانی آندرِیاس دِریایا تُر زینگیپ دورانلارینی گُردی.‏ اُلار بالیقچیدیلار.‏ 
MRK.1.17	عیسی اُلارا:‏ ‏«‏مِنینگ ایزیما دوشونگ، مِن سیزی اینسان توتیان بالیقچیلار یالی اِدِرین»‏ دییدی.‏ 
MRK.1.18	اُلار هِم شُل واقتینگ اُزونده تُرلارینی قُیوپ، اُنونگ ایزینا دوشدولِر.‏
MRK.1.19	بیرآز یُرییِنلِریندِن سُنگ، عیسی زِبِدینینگ اُغول‍لاری یعقوب بیلِن یوحنانی گُردی.‏ اُلار قاییقینگ ایچینده تُرلارینی بِجِریپ اُتیردیلار.‏ 
MRK.1.20	عیسی دِرِّو اُلاری چاغیریپ، اُلار هِم آتالاری زِبِدی بیلِن گونلوکچیلِری قاییقدا قالدیریپ، عیسانینگ ایزینا دوشدولِر.‏
MRK.1.21	اُلار کَفَرناحوما گِلدیلِر.‏ سَبَّت گونی عیسی کِنیسه باریپ، اُورِتمَگه باشلادی.‏ 
MRK.1.22	اُنونگ تَعلیماتینا حایران قالدیلار، سِبَبی عیسی آداملارا دین عُلَمالار یالی دَل-ده، گویچلی و ایختییارلی بیری یالی اُورِدیَردی.‏ 
MRK.1.23	شُل واقت اُلارینگ کِنیسه‌سینده آرخو-جین اِیِلَن بیر آدام باردی.‏ اُل:‏ 
MRK.1.24	‏«‏اِی، ناصِره‌لی عیسی!‏ بیزینگ بیلِن نَمه ایشینگ بار؟ بیزی هِلَک اِتمَگه گِلدینگمی؟ مِن سِنینگ کیمدیگینگی بیلیَرین، سِن خودایینگ مُقادِّسیسینگ»‏ دییّپ قیغیردی.‏ 
MRK.1.25	عیسی آرخو-جینا کَیَپ:‏ ‏«‏سِسّیز بُل، بو آدامدان چیق!‏»‏ دییدی.‏ 
MRK.1.26	آرخو-جین هِم اُل آدامی تیتِرِدیپ-دا، قیغیریب اُندان چیقدی.‏ 
MRK.1.27	هِمِّلِر حایران قالیپ، بیری-بیرلِرینه:‏ ‏«‏بو نَمه بُلدیغی؟ بو بیر تَزه تَعلیمات!‏ اُل آرخو-جینلارا گویچ و ایختییار بیلِن دِستور بِریَر، اُلار-دا اُنگا موطیع بُلیارلار!‏»‏ دییّشدیلِر.‏ 
MRK.1.28	شِیلِلیکده، عیسی حاقدَکی گورّونگلِر جلیل‌ینگ هِمّه اِطرافینا تیز یایرادی.‏
MRK.1.29	کِنیسه‌دِن چیقان واقتلاریندا، اُلار شمعون و آندرِیاسینگ اُیونه گیتدیلِر، یعقوب بیلِن یوحنا هِم اُلار بیلِندی.‏ 
MRK.1.30	شمعونینگ قایین اِنه‌سینی قیزدیرما توتوپ یاتاندیغینی عیسی خابار بِردیلِر.‏ 
MRK.1.31	شُندا عیسی مِریضینگ یانینا باردی-دا، اُنی اِلیندِن توتوپ قالدیردی.‏ شو واقتدا آیالینگ قیزدیرماسی آیریلدی، اُل میهمانلارا خیدمات اِتمَگه باشلادی.‏
MRK.1.32	گون باتیپ، آغشام دوشِنده، هِمّه مِریضلِری، دیوانالاری اُنونگ یانینا گِتیردیلِر.‏ 
MRK.1.33	شَهرینگ هِمّه خالقی قاپینینگ آغزینا ییغنانیشیپدی.‏ 
MRK.1.34	عیسی اِنچِمه هِر هیلی مِریضچیلیگَه دوچار بُلانلاری شِفا بِردی، اِنچِمه جینلاری کُووپ چیقاردی.‏ اُل جینلارا کِپلِمَگه اِجازا بِرمِدی، سِبَبی اُلار اُنونگ کیمدیگینی بیلیَردیلِر.‏
MRK.1.35	ایر سَحِر بیلِن هِنیز دانگ آتمانقا، عیسی توروپ، داشاری چیقدی.‏ بیر بُش یِره باریپ، خودایا دُغا اِتدی.‏ 
MRK.1.36	شمعون بیلِن یانینداقیلار اُنی گُزلِمَگه گیتدیلِر.‏ 
MRK.1.37	اُنی تاپانلاریندا:‏ ‏«‏هِمِّلِر سِنی گُزلَپ یُر»‏ دییدیلِر.‏ 
MRK.1.38	عیسی اُلارا:‏ ‏«‏یُرینگ، باشغا یِره، قُلایداقی اُبالارا گیدِلینگ، مِن اُل یِرلِرده-ده واغیظ اِتجِک، مِن شُنونگ اوچین هِم گِلدیم»‏ دییدی.‏ 
MRK.1.39	شِیلِلیکده، عیسی اُلارینگ کِنیسه‌لِرینده واغیظ اِدیپ، جینلاری کُووپ چیقاریپ، تامام جلیل‌ینگ ایچینه آیلاندی.‏
MRK.1.40	عیسانینگ یانینا جُزامی بیر آدام گِلدی.‏ اُل دیزینا چُکوپ، اُنگا:‏ ‏«‏اِگِر ایسلِسِنگ، مِنی جُزامدان پَک اِدیپ بیلِرسینگ»‏ دییّپ یالباردی.‏ 
MRK.1.41	عیسی اُل آداما یورِگی آویدی.‏ اِلینی اوزادیپ، اُنگا دِگیردی-ده:‏ ‏«‏بُلیار، پَک بُل!‏»‏ دییدی.‏ 
MRK.1.42	بو آدام شو واقتدا جُزامیندان پَکلِنیپ، دِرِّو شِفا تاپدی.‏ 
MRK.1.43+MRK.1.44	عیسی اُنی اوغراداندا، اُنگا:‏ ‏«‏مونی هیچ کیمه آیتماغین.‏ یُنه گیت-ده، اُزونگی کاهینا گُرکِز و پَکلِنِن‌دیگینگی هِمِّلِره بِلّی بُلار یالی، موسانینگ تابشیران قربانلیغینی بِر»‏ دییّپ، قاتی تابشیردی.‏ 
MRK.1.45	اِمّا اُل آدام گیدیپ، بُلان زاتلاری یِتیشیپ‌بیلدیگینه گُرَه گورّونگ بِرمَگه و یایراتماغا باشلادی.‏ شُنونگ اوچین عیسی ایندی هیچ بیر شَهره آرقایین گیریپ بیلمَن، اُلاردان داشدا، بُش یِرلِرده بُلیاردی.‏ اِمّا هِمّه یِردِن اُنونگ یانینا آداملار گِلیَردیلِر.‏
MRK.2.1	عیسی بیرنَچه گوندِن سُنگ کَفَرناحوما قایدیپ گِلِنده، اُنونگ اُیدِدیگی باراداقی خابار یایرادی.‏ 
MRK.2.2	شُندا اُل یِره شِیله بیر کَن آدام اویشدی، حتّیٰ قاپینینگ آغزیندا دورماغا-دا یِر یُقدی.‏ عیسی اُلارا خودایینگ خوش خابارینی واغیظ اِدیَردی.‏ 
MRK.2.3	شُل واقت دُرت آدام بُلوپ اُنونگ یانینا بیر فِلِجی گُتِریپ گِتیردیلِر.‏ 
MRK.2.4	آداملاردان یانگا تیغین-تیغین دُلودیغی اوچین، اُلار عیسانینگ یانینا یاقینلاشیپ بیلمِدیلِر.‏ شُنونگ اوچین اُلار عیسانینگ بُلیان جایینینگ بامینی سُکوپ، فِلِجی دوشِگی بیلِن دِشیکدِن آشاق سالّادیلار.‏ 
MRK.2.5	عیسی اُلارینگ ایمانینی گُروپ، فِلِجه:‏ ‏«‏اُغلوم، سِنینگ گونَه‌لِرینگ باغیشلاندی»‏ دییدی.‏ 
MRK.2.6	اُل یِرده اُتوران دین عُلَمالارینگ کَبیری ایچیندِن:‏ 
MRK.2.7	‏«‏بو آدام نَمه اوچین بِیله کِپلِیَر؟ اُل خودایا دیل یِتیریَر!‏ گونَه‌لِری یِکه خودایدان باشغا کیم گِچیپ بیلِر؟»‏ دییّپ فیکرلِندیلِر.‏ 
MRK.2.8	عیسی دِرِّو اُلارینگ نَمه فیکر اِدیَندیگینی روحوندا دوشونوپ:‏ ‏«‏نَمه اوچین یورِگینگیزَه بِیله فیکرلِر گِتیریَرسینگیز؟ 
MRK.2.9	فِلِجه هایسینی آیتماق آنگسات:‏ ‏”‏گونَه‌لِرینگ باغیشلاندی“‏ دییمِکمی یا-دا ‏”‏تور، دوشِگینگی آل-دا، یُری“‏ دییمِک؟ 
MRK.2.10	اِمّا سیز اینسان اُغلونینگ یِر یوزونده گونَه‌لِری باغیشلاماغا-دا ایختییارینینگ باردیغینی بیلیپ قُیونگ»‏ دییدی.‏ سُنگرا اُل فِلِجه:‏ 
MRK.2.11	‏«‏سانگا دییَّرین، تور، دوشِگینگی آل-دا، اُیونگه گیت»‏ دییدی.‏ 
MRK.2.12	اُل هِم یِریندِن توردی-دا، دِرِّو دوشِگینی آلیپ، هِمِّلِرینگ گُزونینگ اُوونده چیقیپ گیتدی.‏ هِمِّلِر حایران قالدیلار.‏ اُلار:‏ ‏«‏بیز بِیله زادی آصلا گُرمَندیک»‏ دییشیپ، خودایی اُودیلِر.‏
MRK.2.13	عیسی یِنه دِریانینگ کِنارینا گیتدی.‏ هِمّه حالاییق اُنونگ یانینا گِلدی، اُل هِم اُلارا اُورِتمَگه باشلادی.‏ 
MRK.2.14	عیسی شُل یِردِن گِچیپ باریارقا، مالییات آلیپ اُتوران حَلفینینگ اُغلی لاوینی گُروپ، اُنگا:‏ ‏«‏مِنینگ ایزیما دوش!‏»‏ دییدی.‏ اُل هِم توروپ، اُنونگ ایزینا دوشدی.‏
MRK.2.15	اُل یِرده بیرنَچَه مالییات آلیانچیلار و گونَه‌کَرلِر-ده باردی.‏ بیر گون عیسی لاوینینگ اُیونده ساچاق باشیندا اُتیرقا، اُلار هِم گِلیپ، اُنونگ شَگیرتلِری بیلِن بیرلیکده عیسی بیلِن اُتوردیلار.‏ اُنونگ ایزینا دوشِنلِرینگ سانی قاتی کَندی.‏ 
MRK.2.16	فَریسی‌لِر
MRK.2.17	عیسی مونی اِشیدِنده، اُلارا:‏ ‏«‏طِبیب ساغ آداملارا دَل-ده، مِریضلِره گِرِکدیر.‏ مِن دُغری آداملاری دَل-ده، گونَه‌کَرلِری توبا چاغیرماغا گِلدیم»‏ دییدی.‏
MRK.2.18	یحیانینگ شَگیرتلِری و فَریسی‌لِر آرازا توتیاردیلار.‏ کَبیر آداملار گِلیپ، عیسادان:‏ ‏«‏نَمه اوچین یحیانینگ و فَریسی‌لِرینگ شَگیرتلِری آرازا توتیارلار-دا، سِنینگ شَگیرتلِرینگ بُلسا آرازا توتانُق؟»‏ دییّپ سُرادیلار.‏ 
MRK.2.19	عیسی اُلارا:‏ ‏«‏داماد یانلارینداقا، اُندا-دا طُویونگ میهمانلاری آرازا توتیارلارمی نَمه؟ یُق، داماد آرالارینداقا، اُلار آرازا توتوپ بیلمِزلِر آخیرین.‏ 
MRK.2.20	اِمّا داماد اُلاردان آلینجاق گونلِری گِلِر، اینه، شُندا اُلار آرازا توتارلار.‏
MRK.2.21	‏«‏هیچ کیم کُنه لِباسا تَزه پارچادان یاما سالماز.‏ یُغسا تَزه یاما کُنه لِباسدان قُپوپ، ییرتیق یِری خاص بیدِرِک بُلوپ گُرنِر.‏ 
MRK.2.22	هیچ کیم تَزه شِرابی کُنه مِشیکلِره قویماز.‏ یُغسا شِراپ مِشیکلِری بُوسوپ، دُکولِر، مِشیکلِر-ده ضایالانار.‏ تَزه شِراپ تَزه مِشیکلِره قویولیاندیر»‏ دییّپ جُغاپ بِردی.‏
MRK.2.23	بیر سَبَّت گونی عیسی بوغدایلیغینگ آراسیندان گِچیپ باریاردی.‏ اُنونگ شَگیرتلِری یُلدا باریارقالار، بوغدای باشلارینی یُلماغا باشلادیلار.‏ 
MRK.2.24	فَریسی‌لِر عیسی:‏ ‏«‏سِراِت، نَمه اوچین اُلار سَبَّت گونی قاداغان اِدیلِن زادی اِدیَرلِر؟»‏ دییدیلِر.‏ 
MRK.2.25	عیسی اُلارا:‏ ‏«‏داوود بیلِن یانینداقیلار آچ هِم مَحتَج قالانلاریندا، داوودینگ نَمه اِدِندیگینی آصلا اُقیمادینگیزمی؟ 
MRK.2.26	اُل باش کاهینی آبیاتارینگ زاماندا خودایینگ اُیونه گیریپ، کاهینلاردان باشغالارا قاداغان اِدیلِن هُدورلِنِن چُرِکلِرینی اییدی و یانینداقیلارا هِم بِردی»‏ دییّپ جُغاپ بِردی.‏
MRK.2.27	سُنگرا عیسی اُلارا:‏ ‏«‏آدام سَبَّت گونی اوچین دَل-ده، سَبَّت گونی آدام اوچین یارادیلدی.‏ 
MRK.2.28	شُنونگ اوچین اینسان اُغلی حتّیٰ سَبَّت گونونینگ-ده حُکومداریدیر»‏ دییدی.‏
MRK.3.1	باشغا بیر گون عیسی یِنه کِنیسه گیتدی.‏ اُل یِرده اِلی قوران بیر آدام باردی.‏ 
MRK.3.2	کَبیر آداملار عیسانی عاییپلاجاق بُلوپ، سَبَّت گونی بو آدامی شِفا بِرِرمیکَه دییّپ، اُنی ایزارلایاردیلار.‏ 
MRK.3.3	عیسی اِلی قوران آداما:‏ ‏«‏بَری گِل!‏»‏ دییدی.‏ 
MRK.3.4	اُنسُنگ اُلاردان:‏ ‏«‏شِریغاتا گُرَه سَبَّت گونی یاخشیلیق اِتمِک دُغرومی یا-دا یامانلیق؟ بیرینینگ جانینی نِجات بِرمِک دُغرومی یا-دا اُلدورمِک؟»‏ دییّپ سُرادی.‏ اُلاردان سِس چیقمادی.‏ 
MRK.3.5	عیسی اِطرافیندَکیلِره قاهار بیلِن باقیپ، اُلارینگ داش یورِکلی‌دیگینه قیناندی.‏ یانگقی آداما:‏ ‏«‏اِلینگی اوزات!‏»‏ دییدی.‏ اُل هِم اِلینی اوزاتدی و شو واقتدا، اِلی دِرِّو شِفا تاپدی.‏ 
MRK.3.6	فَریسی‌لِر داشاری چیقیپ، عیسانی نَدیپ یُق اِتمِلیدیگی بارادا هیرودیسینگ طارافدارلاری بیلِن ماصلاحاتلاشدیلار.‏
MRK.3.7	عیسی شَگیرتلِری بیلِن دِریانینگ کِنارینا گیتدی.‏ جلیل‌دِن بیر اولی جِماغات هِم اُنونگ ایزینا دوشوپ گیتدی.‏ 
MRK.3.8	اُنونگ بیتیرِن ایشلِرینی اِشیدیپ، یهودیه‌دِن، اورشلیمدِن، اِدومیه‌دِن، اُردُن آرناسینینگ آنگیرسیندان، صور و صیدون اِطرافلاریندان اولی جِماغات یانینا گِلدی.‏ 
MRK.3.9	عیسی جِماغاتینگ ایچینده قیسیلمازلیق اوچین، اُز شَگیرتلِرینه بیر قاییق حَضیرلاپ قُیماغی تابشیردی.‏ 
MRK.3.10	عیسی اِنچِمه آداما شِفا بِردی، شُنونگ اوچین هِمّه مِریضلِر اُنگا اِل‍لِرینی دِگیرجِک بُلوپ، یانینا ایتیکلِشیپ گِلیَردیلِر.‏ 
MRK.3.11	آرخو-جین اِیِلَنلِر عیسانی گُرِنلِرینده، اُنونگ آیاغینا ییقیلدیلار.‏ اُلارینگ ایچیندَکی آرخو-جینلار:‏ ‏«‏سِن خودایینگ اُغلوسینگ!‏»‏ دییّپ قیغیریاردیلار.‏ 
MRK.3.12	اِمّا اُل اُزونینگ کیمدیگینی هیچ کیمه آیتمازلیغی اُلارا قاتی تابشیردی.‏
MRK.3.13	اُنسُنگ عیسی داغا چیقیپ، اُز سایلان آداملارینی یانینا چاغیردی، اُلار اُنونگ یانینا باردیلار.‏ 
MRK.3.14+MRK.3.15+MRK.3.16	عیسی اُن ایکی آدامی سایلاپ آلیپ، اُلارا رِسول‍لار دییّپ آد بِردی.‏ اُنونگ واغیظ اِتمَگه ایبِرِن، مِریضلِری شِفا بِریپ، جینلاری کُوماغا ایختییار بِرِن بو اُن ایکی آدامی شولاردیر:‏ شمعون — عیسی اُنگا پِطرُس دییّپ آد بِردی، 
MRK.3.17	زِبِدینینگ اُغول‍لاری یعقوب بیلِن یوحنا — عیسی اُلارا بوانِرجِس دییِن لاقابی بِردی، یَعنی ‏«‏آسمان گوپوردیسینینگ اُغول‍لاری»‏، 
MRK.3.18	اُنسُنگ آندرِیاس، فیلیپُس، بارتولما، مَتّیٰ، توما، حَلفینینگ اُغلی یعقوب، تِدّی، قایراتلی شمعون 
MRK.3.19	و عیسی خایینلیق اِدیَن یهودا اِسخریوطی.‏
MRK.3.20	سُنگرا عیسی بیر اُیه باردی.‏ اُل یِرده هِم هِمیشه‌کیلِر یالی، یِنه-ده اولی جِماغات ییغنانانسُنگ، عیسانینگ شَگیرتلِری بیلِن ناهار اییمَگه-ده واقتلاری بُلمادی.‏ 
MRK.3.21	عیسانینگ قارینداشلاری بو بارادا اِشیدِنلِرینده:‏ ‏«‏عیسی عاقیلیندان آزاشیپدیر»‏ دییّپ، اُنی اَکیتمَگه گِلدیلِر.‏
MRK.3.22	اورشلیمدِن گِلِن دین عُلَمالار بُلسا:‏ ‏«‏اُنی بِعِلزِبول اِیه‌لَپدیر، اُل جینلاری، جینلارینگ رِییسینینگ کُمِگی بیلِن کُووپ چیقاریار»‏ دییّشیَردیلِر.‏ 
MRK.3.23	شُنونگ اوچین عیسی خالقی یانینا چاغیریپ، میثال‍لار بیلِن سُزه باشلادی:‏ ‏«‏شِیطان اُز-اُزونی نَدیپ کُووپ چیقارسین؟ 
MRK.3.24	بیر پادیشاهلیغینگ ایچینده بُلونیشیک بُلسا، اُل پادیشاهلیق قاییم دوروپ بیلمِز.‏ 
MRK.3.25	بیر اُیلیگینگ ایچینده بُلونیشیک بُلسا، اُل ماشغالا قاییم دوروپ بیلمِز.‏ 
MRK.3.26	شِیطان اُز-اُزونه قارشی چیقیپ بُلونسه، قاییم دوروپ بیلمِز، اُنونگ پادیشاهلیغینینگ آخیری گِلدیگیدیر.‏ 
MRK.3.27	هیچ کیم بیر گویچلی آدامینگ اُیونه گیریپ، مالینی تالاپ بیلمِز؛ اَوَّل اُنی دانگمالی بُلار، اُنسُنگ اُیونی تالار.‏ 
MRK.3.28	سیزه دُغروسینی آیدیارین:‏ اینسانلارینگ هِمّه گونَه‌لِری، هِر بیر زادا دیل یِتیرمِلِری باغیشلانار.‏ 
MRK.3.29	اِمّا مُقادِّس روحا دیل یِتیرِنه آصلا باغیشلانما یُقدور.‏ بو اِبِدیلیک گونَه بُلوپ، اُنونگ بُینوندان آسیلار.‏»‏ 
MRK.3.30	عیسی مونی:‏ ‏«‏اُل — آرخو-جینلی»‏ دییِنلِری اوچین آیتدی.‏
MRK.3.31	اُنسُنگ اُنونگ اِنه‌سی بیلِن دُغانلاری گِلدی.‏ اُلار داشاردا دوروپ، عیسانی چاغیرماق اوچین، اُنونگ یانینا آدام ایبِردیلِر.‏ 
MRK.3.32	جِماغات عیسانینگ داشینی آلیپ اُتیردی.‏ اُنگا:‏ ‏«‏اِنه‌نگ و دُغانلارینگ داشاردا سِنی سُرایارلار»‏ دییدیلِر.‏ 
MRK.3.33	عیسی اُلارا جُغاپ بِریپ:‏ ‏«‏مِنینگ اِنِم، دُغانلاریم کیم؟»‏ دییدی.‏ 
MRK.3.34	اُنسُنگ داشینی آلیپ اُتورانلارا سِراِدیپ:‏ ‏«‏اینه، مِنینگ اِنِم، مِنینگ دُغانلاریم.‏ 
MRK.3.35	خودایینگ ایسلِگینی کیم بِرجای اِتسه، شُل مِنینگ دُغانیم، آیال دُغانیم هِم اِنه‌مدیر»‏ دییدی.‏
MRK.4.1	عیسی دِریانینگ کِنارسیندا خالقا یِنه اُورِتمَگه باشلادی.‏ داشینا شِیله اولی جِماغاتینگ اویشِندیگی اوچین دِریاداقی بیر قاییقا مینیپ اُتوردی.‏ هِمّه جِماغات بُلسا دِریانینگ کِنارسیندا، قوری یِرده دوردی.‏ 
MRK.4.2	عیسی اُلارا میثال‍لار بیلِن کَن زاتلار اُورِتدی.‏ اُلارا شو میثالی گورّونگ بِردی:‏ 
MRK.4.3	‏«‏قولاق آسینگ!‏ بیر تایخان تُخوم سِپلِمَگه چیقیار.‏ 
MRK.4.4	سِپیپ یُرکَه، تُخوملارینگ بیرنَچه‌سی یُلونگ اوستونه دوشیَر.‏ قوشلار گِلیپ، اُلاری چُقچُلایارلار.‏ 
MRK.4.5	بیرنَچه‌سی تُپراغی آز، داشلی یِره دوشیَر.‏ تُپراغی قالینگ بُلمانسُنگ، اُلار تیز گُگِریَرلِر.‏ 
MRK.4.6	یُنه گون قیزاندا، کُکلِرینینگ یُقدوغی اوچین، یانیپ قوراپ گیدیَرلِر.‏ 
MRK.4.7	بیرنَچه تُخوم تیکِنلِرینگ آراسینا دوشیَر.‏ تیکِنلِر اُسوپ، اُلاری باسیار.‏ شِیلِلیکده، اُلار حاصیل بِرمِیَرلِر.‏ 
MRK.4.8	بیرنَچه‌سی بُلسا قاوی یِره دوشیَر.‏ اُلار اُسوپ، کَنِلیپ، کَبیری اُتوز، کَبیری آلتمیش، کَبیری هِم یوز بارابار حاصیل بِریَر.‏»‏ 
MRK.4.9	عیسی اُنسُنگ اُلارا:‏ ‏«‏اِشیتمَگه قولاغی بار آدام اِشیتسین!‏»‏ دییدی.‏
MRK.4.10	عیسی اُن ایکی شَگیردی و باشغا کَبیر آداملار بیلِن یِکه قالاندا، اُلار اُندان بو میثالینگ مَعنیسینی سُرادیلار.‏ 
MRK.4.11	عیسی اُلارا شِیله دوشوندیردی:‏ ‏«‏خودایینگ پادیشاهلیغینینگ سیری سیزه بِریلدی.‏ داشارداقیلارا بُلسا هِمّه زات میثال‍لار بیلِن آیدیلیار.‏ 
MRK.4.12	چونکی
MRK.4.12	اُلار گُرسه-ده، بیلمِیَرلِر،
MRK.4.12	اِشیتسه-ده، دوشونمِیَرلِر،
MRK.4.12	یُغسام مانگا طاراف اُورولیپ باغیشلاناردیلار.‏»‏
MRK.4.13	عیسی اُلارا شِیله دییدی:‏ ‏«‏سیز بو میثالا دوشونمِیَرسینگیزمی؟ اُندا باشغا میثال‍لارا نَهیلی دوشونجِکسینگیز؟ 
MRK.4.14	تایخانینگ تُخوم سِپِلِیانی خودایینگ سُزلِریدیر.‏ 
MRK.4.15	کَبیر آداملار یُلونگ اوستونه دوشِن تُخوملارا مِنگزِیَرلِر.‏ اُلار سُزی اِشیدیَرلِر، اِمّا یورِکلِرینه سِپیلِن بو سُزی شو واقتدا شِیطان آلیپ گیدیَر.‏ 
MRK.4.16	شُنونگ یالی-دا، داشلی یِره دوشِنلِر سُزی اِشیدیپ، اُنی دِرِّو شاتلیق بیلِن قابول اِدیَن آداملاردیر.‏ 
MRK.4.17	اِمّا اُلاردا کُک یُقدور، جیدامسیزدیر.‏ بو سُز اوچین قینچیلیق یا-دا اِذیِت بِرمه بُلاندا، اُلار شو واقتدا اُندان اِل چِکِرلِر.‏ 
MRK.4.18	باشغا بیرلِری تیکِنلِرینگ آراسینا دوشِن تُخوملارا مِنگزِیَرلِر:‏ اُلار سُزی اِشیدیَرلِر، 
MRK.4.19	اِمّا دونیَه‌نینگ قایغیلاری، بایلیغا کُوالاشما و باشغا هُوِسلِر آرا گیریپ، سُزی بُغیار، شُنونگ اوچین سُز حاصیل بِرمِیَر.‏ 
MRK.4.20	قاوی یِره سِپیلِنلِر بُلسا، سُزی اِشیدیپ، اُنی قابول اِدیَرلِر و کَبیری اُتوز، کَبیری آلتمیش، کَبیری هِم یوز بارابار حاصیل بِریَندیر.‏»‏
MRK.4.21	عیسی اُلارا:‏ ‏«‏چیراغی کیمدیر بیر قابینگ یا-دا چارپایانینگ آشاغیندا گوزگِمِک اوچین گِتیریَرلِرمی؟ اِیسِم، چیراغدانینگ اوستونده قُیماق اوچین دَلمی؟ 
MRK.4.22	یاپیق بُلوپ، اوستو آچیلماجاق، گوزگین بُلوپ، بیلینمِجِک زات یُقدور.‏ 
MRK.4.23	اِشیتمَگه قولاغی بار آدام اِشیتسین!‏»‏ دییدی.‏ 
MRK.4.24	عیسی یِنه-ده اُلارا:‏ ‏«‏اِشیدیَنلِرینگیزه اَهمییِت بِرینگ.‏ هایسی اُلچِگ بیلِن اُلچِسِنگیز، سیزی-ده شُل اُلچِگ بیلِن اُلچِرلِر.‏ حتّیٰ سیزه خاص-دا کَن بِریلِر.‏ 
MRK.4.25	چونکی کیمده بار بُلسا، اُنگا بِرلِر، کیمده یُق بُلسا، اِلیندَکی هِم اُندان آلنار»‏ دییدی.‏
MRK.4.26	اُنسُنگ عیسی شِیله دییدی:‏ ‏«‏خودایینگ پادیشاهلیغی یِره تُخوم سِپیَن آدام یالیدیر.‏ 
MRK.4.27	اُل گیجه یاتیار، گوندیز توریار، اِمّا تُخومینگ نَدیپ گُگِریشینی، اُسوشینی بیلمِیَر.‏ 
MRK.4.28	تُپراق اُز-اُزوندِن حاصیل بِریَر.‏ دِسلاپ اُت، سُنگرا باشی هِم باشداقی دُلی دَنه‌لِری یِتیشدیریَر.‏ 
MRK.4.29	حاصیل بیشِنده، یانگقی آدام دِرِّو اُراغی ایشه گیریشیَر.‏ چونکی اُراق واقتی گِلِندیر.‏»‏
MRK.4.30	عیسی اُلارا یِنه-ده:‏ ‏«‏خودایینگ پادیشاهلیغینی نَمَه مِنگزِدِلی؟ اُنی هایسی میثال بیلِن دوشوندیرِلی؟ 
MRK.4.31+MRK.4.32	خودایینگ پادیشاهلیغی خَردِل تُخومی یالیدیر.‏ بو تُخوم یِر یوزونده اِکیلیَن هِمّه تُخوملارینگ اینگ کیچیسی بُلوپ، اِکیلِندِن سُنگ اُسوپ، هِمّه اُسوملیکلِردِن بِییک بُلیار.‏ اُل شِیله اولی شاخالار چیقاریار، قوشلار کُلِگه‌سینده کِتِکلَپ بیلیَرلِر»‏ دییدی.‏
MRK.4.33	عیسی خودایینگ سُزونی خالقینگ دوشونیپ بیلجِک دِرِجه‌سینده شونونگ یالی کَن میثال‍لار بیلِن گورّونگ بِریَردی.‏ 
MRK.4.34	اُلارا میثالسیز هیچ زات آیتمایاردی، یُنه یِکه قالانلاریندا، اُز شَگیرتلِرینه هِمّه زادی دوشوندیریَردی.‏
MRK.4.35	شُل گون آغشامارا عیسی شَگیرتلِرینه:‏ ‏«‏دِریانینگ بِیلِکی کِنارینا گِچِیلینگ»‏ دییدی.‏ 
MRK.4.36	شَگیرتلِر جِماغاتی شُل یِرده قالدیریپ، عیسانی اُتوران قاییقیندا اُزلِری بیلِن آلیپ گیتدیلِر.‏ اُلارینگ یانیندا باشغا قاییقلار هِم باردی.‏ 
MRK.4.37	شُل واقت گویچلی طوفان توروپ، مُوجلِر قاییقا اوردی-دا، قاییق سودان دُلوپ باشلادی.‏ 
MRK.4.38	عیسی بُلسا قاییقینگ ایزقی طارافیندا بیر یاسّیغا یاسّانیپ، اوقلاپ یاتیردی.‏ شَگیرتلِری اُنی اُیاریپ:‏ ‏«‏اُستاد، بیز هِلَک بُلیاریس!‏ بو سِنینگ قایغینگا-دا دَلمی؟»‏ دییدیلِر.‏ 
MRK.4.39	عیسی توروپ، یِله کَیِدی، اُل دِریایا:‏ ‏«‏سِسّیز بُل!‏ بِس اِت!‏»‏ دییدی.‏ شُندا یِل یاتدی و کَمیل اومسوملیک بُلدی.‏ 
MRK.4.40	عیسی شَگیرتلِرینه:‏ ‏«‏نَمه اوچین قُرقیارسینگیز؟ اِیسِم هِنیز-ده ایمان گِتیرِنگزُقمی؟ اِیسِم ایمانینگیز شِیله قاوشاقمی؟»‏ دییدی.‏ 
MRK.4.41	اُلار قاتی قُرقوشیپ، بیری-بیرلِرینه:‏ ‏«‏بو کیمکَه؟ اُنونگ سُزونه یِلِم حتّیٰ، دِریا هِم قولاق آسیار!‏»‏ دییّشدیلِر.‏
MRK.5.1	عیسی بیلِن شَگیرتلِری دِریانینگ بِیلِکی کِنارینداقی جَدَریلیلِرینگ یوردونا گِلدیلِر.‏ 
MRK.5.2	عیسی قاییقدان دوشِن واقتینا، اُنگا مازارچیلیقدان چیقیپ گِلیَن بیر آدام دوش گِلدی.‏ بو آدامی آرخو-جین اِیه‌لَپدی.‏ 
MRK.5.3	اُل قابرلارینگ آراسیندا یاشایاردی.‏ اُنی هیچ کیم حتّیٰ زینجیرلاپ هِم ساقلاپ بیلمِیَردی.‏ 
MRK.5.4	اُنونگ اِل-آیاقلارینی اِنچِمه گِزِک زینجیرلاسالار-دا، اُل زینجیرلاری قیریپ، بُلِک-بُلِک اِدیَردی.‏ هیچ کیم اُنی یُلا گِتیریپ بیلمِزدی.‏ 
MRK.5.5	اُل گیجه-گوندیز مازارچیلیقدا، داغلاردا هِمیشه قیغیریپ، اُزونی داش بیلِن یارالاپ یُریردی.‏
MRK.5.6	اُل عیسانی داشدان گُروپ، یُرتوپ گِلدی-ده، اُنونگ اُوونده دیزینا چُکوپ، سِجده اِتدی.‏ 
MRK.5.7	قاتی سِس بیلِن قیغیریپ:‏ ‏«‏اِی، عیسی!‏ اِی، بِییک خودایینگ اُغلی، مِنینگ بیلِن نَمه ایشینگ بار؟ یالباریان، خودایینگ حاقی اوچین مِنی عاذاپلاما!‏»‏ دییدی.‏ 
MRK.5.8	سِبَبی عیسی اُنگا:‏ ‏«‏اِی، آرخو-جین، بو آدامدان چیق»‏ دییّپدی.‏ 
MRK.5.9	اُنسُنگ عیسی آرخو-جیندان:‏ ‏«‏آدینگ نَمه؟»‏ دییّپ سُرادی.‏ اُل هِم:‏ ‏«‏آدیم لِژیون
MRK.5.10	اُزلِرینی بو جایدان کُووپ گُیبِرمِزلیگی اوچین، اُلار عیسی کَن یالباردیلار.‏ 
MRK.5.11	شُل یِرده داغینگ آشاقیندا بیر تُپار دُنگوز اُتلاپ یُردی.‏ 
MRK.5.12	آرخو-جینلار عیسی:‏ ‏«‏بیزی شُل دُنگوزلارینگ آراسینا گُیبِر، اُلارینگ ایچینه گیرِیلی»‏ دییّپ یالباردیلار.‏ 
MRK.5.13	عیسی اُلارا اِجازا بِردی.‏ آرخو-جینلار چیقیپ، دُنگوزلارا گیردیلِر.‏ شُندا ایکی مونگه قُلای دُنگوزدان عیبارات بو سوری اُزونی قایادان دِریایا زینگیشیپ غارق بُلدیلار.‏
MRK.5.14	دُنگوز چُپانلاری بُلسا قاچیپ گیدیپ، شَهرلِره و اُبالارا بو واقانی خابار بِردیلِر.‏ حالاییق نَمه بُلانینی گُرمَگه گِلدی.‏ 
MRK.5.15	اُلار عیسانینگ یانینا گِلِنلِرینده، بیر دیوانا آدامینگ لِژیونی باردی، ایندی لِباسلی اُتورانینی و عاقیلی هِم یِریندِدیگینی گُروپ قُرقدولار.‏ 
MRK.5.16	واقانی گُرِنلِر دیوانا آداما و دُنگوزلارا نَمه بُلاندیغی حاقیندا خالقا گورّونگ بِردیلِر.‏ 
MRK.5.17	اُنسُنگ خالق اُزلِرینینگ یوردوندان گیتمِگی اوچین، عیسی یالبارماغا باشلادیلار.‏
MRK.5.18	عیسی قاییقا مینِنده، اُنگدِن دیوانا بُلان آدام اُنگا:‏ ‏«‏سِنینگ بیلِن گیدَیین»‏ دییّپ یالباردی.‏ 
MRK.5.19	اِمّا عیسی مونگا اِجازا بِرمِدی.‏ اُنگا:‏ ‏«‏اُیونگه، اُزونگکیلِرینگ آراسینا گیت، خودایینگ سِنینگ اوچین نَمِلِر اِدِندیگینی، سانگا نَهیلی رِحم-شِپاقات گُرکِزِندیگینی اُلارا گورّونگ بِر»‏ دییدی.‏ 
MRK.5.20	اُل هِم گیدیپ، عیسانینگ اُزونه اِدِن یاخشیلیغینینگ بارینی دِکاپولیسده اِعلان اِتمَگه باشلادی.‏ هِمِّلِر مونگا حایران قالدی.‏
MRK.5.21	عیسی قاییق بیلِن یِنه بِیلِکی کِنارا گِچِنده، داشینا اولی جِماغات اویشدی.‏ عیسی دِریانینگ کِناریندادی.‏ 
MRK.5.22	کِنیسه باشلیقلاریندان یایروس آدلی بیر آدام گِلدی.‏ اُل عیسانی گُروپ، اُنونگ آیاغینا ییقیلدی.‏ 
MRK.5.23	اُنگا کَن یالباریپ:‏ ‏«‏مِنینگ قیزجاغازیم اُلوم حالیندا یاتیر.‏ گِل-ده، اِل‍لِرینگی اُنونگ اوستونده قُی، شِفا تاپیپ یاشاسین!‏»‏ دییدی.‏ 
MRK.5.24	عیسی بو آدام بیلِن گیتدی.‏ ایزینا دوشوپ گِلیَن اولی جِماغات اُنی هِر یاندان قیسیپ-قاوروپ باریاردی.‏
MRK.5.25	اُل یِرده اُن ایکی ییلدان بَری قان آقماسی بُلان بیر آیال هِم باردی.‏ 
MRK.5.26	اُل کَن هُرلوق چِکیپ، اِنچِمه طِبیبلِره گُرنوپ، بار-یُغونی خارج اِدیپدی، یُنه هیچ خاییر تاپمان، قایتام، یاغدایی خاص بِتِرلِشیپدی.‏ 
MRK.5.27	بو آیال عیسی حاقدا آیدیلیان زاتلاری اِشیدیپ، جِماغاتینگ ایچی بیلِن اُنونگ آرقا طارافیندان گِلدی و دُنونا اِلینی دِگیردی.‏ 
MRK.5.28	چونکی اُل ایچیندِن:‏ ‏«‏دینگه دُنونی اِلِّسِم-ده، شِفا تاپاریم»‏ دییّپ فیکرلِنیاردی.‏ 
MRK.5.29	شُل واقتینگ اُزونده اُنونگ قان آقماسی کِسیلدی.‏ آیال دِردیندِن شِفا تاپاندیغینی بِدِنینده بیلدی.‏ 
MRK.5.30	عیسی اُزوندِن بیر گویجونگ چیقاندیغینی شو واقتدا بیلیپ، جِماغاتا طاراف اُورولیپ:‏ ‏«‏دُنوما کیم اِلینی دِگیردی؟»‏ دییّپ سُرادی.‏ 
MRK.5.31	شَگیرتلِری اُنگا:‏ ‏«‏سِن اُزونگی قیسیپ-قاوروپ گِلیَن جِماغاتی گُریَرسینگ-اَ !‏ اُنسُنگ نَدیپ:‏ ‏”‏مانگا کیم اِلینی دِگیردی؟“‏ دییّپ سُرایارسینگ؟»‏ دییدیلِر.‏ 
MRK.5.32	اِمّا عیسی مونی اِدِنی گُرجِک بُلوپ، داش-تُوِرِگینه سِراِدیَردی.‏ 
MRK.5.33	اُزونه نَمه بُلاندیغینی بیلِندِن سُنگ، یانگقی آیال قُرقوپ، تیترَپ گِلدی.‏ عیسانینگ اُوونده یِره ییقیلیپ، اُنگا هِمّه حاقیقاتی آیدیپ بِردی.‏ 
MRK.5.34	عیسی اُنگا:‏ ‏«‏اِی، قیز، ایمانینگ سانگا شِفا بِردی.‏ ساغامان گیت، دِردینگدِن آزاد بُل»‏ دییدی.‏ 
MRK.5.35	اُل بو سُزلِری آیدیپ دورقا، کِنیسه باشلیغینینگ اُیوندِن بیرنَچه آدام گِلیپ:‏ ‏«‏قیزینگ اُلدی.‏ نَمه اوچین اُستادی کَن زَحمِت بِریَرسینگ؟»‏ دییدی.‏ 
MRK.5.36	عیسی مونی اِشیدِن واقتینا، کِنیسه باشلیغینا:‏ ‏«‏قُرقما، دینگه ایمان گِتیر!‏»‏ دییدی.‏
MRK.5.37	عیسی پِطرُسدان، یعقوبدان و اُنونگ دُغانی یوحنادان باشغا هیچ کیمه اُزی بیلِن گیتمَگه اِجازا بِرمِدی.‏ 
MRK.5.38	کِنیسه باشلیغینینگ اُیونه گِلِنلِرینده، عیسی باشاغایلیغی، آغلاشیپ، دادی-فِریاد اِدیپ اُتورانلاری گُردی.‏ 
MRK.5.39	ایچِری گیریپ، اُلارا:‏ ‏«‏نَمه اوچین دادی-فِریاد اِدیپ، آغلاشیپ اُتیرسینگیز؟ قیز اُلِنُق، اُل دینگه اوقلاپ یاتیر»‏ دییدی.‏ 
MRK.5.40	اُلار بُلسا اُنونگ اوستوندِن گولدولِر.‏ اِمّا عیسی هِمِّسینی داشاریق کُووپ، دینگه قیزینگ اِنه-آتاسینی و اُزی بیلِن گِلِنلِری آلیپ، اُنونگ یاتان اُتاقینا باردی.‏ 
MRK.5.41	قیزینگ اِلیندِن توتوپ، اُنگا:‏ ‏«‏تالیتا قوم!‏»‏ دییدی.‏ بو بُلسا ‏«‏قیزجاغاز، سانگا دییَّرین:‏ تور!‏»‏ دییمِکدیر.‏ 
MRK.5.42	قیز دِرِّو یِریندِن قالیپ یُریپ باشلادی.‏ اُل اُن ایکی یاشیندادی.‏ مونی گُرِنلِرینگ هِمِّسی قاتی گِنگ قالدیلار.‏ 
MRK.5.43	عیسی اُلارا مونی هیچ کیمه بیلدیرمِزلیگی قاتی تابشیریپ و قیزا ناهار بِرمِکلِرینی آیتدی.‏
MRK.6.1	عیسی اُل یِری تِرک اِدیپ، اُز اُنوپ-اُسِن مِکانینا گیتدی.‏ شَگیرتلِری هِم اُنونگ ایزینا دوشوپ گیتدیلِر.‏ 
MRK.6.2	سَبَّت گونی عیسی کِنیسه‌ده اُورِتمَگه باشلادی.‏ اُنونگ آیدیان زاتلارینی اِشیدِن کَن آدام گِنگ قالیپ:‏ ‏«‏بو آدام مونچا زادی نیرِدِن اُورِنِنکَه؟ اُنگا بِیله دانالیغی کیم بِردیکَه؟ اُل نَدیپ بِیله مُعجِزه‌لِری گُرکِزمِگی باشاریارقا؟ 
MRK.6.3	اُل مریمینگ نِجّار اُغلی دَلمی؟ یعقوبینگ، یوشانینگ، یهودانینگ و شمعونینگ دُغانی دَلمی نَمه؟ اُنونگ آیال دُغانلاری-دا بیزینگ آرامیزدا یاشامایارلارمی نَمه؟»‏ دییشیپ، اُلار عیسانی رِت اِتدیلِر.‏ 
MRK.6.4	اُنسُنگ عیسی اُلارا:‏ ‏«‏نِبینینگ دینگه اُز دُغدوق یوردوندا، قارینداشلارینینگ آراسیندا و اُیونده قادیری یُقدور»‏ دییدی.‏ 
MRK.6.5	اُل بیرنَچه مِریضینگ باشینا اِلینی قُیوپ شِفا بِرمِکدِن باشغا اُل یِرده هیچ بیر مُعجِزه گُرکِزیپ بیلمِدی.‏ 
MRK.6.6	عیسی اُلارینگ ایمانسیزدیغینا گِنگ قالدی.‏
MRK.6.6	شُندان سُنگ عیسی اِطرافداقی اُبالارا آیلانیپ واغیظ اِتدی.‏ 
MRK.6.7	عیسی اُن ایکی شَگیردینی یانینا چاغیریپ، اُلاری ایکی-ایکیدِن یُلّاماغا باشلادی و اُلارا آرخو-جینلاری کُوماغا ایختییار بِردی.‏ 
MRK.6.8	اُلارا شِیله تابشیردی:‏ ‏«‏یُل اوچین یانینگیزا تایاقدان باشغا هیچ زات آلمانگ.‏ نه چُرِک، نه تُربا، نه-ده قوشاغینگیزدا پول — هیچ زات بُلماسین.‏ 
MRK.6.9	آیاغینگیزا کُووش گِیینگ، اِگنینگیزه آرتیقماچ کُینِک آلمانگ.‏»‏ 
MRK.6.10	عیسی یِنه اُلارا:‏ ‏«‏هایسی اُیه بارسانگیز، قایدیانچانگیز شُل اُیده بُلونگ.‏ 
MRK.6.11	اِگِر آداملار سیزی قابول اِتمِسِلِر، دینگلِمِسِلِر، اُل یِردِن چیقیپ باریارقانگیز، اُلارا قارشی شاهاتلیق بُلار یالی، آیاقلارینگیزینگ تُزونی قاقینگ»‏ دییدی.‏ 
MRK.6.12	شونلوق بیلِن، اُلار یُلا دوشدولِر و هِمّه آداملاری توبا چاغیریپ، واغیظ اِتمَگه باشلادیلار.‏ 
MRK.6.13	اُلار کَن جینلاری کُووپ چیقاردیلار، اِنچِمه مِریضلِره یاغ چالدیلار، اُلار-دا شِفا تاپدیلار.‏
MRK.6.14	بُلوپ گِچیَن زاتلاری هیرودیس پادیشاه-دا اِشیتدی، سِبَبی عیسانینگ آد-اُوازاسی ایل آراسینا یایراپدی.‏ کَبیر آداملار:‏ ‏«‏یحیی تَعمید بِریَنچی اُلومدِن دیرِلیپدیر، شُل سِبَپلی اُل بو مُعجِزه‌لِری گُرکِزیپ بیلیَر»‏ دییَّردیلِر.‏ 
MRK.6.15	بِیلِکیلِر بُلسا:‏ ‏«‏بو — اِلیاس»‏، کَبیرلِری-ده:‏ ‏«‏بو اُوالقی پیغامبارلارینگ بیری یالی پیغامباردیر»‏ دییّشیَردیلِر.‏ 
MRK.6.16	هیرودیس بولاری اِشیدیپ:‏ ‏«‏مِن اُنونگ باشینی چاپدیران یحیی دیرِلیپدیر!‏»‏ دییدی.‏ 
MRK.6.17+MRK.6.18	هیرودیس آدام ایبِریپ، یحیانی توتدوریپدی، اُنونگ اِل-آیاغینی باغلاپ، زیندانا سالدیریپدی.‏ اُل مونی اُز دُغانی فیلیپُسینگ آیالی هیرودیا اوچین اِدیپدی.‏ سِبَبی هیرودیس هیرودیانی اُزونه آیال اِدیپ آلدی.‏ شُنونگ اوچین یحیی اُنگا:‏ ‏«‏سِنینگ اُز دُغانینگ آیالینا اُیلِنمِگینگ دُغری دَل»‏ دییّپدی.‏ 
MRK.6.19	شِیلِلیکده، هیرودیا یحیی قارشی بُلوپ یورِگینده کینه ساقلاپ، اُنی اُلدورمِک ایسلِیَردی، یُنه بو اِلیندِن گِلمِیَردی.‏ 
MRK.6.20	سِبَبی هیرودیس یحیانینگ دُغری هِم مُقادِّس آدامدیغینی بیلیپ، اُندان قُرقاردی و اُنی قُریدی.‏ اُنی دینگلِدیگیچه، پِریشان بُلیاردی، اِمّا شُندا-دا هُوِس بیلِن دینگلَردی.‏
MRK.6.21	بیر گونی میناسیپ فُرصات گِلیپ یِتدی.‏ هیرودیس اُز دُغان گونی خاطیراسینا کاخداقی اِمیرلِرینی، سِردارلاری و جلیل‌ینگ مُهوم آداملارینی چاغیریپ، طُوی توتدی.‏ 
MRK.6.22	هیرودیانینگ قیزی ایچِری گیریپ، راقص اِدیپ، هیرودیسینگ و اُنونگ میهمانلارینینگ گُونونی خوش اِتدی.‏ پادیشاه قیزا:‏ ‏«‏ایسلَن زادینگی دیله، سانگا بِرِیین»‏ دییدی.‏ 
MRK.6.23	اُنسُنگ قاسام ایچیپ، پادیشاه یِنه-ده:‏ ‏«‏مِندِن نَمه دیلِگینگ بُلسا آیت، پادیشاهلیغیمینگ یاریسی-دا بُلسا، سانگا بِرِرین»‏ دییدی.‏ 
MRK.6.24	قیز هِم داشاری چیقیپ اِنه‌سیندِن:‏ ‏«‏نَمه دیلَیین؟»‏ دییّپ سُرادی.‏ اُل هِم:‏ ‏«‏یحیی تَعمید بِریَنچینینگ کِلّه‌سینی»‏ دییّپ جُغاپ بِردی.‏ 
MRK.6.25	قیز دِرِّو پادیشاهینگ یانینا یُرتوپ گِلدی-ده:‏ ‏«‏شو واقتینگ اُزونده یحیی تَعمید بِریَنچینینگ کِلّه‌سینی بیر تاباقدا قُیوپ، مانگا بِرمِگینگی ایسلِیَرین»‏ دییدی.‏ 
MRK.6.26	پادیشاه قاتی غامغین بُلدی، یُنه میهمانلارینگ یانیندا قاسام ایچِنسُنگ، قیزینگ دیلِگینی بیتیرمَن، ایزینا قایتارماق ایسلِمِدی.‏ 
MRK.6.27	دِرِّو بیر جِلّادی یُلّاپ، یحیانینگ کِلّه‌سینی گِتیرمِگی تابشیردی.‏ جِلّات باریپ، زینداندا یحیانینگ باشینی چاپدی.‏ 
MRK.6.28	چاپیلان کِلَّنی بیر تاباقدا گِتیریپ، قیزا بِردی.‏ قیز-دا اُنی اِنه‌سینه اِلتیپ بِردی.‏ 
MRK.6.29	یحیانینگ شَگیرتلِری مونی اِشیدیپ، اُنونگ جِسِدینی اَکیتدیلِر و اُنی بیر قابردا جایلادیلار.‏
MRK.6.30	رِسول‍لار عیسانینگ یانینا ییغنانیپ، هِمّه اِدِن ایشلِری، خالقا اُورِدِن زاتلاری بارادا اُنگا خابار بِردیلِر.‏ 
MRK.6.31	عیسی اُلارا:‏ ‏«‏گِلینگ، یِکه اُزومیز بیر بُش یِره گیدیپ، بیرآز دِم-دینچ آلایلینگ»‏ دییدی.‏ گِلیپ-گیدیَنلِرینگ کَنلیگیندِن یانگا، اُلارینگ ناهار اِدینمَگه-ده اِل‍لِری یِتمِیَردی.‏ 
MRK.6.32	اُنسُنگ اُلار قاییقا مینیپ، یِکه اُزلِری بیر بُش یِره گیتدیلِر.‏ 
MRK.6.33	گیدیپ باریارقالار، حالاییق اُلاری گُروپ تانیدیلار.‏ شُندا هِمّه شَهرلِردِن آداملار پییادا یُلا دوشدولِر و هاولوغیشیپ، اُل یِره اُلاردان اُو باردیلار.‏
MRK.6.34	عیسی قاییقدان دوشِنده، اولی جِماغاتی گُروپ، اُلارا یورِگی آویدی، سِبَبی اُلار چُپانسیز قُیونلار یالیدی.‏ شُنونگ اوچین اُلارا کَن زاتلاری اُورِتمَگه باشلادی.‏ 
MRK.6.35	گون یاشاندان سُنگ، شَگیرتلِر عیسانینگ یانینا گِلیپ:‏ ‏«‏بو بیر بُش یِر، واقت هِم گیجارادی.‏ 
MRK.6.36	خالقی گُیبِر، تُوِرِکدَکی اُبالارا و اِکینچیلیکلِره گیدیپ، اُزلِرینه اییِره زات ساتین آلسینلار»‏ دییدیلِر.‏ 
MRK.6.37	اِمّا عیسی:‏ ‏«‏اُلارا اییمَگه زادی سیز بِرینگ»‏ دییدی.‏ اُلار:‏ ‏«‏اُندا بیز ایکی یوز کوموش سِکَّه چُرِگ ساتین آلیپ، اُلارا اییدیرِیلیمی؟»‏ دییدیلِر.‏ 
MRK.6.38	عیسی اُلاردان:‏ ‏«‏بارینگ، گُرونگ، نَچه چُرِگینگیز بار؟»‏ دییّپ سُرادی.‏ گُرِنلِریندِن سُنگ اُلار:‏ ‏«‏بَش چُرِک بیلِن ایکی بالیغیمیز بار»‏ دییدیلِر.‏ 
MRK.6.39	شُندا اُلارا هِمّه آداملاری دِسّه-دِسّه اِدیپ، اُتونگ اوستونده اُتورتماغی تابشیردی.‏ 
MRK.6.40	شِیلِلیکده، اُلار یوز-یوزدِن، اِلّی-اِلّیدِن دِسّه-دِسّه بُلوپ اُتوردیلار.‏ 
MRK.6.41	عیسی بَش چُرِک بیلِن ایکی بالیغی آلیپ، آسمانا باقیپ، شوکور اِتدی-ده، خالقا پایلار یالی بُلوشدیریپ، شَگیرتلِرینه بِردی.‏ ایکی بالیغی-دا اُلارینگ هِمِّسینه پایلادی.‏ 
MRK.6.42	هِمِّلِر اییّپ دُیدولار.‏ 
MRK.6.43	شَگیرتلِر آرتان چُرِک بُلِکلِرینی، بالیقلارینگ اُونوقلارینی ییغناپ، اُن ایکی سِبِدی دُلدوردیلار.‏ 
MRK.6.44	چُرِکلِری اییِن اِرکِکلِرینگ سانی بَش مونگ آدامدی.‏
MRK.6.45	جِماغاتی اوغرادیپ دورقا، عیسی شَگیرتلِرینه قاییقا مینیپ، اُزوندِن اُنگ بِیلِکی کِنارداقی بِیت‌صِیدا گِچمِگی تابشیردی.‏ 
MRK.6.46	عیسی اُلار بیلِن خوشلاشاندان سُنگ، خودایا دُغا اِتمِک اوچین داغا چیقدی.‏
MRK.6.47	آغشام دوشِنده، قاییق دِریانینگ اُرتاسیندادی، عیسانینگ بُلسا یِکه اُزی کِناردادی.‏ 
MRK.6.48	عیسی اُلارینگ قاییقی قینلیق بیلِن کورِک اوروپ باریاندیقلارینی گُردی، سِبَبی یِل اُلارینگ قارشیسیندان اُسیَردی.‏ دانگا قُلای عیسی دِریادا سووونگ یوزوندِن یُریپ، اُلارا طاراف گِلدی و یانلاریندان گِچیپ گیتجِک بُلدی.‏ 
MRK.6.49	اِمّا اُلار اُنونگ سووونگ یوزوندِن یُریپ گِلیَنینی گُرِنلِرینده، گُزلِرینه روح گُرونیَندیر گومَن اِدیپ قیغیریشدیلار.‏ 
MRK.6.50	چونکی هِمِّلِر اُنی گُروپ قُرقدولار.‏ اِمّا عیسی دِرِّو اُلارا سُز آیدیپ:‏ ‏«‏خاطیرجِم بُلونگ!‏ بو — مِن، قُرقمانگ!‏»‏ دییدی.‏ 
MRK.6.51	اُنسُنگ اُلارینگ یانینا قاییقا میندی، یِل هِم یاتدی.‏ اُلار خاص بِتِر گِنگ قالیپ حایران قالدیلار.‏ 
MRK.6.52	اُلار هِنیزِم چُرِکلی مُعجِزه دوشونمَندیلِر، بو اُلارینگ فیکرلِرینه باریپ یِتِنُقدی.‏
MRK.6.53	اُلار دِریانینگ بِیلِکی طارافینا قاییق بیلِن گِچیپ، جِنیسارِت یوردونا باردیلار و اُل یِرده لَنگَر اُقلادیلار.‏ 
MRK.6.54	قاییقدان دوشِن واقتیندا خالق عیسانی تانیدیلار.‏ 
MRK.6.55	آداملار یُرتوپ، شُل تُوِرِکدَکی یِرلِره بُیدان-باشا آیلاندیلار و مِریضلِرینی دوشِکلِری بیلِن عیسانینگ یانینا گِتیردیلِر.‏ اُلار هِر صاپار عیسانینگ نیرِدِدیگینی اِشیتسِلِر، مِریضلِرینی شُل یِره گِتیریپ باشلادیلار.‏ 
MRK.6.56	عیسی نیرَه بارسا — اُبا بُلسون، شَهر بُلسون یا-دا اِطرافلیق — آداملار مِریضلِری بازارلاردا یاتیریپ، دینگه دُنونینگ اِتِگینَه اِل‍لِرینی دِگیرمَگه-ده اِجازا بِرسین دییّپ، اُنگا یالباریاردیلار.‏ اُنگا اِل دِگرِنلِرینگ هِمِّسی-ده شِفا تاپیاردی.‏
MRK.7.1	اورشلیمدِن گِلِن فَریسی‌لِر بیلِن بیرنَچه دین عُلَمالار عیسانینگ داشینا اویشدولِر.‏ 
MRK.7.2	اُلار عیسانینگ شَگیرتلِریندِن کَبیرینینگ اِلینی یوومان ناهار اییّپ، یَهودیلِرینگ سونِّتینی پُزاندیغینی گُردولِر.‏ 
MRK.7.3	فَریسی‌لِر بیلِن هِمّه یَهودیلِر آتا-بابالاریندان قالان سونِّته گُرَه اِل‍لِرینی قاوی یوومان ناهار اییمِیَردیلِر.‏ 
MRK.7.4	بازاردان گِلِنلِرینده-ده، یووونمان هیچ زات اییمِیَردیلِر.‏ شِیله-ده کَسه، قاپ-چاناق، میس قازانلاری تَمیزلِمِک یالی سونِّتلِری هِم ساقلایاردیلار.‏ 
MRK.7.5	شُنونگ اوچین فَریسی‌لِر بیلِن دین عُلَمالار عیسادان:‏ ‏«‏نَمه اوچین سِنینگ شَگیرتلِرینگ آتا-بابالاریمیزدان قالان سونِّته ایزینا دوشمَن، نِجیس اِل‍لِری بیلِن ناهار اییَّرلِر؟»‏ دییّپ سُرادیلار.‏
MRK.7.6	عیسی اُلارا:‏ ‏«‏اِشعیا پیغامبار، سیز ایکییوزلیلِر حاقدا دُغری نبوّتلیق اِدیپدیر!‏ اُندا شِیله یازیلان:‏
MRK.7.6	‏”‏بو خالق مِنی دیلینده حُرماتلایار،
MRK.7.6	اِمّا یورِکلِری مِندِن اوزاقدیر.‏
MRK.7.7	بیدِرِک یِره مانگا عیبادات اِدیَرلِر،
MRK.7.7	تَعلیمات دییّپ اُورِدیَنلِری اینسان دِستورلاریدیر.‏“‏
MRK.7.8	سیز اینسان سونِّتلِرینینگ ایزینا دوشوپ، خودایینگ حُکوملِرینی تِرک اِدیَرسینگیز»‏ دییدی.‏
MRK.7.9	عیسی یِنه اُلارا شِیله دییدی:‏ ‏«‏اُز سونِّتلِرینگیزی بِرجای اِتمِک اوچین، سیز خودایینگ حُکوملِرینی قاوی اُوِرمِکینگ یُلینی تاپیپ آلیپسینگیز!‏ 
MRK.7.10	موسی:‏ ‏”‏اِنه-آتانگا حُرمات قُی“‏، و ‏”‏آتاسینا یا-دا اِنه‌سینه قارغان آدام اُلومه حُکوم اِدیلسین“‏ دییّپ آیدیپدی.‏
MRK.7.11	اِمّا سیز کیمدیر بیری اِنه-آتاسینا:‏ ‏”‏مِن سیزه کُمِک اِدیپ بیلجِک دَل.‏ سیزه بِرمِگی نییِت اِدِن زاتلاریم قربانلیقدیر.‏“‏ قربانلیق یَعنی ‏”‏خودایا صاداقا“‏.‏ 
MRK.7.12	اُلار خودایا صاداقادیر دییّپ آیداندا، اُنگا اُز اِنه-آتاسینا کُمِک بِرمِگی قاداغان اِدیَرسینگیز.‏ 
MRK.7.13	شِیدیپ، سیز نِسلدِن-نِسله قالدیریان سونِّتلِرینگیزینگ بیلِن خودایینگ سُزونی پُزیارسینگیز.‏ شونگا مِنگزِش کَن زاتلاری اِدیَرسینگیز.‏»‏
MRK.7.14	عیسی جِماغاتی یِنه یانینا چاغیریپ، اُلارا:‏ ‏«‏هِمَّنگیز مِنی دینگلَنگ هِم دوشونینگ.‏ 
MRK.7.15	آدامینگ ایچینه گیریَن هیچ بیر زات اُنی نِجیس اِدیپ بیلمِز.‏ آدامی نِجیس اِدیَن زاتلار اُنونگ اُز ایچیندِن چیقیاندیر.‏ ‏[‏ 
MRK.7.16	اِشیتمَگه قولاغی بار آدام اِشیتسین!‏»‏ دییدی.‏]‏
MRK.7.17	عیسی جِماغاتینگ یانیندان آیریلیپ، اُیه گیرِنده، شَگیرتلِری اُندان بو میثالینگ مَعنیسینی سُرادیلار.‏ 
MRK.7.18	عیسی اُلارا:‏ ‏«‏اُندا، سیز هِم دوشونمِیَرسینگیزمی؟ آدامینگ ایچینه گیرِن هیچ بیر زادینگ اُنی نِجیس اِتمِیَندیگینی بیلمِیَرسینگیزمی؟ 
MRK.7.19	بولار آدامینگ یورِگینه دَل-ده، قارنینا گیریَر، اُل یِردِن-ده داشاری چیقیار»‏ دییّپ جُغاپ بِردی.‏ شِیله دییمِک بیلِن، عیسی هِمّه اییمیتلِرینگ پَکدیگینی اِعلان اِتدی.‏ 
MRK.7.20	اُل یِنه:‏ ‏«‏آدامی نِجیس اِدیَن اُنونگ اُز ایچیندِن چیقیان زاتلاردیر.‏ 
MRK.7.21+MRK.7.22	چونکی ایچدِن و آدامینگ یورِگیندِن تِلِکه فیکرلِر، آخلاقسیزلیق، اُغورلیق، قانخُرلیق، زیناکَرلیک، آچگُزلیک، یامانلیق، حیله، پاسیقلیق، باخیلیق، تُهمِت، تِکِپبیرلیک و آحماقلیق چیقیار.‏ 
MRK.7.23	بو یامان زاتلارینگ هِمِّسی ایچدِن چیقیپ، آدامی نِجیس اِدیَر»‏ دییدی.‏
MRK.7.24	عیسی اُل یِردِن چیقیپ، صور و صیدون اِطرافلارینا گیتدی.‏ اُل بیر اُیه باردی و هیچ کیمینگ بو بارادا بیلمِگینی ایسلِمِیَردی، یُنه مونی گوزگین ساقلاپ بیلمِدی.‏ 
MRK.7.25	کیچیجیک قیزینی آرخو-جین اِیِلَن بیر آیال عیسی حاقدَکی خابارلاری اِشیدِن واقتینا گِلیپ، اُنونگ آیاغینا ییقیلدی.‏ 
MRK.7.26	اُل آیالینگ آصلی سوریه‌نینگ فینیقیه اولکه‌سیندِن بُلوپ، اُل یَهودی دَلدی.‏ اُل قیزیندان جینی کُووپ چیقارماغینی ایسلَپ، عیسی یالباردی.‏ 
MRK.7.27	عیسی اُنگا:‏ ‏«‏قُی، اَوَّل فِرزِنتلِر دُیسون.‏ فِرزِنتلِرینگ چُرِگینی آلیپ، ایتلِره زینگماق دُغری دَلدیر»‏ دییدی.‏ 
MRK.7.28	آیال هِم:‏ ‏«‏هاووا، یا آقام!‏ یُنه ایتلِر هِم فِرزِنتلِرینگ ساچاق باشیندا دُکِن چُرِک اُونوقلاریندان اییَّندیر»‏ دییدی.‏ 
MRK.7.29	عیسی اُنگا:‏ ‏«‏بو سُزونگ اوچین، بار، گیدیبِر، جین سِنینگ قیزینگدان چیقدی»‏ دییدی.‏ 
MRK.7.30	آیال اُیونه باراندا، قیزینینگ جیندان آزاد بُلوپ، دوشِگینده یاتانینی گُردی.‏
MRK.7.31	اُنسُنگ عیسی صور و صیدون اِطرافلاریندان قایدیپ، دِکاپولیس تُوِرِکلِرینینگ اوستو بیلِن جلیل دِریاسینا گِلدی.‏ 
MRK.7.32	عیسانینگ یانینا کِر هِم پِلتِک بیر آدامی گِتیریپ، اُنونگ باشینا اِلینی قُیماغینی ایسلَپ، اُنگا یالباردیلار.‏ 
MRK.7.33	عیسی اُل آدامی جِماغاتینگ ایچیندِن بیر چِته چیقاریپ، بارماقلارینی اُنونگ قولاقلارینا سُقدی، تویکوریپ، اُنونگ دیلینَه اِلینی دِگیردی.‏ 
MRK.7.34	اُنسُنگ آسمانا باقیپ، اوزاقدان دِمینی آلدی-دا:‏ ‏«‏اِفّاتا!‏»‏ یَعنی ‏«‏آچیل»‏ دییدی.‏ 
MRK.7.35	یانگقی آدامینگ قولاقلاری شو واقتدا آچیلیپ، دیلی دُغُر کِپلِمَگه باشلادی.‏ 
MRK.7.36	عیسی مونی گُرِنلِره بو بارادا هیچ کیمه آیتمازلیغی تابشیردی.‏ اِمّا اُل نَچه کَن تابشیرسا، اُلار بو خاباری شُنچا-دا کَن یایراتدیلار.‏ 
MRK.7.37	خالق خاص قاتی حایران قالیشیپ:‏ ‏«‏اُل هِمّه زادی باشاریپ گِلیَر، حتّیٰ کِرلِرینگ قولاغینی، لال‍لارینگ دیلینی آچیار»‏ دییّشیَردی.‏
MRK.8.1	شُل گونلِر یِنه بیر اولی جِماغات ییغناندی.‏ اُلارینگ اییمَگه هیچ زاتلاری بُلمانسُنگ، عیسی شَگیرتلِرینی یانینا چاغیریپ، اُلارا:‏ 
MRK.8.2	‏«‏بو جِماغاتا یورِگیم آوییار!‏ بولار اوچ گون بَری مِنینگ یانیمدا، اییمَگه هِم هیچ زاتلاری یُق.‏ 
MRK.8.3	بولاری اُیلِرینه آچ گُیبِرسِم، یُلدا ایسغیندان قاچارلار.‏ اُلارینگ کَبیری اوزاق یِردِن گِلیپدیر»‏ دییدی.‏ 
MRK.8.4	شَگیرتلِری اُندان:‏ ‏«‏بو بُش یِرلیکده اُلاری دُیرار یالی چُرِگی نیرِدِن تاپیپ بُلارقا؟»‏ دییّپ سُرادیلار.‏ 
MRK.8.5	عیسی:‏ ‏«‏نَچه چُرِگینگیز بار؟»‏ دییّپ، اُلارینگ اُزلِریندِن سُرادی.‏ اُلار:‏ ‏«‏یِدی سانی»‏ دییّپ جُغاپ بِردیلِر.‏ 
MRK.8.6	اُنسُنگ عیسی جِماغاتا یِرده اُتورماغی تابشیردی.‏ یِدی چُرِگی آلیپ، شوکور اِدِنیندِن سُنگ، بُلوشدیردی-ده، پایلاماق اوچین شَگیرتلِرینه بِردی.‏ اُلار هِم بولاری جِماغاتا پایلادیلار.‏ 
MRK.8.7	اُلارینگ بیرآز بالیقلاری هِم باردی.‏ عیسی شوکور اِدِنیندِن سُنگ، اُلاری هِم پایلاماغی تابشیردی.‏ 
MRK.8.8	هِمِّلِر اییّپ دُیدولار و آرتیپ قالان بُلِکلِری ییغناپ، یِدی سِبِدی دُلدوردیلار.‏ 
MRK.8.9	اییِنلِر دُرت مونگه قُلای آدامدی.‏ اُنسُنگ عیسی اُلاری اوغراتدی.‏ 
MRK.8.10	اُزی بُلسا دِرِّو شَگیرتلِری بیلِن قاییقا مینیپ، دَلمانوته شَهرینگ تُوِرِکلِرینه گیتدیلِر.‏
MRK.8.11	فَریسی‌لِر گِلیپ، عیسی بیلِن جِدِلِّشمَگه باشلادیلار.‏ اُنی ایمتِحان اِتجِک بُلوپ، آسماندان بیر عالامات گُرکِزمِگینی ایسلِدیلِر.‏ 
MRK.8.12	اُل هِم آخ چِکیپ:‏ ‏«‏نَمه اوچین بو نِسل عالامات طالاب اِدیَر؟ سیزه دُغروسینی آیدیارین، بو نِسله هیچ بیر عالامات گُرکِزیلجِک دَلدیر»‏ دییدی.‏ 
MRK.8.13	عیسی اُلارینگ یانیندان گیتدی و یِنه قاییقا مینیپ، بِیلِکی کِنارا گِچدی.‏
MRK.8.14	شَگیرتلِری چُرِک آلماغی یاددان چیقاردیلار.‏ قاییقدا دینگه یِکِجه چُرِک باردی.‏ 
MRK.8.15	عیسی اُلارا:‏ ‏«‏خاباردار بُلونگ!‏ فَریسی‌لِر بیلِن هیرودیسینگ خامیرمایاسیندان داش دورونگ»‏ دییّپ، خابار بِردی.‏ 
MRK.8.16	اُلار بُلسا اُزآرا چِکِلِشیپ:‏ ‏«‏عیسی مونی بیزینگ چُرِگیمیزینگ یُقدوغی اوچین آیدیار»‏ دییّشیَردیلِر.‏ 
MRK.8.17	عیسی اُلارینگ نَمه دییّشیَندیکلِرینی بیلیپ، اُلاردان:‏ ‏«‏نَمه اوچین چُرِگیمیز یُق دییشیپ چِکِلِشیَرسینگیز؟ سیزینگ هِنیز هِم عاقیلینگیز یِتِنُقمی، دوشونمِیَرسینگیزمی؟ یورِگینگیز شِیله قاتیمی؟ 
MRK.8.18	گُزلی بُلوپ، گُرمِیَرسینگیزمی؟ قولاقلی بُلوپ، اِشیتمِیَرسینگیزمی؟ بُلوپ گِچِن زاتلار یادینگیزا دوشمِیَرمی؟ 
MRK.8.19	مِن بَش چُرِگی بَش مونگ آداما بُلوپ پایلانیمدا، قالان دُووملِردِن نَچه سِبِد دُلدوریپدینگیز؟»‏ دییّپ سُرادی.‏ اُلار:‏ ‏«‏اُن ایکی»‏ دییّپ جُغاپ بِردیلِر.‏ 
MRK.8.20	عیسی یِنه:‏ ‏«‏یِدی چُرِگی دُرت مونگ آداما بُلوپ پایلانیمدا، آرتیپ قالانی نَچه سِبِد بُلوپدی؟»‏ دییّپ سُرادی.‏ اُلار:‏ ‏«‏یِدی»‏ دییدیلِر.‏ 
MRK.8.21	شُندا عیسی اُلارا:‏ ‏«‏هِنیز هِم دوشونمِیَرسینگیزمی؟»‏ دییدی.‏
MRK.8.22	اُنسُنگ عیسی بیلِن شَگیرتلِری بِیت‌صِیدا گِلدیلِر.‏ اُل یِرده عیسانینگ یانینا بیر کُر آدامی گِتیردیلِر و اُنگا اِلینی دِگیرمِگینی ایسلَپ، اُنگا یالباردیلار.‏ 
MRK.8.23	عیسی کُر آدامینگ اِلیندِن توتوپ، اُنی اُبانینگ داشینا چیقاردی.‏ عیسی اُنونگ گُزلِرینه تویکوریپ، اِل‍لِرینی اُنونگ باشینا قُیوپ:‏ ‏«‏بیر زات گُریَرسینگمی؟»‏ دییّپ سُرادی.‏ 
MRK.8.24	کُر باشینی قالدیریپ:‏ ‏«‏آداملاری گُریَرین، اُلار یُریپ باریان باغلار یالی بُلوپ گُرونیَرلِر»‏ دییدی.‏ 
MRK.8.25	عیسی یِنه-ده اِل‍لِرینی اُنونگ گُزلِرینه قُیدی.‏ کُر دیقّاتلی گُزلِدی، شِفا تاپیپ، بار زادی قاوی گُردی.‏ 
MRK.8.26	عیسی:‏ ‏«‏اُبا گیرمه»‏ دییّپ، اُنی اُیونه ایبِردی.‏
MRK.8.27	عیسی شَگیرتلِری بیلِن قیصریه-فیلیپُس شَهرینینگ قُلایینداقی اُبالارا گیتدی.‏ یُلدا عیسی شَگیرتلِریندِن:‏ ‏«‏آداملار مانگا کیم دییَّرلِر؟»‏ دییّپ سُرادی.‏ 
MRK.8.28	شَگیرتلِری:‏ ‏«‏کَبیرلِری یحیی تَعمید بِریَنچی، کَبیرلِری اِلیاس، کَبیرلِری-ده پیغامبارلاردان بیری دییَّرلِر»‏ دییّپ جُغاپ بِردیلِر.‏ 
MRK.8.29	عیسی اُلاردان:‏ ‏«‏سیز مانگا کیم دییَّرسینگیز؟»‏ دییّپ سُرادی.‏ پِطرُس:‏ ‏«‏سِن مسیحسینگ»‏ دییّپ جُغاپ بِردی.‏ 
MRK.8.30	اُنسُنگ عیسی اُلارا اُزی حاقیندا هیچ کیمه هیچ زات آیتمازلیغی تابشیردی.‏
MRK.8.31	سُنگرا عیسی شَگیرتلِرینه اینسان اُغلونینگ کَن عاذاپلار گُرمِلیدیگی، یاشولیلار، یُلباشچی کاهینلار و دین عُلَمالار طارافیندان رِت اِدیلمِلیدیگی، اُلدوریلمِلیدیگی، اوچ گوندِن سُنگ دیرِلمِلیدیگی حاقیندا دوشوندیرمَگه باشلادی.‏ 
MRK.8.32	اُل بو سُزلِری آچیق آیتدی.‏ پِطرُس بُلسا اُنی بیر چِته چِکیپ، اُنونگ آیدانلارینا قارشی چیقماغا باشلادی.‏ 
MRK.8.33	اِمّا عیسی اُورولیپ، شَگیرتلِرینه سِراِتدی و پِطرُسا:‏ ‏«‏چِکیل اُوومدِن، شِیطان!‏ سِبَبی سِن خودایینگ ایشلِرینی دَل-ده، اینسان ایشلِری حاقدا فیکر اِدیَرسینگ»‏ دییّپ کَیِدی.‏
MRK.8.34	عیسی شَگیرتلِری بیلِن بیرلیکده جِماغاتی-دا یانینا چاغیریپ، اُلارا شِیله دییدی:‏ ‏«‏کیم مِنینگ ایزیما دوشمِک ایسلِیَن بُلسا، اُزونی اینکَر اِتسین-ده، صلیبینی آلیپ ایزیما دوشسون.‏ 
MRK.8.35	هِر کیم جانینی نِجات بِرمِک ایسلِیَن، اُنی ییتیرِر، اِمّا کیم جانینی مِنینگ و خوش خابارینگ خاطیری اوچین ییتیرسه، اُنی نِجات بِرِر.‏ 
MRK.8.36	اینسان هِمّه دونیَه‌نی قازانسا-دا، جانیندان ماحروم بُلسا، اُنگا نَمه پِیداسی بار؟ 
MRK.8.37	یا-دا اینسان اُز جانینا دِرِک نَمه بِریپ بیلِر؟ 
MRK.8.38	بو زیناکَر و گونَه‌کَر نِسلینگ آراسیندا کیم مِندِن و مِنینگ سُزلِریمدِن اوتانسا، اینسان اُغلی-دا آتاسینینگ بِییکلیگیندَه مُقادِّس پِریشده‌لِری بیلِن گِلِن ماحالی اُندان اوتانار.‏»‏
MRK.9.1	عیسی اُلارا شِیله دییدی:‏ ‏«‏سیزه دُغروسینی آیدیارین:‏ بو یِرده دورانلارینگ کَبیری خودایینگ پادیشاهلیغینینگ قودرات بیلِن گِلیَنینی اُلمَنکَه گُرِرلِر.‏»‏
MRK.9.2	آلتی گوندِن سُنگ عیسی یانینا یِکه پِطرُسی، یعقوبی و یوحنانی آلیپ، بیر بِییک داغینگ اوستونه چیقدی.‏ شُل یِرده اُلارینگ گُزلِرینینگ اُوونده اُنونگ یوزی اویتگِدی.‏ 
MRK.9.3	اُنونگ لِباسی گُزونگی یاشلاندیریپ باریان دیم-آق رِنگکه اُورولدی، یِر یوزونده هیچ کیم اُنی بِیله آقاردیپ بیلجِک دَلدی.‏ 
MRK.9.4	شُندا شَگیرتلِره اِلیاس بیلِن موسی گُروندی.‏ اُلار عیسی بیلِن کِپلِشیپ دوردیلار.‏ 
MRK.9.5	پِطرُس عیسی:‏ ‏«‏اُستاد!‏ بیزه بو یِرده بُلماق قاوی، گِل، اوچ سایِبان دیکِلی:‏ بیری — سانگا، بیری — موسی، بیری — اِلیاسا»‏ دییدی.‏ 
MRK.9.6	قاتی قُرقاندیقلاری اوچین، پِطرُس نَمه دییَّنینی اُزی هِم بیلِنُقدی.‏
MRK.9.7	شُل واقت بیر بولوت گِلیپ، اُلارینگ اوستونی اُرتدی.‏ بولوتدان:‏ ‏«‏بو مِنینگ عزیز اُغلومدیر!‏ اُنگا قولاق آسینگ»‏ دییِن بیر سِس گِلدی.‏ 
MRK.9.8	بیردِن شَگیرتلِر داش-تُوِرِگینه سِراِتدیلِر، اِمّا اُز یانلاریندا عیسادان باشغا هیچ کیمه گُزلِری دوشمِدی.‏
MRK.9.9	اُنسُنگ داغدان اینیپ گِلیَرکَلِر، عیسی اُلارا اینسان اُغلی اُلومدِن دیرِلیَنچَه، بو گُرِن زاتلارینی هیچ کیمه آیتمازلیغی تابشیردی.‏ 
MRK.9.10	شَگیرتلِر اُنونگ بو سُزونی یورِکلِرینده ساقلاپ، اُلومدِن دیرِلمِگینگ نَمه دوشونیَندیگی بارادا بیری-بیرلِریندِن سُرایاردیلار.‏ 
MRK.9.11	اُلار عیسادان:‏ ‏«‏نَمه اوچین دین عُلَمالار اَوَّل اِلیاس گِلمِلیدیر دییَّرلِر؟»‏ دییّپ سُرادیلار.‏ 
MRK.9.12	عیسی هِم اُلارا:‏ ‏«‏دُغرودان-دا، هِمّه زادی بِجِرمِک اوچین اَوَّل اِلیاس گِلمِلیدیر.‏ اِمّا اینسان اُغلونینگ کَن عاذاپ گُروپ، رِت اِدیلمِلیدیگی حاقیندا هِم یازیلان آخیرین.‏ 
MRK.9.13	مِن سیزه شونی هِم آیدیارین:‏ اِلیاس اِییَم گِلدی، اُل حاقدا یازیلیشی یالی، اُنگا ایسلَن زاتلارینی اِتدیلِر»‏ دییدی.‏
MRK.9.14	اُلار بِیلِکی شَگیرتلِرینگ یانینا گِلِنلِرینده، اُلارینگ داشینا اویشوپ دوران اولی جِماغاتی گُردولِر.‏ کَبیر دین عُلَمالار شَگیرتلِر بیلِن جِدِلِّشیپ دوردولار.‏ 
MRK.9.15	هِمّه جِماغات عیسانی گُرِن واقتینا، گِنگ قالدیلار و هِمِّلِر دِرِّو یُرتوپ گِلیپ، اُنگا سالام بِردیلِر.‏ 
MRK.9.16	عیسی آداملاردان:‏ ‏«‏بولار بیلِن نَمه حاقدا جِدِلِّشیَرسینگیز؟»‏ دییّپ سُرادی.‏ 
MRK.9.17	جِماغاتینگ ایچیندِن بیری اُنگا:‏ ‏«‏اُستاد!‏ سِنینگ یانینگا اُغلومی گِتیردیم.‏ آرخو-جین اُل کِپلِمِز یالی، اُنونگ دیلینی باغلادی.‏ 
MRK.9.18	آرخو-جین اُنی توتاندا یِره اوریار.‏ اُغلان آغزینی کُپوکلِدیپ، دیشلِرینی قیجیردادیپ بِدِنی قاتیپ قالیار.‏ سِنینگ شَگیرتلِرینگدِن اُغلومدان آرخو-جینی کُووپ چیقارماقلارینی خاییش اِتدیم، یُنه اُلار باشارمادی»‏ دییّپ جُغاپ بِردی.‏ 
MRK.9.19	عیسی اُلارا:‏ ‏«‏اِی، ایمانسیز نِسل، مِن هاچانا چِنلی سیزینگ بیلِن بیله بُلوپ، سیزه جیدایین؟ اُغلانی مِنینگ یانیما گِتیرینگ»‏ دییدی.‏ 
MRK.9.20	اُلار اُنی عیسانینگ یانینا گِتیردیلِر.‏ آرخو-جین عیسانی گُرِن واقتینا، اُغلانی قاتی سیلتِرلِدی.‏ اُغلان یِره یازیلیپ، آغزینی کُپوکلِدیپ، تُغالانماغا باشلادی.‏ 
MRK.9.21	عیسی اُغلانینگ آتاسیندان:‏ ‏«‏مونونگ بِیله بُلانینا نَچه واقت بُلدی؟»‏ دییّپ سُرادی.‏ آتاسی:‏ ‏«‏چاغالیغیندان بَری شِیله.‏ 
MRK.9.22	آرخو-جین اُنی هِلَکلِجِک بُلوپ، نَچه گِزِک اُدا، سووا آتدی.‏ قایرات اِت-ده، باشاردیغینگدان کُمِک اِت، بیزه یورِگینگ آویسین!‏»‏ دییدی.‏ 
MRK.9.23	عیسی اُنگا:‏ ‏«‏باشاردیغینگدان دییمَنگ نَمه؟ ایمان گِتیریَن اوچین هِمّه زات مومکیندیر!‏»‏ دییدی.‏ 
MRK.9.24	شو واقتدا اُغلانینگ آتاسی آغلاپ:‏ ‏«‏ایمان گِتیریَرین، ایمانسیزلیغیمی یِنگمَگه کُمِک اِت!‏»‏ دییّپ قیغیردی.‏ 
MRK.9.25	عیسی جِماغاتینگ یُرتوپ گِلیَنینی گُرِنده، آرخو-جینا کَیَپ:‏ ‏«‏اِی، کِرلیک هِم لال‍لیق روحی!‏ سانگا بویوریارین، اُغلانینگ ایچیندِن چیق، اُنگا قایدیپ گیرمه!‏»‏ دییدی.‏ 
MRK.9.26	آرخو-جین قیغیریپ، اُغلانی خاص بِتِر سیلتِرلِدی-ده، اُندان چیقدی.‏ اُغلان اُلِنه مِنگزِیَردی، شُنونگ اوچین اُل یِردَکیلِرینگ کَنسی:‏ ‏«‏اُل اُلدی»‏ دییّشیَردی.‏ 
MRK.9.27	اِمّا عیسی اُغلانینگ اِلیندِن توتوپ قالدیردی، اُل هِم یِریندِن توردی.‏
MRK.9.28	عیسی اُیه گیرِندِن سُنگ، شَگیرتلِری اُز-اُزلِریکَه اُندان:‏ ‏«‏بیز نَمه اوچین آرخو-جینی چیقاریپ بیلمِدیک؟»‏ دییّپ سُرادیلار.‏ 
MRK.9.29	عیسی اُلارا:‏ ‏«‏بو هیلی آرخو-جینلاری خودایا دُغا-دیلِگ اِتمِکدِن باشغا هیچ زات بیلِن چیقاریپ بُلیان دَلدیر»‏ دییدی.‏
MRK.9.30	اُلار اُل یِردِن چیقیپ، جلیل‌ینگ اوستوندِن گِچدیلِر.‏ عیسی اُزلِرینینگ نیرِدِدیکلِرینی هیچ کیمینگ بیلمِگینی ایسلِمِیَردی.‏ 
MRK.9.31	اُل شَگیرتلِرینه:‏ ‏«‏اینسان اُغلی آداملارینگ اِلینه تابشیریلار، اُنی اُلدورِرلِر، یُنه اُلدورِن‌لِریندِن اوچ گوندِن سُنگ، اُل دیرِلِر»‏ دییدی.‏ 
MRK.9.32	اِمّا اُلار بو سُزلِره دوشونمِدیلِر، سُراماغا-دا قُرقدولار.‏
MRK.9.33	اُلار کَفَرناحوما باردیلار.‏ اُیه گیرِندِن سُنگ، عیسی اُلاردان:‏ ‏«‏یُلدا نَمه حاقدا جِدِلِّشیَردینگیز؟»‏ دییّپ سُرادی.‏ 
MRK.9.34	اِمّا اُلارینگ هیچ بیریندِن سِس چیقمادی، سِبَبی یُلدا بیری-بیرلِری بیلِن کیمینگ اینگ بِییکدیگی حاقدا جِدِلِّشیپدیلِر.‏ 
MRK.9.35	عیسی اُتوریپ، اُن ایکی شَگیرتلِری یانینا چاغیریپ، اُلارا:‏ ‏«‏بیری اَوَّلکی بُلماق ایسلِیَن بُلسا، هِمِّلِرینگ آخیرقیسی هِم خیدماتکَری بُلمالیدیر»‏ دییدی.‏ 
MRK.9.36	اُنسُنگ بیر چاغانی آلیپ، اُلارینگ اُرتاسیندا قُیدی-دا، اُنی قوجاقلاپ، اُلارا:‏ 
MRK.9.37	‏«‏هِر کیم شونونگ یالی بیر چاغانی مِنینگ آدیمدان قابول اِتسه، مِنی قابول اِتدیگیدیر.‏ هِر کیم مِنی قابول اِتسه، مِنی دَل-ده، مِنی ایبِرِنی قابول اِدیَندیر»‏ دییدی.‏
MRK.9.38	یوحنا عیسی یوزلِنیپ:‏ ‏«‏اُستاد!‏ بیز سِنینگ آدینگ بیلِن جینلاری چیقاریان بیر آدامی گُردوک، اِمّا اُنی ساقلادیق، سِبَبی اُل بیزینگ بیلِن سِنینگ ایزینگا دوشِنُق»‏ دییدی.‏ 
MRK.9.39	عیسی:‏ ‏«‏اُنی ساقلامانگ!‏ چونکی مِنینگ آدیم بیلِن مُعجِزه اِدیپ، باسیم سُنگراسی مِنی یامانلاپ بیلجِک آدام یُقدور.‏ 
MRK.9.40	کیم بیزه قارشی بُلماسا، بیزینگ طارافیمیزدادیر.‏ 
MRK.9.41	مسیحه باغلیدیغینگیز اوچین، کیم مِنینگ آدیم بیلِن سیزه بیر کَسه سو بِرسه، سیزه دُغروسینی آیدیارین، اُل آصلا سیلاغسیز قالماز»‏ دییدی.‏
MRK.9.42	عیسی یِنه سُزه باشلادی:‏ ‏«‏هِر کیم مانگا اینانیان بو چاغالارینگ بیرینینگ گونَه اِتمِگینه سِبَپ بُلسا، اُنونگ بُینوندان اولی دِگیرمِن داشی آسیپ، دِریایا زینگیلماغی خاص قاوی بُلار.‏ 
MRK.9.43	اِلینگ سِنینگ گونَه اِتمِگینگه سِبَپ بُلسا، اُنی چاپ.‏ قُلسوز بُلوپ باقی یاشایشا قاووشماق، ایکی اِلّی بُلوپ دُوزاخا، سُنمِز اُدا زینگیلماقدان قاوودیر.‏ ‏[‏ 
MRK.9.44	اُلارینگ جِسِتلِرینی اییَّن قورچوق اُلمِز، اُلاری یاقیان اُت سُنمِز.‏]‏ 
MRK.9.45	اِگِر آیاغینگ سِنینگ گونَه اِتمِگینگه سِبَپ بُلسا، اُنی چاپ.‏ سانگا چُلاق بُلوپ یاشایشا قاووشماق، ایکی آیاقلی بُلوپ دُوزاخا، سُنمِز اُدا زینگیلماقدان قاوودیر.‏ ‏[‏ 
MRK.9.46	اُلارینگ جِسِتلِرینی اییَّن قورچوق اُلمِز، اُلاری یاقیان اُت سُنمِز.‏]‏ 
MRK.9.47	اِگِر گُزونگ گونَه اِتمِگینگه سِبَپ بُلسا، اُنی سُغروپ چیقار.‏ سانگا یِکه گُزلی بُلوپ خودایینگ پادیشاهلیغینا گیرمِک، ایکی گُزلی بُلوپ دُوزاخا زینگیلماقدان قاوودیر.‏ 
MRK.9.48	اُلارینگ جِسِتلِرینی اییَّن قورچوق اُلمِز، اُلاری یاقیان اُت سُنمِز.‏
MRK.9.49	‏«‏هِر کِس اُتدا دوزلانار.‏ 
MRK.9.50	دوز قاوی زاتدیر، یُنه دوز طاغامینی ییتیرسه، اُندا اُل نَمه بیلِن دوزلانار؟ دوز یالی طاغاملی بُلونگ، اُزآرانگیزدا پاراحاتلیقدا یاشانگ.‏»‏
MRK.10.1	عیسی اُل یِردِن چیقیپ، اُردُن آرناسینینگ آنگیرسینداقی یهودیه اِطرافینا گیتدی.‏ اُنونگ داشینا یِنه-ده بیر تُپار جِماغات اویشدی و اُل یِنه-ده هِمیشه‌کی یالی اُلارا اُورِتمَگه دوردی.‏
MRK.10.2	بیرنَچه فَریسی گِلیپ، اُنی ایمتِحان اِتمِک اوچین:‏ ‏«‏بیر آدام آیالینی طالاق بِرمِگی شِریغاتا دُغری گِلیَرمی؟»‏ دییّپ سُرادیلار.‏ 
MRK.10.3	‏«‏موسی سیزه شو بارادا نَهیلی دِستور بِردی؟»‏ دییّپ، عیسی اُلارینگ اُزلِریندِن سُرادی.‏ 
MRK.10.4	اُلار:‏ ‏«‏موسی طالاق نامه اِساسیندا آیریلیشماغا ایختییار بِریپدی»‏ دییدیلِر.‏ 
MRK.10.5	عیسی اُلارا:‏ ‏«‏موسی سیزه قاتی یورِکلی‌دیگینگیز اوچین بو دِستوری یازدی.‏ 
MRK.10.6	آصلیندا خودای یارادیلیشینگ باشیندا اینسانلاری اِرکِک و آیال اِدیپ یاراتدی.‏
MRK.10.7+MRK.10.8	شُل سِبَپدِن هِم اِرکِک اِنه-آتاسینی تِرک اِدیپ، آیالی بیلِن بیرلِشیَر و اُلارینگ ایکیسی بیر تِن بُلیار.‏ شِیلِلیکده، اُلار ایندی ایکی دَل، بیر تِندیر.‏
MRK.10.9	شُنونگ اوچین هِم خودایینگ بیرلِشدیرِنینی اینسان آییرماسین»‏ دییدی.‏
MRK.10.10	اُیه گِلِنلِرینده، شَگیرتلِری بو بارادا اُندان یِنه سُرادیلار.‏ 
MRK.10.11	عیسی اُلارا:‏ ‏«‏هِر کیم آیالینی طالاق بِریپ، باشغاسی بیلِن اُیلِنسه، اُز آیالینا قارشی زینا اِدیَندیر.‏ 
MRK.10.12	آیال هِم اَریندِن طالاق آلیپ، باشغا اِرکِگه بارسا، زینا اِدیَندیر»‏ دییّپ جُغاپ بِردی.‏
MRK.10.13	باشلارینا اِلینی قُیسون دییّپ، آداملار چاغالاری عیسانینگ یانینا گِتیردیلِر، اِمّا شَگیرتلِر مونی گُروپ، اُلارا کَیِدیلِر.‏ 
MRK.10.14	عیسی مونی گُرِنده، قاهاری گِلدی.‏ اُل شَگیرتلِرینه:‏ ‏«‏چاغالاری مِنینگ یانیما گُیبِرینگ، اُلاری ساقلامانگ.‏ خودایینگ پادیشاهلیغی شولار یالیلارینگقیدیر.‏ 
MRK.10.15	سیزه دُغروسینی آیدیارین، کیم خودایینگ پادیشاهلیغینی چاغا کیمین قابول اِتمِسه، اُل یِره آصلا گیریپ بیلمِز»‏ دییدی.‏ 
MRK.10.16	اُل چاغالاری قوجاقلاپ، باشلارینا اِلینی قُیوپ، اُلارا بِرِکِت بِردی.‏
MRK.10.17	عیسی یانگی یُلا دوشِن ماحالی بیر آدام یُرتوپ گِلدی-ده، اُوونده دیزا چُکوپ، اُندان:‏ ‏«‏اِی، یاخشی اُستاد!‏ مِن اِبِدی یاشایشی میراث آلماق اوچین نَمه اِتمِلی؟»‏ دییّپ سُرادی.‏ 
MRK.10.18	عیسی اُنگا:‏ ‏«‏نَمه اوچین مانگا یاخشی دییَّرسینگ؟ یِکِجه خودایدان باشغا هیچ کیم یاخشی دَلدیر.‏ 
MRK.10.19	سِن اُنونگ:‏ ‏”‏آدام اُلدورمه، زینا اِتمه، اُغورلیق اِتمه، یالان شاهاتلیق بِرمه، هیچ کیمینگ حاقینی اییمه و اِنه-آتانگا حُرمات قُی“‏ دییِن حُکوملِرینی تابشیریقلارینی بیلیَنسینگ آخیرین»‏ دییّپ جُغاپ بِردی.‏
MRK.10.20	یانگقی آدام اُنگا:‏ ‏«‏مِن یاشلیغیمدان بَری بولارینگ بارینی بِرجای اِدیپ گِلیَرین»‏ دییدی.‏ 
MRK.10.21	عیسی اُنگا سُیگودِن دُلی مَهیر بیلِن سِراِدیپ:‏ ‏«‏سِنینگ یِنه بیر کِمینگ بار.‏ گیت-ده، نَمَنگ بار بُلسا ساتیپ، قاریپلارا پایلا، شُندا آسماندا خازینانگ بُلار.‏ سُنگرا گِل-ده، مِنینگ ایزیما دوش»‏ دییدی.‏ 
MRK.10.22	کَن مال-مولکی باردیغی اوچین، بو سُزلِره یانگقی آدامینگ مازاسی قاچیپ، اُل یِردِن غاملی بُلوپ گیتدی.‏
MRK.10.23	عیسی تُوِرِگینه سِراِدیپ، شَگیرتلِرینه:‏ ‏«‏بای آداملارینگ خودایینگ پادیشاهلیغینا گیرمِگی نَهیلی آغیر!‏»‏ دییدی.‏ 
MRK.10.24	شَگیرتلِر اُنونگ سُزلِرینه حایران قالدیلار.‏ عیسی یِنه اُلارا:‏ ‏«‏اِی اُغول‍لار، خودایینگ پادیشاهلیغینا گیرمِک نَهیلی آغیر!‏ 
MRK.10.25	بیر دویَه‌نینگ اینگَّه‌نینگ گُزوندِن گِچمِگی بای آدامینگ خودایینگ پادیشاهلیغینا گیرمِگیندِن آنگساتدیر»‏ دییدی.‏ 
MRK.10.26	شَگیرتلِر قاتی حایران قالیپ، بیری-بیرلِرینه:‏ ‏«‏اُندا کیم نِجات تاپیپ بیلِر؟»‏ دییّشدیلِر.‏ 
MRK.10.27	عیسی اُلارا سِراِدیپ:‏ ‏«‏اینسانلار اوچین بو مومکین دَلدیر، اِمّا خودای اوچین بِیله دَل — خودای اوچین هِمّه زات مومکیندیر»‏ دییدی.‏
MRK.10.28	پِطرُس اُنگا:‏ ‏«‏اینه، بیز هِمّه زادیمیزی تِرک اِدیپ، سِنینگ ایزینگا دوشدوک»‏ دییّپ سُزه باشلادی.‏ 
MRK.10.29	عیسی:‏ ‏«‏سیزه دُغروسینی آیدیارین، هِر کیم مِنینگ و خوش خابارینگ خاطیراسینا اُیونی، دُغانلارینی، آیال دُغانلارینی، اِنه-آتاسینی، فِرزِنتلِرینی یا-دا مال مولکونی تِرک اِتسه، 
MRK.10.30	ایندی حَضیرکی واقتدا چِکجِک عاذاپلاری بیلِن بیرلیکده، ایزینا یوز بارابار اِدیپ اُیلِر، دُغانلار، آیال دُغانلار، اِنه-آتالار، فِرزِنتلِر و مال مولکلِر آلماجاق آدام یُقدور.‏ گِلجِکده اُلار اِبِدی یاشایشا قاوشارلار.‏ 
MRK.10.31	اِمّا اَوَّلکیلِرینگ کَنسی آخیرقیلار، اینگ آخیرقیلارینگ هِم اَوَّلکیلِر بُلارلار»‏ دییدی.‏
MRK.10.32	عیسی شَگیرتلِری بیلِن اورشلیمه طاراف یُلا دوشدی، اُل اُلارینگ اُولِریندِن یُریپ باریاردی.‏ شَگیرتلِر عیسی حایران قالیاردیلار.‏ عیسانینگ ایزینا دوشوپ باریان خالقی هِم قُرقی قاپلاپ آلیپدی.‏ عیسی یِنه-ده اُن ایکی شَگیردینی بیر چِته چِکیپ، اُز باشینا گِلجِک واقالار بارادا گورّونگ بِرمَگه باشلادی:‏ 
MRK.10.33	‏«‏اینه اورشلیمه باریاریس.‏ اینسان اُغلی یُلباشچی کاهینلارینگ و دین عُلَمالارینگ اِلینه بِریلِر.‏ اُنی اُلومه مَحکوم اِدیپ، بیگانه میلِّتلِرینگ اِلینه بِرِرلِر.‏ 
MRK.10.34	اُنی ماسغارالاپ، اوستونه تویکورِرلِر، قامچیلارلار، سُنگرا اُلدورِرلِر، اِمّا اوچ گوندِن سُنگ اُل دیرِلِر.‏»‏
MRK.10.35	زِبِدینینگ اُغول‍لاری یعقوب بیلِن یوحنا عیسانینگ یانینا باریپ، اُنگا:‏ ‏«‏اُستاد!‏ بیزینگ سِندِن بیر دیلِجِک زادیمیز بار، شُنی یِرینه یِتیرمِگینگی ایسلِیَریس»‏ دییدیلِر.‏ 
MRK.10.36	عیسی اُلاردان:‏ ‏«‏سیزینگ اوچین نَمه اِتمِگیمی ایسلِیَرسینگیز؟»‏ دییّپ سُرادی.‏ 
MRK.10.37	اُلار هِم:‏ ‏«‏سِن اُز بِییک تاختینگدا بیریمیزی ساغینگدا، بیریمیزی سُلینگدا اُتورماغیمیزا اِجازا بِر»‏ دییدیلِر.‏ 
MRK.10.38	اِمّا عیسی اُلارا:‏ ‏«‏سیز نَمه دیلِیَنینگیزی بیلمِیَرسینگیز.‏ مِنینگ ایچجِک عاذاپلی کَسَمدِن ایچیپ بیلِرسینگیزمی؟ مِنینگ عاذابیما تَعمید بِرلیپ بیلِرسینگیزمی؟»‏ دییدی.‏ 
MRK.10.39	اُلار-دا:‏ ‏«‏مونی باشاراریس»‏ دییدیلِر.‏ عیسی اُلارا:‏ ‏«‏سیز مِنینگ ایچجِک کَسَمدِن ایچِرسینگیز و مِنینگ آلجاق تَعمیدیمدِن آلارسینگیز.‏ 
MRK.10.40	یُنه سیزه ساغیمدا یا سُلیمدا اُتورماغا اِجازا بِرمِک مِنینگ اِلیمده دَل.‏ بو کیملِر اوچین تاییارلانان بُلسا، شُلار اوچیندیر»‏ دییدی.‏
MRK.10.41	بِیلِکی اُن شَگیرت مونی اِشیدیپ، یعقوب بیلِن یوحنا قاهارلانماغا باشلادیلار.‏ 
MRK.10.42	عیسی اُلاری یانینا چاغیریپ:‏ ‏«‏اُزونگیز بیلیَرسینگیز، بیگانه میلِّتلِر اُز باشلیقلارینا حُرمات قُییارلار، اُلار بُلسا اُلارا حُکومدارلیق اِدیَرلِر، اولولاری-دا اُلارا آقالیق اِدیَرلِر.‏ 
MRK.10.43	سیزینگ آرانگیزدا بِیله بُلماسین.‏ آرانگیزدا کیم اولی بُلماق ایسلِیَن بُلسا، بِیلِکیلِرینگ خیدماتکَری بُلسون.‏ 
MRK.10.44	کیم اَوَّلکی بُلماق ایسلِیَن بُلسا، هِمَّنگیزینگ قولی بُلسون.‏ 
MRK.10.45	چونکی اینسان اُغلی-دا اُزونه خیدمات اِدیلمِگی اوچین دَل-ده، اُندان باشغا بِیلِکیلِره خیدمات اِتمَگه و جانینی فِدا اِدیپ، هِمِّلِری آزاد اِتمَگه گِلِندیر»‏ دییدی.‏
MRK.10.46	سُنگرا اُلار اَریحا گِلدیلِر.‏ عیسی شَگیرتلِری و اولی جِماغات بیلِن اَریحادان چیقیپ باریارقا، تیماوسینگ اُغلی کُر بارتیمایوس، یُلونگ قیراسیندا دیلِگچیلیک اِدیپ اُتیردی.‏ 
MRK.10.47	ناصِره‌لی عیسانینگ اُل یِردِدیگینی اِشیدیپ:‏ ‏«‏اِی، داوود اُغلی عیسی!‏ مانگا رِحم اِت!‏»‏ دییّپ قیغیرماغا دوردی.‏ 
MRK.10.48	کَن آداملار اُنگا سِسینگ چیقماسین دییّپ کَیِدیلِر، اِمّا اُل اُنگکودِن هِم قاتی سِس بیلِن:‏ ‏«‏اِی، داوود اُغلی!‏ مانگا رِحم اِت!‏»‏ دییّپ قیغیردی.‏ 
MRK.10.49	عیسی دوروپ:‏ ‏«‏اُنی چاغیرینگ»‏ دییدی.‏ کُره:‏ ‏«‏خاطیرجِم بُل، تور یِرینگدِن، اُل سِنی چاغیریار»‏ دییدیلِر.‏ 
MRK.10.50	کُر دُنونی بیر یانا زینگیپ توردی-دا، عیسانینگ یانینا گِلدی.‏ 
MRK.10.51	عیسی اُندان:‏ ‏«‏سِنینگ اوچین نَمه اِتمِگیمی ایسلِیَرسینگ؟»‏ دییّپ سُرادی.‏ کُر آدام:‏ ‏«‏اِی اُستادیم، گُزلِریم آچیلسین»‏ دییدی.‏ 
MRK.10.52	عیسی هِم اُنگا:‏ ‏«‏بار، ایمانینگ سانگا شِفا بِردی»‏ دییدی.‏ شو واقتدا بو آدامینگ گُزلِری آچیلدی.‏ اُنسُنگ اُل هِم عیسانینگ ایزینا دوشوپ گیدیبِردی.‏
MRK.11.1	عیسی بیلِن شَگیرتلِری اورشلیمه قُلایلاپ، زِیتون داغینینگ آشاغینداقی بِیت‌فاجی بیلِن بِیت‌عَنیا گِلِنلِرینده، عیسی ایکی شَگیردینی یُلّاپ، 
MRK.11.2	اُلارا:‏ ‏«‏اُوونگیزدَکی اُبا بارینگ.‏ اُبانینگ ایچینه گیرِن یِرینگیزده دانگیلغی دوران کورّه اِشِک تاپارسینگیز، اُنونگ اوستونه شو واقتا چِنلی هیچ کیم مینِن دَلدیر.‏ اُنی چُزونگ-ده، آلیپ گِلینگ.‏ 
MRK.11.3	اِگِر بیری سیزه:‏ ‏”‏نَمه اوچین بِیله اِدیَرسینگیز؟“‏ دییسه، اُنگا:‏ ‏”‏بو کورّه اِشِک اُستادا گِرِک، اُنی باسیم ایزینا ایبِرِر“‏ دییّپ آیدینگ»‏ دییدی.‏
MRK.11.4	شَگیرتلِر گیتدیلِر و کُچه‌ده بیر قاپینینگ آغزیندا دانگیلغی دوران کورّه اِشِگی تاپیپ، اُنی چُزدولِر.‏ 
MRK.11.5	اُل یِرده دوران بیرنَچه کیشی اُلارا:‏ ‏«‏نَمه اوچین کورّه اِشِگی چُزیَرسینگیز؟»‏ دییّپ سُرادیلار.‏ 
MRK.11.6	اُلار-دا عیسانینگ آیدانینی آیتدیلار.‏ اُنسُنگ یانگقی آداملار اُلاری گُیبِردیلِر.‏ 
MRK.11.7	کورّه اِشِگی عیسانینگ یانینا گِتیریپ، اُز دُنلارینی اُنونگ اوستونه آتدیلار.‏ عیسی-دا کورّه اِشِگه میندی.‏ 
MRK.11.8	کَن آداملار دُنلارینی، کَبیرلِری-ده باغلاردان کِسِن شاخالارینی یُلا دوشِدیلِر.‏ 
MRK.11.9	اُودِن باریانلار و ایزدان گِلیَنلِر:‏
MRK.11.9	‏«‏خودایا اُوگولِر بُلسون!‏
MRK.11.9	خودایینگ آدیندان گِلیَنه موبارِک بُلسون!‏
MRK.11.10	آتامیز داوودینگ قُلایلان پادیشاهلیغی قوتلی بُلسون،
MRK.11.10	آسمانلاردا اُوگولِر بُلسون!‏»‏ دییّپ قیغیریشیاردیلار.‏
MRK.11.11	عیسی اورشلیمه باریپ، عیباداتخانا گیردی.‏ داش-تُوِرِگیندَکی هِمّه زاتلاری گُزدِن گِچیردی.‏ سُنگرا گون باتیپ باریاندیغی اوچین، اُن ایکی شَگیردی بیلِن بیلِلیکده بِیت‌عَنیا گیتدی.‏
MRK.11.12	اِرتِسی گون بِیت‌عَنیادان چیقانلاریندا، عیسی آجیقدی.‏ 
MRK.11.13	داشراغدا گور یاپراقلی بیر اینجیر باغینا گُزی دوشِنده، اُندان اینجیر تاپمازمیقام دییّپ، باغا طاراف یُریدی.‏ اُنونگ یانینا گِلِنده، اُندان یاپراقدان باشغا هیچ زات تاپمادی، سِبَبی اینجیر واقتی دَلدی.‏ 
MRK.11.14	عیسی باغا:‏ ‏«‏دِگمه، موندان بِیلَک سِندِن هیچ کیم میوه اییمِسین!‏»‏ دییدی.‏ شَگیرتلِری هِم مونی اِشیتدیلِر.‏
MRK.11.15	سُنگرا اُلار اورشلیمه گِلدیلِر.‏ عیسی عیباداتخانانینگ حایاطینا گیریپ، اُل یِردَکی ساتیانچیلاری، آلیانچیلاری کُوماغا باشلادی.‏ پول چالیشیانلارینگ تاغچالارینی، کِپدِر ساتیانلارینگ جایلارینی آغداردی.‏ 
MRK.11.16	هیچ کیمه عیباداتخانینگ حایاطیندان قُشلارینی گِچِرمَگَه اِجازا بِرمِدی.‏ 
MRK.11.17	اُلارا اُورِتمِک بیلِن:‏ ‏«‏‏”‏مِنینگ اُیوم هِمّه میلِّتلِر اوچین عیبادات اُیی دییلیپ آدلاندیریلار“‏ دییّپ یازغیلی دَلمی نَمه؟ اِمّا سیز مونی اُغورلارینگ جایینا اُووروپسینگیز»‏ دییدی.‏
MRK.11.18	مونی اِشیدِن یُلباشچی کاهینلار بیلِن دین عُلَمالار عیسانی اُلدورمِگینگ فیکرنه دوشدولِر.‏ اُلار عیسادان قُرقیاردیلار، سِبَبی هِمّه خالق عیسانینگ تَعلیماتینا حایران قالیاردیلار.‏ 
MRK.11.19	آغشام دوشِنده، عیسی بیلِن شَگیرتلِری شَهردِن چیقیپ گیتدیلِر.‏
MRK.11.20	ایر سَحِر بیلِن گِچیپ باریارقالار، اُلار شُل اینجیر باغینینگ کُکی بیلِن قوراندیغینی گُردولِر.‏ 
MRK.11.21	پِطرُس بُلوپ گِچِن واقانی یادلاپ:‏ ‏«‏اُستاد، سِراِت!‏ سِنینگ لَعنِتلَن اینجیر باغینگ قوراپدیر»‏ دییدی.‏ 
MRK.11.22	عیسی اُلارا شِیله جُغاپ بِردی:‏ ‏«‏خودایا ایمان گِتیرینگ.‏ 
MRK.11.23	سیزه دُغروسینی آیدیارین، کیم یورِگینده شِک یُل بِرمَن، آیدیانینینگ بُلجاقدیغینا ایمان گِتیریپ، شو داغا:‏ ‏”‏گُتِریل-ده، دِریایا زینگیل“‏ دییسه-ده، اُنونگ آیدانی بُلار.‏ 
MRK.11.24	شُنونگ اوچین سیزه دییَّرین:‏ دُغا-دیلِگ اِدیپ، خودایدان سُران هِر بیر زادینگیزی اِییَم آلاندیغینگیزا اینانینگ، اُل سیزه بِرلِر.‏ 
MRK.11.25	خودایا دُغا اِتمَگَه دوران ماحالینگیز بیریندِن اُیکه-کینَنگیز بار بُلسا، اُنی باغیشلانگ، شُندا آسمانداقی آتانگیز هِم سیزینگ خاطالارینگیزی باغیشلار.‏ ‏[‏ 
MRK.11.26	اِمّا اِگِر باغیشلاماسانگیز، آسمانداقی آتانگیز هِم سیزینگ گونَه‌لِرینگیزی باغیشلاماز.‏»‏]‏
MRK.11.27	اُلار یِنه اورشلیمه گِلدیلِر.‏ عیسی عیباداتخانانینگ حایاطیندا گِزمِلَپ یُرکَه، یُلباشچی کاهینلار، دین عُلَمالار و یاشولیلار اُنونگ یانینا گِلیپ:‏ 
MRK.11.28	‏«‏سِن بو زاتلاری هایسی ایختییار بیلِن اِدیَرسینگ؟ بو ایختییاری سانگا کیم بِردی؟»‏ دییّپ سُرادیلار.‏ 
MRK.11.29	عیسی-دا اُلارا:‏ ‏«‏مِن هِم سیزه بیر سُراق بِرجِک.‏ مانگا جُغاپ بِرسِنگیز، سیزه بو زاتلاری هایسی ایختییار بیلِن اِدیَنیمی آیدایین.‏ 
MRK.11.30	یحیی تَعمید بِرمِک اوچین ایختییارینی نیرِدِن آلدی؟ آسماندانمی یا-دا اینساندان؟ مانگا جُغاپ بِرینگ»‏ دییدی.‏ 
MRK.11.31	اُلار هِم اُزآرا ماصلاحاتلاشماغا باشلادیلار:‏ ‏«‏اِگِر آسماندان دییسِک، اُل بیزه:‏ ‏”‏اُندا نَمه اوچین اُنگا ایمان گِتیرمِدینگیز؟“‏ دییِر.‏ 
MRK.11.32	اِمّا اینساندان دییسِک…»‏ اُلار خالقدان قُرقیاردیلار، چونکی هِمِّلِر یحیانی حاقیقی پیغامبار بیلیَرلِر.‏ 
MRK.11.33	اُلار عیسی:‏ ‏«‏بیز بیلِمزُق»‏ دییّپ جُغاپ بِردیلِر.‏ عیسی-دا اُلارا:‏ ‏«‏مِن هِم سیزه بو زاتلاری هایسی ایختییار بیلِن اِدیَنیمی آیتجاق دَل»‏ دییدی.‏
MRK.12.1	سُنگرا عیسی اُلارا میثال‍لار بیلِن گورّونگ بِرمَگه باشلادی:‏ ‏«‏بیر آدام اوزوم باغلارینی اُتوردیپ، داشینا دیوار چِکیَر.‏ شِراپ بِجِرمِک اوچین، اوزومی سیقماغا بیر چوقور قازیار و بیر سانی گُزِگچیلیک دینگینی قوریار.‏ اُنسُنگ اوزومچیلیگینی باغبانلارا کیرایاسینا بِریپ، اُزی اوزاق یُلا گیدیَر.‏ 
MRK.12.2	حاصیل واقتی گِلِنده، اُل بیر خیدماتکَرینی اوزومینگ میوه‌سیندِن پایینی آلیپ گِل دییّپ، باغبانلارینگ یانینا ایبِریَر.‏ 
MRK.12.3	اِمّا اُلار اُنی توتوپ یِنچیَرلِر و بُش کُووپ گُیبِریَرلِر.‏ 
MRK.12.4	اوزومچیلیگینگ اِیه‌سی یِنه باشغا بیر خیدماتکَرینی ایبِریَر.‏ اُلار اُنونگ کِلّه‌سینی یاریپ، اُنی ماسغارا اِدیپ ایبِریَرلِر.‏ 
MRK.12.5	اُنسُنگ یِنه بیر خیدماتکَرینی ایبِریَر، اُلار مونی اُلدوریَرلِر.‏ اُل شِیدیپ، اِنچِمه خیدماتکَرینی ایبِریَر.‏ بولارینگ-دا کَبیرینی یِنچیپ، کَبیرینی اُلدوریَرلِر.‏ 
MRK.12.6	اوزومچیلیگینگ اِیه‌سی اُل یِره ایبِرمَگه یِنه بیر آدامی قالیار، اُل-دا اُزونینگ یِکِجه عزیز اُغلودی.‏ اُغلومی سیلارلار دییّپ فیکر اِدیَر، اُل اینگ آخیریندا باغبانلارینگ یانینا اُز اُغلونی ایبِریَر.‏ 
MRK.12.7	اِمّا باغبانلار بیری-بیرلِرینه:‏ ‏”‏اینه، بو میراثدار.‏ گِلینگ، شونی اُلدورِلینگ، میراث بیزه قالار“‏ دییّشیَرلِر.‏ 
MRK.12.8	اُنی توتوپ اُلدوریَرلِر و اوزومچیلیکدِن داشاری زینگیارلار.‏ 
MRK.12.9	ایندی اوزومچیلیگینگ اِیه‌سی نَمه اِدِر؟ اُل گِلیپ، بو باغبانلاری اُلدورِر-ده، اوزومچیلیگی باشغالارا بِرِر.‏ 
MRK.12.10	سیز مُقادِّس یازغیداقی:‏
MRK.12.10	‏”‏بِنّالارینگ رِت اِدِن داشی،
MRK.12.10	اُل بورچ داشی بُلدی.‏
MRK.12.11	مونی خودای اِتدی،
MRK.12.11	بو ناظاریمیزدا عجاییپ بُلدی“‏
MRK.12.11	دییِن سُزلِری اُقیمادینگیزمی نَمه؟»‏
MRK.12.12	بو میثالی اُزلِرینه قاقدیریپ آیدانینی دوشونِن یَهودی یُلباشچیلار عیسانی توتجاق بُلدولار.‏ یُنه خالقدان قُرقوپ، اُنی قالدیریپ، اُز یُل‍لارینا گیتدیلِر.‏
MRK.12.13	عیسانی کِپده توتجاق بُلوپ، فَریسی‌لِرینگ و هیرودیسینگ طارافدارلارینینگ بیرنَچه‌سینی اُنونگ یانینا ایبِردیلِر.‏ 
MRK.12.14	اُلار گِلیپ، اُندان:‏ ‏«‏اُستاد!‏ بیز سِنینگ دُغرودیغینگی، هیچ کیمه طارافدارلیق اِتمِیَندیگینگی بیلیَریس، سِبَبی سِن آداملارینگ دِرِجه‌سینه باقمان، خودایینگ یُلونی حاقیقات بیلِن اُورِدیَرسینگ.‏ هانی آیت، ایمپِراطُرا مالییات بِرمِک دُغرومی یا-دا دُغری دَل؟ بِرِیلیمی یا-دا بِرمَیلیمی؟»‏ دییّپ سُرادیلار.‏ 
MRK.12.15	عیسی اُلارینگ ایکییوزلیدیگینی بیلیپ:‏ ‏«‏مِنی نَمه اوچین ایمتِحان اِدیَرسینگیز؟ مانگا کوموش پولی بِرینگ، گُرِیین»‏ دییدی.‏ 
MRK.12.16	اُلار بیر سِکّه گِتیردیلِر.‏ عیسی اُلاردان:‏ ‏«‏بو سِکّه‌دَکی شِکیل بیلِن یازغی کیمینگکی؟»‏ دییّپ سُرادی.‏ اُلار:‏ ‏«‏ایمپِراطُرینگقی»‏ دییّپ جُغاپ بِردیلِر.‏ 
MRK.12.17	عیسی اُلارا:‏ ‏«‏ایمپِراطُرینگقینی — ایمپِراطُرا، خودایینگقینی خودایا بِرینگ»‏ دییدی.‏ اُلار اُنگا حایران قالدیلار.‏
MRK.12.18	اُلومدِن سُنگ دیرِلیشینگ یُقدوغینی آیدیان صادّوقی‌لار عیسانینگ یانینا گِلیپ، اُنگا شِیله سُراق بِردیلِر:‏ 
MRK.12.19	‏«‏اُستاد!‏ موسی بیزه شِیله آیدیپدیر:‏ ‏”‏اِگِر ایکی دُغانینگ بیری اُلسه، ایزیندا آیالی دول قالیپ، اُلارینگ اُغلانلاری هِم یُق بُلسا، بِیلِکی دُغانی اُنونگ آیالینا اُیلِنیپ، اُلِن دُغانینینگ نِسلینی دُوام اِتدیرسین.‏“‏
MRK.12.20	یِدی دُغان باردی.‏ بیرینجیسی بیر آیالا اُیلِندی، یُنه ایزیندا نِسل قالدیرمان اُلدی.‏ 
MRK.12.21	ایکینجیسی هِم شُل آیالا اُیلِندی، اُل هِم ایزیندا نِسل قالدیرمان اُلدی.‏ اُلارینگ اوچونجیسی هِم شِیله بُلدی.‏ 
MRK.12.22	یِدیسی-ده نِسل قالدیرمادی.‏ اُلاردان سُنگ آیال هِم اُلدی.‏ 
MRK.12.23	ایندی قیامات گونی اُلار اُلومدِن دیرِلِنلِرینده، بو آیال اُلارینگ هایسیسینینگ آیالی بُلار؟ چونکی اُلارینگ یِدیسی هِم اُنگا اُیلِنیپدی.‏»‏
MRK.12.24	عیسی اُلارا شِیله جُغاپ بِردی:‏ ‏«‏سیز نه مُقادِّس یازغیلاری، نه-ده خودایینگ قودراتینی بیلیَرسینگیز.‏ یالنگیشینگیزینگ اِساسی سِبَبی هِم شوندا دَلمی؟ 
MRK.12.25	اینسانلار اُلومدِن دیرِلِنده نه اُیلِنِرلِر، نه-ده نیکاح اِدِرلِر، اُلار آسمانداقی پِریشده‌لِر یالی بُلارلار.‏ 
MRK.12.26	اُلولِرینگ دیرِلیشی باباتدا بُلسا، موسانینگ کیتابینداقی یانیپ دوران یانداق حاقیندا اُقیمادینگیزمی؟ خودای موسی:‏ ‏”‏مِن ابراهیمینگ، اسحاقینگ و یعقوبینگ خوداییدیرین“‏ دییدی.‏
MRK.12.27	اُل اُلولِرینگ دَل-ده، دیریلِرینگ خوداییدیر؛ سیز قاتی یالنگیشیارسینگیز.‏»‏
MRK.12.28	یاقین گِلیپ، اُلارینگ چِکیشمِلِرینی اِشیدِن دین عُلَمالاردان بیری عیسانینگ اُلارا قاوی جُغاپ بِرِنینی گُروپ، اُندان:‏ ‏«‏هایسی حُکوم اینگ واجیپ حُکوم؟»‏ دییّپ سُرادی.‏ 
MRK.12.29	عیسی:‏ ‏«‏اینگ واجیپ حُکوم شودور:‏ اِی، اسرائیل خالقی، قولاق قُی.‏ تانگری خوداییمیز یِکِجه تانگریدیر.‏ 
MRK.12.30	تانگری خودایینگیزی هِمّه یورِگینگیز، هِمّه جان-تِنینگیز، بار دوشونجَنگیز و هِمّه گویجونگیز بیلِن سُیونگ.‏
MRK.12.31	ایکینجیسی-ده شودور:‏ هِمسایانگی اُزونگی سُیشونگ یالی سُی!‏
MRK.12.32	اُل آدام اُنگا:‏ ‏«‏سِنینگکی دُغری، اِی، اُستاد!‏ سِن حاقیقاتی آیتدینگ.‏ خودای یِکِجه‌دیر، اُندان باشغاسی یُقدور.‏ 
MRK.12.33	اُنی هِمّه یورِگینگ، هِمّه عاقیلینگ بیلِن و هِمّه گویجونگ بیلِن سُیمِکلیک، هِمسایانگی اُزونگی سُیشونگ یالی سُیمِکلیک هِمّه یاقما قربانلیقلارینگ و بِیلِکی قربانلیقلارینگدان خاص مُهومدیر»‏ دییدی.‏ 
MRK.12.34	عیسی اُنونگ عاقیلّی جُغاپ بِرِنینی گُروپ:‏ ‏«‏سِن خودایینگ پادیشاهلیغیندان اوزاقدا دَلسینگ»‏ دییدی.‏ شُندان سُنگ عیسی سُراق بِرمَگه هیچ کیم یورِک اِتمِدی.‏
MRK.12.35	عیسی عیباداتخانادا خالقا اُورِدیپ اُتیرقا، اُلارا شِیله دییدی:‏ ‏«‏نَدیپ دین عُلَمالار مسیحه داوودینگ اُغلی دییَّرلِر؟ 
MRK.12.36	داوودینگ اُزی مُقادِّس روحدان ایلهام آلیپ، شِیله دییّپدیر:‏
MRK.12.36	‏”‏خودای مِنینگ تانگریما شِیله آیتدی:‏
MRK.12.36	دوشمانلارینگی آیاغینگ آشاغینا سالیانچام،
MRK.12.36	مِنینگ ساغیمدا اُتور.‏“‏
MRK.12.37	داوودینگ اُزی مسیحه تانگری دییَّر.‏ اُنسُنگ مسیح نَهیلی داوودینگ اُغلی بُلیار؟»‏
MRK.12.37	اولی جِماغات اُنی خوش بُلوپ دینگلِیَردی.‏
MRK.12.38	عیسی خالقا شِیله اُورِدیپ بِردی:‏ ‏«‏دین عُلَمالاردان خاباردار بُلونگ!‏ اُلار اوزین دُن گِییپ گِزمِگی، بازارلاردا اُزلِرینه سالام بِریلمِگینی، 
MRK.12.39	کِنیسه‌لِرده قاوی جایلاری و ضیافاتلاردا یُقارینی حالایاندیرلار.‏ 
MRK.12.40	اُلار دول آیال‍لارینگ اُیلِرینی طالاب، گُز اوچین اوزین-اوزین دُغالار اُقیان بُلیاندیرلار.‏ شِیله آداملار اینگ آغیر جِزا سِزِوار بُلارلار.‏»‏
MRK.12.41	عیسی خازینانینگ قارشیسیندا اُتوریپ، اُنگا پول آتیان خالقی گُزلِیَردی.‏ اِنچِمه بای آداملار خازینا کَن پول آتدیلار.‏ 
MRK.12.42	بیر قاریپ دول آیال گِلیپ، خازینا ایکی کیچی سِکّه آتدی.‏ 
MRK.12.43	عیسی شَگیرتلِرینی یانینا چاغیریپ، اُلارا:‏ ‏«‏سیزه دُغروسینی آیدیارین، بو قاریپ دول آیال خازینا هِمِّلِردِن کَن پول آتدی.‏ 
MRK.12.44	بِیلِکیلِر اُزلِریندِن آرتانینی آتدیلار، یُنه بو آیال قاریپلیغینا دِگیشلی، اِلیندَکی هِمّه بار پولونی آتدی»‏ دییدی.‏
MRK.13.1	عیسی عیباداتخانینگ حایاطیندان چیقاندا، شَگیرتلِرینینگ بیری اُنگا:‏ ‏«‏اُستاد!‏ سِراِت، نه عجاییپ داشلار، نه عجاییپ بینالار!‏»‏ دییدی.‏ 
MRK.13.2	عیسی اُنگا:‏ ‏«‏بو بِییک بینالاری گُریَنگمی؟ بو یِرده داش اوستونده داش قالماز، هِمِّسی وِیران بُلار»‏ دییدی.‏
MRK.13.3	سُنگرا عیسی عیباداتخانینگ قارشیسینداقی زِیتون داغیندا اُتیرقا، پِطرُس، یعقوب، یوحنا و آندرِیاس یِکِلیکده اُندان:‏ 
MRK.13.4	‏«‏بیزه آیتسانا، بو زاتلار هاچان بُلار؟ بو زاتلارینگ یِرینه یِتیَندیگینی گُرکِزیَن نَهیلی عالاماتلار بُلار؟»‏ دییّپ سُرادیلار.‏
MRK.13.5	اُنسُنگ عیسی اُلارا شِیله دوشوندیرمَگه باشلادی:‏ ‏«‏خاباردار بُلونگ، هیچ کیم سیزی آلدایماسین!‏ 
MRK.13.6	اِنچِمه‌لِر مِنینگ آدیم بیلِن گِلیپ:‏ ‏”‏مِن — شُلدورین“‏ دییِرلِر.‏ اُلار کَن آداملاری آلدارلار.‏ 
MRK.13.7	سیز اوروش توراندیغی و اوزاقداقی اوروشلار بارادا خابارلاری اِشیدِنینگیزده قُرقمانگ.‏ بولار بُلمالیدیر، یُنه هِنیز دونیَه‌نینگ آخیری دَلدیر.‏ 
MRK.13.8	چونکی میلِّت-میلِّته و پادیشاهلیق-پادیشاهلیغا قارشی چیقار.‏ آیری-آیری یِرلِرده یِر تیترِمِلِر و آچلیقلار یوزه چیقار.‏ بو واقالار دُغورما دِرتلِرینگ باشلانیانجیسیدیر.‏
MRK.13.9	‏«‏اِمّا سیز اُزونگیزدِن خاباردار بُلونگ!‏ آداملار سیزی مَحکِمه‌لِره تابشیرارلار، کِنیسه‌لِرینده یِنجِرلِر.‏ مِن سِبَپلی سیز حُکومدارلارینگ، پادیشاهلارینگ اُوونده دورارسینگیز و اُلارا شاهاتلیق اِدِرسینگیز.‏ 
MRK.13.10	خوش خابار اَوَّل هِمّه میلِّتلِره واغیظ اِدیلمِلیدیر.‏ 
MRK.13.11	سیزی زیندان اِدیپ، مَحکِمَه تابشیرانلاریندا، نَمه دییجِگینگیزی اُووندِن قایغی اِتمَنگ، شُل واقتدا سیزه نَمه بِریلسه، شُنی کِپلَنگ.‏ چونکی کِپلِیَن سیز دَل-ده، مُقادِّس روحدیر.‏ 
MRK.13.12	دُغان دُغانینی، آتا فِرزِنتینی اُلومه تابشیرار.‏ فِرزِنتلِر هِم اِنه-آتالارینا قارشی چیقیپ، اُلاری اُلدوردِرلِر.‏ 
MRK.13.13	مِنینگ آدیم سِبَپلی هِمِّلِر سیزدِن ییگرِنِرلِر، اِمّا آخیرنا چِنلی جیدان نِجات تاپار.‏
MRK.13.14	‏«‏وِیرانچیلیق گِتیریَن ییگرِنجی زادینگ دورمالی دَل یِرده دورانینی گُرِنینگیزده، قُی، یهودیه‌دَکیلِر داغلارا قاچسین.‏ هاووا، دانیال پیغامبارینگ آیدانلارینا اُقییان آدام دُغری دوشونسین.‏
MRK.13.15	بامداقی آدام بیر زات آلماق اوچین آشاق دوشوپ، اُیه گیرمِسین.‏ 
MRK.13.16	اِکینچیلیگیندَکیلِر دُنونی آلماق اوچین اُیونه دُلانماسین.‏ 
MRK.13.17	اُل گونلِرده گُورِلی آیال‍لارینگ و چاغا اِمدیریَنلِرینگ وای گونونه!‏ 
MRK.13.18	سیز بو واقا قیشدا بُلماسین دییّپ دُغا-دیلِگ اِدینگ.‏ 
MRK.13.19	چونکی اُل گونلِرده شِیله بیر قاتی قینچیلیقلار بُلار، خودایینگ یارادان دونیَه‌سینینگ باشیندان تا شو واقتا چِنلی مونونگ یالی زات هیچ هاچان بُلان دَلدیر و بُلمازام.‏ 
MRK.13.20	خودای اُل گونلِری قیسغالتمادیق بُلسا، اُندا هیچ کیم نِجات تاپمازدی.‏ اِمّا خودای سایلانان‌لارینگ، یَعنی اُز سایلانلاری‌نینگ خاطیراسینا اُل گونلِری قیسغالتدی.‏ 
MRK.13.21	شُندا بیری سیزه:‏ ‏”‏اینه، مسیح بو یِرده“‏ یا-دا ‏”‏حُنّا، اُل یِرده“‏ دییسه، اینانمانگ.‏ 
MRK.13.22	چونکی یالان مسیحلِر، یالان نِبیلِر دُرَپ، سایلانان‌لاری-دا مومکین بُلدیغیچا آزدیرجاق بُلوپ، عالاماتلار، مُعجِزه‌لِر گُرکِزِرلِر.‏ 
MRK.13.23	خاباردار بُلونگ!‏ مِن هِمّه زادی سیزه اُووندِن آیتدیم.‏
MRK.13.24	‏«‏اِمّا شُل گونلِرده قینچیلیقلاردان سُنگرا، گون قارالار، آی نورینی بِرمِز.‏ 
MRK.13.25	ییلدیزلار آسماندان قاچار و آسمانینگ قودراتلاری تیترِشِر.‏
MRK.13.26	شُندا اینسان اُغلونینگ بولوتلاردا اولی قودرات هِم بِییکلیک بیلِن گِلیَنینی گُرِرلِر.‏ 
MRK.13.27	شُندا اُل پِریشده‌لِری یُلّاپ، اُز سایلانلارینی دونیَه‌نینگ دُرت بورجوندان، یِرینگ اوجوندان تا آسمانینگ اوجونا چِنلی ییغنار.‏
MRK.13.28	‏«‏اینجیر باغیندان دِرس آلینگ:‏ اُنونگ شاخالاری یومشاپ، یاپراق چیقاران واقتی تُمسونگ قُلایلاندیغینی بیلیَرسینگیز.‏ 
MRK.13.29	شُنونگ یالی-دا، بو زاتلاری گُرِنینگیزده، اینسان اُغلونینگ قُلایلاندیغینی، قاپینینگ آغزیندادیغینی بیلینگ.‏ 
MRK.13.30	سیزه دُغروسینی آیدیارین، بو زاتلارینگ هِمِّسی بُلیانچا، بو نِسل دونیَه‌دِن اُتمِز.‏ 
MRK.13.31	آسمان هِم یِر اُتِر، یُنه مِنینگ سُزلِریم آصلا اُتمِز.‏
MRK.13.32	‏«‏اِمّا اُل گونی هِم ساغادی هیچ کیم بیلیَن دَلدیر، نه آسمانداقی پِریشده‌لِر، نه-ده اُغول بیلیَندیر، یِکه بیر آتا بیلیَندیر.‏ 
MRK.13.33	خاباردار و اُیا بُلونگ!‏ چونکی سیز اُل واقتینگ هاچان گِلجِکدیگینی بیلمِیَرسینگیز.‏ 
MRK.13.34	بو بیر اوزاق یُلا چیقان آدام یالیدیر.‏ اُل اُیوندِن چیقیپ باریارقا، خیدماتکَرلِرینه ایختییار بِرِر، هِر هایسینا بیر ایش تابشیرار.‏ قاپیداقی قاراوولا بُلسا اُیا بُلماغی تابشیردی.‏ 
MRK.13.35	شُنونگ اوچین اُیا بُلونگ، چونکی سیز اُی اِیه‌سینینگ آغشامّی، یاری گیجه‌می، خُرُز قیغیراندامی، گون دُغاندامی — هاچان گِلجِگینی بیلمِیَرسینگیز.‏ 
MRK.13.36	اُل بیردِن گِلیپ، اوقودا اوستونگیزی باسایماسین.‏ 
MRK.13.37	سیزه آیدیانلاریمی هِمِّلِره-ده آیدیارین:‏ اُیا بُلونگ!‏»‏
MRK.14.1	پِسَح و پِتیر بایرامینا ایکی گون قالیپدی.‏ یُلباشچی کاهینلار، دین عُلَمالار عیسانی حیله بیلِن توتوپ، اُلدورمِگینگ یُلونی آغتاریاردیلار.‏ 
MRK.14.2	یُنه وِلین بیری-بیرلِرینه:‏ ‏«‏بایرام گونلِرینده دَل، خالق قالماغال تورزایماسین»‏ دییّشیَردیلِر.‏
MRK.14.3	عیسی بِیت‌عَنیادا جُزامی شمعونینگ اُیونده ساچاق باشیندا اُتیرقا، بیر آیال آغزی مُهورلِنِن مِرمِر قاپدا باهالی صاپ-آراسّا سُنبُل یاغینی آلیپ گِلدی.‏ آیال سویشَه‌نینگ آغزینداقی مُهری دُودی-ده، یاغی اُنونگ دِپه‌سیندِن قویدی.‏ 
MRK.14.4	کَبیرلِری قاهارلانیپ، بیری-بیرلِرینه:‏ ‏«‏نَمه اوچین بو یاغ بِیله حایپ اِدیلدی؟ 
MRK.14.5	مونی بیر ییل‍لیق قازانچ پولوندان هِم قیمّاتلی ساتیپ، قاریپلارا پایلاپ بُلاردی آخیری»‏ دییشیپ، آیالا کَییندیلِر.‏ 
MRK.14.6	اِمّا عیسی اُلارا:‏ ‏«‏آیالا دِگمَنگ، نَمه اوچین اُنی اینجیدیارسینگیز؟ اُل مِنینگ اوچین عجاییپ ایش اِتدی.‏ 
MRK.14.7	چونکی قاریپلار هِمیشه سیزینگ یانینگیزدا، اُلارا ایسلَن واقتینگیز یاخشیلیق اِدیپ بیلِرسینگیز، اِمّا مِن هِمیشه یانینگیزدا بُلمارین.‏ 
MRK.14.8	بو آیال اِلینده بارینی اِتدی، اُل بِدِنیمه عاطیر قویوپ، مِنی جایلاماغا اُووندِن تاییارلادی.‏ 
MRK.14.9	سیزه دُغروسینی آیدیارین، خوش خابار دونیَه‌نینگ نیرِسینده آیدیلسا، بو آیالینگ اِدِنی-ده شُل یِرده یادلانار»‏ دییدی.‏
MRK.14.10	اُنسُنگ اُن ایکیلِرینگ بیری بُلان یهودا اِسخریوطی عیسی خایینلیق اِتمِک اوچین یُلباشچی کاهینلارینگ یانینا گیتدی.‏ 
MRK.14.11	اُلار مونی اِشیدیپ بِگِندیلِر، اُنگا پول بِرمَگه سُز بِردیلِر.‏ اُل عیسانی اُلارا تابشیرماق اوچین، قاوی فُرصاتینگ ایزیندا گِزدی.‏
MRK.14.12	پِسَح قربانی اِدیلیَن گونی، یَعنی پِتیر بایرامینینگ اَوَّلکی گونی شَگیرتلِری عیسادان:‏ ‏«‏پِسَح شامینی اییمِگینگ اوچین، نیرَه باریپ تاییارلیق گُرمِگیمیزی ایسلِیَرسینگ؟»‏ دییّپ سُرادیلار.‏ 
MRK.14.13	عیسی شَگیرتلِرینینگ ایکیسینی یُلّاپ، اُلارا:‏ ‏«‏شَهره بارینگ، کویزه بیلِن سو آلیپ باریان بیر آداما ساتاشارسینگیز، شُنونگ ایزینا دوشوپ گیدینگ.‏ 
MRK.14.14	اُل نیرَه باریپ گیرسه، شُل اُیونگ اِیه‌سینه:‏ ‏”‏شَگیرتلِریم بیلِن پِسَح شامینی اییِر یالی، میهمان اُتاقی نیرِده دییّپ اُستاد سُرایار“‏ دییّنگ.‏ 
MRK.14.15	اُل هِم یُقارقی مِرتِبه‌دَه دوشِلیپ، تاییار گینگ بیر اُتاقی گُرکِزِر.‏ شُل یِرده تاییارلیق گُرونگ»‏ دییدی.‏ 
MRK.14.16	شَگیرتلِر یُلا دوشوپ، شَهره گِلدیلِر.‏ هِمّه زادی عیسانینگ آیدیشی یالی تاپیپ گُردولِر و پِسَح شامینی تاییارلادیلار.‏
MRK.14.17	آغشام عیسی اُن ایکی شَگیرتلِر بیلِن بیله گِلدی.‏ 
MRK.14.18	ساچاق باشیندا شام اییّپ اُتیرقالار، اُل:‏ ‏«‏سیزه دُغروسینی آیدیارین، مِنینگ بیلِن شام اییّپ اُتوران بیرینگیز، مانگا خایینلیق اِدِر»‏ دییدی.‏ 
MRK.14.19	اُلار هِم قینانیپ، ایزلی-ایزینا اُندان:‏ ‏«‏مِن شُل دَلمی؟»‏ دییّپ سُراماغا باشلادیلار.‏ 
MRK.14.20	عیسی اُلارا:‏ ‏«‏اُل اُن ایکیلِردِن بیری، مِنینگ بیلِن بیله اُقارا چُرِک باتیریپ اُتورانینگ بیری.‏ 
MRK.14.21	هاووا، اینسان اُغلی اُزی حاقدا یازیلیشی یالی جان بِرِر، اِمّا اینسان اُغلونا خایینلیق اِدِنینگ حالینا وای!‏ اُل آدام اِنه‌دِن دُغمادیق بُلسا، اُنونگ اوچین خاص قاوی بُلاردی»‏ دییدی.‏
MRK.14.22	شام اییّپ اُتیرقالار، عیسی چُرِک آلیپ، شوکور اِتدی و اُنی بُلوپ شَگیرتلِرینه بِردی-ده:‏ ‏«‏آلینگ، بو مِنینگ بِدِنیمدیر»‏ دییدی.‏ 
MRK.14.23	اُنسُنگ بیر کَسه شِراپ آلیپ، شوکور اِدِنیندِن سُنگ، اُلارا بِردی، هِمِّسی اُندان ایچدی.‏ 
MRK.14.24	سُنگرا عیسی اُلارا:‏ ‏«‏بو مِنینگ کَن آداملار اوچین دُکولیَن تَزه عَهد قانیمدیر.‏ 
MRK.14.25	سیزه دُغروسینی آیدیارین، خودایینگ پادیشاهلیغیندا تَزه‌سینی ایچجِک گونومه چِنلی اوزوم شِرابینی قایتادان ایچمِرین»‏ دییدی.‏
MRK.14.26	اُلار خودایا اُوگی آیدیمی آیدانلاریندان سُنگ، زِیتون داغینا چیقدیلار.‏
MRK.14.27	عیسی شَگیرتلِرینه:‏ ‏«‏سیزینگ هِمَّنگیز مِندِن اِل چِکِرسینگیز، سِبَبی ‏”‏چُپانی اورارین، قُیونلار پیتراپ گیدِر“‏ دییّپ یازیلاندیر.‏
MRK.14.28	اِمّا مِن دیرِلِنیمدِن سُنگ، سیزدِن اُنگ جلیلَه بارارین»‏ دییدی.‏ 
MRK.14.29	پِطرُس اُنگا:‏ ‏«‏هِمِّلِر سِنی تِرک اِتسه-ده، مِن بِیله اِتمِرین»‏ دییدی.‏ 
MRK.14.30	عیسی اُنگا:‏ ‏«‏سانگا دُغروسینی آیدیارین:‏ شو گون گیجه خُرُز ایکی گِزِک قیغیریانچا، سِن مِنی تانییاندیغینگی اوچ گِزِک اینکَر اِدِرسینگ»‏ دییدی.‏ 
MRK.14.31	اِمّا پِطرُس جانچِکیپ:‏ ‏«‏مِن سِنینگ بیلِن اُلمِلی بُلسام-دا، سِنی آصلا اینکَر اِتمِرین»‏ دییدی.‏ شَگیرتلِرینگ هِمِّسی-ده شِیله دییدیلِر.‏
MRK.14.32	اُلار جِتسیمانی دییِن بیر یِره گِلدیلِر.‏ عیسی شَگیرتلِرینه:‏ ‏«‏سیز شو یِرده قاراشینگ، مِن گیدیپ، خودایا دُغا-دیلِگ اِتجِک»‏ دییدی.‏ 
MRK.14.33	عیسی پِطرُسی، یعقوبی و یوحنانی اُزی بیلِن اَکیتدی.‏ عیسی آغیر دِرت چِکیپ، قایغیلانماغا باشلادی.‏ 
MRK.14.34	اُلارا:‏ ‏«‏مِنینگ جانیم اُلِر یالی غاملی، سیز بو یِرده قالینگ-دا، اُیا بُلونگ»‏ دییدی.‏ 
MRK.14.35	عیسی بیرآز اُوه یُریدی-ده، یِره یوزین دوشوپ:‏ ‏«‏مومکین بُلسا، شو قینانچ واقت مِندِن داشلاشسین»‏ دییّپ دُغا-دیلِگ اِتدی.‏ 
MRK.14.36	اُل:‏ ‏«‏آبّا
MRK.14.37	عیسی شَگیرتلِرینینگ یانینا قایدیپ گِلِنده، اُلار اوقلاپ یاتیردیلار.‏ عیسی پِطرُسا:‏ ‏«‏اوقلاپ یاتیرسینگمی؟ بیر ساغات-دا اُیا بُلوپ بیلمِدینگمی؟ 
MRK.14.38	اُیا بُلونگ، وِسوِسَه دوشمِز یالی، دُغا اِدینگ.‏ روح ماییلدیر، اِمّا بِدِن ناتوواندیر»‏ دییدی.‏
MRK.14.39	عیسی یِنه گیدیپ، شُل اُوالقی سُزلِری آیدیپ دُغا اِتدی.‏ 
MRK.14.40	ایزینا قایدیپ گِلِنده، شَگیرتلِری یِنه اوقلاپ یاتیردیلار، سِبَبی اُلارینگ گُزلِری آغیر اوقیدادی.‏ اُلار اُنگا نَمه دییجِکلِرینی بیلمِدیلِر.‏ 
MRK.14.41	عیسی اوچونجی گِزِک گِلیپ، اُلارا:‏ ‏«‏سیز هِنیزِم اوقلاپ یاتیرسینگیزمی؟ دینجینگیزی آلیارسینگیزمی؟ بُلدی، واقت گِلدی، اینسان اُغلی گونَه‌کَرلِرینگ اِلینه بِریلیَر.‏ 
MRK.14.42	تورونگ، گیدِلینگ، اینه، مانگا خایینلیق اِدِن قُلایلادی»‏ دییدی.‏
MRK.14.43	عیسی هِنیز کِپلَپ دورقا، اُن ایکی شَگیرتلِرینگ بیری بُلان یهودا گُرنوپ باشلادی.‏ اُنونگ یانیندا یُلباشچی کاهینلار، دین عُلَمالار و یاشولیلار طارافیندان ایبِریلِن قیلیچلی، تایاقلی بیر جِماغات باردی.‏ 
MRK.14.44	عیسی خایینلیق اِدِن یهودا اُلارا:‏ ‏«‏مِن کیمی اُغشاسام، عیسی شُلدور.‏ اُنی توتونگ-دا، قُریپ آلیپ گیدینگ»‏ دییّپ کِپلِشیپدی.‏ 
MRK.14.45	اُل گِلیپ-گِلمَگَه عیسانینگ یانینا باردی-دا:‏ ‏«‏اُستاد!‏»‏ دییّپ، اُنی اُغشادی.‏ 
MRK.14.46	اُنسُنگ آداملار عیسانی توتوپ، باسدیلار.‏ 
MRK.14.47	عیسانینگ یانیندا دورانلارینگ بیری قیلیجینی چِکیپ، باش کاهینینگ خیدماتکَرینی اوروپ، اُنونگ قولاغینی کِسدی.‏ 
MRK.14.48	عیسی اُلارا:‏ ‏«‏نَمه اوچین بیر یُل کِسِنینگ قارشیسینا چیقیان یالی، مِنی توتماق اوچین قیلیچلی هِم تایاقلی گِلیپسینگیز؟ 
MRK.14.49	هِر گون عیباداتخانادا آرانگیزدا بُلوپ، سیزه اُورِدیَردیم، شُندا مِنی توتماندینگیز.‏ یُنه، قُی، مُقادِّس یازغیلار بِرجای بُلسون»‏ دییدی.‏ 
MRK.14.50	شَگیرتلِرینینگ باری اُنی قُیوپ قاچیپ گیتدیلِر.‏
MRK.14.51+MRK.14.52	یالانگاچ بِدِنینی پارچا بیلِن اُرتِن بیر یاش ییگیت عیسانینگ ایزینا دوشوپ باریاردی.‏ سِربازلار اُنی هِم توتدولار، اِمّا اُل پارچاسینی زینگیپ، یالانگاچ حالدا اُلاردان قاچیپ گیتدی.‏
MRK.14.53	عیسانی باش کاهینینگ یانینا گِتیردیلِر.‏ هِمّه یُلباشچی کاهینلار، یاشولیلار و دین عُلَمالار اُل یِره ییغنانیپدیلار.‏ 
MRK.14.54	پِطرُس باش کاهینینگ حایاطینا چِنلی قارانگقیلیق بیلِن عیسانینگ ایزینا دوشوپ گیتدی.‏ اُل هِم ساقچیلار بیلِن بیله حایاطدا اُدا چُیونیپ اُتیردی.‏
MRK.14.55	یُلباشچی کاهینلار و هِمّه مِجلِس عیسی اُلوم جِزاسینی بِرمِک اوچین، اُنگا قارشی یالان دِلیل‍لِر آغتاردیلار، یُنه تاپیپ بیلمِدیلِر.‏ 
MRK.14.56	کَن آداملار اُنگا قارشی یالان شاهاتلیق بِرسِلِر-ده، اُلارینگ شاهاتلیغی بیر چیقمادی.‏ 
MRK.14.57	اُنسُنگ کَبیرلِری توروپ، اُنگا قارشی یالان شاهاتلیق بِریپ:‏ 
MRK.14.58	‏«‏بیز اُنونگ:‏ ‏”‏مِن اینسان اِلی بیلِن سالنان شو عیباداتخانانی ییقیپ، اوچ گونونگ ایچینده اِل بیلِن سالینمادیق باشغا بیر عیباداتخانا سالارین“‏ دییِنینی اِشیتدیک»‏ دییدیلِر.‏ 
MRK.14.59	اِمّا اُلارینگ شاهاتلیقلاری بیر چیقمادی.‏
MRK.14.60	سُنگرا باش کاهین مِجلِسینگ اُرتاسیندا یِریندِن توروپ، عیسادان:‏ ‏«‏سِنده هیچ هیلی جُغاپ یُقمی؟ بو آداملارینگ سِنینگ قارشینگا بِریَن شاهاتلیغی نَمه؟»‏ دییّپ سُرادی.‏ 
MRK.14.61	عیسی کِپلِمِدی، هیچ بیر جُغاپ بِرمِدی.‏ باش کاهین یِنه اُندان:‏ ‏«‏بِییک خودایینگ اُغلی — مسیح سِنمی؟»‏ دییّپ سُرادی.‏ 
MRK.14.62	عیسی:‏ ‏«‏مِندیرین!‏ سیز اینسان اُغلونینگ قودراتلی‌گویچلینینگ ساغیندا اُتورانینی و آسمانینگ بولوتلاریندا گِلیَنینی گُرِرسینگیز»‏ دییدی.‏ 
MRK.14.63	باش کاهین شُندا یاقاسینی ییرتیپ:‏ ‏«‏بیزه موندان باشغا شاهاتلیق نَمَه گِرِک؟ 
MRK.14.64	اُنونگ خودایا دیل یِتیرِنینی اُزونگیز اِشیتدینگیز آخیرین.‏ نَمه قارارا گِلیَرسینگیز؟»‏ دییّپ سُرادی.‏ اُلارینگ باری عیسانی اُلوم جِزاسینا لاییق دییّپ مَحکوم اِتدیلِر.‏ 
MRK.14.65	کَبیرلِری اُنونگ اوستونه تویکوریپ باشلادیلار، گُزلِرینی دانگیپ، اُنی یومروقلاپ:‏ ‏«‏وِلیلیک اِت!‏»‏ دییّشیَردیلِر.‏ ساقچیلار-دا اُنی آرالارینا آلیپ اوردولار.‏
MRK.14.66	پِطرُس حایاطینگ آشاق طارافیندا دورقا، باش کاهینینگ کِنیزلِریندِن بیری گِلدی.‏ 
MRK.14.67	اُل چُیونیپ اُتوران پِطرُسی گُرِنده، اُنگا دیقّاتلی:‏ ‏«‏سِن هِم شُل ناصِره‌لی عیسی بیلِندینگ»‏ دییدی.‏ 
MRK.14.68	اِمّا پِطرُس مونی اینکَر اِدیپ:‏ ‏«‏مِن سِنینگ نَمه حاقدا کِپلِیَنینگی بیلمِیَریم، دوشونمِیَریم»‏ دییدی-ده، حایاطینگ داشینا چیقدی.‏ شُل واقت هِم خُرُز قیغیردی.‏ 
MRK.14.69	کِنیز پِطرُسی گُرِنده، یانینداقیلارا:‏ ‏«‏بو آدام شُلارینگ بیری»‏ دییّپ، یِنه-ده آیتدی.‏ 
MRK.14.70	اِمّا پِطرُس مونی یِنه-ده اینکَر اِتدی.‏ آز سالیمدان اُل یِرده دورانلار پِطرُسا یِنه-ده:‏ ‏«‏دُغرودان-دا، سِن هِم شُلارینگ بیری، سِبَبی دیلینگدِن بِلّی سِن جلیل‌لی سِن»‏ دییدیلِر.‏ 
MRK.14.71	اِمّا اُل قاسام ایچیپ:‏ ‏«‏خودای اورسون!‏ سیزینگ آیدیان بو آدامینگیزی مِن تانیمییارین»‏ دییدی.‏ 
MRK.14.72	اِدیل شُل واقت خُرُز ایکینجی گِزِک قیغیردی.‏ پِطرُس عیسانینگ:‏ ‏«‏خُرُز ایکی گِزِک قیغیریانچا، سِن مِنی اوچ گِزِک اینکَر اِدِرسینگ»‏ دییِن سُزلِرینی یادلاپ، مُنگّوریپ آغلادی.‏
MRK.15.1	ایر سَحِر بیلِن یُلباشچی کاهینلار، یاشولیلار، دین عُلَمالار و مِجلِسینگ هِمِّسی ماصلاحاتلاشیپ، عیسانی دانگیپ، پیلاتُسا تابشیردیلار.‏ 
MRK.15.2	پیلاتُس عیسادان:‏ ‏«‏سِن یَهودیلِرینگ پادیشاهسیمی؟»‏ دییّپ سُرادی.‏ عیسی:‏ ‏«‏اُز آیدیشینگ یالیدیر»‏ دییّپ جُغاپ بِردی.‏ 
MRK.15.3	یُلباشچی کاهینلار اُنی کَن زاتلاردا تُهمِت اوردولار.‏ 
MRK.15.4	پیلاتُس یِنه-ده اُنگا:‏ ‏«‏سِن هیچ هیلی جُغاپ بِرجِک دَلمی؟ گُر، نَچه زاتلاردا سانگا تُهمِت اوریارلار!‏»‏ دییدی.‏ 
MRK.15.5	اِمّا عیسی باشغا هیچ هیلی جُغاپ بِرمِدی.‏ پیلاتُس حایران قالدی.‏
MRK.15.6	پیلاتُس هِر پِسَح بایرامیندا خالقینگ خاییشینا گُرَه بیر زیندانینی بُشادیاردی.‏ 
MRK.15.7	قالماغالدا آدام اُلدورِن قالماغالچیلار بیلِن بیله زیندان اِدیلِن باراباس آدلی بیری باردی.‏ 
MRK.15.8	خالق پیلاتُسینگ یانینا گِلیپ، هِمیشه‌کیسی یالی، اُزلِری اوچین بیر زیندانی بُشاتماغینی سُراماغا باشلادی.‏ 
MRK.15.9	اُنسُنگ پیلاتُس اُلارا جُغاپ بِریپ:‏ ‏«‏سیزینگ اوچین یَهودیلِرینگ پادیشاهسینی بُشاتماغیمی ایسلِیَرسینگیزمی؟»‏ دییّپ سُرادی.‏ 
MRK.15.10	اُل یُلباشچی کاهینلارینگ عیسانی باخیلچیلیقدان تابشیراندیقلارینی بیلیَردی.‏ 
MRK.15.11	اِمّا یُلباشچی کاهینلار عیسانینگ دِرِگینه باراباسی بُشاتماغینی ایسلَنگ دییّپ، جِماغاتی کوشگوردیلِر.‏ 
MRK.15.12	پیلاتُس یِنه اُلاردان:‏ ‏«‏اُندا مِن سیزینگ یَهودیلِرینگ پادیشاهسی دییَّن آدامینگیزی نَمه اِدِیین؟»‏ دییّپ سُرادی.‏ 
MRK.15.13	اُلار بُلسا:‏ ‏«‏اُنی صلیبه چویله!‏»‏ دییّپ قیغیریشدیلار.‏ 
MRK.15.14	پیلاتُس اُلاردان:‏ ‏«‏نَمه اوچین؟ اُل نَمه یامانلیق اِتدی؟»‏ دییّپ سُرادی.‏ اِمّا اُلار:‏ ‏«‏اُنی صلیبه چویله!‏»‏ دییّپ، خاص بِتِر قیغیریشدیلار.‏ 
MRK.15.15	شُندا پیلاتُس خالقی راضی اِتمِک قارارینا گِلیپ، باراباسی بُشاتدی.‏ عیسانی بُلسا قامچیلادیپ، صلیبه چویلِمِک اوچین، سِربازلارینگ اِلینه بِردی.‏
MRK.15.16	حاکیمینگ سِربازلاری عیسانی حُکومِت کاخینینگ حایاطینا اِلتیپ، هِمّه قُشون بُلومینی اُنونگ داشینا اویشوردیلِر.‏ 
MRK.15.17	اُنونگ گِرشینه آرغاوانی دُن، باشینا تیکِندِن تاج گِیدیردیلِر.‏ 
MRK.15.18	‏«‏یاشاسین، اِی، یَهودیلِرینگ پادیشاهسی!‏»‏ دییّپ، اُنی قیزغین قارشیلان بُلدولار.‏ 
MRK.15.19	باشینا تایاق بیلِن اوردولار، اوستونه تویکوردیلِر، اُوونده دیزا چُکوپ، اُنگا سِجده اِدِن بُلدولار.‏ 
MRK.15.20	اُنی ماسغارا اِدِنلِریندِن سُنگ، آرغاوانی دُنی اِگنیندِن چیقاردیلار-دا، اُز لِباسینی گِیدیریپ، صلیبه چویلِمَگه اَکیتدیلِر.‏
MRK.15.21	شُل واقت قیرِوانلی شمعون دییِن بیر آدام اِکینچیلیگیندِن گِلیَردی.‏ اُل اسکندر بیلِن روفوسینگ آتاسیدی.‏ سِربازلار اُنی توتوپ، عیسانینگ صلیبینی گُتِرمَگه مِجبور اِتدیلِر.‏ 
MRK.15.22	اُلار عیسانی جُلجُتا، یَعنی ‏«‏کِلّه‌چاناق دِپه‌سی»‏ دییِن یِره اِلتدیلِر.‏ 
MRK.15.23	اُنسُنگ اُلار عیسانینگ دِرتلِرینی کِمِلتمِک اوچین، اُنگا آجی قاریلان شِراپ هُدورلِدیلِر، اِمّا اُل ایچمِدی.‏ 
MRK.15.24	سُنگرا اُنی صلیبه چویلِدیلِر.‏ کیمه نَمه دوشِرکَه دییّپ قُرعه آتیشیپ، اُنونگ لِباسلارینی اُزآرا پایلاشدیلار.‏
MRK.15.25	اُنی صلیبه چویلَنلِرینده، ایر ساغات دُقوزدی.‏ 
MRK.15.26	دِپه‌سیندَکی اِتمیش یازویسیندا بُلسا:‏ ‏«‏یِهودیلِرینگ پادیشاهسی»‏ دییّپ یازیلیپدی.‏ 
MRK.15.27	عیسی بیلِن بیله ایکی اُغرینی هِم صلیبه چویلِدیلِر، اُلارینگ بیری اُنونگ ساغ طارافیندا، بِیلِکیسی سُل طارافیندادی.‏ ‏[‏ 
MRK.15.28	شِیلِلیک بیلِن ‏«‏اُل گونَه‌کَرلِر بیلِن بیر ساییلدی»‏ دییِن مُقادِّس یازغی بِرجای بُلدی.‏]‏ 
MRK.15.29	گِچیپ باریانلار باشلارینی چایقاپ، عیسی سِووپ:‏ ‏«‏هانی-دا، سِن عیباداتخانانی ییقیپ، اوچ گونده سالجاقدینگ-آ.‏ 
MRK.15.30	ایندی صلیبدِن آشاق دوش-ده و اُزونگی نِجات بِر-دا!‏»‏ دییَّردیلِر.‏ 
MRK.15.31	یُلباشچی کاهینلار بیلِن دین عُلَمالار-دا عیسانی اِدیل شونونگ یالی ماسغارالاپ، بیری-بیرلِرینه:‏ ‏«‏باشغالاری نِجات بِردی، یُنه اُزونی نِجات بِریپ بیلِنُق.‏ 
MRK.15.32	اسرائیل‌ینگ پادیشاهسی مسیح، قُی، شو واقتینگ اُزونده صلیبدِن آشاق دوشسون، بیز هِم مونی گُروپ ایمان گِتیرِلی»‏ دییَّردیلِر.‏ عیسی بیلِن صلیبه چویلِنِنلِر-ده اُنگا سِویَردیلِر.‏
MRK.15.33	گونُرتان اُن ایکیدِن اُیلَن ساغات اوچه چِنلی هِمّه یوردی قارانگقیلیق آلدی.‏ 
MRK.15.34	اُیلَن ساغات اوچ تُوِرِگی عیسی قاتی سِس بیلِن قیغیریپ:‏ ‏«‏ایلی، ایلی، لما سبقتنی؟»‏ یَعنی:‏ ‏«‏خوداییم، خوداییم!‏ نَمه اوچین مِنی تِرک اِتدینگ؟»‏ دییدی.‏
MRK.15.35	اُل یِرده دورانلارینگ کَبیرلِری مونی اِشیدِنلِرینده:‏ ‏«‏قُلاق آسّینگ، اُل اِلیاسی چاغیریار»‏ دییدیلِر.‏ 
MRK.15.36	بیر آدام یُرتوپ باریپ، بیر اَبری تورشی شِرابا باتیردی.‏ اُنی بیر تایاغینگ اوجونا داقیپ، عیسی ایچیرجِک بُلوپ اوزاتدی-دا:‏ ‏«‏هانی، گُرِلینگ!‏ اِلیاس گِلیپ، اُنی آشاق دوشورِرمیکَه؟»‏ دییدی.‏ 
MRK.15.37	اِمّا عیسی قاتی قیغیریپ جان بِردی.‏ 
MRK.15.38	شُل واقت عیباداتخانانینگ پِرده‌سی یُقاردان آشاقلیغینا ییرتیلیپ، ایکَه بُلوندی.‏ 
MRK.15.39	عیسانینگ قارشیسیندا دوران اَفسَر اُنونگ شِیله جان بِرِنینی گُرِنده:‏ ‏«‏بو آدام، دُغرودان هِم خودایینگ اُغلی میشدیق»‏ دییدی.‏
MRK.15.40	اُل یِرده بُلیان زاتلارا اوزاقدان گُزلَپ دوران نَچَه آیال‍لار-دا باردی.‏ مَجدَلَلی مریم، یوشا بیلِن کیچی یعقوبینگ اِنه‌سی مریم و سالومه هِم اُلارینگ آراسیندادی.‏ 
MRK.15.41	بولار عیسی جلیل‌دِکَه ایزینا دوشوپ، اُنگا خیدمات اِدیپدیلِر.‏ اُل یِرده عیسی بیلِن اورشلیمه گِلِن باشغا-دا کَن آیال‍لار باردی.‏
MRK.15.42+MRK.15.43	اُل گون تاییارلیق گونودی، یَعنی سَبَّتینگ اُوونگچَکی گوندی.‏ آغشام مِجلِسینگ سیلانیان آغضاسی، خودایینگ پادیشاهلیغینا اومید بیلِن قاراشیان رامه‌لی یوسف گِلدی.‏ اُل یورِگینده باشاراریم دییّپ، پیلاتُسینگ یانینا باردی و اُندان عیسانینگ جِسِدینی دیلِدی.‏ 
MRK.15.44	پیلاتُس عیسانینگ باسیم اُلِندیگینه گِنگ قالدی، اَفسَری چاغیریپ:‏ ‏«‏اُلِنینه کَن واقت بُلدومی؟»‏ دییّپ سُرادی.‏ 
MRK.15.45	مونی اَفسَردِن بیلِندِنگ سُنگ، جِسِدی یوسفه بِردی.‏ 
MRK.15.46	یوسف هِم کِفِنلیک پارچا ساتین آلدی، جِسِدی آشاق دوشوریپ، کِفِنه دُلادی-دا، قایادا قازیلان بیر قابردا جایلادی.‏ سُنگرا اُل قابرینگ آغزینا بیر داش تُغالاپ گِتیریپ قُیدی.‏ 
MRK.15.47	مَجدَلَلی مریم بیلِن یوشانینگ اِنه‌سی مریم عیسانینگ نیرِده جایلانان‌دیغینی گُردولِر.‏
MRK.16.1	سَبَّت گونی تاماملانان‌سُنگ، گیچ اُیلَن مَجدَلَلی مریم، یعقوبینگ اِنه‌سی مریم و سالومه گیدیپ، عیسانینگ جِسِدینه خوش ایسلی زاتلار چالماق اوچین ساتین آلدیلار.‏ 
MRK.16.2	یِکشَنبه گونی، اُلار گون دُغاندا، قابرینگ باشینا گِلدیلِر.‏ 
MRK.16.3	اُلار بیری-بیرلِرینه:‏ ‏«‏قابرینگ آغزیندان داشی بیزه کیم آیریپ بِرِرکَه؟»‏ دییّشیَردیلِر.‏ 
MRK.16.4	باشلارینی قالدیریپ سِراِدِنلِرینده، داشینگ بیر چِته تُغالاناندیغینی گُردولِر.‏ سِبَبی داش قاتی اولودی.‏
MRK.16.5	قابرا گیرِنلِرینده بُلسا، ساغ طارافدا آق لِباس گِینِن بیر یاش ییگیدینگ اُتوراندیغینی گُروپ حایران قالدیلار.‏ 
MRK.16.6	اُل بولارا:‏ ‏«‏حایران قالمانگ!‏ سیز صلیبه چویلِنِن ناصِره‌لی عیسانی گُزلِیَرسینگیز.‏ اُل دیرِلدی، بو یِرده یُق!‏ اینه، اُنونگ جِسِدینینگ قُیلان یِری.‏ 
MRK.16.7	ایندی بُلسا بارینگ-دا، اُنونگ شَگیرتلِرینه و پِطرُسا:‏ ‏”‏عیسی سیزدِن اُنگ جلیلَه باریار، اُزونینگ سیزه آیدیشی یالی، اُنی شُل یِرده گُرِرسینگیز“‏ دییّنگ»‏ دییدی.‏
MRK.16.8	آیال‍لار قابردان چیقیپ قاچدیلار.‏ اُلاری تیترِمه هِم حایرانلیق قاپلاپ آلیپدی.‏ اُلار قُرقولاریندان یانگا هیچ کیمه هیچ زات آیتمادیلار.‏
MRK.16.8	‏[‏ 
MRK.16.9	عیسی یِکشَنبه گونی ایر بیلِن دیرِلدی.‏ اُل اَوَّل مَجدَلَلی مریمه گُروندی.‏ عیسی اُنونگ ایچیندِن یِدی جینی کُووپ چیقاریپدی.‏ 
MRK.16.10	مریم گیدیپ، مونی عیسی بیلِن بُلان و ایندی بُلسا اُنگا یاس توتوپ، آغلاشیپ اُتوران شَگیرتلِرینه خابار بِردی.‏ 
MRK.16.11	اِمّا اُلار عیسانینگ دیریدیگینی و مریمه گُرنِندیگینی اِشیدِنلِرینده، مونگا اینانمادیلار.‏
MRK.16.12	شُندان سُنگ عیسی شَگیرتلِریندِن ایکیسینه باشغا صوراتدا گُروندی.‏ اُل ایکیسی اُبا طاراف باریاردیلار.‏ 
MRK.16.13	اُلار هِم ایزلارینا اُورولیپ، مونی بِیلِکیلِره خابار بِردیلِر، اِمّا اُلار بولارا-دا اینانمادیلار.‏ 
MRK.16.14	سُنگرا عیسی ساچاق باشیندا اُتوران اُنبیر شَگیرتلِرینگ اُزلِرینه گُرنوپ، ایمانسیزدیقلاری، یورِکلِرینینگ تِکِپبیرلیدیگی اوچین اُلارا کَیِدی.‏ سِبَبی اُلار اُنونگ دیرِلِندیگینی گُرِن آداملارا اینانماندیلار.‏
MRK.16.15	عیسی شَگیرتلِرینه شِیله دییدی:‏ ‏«‏هِمّه دونیَه آیلانینگ-دا، خوش خاباری هِمّه آداملارا واغیظ اِدینگ.‏ 
MRK.16.16	ایمان گِتیریپ تَعمید آلینان نِجات تاپار، یُنه ایمان گِتیرمِدیک مَحکوم بُلار.‏ 
MRK.16.17	شو عالاماتلار ایمان گِتیریَنلِرینگ هِمراسی بُلار:‏ مِنینگ آدیم بیلِن جینلاری کُووپ چیقارارلار، تَزه دیل‍لِرده کِپلَرلِر.‏ 
MRK.16.18	اِل‍لِری بیلِن ییلان توتسالار-دا، زَهِر ایچسِلِر-ده، اُلارا ضِرِر یِتمِز.‏ اِل‍لِرینی مِریضلِرینگ باشینا قُیارلار، اُلار هِم شِفا تاپارلار.‏»‏
MRK.16.19	عیسی مسیح اُلارا بولاری گورّونگ بِرِنیندِن سُنگ، آسمانا آلیندی و خودایینگ ساغیندا اُتوردی.‏ 
MRK.16.20	اُنسُنگ شَگیرتلِر گیدیپ، خوش خاباری هِمّه یِرده واغیظ اِتدیلِر.‏ خودای اُلار بیلِن ایشلَپ، یِرینه یِتیَن عالاماتلار بیلِن اُز سُزونی تاصدیقلایاردی.‏]‏
LUK.1.1	حُرماتلی تیوفلِس!‏ کَن آداملار آرامیزدا بُلوپ گِچِن واقالارینگ تاریخینی یازماغا گیریشدیلِر.‏ 
LUK.1.2	شُل واقالاری بیزه اُزالباشدان گُزلِری بیلِن گُرِن شاهاتلار و خودایینگ خوش خابارینینگ خیدماتچیلاری یِتیردی.‏ 
LUK.1.3	شُنونگ اوچین، اِی قادیرلی تیوفلِس، مِنینگ اُزوم هِم بُلوپ گِچِن واقالاری آچیق بیلدیم، سانگا هِمِّسینی یِکه-یِکه یازماغی یورِگیمه دوودوم.‏ 
LUK.1.4	ایندی سِن اُزونگه اُورِدیلِن زاتلارینگ حاقیقاتدیغینا گُز یِتیرِرسینگ.‏
LUK.1.5	یهودیه پادیشاهسی هیرودیسینگ زامانیندا زِکاریا آدلی بیر کاهین باردی.‏ اُل اَبیانینگ کاهینلار طایفاسینداندی، اُنونگ آیالی اِلیزابِت هِم هارونینگ نِسلیندِندی.‏ 
LUK.1.6	بو اَر-آیالینگ ایکیسی-ده خودایینگ اُوونده دُغری آداملار بُلوپ، اُلار خودایینگ هِمّه تابشیریقلارینی و پارضلارینی کِمسیز بِرجای اِدیَردیلِر.‏ 
LUK.1.7	اِمّا اِلیزابِتینگ گُورِلی بُلمایاندیغینا گُرَه، اُلارینگ چاغاسی یُقدی.‏ اُلارینگ ایکیسی-ده اِییَم قارّیلیق یاشینا یِتیپدیلِر.‏
LUK.1.8	بیر گون زِکاریا اُز طایفاسینینگ نُباتچیلیق گِزِگینده، خودایینگ حوضوریندا کاهینلیق خیدماتینی یِرینه قایتاریاردی.‏ 
LUK.1.9	شُندا کاهینلیق عاداتینا گُرَه، خوش ایسلی اوزَرلیک توسِّلِتمِک اوچین، خودایینگ عیباداتخاناسینا گیرمِک اُنونگ قُرعه‌سینا دوشدی.‏ 
LUK.1.10	اوزَرلیک توسِّلِتمِلی واقتی گِلدی، هِمّه جِماغات داشاردا خودایا دُغا اِدیپ دوردی.‏
LUK.1.11	شُل واقت اوزَرلیک یاقیلییان جایینگ ساغیندا دوران خودایینگ بیر پِریشده‌سی زِکاریا گُروندی.‏ 
LUK.1.12	زِکاریا اُنی گُروپ، اُزونی ییتیردی و اُنی قُرقی آلدی.‏ 
LUK.1.13	اِمّا پِریشده اُنگا شِیله دییدی:‏ ‏«‏اِی، زِکاریا، قُرقما، سِبَبی خودایدان اِدِن دیلِگینگ قابول بُلدی.‏ آیالینگ اِلیزابِت سانگا بیر اُغول دُغروپ بِرِر، سِن اُنونگ آدینا یحیی داقارسینگ.‏ 
LUK.1.14	بو سانگا اولی شاتلیق گِتیرِر، اُنونگ دُغان واقتیندا کَن آداملار خوش بُلار.‏ 
LUK.1.15	چونکی اُل خودایینگ ناظاریندا بِییک بُلار.‏ اُل هیچ هاچان آغزینا شِراپ و ایچگی آلماز.‏ اُل هِنیز اِنه‌سینینگ گُوره‌سیندِکَه، مُقادِّس روحدان دُلار.‏ 
LUK.1.16	اُل اسرائیل خالقیندان کَن آدامی اُزلِرینینگ تانگری خودایا طاراف اُورِر.‏ 
LUK.1.17	اُل اِلیاس پیغامبارینگ روحی و قودراتی بیلِن مسیحینگ اُوونده یُریپ آتالارینگ یورِکلِرینی اُغول‍لارا و موطیع‌سیزلاری دُغرولارینگ دوشونجِسینه طارافا اُوریپ خودایا لاییق خالقی تاییارلار.‏»‏
LUK.1.18	زِکاریا پِریشدَه:‏ ‏«‏مِن مونی نَهیلی بیلِیین؟ مِن بیر قارّی، آیالیم-دا قارّیلیق یاشینا یِتِن»‏ دییدی.‏ 
LUK.1.19	پِریشده-ده اُنگا:‏ ‏«‏مِن خودایینگ حوضوریندا دوریان جبرائیل.‏ مِن سِنینگ بیلِن کِپلِشیپ، سانگا بو خوش خاباری قاوشورماق اوچین ایبِریلدیم.‏ 
LUK.1.20	سِن مِنینگ بِلِّنِن واقتدا یِرینه یِتجِک سُزلِریمه اینانمادینگ.‏ شُنونگ اوچین هِم سِنینگ دیلینگ توتولیپ، شو زاتلارینگ یِرینه یِتجِک گونونه چِنلی کِپلَپ بیلمِرسینگ»‏ دییّپ جُغاپ بِردی.‏
LUK.1.21	شُل واقت زِکاریا قاراشیپ دوران خالق اُنونگ عیباداتخانادا اِگلِنِنینه گِنگ قالدیلار.‏ 
LUK.1.22	زِکاریا داشاری چیقاندا، اُلار بیلِن کِپلِشیپ بیلمِدی.‏ شُندا اُلار عیباداتخانادا اُنونگ بیر گُرنوش گُرِندیگینه گُز یِتیردیلِر، سِبَبی زِکاریا اُلارا ایشارا بیلِن ایشارات اِدیَردی، اِمّا کِپلِشیپ بیلمِیَردی.‏
LUK.1.23	خیدمات اِتمِلی واقتی تاماملانانسُنگ، زِکاریا اُیونه گیتدی.‏ 
LUK.1.24	آرادان کَن واقت گِچمَنکَه، اُنونگ آیالی اِلیزابِت گُورِلی بُلدی.‏ اُل بَش آیلاپ هیچ یِره چیقمادی، اُیونده بُلدی.‏ 
LUK.1.25	اُل:‏ ‏«‏مونی مِنینگ اوچین اِدِن خودایدیر.‏ ایندی اُل مانگا ناظار سالیپ، ایل آراسینداقی اوتانجیمدان دینداردی»‏ دییَّردی.‏
LUK.1.26	اِلیزابِتینگ گُورِلیلیگینینگ آلتینجی آییندا خودای جبرائیل پِریشدَه‌نی جلیل‌ینگ ناصِره شَهرینه، 
LUK.1.27	داوودینگ نِسلیندِن یوسف آدلی آدامینگ آداغیلیسی بُلان بیر گِلین بُلمادیق قیزینگ یانینا ایبِردی.‏ اُل قیزینگ آدی مریمدی.‏ 
LUK.1.28	پِریشده اُنونگ یانینا گِلیپ:‏ ‏«‏سالام، اِی، مِرحِمِت تاپان قیز!‏ خودای سِنینگ بیلِندیر!‏»‏ دییدی.‏ 
LUK.1.29	مریم بو سُزلِره قاتی قُرقوپ، بو سالامینگ نَمه دوشوندیریَندیگینی بیلجِک بُلوپ فیکره باتدی.‏ 
LUK.1.30	پِریشده اُنگا یوزلِنیپ:‏ ‏«‏قُرقما، مریم، سِن خودایینگ ناظاریندا مِرحِمِت تاپدینگ.‏ 
LUK.1.31	سِن گُورِلی بُلوپ، بیر اُغول دُغرارسینگ.‏ اُنونگ آدینا عیسی داقارسینگ.‏ 
LUK.1.32	اُل بِییک بُلار، اُنگا بِییک خودایینگ اُغلی دییِرلِر.‏ تانگری خودای اُنگا آتاسی داوودینگ تاختینی بِرِر.‏ 
LUK.1.33	اُل یعقوبینگ نِسلینینگ اوستوندِن اِبِدیلیک شاهلیق اِدِر، پادیشاهلیغینینگ سُنگی بُلماز»‏ دییدی.‏ 
LUK.1.34	مریم پِریشدَه:‏ ‏«‏بو نَهیلی بُلار؟ مِن هِنیز گِلین بُلامُق آخیری»‏ دییدی.‏ 
LUK.1.35	پِریشده اُنگا:‏ ‏«‏مُقادِّس روح سِنینگ اوستونگه اینِر، بِییک خودایینگ قودراتی سِنینگ اوستونگه کُلِگه سالار.‏ شُنونگ اوچین هِم دُغجاق چاغا مُقادِّس ساییلانار، اُنگا خودایینگ اُغلی دییلِر.‏ 
LUK.1.36	اینهَه، سِنینگ قارینداشینگ اِلیزابِتینگ هِم قارّیدیغینا باقمازدان، گُوره‌سینده چاغا بار.‏ گُورِلی بُلمایان دییّلیَن بو آیال اِییَم آلتی آی بَری گُورِلیدیر.‏ 
LUK.1.37	چونکی خودایینگ یانیندا بُلماجاق زات یُقدور»‏ دییّپ جُغاپ بِردی.‏ 
LUK.1.38	مریم:‏ ‏«‏مِن خودایینگ قیرناقیدیرین.‏ دِگمه، مانگا سِنینگ آیدیشینگ یالی بُلسون»‏ دییدی.‏ سُنگرا پِریشده اُنونگ یانیندان گیتدی.‏
LUK.1.39	شُل گونلِرده مریم یُل شایینی آلیپ، هاولوقماچ یهودیه‌نینگ داغلیق اولکه‌سیندَکی بیر شَهره گیتدی.‏ 
LUK.1.40	اُل یِرده زِکاریانینگ اُیونه باریپ، اِلیزابِته سالام بِردی.‏ 
LUK.1.41	مریمینگ سالامینی اِشیدِن واقتیندا، گُوره‌سیندَکی چاغا قیمیلداپ، اِلیزابِت مُقادِّس روحدان دُلدی.‏ 
LUK.1.42	اُل قاتی سِسلی قیغیریپ:‏ ‏«‏سِن آیال‍لار آراسیندا موبارِک بُلانسینگ، گُورَنگدَکی چاغا هِم موبارِک بُلاندیر!‏ 
LUK.1.43	سِروِریمینگ اِنه‌سی مِنینگ یانیما گِلِر یالی، مِن نَدیپ بِیله موبارِک بُلدومقام؟ 
LUK.1.44	سالامینگ قولاغیما گِلیپ یِتِن واقتیندا، گُورَمدَکی چاغا بِگِنچدِن یانگا قیمیلدادی.‏ 
LUK.1.45	خودایینگ آیدانلارینینگ یِرینه یِتجِکدیگینَه ایمان گِتیرِن آیال خوشواقتدیر!‏»‏ دییدی.‏
LUK.1.46	مریم شِیله دییدی:‏
LUK.1.46	‏«‏جانیم خودایی بِیگِلدیَر،
LUK.1.47	روحوم نِجات بِریَنچیم خودایا شاتلانیار.‏
LUK.1.48	اُل کیچی قیرناقینا ناظار سالدی.‏
LUK.1.48	موندان بِیلَک هِمّه نِسیل‍لِر مانگا خوشواقت دییِرلِر.‏
LUK.1.49	قودراتلی‌گویچلی مِنینگ اوچین اولی ایشلِر اِتدی.‏
LUK.1.49	اُنونگ آدی مُقادِّسدیر.‏
LUK.1.50	اُل نِسیل‍لِر بُیی اُزوندِن قُرقیانلارا مِرحِمِت اِدِر.‏
LUK.1.51	اُل گویجی بیلِن اولی ایشلِری یِرینه یِتیردی،
LUK.1.51	مَغرورلاری اُلارینگ هِمّه ایچکی فیکرلِری بیلِن دارغاتدی.‏
LUK.1.52	حُکومدارلاری تاختیندان دوشوریپ،
LUK.1.52	فُروتَن آداملاری بِیگِلتدی.‏
LUK.1.53	آچلاری نَز-نیغماتدان دُیروپ،
LUK.1.53	بایلاری بُلسا بُش قایتاردی.‏
LUK.1.54+LUK.1.55	آتالاریمیزا سُز بِرشی یالی،
LUK.1.54+LUK.1.55	ابراهیم بیلِن اُنونگ نِسلینه
LUK.1.54+LUK.1.55	رِحمدارلیق اِتمِگی هیچ اونوتمان،
LUK.1.54+LUK.1.55	قولی اسرائیلا کُمِک اِتدی.‏»‏
LUK.1.56	مریم اِلیزابِتینگ اُیونده اوچ آیا یاقین بُلوپ، سُنگ اُز اُیونه قایتدی.‏
LUK.1.57	اِلیزابِتینگ آیی-گونی دُلوپ، بیر اُغول دُغوردی.‏ 
LUK.1.58	هِمسایالاری و دُغان-قارینداشلاری خودای اُنگا اولی مِرحِمِت اِدِندیگینی اِشیدیپ، اُنونگ بیلِن خوش بُلدیلار.‏ 
LUK.1.59	سِکیزینجی گون چاغانی سونِّت اِتمَگه گِلدیلِر.‏ اُنگا آتاسی زِکاریانینگ آدینی داقجاق بُلدولار.‏ 
LUK.1.60	اِمّا اِنه‌سی مونگا قارشی بُلوپ:‏ ‏«‏یُق، اُنونگ آدی یحیی بُلمالیدیر»‏ دییدی.‏ 
LUK.1.61	اُلار اُنگا:‏ ‏«‏سِنینگ قارینداشلارینگ آراسیندا اُنگ یحیی آدلیسی یُق آخیری»‏ دییدیلِر.‏ 
LUK.1.62	اُنسُنگ اُلار چاغانینگ آتاسینا ایشارا بیلِن دوشوندیریپ، اُنونگ آدینا نَمه داقچیقدیغینی سُرادیلار.‏ 
LUK.1.63	زِکاریا هِم یازارا بیر تاختاجیق تاپیپ، اُنگا ‏«‏آدی یحیی»‏ دییّپ یازدی.‏ هِمِّلِر حایران قالدی.‏ 
LUK.1.64	شُل واقت زِکاریانینگ دیلی آچیلیپ، خودایا اُوگی آیدیپ، کِپلِمَگه باشلادی.‏ 
LUK.1.65	هِمسایالارینگ هِمِّسینی قُرقی قاپلادی.‏ یهودیه داغلیغینینگ هِمّه یِرینده بو بُلان واقالارینگ باریسی حاقدا گورّونگ اِدیلدی.‏ 
LUK.1.66	مونی اِشیدِنلِرینگ هِمِّسی بو زاتلار حاقدا قاتی فیکره باتیپ:‏ ‏«‏بو چاغا نَمه بُلارقا؟»‏ دییّشدیلِر.‏ چونکی خودایینگ گویجی اُنونگ بیلِندی.‏
LUK.1.67	چاغانینگ آتاسی زِکاریا مُقادِّس روحدان دُلوپ، شِیله نبوّت اِتدی:‏
LUK.1.68	‏«‏اسرائیل‌ینگ تانگریسی خودایا شوکورلِر بُلسون!‏
LUK.1.68	چونکی اُل اُز خالقینا ناظار سالیپ، آزاد اِتدی.‏
LUK.1.69+LUK.1.70+LUK.1.71	اُوالقی زاماندا
LUK.1.69+LUK.1.70+LUK.1.71	مُقادِّس پیغامبارلار سِبَبی سُز بِرشی یالی،
LUK.1.69+LUK.1.70+LUK.1.71	دوشمانلاریمیزدان بیزی نِجات بِرمَگه،
LUK.1.69+LUK.1.70+LUK.1.71	ییگرِنیَنلِرینگ هِمِّسیندِن دیندارماغا،
LUK.1.69+LUK.1.70+LUK.1.71	اُل بیزینگ اوچین اُز قولی داوودینگ نِسلیندِن
LUK.1.69+LUK.1.70+LUK.1.71	بیر گویچلی نِجات بِریَنچی چیقاردی.‏
LUK.1.72	اُل مونی آتالاریمیزا رِحمدارلیق اِتمِک اوچین،
LUK.1.72	اُز مُقادِّس عَهدینی یاددا ساقلاماق اوچین اِتدی.‏
LUK.1.73	آتامیز ابراهیما قاسام ایچیپ، شِیله سُز بِردی:‏
LUK.1.74+LUK.1.75	دوشمانلاریمیزینگ اِلیندِن بیزی آزاد اِتمَگه،
LUK.1.74+LUK.1.75	عُمرومیز بُیی حوضوریندا قُرقوسیز،
LUK.1.74+LUK.1.75	مُقادِّسلیک هِم دُغرولیق بیلِن
LUK.1.74+LUK.1.75	قولّوق اِتمَگه مومکینچیلیک بِردی.‏
LUK.1.76	اِی، بالام، سِن هِم، بِییک خودایینگ پیغامباری دییِن آدی آلارسینگ!‏
LUK.1.76	خودایا یُل تاییارلاماق اوچین، اُنونگ اُووندِن یُرییِرسینگ.‏
LUK.1.77	گونَه‌لِرینینگ باغیشلانماغی سِبَبی
LUK.1.77	اُنونگ خالقینا نِجات تَعلیماتینی معلیم اِدِرسینگ.‏
LUK.1.78	خوداییمیز رِحم-شِپاقاتدان دُلودیر:‏
LUK.1.78	اُل اوستومیزه گون یاغتیسینی دُکدورِر.‏
LUK.1.79	قارانگقیلیقدا و اُلوم کُلِگه‌سینده اُتورانلارا نور سِچیلِر،
LUK.1.79	آیاقلاریمیز پاراحاتلیق یُلونا اوغراتدیریلار.‏»‏
LUK.1.80	شونلوقدا، اُغلان اُسیَردی و روحی تایدان گویچلِنیَردی.‏ اُل اسرائیل خالقینا گُرونمِلی گونلِرینه چِنلی بیاباندا یاشادی.‏
LUK.2.1	شُل گونلِرده روم ایمپِراطُری آگوستوس تامام ایلاتدا ساناماغینی گِچیرمِک بارادا دِستور چیقاردی.‏ 
LUK.2.2	بو اَوَّلکی ایلات ساناماغی بُلوپ، اُل کیرینیوسینگ سوریه حُکومدارلیق اِدِن زاماندا گِچیریلدی.‏ 
LUK.2.3	ایلات ساناماغیندان گِچمِک اوچین، هِر کیم اُز شَهرینه گیتدی.‏
LUK.2.4	شِیلِلیکده، یوسف هِم جلیل‌دَکی ناصِره شَهریندِن چیقیپ، یهودیه‌دَکی بِیت‌لِحِم دییِن داوودینگ شَهرینه گیتدی، سِبَبی اُل داوودینگ ایلیندِن بُلوپ، اُنونگ نِسلینه دِگیشلیدی.‏ 
LUK.2.5	یوسف یازیلماق اوچین اُل یِره گُورِلی آداغیلیسی مریمی هِم آلیپ گیتدی.‏ 
LUK.2.6+LUK.2.7	اُلار بِیت‌لِحِمدِکیلِر، مریمینگ آیی-گونی دُلوپ، اَوَّلکی اُغلونی دُغوردی.‏ مریم اُنی قونداغا دُلادی-دا، بیر آخوردا یاتیردی، سِبَبی اُلار میهمانخانادان یِر تاپماندیلار.‏
LUK.2.8	شُل گیجه بِیت‌لِحِمینگ قُلاییندا کَبیر چُپانلار سورولِرینی قُرییاردیلار.‏ 
LUK.2.9	بیردِن اُلارینگ اُوونده خودایینگ بیر پِریشده‌سی گُروندی و خودایینگ یالقیمی داش-تُوِرِگی یاغتیلتدی.‏ چُپانلار قاتی قُرقدولار.‏ 
LUK.2.10	پِریشده اُلارا:‏ ‏«‏قُرقمانگ!‏ مِن سیزه هِمّه خالقی بِگِندیرجِک شاتلیقلی خوش خاباری اِعلان اِدیَرین:‏ 
LUK.2.11	شو گون داوودینگ شَهرینده سیزینگ اوچین نِجات بِریَنچی دُغدی.‏ اُل خوداییمیز مسیحدیر.‏ 
LUK.2.12	اینه، بو سیزه بیر عالامات بُلار:‏ سیز قونداغا دُلُغیلی، آخوردا یاتان بیر اُغلانی تاپارسینگیز»‏ دییدی.‏ 
LUK.2.13	بیردِن پِریشده بیلِن بیرلیکده آسمانینگ سانسیز قُشونی گُروندی.‏ اُلار خودایی اُووپ بِییکلِندیردیلِر:‏
LUK.2.14	‏«‏آسمانلار آسمانیندا خودایا حُرمات بُلسون!‏
LUK.2.14	خودایدان مِرحِمِت تاپان یِردَکی اینسانلارا پاراحاتلیق بُلسون!‏»‏ دییَّردیلِر.‏
LUK.2.15	پِریشده‌لِر چُپانلارینگ یانیندان آیریلیپ، آسمانا گُتِریلِنلِرینده، چُپانلار بیری-بیرلِرینه:‏ ‏«‏یُرینگ، بِیت‌لِحِمه گیدِلینگ.‏ خودایینگ بیزه آیان اِدِن بو واقاسینی گُرِلینگ»‏ دییّشدیلِر.‏
LUK.2.16	شِیلِلیکده، اُلار باسیمچاق گیدیپ، مریمی، یوسفی و آخوردا یاتان اُغلانی تاپدیلار.‏ 
LUK.2.17	اُلار عیسانی گُرِنلِرینده، بو اُغلان حاقدا اِشیدِنلِرینی اُلارا گورّونگ بِردیلِر.‏ 
LUK.2.18	چُپانلارینگ گورّونگلِرینی اِشیدِنلِرینگ هِمِّسی حایران قالدی.‏ 
LUK.2.19	مریم بُلسا بو زاتلارینگ هِمِّسی حاقدا قاتی فیکره گیریپ، اُلاری یورِگینده ساقلایاردی.‏ 
LUK.2.20	چُپانلار هِمّه زادی گُروپ-اِشیدِنلِرینینگ اُزلِرینه آیدیلیشی یالی بُلاندیغی اوچین، خودایی اُودیلِر و شوکورلِر اِدیپ، ایزلارینا دُلاندیلار.‏
LUK.2.21	سِکیزینجی گون اُغلانی سونِّتلِمِلی بُلاندا، اُنونگ آدینا عیسی داقدیلار.‏ بو اُنونگ اِنه‌سینینگ گُوره‌سینده قالمازدان اُوال، پِریشدَه‌نینگ اُنگا بِرِن آدیدی.‏ 
LUK.2.22	موسانینگ شِریغاتینا گُرَه گِچیریلیَن پَکلِنمه سونِّتلِرینگ بِرجای اِدیلمِلی واقتی یِتیپ گِلِنده، یوسف بیلِن مریم اورشلیمه گیتدیلِر.‏ اُلار عیسانی خودایا باغیش اِتمِک اوچین، اُنی هِم یانلارینا آلدیلار.‏ 
LUK.2.23	شِریغاتدا:‏ ‏«‏اَوَّلکی دُغان هِر بیر اِرکِک اُغلان خودایا باغیش اِدیلمِلی»‏ دییّپ یازیلاندیر.‏
LUK.2.24	اُلار شِریغاتدا یازیلیشی یالی، ایکی قُمرینی یا-دا کِپدِرینی هِم قربانلیق حُکمونده هُدورلِمِلیدیلِر.‏
LUK.2.25	شُل واقت اورشلیمده شمعون آدلی بیر دُغری و تاقوالی آدام یاشایاردی.‏ اُل اسرائیل خالقینینگ آزاد اِدیلمِگینه قاراشیاردی، مُقادِّس روح اُنونگ اوستوندِدی.‏ 
LUK.2.26	اُنگا خودایینگ مسیحینی گُرمِزدِن اُنگ اُلمِجِکدیگی مُقادِّس روح طارافیندان آیان بُلوپدی.‏ 
LUK.2.27	شمعون مُقادِّس روحونگ اوغراتدیرماغی بیلِن عیباداتخانانینگ حایاطینا گِلدی.‏ عیسانینگ اِنه-آتاسی شِریغاتدا یازیلان عاداتی بِرجای اِتمِک اوچین، اُغلانی ایچِری سالانلاریندا، 
LUK.2.28	شمعون اُنی قوجاغینا آلیپ، خودایا شوکور اِدیپ، شِیله دییدی:‏ 
LUK.2.29	‏«‏یا خودای، اُز بِرِن سُزونگه گُرَه، ایندی بِندَنگ آرقایین ساغامان تابشیریپ بیلِر.‏ 
LUK.2.30+LUK.2.31	اینه، سِنینگ هِمّه خالقلارینگ اُوونده تاییارلان نِجات بِریَنچینگی گُزوم بیلِن گُردوم.‏ 
LUK.2.32	بیگانه میلِّتلِره آیانلیق بِرجِک، خالقینگ اسرائیلی بِییکلِندیرجِک نوری گُردوم.‏»‏
LUK.2.33	چاغا بارادا آیدیلیان سُزلِره اُنونگ اِنه-آتاسی حایران قالدی.‏ 
LUK.2.34	شمعون اُلارا بِرِکِت بِریپ، اِنه‌سی مریمه:‏ ‏«‏بو اُغلان اسرائیل‌دا کَن آداملارینگ پِسِلمِگینه و بِیگِلمِگینه سِبَپکَر بُلار.‏ اُل خودای طارافیندان بِرلِن عالامات بُلوپ، اینسانلار اُنگا قارشی چیقارلار.‏ 
LUK.2.35	شُندا اِنچِمه یورِکلِرینگ سیرلی فیکرلِری بِلّی بُلار.‏ سِنینگ قالبینگا هِم قیلیچ کیمین سُقولار»‏ دییدی.‏
LUK.2.36+LUK.2.37	اُل یِرده سِگسِن دُرت ییلدان بَری دول یاشایان حَنّا آدلی قارّی نِبیه هِم باردی.‏ اُل اَشیر طایفاسیندان فَنوئیل‌ینگ قیزیدی.‏ اُل دورموشا چیقاندان سُنگرا اَری بیلِن یِدی ییل یاشاشیپ، دول قالیپدی.‏ بو آیال هِمیشه عیباداتخانانینگ حایاطیندا بُلوپ، آرازا توتوپ، دُغا اِدیپ، گیجه-گوندیز خودایا عیبادات اِدیَردی.‏ 
LUK.2.38	حَنّا هِم اِدیل شُل واقت گِلیپ، خودایا شوکور اِدیپ، اورشلیمینگ نِجات تاپماغینا قاراشیانلارینگ بارینا بو اُغلان حاقدا گورّونگ بِردی.‏
LUK.2.39	یوسف بیلِن مریم موسانینگ شِریغاتینا گُرَه هِمّه زادی بِرجای اِدِنلِریندِن سُنگرا، جلیلَه، اُزلِرینینگ ناصِره شَهرینه دُلاندیلار.‏ 
LUK.2.40	چاغا اولالیپ، گویچده و عاقیلدارلیقدا اُسوپ باریاردی.‏ خودایینگ مِرحِمِتی اُنونگ اوستوندِدی.‏
LUK.2.41	عیسانینگ اِنه-آتاسی هِر ییل پِسَح بایرامیندا اورشلیمه گیدیَردیلِر.‏ 
LUK.2.42	عیسی اُن ایکی یاشینا یِتِنده، اُلار بایرامچیلیق عاداتینا گُرَه یِنه اورشلیمه گیتدیلِر.‏ 
LUK.2.43	بایرامچیلیق قوتاراندان سُنگ، اُلار اُیلِرینه دُلاندیلار.‏ یِتیشِنجِک عیسی بُلسا اورشلیمده قالدی، اِمّا اُنونگ اِنه-آتاسینینگ موندان خاباری یُقدی.‏ 
LUK.2.44	اُلار اُنی یُلاغچیلارینگ آراسیندادیر دییّپ، بیر گونلوک یُلی گِچدیلِر.‏ سُنگرا اُنی دُغان-قارینداشلارینینگ، دُست-یارلارینینگ آراسیندان گُزلَپ باشلادیلار.‏ 
LUK.2.45	اُنی گُزلَپ تاپمانسُنگلار، ایزلارینا اورشلیمه دُلاندیلار.‏ 
LUK.2.46	اوچ گوندِن سُنگ، اُنی عیباداتخانانینگ حایاطیندان تاپدیلار.‏ اُل دین مُعلِّملِرینینگ آراسیندا اُتوریپ، اُلاری دینگلَپ، سُراغلار بِریَردی.‏ 
LUK.2.47	عیسانی دینگلِیَنلِرینگ هِمِّسی اُنونگ دوشونجِسینه، بِریَن جُغاپلارینا حایران قالیاردیلار.‏ 
LUK.2.48	اِنه-آتاسی اُنی گُرِنلِرینده گِنگ قالدیلار.‏ اِنه‌سی اُنگا:‏ ‏«‏اُغلوم!‏ نَمه اوچین بِیتدینگ؟ آتانگ ایکیمیز قاتی قایغی اِدیپ، سِنی گُزلِدیک»‏ دییدی.‏ 
LUK.2.49	عیسی اُلارا:‏ ‏«‏مِنی نَمه اوچین گُزلِدینگیز؟ سیز مِنینگ آتامینگ اُیونده بُلمالیدیغیمی بیلمِیَردینگیزمی؟»‏ دییدی.‏ 
LUK.2.50	اِمّا اُلار اُنونگ نَمه دییجِک بُلیاندیغینا دوشونمِدیلِر.‏ 
LUK.2.51	سُنگرا عیسی اِنه-آتاسی بیلِن ناصِره قایتدی، اُلارینگ سُزونه قولاق آسدی.‏ اِمّا اُنونگ اِنه‌سی بو گورّونگلِرینگ هِمِّسینی یورِگینده ساقلایاردی.‏ 
LUK.2.52	عیسی عاقیلدارلیقدا، بُیدا اُسوپ، خودایینگ هِم آداملارینگ مِهرینی قازانیاردی.‏
LUK.3.1	روم ایمپِراطُری تیبِریوسینگ حُکومدارلیغینینگ اُن بَشینجی ییلیندا، پُنتیوس پیلاتُس یهودیه‌نینگ حاکیمی زاماندا هیرودیس — جلیلی، اُنونگ دُغانی فیلیپُس — ایتوریه بیلِن تراخونیتیس وِلایاتینی، لیسانیوس-دا آبلیه دُلاندیریاردی.‏ 
LUK.3.2	حَنّا بیلِن قیافا هِم باش کاهیندی.‏ شُندا زِکاریانینگ اُغلی یحیایا خودایینگ سُزی گِلدی.‏ اُل بیاباندا یاشایاردی.‏ 
LUK.3.3	یحیی اُردُن آرناسینینگ تُوِرِگیندَکی هِمّه یِرلِره آیلانیپ، آداملارا گونَه‌لِرینینگ باغیشلانماغی اوچین توبا اِدیپ، تَعمید آلماقلارینی واغیظ اِدیَردی.‏ 
LUK.3.4	اِشعیا پیغامبارینگ کیتابیندا شِیله یازیلاندیر:‏
LUK.3.4	‏«‏بیاباندا قیغیریانینگ سِسی:‏
LUK.3.4	‏”‏خودایینگ یُلونی تاییارلانگ!‏
LUK.3.4	اُنونگ یُل‍لارینی دُغرولانگ!‏
LUK.3.5	هِمّه دِره‌لِر دُلدوریلار،
LUK.3.5	هِمّه داغ-دِپه‌لِر پِسِلدیلِر،
LUK.3.5	اِگرِم-بوغرام یُل‍لار دُغرولانار،
LUK.3.5	بودور-سودور یُلجاغازلار تِکیزلِنِر.‏
LUK.3.6	شُندا هِمّه اینسانلار خودایینگ نِجات بِرشینی گُرِرلِر.‏“‏»‏
LUK.3.7	بیر اولی جِماغات تَعمید آلماق اوچین، یحیانینگ یانینا گِلدیلِر.‏ یحیی اُلارا شِیله یوزلِندی:‏ ‏«‏اِی، ییلانینگ نِسلی!‏ گِلجِک غاضابدان قاچماغی سیزه کیم بیلدیردی؟ 
LUK.3.8	موندان بِیلَک اِدِن توبانگیزا میناسیپ میوه بِرینگ.‏ اُز یانینگیزدان:‏ ‏”‏بیزینگ آتامیز ابراهیمدیر“‏ دییّپ فیکر اِتمَنگ.‏ مِن سیزه شونی آیدایین:‏ خودای ابراهیم اوچین شو داشلاردان هِم فِرزِنت یارادیپ بیلیَندیر.‏ 
LUK.3.9	و شو زامان پالتا باغلارینگ دویبونده یاتیر:‏ قاوی میوه بِرمِیَن هِر بیر باغ چاپیلیپ، اُدا آتیلار.‏»‏
LUK.3.10	خالق اُندان:‏ ‏«‏اِیسِم، بیز نَمه اِتمِلی؟»‏ دییّپ سُرادیلار.‏ 
LUK.3.11	اُل:‏ ‏«‏ایکی کُینِکلی بیرینی کُینِکسیزه بِرسین.‏ اییمیتی بُلان هِم شُنونگ یالی اِتسین»‏ دییّپ جُغاپ بِردی.‏ 
LUK.3.12	مالییات آلیانچیلار-دا
LUK.3.13	یحیی اُلارا:‏ ‏«‏اُزونگیزه بِرلِن دِستوردان کَن مالییات آلمانگ»‏ دییدی.‏ 
LUK.3.14	سُنگرا سِربازلار-دا:‏ ‏«‏بیز نَمه اِتمِلی؟»‏ دییّپ سُرادیلار.‏ اُلارا:‏ ‏«‏هیچ کیمدِن زُرلوق بیلِن پول آلمانگ، ناحاق یِره تُهمِت اورمانگ، اُز حاقینگیزا راضی بُلونگ»‏ دییدی.‏
LUK.3.15	خالق مسیحه اومید بیلِن قاراشیاردی و هِمِّلِر یحیی حاقدا یورِکلِرینده:‏ ‏«‏یحیی شُل مسیح دَلمیکَه؟»‏ دییّپ فیکر اِدیَردیلِر.‏ 
LUK.3.16	یحیی اُلارا:‏ ‏«‏مِن سیزی سووا تَعمید بِریَرین، اِمّا مِندِن سُنگرا گِلجِک مِندِن-ده خاص گویچلیدیر.‏ مِن اُنونگ کُووشینینگ باغینی چُزمَگه-ده میناسیپ دَلدیرین.‏ اُل سیزی مُقادِّس روحا هِم-ده اُدا تَعمید بِرِر.‏ 
LUK.3.17	اُنونگ خارمان آراسّالایان چارشاخی اِلیندِدیر.‏ اُل خارمان یِرینی سوپوریپ، بوغدایی آمّارینا اویشورِر، سامانی بُلسا سُنمِز اُتدا یاقار»‏ دییدی.‏ 
LUK.3.18	اُل باشغا-دا کَن ناصیحات اِدیپ، خالقا خوش خاباری واغیظ اِدیَردی.‏
LUK.3.19	اِمّا باش حاکیم هیرودیس اُز دُغانینینگ آیالی هیرودیا اُیلِنِنی اوچین و باشغا-دا کَن تِلِکه ایشلِری اِدِنی اوچین، یحیانینگ کَیینجینه سِزِوار بُلدی.‏ 
LUK.3.20	اُل یحیانی زیندانا سالماق بیلِن اُوالقی اِدِن هِمّه تِلِکه‌لیکلِرینینگ اوستونه یِنه بیر تِلِکه‌لیک قُشدی.‏
LUK.3.21	هِمّه خالق تَعمید بِرلیپ چیقاریلاندان سُنگ، عیسی-دا تَعمید بِرلیپ چیقاریلدی.‏ اُل خودایا دُغا اِدیَرکَه، آسمان آچیلیپ، 
LUK.3.22	مُقادِّس روح کِپدِره مِنگزِش اُنونگ اوستونه ایندی.‏ آسماندان:‏ ‏«‏سِن مِنینگ عزیز اُغلومسینگ.‏ مِن سِندِن کَن راضیدیرین»‏ دییِن سِس گِلدی.‏
LUK.3.23	عیسی اُز خیدماتینا باشلان واقتی اُتوز یاشلاریندادی.‏ اُل یوسفینگ اُغلی حاساپلانیاردی.‏ یوسف هالییّنگ اُغلی، 
LUK.3.24	هالی ماتّاتینگ، ماتّات لاوینینگ، لاوی مَلکینینگ، مَلکی یانّانینگ، یانّا یوسفینگ، 
LUK.3.25	یوسف مِتّاتیانینگ، مِتّاتیا عاموسینگ، عاموس ناحومینگ، ناحوم حسلینینگ، حسلی نَجینینگ، 
LUK.3.26	نَجی ماتینگ، مات مِتّاتیانینگ، مِتّاتیا شِمعینینگ، شِمعی یوسفینگ، یوسف یهودانینگ، 
LUK.3.27	یهودا یوحنانینگ، یوحنا ریسانینگ، ریسا زِروبابِلینگ، زِروبابِل سالتیئیلینگ، سالتیئیل نِرینینگ، 
LUK.3.28	نِری مَلکینینگ، مَلکی اَدّینینگ، اَدّی قوسامینگ، قوسام ایلمودامینگ، ایلمودام عیرینگ، 
LUK.3.29	عیر یوسانینگ، یوسا الیعازَرینگ، الیعازَر یوریمینگ، یوریم ماتّاتینگ، ماتّات لاوینینگ، 
LUK.3.30	لاوی شمعونینگ، شمعون یهودانینگ، یهودا یوسفینگ، یوسف یونامینگ، یونام ایلیاقیمینگ، 
LUK.3.31	ایلیاقیم مَلیانینگ، مَلیا مینانینگ، مینان ماتّاتانینگ، ماتّاتا ناتانینگ، ناتان داوودینگ، 
LUK.3.32	داوود یَسانینگ، یَسا عوبیدینگ، عوبید بوعَزینگ، بوعَز شالمونینگ، شالمون نَحشونینگ، 
LUK.3.33	نَحشون عمینادابینگ، عمیناداب آرامینگ، آرام حِصرونینگ، حِصرون فارِصینگ، فارِص یهودانینگ، 
LUK.3.34	یهودا یعقوبینگ، یعقوب اسحاقینگ، اسحاق ابراهیمینگ، ابراهیم تارَح‌ینگ، تارَح ناحورینگ، 
LUK.3.35	ناحور سِروج‌ینگ، سِروج رَعونینگ، رَعو فالاجینگ، فالاج عابِرینگ، عابِر صالَح‌ینگ، 
LUK.3.36	صالَح قِینان‌ینگ، قِینان اَرفَکشادینگ، اَرفَکشاد سامینگ، سام نوحونگ، نوح لاماکینگ، 
LUK.3.37	لاماک ماتُشالاح‌ینگ، ماتُشالاح خانوخینگ، خانوخ یارِدینگ، یارِد مَهَلَلیلینگ، مَهَلَلیل قِینان‌ینگ، 
LUK.3.38	قِینان آنوشینگ، آنوش شیث‌ینگ، شیث آدامینگ اُغلودی، آدام بُلسا خودایینگ اُغلودی.‏
LUK.4.1	عیسی مُقادِّس روحدان دُلوپ، اُردُن آرناسیندان ایزینا دُلاندی.‏ مُقادِّس روح اُنی بیابانا آلیپ گیتدی.‏ 
LUK.4.2	اُل یِرده عیسی قیرق گونلَپ شِیطان طارافیندان ایمتِحانا سالیندی.‏ شُل گونلِرینگ دُوامیندا اُل هیچ زات اییمِدی، قیرق گوندِن سُنگ بُلسا آجیقدی.‏
LUK.4.3	شِیطان اُنگا:‏ ‏«‏اِگِر سِن خودایینگ اُغلی بُلیان بُلسانگ، بو داشینگ چُرِگه اُورولمِگینی بویور»‏ دییدی.‏ 
LUK.4.4	عیسی:‏ ‏«‏‏”‏اینسان یِکه چُرِک بیلِن یاشامایار“‏ دییّپ یازیلاندیر»‏ دییّپ جُغاپ بِردی.‏
LUK.4.5	سُنگرا شِیطان عیسانی بیر یُقاری یِره چیقاریپ، اُنگا دونیَه‌نینگ هِمّه شاهلیقلارینی گُرکِزدی.‏ 
LUK.4.6	شِیطان عیسی:‏ ‏«‏مِن بولارینگ هِمِّسینینگ حُکومدارلیغینی و بِییکلیگینی سانگا بِرِیین.‏ بولار مانگا بِریلدی، مِن هِم اُنی ایسلَنیمه بِریپ بیلیَرین.‏ 
LUK.4.7	شُنونگ اوچین سِن مانگا سِجده اِتسِنگ، بولارینگ هِمِّسی سِنینگکی بُلار»‏ دییدی.‏ 
LUK.4.8	عیسی اُنگا:‏ ‏«‏‏”‏تانگرینگیز خودایا سِجده اِدینگ، یِکه اُنگا خیدمات اِدینگ“‏ دییّپ هِم یازیلاندیر»‏ دییّپ جُغاپ بِردی.‏
LUK.4.9	سُنگرا شِیطان عیسانی اورشلیمه گِتیریپ، اُنی عیباداتخانانینگ دِپه‌سینه چیقاردی.‏ اُنگا:‏ ‏«‏اِگِر سِن خودایینگ اُغلی بُلسانگ، اُزونگی شو یِردِن آشاق اُقلا.‏ 
LUK.4.10+LUK.4.11	چونکی شِیله یازیلاندیر:‏ ‏”‏اُل سِنی قُریماق اوچین پِریشده‌لِرینه دِستور بِرِر.‏ آیاغینگ داشا بودورمِز یالی، اُلار سِنی اِل‍لِرینده گُتِرِر“‏»‏ دییدی.‏
LUK.4.12	عیسی اُنگا:‏ ‏«‏‏”‏تانگرینگیز خودایی ایمتِحان اِدمَنگ“‏ دییّپ هِم یازیلاندیر»‏ دییّپ جُغاپ بِردی.‏
LUK.4.13	شِیطان عیسانی ایمتِحانلارینگ هِمِّسیندِن گِچیریپ قوتاراندان سُنگ، گِرِکلی واقت گِلیَنچَه، اُنونگ یانیندان گیتدی.‏
LUK.4.14	عیسی مُقادِّس روحونگ گویجی بیلِن جلیلَه دُلانیپ گِلدی.‏ اُل حاقدَکی گورّونگلِر اِطرافینگ دُرت طارافینا یایرادی.‏ 
LUK.4.15	اُل کِنیسه‌لِرده خالقا اُورِتمَگه باشلادی، هِمِّلِر اُنی اُویَردیلِر.‏
LUK.4.16	بیر گون عیسی اُز اُنوپ-اُسِن یِری بُلان ناصِره گیتدی.‏ اُل سَبَّت گونی هِمیشه‌کی یالی کِنیسه باریپ، مُقادِّس یازغیلاردان اُقیماق اوچین یِریندِن توردی.‏ 
LUK.4.17	اُنگا اِشعیا پیغامبارینگ کیتابینی بِردیلِر.‏ اُل هِم کیتابی آچیپ، شو سُزلِرینگ یازیلان یِرینی تاپدی:‏
LUK.4.18	‏«‏خودایینگ روحی اوستومدِدیر.‏
LUK.4.18	قاریپلارا خوش خاباری بیلدیرمِگیم اوچین،
LUK.4.18	اُل مِنی سِچیپ سایلادی؛
LUK.4.18	زیندانیلارا آزادلیغی،
LUK.4.18	کُرلِره گُزونینگ آچیلجاقدیغینی خابِر اِتمَگه اُل مِنی ایبِردی.‏
LUK.4.18	ظولوم آشاغیندَکیلِری آزادلیغا چیقارماغا،
LUK.4.19	خودایینگ مِرحِمِت ییلینی اِعلان اِتمَگه مِنی ایبِردی.‏»‏
LUK.4.20	سُنگرا کیتابی یاپیپ، اُنی ایزینا خیدماتکَره بِردی-ده اُتوردی.‏ کِنیسه‌دَکیلِرینگ بارینینگ گُزی اُنگا تیکیلدی.‏ 
LUK.4.21	عیسی اُلارا:‏ ‏«‏سیزینگ اِشیدِن بو مُقادِّس یازغینگیز شو گون بِرجای بُلدی»‏ دییّپ، گورّونگلِرینه باشلادی.‏ 
LUK.4.22	هِمِّلِری عیسانی اُووپ، اُنونگ آغزیندان چیقان عجاییپ سُزلِره حایران قالیپ:‏ ‏«‏بو یوسفینگ اُغلی دَلمی؟»‏ دییّپ سُرادیلار.‏ 
LUK.4.23	عیسی اُلارا:‏ ‏«‏سیزینگ مانگا:‏ ‏”‏اِی، طِبیب، اَوَّل اُزونگه شِفا بِر!‏“‏ دییِن ناقیلی آیتجاقدیغینگیزی بیلیپ دورون.‏ سیز:‏ ‏”‏کَفَرناحوم‌دا اِدِن ایشلِرینگی اِشیتدیک.‏ اُلاری شو یِرده، اُز یوردونگدا-دا بِرجای اِت-دَه“‏ دییِرسینگیز»‏ دییدی.‏ 
LUK.4.24	اُل یِنه شِیله دییدی:‏ ‏«‏سیزه دُغروسینی آیدیارین، هیچ بیر نِبی اُز یوردوندا قابول اِدیلمِیَر.‏ 
LUK.4.25	سیزه حاقیقاتی آیدیارین:‏ اِلیاس‌ینگ زاماندا اوچ ییل آلتی آیلاپ آسماندان یِکِجه دامجا-دا یاغین دامّان، هِمّه یوردا قاتی آچلیق دوشِنده، اسرائیل‌دا کَن دول آیال‍لار باردی.‏ 
LUK.4.26	اِمّا اِلیاس اُلارینگ هیچ بیرینینگ یانینا ایبِریلمَن، یِکه صیدونداقی صَرَفَه شَهرینده بُلان بیر بیگانه دول آیالینگ یانینا ایبِریلدی.‏ 
LUK.4.27	شِیله هِم، اِلیشع پیغامبارینگ زامانیندا اسرائیل‌دا جُزامی کَن آداملار باردی.‏ اِمّا اِلیشع یِکه سوریه‌لی بیگانه نَعمانینگ یانینا ایبِریلدی و اُندان باشغا هیچ کیم پَک بُلمادی.‏»‏
LUK.4.28	بو سُزلِری اِشیدِنلِرینده، کِنیسه‌دَکیلِرینگ هِمِّسی قاهار-غاضابا میندی.‏ 
LUK.4.29	اُلار آیاغا قالیپ، عیسانی شَهردِن کُودولار.‏ ناصِره شَهری دِپه‌ده یِرلِشیَردی.‏ اُلار اُنی شُل دِپَه‌نینگ باشینا چیقاریپ، آشاق زینگجاق بُلدولار.‏ 
LUK.4.30	اِمّا عیسی اُلارینگ آراسیندان گِچیپ، اُل یِردِن چیقیپ گیتدی.‏
LUK.4.31	سُنگرا عیسی جلیل‌ینگ کَفَرناحوم شَهرینه گِلیپ، سَبَّت گونی خالقا اُورِتمَگه باشلادی.‏ 
LUK.4.32	خالق اُنونگ تَعلیماتینا حایران قالدی، سِبَبی اُل قودرات و ایختییارلیلیق بیلِن کِپلِیَردی.‏ 
LUK.4.33	کِنیسه‌ده آرخو-جینلی بیر آدام باردی.‏ اُل قاتی سِس بیلِن قیغیریپ:‏ 
LUK.4.34	‏«‏اِی، ناصِره‌لی عیسی!‏ بیزینگ بیلِن نَمه ایشینگ بار؟ بیزی هِلَک اِتمَگه گِلدینگمی؟ مِن سِنینگ کیمدیگینگی بیلیَرین، سِن خودایینگ مُقادِّسیسینگ»‏ دییدی.‏ 
LUK.4.35	عیسی اُنگا کَییپ:‏ ‏«‏سِسّیز بُل!‏ بو آدامدان چیق!‏»‏ دییدی.‏ آرخو-جین اُل آدامی هِمِّلِرینگ اُوونده یِره ییقدی-دا، هیچ زییان یِتیرمَن، اُندان چیقدی.‏ 
LUK.4.36	هِمِّلِر حایران قالیپ، بیری-بیرلِرینه:‏ ‏«‏بو نَهیلی سُز؟ اُل ایختییار هِم قودرات بیلِن آرخو-جینلارا دِستور بِریَر.‏ اُلار هِم چیقیارلار»‏ دییّشدیلِر.‏ 
LUK.4.37	عیسی حاقینداقی خابار بو اِطرافینگ دُرت طارافینا یایرادی.‏
LUK.4.38	عیسی کِنیسه‌دِن چیقیپ، شمعونینگ اُیونه باردی.‏ شمعونینگ قایین اِنه‌سینی قیزدیرما توتوپ یاتیردی.‏ مونگا عیسادان کُمِک ایسلِدیلِر.‏ 
LUK.4.39	عیسی اُنونگ باشوجوندا دوروپ، قیزدیرما کَیِدی و اُنونگ قیزدیرماسی آیریلدی.‏ اُل آیال دِرِّو یِریندِن توردی-دا، اُلارا خیدمات اِتمَگه باشلادی.‏
LUK.4.40	گون باتاندا، آداملار هِر هیلی مِریضلِری عیسانینگ یانینا گِتیردیلِر.‏ عیسی هِم اُلارینگ هِر بیرینینگ اوستونه اِلینی قُیوپ شِفا بِردی.‏ 
LUK.4.41	کَنسیندِن جینلار:‏ ‏«‏سِن خودایینگ اُغلوسینگ!‏»‏ دییّپ قیغیریشیپ چیقیاردی.‏ اِمّا عیسی اُلارا کَییپ، کِپلِمِکلِرینه یُل بِرمِیَردی، سِبَبی اُلار اُنونگ مسیحدیگینی بیلیَردیلِر.‏
LUK.4.42	اِرتِسی گون دانگ آتاندا، عیسی اُیدِن چیقیپ، بیر بُش یِره گیتدی.‏ خالق هِم اُنی گُزلِمَگَه چیقدی.‏ اُلار عیسانی تاپانلاریندا، اُنی اُز یانلاریندا آلیپ قالماغا ایسلِدیلِر.‏ 
LUK.4.43	عیسی اُلارا:‏ ‏«‏مِن خودایینگ پادیشاهلیغینینگ خوش خابارینی بِیلِکی شَهرلِرده-ده واغیظ اِتمِلی، اِدیل شُنونگ اوچین هِم ایبِریلدیم»‏ دییدی.‏ 
LUK.4.44	شِیدیپ، اُل جلیل کِنیسه‌لِرینده واغیظ اِتمِگینی دُوام اِدیَردی.‏
LUK.5.1	بیر گون عیسی جِنیسارِت دِریاسینینگ
LUK.5.2	شُندا عیسی دِریانینگ کِناریندا دوران ایکی قاییقی گُردی.‏ بالیقچیلار قاییقلاردان دوشوپ، تُرلارینی یوووپ دوردیلار.‏ 
LUK.5.3	عیسی قاییقلارینگ بیرینه مینیپ، قاییقینگ اِیه‌سی شمعوندان بیرآز اوزاقلاشماغی کِناردان خاییش اِتدی.‏ سُنگرا اُل قاییقدا اُتوران یِریندِن خالقا اُورِتمَگه دوردی.‏ 
LUK.5.4	عیسی سُزونی تاماملاندان سُنگ، شمعونا:‏ ‏«‏دِریانینگ چونگّور یِرینه گیدینگ-ده، بالیق توتماق اوچین تُرلارینگیزی سووا زینگینگ»‏ دییدی.‏ 
LUK.5.5	شمعون اُنگا:‏ ‏«‏اُستاد!‏ تامام گیجه جان یاقدیق-دا، هیچ زات توتوپ بیلمِدیک، یُنه سِنینگ سُزونگ خاطیراسینا تُرلاری یِنه زینگایلینگ»‏ دییدی.‏ 
LUK.5.6	مونی آیدیلیشی یالی اِدِنلِرینده، اُلار شِیله بیر کَن بالیق توتدولار وِلین، تُرلاری-دا ییرتیلیپ باشلادی.‏ 
LUK.5.7	شُنگا گُرَه اُلار بِیلِکی قاییقداقی یُلداشلارینینگ گِلیپ کُمِکلِشمِکلِری اوچین، اِل‍لِرینی بولاپ ایشارات اِتدیلِر.‏ اُلار گِلیپ، ایکی قاییقی-دا بالیقدان دُلدوردیلار.‏ قاییقلار تاس سووا باتیپدی.‏ 
LUK.5.8	شمعون پِطرُس مونی گُرِنده، عیسانینگ آیاغینا ییقیلیپ:‏ ‏«‏اِی، آقام!‏ مِنینگ یانیمدان آیریل، مِن بیر گونَه‌لی آدام!‏»‏ دییدی.‏ 
LUK.5.9	توتان بالیقلارینینگ کَندیگینه اُنونگ اُزی و یانینداقیلارینگ هِمِّسی حایران قالدی.‏ 
LUK.5.10	شمعونینگ یانینداقی یعقوب بیلِن یوحنا آدلی زِبِدینینگ اُغول‍لاری هِم مونگا حایران قالدیلار.‏ عیسی شمعونا:‏ ‏«‏قُرقما، سِن موندان بِیلَک بالیق یِرینه اینسانلاری توتارسینگ»‏ دییدی.‏ 
LUK.5.11	شِیلِلیکده، اُلار قاییقلارینی کِنارا چیقاریپ، بار زادی قُیوپ، اُنونگ ایزینا دوشدولِر.‏
LUK.5.12	عیسی شَهرلِرینگ بیریندِکَه، جُزاما دوچار بُلان بیر آدام اُنونگ یانینا گِلدی.‏ اُل عیسانی گُرِنده، دیزینا چُکوپ، اُنگا:‏ ‏«‏اِی، آقام، اِگِر ایسلِسِنگ، مِنی جُزامدان پَک اِدیپ بیلِرسینگ»‏ دییّپ یالباردی.‏ 
LUK.5.13	عیسی هِم اِلینی اوزاتدی-دا، اُنگا دِگریپ:‏ ‏«‏بُلیار، پَک بُل!‏»‏ دییدی.‏ اُل آدام شو واقتدا جُزامیندان پَک بُلدی.‏ 
LUK.5.14	سُنگرا عیسی اُنگا:‏ ‏«‏مونی هیچ کیمه آیتماغین.‏ یُنه گیت-ده، اُزونگی کاهینا گُرکِز و پَکلِنِندیگینگی هِمِّلِره بِلّی بُلار یالی، موسانینگ تابشیران قربانلیغینی بِر»‏ دییدی.‏ 
LUK.5.15	اِمّا عیسی حاقینداقی خابارلار باردیغچا یایرایاردی.‏ عیسانی دینگلِمِک و مِریضلِریندِن شِفا تاپماق اوچین، اُنونگ یانینا اولی جِماغات ییغنانیاردی.‏ 
LUK.5.16	عیسی بُلسا، کَن واقت یِکه اُزی بُش یِرلِره گیدیپ، خودایا دُغا اِدیَردی.‏
LUK.5.17	بیر گون عیسی خالقا اُورِدیپ اُتیرقا، جلیل‌ینگ هِمّه اُبالاریندان، یهودیه و اورشلیمدِن گِلِن فَریسی‌لِر بیلِن دین عُلَمالار-دا شُل یِردِدیلِر.‏ عیسی خودایینگ قودراتی سِبَبی مِریضلِری شِفا بِریَردی.‏ 
LUK.5.18	شُل واقت بیرنَچه آدام بیر فِلِجی دوشِگی بیلِن گُتِریپ گِتیردیلِر.‏ اُلار اُنی جایینگ ایچینه سالیپ، عیسانینگ اُوونده یاتیرجاق بُلدولار.‏ 
LUK.5.19	اِمّا اویشِن جِماغاتدان یانگا اُنی ایچِری سالماغا یُل تاپمانسُنگلار، جایینگ اوستونه چیقیپ، بامی سُکوپ آچدیلار.‏ سُنگرا فِلِجی دوشِگی بیلِن بامدان سالّاپ، عیسانینگ اُوونه دوشوردیلِر.‏ 
LUK.5.20	عیسی اُلارینگ ایمانینی گُروپ، فِلِجه:‏ ‏«‏دُست، سِنینگ گونَه‌لِرینگ باغیشلاندی»‏ دییدی.‏
LUK.5.21	دین عُلَمالار بیلِن فَریسی‌لِر:‏ ‏«‏خودایا دیل یِتیریَن بو آدام کیم؟ گونَه‌لِری یِکه خودایدان باشغا کیم گِچیپ بیلِر؟»‏ دییّپ، ایچینده کِپلِمَگه باشلادیلار.‏ 
LUK.5.22	اِمّا عیسی اُلارینگ نَمه فیکر اِدیَندیکلِرینی بیلیپ، اُلارا:‏ ‏«‏نَمه اوچین یورِگینگیزَه بِیله فیکرلِر گِتیریَرسینگیز؟ 
LUK.5.23	هایسینی آیتماق آنگسات:‏ ‏”‏گونَه‌لِرینگ باغیشلاندی“‏ دییمِکمی یا-دا ‏”‏تور-دا، یُری“‏ دییمِک؟ 
LUK.5.24	اِمّا سیز اینسان اُغلونینگ یِر یوزونده گونَه‌لِری باغیشلاماغا-دا ایختییارینینگ باردیغینی بیلیپ قُیونگ»‏ دییدی.‏ سُنگرا اُل فِلِجه:‏ ‏«‏سانگا دییَّرین، تور، دوشِگینگی آل-دا، اُیونگه گیت»‏ دییدی.‏ 
LUK.5.25	اُل هِم هِمِّلِرینگ گُزونینگ اُوونده دِرِّو یِریندِن توردی و دوشِگینی ییغنادی، خودایی اُووپ اُیونه گیتدی.‏ 
LUK.5.26	هِمّه آداملار حایران قالیپ، خودایی اُودیلِر.‏ اُلاری قُرقی قاپلاپ آلدی، اُلار:‏ ‏«‏بو گون شِیله بیر گِنگ زاتلار گُردوک»‏ دییّشدیلِر.‏
LUK.5.27	شوندان سُنگ عیسی داشاری چیقاندا، مالییات آلیانچی لاوینی اُتیرقا گُروپ، اُنگا:‏ ‏«‏مِنینگ ایزیما دوش!‏»‏ دییدی.‏ 
LUK.5.28	اُل هِم یِریندِن توردی-دا، هِمّه زادی گُیبِریپ، اُنونگ ایزینا دوشدی.‏ 
LUK.5.29	لاوی اُز اُیونده عیسی اوچین بیر اولی میهمانچیلیق قوردی.‏ ساچاغینگ باشیندا اُلار بیلِن بیرتُپار مالییات آلیانچیلار و باشغا-دا کَن آداملار ناهار اییّپ اُتیردیلار.‏ 
LUK.5.30	فَریسی‌لِر بیلِن دین عُلَمالار اُنونگ شَگیرتلِرینه:‏ ‏«‏نَمه اوچین مالییات آلیانچیلار و گونَه‌کَرلِر بیلِن بیله اییّپ-ایچیَرسینگیز؟»‏ دییّپ زِیرِنیَردیلِر.‏ 
LUK.5.31	عیسی اُلارا:‏ ‏«‏طِبیب ساغ آداملارا دَل-ده، مِریضلِره گِرِکدیر.‏ 
LUK.5.32	مِن دُغری آداملاری دَل-ده، گونَه‌کَرلِری توبا چاغیرماغا گِلدیم»‏ دییّپ جُغاپ بِردی.‏
LUK.5.33	اُلار عیسی:‏ ‏«‏یحیانینگ شَگیرتلِری باسیم-باسیمدان آرازا توتوپ، دُغا-دیلِگ اِدیَرلِر، فَریسی‌لِرینگ شَگیرتلِری هِم شِیله، اِمّا سِنینگ شَگیرتلِرینگ اییّپ-ایچیپ یُرلِر»‏ دییدیلِر.‏ 
LUK.5.34	عیسی:‏ ‏«‏طُویدا داماد دُستلارینینگ یانینداقا، سیز اُنونگ میهمانلارینا آرازا توتدوروپ بیلِرسینگیزمی؟ 
LUK.5.35	اِمّا داماد اُلاردان آلینجاق گونلِری گِلِر، شُندا اُلار آرازا توتارلار»‏ دییّپ جُغاپ بِردی.‏
LUK.5.36	عیسی اُلارا شو میثالی آیدیپ بِردی:‏ ‏«‏هیچ کیم تَزه لِباسدان ییرتیپ، کُنه لِباسا یاما سالماز.‏ بِیتسه، تَزه لِباس هِم ییرتیلار، تَزه لِباسدان آلنان یاما-دا کُنه لِباسا گِلیشمِز.‏ 
LUK.5.37	هیچ کیم تَزه شِرابی کُنه مِشیکلِره قویماز.‏ یُغسا تَزه شِراپ مِشیکلِری بُوسوپ، شِراپ یِره دُکولِر، مِشیکلِر-ده ضایالانار.‏ 
LUK.5.38	تَزه شِراپ تَزه مِشیکلِره قویولمالیدیر.‏ 
LUK.5.39	هیچ کیم کُنه شِرابی ایچِندِن سُنگ تَزَنی ایسلِمِز، ‏”‏کُنه‌سی قاوی“‏ دییِر.‏»‏
LUK.6.1	بیر سَبَّت گونی عیسی بوغدایلیغینگ آراسیندان گِچیپ باریاردی.‏ اُنونگ شَگیرتلِری بوغدای باشلارینی یُلوپ، اِل‍لِریندَه اُورادیپ اییَّردیلِر.‏ 
LUK.6.2	فَریسی‌لِرینگ کَبیری اُلاردان:‏ ‏«‏نَمه اوچین سَبَّت گونی قاداغان اِدیلِن زادی اِدیَرسینگیز؟»‏ دییّپ سُرادی.‏ 
LUK.6.3	عیسی اُلارا:‏ ‏«‏داوود بیلِن یانینداقیلار آچ قالانلاریندا، سیز داوودینگ نَمه اِدِندیگینی آصلا اُقیمادینگیزمی؟ 
LUK.6.4	اُل خودایینگ اُیونه گیریپ، کاهینلاردان باشغالارا قاداغان اِدیلِن هُدور چُرِکلِرینی آلیپ اییدی و یانینداقیلارا هِم بِردی»‏ دییدی.‏
LUK.6.5	عیسی اُلارا یِنه-ده:‏ ‏«‏اینسان اُغلی حتّیٰ سَبَّت گونونینگ-ده حُکومداریدیر»‏ دییدی.‏
LUK.6.6	باشغا بیر سَبَّت گونی عیسی کِنیسه باریپ، خالقا اُورِتمَگه دوردی.‏ اُل یِرده ساغ اِلی قوران بیر آدام باردی.‏ 
LUK.6.7	دین عُلَمالار بیلِن فَریسی‌لِر عیسانی عاییپلاماقچی بُلدولار:‏ سَبَّت گونی مِریض شِفا بِرِرمیکَه دییّپ، اُنی گُزلِدیلِر.‏ 
LUK.6.8	عیسی اُلارینگ فیکرلِرینی بیلیپ، اِلی قوران آداما:‏ ‏«‏یِرینگدِن تور-دا، اُرتا چیق»‏ دییدی.‏ اُل هِم یِریندِن توروپ، اُرتادا دوردی.‏ 
LUK.6.9	سُنگرا عیسی اُلاردان:‏ ‏«‏سیزه بیر سُراغیم بار:‏ شِریغاتدا سَبَّت گونی یاخشیلیق اِتمِک دُغرومی یا-دا یامانلیق؟ بیرینینگ جانینی نِجات بِرمِک دُغرومی یا-دا اُلدورمِک؟»‏ دییّپ سُرادی.‏ 
LUK.6.10	عیسی تُوِرِگیندَکیلِرینگ هِمِّسینه گُز گِزدیریپ چیقدی-دا، یانگقی آداما:‏ ‏«‏اِلینگی اوزات!‏»‏ دییدی.‏ اُل هِم اِلینی اوزاتدی شو واقتدا، اِلی دِرِّو شِفا تاپدی.‏ 
LUK.6.11	اُلار بُلسا قاهار-غاضابا مینیپ، عیسانی نَمه اِتمِلیدیگی بارادا اُز آرالاریندا ماصلاحاتلاشماغا باشلادیلار.‏
LUK.6.12	شُل گونلِرده عیسی دُغا اِتمِک اوچین داغا چیقدی و تامام گیجَه‌نی خودایا دُغا اِدیپ گِچیردی.‏ 
LUK.6.13	گون دُغاندا، شَگیرتلِرینی یانینا چاغیردی.‏ اُلاردان اُن ایکی سانیسینی سایلاپ، اُلاری رِسولّیغا بِلِّدی.‏ اُلار شولاردیر:‏ 
LUK.6.14	شمعون ‏(‏عیسی اُنگا پِطرُس لاقابینی بِردی)‏، اُنونگ دُغانی آندرِیاس، یعقوب، یوحنا، فیلیپُس، بارتولما، 
LUK.6.15	مَتّیٰ، توما، حَلفینینگ اُغلی یعقوب، قایراتلی شمعون، 
LUK.6.16	یعقوبینگ اُغلی یهودا و عیسی خایینلیق اِدیَن یهودا اِسخریوطی.‏
LUK.6.17	عیسی اُزونینگ اُن ایکی شَگیردی بیلِن داغدان آشاق دوشوپ، بیر تِکیز یِرده دوردی.‏ اُل یِرده اُنونگ باشغا-دا اِنچِمه شَگیرتلِری اویشوپ، تامام یهودیه‌دِن، اورشلیمدِن، صور بیلِن صیدونینگ کِناردِریاسیندان سانسیز آداملار گِلیپدی.‏ 
LUK.6.18	اُلار عیسانی دینگلِمَگه و مِرِضلِریندِن شِفا تاپماغا گِلیپدیلِر.‏ آرخو-جینلاردان هُرلوق چِکیَنلِر-ده شِفا تاپیاردیلار.‏ 
LUK.6.19	هِمّه آداملار عیسی اِل دِگیرجِک بُلیاردیلار، سِبَبی اُندان چیقیان گویچ اُلارینگ هِمِّسینه شِفا بِریَردی.‏
LUK.6.20	سُنگرا عیسی شَگیرتلِرینه ناظارینی تیکیپ، شِیله دییدی:‏
LUK.6.20	‏«‏اِی، قاریپلار، خوشواقتسینگیز،
LUK.6.20	چونکی خودایینگ پادیشاهلیغی سیزینگکیدیر!‏
LUK.6.21	اِی، شو واقت آچلیق چِکیَنلِر، خوشواقتسینگیز،
LUK.6.21	چونکی دُیارسینگیز.‏
LUK.6.21	شو واقت آغلایانلار، خوشواقتسینگیز،
LUK.6.21	چونکی شاتلیقدان گولِرسینگیز.‏
LUK.6.22	اینسان اُغلی سِبَپلی آداملار سیزدِن ییگرِنیپ، آرالاریندان کُوان واقتی، سیزه سِووپ، آدینگیزی قارالان واقتی خوشواقتسینگیز!‏ 
LUK.6.23	شُل گون شاتلانینگ، بِگِنچدِن بُکونگ، سِبَبی آسماندا آلجاق سیلاغینگیز اولودیر.‏ اُلارینگ آتا-بابالاری-دا پیغامبارلارا شِیله اِدِندیرلِر.‏
LUK.6.24	اِمّا وای حالینگیزا، اِی، بایلار!‏
LUK.6.24	چونکی سیز اِییَم تِسِلّینگیزی آلانسینگیز.‏
LUK.6.25	وای حالینگیزا، اِی، شو واقت دُقلار!‏
LUK.6.25	چونکی سیز آچلیق چِکِرسینگیز.‏
LUK.6.25	وای حالینگیزا، اِی، شو واقت گولیَنلِر!‏
LUK.6.25	چونکی سیز یاس توتوپ آغلارسینگیز.‏
LUK.6.26	هِمّه آداملار سیزی تعریفلان ماحالی وای حالینگیزا!‏
LUK.6.26	چونکی آتا-بابالاری-دا یالان پیغامبارلارا شِیله اِتدیلِر.‏
LUK.6.27	‏«‏اِمّا، اِی، مِنی دینگلِیَنلِر، سیزه شِیله دییَّرین:‏ دوشمانلارینگیزی سُیونگ، اُزونگیزدِن ییگرِنیَنلِره یاخشیلیق اِدینگ.‏ 
LUK.6.28	اُزونگیزه قارغایانلار اوچین یاخشیلیق دیلَنگ، اُزونگیزی اینجیدیانلار اوچین خودایا دُغا اِدینگ.‏ 
LUK.6.29	بیر یانگاغینگا اورانا بِیلِکی یانگاغینگی-دا توت.‏ دُنونگی آلاندان کُینِگینگی هِم قایغیرما.‏ 
LUK.6.30	دیلَنه — بِر، اُزونگدِن بیر زات آلاندان ایزینا سُراما.‏ 
LUK.6.31	آداملار اُزونگیزه نَمه اِتمِگینی ایسلِیَن بُلسانگیز، سیز-ده اُلارا شُنی اِدینگ.‏ 
LUK.6.32	سیز اُزونگیزی سُییَنلِری سُییَن بُلسانگیز، مونونگ بیلِن نَمه حُرمات قازانیارسینگیز؟ گونَه‌کَرلَر-ده اُزلِرینی سُییَنلِری، سُییَرلِر آخیرین.‏ 
LUK.6.33	سیز اُزونگیزه یاخشیلیق اِدیَنلِره یاخشیلیق اِدیَن بُلسانگیز، مونونگ بیلِن نَمه حُرمات قازانیارسینگیز؟ گونَه‌کَرلِر-ده شِیله اِدیَندیرلِر.‏ 
LUK.6.34	ایزینا آلماق تاماسی بیلِن قارض بِریَن بُلسانگیز، مونونگ بیلِن نَمه حُرماتا میناسیپسینگیز؟ گونَه‌کَرلِر-ده بِریپ ایزینا آلماق نییِتی بیلِن گونَه‌کَرلِره قارض بِریَندیرلِر.‏ 
LUK.6.35	دوشمانلارینگیزی سُیونگ، یاخشیلیق اِدینگ، ایزینا آلماسیز قارض بِرینگ.‏ شُندا سیزینگ سیلاغینگیز اولی بُلوپ، بِییک خودایینگ اُغول‍لاری بُلارسینگیز، سِبَبی اُل قادیر بیلمِزلِره-ده، تِلِکه‌لِره-ده مَهیرلیدیر.‏ 
LUK.6.36	آسمانداقی آتانگیزینگ رِحملی بُلشی یالی، سیز-ده رِحملی بُلونگ.‏
LUK.6.37	‏«‏باشغالاری گونَه‌کَرلِمَنگ، شُندا سیز هِم گونَه‌کَرلِنمِرسینگیز.‏ هیچ کیمی گونَه‌کَرلِمَنگ، اُندا سیزه-ده گونَه یاپیلماز.‏ باغیشلانگ، سیز-ده باغیشلانارسینگیز.‏ 
LUK.6.38	بِرینگ، سیزه-ده بِریلِر.‏ دُس-دُلی دُلدوریلیپ، آغزینا چِنلی اِدیلیپ، قوجاغینگیزی دُلوپ-آقیان اُلچِگ بیلِن دُلدوریلیپ بِریلِر.‏ هایسی اُلچِگ بیلِن اُلچِسِنگیز، سیزی-ده شُل اُلچِگ بیلِن اُلچِرلِر.‏»‏
LUK.6.39	عیسی اُلارا بیر میثال هِم آیدیپ بِردی:‏ ‏«‏کُر کُری ایدَپ بیلِرمی؟ ایکیسی هِم چوقورا قاچمازمی؟ 
LUK.6.40	شَگیرت اُز مُعلِّمیندِن یُقاری دَلدیر، اِمّا کَمیلِّشِنسُنگ، هِر کِس اُز مُعلِّمی یالی بُلار.‏
LUK.6.41	‏«‏نَمه اوچین سِن دُغانینگ گُزوندَکی چُپی گُریَرسینگ-ده، اُز گُزونگدَکی آغاجی سایغارمایارسینگ؟ 
LUK.6.42	نَدیپ سِن اُز گُزونگدَکی آغاجی گُرمَن، دُغانینگا:‏ ‏”‏دُغان!‏ گِل، گُزونگدَکی چُپی چیقارایین“‏ دییجِک؟ اِی، ایکییوزلی!‏ اَوَّل اُز گُزونگدَکی آغاجی چیقار.‏ شُندا دُغانینگ گُزوندَکی چُپی چیقارماغی قاوی سایغارارسینگ.‏
LUK.6.43	‏«‏قاوی باغینگ تِلِکه میوه بِرمِیشی یالی، تِلِکه باغ-دا قاوی میوه بِرمِز.‏ 
LUK.6.44	باغ اُز میوه‌سیندِن تانیلیاندیر.‏ سِبَبی تیکِنلی بیتیاندان اینجیر، یانداقدان-دا اوزوم ییغیلیان دَلدیر.‏ 
LUK.6.45	یاخشی آدام یورِگینینگ یاخشیلیق خازیناسیندان یاخشی زاتلاری چیقاریاندیر.‏ یامان آدام یورِگینینگ یامانلیق خازیناسیندان بیدِرِک زاتلاری چیقاریاندیر.‏ اینسانینگ دیلی یورِگیندِن جُشانینی سُزلِیَندیر.‏
LUK.6.46	‏«‏نَمه اوچین مانگا:‏ ‏”‏یا آقام!‏ یا آقام!‏“‏ دییّپ-ده، آیدانلاریمی اِتمِیَرسینگیز؟ 
LUK.6.47	مِنینگ یانیما گِلیَن، سُزلِریمی اِشیدیپ، اُلاری بِرجای اِدیَن آدامینگ کیمه مِنگزِیَندیگینی سیزه بِیان اِدِیین:‏ 
LUK.6.48	اُل اُی سالماق اوچین یِری چونگّور قازیپ، اُنونگ پایاسینی قایانینگ اوستونده توتان آداما مِنگزِیَر.‏ سیل گِلِنده، آرنا جُشوپ، بو اُیه اورولسا-دا، اُنی سارسدیریپ بیلمِز، سِبَبی اُل قاوی سالنیپدی.‏ 
LUK.6.49	اِمّا مِنینگ سُزلِریمی اِشیدیپ-ده، بِرجای اِتمِدیک کیشی چَگَه‌نینگ اوستونده بینیاتسیز اُی سالان آدام یالیدیر.‏ آرنا جُشوپ، اُل اُیه اوران واقتیندا، اُی ییقیلار.‏ اُنونگ دارغایشی-دا قُرقونچ بُلار.‏»‏
LUK.7.1	عیسی اُزونی دینگلِیَن خالقا بو سُزلِرینگ هِمِّسینی آیدیپ بُلاندان سُنگ، کَفَرناحوم شَهرینه گیتدی.‏ 
LUK.7.2	بو یِرده بیر اَفسَرینگ عزیز گُروپ حُرماتلایان خیدماتکَری مِریضلَپ، اُلوم یاسّیغیندا یاتیردی.‏ 
LUK.7.3	اَفسَر عیسی حاقیندا اِشیدِنده، اُز خیدماتکَرینه شِفا بِرمِگینی سُراپ، اُنونگ یانینا بیرنَچه یَهودی یاشولیلارینی ایبِردی.‏ 
LUK.7.4+LUK.7.5	اُلار عیسانینگ یانینا گِلیپ، اُنگا یورِکدِن یالباریپ:‏ ‏«‏بو آدام سِنینگ کُمِک اِتمِگینگه میناسیپ، سِبَبی اُل بیزینگ خالقیمیزی سُییَر، حتّیٰ بیزه کِنیسه هِم قوروپ بِردی»‏ دییدیلِر.‏ 
LUK.7.6	شِیلِلیکده، عیسی اُلار بیلِن گیتدی.‏
LUK.7.6	اُلار اَفسَرینگ اُیونه یاقینلاشانلاریندا، اَفسَر دُستلاریندان اُنگا شِیله خابار ایبِردی:‏ ‏«‏آقام، زَحمِتَه قالما، سِبَبی سِنینگ اُیومه گِلمِگینگه مِن میناسیپ دَل.‏ 
LUK.7.7	شُنونگ اوچین هِم مِن اُزومی سِنینگ یانینگا بارماغا لاییق گُرمِدیم.‏ اِمّا بیرجه سُز آیتسانگ بِس، مِنینگ خیدماتکَریم شِفا تاپار.‏ 
LUK.7.8	مِن هِم حُکوم آشاغینداقی آدامدیرین، ایختییاریمدا سِربازلاریما بار.‏ اُلارینگ بیرینه ‏”‏گیت“‏ دییسِم گیدیَر، باشغا بیرینه ‏”‏گِل“‏ دییسِم گِلیَر.‏ خیدماتکَریمه-ده ‏”‏شونی اِت!‏“‏ دییسِم اِدیَر.‏»‏
LUK.7.9	عیسی بولاری اِشیدیپ، اَفسَره حایران قالدی.‏ اُل ایزینا دوشوپ گِلیَن جِماغاتا طاراف اُورولیپ:‏ ‏«‏سیزه شونی آیدایین:‏ مِن حتّیٰ اسرائیل‌دا-دا شِیله اولی ایمانی گُرمِدیم»‏ دییدی.‏ 
LUK.7.10	سُنگرا ایبِریلِن آداملار ایزینا اُورولیپ بارانلاریندا، خیدماتکَر شِفا تاپاندیغینی گُردیلِر.‏
LUK.7.11	موندان بیرآز سُنگرا عیسی نائین دییِن شَهره گیتدی.‏ شَگیرتلِری بیلِن اولی جِماغات هِم اُنونگ ایزینا دوشوپ گیتدی.‏ 
LUK.7.12	عیسی شَهرینگ دِروِزه‌سینه قُلایلان واقتی بیر دول آیالینگ یِکه اُغلونی جایلاماغا آلیپ باریان میشدیغلار.‏ شَهردِن گِلِن اولی جِماغات هِم بو آیالینگ یانیندادی.‏ 
LUK.7.13	عیسی بو آیالی گُروپ، اُنگا یورِگی آویدی.‏ اُل آیالا:‏ ‏«‏آغلاما!‏»‏ دییدی.‏
LUK.7.14	سُنگرا عیسی باریپ، تابوتا اِلینی دِگیردی، اُنی گُتِریپ باریانلار ساقلاندیلار.‏ عیسی:‏ ‏«‏اِی، یاش ییگیت، سانگا دییَّرین، تور!‏»‏ دییدی.‏ 
LUK.7.15	سُنگرا مِرحوم توروپ، کِپلِمَگه باشلادی.‏ عیسی اُنی اِنه‌سینه قایتاریپ بِردی.‏ 
LUK.7.16	هِمِّلِرینه قُرقی باسدی.‏ اُلار:‏ ‏«‏آرامیزدا اولی بیر نِبی گُروندی!‏ خودای اُز خالقینا ناظار سالدی»‏ دییّپ، خودایی اُودیلِر.‏ 
LUK.7.17	عیسی باراداقی بو خابار هِمّه یهودیه و داش-تُوِرِکدَکی اِطرافلارا یایرادی.‏
LUK.7.18+LUK.7.19	یحیانینگ شَگیرتلِری بو واقالارینگ بارینی اُنگا گورّونگ بِردیلِر.‏ یحیی اُلاردان ایکیسینی یانینا چاغیریپ:‏ ‏«‏گِلمِلی شُل سِنمی یا-دا بیز باشغا بیرینه قاراشمالیمی؟»‏ دییّپ، عیسادان سُراماق اوچین اُلاری ایبِردی.‏ 
LUK.7.20	اُلار عیسانینگ یانینا گِلیپ:‏ ‏«‏یحیی تَعمید بِریَنچی:‏ ‏”‏گِلمِلی شُل سِنمی یا-دا بیز باشغا بیرینه قاراشمالیمی؟“‏ دییّپ، سُراماغا بیزی سِنینگ یانینگا ایبِردی»‏ دییدیلِر.‏
LUK.7.21	شُل واقتلار عیسی کَن مِریضلِری، ناخُشلاری، تِلِکه روح اِیِلَنلِری شِفا بِریپدی، اِنچِمه کُرلِرینگ گُزلِرینی آچیپدی.‏ 
LUK.7.22	شونلوقدا، عیسی گِلِنلِره:‏ ‏«‏بارینگ-دا، گُروپ-اِشیدِنلِرینگیزی یحیی خابار بِرینگ:‏ کُرلِر گُریَر، آغساقلار یُرییَر، جُزامیلار پَکلِنیَر، کِرلِر اِشیدیَر، اُلولِر دیرِلیَر، قاریپلارا خوش خابار واغیظ اِدیلیَر.‏ 
LUK.7.23	مِندِن اِل چِکمِدیک خوشواقتدیر!‏»‏ دییّپ جُغاپ بِردی.‏
LUK.7.24	یحیانینگ ایبِرِنلِری گیدِندِن سُنگ، عیسی جِماغاتا یحیی بارادا گورّونگ بِرمَگه باشلادی:‏ ‏«‏بیابانا نَمه گُرمَگه گیتدینگیز؟ یِله ایرغیلییان قامشیمی؟ 
LUK.7.25	اُندا، سیز نَمه گُرمَگه گیتدینگیز؟ نِفیس لِباسلار گِیِن آدامیمی؟ اِمّا باهالی لِباسلارا گِینیپ، شادی-خُرّاملیقدا یاشایانلار پادیشاه کاخلاریندادیر.‏ 
LUK.7.26	اُندا، سیز نَمه گُرمَگه گیتدینگیز؟ بیر نِبینیمی؟ هاووا!‏ مِن سیزه شونی آیدیارین، اُل گُرِن کیشینگیز حتّیٰ نِبیدِن هِم اولیدیر.‏ 
LUK.7.27	‏”‏اُووندِن یُل تاییارلار یالی، اینه، مِن اُز رِسولیمی ایبِریَرین“‏ دییّپ یازیلان سُزلِر هِم خاص شُنگا دِگیشلیدیر.‏
LUK.7.28	سیزه شونی آیدیارین، اِنه‌دِن دُغلانلارینگ آراسیندا یحیی تَعمید بِریَنچیدِن بِییگی یُقدور، اِمّا خودایینگ پادیشاهلیغیندا اینگ کیچیسی هِم اُندان بِییکدیر.‏ 
LUK.7.29	هِمّه خالق، حتّیٰ مالییات آلیانچیلار هِم یحیانینگ سُزلِرینی اِشیدیپ، یحیی طارافیندان تَعمید آلماق بیلِن خودایینگ یُلونینگ دُغرودیغینی تاصدیقلادیلار.‏ 
LUK.7.30	اِمّا فَریسی‌لِر و دین عُلَمالار یحیی طارافیندان تَعمید آلمادان بُیون تُولاماق بیلِن خودایینگ اُزلِری اوچین نییِتلَن ماقصادیندان یوز اُووردیلِر.‏»‏
LUK.7.31	عیسی سُزونی دُوام اِتدیردی:‏ ‏«‏مِن بو نِسلی کیمه مِنگزِدِیین؟ اُلار کیمه مِنگزِیَر؟ 
LUK.7.32	اُلار بازاردا اُتوریپ، بیری-بیریلِرینه:‏ ‏”‏سیزه تویدوک چالدیق، راقص اِتمِدینگیز؛ یاس توتدیق، آغلامادینگیز“‏ دییّپ قیغیریان چاغالارا مِنگزِیَرلِر.‏ 
LUK.7.33	اینه، یحیی تَعمید بِریَنچی گِلدی، اُل نه اییَّر نه ایچیَر.‏ سیز بُلسا اُنگا ‏”‏جینلی“‏ دییَّرسینگیز.‏ 
LUK.7.34	اینسان اُغلی گِلدی، اُل هِم اییَّر، هِم ایچیَر، سیز اُنگا:‏ ‏”‏اینه، بو اییِگِنه و عاراقخُرا سِراِدینگ!‏ اُل مالییات آلیانچیلار و گونَه‌کَرلِر بیلِن دُست بُلدی“‏ دییَّرسینگیز.‏ 
LUK.7.35	اِمّا دانالیغینگ حاقدیغی اُنونگ اُغلانلارینینگ هِمِّسی طارافیندان تاصدیقلانار.‏»‏
LUK.7.36	بیر گون فَریسی‌لِردِن بیری عیسانی ناهارا چاغیردی.‏ اُل هِم فَریسی‌نینگ اُیونه باریپ، ساچاق باشیندا اُتوردی.‏ 
LUK.7.37	شُل شَهرده گونَه‌کَر بیر آیال باردی.‏ اُل آیال عیسی فَریسی‌نینگ اُیونده ناهارلانیاندیغینی بیلیپ، مِرمِر قاپدا عاطیرلی یاغ گِتیردی.‏ 
LUK.7.38	آیال عیسانینگ اُوونده دیزینا چُکوپ آغلاپ، گُزیاشلاری بیلِن اُنونگ آیاقلارینی یووماغا باشلادی.‏ سُنگرا آیاقلارینی ساچی بیلِن سوپوریپ اُغشادی و عاطیرلی یاغ چالدی.‏ 
LUK.7.39	عیسانی چاغیران فَریسی مونی گُروپ:‏ ‏«‏اِگِر بو آدام نِبی بُلیان بُلسا، اُزونی اِلِّیَن آیالینگ کیمدیگینی، نَهیلیدیگینی بیلِردی.‏ بو آیال گونَه‌کَر آخیرین»‏ دییّپ، ایچینده کِپلِدی.‏ 
LUK.7.40	مونونگ اوچین عیسی اُنگا:‏ ‏«‏شمعون، مِنینگ سانگا آیتمالی زادیم بار»‏ دییدی.‏ اُل هِم:‏ ‏«‏آیدیبِر، اُستاد»‏ دییدی.‏ 
LUK.7.41	‏«‏بیر آدام ایکی آداما قارض پول بِریپدیر:‏ بیرینه — بَش یوز کوموش سِکّه، بِیلِکیسینه — اِلّی کوموش سِکّه.‏ 
LUK.7.42	بِرگیسینی بِرمَگه هیچ پول‍لارینینگ یُقدوغی اوچین، اُل بولارینگ ایکیسینینگ هِم بِرگیسینی گِچیپدیر.‏ مونونگ اوچین اُلارینگ هایسیسی اُنی خاص کَن سُیِر؟»‏ 
LUK.7.43	شمعون:‏ ‏«‏مِنینگ فیکریمچه، بِرگیسی کَن گِچیلِن آدام»‏ دییّپ جُغاپ بِردی.‏ عیسی:‏ ‏«‏دُغری فیکر اِتدینگ»‏ دییدی.‏
LUK.7.44	سُنگرا عیسی آیالا طاراف اُورولیپ، شمعونا شِیله دییدی:‏ ‏«‏بو آیالی گُریَنگمی؟ مِن سِنینگ اُیونگه گِلدیم، سِن بُلسا آیاقلاریمی یووماغا سو-دا بِرمِدینگ، اِمّا بو آیال آیاقلاریمی گُزیاشی بیلِن یوووپ، ساچی بیلِن سوپوردی.‏ 
LUK.7.45	سِن مِنی اُغشامادینگ، اِمّا بو آیال مِن اُیه گیرِنیمدِن بَری آیاقلاریمی اُغشاپ اُتیر.‏ 
LUK.7.46	سِن باشیما یاغ چالمادینگ، اِمّا بو آیال آیاقلاریما خوش ایسلی یاغ چالدی.‏ 
LUK.7.47	شُنونگ اوچین هِم مِن سانگا آیدیارین:‏ بو آیالینگ کَن گونَه‌لِری باغیشلاناندیر.‏ چونکی اُنونگ سُیگوسی کَندیر.‏ گونَه‌لِری آز باغیشلانانلارینگ بُلسا سُیگوسی آزدیر.‏»‏ 
LUK.7.48	سُنگرا عیسی اُل آیالا:‏ ‏«‏سِنینگ گونَه‌لِرینگ باغیشلاندی»‏ دییدی.‏ 
LUK.7.49	عیسی بیلِن بیر ساچاقدا اُتورانلار اُز آرالاریندا:‏ ‏«‏گونَه‌لِری-ده باغیشلایان بو کیمکَه؟»‏ دییّشمَگه باشلادیلار.‏ 
LUK.7.50	عیسی بُلسا آیالا:‏ ‏«‏سِنی ایمانینگ نِجات بِردی، آرقایین گیدیبِر»‏ دییدی.‏
LUK.8.1	بو واقادان سُنگرا عیسی شَهرلِری و اُبالاری آیلانیپ، خودایینگ پادیشاهلیغی باراداقی خوش خاباری واغیظ اِتمَگه باشلادی.‏ اُن ایکی شَگیردی هِم اُنونگ یانیندادی.‏ 
LUK.8.2+LUK.8.3	شِیله هِم، تِلِکه روحلاردان و مِریضچیلیکلِردِن شِفا تاپان بیرنَچه آیال‍لار، ایچیندِن یِدی جین چیقان مَجدَلَلی مریم هِم-ده هیرودیسینگ اُیونی دُلاندیریان خوزانینگ آیالی یوانّا، سوسن، باشغا-دا بیرتُپار آیال‍لار عیسانینگ یانیندادی.‏ بو آیال‍لار اُز مال-مولکلِری بیلِن اُلارا کُمِک اِدیَردیلِر.‏
LUK.8.4	اولی بیر جِماغات اویشوپ، هِمّه شَهرلِردِن آداملار عیسانینگ یانینا گِلدی.‏ شُندا عیسی اُلارا شو میثالی گورّونگ بِردی:‏ 
LUK.8.5	‏«‏بیر تایخان تُخوم سِپلِمَگه چیقیار.‏ سِپیپ یُرکَه، تُخوملارینگ بیرنَچه‌سی یُلونگ اوستونه دوشیَر، اُلار دِپِلِنیَر و قوشلار گِلیپ، اُلاری چُقچُلایارلار.‏ 
LUK.8.6	بیرنَچه تُخوم داشلی یِره دوشیَر.‏ اُلار گُگِرِن واقتیندا سوسوزلیقدان قوراپ گیدیَرلِر.‏ 
LUK.8.7	بیرنَچه‌سی تیکِنِکلیگینگ آراسینا دوشیَر.‏ تُخوم بیلِن گُگِرِن تیکِنلِر اُلاری باسیار.‏ 
LUK.8.8	بیرنَچه‌سی-ده قاوی یِره دوشیَر.‏ اُلار گُگِریپ چیقیپ، هِر بیری یوز بِرابار حاصیل بِریَر.‏»‏ بولاری گورّونگ بِرِندِن سُنگ، عیسی:‏ ‏«‏اِشیتمَگه قولاغی بار آدام اِشیتسین!‏»‏ دییّپ قیغیردی.‏
LUK.8.9	شَگیرتلِری اُندان:‏ ‏«‏بو میثالینگ مَعنیسی نَمه؟»‏ دییّپ سُرادیلار.‏ 
LUK.8.10	اُل شِیله دییدی:‏ ‏«‏خودایینگ پادیشاهلیغینینگ سیرلارینا دوشونمه سیزه بِریلدی، اِمّا باشغالار گُزلَپ گُرمِسینلِر، اِشیدیپ دوشونمِسینلِر دییّپ، اُلارا میثال‍لار سِبَبی آیدیلیار.‏ 
LUK.8.11	میثالینگ مَعنیسی شِیله:‏ تُخوم خودایینگ سُزودیر.‏ 
LUK.8.12	یُلونگ اوستونه دوشِن تُخوملار سُزی اِشیدیَن آداملاردیر.‏ اِمّا شِیطان گِلیپ، ایمان گِتیرمِسینلِر و نِجات تاپماسینلار دییّپ، اُلارینگ قالبیندان سُزی سُغروپ آلیار.‏ 
LUK.8.13	داشلی یِره دوشِنلِر بُلسا سُزی اِشیدِنلِرینده، شاتلیق بیلِن قابول اِدیَن آداملاردیر.‏ یُنه اُلار کُک اورماندیغی اوچین، آز واقتلایین ایمان گِتیریپ، ایمتِحان واقتی ایماندان دَنیَرلِر.‏ 
LUK.8.14	تیکِنِکلیگینگ آراسینا دوشِنلِر بُلسا سُزی اِشیدیَنلِردیر، اِمّا عُمورونگ قایغیلاری، بایلیقلاری، کِیپی-صاپاسی اُلاری باردیغچا بُغیار، اُلار حاصیل بِرمِیَرلِر.‏ 
LUK.8.15	قاوی یِره سِپیلِنلِر بُلسا، سُزی اِشیدیپ، اُنی یاخشی هِم پَک یورِکده ساقلایانلاردیر.‏ اُلار صابیرلیلیق بیلِن میوه بِریَندیرلِر.‏
LUK.8.16	‏«‏هیچ کیم چیراغی یاقیپ، اُنونگ اوستونی قاپ بیلِن اُرتیَن دَلدیر یا-دا اُنی میزینگ آشاغیندا قُییان دَلدیر.‏ قایتام، ایچِری گیرِنلِر نوری گُرِر یالی، اُنی چیراغدانینگ اوستونده قُییاندیر.‏ 
LUK.8.17	اِلبِتّه بِلّی بُلماجاق گوزگین زات یُقدور، بیلینمِجِک، اوستو آچیلماجاق ییغشیرین زات یُقدور.‏ 
LUK.8.18	شُنونگ اوچین هِم اِشیدیَنینگیزه دیقّات بِرینگ.‏ کیمده بار بُلسا، اُنگا یِنه بِریلِر، یُنه کیمده یُق بُلسا، اُزونینگکی حاساپ اِدیَن زادی هِم اِلیندِن آلنار.‏»‏
LUK.8.19	عیسانینگ اِنه‌سی بیلِن دُغانلاری اُنی گُرمَگه گِلدیلِر، اِمّا اویشِن جِماغاتدان یانگا اُنونگ یانینا گیریپ بیلمِدیلِر.‏ 
LUK.8.20	اُنگا:‏ ‏«‏اِنه‌نگ بیلِن دُغانلارینگ سِنی گُرمِک اوچین داشاردا گُزلِشیپ دورلار»‏ دییّپ خابار بِردیلِر.‏ 
LUK.8.21	اِمّا عیسی:‏ ‏«‏مِنینگ اِنِم، دُغانلاریم — خودایینگ سُزونی دینگلَپ، اُنی بِرجای اِدیَنلِردیر»‏ دییّپ جُغاپ بِردی.‏
LUK.8.22	بیر گون عیسی شَگیرتلِری بیلِن قاییقا مینیپ، اُلارا:‏ ‏«‏گِلینگ، دِریانینگ بِیلِکی طارافینا گِچِلینگ»‏ دییدی.‏ شِیدیپ، اُلار یُلا دوشدولِر.‏ 
LUK.8.23	اُلار قاییقدا مینیپ باریارقالار، عیسی اوقا گیتدی.‏ دِریادا بیردِن گویچلی طوفان توردی.‏ قاییق بُلسا سودان دُلوپ باشلادی، اُلار قُرقولی یاغدایا دوشدولِر.‏ 
LUK.8.24	شَگیرتلِر باریپ، عیسانی اُیاندیریپ:‏ ‏«‏اُستاد، اُستاد، بیز هِلَک بُلوپ باریاریس!‏»‏ دییدیلِر.‏ عیسی توروپ، یِله هِم مُوج آلیان سولارا کَیِدی.‏ طوفان یاتیپ، اومسوملیک بُلدی.‏ 
LUK.8.25	عیسی شَگیرتلِرینه:‏ ‏«‏سیزینگ ایمانینگیز هانی؟»‏ دییّپ سُرادی.‏ اُلار بُلسا قُرقوشیپ هِم حایران قالیپ، بیری-بیریندِن:‏ ‏«‏بو آدام کیمکَه؟ اُل یِله هِم سووا دِستور بِریَر، اُلار-دا اُنگا قولاق آسیار!‏»‏ دییّشدیلِر.‏
LUK.8.26	اُلار جلیل‌ینگ قارشیسیندا یِرلِشیَن جَدَریلیلِرینگ یوردونا گِلدیلِر.‏ 
LUK.8.27	عیسی کِناردا قاییقدان دوشِنده، اُنگا جینلار اِیِلَن بیر آدام دوش گِلدی.‏ اُل آدام کَن واقت بَری هیچ هیلی لِباس گِیمِیَردی، اُیده یاشامان، قابرلارینگ آراسیندا یاشایاردی.‏ 
LUK.8.28	اُل عیسانی گُرِنده، قیغیریپ گُیبِردی.‏ اُنونگ اُوونده یِره یوزین ییقیلیپ، قاتی سِس بیلِن:‏ ‏«‏اِی، عیسی، بِییک خودایینگ اُغلی!‏ مِنینگ بیلِن نَمه ایشینگ بار؟ یالباریارین، مانگا عاذاپ بِرمه»‏ دییدی.‏ 
LUK.8.29	چونکی عیسی آرخو-جینا اُل آدامدان چیقماغی دِستور بِردی.‏ جین اُنی باسیم-باسیمدان توتیاردی.‏ مونونگ اوچین اُل آدامی زینجیرلاپ، کوندِلَپ ساقلایاردیلار، اِمّا اُل زینجیرلارینی قیریپ آتاردی، جین اُنی بیابانلارا اَکیدِردی.‏ 
LUK.8.30	عیسی اُندان:‏ ‏«‏آدینگ نَمه؟»‏ دییّپ سُرادی.‏ اُل هِم:‏ ‏«‏لِژیون»‏
LUK.8.31	آرخو-جینلار اُزلِرینه دُوزاخا گیتمِگی بویورماسین دییّپ، عیسی یالباردیلار.‏ 
LUK.8.32	شُل یِرده داغینگ اوستونده اولاقان بیر دُنگوز سوروسی اُتلاپ یُردی.‏ آرخو-جینلار دُنگوزلارینگ ایچینه گیرمَگه اِجازا بِرمِگینی سُراپ، عیسی یالباردیلار.‏ اُل هِم اِجازا بِردی.‏ 
LUK.8.33	اُلار یانگقی آدامدان چیقیپ، دُنگوزلارا گیردیلِر.‏ شُندان سُنگ سوری قایادان دِریایا زینگیشیپ غارق بُلدیلار.‏
LUK.8.34	بُلان زادی گُرِنلِرینده، چُپانلار قاچیپ، شَهر و اُبالارا مونی خابار بِردیلِر.‏ 
LUK.8.35	خالق بُلان واقانی گُرمِک اوچین گِلدیلِر.‏ اُلار عیسانینگ یانینا گِلِنلِرینده، ایچیندِن جینلار چیقان آدامینگ گِینیپ، عیسانینگ آیاغوجوندا اُتوراندیغینی، عاقیلینینگ هِم یِریندِدیگینی گُروپ قُرقدولار.‏ 
LUK.8.36	بو واقانی گُرِنلِر بُلسا، اُلارا دیوانا آدامینگ نَهیلی شِفا تاپدیغی بارادا گورّونگ بِردیلِر.‏ 
LUK.8.37	سُنگرا جَدَریلیلِرینگ هِمّه ایلاتی عیسادان اُز یانلاریندان گیتمِگینی خاییش اِتدیلِر، سِبَبی اُلاری اولی قُرقی توتوپ آلیپدی.‏ عیسی هِم قاییقا مینیپ، ایزینا گیتدی.‏ 
LUK.8.38	اِمّا ایچیندِن جینلار چیقان آدام عیسادان اُزی بیلِن گیتمَگه اِجازا سُراپ یالباردی.‏ 
LUK.8.39	عیسی بُلسا:‏ ‏«‏بار، اُیونگه گیت، خودایینگ سانگا نَمِلِر اِدِندیگینی گورّونگ بِر»‏ دییّپ، اُنی اوغراتدی.‏ اُل هِم گیدیپ، عیسانینگ اُزونه اِدِنلِرینی هِمّه شَهره اِعلان اِتدی.‏
LUK.8.40	عیسی ایزینا دُلانیپ گِلِنده، خالق اُنی قیزغین قارشیلادی، سِبَبی هِمِّلِر اُنگا گُزلِشیَردی.‏ 
LUK.8.41	شُل واقت کِنیسه‌نینگ باشلیغی یایروس دییِن آدام گِلیپ، عیسانینگ آیاغینا ییقیلیپ، اُندان اُیونه بارماغینی خاییش اِتدی.‏ 
LUK.8.42	مونونگ سِبَبی اُنونگ اُن ایکی یاشلارینداقی یِکِجه قیزی اُلوم یاسّیغیندا یاتیردی.‏ عیسی اُل یِره گیدیپ باریارقا، جِماغات اُنی هِر یاندان قیسیپ-قاوروپ باریاردی.‏ 
LUK.8.43	جِماغاتینگ ایچینده اُن ایکی ییلدان بَری قان آقما دِرتلی بیر آیال هِم باردی.‏ اُل هیچ کیمدِن خاییر تاپماندی.‏ 
LUK.8.44	اُل عیسانینگ آرقا طارافیندان باریپ، اُنونگ دُنونینگ آشاغینا اِلینی دِگیردی وِلین، شو واقتا اُنونگ قان آقماسی کِسیلدی.‏ 
LUK.8.45	عیسی:‏ ‏«‏مانگا کیم اِلینی دِگیردی؟»‏ دییّپ سُرادی.‏ هیچ کیم بُیون آلمادی.‏ شُندا پِطرُس:‏ ‏«‏اُستاد!‏ خالق داشینگی آلیپ، سِنی قیسیپ-قاوروپ باریار، سِن بُلسا:‏ ‏”‏مانگا کیم اِلینی دِگیردی؟“‏ دییَّرسینگ»‏ دییدی.‏ 
LUK.8.46	اِمّا عیسی:‏ ‏«‏مانگا بیری اِلینی دِگیردی، سِبَبی مِن اُزومدِن بیر گویجونگ چیقاندیغینی بیلدیم»‏ دییدی.‏ 
LUK.8.47	آیال اِدِن ایشینینگ موندان آنگری گوزگین قالماجاقدیغینی بیلِنسُنگ، تیترَپ گِلیپ، عیسانینگ آیاغینا ییقیلدی.‏ هِمّه خالقینگ اُوونده اُزونینگ نَمه اوچین عیسی اِلینی دِگرِندیگینی، شو واقتا هِم شِفا تاپاندیغینی گورّونگ بِردی.‏ 
LUK.8.48	عیسی اُنگا:‏ ‏«‏اِی، قیز، ایمانینگ سانگا شِفا بِردی.‏ ساغامان گیت»‏ دییدی.‏ 
LUK.8.49	عیسی بو سُزلِری آیدیپ دورقا، کِنیسه باشلیغینینگ اُیوندِن گِلِن بیر آدام یایروسا:‏ ‏«‏قیزینگ اُلدی.‏ اُستادی بیدِرِک زَحمِته قُیما»‏ دییدی.‏ 
LUK.8.50	اِمّا عیسی مونی اِشیدیپ، اُنگا:‏ ‏«‏قُرقما، یِکه ایمان گِتیر، قیزینگ شِفا تاپار»‏ دییدی.‏ 
LUK.8.51	عیسی اُنونگ اُیونه گِلِنده، پِطرُس، یوحنا، یعقوب و قیزینگ اِنه-آتاسیندان باشغا هیچ کیمه اُزی بیلِن ایچِری گیرمَگه اِجازا بِرمِدی.‏ 
LUK.8.52	هِمِّلِر آغلاشیپ، یاس توتوپ اُتیردیلار.‏ اِمّا عیسی:‏ ‏«‏آغلامانگ، اُل اُلِنُق، اوقلاپ یاتیر»‏ دییدی.‏ 
LUK.8.53	آداملار قیزینگ اُلِندیگینی بیلیَندیکلِری اوچین اُنونگ اوستوندِن گولدیلِر.‏ 
LUK.8.54	اِمّا عیسی هِمِّسینی داشاری کُووپ، قیزینگ اِلیندِن توتدی-دا، چاغیریپ:‏ ‏«‏قیزیم، تور!‏»‏ دییدی.‏ 
LUK.8.55	اُنگا جان گیریپ، قیز شو واقتا یِریندِن توردی.‏ سُنگرا عیسی قیزا ناهار بِرمِکلِرینی بویوردی.‏ 
LUK.8.56	قیزینگ اِنه-آتاسی حایران قالدی.‏ عیسی بُلسا اُلارا بُلوپ گِچِن واقانی هیچ کیمه آیتمازلیغی تابشیردی.‏
LUK.9.1	عیسی اُن ایکی شَگیردینی یانینا چاغیریپ، اُلارا هِمّه جینلاری چیقارماغا، هِر هیلی مِریضچیلیکلِری شِفا بِرمَگه گویچ و ایختییار بِردی.‏ 
LUK.9.2	سُنگرا اُلاری خودایینگ پادیشاهلیغینی واغیظ اِتمَگه و مِریضلِری شِفا بِرمَگه ایبِردی.‏ 
LUK.9.3	عیسی اُلارا:‏ ‏«‏یُل اوچین هیچ زات آلمانگ:‏ یانینگیزدا نه تایاق، نه تُربا، نه چُرِک، نه پول، نه آرتیقماچ کُینِک — هیچ زات بُلماسین.‏ 
LUK.9.4	هایسی اُیه گیرسِنگیز، تا اُل شَهردِن چیقیپ قایدیانچانگیز، شُل اُیده بُلونگ.‏ 
LUK.9.5	اِگِر آداملار سیزی قابول اِتمِسِلِر، اُلارینگ شَهریندِن چیقیپ قایدانینگیزدا، اُلارا قارشی شاهاتلیق حُکمونده آیاغینگیزینگ تُزونی قاقینگ»‏ دییدی.‏ 
LUK.9.6	شِیدیپ، اُلار یُلا چیقدیلار، هِر بیر باران یِرینده خوش خاباری واغیظ اِدیپ، مِریضلِری شِفا بِریپ، اُبا-اُبا آیلاندیلار.‏
LUK.9.7	شُل واقت هیرودیس پادیشاه بُلان واقالارینگ بارینی اِشیدیپ، قاتی آلدیرادی.‏ سِبَبی کَبیر آداملار:‏ ‏«‏یحیی دیرِلیپدیر!‏»‏ دییَّردیلِر.‏ 
LUK.9.8	کَبیرلِری:‏ ‏«‏اِلیاس گُرونوپدیر!‏»‏، باشغا بیریلِری هِم:‏ ‏«‏قادیمی پیغامبارلارینگ بیری دیرِلیپدیر!‏»‏ دییّشیَردیلِر.‏ 
LUK.9.9	هیرودیس بُلسا:‏ ‏«‏مِن یحیانینگ باشینی چاپدیردیم، اُندا بو آدام کیمکَه؟ اُل حاقدا اویتگِشیک خابارلار اِشیدیَن»‏ دییدی.‏ اُل عیسانی گُرمَگینی ایسلِیَردی.‏
LUK.9.10	رِسول‍لار ایزینا گِلِندِنگ سُنگ، اُز اِدِن ایشلِرینی عیسی خابار بِردیلِر.‏ اُل هِم اُلاری یانینا آلیپ، بِیت‌صِیدا دییِن شَهرینگ قُلایینداقی بیر بُش یِره گیتدی.‏ 
LUK.9.11	اِمّا جِماغات مونی بیلیپ، اُنونگ ایزیندان باردیلار.‏ اُل هِم اُلاری گولِر یوزه قارشیلاپ، خودایینگ پادیشاهلیغی حاقدا گورّونگ بِردی و شِفا مَحتَج آداملاری شِفا بِردی.‏
LUK.9.12	گون یاشیپ باریارقا، اُن ایکی شَگیرتلِر عیسانینگ یانینا گِلیپ:‏ ‏«‏بو جِماغاتی گُیبِر، تُوِرِکدَکی اُبالارا و اِکینچیلیکلِره گیدیپ، یاتماغا یِر و ایمیش تاپسینلار، سِبَبی بیز بیر بُش یِرده آخیری»‏ دییدیلِر.‏ 
LUK.9.13	اِمّا عیسی:‏ ‏«‏اُلارا اییمَگه زادی سیز بِرینگ»‏ دییدی.‏ اُلار هِم:‏ ‏«‏بیز مونچا جِماغات اوچین اییمیت ساتین آلماغا گیدِلیمی؟ بیزینگ بَش چُرِک بیلِن ایکی بالیقدان باشغا زادیمیز یُق آخیری»‏ دییدیلِر.‏ 
LUK.9.14	اُل یِرده بَش مونگه یاقین آدام باردی.‏ اِمّا عیسی شَگیرتلِرینه:‏ ‏«‏اُلاری اِلّی-اِلّیدِن دِسّه-دِسّه اِدیپ اُتوردینگ»‏ دییّپ تابشیردی.‏ 
LUK.9.15	اُلار هِم شِیله اِدیپ، هِمِّلِری اُتورتدیلار.‏ 
LUK.9.16	عیسی بُلسا بَش چُرِک بیلِن ایکی بالیغی آلیپ، گُزلِرینی آسمانا تیکیپ شوکور اِتدی.‏ سُنگرا بولاری خالقا پایلار یالی بُلوشدیریپ شَگیرتلِرینه بِردی.‏ 
LUK.9.17	هِمِّلِر اییّپ دُیدولار، آرتیپ قالان چُرِک بُلِکلِرینی ییغناپ، اُن ایکی سِبِدی دُلدوردیلار.‏
LUK.9.18	بیر گون عیسی یِکِلیکده خودایا دُغا اِدیَردی، شَگیرتلِری هِم اُنونگ یانیندادی.‏ عیسی اُلاردان:‏ ‏«‏خالق مانگا کیم دییَّر؟»‏ دییّپ سُرادی.‏ 
LUK.9.19	اُلار:‏ ‏«‏کَبیرلِری یحیی تَعمید بِریَنچی، کَبیرلِری اِلیاس، باشغا بیرلِری بُلسا قادیمی پیغامبارلارینگ بیری دیرِلیپدیر دییَّر»‏ دییّپ جُغاپ بِردیلِر.‏ 
LUK.9.20	عیسی اُلاردان:‏ ‏«‏سیز مانگا کیم دییَّرسینگیز؟»‏ دییّپ سُرادی.‏ پِطرُس:‏ ‏«‏سِن خودایینگ مسیحیسینگ»‏ دییّپ جُغاپ بِردی.‏ 
LUK.9.21	عیسی بُلسا مونی هیچ کیمه آیتمازلیغی اُلارا قاتی تابشیردی.‏
LUK.9.22	اُل سُزونی دُوام اِدیپ:‏ ‏«‏اینسان اُغلی کَن عاذاپلار گُرمِلی، یاشولیلار، یُلباشچی کاهینلار و دین عُلَمالار طارافیندان رِت اِدیلمِلی، اُلدوریلمِلی و اُلِندِن سُنگ اوچولِنجی گون دیرِلمِلیدیر»‏ دییدی.‏ 
LUK.9.23	عیسی اُلارینگ هِمِّسینه شِیله دییدی:‏ ‏«‏کیم مِنینگ ایزیما دوشمِک ایسلِیَن بُلسا، اُزونی اینکَر اِتسین-ده، هِر گون صلیبینی آلیپ، ایزیما دوشسون.‏ 
LUK.9.24	هِر کیم جانینی نِجات بِرمِک ایسلِیَن، اُنی ییتیرِر، اِمّا کیم جانینی مِنینگ اوچین ییتیرسه، اُنی نِجات بِرِر.‏ 
LUK.9.25	اینسان هِمّه دونیَه‌نی قازانسا-دا جانیندان ماحروم بُلسا، مونونگ اُنگا نَمه پِیداسی بار؟ 
LUK.9.26	کیم مِندِن و مِنینگ سُزلِریمدِن اوتانسا، اینسان اُغلی-دا اُزونینگ، آتاسینینگ و مُقادِّس پِریشده‌لِرینگ بِییکلی بیلِن گِلِن ماحالی اُندان اوتانار.‏ 
LUK.9.27	اِمّا سیزه دُغروسینی آیدیارین:‏ بو یِرده دورانلارینگ کَبیری خودایینگ پادیشاهلیغینی اُلمَنکَه گُرِرلِر.‏»‏
LUK.9.28	عیسی بو سُزلِری آیداندان سُنگ آرادان سِکیز گون گِچتی.‏ اُل پِطرُسی، یوحنانی و یعقوبی یانینا آلیپ، خودایا دُغا اِتمِک اوچین داغا چیقدی.‏ 
LUK.9.29	دُغا اِدیپ اُتیرقا، اُنونگ یوزی اویتگَپ، لِباسی یالپیلداپ دیم-آق بُلدی.‏ 
LUK.9.30	اینه، ایکی آدام اُنونگ بیلِن گورّونگلِشیپ دوردی.‏ بو موسی بیلِن اِلیاس‌دی.‏ 
LUK.9.31	اُلار بِییکلیک ایچینده گُرونوپ، عیسانینگ دونیَه‌دِن آلینمالی واقتی بارادا گورّونگ اِدیَردیلِر.‏ بو واقا اورشلیمده یِرینه یِتمِلیدی.‏ 
LUK.9.32	پِطرُس بیلِن اُنونگ یانینداقیلاری اوقی باسیپدیر، اِمّا اُلار اوقودان آچیلیپ، عیسانینگ بِییکلیگینی هِم اُنونگ یانیندا دوران ایکی آدامی گُردولِر.‏ 
LUK.9.33	موسی بیلِن اِلیاس عیسانینگ یانیندان آیریلیپ باریارقالار، پِطرُس نَمه دییَنینی اُزی-ده بیلمَن، اُنگا:‏ ‏«‏اُستاد!‏ بیزه بو یِرده بُلماق قاوی، گِل، اوچ سایِبان دیکِیلی:‏ بیری — سانگا، بیری — موسی، بیری — اِلیاسا»‏ دییدی.‏
LUK.9.34	پِطرُس بولاری آیدیپ دورقا، بیر بولوت گِلیپ، اُلارینگ اوستونی اُرتدی.‏ اُزلِرینی بولوت قاپلاپ آلاندا، اُلار قاتی قُرقدولار.‏ 
LUK.9.35	بولوتدان:‏ ‏«‏بو مِنینگ اُغلومدیر، سایلاپ-سِچِنیمدیر!‏ اُنگا قولاق آسینگ»‏ دییِن سِس گِلدی.‏ 
LUK.9.36	بو سِس کِسیلِن واقتی، عیسی یِکه قالدی.‏ شَگیرتلِر بُلسا سِسّیز بُلوپ، گُرِن زاتلاری بارادا شُل گونلِرده هیچ کیمه گورّونگ بِرمِدیلِر.‏
LUK.9.37	شُل گونونگ اِرتِسی داغدان آشاق دوشِن واقتی، بیر اولی جِماغات عیسانی قارشیلادی.‏ 
LUK.9.38	جِماغاتینگ ایچیندِن بیر آدام قیغیریپ، شِیله دییدی:‏ ‏«‏اُستاد!‏ یالباریان، مِنینگ اُغلوما ناظارینگی سال، اُل مِنینگ یِکِجه اُغلانیم.‏ 
LUK.9.39	اینه، اُنی بیر آرخو-جین اِیه‌لِیَر، اُل بیردِن چیغیریپ باشلایار.‏ اُل روح اُنونگ آغزیندان آق کُپوک گِلیَنچَه سیلتِرلِیَر، یِر بیلِن یِگسان اِدیپ، اُندان زُردان آیریلیار.‏ 
LUK.9.40	شَگیرتلِرینگه اُنی چیقاریپ بِر دییّپ یالباردیم، اِمّا اُلار باشارمادیلار.‏»‏ 
LUK.9.41	عیسی:‏ ‏«‏اِی، ایمانسیز هِم یُلدان چیقان نِسل!‏ مِن هاچانا چِنلی سیزینگ بیلِن بیله بُلوپ، سیزه جیدایین؟ اُغلونگی بَریک گِتیر»‏ دییدی.‏ 
LUK.9.42	اُغلان عیسانینگ یانینا گِلیَرکَه، جین اُنی یِره اوروپ، کَن سیلتِرلِدی.‏ اِمّا عیسی آرخو-جینی کَییپ، اُغلانی شِفا بِریپ، آتاسینا قاوشوردی.‏ 
LUK.9.43	هِمِّلِر خودایینگ بِییکدیگینه حایران قالدیلار.‏
LUK.9.43	هِمِّلِر عیسانینگ اِدِن ایشلِرینه گِنگ قالدی.‏ عیسی اُز شَگیرتلِرینه:‏ 
LUK.9.44	‏«‏بو سُزلِر قولاغینگیزدا قالسین:‏ اینسان اُغلی آداملارینگ اِلینه تابشیریلار»‏ دییدی.‏ 
LUK.9.45	اِمّا اُلار بو سُزه دوشونمِدیلِر.‏ بو سُزونگ مَعنیسی اُلار اوچین گوزگین بُلوپ قالدی، اُلار بو بارادا عیسادان سُراماغا-دا قُرقدولار.‏
LUK.9.46	شَگیرتلِرینگ آراسیندا اُلاردان کیمینگ اینگ بِییکدیگی بارادا جِدِل یوزه چیقدی.‏ 
LUK.9.47	عیسی اُلارینگ یورِگیندَکی فیکری دوشونیپ، بیر چاغانی آلدی-دا، یانیندا قُیدی.‏ 
LUK.9.48	سُنگرا اُلارا:‏ ‏«‏هِر کیم بو چاغانی مِنینگ آدیمدان قابول اِتسه، مِنی قابول اِتدیگیدیر.‏ هِر کیم مِنی قابول اِتسه، مِنی ایبِرِنی قابول اِدیَندیر.‏ آرانگیزدا کیم هِمِّدِن کیچی بُلسا، اینگ اولی شُلدور»‏ دییدی.‏
LUK.9.49	یوحنا عیسی یوزلِنیپ:‏ ‏«‏اُستاد!‏ بیز سِنینگ آدینگ بیلِن جینلاری چیقاریان بیر آدامی گُردوک، اِمّا اُنی ساقلادیق، سِبَبی اُل بیزینگ بیلِن سِنینگ ایزینگا دوشِنُق»‏ دییدی.‏ 
LUK.9.50	عیسی اُنگا:‏ ‏«‏اُنی ساقلامانگ!‏ کیم سیزه قارشی بُلماسا، اُل سیزینگ طارافینگیزدادیر»‏ دییدی.‏
LUK.9.51	آسمانا آلینمالی واقتی قُلایلاندا، عیسی اورشلیمه گیتمِگی یورِگینه دوووپ، یُلا دوشدی.‏ 
LUK.9.52	اُل اُزوندِن اُنگ بیرنَچه یُلچینی یُلّادی.‏ اُلار هِم اُنونگ گِلِرینه تاییارلیق گُرمِک اوچین، سامِره‌لیلِرینگ بیر اُباسینا گیردیلِر.‏ 
LUK.9.53	اِمّا سامِره‌لیلِر عیسانی قابول اِتمِدیلِر، سِبَبی اُنونگ یُلی اورشلیمه طارافدی.‏ 
LUK.9.54	عیسانینگ شَگیرتلِری یعقوب بیلِن یوحنا مونی گُروپ، اُندان:‏ ‏«‏اِی، آقام!‏ اُلاری یُق اِتمِک اوچین ‏[‏اِلیاس‌ینگ اِدیشی یالی]‏ آسماندان اُت یاغدیرماغیمیزی ایسلِیَرسینگمی؟»‏ دییّپ سُرادیلار.‏ 
LUK.9.55	اِمّا عیسی اُورولیپ، اُلارا کَیِدی ‏[‏و آیتدی:‏ ‏«‏سیز هایسی روحا باغلیدیغینگیزی بیلمِیَرسینگیز.‏»‏ 
LUK.9.56	چونکی اینسان اُغلی آداملاری هِلَک اِتمَگه دَل-ده، اِیسِم اُلاری نِجات بِرمَگه گِلِندیر.‏]‏ سُنگرا اُلار باشغا اُبا گیتدیلِر.‏
LUK.9.57	یُلدا باریارقالار، بیر آدام عیسی:‏ ‏«‏نیرَه گیتسِنگ، مِن هِم سِنینگ ایزینگا دوشجِک»‏ دییدی.‏ 
LUK.9.58	عیسی اُنگا:‏ ‏«‏تیلکیلِرینگ جایی، قوشلارینگ کِتِکلِری باردیر، اِمّا اینسان اُغلونینگ باشینی قُیماغا-دا یِری یُقدور»‏ دییدی.‏
LUK.9.59	باشغا بیرینه:‏ ‏«‏مِنینگ ایزیما دوش»‏ دییدی.‏ اِمّا اُل:‏ ‏«‏آقام، اِجازا بِر، اُوال گیدیپ، آتامی جایلاپ گِلِیین»‏ دییدی.‏ 
LUK.9.60	اِمّا عیسی اُنگا:‏ ‏«‏قُی، اُلولِرینی اُلولِرینگ اُزلِری جایلاسینلار، یُنه سِن گیت-ده، خودایینگ پادیشاهلیغینی واغیظ اِت»‏ دییدی.‏
LUK.9.61	یِنه بیریسی:‏ ‏«‏آقام!‏ سِنینگ ایزینگا دوشِیین، یُنه اِجازا بِر، اُوونچَک ماشغالام بیلِن خوشلاشایین»‏ دییدی.‏ 
LUK.9.62	عیسی اُنگا:‏ ‏«‏اِلینه آزالی آلانسُنگ، ایزینا سِراِدیَن آدام خودایینگ پادیشاهلیغینا میناسیپ دَلدیر»‏ دییدی.‏
LUK.10.1	شوندان سُنگ عیسی باشغا یِتمیش
LUK.10.2	اُلارا شِیله دییدی:‏ ‏«‏حاصیل بُل، یُنه ایشچی آز.‏ شُنونگ اوچین هِم اُز حاصیلینی ییغماغا ایشچی ایبِرِر یالی، حاصیل اِیه‌سینه یالبارینگ.‏ 
LUK.10.3	گیدینگ!‏ اینه، مِن سیزی قورتلارینگ آراسینا قوزولار یالی یُلّایارین.‏ 
LUK.10.4	یانینگیزا پول حالتا-دا، تُربا-دا، کُووش-ده آلمانگ.‏ یُلدا هیچ کیم بیلِن سالاملاشمانگ.‏ 
LUK.10.5	هایسی اُیه بارسانگیز، اُوونچَک:‏ ‏”‏اُیونگیز آبادان بُلسون!‏“‏ دییّنگ.‏ 
LUK.10.6	اُل اُیده پاراحاتلیغی سُییَن آدام بار بُلسا، سیزینگ دیلَن پاراحاتلیغینگیز اُنونگ اوستونه اینِر، یُق بُلسا-دا، یِنه اُزونگیزه دُلانار.‏ 
LUK.10.7	اُل اُیده قالیپ، اُلارینگ بِرِنلِرینی اییّپ-ایچینگ، سِبَبی ایشچی اُز ایشینه میناسیپدیر.‏ اُیدِن-اُیه گُچوپ یُرمَنگ.‏
LUK.10.8	‏«‏بیر شَهره بارانینگیزدا، قابول اِدیلسِنگیز، اُوونگیزده نَمه قُیولسا، شُنی اییّنگ.‏ 
LUK.10.9	اُل یِردَکی مِریضلِری شِفا بِرینگ و اُلارا:‏ ‏”‏خودایینگ پادیشاهلیغی سیزه قُلایلادی!‏“‏ دییّنگ.‏ 
LUK.10.10	اِمّا باشغا بیر شَهره بارانینگیزدا، قابول اِدیلمِسِنگیز، اُنونگ کُچه‌لِرینه چیقینگ-دا، اُلارا:‏ 
LUK.10.11	‏”‏شَهرینگیزده آیاغیمیزا یاپیشان تُزانی-دا سیزه قارشی قاقیاریس.‏ اِمّا شونی بیلینگ:‏ خودایینگ پادیشاهلیغی قُلایلاندیر!‏“‏ دییّنگ.‏ 
LUK.10.12	مِن سیزه قیامات گونی اُل شَهرینگ یاغدایینینگ سُدومینگ یاغداییندان خاص بِتِر بُلجاقدیغینی آیدیارین.‏
LUK.10.13	‏«‏وای گونونگه، اِی، خورازین!‏ وای گونونگه، اِی، بِیت‌صِیدا!‏ سیزده گُرکِزیلِن قودراتلار صور بیلِن صیدوندا گُرکِزیلِن بُلسادی، اُندا اُلار بیراِییَم پالاس گِینیپ، کول اوستونده اُتوریپ توبا اِدِردیلِر.‏ 
LUK.10.14	اِمّا قیامات گونی سیزینگ یاغدایینگیز صور بیلِن صیدونینگ یاغداییندان خاص بِتِر بُلار!‏ 
LUK.10.15	اِی، کَفَرناحوم!‏ سِن عارشا گُتِریلِرین دییّیپ گومَن اِدیَرسینگمی؟ یُق، سِن دُوزاخا زینگیلارسینگ.‏
LUK.10.16	‏«‏سیزی دینگلَن مِنی دینگلَر، سیزی رِت اِدِن مِنی رِت اِدِر.‏ مِنی رِت اِدِن بُلسا مِنی ایبِرِنی رِت اِدِر.‏»‏
LUK.10.17	سُنگرا شُل یِتمیش شَگیرت اولی شاتلیق بیلِن دُلانیپ گِلیپ:‏ ‏«‏اِی آقام!‏ سِنینگ آدینگی آغزامیزدا، جینلار هِم بیزه موطیع بُلیارلار»‏ دییدیلِر.‏ 
LUK.10.18	عیسی اُلارا:‏ ‏«‏مِن شِیطانینگ آسماندان ییلدیریم یالی بُلوپ آشاق اینِنینی گُردوم.‏ 
LUK.10.19	مِن سیزه ییلانلاری، عقرابلاری و دوشمانینگ هِمّه گویجونی دِپِلِمَگه ایختییار بِردیم، هیچ زات سیزه ضِرِر یِتیرمِز.‏ 
LUK.10.20	شِیله هِم سیز جینلارینگ اُزونگیزه موطیع بُلماغینا دَل-ده، آدلارینگیزینگ آسماندا یازیلماغینا بِگِنینگ»‏ دییدی.‏
LUK.10.21	شُل واقت عیسی مُقادِّس روح سِبَبی شاتلانیپ:‏ ‏«‏اِی، آتام، یِرینگ و آسمانینگ حُکومداری!‏ بو زاتلاری عاقیلدارلاردان و دانالاردان گوزگَپ، چاغالارا آیان اِدِندیگینگ اوچین، سانگا شوکور اِدیَرین.‏ هاووا، آتام، سِنینگ ایسلِگینگ شِیلِدی.‏
LUK.10.22	‏«‏آتام هِمّه زادی مانگا تابشیردی.‏ اُغلونگ کیمدیگینی آتادان باشغا هیچ کیم بیلمِز.‏ آتانینگ هِم کیمدیگینی اُغولدان و اُغلونگ اَشکَر اِتمِک ایسلِیَن آداملاریندان باشغا هیچ کیم بیلمِز»‏ دییدی.‏
LUK.10.23	سُنگرا عیسی شَگیرتلِرینه یوزلِنیپ، اُلارا یِکِلیکده بِلَّپ:‏ ‏«‏سیزینگ گُریَن زاتلارینگیزی گُریَن گُزلِر ناقادار خوشواقت!‏ 
LUK.10.24	سیزه شونی آیدیارین:‏ کَن پیغامبارلار و کَن پادیشاهلار سیزینگ گُریَنلِرینگیزی گُرمِک ایسلِدیلِر، اِمّا گُرمِدیلِر، سیزینگ اِشیدیَنلِرینگیزی اِشیتمِک ایسلِدیلِر، اِمّا اِشیتمِدیلِر»‏ دییدی.‏
LUK.10.25	بیر دین عالیم عیسانی ایمتِحان اِتمِک اوچین، یِریندِن توروپ:‏ ‏«‏اُستاد!‏ اِبِدی یاشایشی میراث آلماق اوچین مِن نَمه اِتمِلی؟»‏ دییّپ سُرادی.‏ 
LUK.10.26	عیسی اُنونگ اُزونه سُراق بیلِن یوزلِنیپ:‏ ‏«‏تُورات‌دا نَمه یازیلیپدیر؟ سِن مونگا نَهیلی دوشونیَرسینگ؟»‏ دییدی.‏ 
LUK.10.27	اُل:‏ ‏«‏تانگری خودایینگیزی هِمّه یورِگینگیز، هِمّه جان-تِنینگیز، هِمّه گویجونگیز و بار دوشونجَنگیز بیلِن سُیونگ.‏ شِیله هِم:‏ هِمسایانگی اُزونگی سُیشونگ یالی سُی»‏ دییدی.‏
LUK.10.28	عیسی اُنگا:‏ ‏«‏دُغری جُغاپ بِردینگ، سِن هِم شِیله اِت، شُندا یاشارسینگ»‏ دییدی.‏ 
LUK.10.29	اِمّا اُل اُزونی آقلاجاق بُلوپ، عیسادان:‏ ‏«‏مِنینگ هِمسایام کیم بُلیار؟»‏ دییّپ سُرادی.‏
LUK.10.30	عیسی اُنگا شِیله جُغاپ بِردی:‏ ‏«‏بیر آدام اورشلیمدِن اَریحا باریارقا، یُل کِسیانچیلارینگ اِلینه دوشیَر.‏ اُلار اُنونگ لِباسلارینی سیپیریپ آلیارلار-دا، اُزونی یِنجیپ، چالاجان حالدا آتیپ گیدیَرلِر.‏ 
LUK.10.31	شُماحال بیر کاهین شُل یُلدان باریارقا، اُل آدامی گُروپ، یُلونگ اُل طارافینا گِچیپ گیدیَر.‏ 
LUK.10.32	سُنگرا بیر لاوی-ده شُل یِره یِتِن واقتی اُنی گُروپ، یُلونگ بِیلِکی طارافینا گِچیپ گیدیَر.‏ 
LUK.10.33	شُل یُلدان گِچیپ باریان بیر سامِره‌لی بُلسا، بو آدامی گُروپ، اُنگا یورِگی آوییار.‏ 
LUK.10.34	اُنونگ یانینا باریپ، زِیتون یاغی بیلِن شِراپ قویوپ، یارالارینی سارایار.‏ سُنگرا اُل آدامی اُز اِشِگینه میندیریپ، بیر میهمانخانا گِتیریپ، اُنگا باقیار.‏ 
LUK.10.35	شُل گونونگ اِرتِسی میهمانخانانینگ اِیه‌سینه ایکی دینار چیقاریپ بِریپ:‏ ‏”‏مونگا قاووجا سِراِت، کَن خارج اِتسِنگ، ایزیما گِلیَرکَم بِرِرین“‏ دییَّر.‏ 
LUK.10.36	سِنینگ فیکرینگچه، بو اوچ آدامینگ هایسیسی یُل کِسیَنچیلِرینگ اِلینه دوشِن آدامینگ هِمسایاسی بُلیار؟»‏ 
LUK.10.37	دین عالیم:‏ ‏«‏اُنگا رِحم اِدِن آدام»‏ دییّپ جُغاپ بِردی.‏ عیسی هِم اُنگا:‏ ‏«‏بار، سِن-ده شُنونگ یالی اِت»‏ دییدی.‏
LUK.10.38	عیسی بیلِن شَگیرتلِری یُل‍لارینی دُوام اِدیپ، بیر اُبا یِتدیلِر.‏ عیسی اُبا گیرِنده، مارتا آدلی بیر آیال اُنی میهمان آلدی.‏ 
LUK.10.39	بو آیالینگ مریم آدلی بیر قیز دُغانی باردی.‏ اُل عیسانینگ آیاق باشیندا اُتوریپ، اُنونگ سُزلِرینی دینگلِیَردی.‏ 
LUK.10.40	مارتا بُلسا ایشلِرینینگ کَندیگیندِن یانگا باشاغایدی.‏ اُل عیسانینگ یانینا گِلیپ:‏ ‏«‏آقام!‏ آیال دُغانیم مِنینگ یِکه اُزومه خیدمات اِتدیریپ اُتورماغی سانگا هیچ اَهمییِتی یُقمی؟ اُنگا آیت، مانگا کُمِکلِشسین»‏ دییدی.‏ 
LUK.10.41	عیسی اُنگا:‏ ‏«‏واخ، مارتا، مارتا!‏ سِن کَن زاتلار بارادا قایغیلانیپ باشاغای بُلیارسینگ.‏ 
LUK.10.42	یِکه بیر زات گِرِکلیدیر.‏ مریم اینگ قاووسینی سایلادی و بو اُنونگ اِلیندِن هیچ آلینماز»‏ دییّپ جُغاپ بِردی.‏
LUK.11.1	بیر گون عیسی خودایا دُغا اِدیپ اُتیردی.‏ اُل مونی قوتاران واقتی، شَگیرتلِرینینگ بیری اُنگا:‏ ‏«‏اِی آقام!‏ یحیانینگ اُز شَگیرتلِرینه اُورِدیشی یالی، سِن هِم بیزه خودایا دُغا اِتمِگی اُورِتسِنه»‏ دییدی.‏ 
LUK.11.2	عیسی اُلارا خودایا دُغا اِدِنگیزدَه شِیله دییّنگ:‏
LUK.11.2	‏«‏اِی، آتامیز، آدینگ مُقادِّس قالسین.‏
LUK.11.2	پادیشاهلیغینگ گِلسین.‏
LUK.11.3	گونلیک چُرِگیمیزی بیزه گونده بِر.‏
LUK.11.4	بیزه قارشی گونَه اِدِنلِری باغیشلایشیمیز یالی،
LUK.11.4	سِن هِم بیزینگ گونَه‌لِریمیزی باغیشلا.‏
LUK.11.4	بیزی ایمتِحانا دوشورمَه»‏ دییدی.‏
LUK.11.5	سُنگرا عیسی اُلارا شِیله دییدی:‏ ‏«‏آیدایلی، سیزینگ بیرینگیزینگ دُستونگیز بار.‏ سِن یاری گیجه شُل دُستونگ یانینا باریپ:‏ ‏”‏دُست!‏ مانگا اوچ چُرِک قارض بِرسِنه.‏ 
LUK.11.6	اوزاق یُلدان یاقین دُستوم گِلدی.‏ اُنونگ اُوونده قُیارا زادیم یُق“‏ دییّپ یالباریانگیز.‏ 
LUK.11.7	شُندا دُستونگ ایچِردِن:‏ ‏”‏مِنی ناراحات اِتمه!‏ قاپی تَزه قولپلاندی، اُغلانلاریم، هِمَّمیز اوقلاپ یاتیریس.‏ مِن توروپ، سانگا هیچ زات بِریپ بیلجِک دَل“‏ دییّپ جُغاپ بِریَر.‏ 
LUK.11.8	سیزه شونی آیدایین، اُل آدام سانگا چُرِگی دُستلوغینگ خاطیراسینا بِرمِسه-ده، اُنی گونونه قُیمان، یوزسوزلیک بیلِن سُرابِرسِنگ، ایسلَن سُران زادینگی بِرِر.‏
LUK.11.9	‏«‏مِن سیزه دییَّرین:‏ دیلَنگ، سیزه بِریلِر؛ آغتارینگ، تاپارسینگیز؛ قاپینی قاقینگ، سیزه آچیلار.‏ 
LUK.11.10	اِلبِتّه، دیلَن آلار، آغتاران تاپار، قاپی قاقانا آچیلار.‏
LUK.11.11	‏«‏سیزدِن هایسی آتا اُغلی بالیق دیلَنده، بالیغا دِرِک اُنگا ییلان بِرِر؟ 
LUK.11.12	یا بُلماسا یومورتغا دیلَنده، اُنگا عقراب بِرِر؟ 
LUK.11.13	شِیلِلیکده، سیز یامان بُلوپ-دا اُز فِرزِنتلِرینگیزه قاوی زادلار بِرمِگی بیلیَن بُلسانگیز، اُندا آسمانداقی آتانگیز اُزوندِن دیلِیَنلِره مُقادِّس روحی خاص-دا کَن بِرمِزمی؟»‏
LUK.11.14	گونلِرینگ بیرینده عیسی بیر آدامدان بیر لال جینی کُودی.‏ جین چیقان واقتیندا، لال آدام کِپلِمَگه باشلادی، خالق مونگا حایران قالدی.‏ 
LUK.11.15	اِمّا اُلارینگ کَبیری:‏ ‏«‏اُل جینلارینگ رِییسی بِعِلزِبولونگ 
LUK.11.16	بِیلِکیلِر هِم آسماندان بیر عالامات گُرکِزمِگینی طالاب اِدیپ، اُنی ایمتِحان اِتجِک بُلدولار.‏
LUK.11.17	اِمّا عیسی اُلارینگ فیکرلِرینی بیلیپ، شِیله دییدی:‏ ‏«‏ایچینده بُلونیشیک بُلان پادیشاهلیق دارغار، اُز ایچیندِن بُلونِن اُی ییقیلار.‏ 
LUK.11.18	شِیطان اُز ایچیندِن بُلونسه، اُندا پادیشاهلیغی دورارمی؟ مونی سیزینگ مانگا جینلاری بِعِلزِبول سِبَبی کُویار دییَنینگیز اوچین آیدیارین.‏ 
LUK.11.19	مِن جینلاری بِعِلزِبولونگ کُمِگی بیلِن کُویان بُلسام، اُندا سیزینگ آداملارینگیز اُلاری کیمینگ کُمِگی بیلِن کُویارلار؟ شو سِبَپلی هِم اُز آداملارینگیز سیزه قاضیلیق اِدِرلِر.‏ 
LUK.11.20	مِن جینلاری خودایینگ گویجی بیلِن کُویان بُلسام، اُندا خودایینگ پادیشاهلیغی سیزه-ده گِلِندیر.‏ 
LUK.11.21	اِگِر بیر گویچلی آدام دِپه‌سیندِن دیرناغینا چِنلی یاراغلانیپ، اُز اُیونی قُرییان بُلسا، اُنونگ مال-مولکی خاطارسیزدیر.‏ 
LUK.11.22	اِمّا اُزوندِن گویچلی آدام هوجوم اِدیپ، اُنی یِنگسه، اُندا اُنونگ قووانیان هِمّه یاراغلارینی اِلیندِن آلیپ و قازانچینی پایلار.‏ 
LUK.11.23	مِنینگ بیلِن بُلمادیق مانگا قارشیدیر، مِنینگ بیلِن ییغنامادیق اُنی دارغادیاندیر.‏
LUK.11.24	‏«‏آرخو-جین آدامدان چیقاندان سُنگ، قوراق یِرلِره آیلانیپ، دینچلیق گُزلِیَر، اِمّا تاپمایار.‏ شُندا اُل:‏ ‏”‏چیقان اُیومه دُلانائین“‏ دییّپ 
LUK.11.25	گِلِنده، اُیونگ سوپوریلگی، هِمّه زادینگ تِرتیبلی گُریَر.‏ 
LUK.11.26	سُنگرا گیدیپ، اُزوندِن هِم تِلِکه یِدی روحی یانینا آلیار-دا، شُل یِره باریپ، مِسگِن توتیار.‏ شِیلِلیکده، اُل آدامینگ سُنگقی یاغدایی اُزالقیسیندان هِم تِلِکه بُلیار.‏»‏
LUK.11.27	عیسی بو زاتلاری آیدیپ دورقا، جِماغاتینگ آراسیندان بیر آیال سِسینی قاتالدیپ:‏ ‏«‏سِنی دُغران، سِنی اِمدیرِن اِنه نَهیلی خوشواقت!‏»‏ دییدی.‏ 
LUK.11.28	عیسی بُلسا:‏ ‏«‏هاووا، خودایینگ سُزونی اِشیدیپ، اُنی بِرجای اِدیَنلِر خاص هِم خوشواقتدیر!‏»‏ دییّپ جُغاپ بِردی.‏
LUK.11.29	جِماغات خاص کَن اویشِن واقتی، عیسی شِیله دییدی:‏ ‏«‏بو نِسل تِلِکه نِسلدیر.‏ اُلار عالامات طالاب اِدیَر، اِمّا اُنگا یونس پیغامبارینگقیدان باشغا عالامات بِریلمِز.‏ 
LUK.11.30	یونس نینِوا خالقینا نَهیلی عالامات بُلان بُلسا، اینسان اُغلی-دا بو نِسله اِدیل شُنونگ یالی عالامات بُلار.‏ 
LUK.11.31	ایلِرکی مِلیکَه قیامات گونی بو نِسله قارشی چیقیپ، اُنی مَحکوم اِدِر، سِبَبی اُل سلیمانینگ حِکمِتینی دینگلِمِک اوچین، یِرینگ آنگری اوجوندان گِلدی.‏ اینه، بو یِرده سلیماندان-دا اوستون بیری بار.‏ 
LUK.11.32	نینِوا خالقی قیامات گونی بو نِسله قارشی چیقیپ، اُنی مَحکوم اِدِر، سِبَبی نینِوا خالقی یونسینگ واغظی بیلِن توبا گِلدی.‏ اینه، بو یِرده یونسدان هِم اوستون بیری بار.‏
LUK.11.33	‏«‏هیچ کیم چیراغی یاقیپ، اُغرین یِرده یا-دا قابینگ آشاغیندا قُییان دَلدیر، تِرسینه، ایچِری گیرِنلِر نوری گُرِر یالی، اُنی چیراغدانینگ اوستونده قُییاندیر.‏ 
LUK.11.34	سِنینگ بِدِنینگ چیراغی گُزونگدیر.‏ گُزونگ ساغ بُلسا، تامام بِدِنینگ هِم یاغتی بُلار، گُزونگ قاوی بُلماسا، تامام بِدِنینگ هِم قارانگقی بُلار.‏ 
LUK.11.35	شُنونگ اوچین هِم خابارلی بُل، سِندَکی ایشیق قارانگقی بُلایماسین.‏ 
LUK.11.36	سِنینگ تامام بِدِنینگ یاغتی بُلوپ، هیچ بیر قارانگقی یِری یُق بُلسا، چیراغ سِنی اُز یالقیمی بیلِن یاغتیلدیان یالی، بِدِنینگ هِمِّسی یاغتی بُلار.‏»‏
LUK.11.37	عیسی بو زاتلاری آیدیپ دورقا، بیر فَریسی اُنی اُیونه ناهارا چاغیردی.‏ عیسی باریپ، ساچاق باشیندا اُتوردی.‏ 
LUK.11.38	فَریسی اُنونگ ناهاردان اُنگ اِلینی یووماندیغینی گُروپ، گِنگ قالدی.‏ 
LUK.11.39	اِمّا عیسی اُنگا شِیله دییدی:‏ ‏«‏اینه، سیز فَریسی‌لِر کَسه و قاپ-چاناغینگ داشینی آراسّالایارسینگیز، اِمّا ایچینگیز آچگُزلیکدِن هِم کیردِن دُلودیر.‏ 
LUK.11.40	آحماقلار!‏ داشینی یارادان ایچینی-ده یاراتمادیمی؟ 
LUK.11.41	مَحتَجلِره یورِکدِن صاداقا بِرینگ، شُندا هِمِّسی سیزینگ اوچین آراسّا بُلار.‏
LUK.11.42	‏«‏وای حالینگیزا، اِی، فَریسی‌لِر!‏ سیز نَعنادان و هِر هیلی ایسلی اُتدان اُندان بیر بُلِگی بِریَرسینگیز، اِمّا عادالات بیلِن خودایینگ سُیگوسینی اَسگِرمِیَرسینگیز.‏ بولارینگ بیرینی بِرجای اِدیپ، بِیلِکیلِرینی تِرک اِتمِلی دَلسینگیز.‏ 
LUK.11.43	وای حالینگیزا، اِی، فَریسی‌لِر!‏ سیز کِنیسه‌لِرده قاوی جایلاری و بازارلاردا اُزونگیزه سالام بِریلمِگینی حالایارسینگیز.‏ 
LUK.11.44	وای حالینگیزا!‏ سیز هیچ نیشانی بُلمادیق قابرلارا مِنگزِیَرسینگیز:‏ آداملار بیلمِزدِن شِیله قابرلارینگ اوستونه گِزیَندیرلِر.‏»‏
LUK.11.45	دین عُلَمالارینگ بیری اُنگا:‏ ‏«‏اِی، اُستاد!‏ سِن بو زاتلاری آیتماق بیلِن، بیزینگ هِم گُونومیزه دِگیَرسینگ»‏ دییدی.‏ 
LUK.11.46	عیسی هِم شِیله دییدی:‏ ‏«‏سیزینگ هِم وای حالینگیزا، اِی، دین عُلَمالار!‏ آغیر یوکلِری آداملارا یوکلِیَرسینگیز، اُزونگیز بُلسا اُل یوکلِره بارماغینگیزی هِم دِگیرمِیَرسینگیز.‏
LUK.11.47	‏«‏وای حالینگیزا!‏ سیز پیغامبارلارینگ قابرلارینی سالیارسینگیز، اِمّا اُلاری اُلدورِنلِر اُز آتالارینگیزدیر.‏ 
LUK.11.48	شِیتمِک بیلِن، سیز آتالارینگیزینگ اِدِنلِرینی تاصدیقلایارسینگیز.‏ هاووا، پیغامبارلاری آتالارینگیز اُلدوردی، سیز هِم اُلارینگ قابرلارینی دیکیَرسینگیز.‏ 
LUK.11.49	شو سِبَپدِن هِم، خودایینگ حِکمِتی شِیله دییّپدیر:‏ ‏”‏مِن اُلارا پیغامبارلار، رِسول‍لار ایبِرِرین، اُلارینگ کَبیرینی اُلدورِرلِر، کَبیرینی هِم اِذیِت بِرِرلِر.‏“‏ 
LUK.11.50	شُنونگ اوچین هِم دونیَه یارادیلانی بَری هِمّه پیغامبارلارینگ دُکولِن قانی اوچین بو نِسل جُغاپکَردیر.‏ 
LUK.11.51	هابیل‌ینگ قانیندان باشلاپ، عیباداتخانا بیلِن قربانلیق جایینینگ آراسیندا اُلدوریلِن زِکاریانینگ قانینا چِنلی بو نِسل جُغاپکَردیر.‏ هاووا، مِن سیزه شونی آیدیارین:‏ هِمّه یامانلیقلار اوچین شو نِسل جُغاپ بِرِر.‏ 
LUK.11.52	وای حالینگیزا، اِی، دین عُلَمالار!‏ سیز بیلیمینگ آچارینی آلیپ گیتدینگیز.‏ اُزونگیز بو قاپیدان گیرمِدینگیز، گیرمِک ایسلِیَنلِره هِم پَسگِل بُلدونگیز.‏»‏
LUK.11.53	عیسی اُل یِردِن قایدان واقتی فَریسی‌لِر بیلِن دین عُلَمالار اُنونگ قارشیسینا چیقیپ، اوستونه کَن مِسِله‌لِر باراداقی سُراغلاری یاغدیرماغا باشلادیلار.‏ 
LUK.11.54	شِیدیپ، عیسانی سُزونده توتجاق بُلوپ، میناسیپ واقتی گُزلِیَردیلِر.‏
LUK.12.1	شُل واقت مونگلِرچه آدام اویشوپ، بیری-بیرلِرینه قیسیلیشیپ دوردیلار.‏ عیسی اَوَّل اُز شَگیرتلِرینه گورّونگ بِرمَگه باشلادی:‏ ‏«‏اُزونگیزی فَریسی‌لِرینگ خامیرمایاسیندان، یَعنی ایکییوزلیلیکدِن قُرانگ.‏ 
LUK.12.2	یاپیق بُلوپ، اوستو آچیلماجاق، گوزگین بُلوپ، بیلینمِجِک زات یُقدور.‏ 
LUK.12.3	قارانگقیلیقدا نَمه آیتسانگیز، یاغتیلیقدا اِشیدیلِر، ایچکی اُتاقلاردا یوواش آیدان زادلارینگ اِعلان اِدیلِر.‏
LUK.12.4	‏«‏اِی، دُستلاریم، مِن سیزه شونی آیدایین:‏ بِدِنی اُلدوریَن، اِمّا اُندان سُنگرا هیچ زات اِدیپ بیلمِیَنلِردِن قُرقمانگ.‏ 
LUK.12.5	مِن سیزه کیمدِن قُرقمالیدیغینگیزی آیدایین:‏ اُلدورِندِن سُنگ دُوزاخا زینگماغا گویجی یِتیَن خودایدان قُرقونگ.‏ هاووا، سیزه آیدیارین، اُندان قُرقونگ.‏ 
LUK.12.6	بَش سِرچه ایکی سِکّه ساتیلمایارمی نَمه؟ مونگا باقمازدان، خودای اُلارینگ هیچ بیرینی یاددان چیقارمایار.‏ 
LUK.12.7	سیزینگ باشینگیزداقی ساچینگیز هِم باری ساناغیلیدیر.‏ قُرقمانگ، سیز سِرچه‌لِردِن خاص اَهمییِتلیسینگیز.‏
LUK.12.8	‏«‏سیزه شونی دییَّرین:‏ کیم مِنی اینسانلارینگ اُوونده ایقرار اِتسه، اینسان اُغلی هِم اُنی خودایینگ پِریشده‌لِرینینگ اُوونده ایقرار اِدِر.‏ 
LUK.12.9	کیم مِنی اینسانلارینگ اُوونده اینکَر اِتسه، اُنونگ اُزی-ده خودایینگ پِریشده‌لِرینینگ اُوونده اینکَر اِدیلِر.‏ 
LUK.12.10	کیم اینسان اُغلونا قارشی بیر سُز آیتسا، باغیشلانار، اِمّا مُقادِّس روحا دیل یِتیرِن باغیشلانماز.‏
LUK.12.11	‏«‏سیزی کِنیسه‌لِره، یُلباشچیلارینگ، حُکومدارلارینگ حوضورینا گِتیرِنلِرینده، اُزونگیزی نَهیلی قُریجاقدیغینگیزی و نَمه دییجِکدیگینگیزی قایغی اِتمَنگ.‏ 
LUK.12.12	مُقادِّس روح سیزه نَمه دییمِلیدیگینگیزی شُل واقتینگ اُزونده اُورِدِر.‏»‏
LUK.12.13	جِماغاتینگ آراسیندان بیری عیسی:‏ ‏«‏اُستاد!‏ دُغانیما آیت، قُی، اُل میراثی مِنینگ بیلِن پایلاشسین»‏ دییدی.‏ 
LUK.12.14	عیسی اُنگا:‏ ‏«‏اِی، اینسان، کیم مِنی سیزینگ اوستونگیزدِن قاضی یا-دا حاکیم اِدیپ بِلِّدی؟»‏ دییدی.‏ 
LUK.12.15	سُنگرا اُلارا:‏ ‏«‏خاباردار بُلونگ!‏ اُزونگیزی هِر هیلی آچگُزلیکدِن قُرانگ، سِبَبی اینسانینگ یاشایشی اُنونگ مال-مولکونینگ بُلّوغینا باغلی دَلدیر»‏ دییدی.‏
LUK.12.16	سُنگرا عیسی اُلارا بیر میثال آیدیپ بِردی:‏ ‏«‏بیر بای آدامینگ یِری بُل حاصیل بِریَر.‏ 
LUK.12.17	اُل آدام:‏ ‏”‏نَمه اِتسِمکَم؟ حاصیلیمی قُیماغا-دا یِریم یُق“‏ دییّپ، ایچینده کِپلِیَر.‏ 
LUK.12.18	سُنگرا اُل:‏ ‏”‏هَه، مِن اینه، شِیله اِدِرین:‏ آمّارلاریمی سُکوپ، اولوراق آمّارلار سالارین-دا، هِمّه غالّامی، بار زادیمی شُل یِره ییغنارین.‏ 
LUK.12.19	اُزومه بُلسا، اِی، جانیم، کَن ییل اوچین ییغنالان کَن زادینگ بار، دینجینگی آل، ایی، ایچ، کِیپ چِک دییِرین“‏ دییَّر.‏ 
LUK.12.20	اِمّا خودای اُنگا:‏ ‏”‏اِی، آحماق!‏ اِدیل شو گیجَه‌نینگ اُزونده جانینگ آلنار.‏ سُنگرا اُزونگ اوچین تاییارلان زاتلارینگ کیمه قالار؟“‏ دییَّر.‏ 
LUK.12.21	اُزی اوچین خازینا ییغنایان، اِمّا خودایینگ ناظاریندا بای بُلمادیق هِر بیر آدامینگ سُنگی شِیله بُلار.‏»‏
LUK.12.22	سُنگرا عیسی شَگیرتلِرینه شِیله دییدی:‏ ‏«‏شُنگا گُرَه سیزه دییَّرین، نَمه اییّپ-ایچِرین دییّپ جانینگیزی، نَمه گِیِرین دییّپ بِدِنینگیزی قایغی اِتمَنگ.‏ 
LUK.12.23	جان اییمیتدِن، بِدِن لِباسدان خاص اَهمییِتلیدیر.‏ 
LUK.12.24	قارغالارا گُزَنگ، اُلار نه اِکیَرلِر، نه-ده اُریارلار.‏ اُلارینگ نه آمّارلاری، نه-ده اییمیت ساقلانیان جایی بار.‏ مونگا باقمازدان، خودای اُلاری اییمیتلِندیریَر.‏ سیز قوشلاردان نَچه بِرابار اَهمییِتلیسینگیز!‏ 
LUK.12.25	سیزینگ هایسی بیرینگیز قایغی اِدیپ، عُمرونگیزی بیر ساغات اوزالدیپ بیلیَرسینگیز؟ 
LUK.12.26	بو کیچیجیک زادی اِدیپ بیلمِیَن بُلسانگیز، اُندا نَمه اوچین قالان زاتلارینگ قایغیسینی اِدیَرسینگیز؟ 
LUK.12.27	سوسن‌لارینگ اُسوشینه گُزَنگ:‏ اُلار نه زَحمِت چِکیَرلِر، نه-ده یوپ اِگیریَرلِر.‏ اِمّا مِن سیزه شونی آیدیارین، حتّیٰ سلیمان هِم، اُزونینگ هِمّه بِییکلیگینده بولارینگ هیچ بیری یالی گِیینمَندی.‏ 
LUK.12.28	اِمّا بو گون بار بُلوپ، اِرتیر تامدیرا زینگیلجاق بیابان اُتونی خودای شِیله گِییندیریَن بُلسا، سیزی اُندان خاص کَن گِییندیریَر، اِی، ایمانی آزلار.‏ 
LUK.12.29	شُنونگ اوچین هِم نَمه اییّپ-ایچِریس، نَمه گِیِریس دییّپ قایغی اِتمَنگ.‏ 
LUK.12.30	بو زاتلارینگ بارینی بو دونیَه‌نینگ آداملاری آغتاریاندیر.‏ آتانگیز بولارینگ هِمِّسینینگ سیزه گِرِکدیگینی بیلیَر.‏ 
LUK.12.31	سیز بُلسا خودایینگ پادیشاهلیغینی آغتارینگ، شُندا بو زاتلار هِم سیزه اُنونگ اوستونه قُشولیپ بِریلِر.‏
LUK.12.32	‏«‏قُرقما، اِی، کیچیجیک سوری!‏ چونکی آتانگیز شاهلیغی سیزه بِرمِگی دُغری بیلدی.‏ 
LUK.12.33	مال-مولکینگیزی ساتینگ، قاریپلارا صاداقا بِرینگ.‏ اُزونگیزه کُنِلمِیَن پول حالتالار، آسماندا توکِنمِیَن خازینا تاییارلانگ.‏ اُل یِره اُغری قُلایلاشیان دَلدیر، گویه اییَّن دَلدیر.‏ 
LUK.12.34	خازینانگیز نیرِده بُلسا، یورِگینگیز هِم شُل یِرده بُلار.‏
LUK.12.35	‏«‏بیل‍لِرینگیزی قوشانگ، چیراغلارینگیز یاقیلی بُلسون.‏ 
LUK.12.36	طُویدان گِلیپ، آقالاری قاپینی قاقاندا، دِرِّو اُنگا قاپینی آچماغا قاراشیان آداملار یالی بُلونگ.‏ 
LUK.12.37	آقاسی اُوریلیپ گِلِنده، اُنونگ اُیا گُرجِک خیدماتکَرلِری نَهیلی خوشواقتدیر!‏ سیزه دُغروسینی آیدیارین، آقاسی بیلینی قوشاپ، خیدماتکَرلِرینی ساچاق باشیندا اُتوردار.‏ یانینا گِلیپ، اُلارا اُزی خیدمات اِدِر.‏ 
LUK.12.38	آقا حتّیٰ گیجَه‌نگ یاری، حتّیٰ دانگدان گِلسین، اُنونگ گِلِنده، اُیا گُرجِک خیدماتکَرلِری نَهیلی خوشواقتدیر!‏
LUK.12.39	‏«‏اِمّا شونی بیلیپ قُیونگ:‏ اُی اِیه‌سی اُغرینینگ هایسی ساغاتدا گِلجِگینی بیلِن بُلسا، اُیونگ زاتلارینی اُغریلاتمازدی.‏ 
LUK.12.40	سیز هِم تاییار بُلونگ، سِبَبی اینسان اُغلی سیزینگ قاراشمایان ساغادینگیزدا گِلِر.‏»‏
LUK.12.41	شُندا پِطرُس:‏ ‏«‏یا آقام!‏ بو میثالی یِکه بیزه آیدیارسینگمی یا-دا هِمِّلِره؟»‏ دییّپ سُرادی.‏
LUK.12.42	عیسی مسیح شِیله جُغاپ بِردی:‏ ‏«‏آقاسینینگ صادیق هِم عاقیلّی ایش دُلاندیریجیسی کیم؟ بِیلِکی خیدماتکَرلِرینه واقتلی-واقتیندا ناهار بِرمِک اوچین، اُلارینگ اوستوندِن قُیان آدامی دَلمی؟ 
LUK.12.43	آقاسی دُلانیپ گِلِنده، اُز ایشینینگ باشیندا گُرِن خیدماتکَری نَهیلی خوشواقت!‏ 
LUK.12.44	سیزه دُغروسینی آیدیارین، آقاسی هِمّه مال-مولکونی شُنگا اینانار.‏
LUK.12.45	‏«‏اِمّا شُل خیدماتکَر اُز ایچیندِن:‏ ‏”‏آقام گیچ گِلِر“‏ دییّپ، قول‍لاری و کِنیزلِری اورماغا، اییّپ-ایچیپ، سِرخُش بُلماغا باشلاسا.‏ 
LUK.12.46	اُل خیدماتکَرینگ آقاسی بُلسا اُنونگ قاراشمایان گونونده، گومَن اِتمِیَن ساغادیندا گِلِر.‏ سُنگرا اُنی پارچا-پارچا اِدیپ و بیوِفا آداملارینگ گونی یالی جِزالاندیرار.‏
LUK.12.47	‏«‏آقاسینینگ ایسلِگینی بیلسه-ده، تاییار بُلمایان، اُنونگ ایسلِگینی یِرینه یِتیرمِیَن خیدماتکَر کَن یِنجیلِر.‏ 
LUK.12.48	اِمّا بیلمِزلیکدِن تایاغا میناسیپ ایش اِدِن آدام آز یِنجیلِر.‏ کیمه کَن بِرلِن بُلسا، اُندان خاص کَن طالاب اِدیلِر.‏ کیمه کَن زات آمانات بِرلِن بُلسا، اُندان کَن زات هِم ایسلِنِر.‏
LUK.12.49	‏«‏مِن یِر یوزونه اُت یاغدیرماغا گِلدیم.‏ اِگِر دییسِم، شُل اُت ایندی توتاشیپ یانیپ باشلادی!‏ 
LUK.12.50	مِن قاتی قایغی-حاسراتا باتیارین.‏ بو یِرینه یِتیَنچَه، مِن قیسیلیارین!‏ 
LUK.12.51	مِنی یِر یوزونه پاراحاتلیق گِتیرمَگه گِلِندیر گومَن اِدیَرسینگیزمی؟ یُق، بُلونچیلیک گِتیرمَگه گِلدیم دییَّرین.‏ 
LUK.12.52	موندان بِیلَک بیر اُیده یاشایان بَش آدام بُلونیشیپ، اوچوسی ایکیسینه قارشی، ایکیسی هِم اوچوسینه قارشی بُلار.‏ 
LUK.12.53	آتا اُغلونا، اُغول آتاسینا قارشی، اِنه قیزینا، قیز اِنه‌سینه قارشی، قایین اِنه گِلنینه، گِلین قایین اِنه‌سینه قارشی بُلار.‏»‏
LUK.12.54	عیسی جِماغاتا یوزلِنیپ، شِیله دییدی:‏ ‏«‏سیز گونباتاردان بیر بولودینگ گِلیَنینی گُرِن واقتینگیزدا:‏ ‏”‏یاغین یاغار“‏ دییَّرسینگیز، شِیله هِم بُلیار.‏ 
LUK.12.55	ایلِرکی یِلی اُوسِن بُلسا:‏ ‏”‏حَوّا قیزغین بُلجاق“‏ دییَّرسینگیز، شِیله هِم بُلیار.‏ 
LUK.12.56	اِی، ایکییوزلیلِر!‏ یِرینگ هِم آسمانینگ گُرنوشیندِن مَعنی چیقاریپ بیلیَنگیز-ده، نَمه اوچین بو حَضیرکی زاماندان مَعنی چیقاریپ بیلِنگیزُق؟
LUK.12.57	‏«‏نَمه اوچین اُزونگیزه دُغری زادی سایلاپ آلیپ بیلمِیَرسینگیز؟ 
LUK.12.58	سِن داعواچینگ بیلِن قاضینگ یانینا گیدِن واقتینگ، اُنونگ بیلِن حَضیر یُلداقانگ یاراشماغا چالیش.‏ یُغسام اُل سِنی قاضییا، قاضی هِم زیندان ساقچیسینا تابشیریپ، زیندانا دوشمِگینگ آخمال.‏ 
LUK.12.59	سانگا شونی آیدایین:‏ اینگ آخیرقیجا سِکّه‌نگی تُلِیَنچَنگ، اُل یِردِن آصلا چیقمارسینگ.‏»‏
LUK.13.1	شُل واقت بیرنَچه آدام گِلیپ، پیلاتُسینگ جلیل‌لیلِره اِدِنلِری بارادا عیسی خابار بِردیلِر.‏ پیلاتُس اُلارینگ کَبیرینی اُلدوریپ، اُلارینگ قانلارینی دُکولوپ دوران قربانلیقلارینا قُشوپدی.‏ 
LUK.13.2	عیسی شِیله جُغاپ بِردی:‏ ‏«‏شِیله عاذاپ چِکِن بو جلیل‌لیلِری بِیلِکی هِمّه جلیل‌لیلِردِن خاص کَن گونَه‌لی حاساپلایارسینگیزمی؟ 
LUK.13.3	اِلبِتّه، یُق!‏ اِمّا توبا اِتمِسِنگیز، سیزینگ هِمَّنگیز شُلار یالی هِلَک بُلارسینگیز.‏ 
LUK.13.4	یا سیلوحا میناراسی اوستلِرینه ییقیلیپ اُلِن اُن سِکیز آدام یادینگیزدا دَلمی؟ اِیسِم شُلار اورشلیمدَکیلِردِن خاص کَن گونَه‌کَر فیکر اِدیَنگیزمی؟ 
LUK.13.5	اِلبِتّه، یُق!‏ اِمّا توبا اِتمِسِنگیز، سیزینگ هِمَّنگیز شُلار یالی هِلَک بُلارسینگیز.‏»‏
LUK.13.6	سُنگرا عیسی اُلارا شو میثالی گورّونگ بِردی:‏ ‏«‏بیر آدامینگ باغیندا بیتیپ اُتوران بیر اینجیر باغی بار میشدیق.‏ اُل گِلیپ، اُندان میوه آغتاریار، یُنه هیچ زات تاپمایار.‏ 
LUK.13.7	اُل باغبانا:‏ ‏”‏مِن اوچ ییلدان بَری گِلیپ، بو اینجیر باغیندان میوه گُزلِیَن، اِمّا بیرینی-ده تاپامُق.‏ اُنی کِسیپ زینگ!‏ اُل نَمَه بیدِرِک یِر توتوپ اُتیر؟“‏ دییَّر.‏ 
LUK.13.8	اِمّا باغبان اُنگا:‏ ‏”‏آقام، اُنگا بو ییل هِم دِگمه، مِن اُنونگ تُوِرِگینی قازیپ تِزِک بِرِیین.‏ 
LUK.13.9	گِلجِک ییل میوه بِرسَه نه یاخشی، بِرمِسه-ده، اُنی کِسیپ زینگارسینگ“‏ دییَّر.‏»‏
LUK.13.10	بیر سَبَّت گونی عیسی کِنیسه‌لِرینگ بیرینده خالقا اُورِدیَردی.‏ 
LUK.13.11	اُل یِرده اُن سِکیز ییل بَری ایچینده مِریضلیک روحی بُلان بیلی بوکوک بیر آیال باردی.‏ اُل ایکی اِپلِنیپ، آصلا دیکِلیپ بیلمِیَردی.‏ 
LUK.13.12	عیسی اُنی گُرِنده، یانینا چاغیریپ:‏ ‏«‏آیال!‏ سِن چِکیَن عاذاپلارینگدان آزاد بُلدونگ»‏ دییدی.‏ 
LUK.13.13	سُنگرا عیسی اِل‍لِرینی آیالینگ اوستونده قُیدی، شُل واقتدا دیکِلِنیپ، خودایی اُومَگَه باشلادی.‏ 
LUK.13.14	اِمّا عیسانینگ مِریض آیالا سَبَّت گونی شِفا بِرِنینه قاهاری گِلِن کِنیسه‌نینگ باشلیغی خالقا یوزلِنیپ:‏ ‏«‏ایشلِمِک اوچین آلتی گون باردیر، شِفا تاپماغا سَبَّت گونی دَل-ده، باشغا گونلِرده گِلینگ»‏ دییدی.‏ 
LUK.13.15	عیسی هِم اُنگا:‏ ‏«‏اِی، ایکییوزلیلِر!‏ سیزینگ هایسی بیرینگیز سَبَّت گونی سیغیرینگیزی یا اِشِگینگیزی آخیرینگ باشیندان چُزوپ، سووا یاقماغا اَکیتمِیَرسینگیز؟ 
LUK.13.16	بو آیال اُن سِکیز ییلّاپ شِیطان طارافیندان باغلانان ابراهیمینگ قیزیدیر.‏ اِیسِم سَبَّت گونی بُلانی اوچین اُل بو زینجیردان آزاد اِدیلمِلی دَلمی؟»‏ دییدی.‏ 
LUK.13.17	عیسی بو سُزلِری آیدان واقتی، اُنگا قارشی چیقانلارینگ هِمِّسی اوتاندی.‏ خالق بُلسا اُنونگ اِدیَن عجاییپ ایشلِرینه بِگِندی.‏
LUK.13.18	سُنگرا عیسی:‏ ‏«‏خودایینگ پادیشاهلیغی نَمَه مِنگزِیَر؟ اُنی نَمَه مِنگزِدِیین؟ 
LUK.13.19	اُل بیر آدامینگ اُز یِرینده اِکِن خَردِل تُخومینا مِنگزِشدیر.‏ اُل اُسوپ، باغا اُورولیَر، قوشلارام اُنونگ شاخالاریندا کِتِک بِجِریَرلِر»‏ دییدی.‏
LUK.13.20	عیسی یِنه-ده سُز آچیپ:‏ ‏«‏خودایینگ پادیشاهلیغینی نَمَه مِنگزِدِیین؟ 
LUK.13.21	اُل خامیرمایا مِنگزِیَر:‏ آیال اوچ اُقارا اونا بیرجه بُلِک خامیرمایا قُشسا-دا، هِمّه خامیر چیشیَر»‏ دییدی.‏
LUK.13.22	عیسی اورشلیمه طاراف گیدیپ بارشینا، شَهرلِرینگ، اُبالارینگ ایچیندِن گِچیپ، آداملارا اُورِدیَردی.‏ 
LUK.13.23	بیر آدام اُندان:‏ ‏«‏اِی آقام!‏ نِجات تاپجاقلارینگ سانی آز بُلارمیقا؟»‏ دییّپ سُرادی.‏
LUK.13.23	عیسی اُلارا شِیله دییدی:‏ 
LUK.13.24	‏«‏مِن سیزه دییَّرین:‏ دار قاپیدان گیرمَگه چالشینگ، سِبَبی کَن آداملار بو قاپیدان گیرمَگه قاتی چالیشارلار، اِمّا باشارمازلار.‏ 
LUK.13.25	بیر گون اُی اِیه‌سی توروپ، قاپینی قولپلاندا، سیز داشاردا قالیپ:‏ ‏”‏آقام، بیزه قاپینی آچای-دا!‏“‏ دییّپ، قاپینی قاقیپ یالبارارسینگیز.‏ اُل هِم سیزه:‏ ‏”‏مِن سیزی آصلا تانییامُق، نیرِدِن گِلِنینگیزی-ده بیلِمُق“‏ دییّپ جُغاپ بِرِر.‏ 
LUK.13.26	شُندا سیز:‏ ‏”‏بیز سِنینگ بیلِن اییّپ-ایچدیک.‏ سِن کُچه‌لِریمیزده بیزه دِرس بِردینگ“‏ دییِرسینگیز.‏ 
LUK.13.27	اِمّا اُل یِنه-ده:‏ ‏”‏مِن سیزی تانییُمُق!‏ نیرِدِندیگینگیزی-ده بیلِمُق!‏ یُق بُلونگ گُزومدِن، اِی، تِلِکه‌لیک اِدیَنلِر!‏“‏ دییّپ جُغاپ بِرِر.‏ 
LUK.13.28	ابراهیمی، اسحاقی، یعقوبی و هِمّه پیغامبارلاری خودایینگ پادیشاهلیغیندا و اُزونگیزی بُلسا داشاری کُوولانینگیزی گُرِن واقتینگیز، اُل یِرده آغلاما هِم دیش قیجیرداما بُلار.‏ 
LUK.13.29	گوندُغاردان و گونباتاردان، قایرادان و ایلِردِن آداملار گِلیپ، خودایینگ پادیشاهلیغیندا ساچاق باشیندا اُتورارلار.‏ 
LUK.13.30	دُغرودان-دا، اَوَّلکیلِر بُلجاق آخیرقی بُلار و آخیرقیلار بُلجاق اَوَّلکی بُلار.‏»‏
LUK.13.31	شُل واقت کَبیر فَریسی‌لِر گِلیپ، عیسی:‏ ‏«‏بو یِردِن چیقیپ، باشغا یِره گیت.‏ هیرودیس سِنی اُلدورمِک ایسلِیَر»‏ دییدیلِر.‏ 
LUK.13.32	عیسی اُلارا شِیله دییدی:‏ ‏«‏گیدینگ-ده، اُل تیلکَه آیدینگ، اینه، مِن بو گون و اِرتیر جینلاری کُووپ، مِریضلِری شِفا بِرِرین، اوچولِنجی گونی ایشیمی بیتیرِرین.‏ 
LUK.13.33	اِمّا شُندا-دا مِن بو گون، اِرتیر و بیریگون یُل یُریمِلی، سِبَبی پیغامبارینگ اورشلیمدِن داشاردا اُلمِگی بُلوپ بیلجِک زات دَلدیر!‏ 
LUK.13.34	اِی، اورشلیم!‏ پیغامبارلاری اُلدوریَن، اُزونه یُلّانانلاری داشلایان اورشلیم!‏ تُووغینگ اُز جویجه‌لِرینی قاناتلارینینگ آشاغینا ییغنایشی یالی، مِن هِم اِنچِمه گِزِک سِنینگ فِرزِنتلِرینگی ییغناجاق بُلدوم، اِمّا سیز مونی ایسلِمِدینگیز!‏ 
LUK.13.35	اینه، اُیونگیز وِیرانا اُورولِر.‏ و مِن سیزه شونی آیدایین:‏ ‏”‏خودایینگ آدیندان گِلیَنه موبارِک بُلسون!‏“‏ دییَنچَنگیز، مِنی قایتادان گُرمِرسینگیز.‏»‏
LUK.14.1	بیر سَبَّت گونی عیسی فَریسی‌لِرینگ باشلیغلاریندان بیرینینگ اُیونه ناهارا گِلدی.‏ هِمِّلِر اُنگا دیقّات بیلِن سِراِدیَردیلِر.‏ 
LUK.14.2	اُنونگ قارشیسیندا اِلی-آیاغی چیشِن بیر آدام اُتیردی.‏ 
LUK.14.3	عیسی فَریسی‌لِردِن و دین عُلَمالاردان:‏ ‏«‏سَبَّت گونی بیر مِریض شِفا بِرمِکلیک شِریغاتا دُغری گِلیَرمی یا-دا یُق؟»‏ دییّپ سُرادی.‏ 
LUK.14.4	اُلار سِسینی چیقارمادیلار.‏ عیسی هِم یانگقی آداما اِلینی دِگریپ، اُنگا شِفا بِردی و اُیونه ایبِردی.‏ 
LUK.14.5	سُنگرا اُلاردان:‏ ‏«‏سَبَّت گونی سیزلِردِن اُغلونگیز یا-دا سیغیرینگیز قویا قاچسا، اُنی دِرِّو چیقارمازمی؟»‏ دییّپ سُرادی.‏ 
LUK.14.6	اُلار بو سُراغلارا جُغاپ بِریپ بیلمِدیلِر.‏
LUK.14.7	عیسی چاغیریلانلارینگ یُقاری جایی سایلایاندیقلارینی گُروپ، اُلارا شو میثالی آیتدی:‏ 
LUK.14.8	‏«‏بیری سِنی طُویا چاغیراندا، باریپ باشا گِچمه.‏ اُل سِندِن خاص حُرماتلی بیرینی چاغیران بُلایماسین.‏ 
LUK.14.9	طُوی اِیه‌سی گِلیپ، سانگا:‏ ‏”‏یِرینگی بو آداما بِر“‏ دییَیمِسین.‏ سُنگرا سِن اوتانیپ، اینگ آیاغوچدا اُتورمالی بُلارسینگ.‏ 
LUK.14.10	شُنونگ اوچین بیر یِره چاغیرلانگدا، آیاغوچدا اُتور.‏ سِنی چاغیران یانینگا گِلیپ:‏ ‏”‏اِی، دُست!‏ باشا گِچ“‏ دییسین.‏ شُندا ساچاق باشینداقی اُتورانلارینگ یانیندا حُرماتینگ بُلار.‏ 
LUK.14.11	کیم اُزونی یُقاری توتسا پِسِلدیلِر، کیم اُزونی آشاق توتیان بُلسا بِیگِلدیلِر.‏»‏
LUK.14.12	سُنگرا عیسی اُزونی چاغیرانا:‏ ‏«‏گونُرتانلیق یا-دا آغشاملیق ناهارینی بِرِنینگده، دُست-یارلارینگی، دُغان-قارینداشلارینگی، بای هِمسایانگی چاغیرما.‏ اِگِر چاغیرسانگ، اُلار هِم سِنی چاغیریپ، مونونگ عُوِضینی قایتارارلار.‏ 
LUK.14.13	ضیافات قورانینگدا قاریپلاری، ماییپلاری، آغساقلاری و کُرلِری چاغیر.‏ 
LUK.14.14	شُندا سِن بِرِکِت تاپارسینگ.‏ چونکی اُلار سانگا عُوِضینی قایتاریپ بیلمِزلِر، مونونگ عُوِضی سانگا دُغری آداملارینگ قیامات گونی بِرلِر»‏ دییدی.‏
LUK.14.15	عیسی بیلِن ساچاق باشیندا اُتورانلارینگ بیری مونی اِشیدِنده، اُنگا:‏ ‏«‏خودایینگ پادیشاهلیغیندا داماق اییجِک آدام نَهیلی خوشواقت!‏»‏ دییدی.‏ 
LUK.14.16	عیسی هِم اُنگا شِیله دییدی:‏ ‏«‏بیر آدام اولی میهمانچیلیق قوروپ، بیرتُپار آدامی چاغیریپدیر.‏ 
LUK.14.17	ناهار واقتی بُلاندا، اُل:‏ ‏”‏گِلینگ، هِمّه زات تاییار“‏ دییّپ، میهمانلارا خابار بِرمِک اوچین، اُز خیدماتکَرینی اوغرادیار.‏ 
LUK.14.18	اِمّا اُلارینگ هِمِّسی دیلِّشِن یالی، باهانا گِتیریَرلِر.‏ بیرینجیسی اُنگا:‏ ‏”‏مِن بیر بُلِک یِر ساتین آلدیم، شُنی گُرمَگه گیتمِلی.‏ خاییش اِدیَرین، مِنی باغیشلا“‏ دییَّر.‏ 
LUK.14.19	بِیلِکیسی:‏ ‏”‏مِن بَش جوووت سیغیر ساتین آلدیم، شُلاری گُزلِمَگَه باریارین.‏ خاییش اِدیَرین، قین گُرمه“‏ دییَّر.‏ 
LUK.14.20	یِنه بیری:‏ ‏”‏مِن تَزه اُیلِندیم، شُنونگ اوچین گِلیپ بیلمِیَرین“‏ دییَّر.‏ 
LUK.14.21	خیدماتکَر گِلیپ، بولاری اُز آقاسینا خابار بِریَر.‏ سُنگرا اُی اِیه‌سی قاهارلانیپ، خیدماتکَرینه:‏ ‏”‏دِرِّو شَهرینگ کُچه‌لِرینه، خییابانلارینا گیت-ده، قاریپلاری، ماییپلاری، کُرلِری، آغساقلاری شو یِره گِتیر“‏ دییَّر.‏ 
LUK.14.22	خیدماتکَر:‏ ‏”‏آقا!‏ سِنینگ آیدانینگ یِرینه یِتیریلدی، یُنه حَضیر هِم یِر بار“‏ دییَّر.‏ 
LUK.14.23	سُنگرا آقا خیدماتکَرینه:‏ ‏”‏یُل‍لارا و پییادارُلارا بار-دا، آداملاری گویچ بیلِن گِتیر، اُیوم دُلسون“‏ دییَّر.‏ 
LUK.14.24	مِن سیزه شونی آیدایین:‏ شُل اَوَّلکی چاغیریلانلاردان یِکِجه‌سی هِم مِنینگ ساچاغیمدان داتماز.‏»‏
LUK.14.25	اولی جِماغات عیسی بیلِن بیله باریاردی.‏ عیسی ایزینا اُورولیپ، اُلارا شِیله دییدی:‏ 
LUK.14.26	‏«‏کیم مِنینگ یانیما گِلیپ، آتاسینی، اِنه‌سینی، آیالینی، اُغلانلارینی، دُغانینی، آیال دُغانینی و حتّیٰ اُز جانینی هِم ییگرِنمِسه، مِنینگ شَگیردیم بُلوپ بیلمِز.‏ 
LUK.14.27	کیم اُز صلیبینی گُتِریپ، مِنینگ ایزیما دوشمِسه، مِنینگ شَگیردیم بُلوپ بیلمِز.‏
LUK.14.28	‏«‏آیدایلی، آرانگیزدان بیری مینارا قورماق ایسلِیَر.‏ اُل اَوَّل اُتوریپ، مونی تاماملاماغا پولونینگ یِتیپ-یِتمِجِکدیگینی حاساپلامازمی؟ 
LUK.14.29	سِبَبی مینارانینگ بُنیادینی توتوپ، سُنگ ایشی تاماملاپ بیلمِسه، مونی گُرِنلِرینگ هِمِّسی اُنگا گولِر.‏ 
LUK.14.30	اُلار:‏ ‏”‏بو آدام مونی قورماغا باشلادی، اِمّا تاماملاپ بیلمِدی“‏ دییِرلِر.‏
LUK.14.31	‏«‏یا بُلماسا بیر پادیشاه باشغا بیر پادیشاه بیلِن اوروشماغا باریار دییِیلی.‏ اوستومه گِلیَن ییگریمی مونگ سِربازا اُن مونگ سِرباز بیلِن قارشیلیق گُرکِزیپ بیلِرمیکَم دییّپ، اَوَّل اُتوریپ ماصلاحاتلاشمازمی؟ 
LUK.14.32	باشارماجاق بُلسا، اُل دوشمان هِنیز اوزاقداقا، وِکیل ایبِریپ، یاراشیق شِرطلِرینی سُرار.‏ 
LUK.14.33	شِیلِلیکده، سیزینگ هِر بیرینگیز هِمّه زادینگیزدان اِل چِکمِسِنگیز، مِنینگ شَگیردیم بُلوپ بیلمِرسینگیز.‏
LUK.14.34	‏«‏دوز قاوی زاتدیر، اِمّا اُل اُز طاغامینی ییتیرسه، اُندا اُل نَمه بیلِن دوزلانار؟ 
LUK.14.35	اُل نه تُپراغا، نه-ده تِزِگه یارار، اُل یاراماز و زینگارلار.‏ اِشیتمَگه قولاغی بار آدام اِشیتسین!‏»‏
LUK.15.1	هِمّه مالییات آلیانچیلار بیلِن گونَه‌کَرلِر عیسانینگ آیدیان زاتلارینی دینگلِمِک اوچین، اُنونگ داشینا اویشیَردیلِر.‏ 
LUK.15.2	فَریسی‌لِر بیلِن دین عُلَمالار بُلسا:‏ ‏«‏بو آدام گونَه‌کَرلِری قابول اِدیَر، اُلار بیلِن ناهار اییَّر»‏ دییّپ زِیرِنیشیَردیلِر.‏
LUK.15.3	سُنگرا عیسی اُلارا شو میثالی آیتدی:‏ 
LUK.15.4	‏«‏سیزدِن بیرینینگ یوز قُینی بار دییِیلی.‏ اُل بولارینگ بیرینی ییتیریَر.‏ شُندا اُل تُغسان دُقوزسینی دوزده قُیوپ، تا ییتِن قُینونی تاپیانچا، اُنونگ ایزینا گُزلِمَگَه گیتمِزمی؟ 
LUK.15.5	تاپاندا بُلسا، اُنی بِگِنچ بیلِن گِرشینه آلیپ قایدار.‏ 
LUK.15.6	اُیونه گِلیپ، دُستلارینی، هِمسایالارینی چاغیریپ:‏ ‏”‏مِنینگ بیلِن بیله شاتلانینگ، ییتِن قُینومی تاپدیم!‏“‏ دییِر.‏ 
LUK.15.7	سیزه شونی آیدیارین:‏ شونونگ یالی توبا اِدِن یِکه گونَه‌لی اوچین آسماندا بُلجاق شاتلیق توبا مَحتَج دَل تُغسان دُقوز دُغری آدام اوچین بُلجاق شاتلیقدان خاص اولی بُلار.‏»‏
LUK.15.8	‏«‏آیدایلی، بیر آیالینگ اُن سانی کوموش پولی بار میشدیق.‏ اُل بولارینگ بیرینی ییتیریَر.‏ شُندا اُل ایشیغی یاقیپ، اُیی سوپوریپ، اُنی تاپیانچا، دیقّات بِریپ گُزلِمِزمی؟ 
LUK.15.9	تاپاندا بُلسا اُز بُیدُشلارینی، هِمسایالارینی چاغیریپ:‏ ‏”‏مِنینگ بیلِن بیله شاتلانینگ، ییتِن پولومی تاپدیم“‏ دییِر.‏ 
LUK.15.10	مِن سیزه شونی آیدیارین:‏ توبا اِدِن یِکِجه گونَه‌لی اوچین، خودایینگ پِریشده‌لِرینینگ آراسیندا اِدیل شونونگ یالی اولی شاتلیق بُلار.‏»‏
LUK.15.11	عیسی سُزونی دُوام اِتدی:‏ ‏«‏بیر آدامینگ ایکی اُغلی بار میشدیق.‏ 
LUK.15.12	کیچی اُغلی آتاسینا:‏ ‏”‏آتا، مال-مولکدِن مِنینگ پاییما دوشِنینی بِر“‏ دییَّر.‏ آتاسی هِم بایلیغینی اُغول‍لارینینگ آراسیندا بُلوپ بِریَر.‏ 
LUK.15.13	بیرنَچه گوندِن سُنگ کیچی اُغلی بار-یُغونی ییغناپ، بیر اوزاق یوردا گیدیَر.‏ اُل یِرده شادی-خُرّاملیقدا یاشاپ، مال-مولکونی یِله سُووریار.‏ 
LUK.15.14	بار زادینی سُواندان سُنگ، یانگقی یوردا قاتی آچلیق دوشوپ، اُل هُرلوق چِکمَگه باشلایار.‏ 
LUK.15.15	شِیلِلیکده، اُل گیدیپ، شُل یورتدا گوذِران اوچین گونلوکچی بیرینینگ یانیندا دوریار.‏ اُل هِم اُنی اُز اِکینچیلیگینَه دُنگوز باقماغا ایبِریَر.‏ 
LUK.15.16	اُغلان دُنگوزلارینگ اییَّن زاتلاری بیلِن قارنینی دُیراسی گِلیَردی، اِمّا اُنگا هیچ کیم هیچ زات بِرمِیَردی.‏ 
LUK.15.17	اُل آخیرسُنگی عاقیلینا آیلانیپ، اُزونه شِیله دییَّر:‏ ‏”‏آتامینگ اِنچِمه گونلوکچیلِری بار، اُلارینگ هِمِّسینینگ هِم دُییانچا اییمَگه چُرِکلِری بار.‏ مِن بُلسا بو یِرده آچلیقدان اُلجِک بُلوپ یُرون!‏ 
LUK.15.18	قاووسی، آتامینگ یانینا باریپ، اُنگا:‏ آتا، مِن آسمانداقا-دا و سانگا-دا قارشی گونَه اِتدیم.‏ 
LUK.15.19	مِن ایندی سِنینگ اُغلونگ دییّلمَگه-ده میناسیپ دَل.‏ مِنی اُز گونلوکچیلِرینگدِن بیری یالی قابول اِت“‏ دییِن.‏ 
LUK.15.20	شُندان سُنگرا اُغلان آتاسینینگ یانینا اوغرایار.‏
LUK.15.20	‏«‏اُغلی حَضیر اوزاقداقا، آتاسی اُنی گُریَر.‏ اُنگا یورِگی آوییار، یُرتوپ باریپ اُغلونینگ بُینوندان قوجاقلاپ، اُنی اُغشایار.‏ 
LUK.15.21	اُغلی اُنگا:‏ ‏”‏آتا، مِن آسمانداقا-دا، سانگا-دا قارشی گونَه اِتدیم.‏ مِن ایندی سِنینگ اُغلونگ دییّلمَگه-ده میناسیپ دَل“‏ دییَّر.‏ 
LUK.15.22	اِمّا آتاسی خیدماتکَرلِرینه دِستور بِریپ:‏ ‏”‏دِرِّو اینگ قاوی دُنی گِتیرینگ-ده، اُنگا گِیدیرینگ.‏ اِل‍لِرینه یوزوک داقینگ، آیاقلارینا کُووش گِیدیرینگ.‏ 
LUK.15.23	باغا باقیلان تانانی گِتیریپ، داماغینی چالینگ، اییّپ شاتلانالینگ!‏ 
LUK.15.24	سِبَبی بو اُغلوم اُلودی، ایندی دیرِلدی؛ اُل ییتیپدی، ایندی تاپیلدی“‏ دییَّر.‏ شِیدیپ، اُلار طُوی توتماغا باشلایارلار.‏
LUK.15.25	‏«‏شُل واقت اُنونگ اولی اُغلی اِکینچیلیکینده میشدیق.‏ اُل اُیه قُلایلاندا، آیدیم-ساز بیلِن اُیون-گولکی سِسلِرینی اِشیدیَر.‏ 
LUK.15.26	اُل خیدماتکَرلِرینگ بیرینی یانینا چاغیریپ، مونونگ سِبَبینی سُرایار.‏ 
LUK.15.27	اُل هِم اُنگا:‏ ‏”‏کیچی دُغانینگ قایدیپ گِلدی.‏ آتانگ اُنونگ ساغامان ایزینا دُلانیپ گِلِنی اوچین، باغا باقیلان تانانینگ داماغینی چالدی“‏ دییَّر.‏ 
LUK.15.28	اولی اُغلی قاهارلانیپ، ایچِری گیرمِک ایسلِمِیَر.‏ شُندا آتاسی داشاری چیقیپ، اُنگا یالباریار.‏ 
LUK.15.29	اِمّا اُل آتاسینا شِیله جُغاپ بِریَر:‏ ‏”‏گُریَنگمی، مِن نَچه ییلدیر، سِنینگ اوچین بِنده یالی ایشلِدیم، هیچ هاچان سِنینگ دِستورلارینگا یُق دییمِدیم.‏ مونگا باقمازدان، اُز دُستلاریم بیلِن شاتلیق اِدِر یالی، سِن مانگا هیچ هاچان بیر کیچی گِچی-ده بِرمِدینگ.‏ 
LUK.15.30	اِمّا هِمّه بایلیغینگی فاحیشه‌لِره ساوران بو اُغلونگ گِلِنده، سِن اُنونگ اوچین باغا باقیلان تانانینگ داماغینی چالدینگ.‏“‏ 
LUK.15.31	آتاسی اُنگا:‏ ‏”‏اُغلوم، سِن هِمیشه مِنینگ یانیمدا آخیری، مِنینگ بار زادیم سِنینگکیدیر.‏ 
LUK.15.32	بو گون بُلسا طُوی توتوپ، شاتلانماق گِرِک، سِبَبی سِنینگ اینینگ اُلودی، ایندی دیرِلدی؛ اُل ییتیپدی، ایندی تاپیلدی“‏ دییّپ جُغاپ بِریَر.‏»‏
LUK.16.1	عیسی شَگیرتلِرینه شولاری گورّونگ بِردی:‏ ‏«‏بیر بای آدامینگ ایش دُلاندیریجیسی بار میشدیق.‏ بو ایش دُلاندیریجینینگ بایینگ مال-مولکونی دارغادیاندیغی بارادا اُنگا شیکایات اِدیپدیرلِر.‏ 
LUK.16.2	بای اُنی یانینا چاغیریپ:‏ ‏”‏سِن حاقدا اِشیدیَن زاتلاریم نَمه؟ ایش دُلاندیریشینگ باباتدا حِساب بِر، سِبَبی سِن موندان بِیلَک مِنینگ ایش دُلاندیریجیم بُلوپ بیلمِرسینگ“‏ دییَّر.‏ 
LUK.16.3	ایش دُلاندیریجی اُز-اُزونه:‏ ‏”‏ایندی نَمه اِتسِمکَم؟ آقام ایشیمی اِلیمدِن آلیار.‏ مِن یِر قازماغا اِجیز، دیلِنمَگه اوتانیارین.‏ 
LUK.16.4	هَه…، ایشدِن کُولان واقتیم خالق مِنی اُیونه قابول اِدِر یالی، نَمه اِتجِگیمی بیلیَرین“‏ دییّپ فیکر اِدیَر.‏
LUK.16.5	‏«‏شِیلِلیکده، اُل آقاسینا بِرگیلی آداملارینگ بارینی بیر-بیردِن یانینا چاغیریار.‏ بیرینجی چاغیرانیندان:‏ ‏”‏مِنینگ آقاما نَچه بِرگینگ بار؟“‏ دییّپ سُرایار.‏ 
LUK.16.6	اُل:‏ ‏”‏یوز کویزه زِیتون یاغی“‏ دییّپ جُغاپ بِریَر.‏ ایش دُلاندیریجی اُنگا:‏ ‏”‏بُرچنامانگی آل-دا، اُتوریپ، دِرِّو شُنی اِلّی کویزه دییّپ یاز“‏ دییَّر.‏ 
LUK.16.7	سُنگرا باشغا بیریندِن:‏ ‏”‏سِنینگ نَچه بِرگینگ بار؟“‏ دییّپ سُرایار.‏ اُل هِم:‏ ‏”‏یوز حالتا بوغدای“‏ دییّپ جُغاپ بِریَر.‏ اُنگا-دا:‏ ‏”‏بُرچنامانگی آل-دا، شُنی سِگسِن دییّپ یاز“‏ دییَّر.‏
LUK.16.8	‏«‏آقاسی بو حیله‌گَر ایش دُلاندیریجینی یُلونی تاپاندیغی اوچین اُودی.‏ بو زامانینگ آداملاری اُز نِسلینه قارشی حِرِکِت اِتمِکده نورداقی اینسانلاردان فَهیملیدیر.‏ 
LUK.16.9	سیزه شونی آیدیارین:‏ اُزونگیزه دُست قازانماق اوچین دونیَه‌نینگ بایلیغینی قولّانینگ، بو مال-مولک قوتاراندا بُلسا، سیز اِبِدی قالجاق مِسگِنلِره قابول اِدیلِرسینگیز.‏
LUK.16.10	‏«‏آز زاتدا اِمین بُلان کَن زاتدا هِم اِمیندیر، آز زاتدا اِمین بُلمادیق کَن زاتدا-دا اِمین بُلوپ بیلمِز.‏ 
LUK.16.11	شِیلِلیکده، دونیَه‌نینگ بایلیغیندا اِمین بُلماسانگیز، سیزه چین بایلیغی کیم اینانار؟ 
LUK.16.12	باشغا بیرینینگ مال-مولکی باباتدا اِمین بُلماسانگیز، اُز مال-مولکینگیزی سیزه کیم بِرِر؟ 
LUK.16.13	هیچ بیر خیدماتکَر ایکی آقا خیدمات اِدیپ بیلمِز.‏ اُل یا بیرینی ییگرِنیپ، بِیلِکیسینی سُیِر، یا-دا بیرینه وِفالی بُلوپ، بِیلِکیسینی اَسگِرمِزلیک اِدِر.‏ سیز هِم خودایا، هِم پولا خیدمات اِدیپ بیلمِرسینگیز.‏»‏
LUK.16.14	پولی سُییَن فَریسی‌لِر بو سُزلِری اِشیدیپ، عیسانی ماسغارا اِتمَگه باشلادیلار.‏ 
LUK.16.15	عیسی اُلارا شِیله دییدی:‏ ‏«‏سیز اُزونگیزی آداملارینگ یانیندا آقلایارسینگیز، اِمّا خودای یورِگینگیزی بیلیَندیر.‏ آداملارینگ آراسیندا یُقاری ساییلیان زات خودایینگ یانیندا ییگرِنجیدیر.‏
LUK.16.16	‏«‏یحیی گِلیَنچَه، آداملار تُورات‌ینگ و پیغامبارلارینگ یازغیلارینا گُرَه یاشامالی بُلوپدی.‏ ایندی بُلسا خودایینگ پادیشاهلیغینینگ خوش خاباری واغیظ اِدیلیَر، اُنگا هِمِّلِرینگ گیرِسی گِلیَر.‏ 
LUK.16.17	تُورات‌ینگ یِکِجه نُقتاسینینگ ییتِنیندِن، آسمان بیلِن یِرینگ ییتِنی آنگساتدیر.‏
LUK.16.18	‏«‏هِر کیم آیالینی طالاق بِریپ، باشغا آیال بیلِن اُیلِنِن آدام زینا اِدیَندیر.‏ اَریندِن طالاق آلان آیال بیلِن اُیلِنِن آدام زینا اِدیَندیر.‏»‏
LUK.16.19	‏«‏بیر بای آدام بار میشدیق.‏ اُل قیرمیزی دُن و نِفیس لِباسلار گِییپ، هِر گونونی شادی-خُرّاملیقدا گِچیرِردی.‏ 
LUK.16.20	اُنونگ قاپیسینینگ آغزیندا تامام بِدِنینی یارا باسان ایلعازار آدلی بیر گِدای یاتاردی.‏ 
LUK.16.21	اُل بایینگ ساچاغیندان دُکولِن اُونوقلاری اییمِگینگ آرزویندادی.‏ ایتلِر هِم گِلیپ، اُنونگ یارالارینی یالاردی.‏
LUK.16.22	‏«‏بیر گون واقتی دُلوپ، گِدای اُلیَر.‏ پِریشده‌لِر اُنی ابراهیمینگ یانینا اَکیدیَرلِر.‏ سُنگرا بای هِم اُلیَر و جایلانیار.‏ 
LUK.16.23	دُوزاخدا عاذاپ چِکیَن بای قاباغینی قالدیریپ، اوزاقدان ابراهیمی و اُنونگ یانینداقی ایلعازاری گُریَر.‏ 
LUK.16.24	شُندا اُل قیغیریپ:‏ ‏”‏اِی، ابراهیم آتا، مانگا رِحم اِت!‏ ایلعازاری ایبِر، بارماغینینگ اوجونی سووا باتیریپ، مِنینگ دیلیمی سُواتسین، سِبَبی بو اُدونگ ایچینده مِن عاذاپ چِکیَرین“‏ دییَّر.‏ 
LUK.16.25	اِمّا ابراهیم اُنگا:‏ ‏”‏اِی، اُغول!‏ سِن اُز یاشایشینگدا یاخشی زاتلاری آلانینگی، ایلعازارینگ بُلسا عاذاپ چِکِنینی یادینگا سال.‏ ایندی بُلسا اُل بو یِرده راحاتلیق گُریَر، اِمّا سِن عاذاپ چِکیَرسینگ.‏ 
LUK.16.26	بولاردان باشغا-دا، بیزینگ بیلِن سیزینگ آرانگیزدا اولی بیر دِرَه قُیلوپدیر، شُنونگ اوچین بو یِردِن سیز طارافا، اُل یِردِن هِم بیز طارافا هیچ کیم گِچیپ بیلمِز“‏ دییّپ جُغاپ بِریَر.‏ 
LUK.16.27	شُندا بای آدام:‏ ‏”‏بِیله بُلسا، ابراهیم آتام، سانگا یالباریارین، ایلعازاری آتامینگ اُیونه ایبِر.‏ 
LUK.16.28	سِبَبی مِنینگ بَش دُغانیم بار.‏ بو عاذاپلی یِره دوشمِزلِری یالی، ایلعازار باریپ اُلاری خاباردار اِتسین“‏ دییَّر.‏ 
LUK.16.29	اِمّا ابراهیم:‏ ‏”‏اُلاردا موسانینگ و پیغامبارلارینگ یازغیلاری بار آخیری، شُلارا قولاق آسّینلار“‏ دییَّر.‏ 
LUK.16.30	اُل هِم:‏ ‏”‏یُق، اِی، ابراهیم آتا!‏ اُلار یِکه اُلولِردِن بیری یانلارینا باراندا توبا اِدِرلِر“‏ دییَّر.‏ 
LUK.16.31	ابراهیم اُنگا:‏ ‏”‏اُلار موسی و پیغامبارلارا قولاق آسمایان بُلسالار، اُندا اُلولِردِن بیری دیرِلسه-ده، اینانمازلار“‏ دییّپ جُغاپ بِریَر.‏»‏
LUK.17.1	عیسی شَگیرتلِرینه شِیله دییدی:‏ ‏«‏آداملاری گونَه دوچار اِدیَن زاتلارینگ گِلجِکدیگی حُکماندیر، اِمّا بو زاتلارینگ گِلمِگینه یاردیم بِریَن آدامینگ وای گونونه!‏ 
LUK.17.2	مانگا اینانیان کیچی چاغالارینگ بیرینینگ گونَه اِتمِگینه سِبَپ بُلانیندان، بُینوندان بیر دِگیرمِن داشی آسیپ، دِریایا زینگیلماغی اُنونگ اوچین خاص قاوی بُلار.‏ 
LUK.17.3	خاباردار بُلونگ!‏
LUK.17.3	‏«‏اِگِر دُغانینگ گونَه اِتسه، اُنگا کَیه.‏ اِگِر اُل توبا اِتسه، اُنی باغیشلا.‏ 
LUK.17.4	اُل سانگا قارشی گونده یِدی گِزِک گونَه اِدیپ، یِدی گِزِک هِم یانینگا گِلیپ:‏ ‏”‏توبا اِدیَرین!‏“‏ دییسه، اُنی باغیشلا.‏»‏
LUK.17.5	رِسول‍لار عیسایا:‏ ‏«‏بیزینگ ایمانیمیزی آرتدیر!‏»‏ دییدیلِر.‏ 
LUK.17.6	عیسی شِیله دییدی:‏ ‏«‏اِگِر سیزینگ بیر خَردِل دَنه‌سی یالی ایمانینگیز بُلوپ، شو توت باغینا:‏ ‏”‏بو یِردِن قُپاریل-دا، دِریادا گُگِر!‏“‏ دییسِنگیز، اُل سیزه قولاق آسار.‏
LUK.17.7	‏«‏آیدایلی، سیزینگ یِر سوریَن یا-دا چُپانچیلیق اِدیَن خیدماتکَرینگیز بار.‏ اُل مِیداندان گِلِنده، سیزینگ هایسینگیز اُنگا:‏ ‏”‏باسیم گِل-ده، ساچاق باشیندا اُتور“‏ دییِرسینگیز؟ 
LUK.17.8	قایتام، اُنگا:‏ ‏”‏مِنینگ آغشاملیغیمی تاییارلا، بیلینگی قوشا-دا، اییّپ-ایچیَنچَم، مانگا خیدمات اِت، اُزونگ سُنگرا اییّپ-ایچِرسینگ“‏ دییمِزمی؟ 
LUK.17.9	دِستورلارینی بِرجای اِدِنی اوچین، اُل خیدماتکَره مینِّتدارلیق بیلدیرِرمی؟ 
LUK.17.10	سیز هِم اُزونگیزه بِرلِن دِستورلارینگ هِمّه زادی بِرجای اِدِنینگیزدِن سُنگ:‏ ‏”‏بیز هِم یُنه بیر خیدماتکَردیریس، دینگه اُزومیزه بِرلِن دِستورلارینی یِرینه یِتیردیک“‏ دییّنگ.‏»‏
LUK.17.11	عیسی سامِره بیلِن جلیل‌ینگ ایچیندِن اورشلیمه طاراف گیتدی.‏ 
LUK.17.12+LUK.17.13	اُل اُبالارینگ بیرینه گیرِنده، اُنگا بِدِنی جُزامینا دوچار بُلان اُن آدام ساتاشدی.‏ اُلار اوزاقدا دوروپ، قاتی سِس بیلِن:‏ ‏«‏اِی، عیسی!‏ اُستاد، بیزه رِحم اِت!‏»‏ دییدیلِر.‏ 
LUK.17.14	عیسی اُلاری گُروپ:‏ ‏«‏بارینگ، کاهینلارا گُرنونگ»‏ دییدی.‏ اُلار یُلداقالار جُزامدان پَک بُلدیلار.‏ 
LUK.17.15	اُلارینگ بیری شِفا تاپانینی گُروپ، قاتی سِس بیلِن خودایی اُووپ، ایزینا اُورولدی.‏ 
LUK.17.16	اُل عیسانینگ آیاقلارینا ییقیلیپ، اُنگا مینِّتدارلیق بیلدیردی.‏ بو آدام سامِره‌لیدی.‏ 
LUK.17.17	عیسی:‏ ‏«‏جُزامدان پَک بُلان اُن کیشی دَلمیدی؟ قالان دُقوز آدام نیرِده؟ 
LUK.17.18	خودایی شوکور اِتمِک اوچین بو بیگانه‌دِن باشغا هیچ کیم ایزینا اُورولمِدیمی؟»‏ دییّپ سُرادی.‏ 
LUK.17.19	سُنگرا اُنگا:‏ ‏«‏تور، گیدیبِر، ایمانینگ سِنی شِفا بِردی»‏ دییدی.‏
LUK.17.20	بیر گون فَریسی‌لِر عیسادان خودایینگ پادیشاهلیغینینگ هاچان گِلجِکدیگینی سُرانلاریندا، اُل:‏ ‏«‏خودایینگ پادیشاهلیغی گُزه گُرنوپ گِلمِز.‏ 
LUK.17.21	آداملار:‏ ‏”‏اینه، بو یِرده!‏“‏ یا-دا ‏”‏حُنّا، اُل یِرده!‏“‏ دییمِزلِر، سِبَبی خودایینگ پادیشاهلیغی سیزینگ ایچینگیزدِدیر»‏ دییّپ جُغاپ بِردی.‏
LUK.17.22	سُنگرا عیسی شَگیرتلِرینه شِیله دییدی:‏ ‏«‏اینسان اُغلونینگ گونلِریندِن بیرینی گُرمِگی کویسِجِک واقتینگیز گِلِر، اِمّا اُل گونی گُرمِرسینگیز.‏ 
LUK.17.23	آداملار سیزه:‏ ‏”‏اینه، اینسان اُغلی شو یِرده!‏“‏ یا-دا ‏”‏حُنّا، اُل یِرده!‏“‏ دییِرلِر.‏ اِمّا گیتمَنگ، اُلارینگ ایزینا دوشمَنگ!‏ 
LUK.17.24	ییلدیریم آسمانینگ بیر اوجوندان چاقیپ، بِیلِکی بیر اوجونی نَهیلی یاغتیلدیان بُلسا، اینسان اُغلی هِم اُز گونونده شِیله بُلار.‏ 
LUK.17.25	اِمّا اُل اُوونچَک کَن عاذاپ گُرمِلی، بو نِسل طارافیندان رِت اِدیلمِلیدیر.‏
LUK.17.26	‏«‏نوحونگ زامانیندا یاشاییش نَهیلی بُلان بُلسا، اینسان اُغلونینگ گِلشی-ده شِیله بُلار.‏ 
LUK.17.27	نوح کِشتییَه مینِن گونونه چِنلی و سیل گِلمِدِن اُوال، آداملار اییّپ-ایچیپ، اُیلِنیپ، نیکاح اِدیَردیلِر.‏ سُنگرا اولی سیل گِلیپ، بارینی هِلَک اِتدی.‏
LUK.17.28	لوطونگ گونلِرینده هِم شُنونگ یالی بُلدی:‏ آداملار اییّپ-ایچیپ، آلیپ-ساتیپ، اِکیپ-تیکیپ یُردولِر.‏ 
LUK.17.29	اِمّا لوطونگ سُدومدان چیقان گونی آسماندان اُت بیلِن کوکورت یاغیپ، هِمِّسینی هِلَک اِتدی.‏
LUK.17.30	‏«‏اینسان اُغلونینگ گُرونجِک گونونده هِم شِیله بُلار.‏ 
LUK.17.31	شُل گون بامداقی آدام اُیدَکی زاتلارینی آلماق اوچین آشاق دوشمِسین.‏ شِیله-ده، اِکینچیلیگیندَکی هِم ایزینا دُلانماسین.‏ 
LUK.17.32	لوطونگ آیالینی یادا سالینگ!‏
LUK.17.33	هِر کیم جانینی ساقلاماغا چالیشسا، اُنی ییتیرِر، هِر کیم جانینی ییتیرسه، اُنی آمان ساقلار.‏ 
LUK.17.34	سیزه شونی آیدیارین:‏ شُل گیجه بیر دوشِکده ایکی آدام بُلار، بیری آلنار، بیری قُییلار.‏ 
LUK.17.35	بیلِلیکده بوغدای اون اِدیَن ایکی آیال بُلار، بیری آلنار، بیری قُییلار.‏ ‏[‏ 
LUK.17.36	اِکینچیلیگینده ایکی آدام بُلار، بیری آلنار، بیری قُییلار.‏]‏»‏
LUK.17.37	شَگیرتلِر عیسی یوزلِنیپ:‏ ‏«‏یا آقام، بو واقالار نیرِده بُلار؟»‏ دییّپ سُرادیلار.‏ عیسی هِم:‏ ‏«‏ماسلیق نیرِده بُلسا، قاراغوشلار هِم شُل یِره اویشیَندیر»‏ دییّپ جُغاپ بِردی.‏
LUK.18.1	سُنگرا عیسی شَگیرتلِرینه اُلارینگ هِمیشه خودایا دُغا اِدیپ، آصلا روحدان دوشمِزلیگینگ ضِرورلیغی حاقدا بیر میثال آیدیپ بِردی:‏ 
LUK.18.2	‏«‏بیر شَهرده خودایدان قُرقمایان بیر قاضی بار میشدیق.‏ اُل قاضی آداملاری اَسگِرمِیَن میشدیق.‏ 
LUK.18.3	شُل شَهرده بیر دول آیال هِم بار میشدیق.‏ اُل قایتالاپ قاضینینگ یانینا قاتناپ:‏ ‏”‏داعواچیمدان مِنینگ حاقیمی آلیپ بِر“‏ دییّپ یالباریپدیر.‏ 
LUK.18.4	قاضی بیرنَچه واقتلاپ مونی اِتمَندیر.‏ آخیرسُنگوندا اُل اُز-اُزونه:‏ ‏”‏مِن خودایدان قُرقماسام-دا، آداملاری اَسگِرمِسِم-ده، 
LUK.18.5	ایزینی اوزمَن گِلیپ، مِنی بیزار اِتمِز یالی، بو دول آیالینگ حاقینی آلیپ بِرِیین.‏ ایندی بیر گِلیپ، مِنینگ قولاق اِتیمی قوراتماسین“‏ دییَّر.‏»‏
LUK.18.6	عیسی یِنه سُزونی دُوام اِتدی:‏ ‏«‏عادالاتسیز قاضینینگ نَمه آیدانینا قولاق آسینگ.‏ 
LUK.18.7	اِیسِم، خودای اُز سایلانلارینینگ، گیجه-گوندیز اُزونه یوز توتوپ فِریاد اِدیَنلِرینگ حاقینی آلیپ بِرمِزمی؟ اُلاری کَن گُزلِشدیرِرمی؟ 
LUK.18.8	سیزه شونی آیدیارین:‏ اُلارینگ حاقینی تیز آلیپ بِرِر.‏ یُنه اینسان اُغلی گِلِنده، یِرینگ یوزونده ایماندار آدام تاپارمیقا؟»‏
LUK.18.9	اُز دُغرولیغینا بیل باغلاپ، بِیلِکیلِری کیچیلدیَن کَبیر آداملارا عیسی شو میثالی گورّونگ بِردی:‏ 
LUK.18.10	‏«‏ایکی آدام خودایا دُغا اِتمِک اوچین عیباداتخانا گیدیَر.‏ اُلارینگ بیری فَریسی، بِیلِکیسی مالییات آلیانچی میشدیق.‏ 
LUK.18.11	فَریسی دوروپ، اُزی حاقدا ایچیندِن:‏ ‏”‏خوداییم، مِن کَبیر آداملار یالی اُغور، تِلِکه، زیناکَر دَلدیگیمه، حتّیٰ بو مالییات آلیانچی یالی-دا دَلدیگیمه سانگا شوکور اِدیَرین.‏ 
LUK.18.12	مِن هِفته‌ده ایکی گِزِک آرازا توتیارین، هِمّه قازانجیمدان اُندان بیرینی بِریَرین“‏ دییّپ دُغا اِدیَر.‏ 
LUK.18.13	مالییات آلیانچی بُلسا اوزاقدا دوروپ، قاباغینی آسمانا قالدیرماغا هِم یورِک اِتمِیَر، قایتام قورساغینا اوروپ:‏ ‏”‏خوداییم، مِن گونَه‌کَره رِحم اِت!‏“‏ دییَّر.‏ 
LUK.18.14	مِن سیزه فَریسی‌نینگ دَل-ده، مالییات آلیانچینینگ آقلانیپ گیدِندیگینی آیدیارین، سِبَبی کیم اُزونی یُقاری توتسا پِسِلدیلِر، کیم اُزونی آشاق توتیان بُلسا بِیگِلدیلِر.‏»‏
LUK.18.15	سُنگرا باشلارینا اِلینی قُیسون دییّپ، آداملار چاغالاری عیسانینگ یانینا گِتیردیلِر.‏ مونی گُرِن شَگیرتلِر چاغالاری گِتیرِنلِره کَیِدیلِر.‏ 
LUK.18.16	اِمّا عیسی چاغالاری یانینا چاغیریپ:‏ ‏«‏چاغالاری مِنینگ یانیما گُیبِرینگ، اُلاری ساقلامانگ، سِبَبی خودایینگ پادیشاهلیغی شولار یالیلارینگقیدیر.‏ 
LUK.18.17	سیزه دُغروسینی آیدیارین:‏ کیم خودایینگ پادیشاهلیغینی چاغا یالی قابول اِتمِسه، اُل یِره آصلا گیریپ بیلمِز»‏ دییدی.‏
LUK.18.18	بیر یُلباشچی عیسادان:‏ ‏«‏اِی، یاخشی اُستاد!‏ مِن اِبِدی یاشایشی میراث آلماق اوچین نَمه اِتمِلی؟»‏ دییّپ سُرادی.‏ 
LUK.18.19	عیسی اُنگا:‏ ‏«‏نَمه اوچین مانگا یاخشی دییَّرسینگ؟ یِکِجه خودایدان باشغا هیچ کیم یاخشی دَلدیر.‏ 
LUK.18.20	سِن تابشیریقلاری بیلیَنسینگ:‏ آدام اُلدورمه، زینا اِتمه، اُغورلیق اِتمه، یالان شاهاتلیق بِرمه، اِنه-آتانگا حُرمات قُی»‏ دییّپ جُغاپ بِردی.‏
LUK.18.21	اُل آدام:‏ ‏«‏مِن بولارینگ هِمِّسینی یاشلیغیمدان بَری یِرینه یِتیریپ گِلیَرین»‏ دییدی.‏ 
LUK.18.22	عیسی مونی اِشیدِنده، اُنگا:‏ ‏«‏سِنینگ یِنه بیر کِمینگ بار.‏ نَمَنگ بار بُلسا ساتیپ، قاریپلارا پایلا، شُندا آسماندا خازینانگ بُلار.‏ سُنگرا گِل-ده، مِنینگ ایزیما دوش»‏ دییدی.‏ 
LUK.18.23	اُل بو سُزلِری اِشیدیپ، قاتی غاملی بُلدی، سِبَبی کَن بایدی.‏ 
LUK.18.24	عیسی اُنونگ غاملیدیغینی گُروپ:‏ ‏«‏بایلارا خودایینگ پادیشاهلیغینا گیرمِک نَهیلی آغیر!‏ 
LUK.18.25	بیر دویَه‌نینگ اینگَّه‌نینگ گُزوندِن گِچمِگی بای آدامینگ خودایینگ پادیشاهلیغینا گیرمِگیندِن آنگساتدیر»‏ دییدی.‏ 
LUK.18.26	مونی اِشیدِنلِر:‏ ‏«‏اُندا کیم نِجات تاپیپ بیلِر؟»‏ دییّپ سُرادیلار.‏ 
LUK.18.27	عیسی:‏ ‏«‏اینسان اوچین مومکین دَل زاتلار خودای اوچین مومکیندیر»‏ دییدی.‏
LUK.18.28	پِطرُس اُنگا:‏ ‏«‏اینه، بیز هِمّه زادیمیزی تِرک اِدیپ، سِنینگ ایزینگا دوشدوک!‏»‏ دییدی.‏ 
LUK.18.29+LUK.18.30	عیسی اُلارا:‏ ‏«‏سیزه دُغروسینی آیدیارین:‏ هِر کیم خودایینگ پادیشاهلیغینینگ خاطیراسی اوچین اُیونی، آیالینی، دُغانلارینی، اِنه-آتاسینی و اُغلانلارینی تِرک اِدِن بو زاماندا ایزینا نَچه بِرابار کَن اِدیپ آلار، گِلجِک زاماندا بُلسا اِبِدی یاشایشا قاوشار»‏ دییدی.‏
LUK.18.31	عیسی اُن ایکی شَگیرتلِری بیر چِته چِکیپ، اُلارا:‏ ‏«‏ایندی اورشلیمه باریاریس.‏ پیغامبارلارینگ اینسان اُغلی حاقدا یازانلارینینگ هِمِّسی بِرجای بُلار!‏ 
LUK.18.32	اُل بیگانه میلِّتلِرینگ اِلینه بِرِرلِر.‏ اُلار اُنونگ اوستوندِن گولِرلِر، اُنی ماسغارالارلار، اوستونه تویکورِرلِر، قامچیلارلار و اُلدورِرلِر.‏ 
LUK.18.33	اِمّا اوچولِنجی گون اُل دیرِلِر»‏ دییدی.‏
LUK.18.34	شَگیرتلِر بو زاتلارینگ هیچ بیرینه دوشونمِدیلِر.‏ بو سُزلِرینگ مَعنیسی اُلاردان گوزگین بُلدی.‏ اُلار اُنونگ نَمه حاقدا گورّونگ اِدیَنینی بیلمِدیلِر.‏
LUK.18.35	عیسی اَریحا قُلایلاندا، یُلونگ قیراسیندا بیر کُر آدام دیلِگچیلیک اِدیپ اُتیردی.‏ 
LUK.18.36	اُل یانیندان جِماغاتینگ گِچیپ باریاندیغینی اِشیدیپ، مونونگ نَمِدیگینی سُرادی.‏ 
LUK.18.37	اُنگا:‏ ‏«‏ناصِره‌لی عیسی گِچیپ باریار»‏ دییّپ خابار بِردیلِر.‏ 
LUK.18.38	شُندا اُل:‏ ‏«‏اِی، داوود اُغلی عیسی!‏ مانگا رِحم اِت!‏»‏ دییّپ قیغیردی.‏ 
LUK.18.39	سِسینگ چیقماسین دییّپ، اُودِن باریان کَن آداملار اُنگا کَیِدیلِر، اِمّا اُل:‏ ‏«‏اِی، داوود اُغلی!‏ مانگا رِحم اِت!‏»‏ دییّپ، اُنگکودِن هِم قاتی قیغیردی.‏ 
LUK.18.40	عیسی دوردی-دا، اُل آدامی گِتیرمِکلِرینی بویوردی.‏ یانینا گِلِنده، عیسی اُندان:‏ 
LUK.18.41	‏«‏سِنینگ اوچین نَمه اِتمِگیمی ایسلِیَرسینگ؟»‏ دییّپ سُرادی.‏ اُل:‏ ‏«‏آقام، گُزلِریم آچیلسین»‏ دییدی.‏ 
LUK.18.42	عیسی اُنگا:‏ ‏«‏دِگمه، گُزلِرینگ آچیلسین!‏ ایمانینگ سانگا شِفا بِردی»‏ دییدی.‏ 
LUK.18.43	شو واقتدا بو آدامینگ گُزلِری آچیلدی و اُل هِم خودایی بِییکلِندیریپ، عیسانینگ ایزینا دوشوپ گیدیبِردی.‏ مونی گُرِن هِمّه خالق خودایی شوکور اِتدیلِر.‏
LUK.19.1	عیسی اَریحانینگ ایچیندِن گِچیپ باریاردی.‏ 
LUK.19.2	اُل یِرده زَکّیٰ آدلی بیر بای آدام باردی، اُل مالییات آلیانچیلارینگ باشلیغیدی.‏ 
LUK.19.3	زَکّیٰ عیسانینگ کیمدیگینی گُرمِک ایسلِدی، اِمّا اُنونگ بُیی قیسغا بُلانسُنگ، جِماغاتدان یانگا اُنی گُروپ بیلمِدی.‏ 
LUK.19.4	شِیلِلیکده، اُنی گُرجِک بُلوپ، اُوه یُرتوپ، بیر چِنار باغینینگ اوستونه چیقدی، سِبَبی عیسی شُل یُلدان گِلیَردی.‏ 
LUK.19.5	عیسی اُل یِره گِلِنده، یُقاری باقیپ، اُنگا:‏ ‏«‏زَکّیٰ!‏ تیز آشاق دوش.‏ بو گون مِن سِنینگ اُیونگده قالمالی»‏ دییدی.‏ 
LUK.19.6	اُل هِم دِرِّو آشاق دوشوپ، اُنی شاتلیق بیلِن قابول اِتدی.‏ 
LUK.19.7	خالق مونی گُروپ:‏ ‏«‏بیر گونَه‌کَرینگ اُیونه میهمان بُلدی»‏ دییشیپ زِیرِنیشمَگه باشلادیلار.‏ 
LUK.19.8	زَکّیٰ بُلسا یِریندِن توروپ، عیسی مسیحه:‏ ‏«‏اِی آقام!‏ ایندی مِن بایلیغیمینگ یاریسینی قاریپلارا بِرجِک.‏ کیمینگ زادینی ناحاق آلان بُلسام، دُرت بِرابار اِدیپ قایتاریپ بِرجِکدیرین»‏ دییدی.‏ 
LUK.19.9	عیسی اُنگا:‏ ‏«‏بو گون بو اُیه نِجات گِلدی، سِبَبی بو آدام هِم ابراهیمینگ حاقیقی نِسلیدیر.‏ 
LUK.19.10	اینسان اُغلی ییتِنلِری آغتارماغا و نِجات بِرمَگه گِلِندیر»‏ دییدی.‏
LUK.19.11	بو زاتلاری دینگلَپ دورقالار، عیسی بیر میثال بیلِن سُزونینگ اوستونی یِتیردی.‏ سِبَبی اُل اورشلیمینگ قُلاییندادی، خالق هِم خودایینگ پادیشاهلیغی باسیم گُرنِر دییّپ فیکر اِدیَردی.‏ 
LUK.19.12	عیسی شُنونگ اوچین شِیله دییدی:‏ ‏«‏بیر بِگزادا شاهلیق سورمَگه ایختییارلیق آلماق اوچین، بیر اوزاق یوردا یُلا چیقییار.‏ 
LUK.19.13	اُل خیدماتکَرلِریندِن اُنوسینی یانینا چاغیریپ، اُلارا:‏ ‏”‏مِن گِلیَنچَم، شو پولی ایشلِدینگ“‏ دییّپ، هِربیرنَه بیر خُرجون پول بِریَر.‏ 
LUK.19.14	بِگزادانینگ خالقی اُنی ییگرِنیَن میشدیق.‏ اُلار:‏ ‏”‏بو آدامینگ بیزینگ اوستومیزدِن شاهلیق سورمِگینی ایسلِمِیَریس“‏ دییّپ، اُنونگ ایزیندان رِسول‍لار ایبِریَرلِر.‏
LUK.19.15	‏«‏اِمّا مونگا باقمازدان، اُل ایختییارلیق آلیپ، ایزینا دُلانیار.‏ سُنگرا اُل پول بِرِن خیدماتکَرلِرینی یانینا چاغیریپ، کیمینگ نَمه قازانانینی بیلمِک ایسلِیَر.‏ 
LUK.19.16	بیرینجیسی گِلیپ:‏ ‏”‏آقا!‏ سِنینگ بیر خُرجون پولونگ اُن خُرجون پول قازاندی“‏ دییَّر.‏ 
LUK.19.17	اُنگا:‏ ‏”‏بِرِکِلّا، یاخشی خیدماتکَر!‏ آز زاتدا صادیق بُلانینگ اوچین اُن شَهره حاکیم بُل“‏ دییَّر.‏ 
LUK.19.18	ایکینجیسی گِلیپ:‏ ‏”‏آقا!‏ سِنینگ بیر خُرجون پولونگ یِنه بَش خُرجون پول قازاندی“‏ دییَّر.‏ 
LUK.19.19	آقاسی اُنگا هِم:‏ ‏”‏سِن هِم بَش شَهره حاکیم بُل“‏ دییَّر.‏
LUK.19.20	‏«‏سُنگرا اوچونجی خیدماتکَری گِلیپ:‏ ‏”‏آقا!‏ اینه، سِنینگ بیر خُرجون پولونگ، مِن اُنی بیر اولی یالیغا دوووپ ساقلادیم.‏ 
LUK.19.21	مِن سِندِن قُرقدوم، سِبَبی سِن قاتی اُزدییِنلی آدام.‏ سِن قُیمادیق یِرینگدِن آلیارسینگ، اِکمِدیک یِرینگدِن اُریارسینگ“‏ دییَّر.‏ 
LUK.19.22	آقاسی اُنگا:‏ ‏”‏اِی، یامان خیدماتکَر، سِنی اُز آغزینگدان چیقان سُزلِر بیلِن حُکوم اِدِرین!‏ اِدیل سِن مِنینگ اُزدییِنلی آدامدیغیمی، قُیمادیغیمی آلیانیمی، اِکمِدیگیمی اُریانیمی بیلیَرمیدینگ؟ 
LUK.19.23	اُندا نَمه اوچین پولومی ایشلِتمَگه بِرمِدینگ؟ مِن گِلِنیمده، اُنی پِیداسی بیلِن آلاردیم“‏ دییَّر.‏ 
LUK.19.24	سُنگرا آقاسی اُل یِرده دورانلارا:‏ ‏”‏اُنونگ اِلیندِن پولی آلینگ-دا، اُن خُرجونلا بِرینگ“‏ دییَّر.‏ 
LUK.19.25	اُلار اُنگا:‏ ‏”‏آقا، اُنونگ اُزونده اُن خُرجون پول بار آخیری!‏“‏ دییَّرلِر.‏ 
LUK.19.26	اُل:‏ ‏”‏مِن سیزه دییَّرین، کیمده بار بُلسا، اُنگا بِریلِر، کیمده یُق بُلسا، اُنونگ اِلیندَکی هِم آلنار.‏ 
LUK.19.27	اوستلِریندِن پادیشاهلیق اِتمِگیمی ایسلِمِیَن دوشمانلاریمی بُلسا، شو یِره گِتیرینگ-ده، گُزومینگ اُوونده اُلدورینگ“‏ دییّپ جُغاپ بِریَر.‏»‏
LUK.19.28	عیسی بولاری آیدیپ بُلانسُنگ، یُلونی دُوام اِتدیریپ، اورشلیمه طاراف اوغرادی.‏ 
LUK.19.29	زِیتون داغینینگ آشاغینداقی بِیت‌فاجی بیلِن بِیت‌عَنیا قُلایلاندا، شَگیرتلِریندِن ایکیسینی یُلّاپ، اُلارا شِیله دییدی:‏ 
LUK.19.30	‏«‏اُوونگیزدَکی اُبا بارینگ.‏ اُبا گیرِنینگیزده، دانگیلغی دوران بیر کورّه اِشِک تاپارسینگیز، اُنونگ اوستونه شو واقتا چِنلی هیچ کیم مینِن دَلدیر.‏ اُنی چُزونگ-ده، بَری آلیپ گِلینگ.‏ 
LUK.19.31	اِگِر بیری سیزدِن:‏ ‏”‏نَمه اوچین اُنی چُزیَرسینگیز؟“‏ دییّپ سُراسا:‏ ‏”‏بو کورّه اِشِک اُستادا گِرِک“‏ دییّنگ.‏»‏
LUK.19.32	یُلّانانلار گیدیپ، بارینی اُنونگ آیدیشی یالی تاپدیلار.‏ 
LUK.19.33	اِشِگی چُزوپ دورقالار، اُنونگ اِیه‌لِری:‏ ‏«‏اِشِگی نَمه اوچین چُزیَرسینگیز؟»‏ دییّپ سُرادیلار.‏ 
LUK.19.34	اُلار هِم:‏ ‏«‏بو کورّه اِشِک اُستادا گِرِک»‏ دییدیلِر.‏ 
LUK.19.35	کورّه اِشِگی عیسانینگ یانینا گِتیریپ، اُز دُنلارینی اُنونگ اوستونه آتدیلار-دا، عیسانی اُنگا میندیردیلِر.‏ 
LUK.19.36	اُل گیدیپ باریارقا، آداملار اُز دُنلارینی یُلا دوشِیَردیلِر.‏ 
LUK.19.37	عیسی زِیتون داغینینگ یاپاشاق یِرینه قُلایلاندا، شَگیرتلِرینگ هِمِّسی گُرِن هِمّه مُعجِزه‌لِرینه بِگِنیپ، قاتی سِسلِری بیلِن خودایی شوکور اِتمَگَه باشلادیلار.‏ 
LUK.19.38	اُلار:‏
LUK.19.38	‏«‏خودایینگ آدیندان گِلیَن پادیشاها موبارِک بُلسون!‏
LUK.19.38	آسماندا پاراحاتلیق، اینگ یُقاردا بِییکلیک بُلسون!‏»‏ دییَّردیلِر.‏
LUK.19.39	جِماغاتینگ آراسیندان کَبیر فَریسی‌لِر عیسی:‏ ‏«‏اُستاد!‏ شَگیرتلِرینگ آغزینی ییمدیر!‏»‏ دییدیلِر.‏ 
LUK.19.40	اِمّا اُل:‏ ‏«‏سیزه آیدیارین:‏ اُلار ییمسا، داشلار قیغیریشار»‏ دییدی.‏
LUK.19.41	عیسی اورشلیمه قُلایلاندا، اُنی گُروپ آغلادی.‏ 
LUK.19.42	اُل شِیله دییدی:‏ ‏«‏واخ، کَشگَه سِن بو گون اُزونگه نَمَنینگ پاراحاتلیق گِتیرجِکدیگینی بیلسِدینگ!‏ اِمّا بو حَضیر سِنینگ گُزلِرینگدِن گوزگین.‏ 
LUK.19.43	سِنینگ باشینگا شِیله بیر گونلِر گِلِر:‏ دوشمانلارینگ داش-تُوِرِگینگه سَنگَرلِر قازیپ، سِنی قابارلار، هِر یاندان قیسیپ-قاورارلار.‏ 
LUK.19.44	اُلار سِنی وِیران اِدیپ، سِنینگ ایچینگدَکی اُغلانلاری قیریپ زینگارلار.‏ سِنده داش اوستونده داش قُیمازلار، سِبَبی سِن خودایینگ سانگا گِلِن واقتینی بیلمِدینگ.‏»‏
LUK.19.45	سُنگرا عیسی عیباداتخانانینگ حایاطینا گیریپ، اُل یِردَکی ساتیانچیلاری کُوماغا باشلادی.‏ 
LUK.19.46	عیسی اُلارا:‏ ‏«‏‏”‏مِنینگ اُیوم عیبادات اُیودیر“‏ دییّپ یازیلاندیر.‏ اِمّا سیز مونی اُغورلارینگ جایینا اُووروپسینگیز»‏ دییدی.‏
LUK.19.47	اُل هِر گون عیباداتخانانینگ حایاطیندا دِرس بِریَردی.‏ یُلباشچی کاهینلار، دین عُلَمالار و خالقینگ باشلیقلاری بُلسا اُنی اُلدورمِگینگ فیکریندِدیلِر.‏ 
LUK.19.48	اِمّا مونونگ یُلونی تاپیپ بیلمِیَردیلِر، سِبَبی هِمّه خالق اُنی قاتی دیقّات بیلِن دینگلِیَردی.‏
LUK.20.1	بیر گون عیسی عیباداتخانانینگ حایاطیندا خالقا اُورِدیپ، خوش خاباری واغیظ اِدیَرکَه، یُلباشچی کاهینلار، دین عُلَمالار و یاشولیلار اُنونگ یانینا گِلدیلِر.‏ 
LUK.20.2	اُلار عیسی:‏ ‏«‏هانی، بیزه آیت، سِن بو زاتلاری هایسی ایختییار بیلِن اِدیَرسینگ؟ بو ایختییاری سانگا کیم بِردی؟»‏ دییدیلِر.‏ 
LUK.20.3	عیسی هِم:‏ ‏«‏مِن هِم سیزه بیر سُراق بِرجِک.‏ مانگا آیدینگ، 
LUK.20.4	یحیی تَعمید بِرمِک اوچین ایختییارینی نیرِدِن آلدی؟ آسماندانمی یا-دا اینساندان؟»‏ دییّپ سُرادی.‏ 
LUK.20.5	اُلار هِم اُزآرا ماصلاحاتلاشماغا باشلادیلار:‏ ‏«‏اِگِر آسماندان دییسِک، اُل بیزه:‏ ‏”‏اُندا نَمه اوچین اُنگا ایمان گِتیرمِدینگیز؟“‏ دییِر.‏ 
LUK.20.6	اِگِر-ده اینساندان دییسِک، هِمّه خالق بیزی داشلار، سِبَبی خالق یحیانینگ پیغامباردیغینا اینانیار.‏»‏ 
LUK.20.7	شِیلِلیکده، اُلار:‏ ‏«‏بیز اُنونگ نیرِدِندیگینی بیلِمزُق»‏ دییّپ جُغاپ بِردیلِر.‏ 
LUK.20.8	عیسی-دا اُلارا:‏ ‏«‏مِن هِم سیزه بو زاتلاری هایسی ایختییار بیلِن اِدیَنیمی آیتجاق دَل»‏ دییدی.‏
LUK.20.9	سُنگرا عیسی خالقا شو میثالی گورّونگ بِرمَگه باشلادی:‏ ‏«‏بیر آدام اوزوم اِکیپ، اوزومچیلیگینی باغبانلارا کیرایاسینا بِریپ، اُزی اوزاق واقتلیق باشغا یوردا گیدیَر.‏ 
LUK.20.10	حاصیل واقتی گِلِنده، اوزومینگ میوه‌سیندِن آلیپ گِلمِک اوچین، اُل بیر خیدماتکَرینی باغبانلارینگ یانینا ایبِریَر.‏ اِمّا باغبانلار اُنی یِنچیپ، بُش کُووپ گُیبِریَرلِر.‏ 
LUK.20.11	اُل باشغا بیر خیدماتکَرینی ایبِریَر، باغبانلار اُنی-دا یِنچیپ، ماسغارا اِدیپ، بُش کُووپ گُیبِریَرلِر.‏ 
LUK.20.12	اُل اوچونجی خیدماتکَرینی-ده ایبِریَر.‏ اُلار اُنی هِم یارالاپ، کُووپ گُیبِریَرلِر.‏ 
LUK.20.13	آخیر اوزومچیلیگینگ اِیه‌سی:‏ ‏”‏مِن نَمه اِتمِلی؟ گِل، اُز عزیز اُغلومی ایبِرِیین، بِلکی، اُنی سیلارلار دییّپ“‏ فیکر اِدیَر.‏ 
LUK.20.14	باغبانلار بُلسا اُنی گُرِنلِریندِن، اُزآرا ماصلاحاتلاشیپ:‏ ‏”‏اینه، بو میراثدار.‏ گِلینگ شونی اُلدورِلینگ، میراث بیزه قالار“‏ دییّشیَرلِر.‏ 
LUK.20.15	شِیلِلیکده، اُنی اوزومچیلیکدِن چیقاریپ اُلدوریَرلِر.‏ ایندی اوزومچیلیگینگ اِیه‌سی بولارا نَمه اِدِر؟ 
LUK.20.16	اُل گِلیپ، بو باغبانلاری اُلدورِر و اوزومچیلیگی بُلسا باشغالارا بِرِر.‏»‏ خالق مونی اِشیدیپ:‏ ‏«‏خودای اِدمِسین!‏»‏ دییدی.‏ 
LUK.20.17	عیسی اُلارا باقیپ:‏ ‏«‏اُندا ‏”‏بِنّالارینگ رِت اِدِن داشی، اُل بورچ داشی بُلدی“‏ دییِن یازغینینگ مَعنیسی نَمه؟
LUK.20.18	کیم بو داشینگ اوستونه ییقیلسا، بُلِک-بُلِک بُلار.‏ اِگِر بو داش بیرینینگ اوستونه قاچسا، اُنی مینجیرادار»‏ دییدی.‏
LUK.20.19	دین عُلَمالار بیلِن یُلباشچی کاهینلار اُنی شُل واقتینگ اُزونده توتماغینگ یُلونی آغتاردیلار، سِبَبی اُنونگ بو میثالی اُزلِرینه قاقدیریپ آیدانینی بیلدیلِر.‏ اِمّا اُلار خالقدان قُرقیاردیلار.‏
LUK.20.20	عیسانی گُز آشاغینا آلیپ، اُنی توتماق اوچین، بیرنَچه جاسوس اُنونگ ایزینا سالدیلار.‏ اُلار عیسانی کِپده توتوپ، اُنی حاکیمینگ حُکومینه و ایختییارینا تابشیرماق ماقصاتلاری باردی.‏ 
LUK.20.21	شِیلِلیکده، اُلار اُنگا:‏ ‏«‏اُستاد!‏ بیز سِنینگ دُغری زادی اُورِدیَندیگینگی، آداملارینگ دِرِجه‌سینه باقمان، خودایینگ یُلونی حاقیقات بیلِن اُورِدیَندیگینگی بیلیَریس.‏ 
LUK.20.22	بیزینگ ایمپِراطُرا مالییات بِرمِگیمیز دُغرومی یا-دا دُغری دَل؟»‏ دییّپ سُرادیلار.‏ 
LUK.20.23	عیسی اُلارینگ حیله‌سینه دوشونیپ:‏ 
LUK.20.24	‏«‏مانگا بیر سِکّه گُرکِزینگ.‏ بو سِکّه‌دَکی شِکیل بیلِن یازغی کیمینگکی؟»‏ دییدی.‏ اُلار:‏ ‏«‏ایمپِراطُرینگقی»‏ دییّپ جُغاپ بِردیلِر.‏ 
LUK.20.25	اُل:‏ ‏«‏اُندا ایمپِراطُرینگقینی — ایمپِراطُرا، خودایینگقینی خودایا بِرینگ»‏ دییدی.‏ 
LUK.20.26	اُلار خالقینگ یانیندا اُنی سُزونده توتوپ بیلمَن، بِرِن جُغابینا حایران قالیپ، سِسلِرینی چیقارمادیلار.‏
LUK.20.27	اُلومدِن سُنگ دیرِلیشینگ یُقدوغینی آیدیان صادّوقی‌لارینگ کَبیری عیسانینگ یانینا گِلیپ، اُنگا شِیله سُراق بِردیلِر:‏ 
LUK.20.28	‏«‏اُستاد!‏ موسی بیزه شِیله آیدیپدیر:‏ ‏”‏اِگِر ایکی دُغانینگ بیری اُلسه، ایزیندا آیالی دول قالیپ، اُلارینگ اُغلانلاری هِم یُق بُلسا، بِیلِکی دُغانی اُنونگ آیالینا اُیلِنیپ، اُلِن دُغانینینگ نِسلینی دُوام اِتدیرسین.‏“‏
LUK.20.29	یِدی دُغان باردی.‏ بیرینجیسی بیر آیال آلیپ، اُغلان گُرمَن دونیَه‌دِن گِچتی.‏ 
LUK.20.30	ایکینجیسی بیلِن 
LUK.20.31	اوچونجیسی هِم شُل آیالی آلدی.‏ شِیدیپ، یِدیسی هِم شُل آیالا اُیلِنیپ، ایزلاریندا اُغلان قالدیرمان اُلدولِر.‏ 
LUK.20.32	آخیرسُنگی آیال هِم اُلدی.‏ 
LUK.20.33	ایندی قیامات گونی اُلار اُلومدِن دیرِلِنلِرینده، بو آیال اُلارینگ هایسیسینینگ آیالی بُلار؟ چونکی اُلارینگ یِدیسی هِم اُنگا اُیلِنیپدی.‏»‏
LUK.20.34	عیسی اُلارا شِیله جُغاپ بِردی:‏ ‏«‏بو زامانینگ آداملاری اُیلِنیَندیر، گِلین بُلیاندیر.‏ 
LUK.20.35	اِمّا گِلجِک زامانا و اُلومدِن دیرِلیشه یِتمَگه میناسیپ گُرلِنلِر نه اُیلِنِر، نه-ده نیکاح اِدِر.‏ 
LUK.20.36	آصلا اُلمِزلِر، سِبَبی اُلار پِریشده‌لِر یالیدیر.‏ اُلار قیاماتینگ فِرزِنتلِریدیگی اوچین خودایینگ فِرزِنتلِریدیر.‏ 
LUK.20.37	موسی-دا اُلولِرینگ دیرِلیَندیگینی تاصدیقلاپ، یانیان یانداق باراداقی بُلومده تانگرینی ‏”‏ابراهیمینگ، اسحاقینگ و یعقوبینگ خودایی“‏ دییّپ آدلاندیریار.‏
LUK.20.38	اُل اُلولِرینگ دَل-ده، دیریلِرینگ خوداییدیر، سِبَبی اُنونگ اوچین هِمِّلِر دیریدیر.‏»‏ 
LUK.20.39	دین عُلَمالارینگ کَبیری:‏ ‏«‏اُستاد، قاوی آیتدینگ!‏»‏ دییدیلِر.‏ 
LUK.20.40	اُنگا قایتادان سُراق بِرمَگه هیچ کیم یورِک اِتمِدی.‏
LUK.20.41	سُنگرا عیسی اُلارا:‏ ‏«‏نَمه اوچین مسیحه داوودینگ اُغلی دییَّرلِر؟ 
LUK.20.42	داوودینگ اُزی زِبور کیتابیندا شِیله دییَّر:‏
LUK.20.42	‏”‏خودای مِنینگ تانگریما شِیله آیتدی:‏
LUK.20.43	دوشمانلارینگی آیاغینگ آشاغینا سالیانچام، مِنینگ ساغیمدا اُتور.‏“‏
LUK.20.44	داوود مسیحه تانگری دییَّر.‏ سُنگرا مسیح نَهیلی داوودینگ اُغلی بُلیار؟»‏ دییدی.‏
LUK.20.45	هِمّه خالق اُنگا قولاق آسیپ اُتیرقا، عیسی شَگیرتلِرینه:‏ 
LUK.20.46	‏«‏دین عُلَمالاردان خاباردار بُلونگ!‏ اُلار اوزین دُن گِییپ گِزمِگی، بازارلاردا اُزلِرینه سالام بِریلمِگینی، کِنیسه‌لِرده قاوی جایلاری و ضیافاتلاردا یُقارینی حالایاندیرلار.‏ 
LUK.20.47	اُلار دول آیال‍لارینگ اُیلِرینی طالاب، گُز اوچین اوزین-اوزین دُغالار اُقیان بُلیاندیرلار.‏ شِیله آداملار اینگ آغیر جِزا سِزِوار بُلارلار»‏ دییدی.‏
LUK.21.1	عیسی قاباغینی قالدیریپ گُزَنده، بایلارینگ عیباداتخانانینگ خازیناسینا اُز صاداقالارینی آتیپ دورانینی گُردی.‏ 
LUK.21.2	اُل بیر قاریپ دول آیالینگ هِم خازینا ایکی کیچی سِکّه آتانینی گُردی.‏ 
LUK.21.3	عیسی:‏ ‏«‏سیزه دُغروسینی آیدیارین، بو قاریپ دول آیال هِمِّلِردِن کَن آتدی.‏ 
LUK.21.4	بو آداملارینگ هِمِّسی خازینا اُزلِریندِن آرتانی آتدیلار، بو آیال بُلسا قاریپلیغینا گُزلِمِدِن، بار-یُغونی، اِلیندَکی هِمّه بار پولونی آتدی»‏ دییدی.‏
LUK.21.5	شَگیرتلِردِن کَبیری عیباداتخانانینگ عجاییپ داشلار هِم خودایا باغیش اِدیلِن صاداقالار بیلِن بِزِلِندیگی بارادا سُز آچدیلار.‏ شُندا عیسی:‏ 
LUK.21.6	‏«‏شِیله بیر گونلِر گِلِر، شُندا بو یِرده داش اوستونده داش قالماز، گُریَن زاتلارینگیزدان هیچ زات قالمان، هِمِّسی دارغار»‏ دییدی.‏ 
LUK.21.7	اُندان:‏ ‏«‏اُستاد!‏ بو زاتلار هاچان بُلار؟ بولارینگ بُلجاق ماحالیندا نَهیلی عالامات گُرونِر؟»‏ دییّپ سُرادیلار.‏ 
LUK.21.8	اُل:‏ ‏«‏خاباردار بُلونگ، هیچ کیم سیزی آلدایماسین!‏ اِنچِمه‌لِر ‏”‏شُل قاراشیانینگیز — مِندیرین!‏“‏ و ‏”‏واقت قُلایلادی!‏“‏ دییّپ، مِنینگ آدیم بیلِن گِلِرلِر.‏ اُلارینگ ایزینا دوشمَنگ.‏ 
LUK.21.9	اوروشلار هِم قالماغال‍لار بارادا خابار اِشیدِنینگیزده قُرقمانگ.‏ بو زاتلار اُوونچَک بُلمالیدیر، اِمّا هِنیز دونیَه‌نینگ آخیری دَلدیر»‏ دییّپ جُغاپ بِردی.‏
LUK.21.10	سُنگرا عیسی اُلارا شِیله دییدی:‏ ‏«‏میلِّت-میلِّته و پادیشاهلیق-پادیشاهلیغا قارشی چیقار.‏ 
LUK.21.11	آیری-آیری یِرلِرده گویچلی یِر تیترِمِلِر، آچلیق هِم یُغوشیان مِریضچیلیکلِر، قُرقونچ واقالار، آسماندان اولی عالاماتلار بُلار.‏
LUK.21.12	‏«‏اِمّا بو واقالارینگ هِمِّسیندِن اُوال، سیزی ایزارلاپ، آزار بِرِرلِر.‏ سیزی اَکیدیپ، کِنیسه‌لِره بِریپ و زیندانلارا زینگارلار.‏ مِن سِبَپلی سیزی پادیشاهلارینگ، حُکومدارلارینگ حوضورینا اِلتِرلِر.‏ 
LUK.21.13	بو بُلسا شاهاتلیق اِتمِک اوچین سیزه بیر فُرصات بُلار.‏ 
LUK.21.14	اِمّا سیز اُزونگیزی نَهیلی قُریجاقدیغینگیزی اُووندِن قایغی اِتمِزلیگی یورِگینگیزه دووونگ.‏ 
LUK.21.15	مونونگ اوچین مِن سیزه سُز هِم عاقیلدارلیق بِرِرین.‏ سیزه قارشی چیقیانلارینگ هیچ بیری مونگا نه قارشی دوروپ بیلِر، نه-ده بیر زات آیدیپ بیلِر.‏ 
LUK.21.16	سیزه اِنه-آتانگیز، دُغانلارینگیز، قارینداشلارینگیز، دُستلارینگیز هِم خایینلیق اِدِرلِر، کَبیرینگیزی اُلدورِرلِر.‏ 
LUK.21.17	مِنینگ آدیم سِبَپلی هِمِّلِر سیزی ییگرِنِر.‏ 
LUK.21.18	اِمّا ساچینگیزینگ بیر قیلی هِم کِمِلمِز.‏ 
LUK.21.19	جیداپ دورونگ، شُندا جانینگیزی نِجات بِرِرسینگیز.‏
LUK.21.20	‏«‏قُشونلارینگ اورشلیمی قاباندیغینی گُرِن واقتینگیز، اُنونگ وِیران اِدیلجِک واقتینینگ قُلایلاندیغینی بیلینگ.‏ 
LUK.21.21	شُندا یهودیه‌دَکیلِر داغلارا قاچسین، شَهرینگ ایچیندَکیلِر چیقسین، تُوِرِگیندَکیلِر شَهره گیرمِسین.‏ 
LUK.21.22	سِبَبی شُل گونلِر هِمّه یازیلانلارینگ بِرجای بُلماغی اوچین جِزا گونلِریدیر.‏ 
LUK.21.23	اُل گونلِرده گُورِلی آیال‍لارینگ و چاغا اِمدیریَنلِرینگ وای گونونه!‏ سِبَبی یوردا اولی بِلا-قاضالار اینِر، بو خالق غاضابا دوچار بُلار.‏ 
LUK.21.24	اُلار قیلیچدان گِچیریلِر، اِسیر آلنیپ، هِمّه میلِّتلِرینگ آراسینا تَبعید اِدیلِر.‏ بیگانه میلِّتلِر اُزلِرینینگ زامانی دُلیانچا، اورشلیمی یِر بیلِن یِکسان اِدِرلِر.‏
LUK.21.25	‏«‏گونده، آیدا و ییلدیزلاردا عالاماتلار گُرونِر.‏ یِر یوزونده میلِّتلِر دِریا هِم مُوجلِرینگ جُشوپ و سِسلِنِن سِبَپلی راحاتسیز بُلوپ، باشاغایلیغا دوشِرلِر.‏ 
LUK.21.26	آداملار قُرقودان، دونیَه‌نینگ باشینا گِلیَن بِلالارا قاراشماقدان یانگا هوشلارینی ییتیرِر، سِبَبی آسمانینگ قودراتلاری تیترِشِر.‏ 
LUK.21.27	شُندا اُلار اینسان اُغلونینگ بولوتدا قودرات هِم اولی بِییکلیک بیلِن گِلیَنینی گُرِرلِر.‏ 
LUK.21.28	بو زاتلار یِرینه یِتیپ باشلاندا، باشینگیزی قالدیریپ، یُقاری باقینگ، سِبَبی نِجات تاپماغینگیز قُلایلاپ گِلیَندیر.‏»‏
LUK.21.29	عیسی اُلارا بیر میثال آیتدی:‏ ‏«‏اینجیره و هِمّه باغلارا باقینگ.‏ 
LUK.21.30	اُلارینگ یاپراقلاندیغینی گُروپ، تُمسونگ قُلایلاندیغینی اُز-اُزونگیزدِن بیلیَرسینگیز.‏ 
LUK.21.31	شُنونگ یالی هِم، بو واقالارینگ بُلانینی گُرِنینگیزده، خودایینگ پادیشاهلیغینینگ قُلایلاندیغینی بیلینگ.‏ 
LUK.21.32	سیزه دُغروسینی آیدیارین، بو زاتلارینگ هِمِّسی بُلیانچا، بو نِسل دونیَه‌دِن اُتمِز.‏ 
LUK.21.33	آسمان هِم یِر اُتِر، یُنه مِنینگ سُزلِریم آصلا اُتمِز.‏
LUK.21.34	‏«‏خاباردار بُلونگ!‏ عایشی-عِشرِت، سِرخُشلیق، یاشایشینگ قایغیلاری یورِگینگیزه یِرلِشمِسین.‏ یُغسام، اُل گون دوزاق کیمین بیردِن اوستونگیزدِن اینِر.‏ 
LUK.21.35	چونکی اُل گون تامام یِر یوزونده یاشایانلارینگ هِر بیرینینگ اوستوندِن اینِر.‏ 
LUK.21.36	بو بُلجاق واقالارینگ باریندان قاچیپ نِجات تاپار یالی و اینسان اُغلونینگ حوضوریندا دوروپ بیلِر یالی، هِمیشه اُیا بُلوپ، خودایا دُغا اِدینگ.‏»‏
LUK.21.37	عیسی گوندیزلِرینه عیباداتخانانینگ حایاطیندا خالقا اُورِدِردی، گیجه‌لِرینه بُلسا شَهردِن داشاری چیقیپ، زِیتون داغیندا گِچیرِردی.‏ 
LUK.21.38	اِرتیر ایردِن هِمّه خالق اُنونگ گورّونگلِرینی دینگلِمِک اوچین عیباداتخانا گِلِردی.‏
LUK.22.1	اینه، پِسَح دییلیپ آدلاندیریلیان پِتیر بایرامی یاقینلاشیپدی.‏ 
LUK.22.2	یُلباشچی کاهینلار بیلِن دین عُلَمالار عیسانی اُلدورمِگینگ یُلونی آغتاریاردیلار، اِمّا خالقدان قُرقیاردیلار.‏
LUK.22.3	شِیطان اُن ایکی شَگیرتلِرینگ بیری بُلان یهودا اِسخریوطینینگ یورِگینَه گیردی.‏ 
LUK.22.4	یهودا یُلباشچی کاهینلار و عیباداتخاناداقی سِردارلارنینگ یانینا باریپ، عیسی نَدیپ خایینلیق اِتمِگی بارادا گورّونگ اِتدی.‏ 
LUK.22.5	اُلار هِم بِگِنیشیپ، اُنگا پول بِرمَگه راضی بُلدولار.‏ 
LUK.22.6	یهودا اُلار بیلِن ایلالاشدی و خالق یُق واقتی عیسانی اُلارا تابشیرماق اوچین، قاوی فُرصاتینگ ایزیندا گِزدی.‏
LUK.22.7	پِسَح قربانی اِدیلیَن گونی، یَعنی پِتیر بایرامی یِتیپ گِلدی.‏ 
LUK.22.8	عیسی:‏ ‏«‏گیدینگ-ده، پِسَح بایرامینی گِچیرِر یالی تاییارلیق گُرونگ»‏ دییّپ، پِطرُس بیلِن یوحنانی ایبِردی.‏ 
LUK.22.9	اُلار:‏ ‏«‏اُنی نیرِده تاییارلاماغیمیزی ایسلِیَرسینگ؟»‏ دییّپ سُرادیلار.‏ 
LUK.22.10	عیسی اُلارا:‏ ‏«‏شَهره گیرِنینگیزده، کویزه‌لی سو آلیپ باریان بیر آداما ساتاشارسینگیز.‏ ایزینا دوشوپ گیدینگ-ده، اُنونگ گیرِن اُیونه گیرینگ.‏ 
LUK.22.11	سُنگرا اُی اِیه‌سیندِن:‏ ‏”‏شَگیرتلِریم بیلِن پِسَح شامینی اییِر یالی، میهمان اُتاقی نیرِده دییّپ اُستاد سُرایار“‏ دییّنگ.‏ 
LUK.22.12	اُل هِم سیزه یُقارقی مِرتِبه‌دَه دوشِلیپ هِمّه زات تاییارلانیپ قُیلان گینگ بیر اُتاقی گُرکِزِر.‏ شُل یِرده تاییارلیق گُرونگ»‏ دییدی.‏ 
LUK.22.13	اُلار گیتدیلِر و هِمّه زادی عیسانینگ آیدیشی یالی تاپیپ گُردولِر و پِسَح شامینی تاییارلادیلار.‏
LUK.22.14	شام واقتی بُلاندا، عیسی رِسول‍لاری بیلِن ساچاق باشینا گِچدی.‏ 
LUK.22.15	عیسی اُلارا:‏ ‏«‏مِن بو پِسَح شامینی عاذاپ چِکمِزیمدِن اُوال، سیزینگ بیلِن بیله اییمِگی قاتی آرزو اِدیپدیم.‏ 
LUK.22.16	چونکی خودایینگ پادیشاهلیغیندا پِسَح شامینی اییمِک اوچین هِمَّمیز ییغنانیانچاق، مِن اُندان قایدیپ اییمِرین»‏ دییدی.‏ 
LUK.22.17	عیسی اِلینه بیر کَسه آلیپ شوکور اِتدی-ده:‏ ‏«‏مونی آلینگ-دا، ایچینگ.‏ 
LUK.22.18	سیزه شونی آیدیارین:‏ خودایینگ پادیشاهلیغی گِلیَنچَه، اوزوم شِرابینی قایتادان ایچمِرین»‏ دییدی.‏
LUK.22.19	سُنگرا چُرِگی آلدی-دا شوکور اِتدی، اُنی بُلوپ، شَگیرتلِره بِریپ:‏ ‏«‏بو مِنینگ سیزینگ اوچین قربانی اِدیلیَن بِدِنیمدیر، مونی مِنی یادلاماق اوچین بِرجای اِدینگ»‏ دییدی.‏ 
LUK.22.20	شِیله هِم شامدان سُنگ، شِراپلی کَسَنی آلیپ، اُلارا:‏ ‏«‏بو کَسه مِنینگ سیزینگ اوچین دُکولیَن قانیم سِبَبی باغلانیشیلان تَزه عَهددیر.‏ 
LUK.22.21	اینه، مانگا خایینلیق اِتجِک آدام مِنینگ بیلِن بیر ساچاغینگ باشیندا اُتیر.‏ 
LUK.22.22	هاووا، اینسان اُغلی اُووندِن بِلِّنیشی یالی جان بِرِر، اِمّا اُنگا خایینلیق اِدِنینگ حالینا وای!‏»‏ دییدی.‏ 
LUK.22.23	اُلار مونی کیمینگ اِتجِکدیگینی بیری-بیرلِریندِن سُراپ باشلادیلار.‏
LUK.22.24	اُلار اُز آراسیندا هایسی بیریسینینگ اینگ بِییکدیگی حاقدا جِدِلِّشدیلِر.‏ 
LUK.22.25	عیسی اُلارا شِیله دییدی:‏ ‏«‏بیگانه خالقلارینگ پادیشاهلاری اُلارا اُز حُکومینی یُریدیَرلِر، حُکومدارلار هِم اُزلِرینی نیغمات بِریَنچی دییّپ آدلاندیریارلار.‏ 
LUK.22.26	اِمّا سیز بِیله بُلمانگ.‏ آرانگیزدا اینگ اولی اینگ کیچی یالی بُلسون، حاکیم، قُی، خیدماتکَر کیمین بُلسون.‏ 
LUK.22.27	هایسیسی خاص اولی:‏ ساچاق باشیندا اُتورانمی یا-دا خیدمات اِدیَن؟ ساچاق باشیندا اُتوران دَلمی؟ اِمّا مِن سیزینگ آرانگیزدا بیر خیدمات اِدیَن کیمیندیرین.‏
LUK.22.28	‏«‏باشیمدان گِچیرِن ایمتِحانلاریمدا مِنینگ یانیمدا بُلان سیزسینگیز.‏ 
LUK.22.29	آتامینگ مِنی پادیشاه بِلِّیشی یالی، مِن-ده سیزی پادیشاه اِدیپ بِلِّیَرین.‏ 
LUK.22.30	سیز مِنینگ شاهلیغیمدا اییّپ-ایچِرسینگیز و تاختلاردا اُتوریپ، اسرائیل‌ینگ اُن ایکی طایفاسینینگ اوستوندِن قاضیلیق اِدِرسینگیز.‏»‏
LUK.22.31	اُنسُنگ عیسی سُزونی دُوام اِدیپ:‏ ‏«‏اِی، شمعون، شمعون!‏ شِیطان سیزی بوغدای یالی سُوورماق اوچین دیلِدی.‏ 
LUK.22.32	اِمّا مِن ایمانینگ کِمِلمِسین دییّپ، سِنینگ اوچین دُغا اِتدیم.‏ سِن هِم بیر واقت اُورولیپ گِلِنینگده، دُغانلارینگا قوواتی بِر.‏»‏ 
LUK.22.33	اُل:‏ ‏«‏آقام، مِن سِنینگ بیلِن زیندانا-دا، حتّیٰ اُلومه-ده گیتمَگه تاییار»‏ دییدی.‏ 
LUK.22.34	عیسی:‏ ‏«‏پِطرُس، سانگا دییَّرین، سِن بو گون خُرُز قیغیرمازدان اُنگ، مِنی تانییاندیغینگی اوچ گِزِک اینکَر اِدِرسینگ»‏ دییدی.‏
LUK.22.35	سُنگرا عیسی اُلاردان:‏ ‏«‏مِن سیزی پول حالتاسیز، تُرباسیز و کُووشسیز یُلّان زامانیم کِم زادینگیز بارمیدی؟»‏ دییّپ سُرادی.‏ اُلار:‏ ‏«‏یُقدی»‏ دییّپ جُغاپ بِردیلِر.‏ 
LUK.22.36	عیسی اُلارا:‏ ‏«‏ایندی پول حالتانگیز بار بُلسا، یانینگیزا آلینگ، بیر تُربا هِم آلینگ.‏ قیلیجینگیز یُق بُلسا، لِباسلارینگیزی ساتینگ-دا، بیر قیلیچ اِدینینگ.‏ 
LUK.22.37	‏”‏اُل گونَه‌کَرلِر بیلِن بیر ساییلدی“‏ دییّپ یازیلاندیر.‏ مِن سیزه دییَّرین:‏ بو مِن بارادا بِرجای بُلمالیدیر.‏ دُغرودان-دا، مِن حاقدا یازیلانلار بِرجای بُلوپ باریار»‏ دییدی.‏
LUK.22.38	شَگیرتلِر:‏ ‏«‏اِی آقام!‏ اینه، بو یِرده ایکی قیلیچ بار»‏ دییدیلِر.‏ عیسی هِم اُلارا:‏ ‏«‏شُل بُلیار»‏ دییدی.‏
LUK.22.39	عیسی داشاری چیقیپ، هِمیشه‌کیسی یالی زِیتون داغینا گیتدی.‏ شَگیرتلِری هِم اُنونگ ایزینا دوشدولِر.‏ 
LUK.22.40	اُل یِره بارانلاریندا، عیسی اُلارا:‏ ‏«‏وِسوِسَه دوشمِز یالی دُغا اِدینگ!‏»‏ دییدی.‏ 
LUK.22.41	اُزی بُلسا اُلاردان بیر داش آتیم چِته چِکیلدی-ده، دیزا چُکوپ:‏ 
LUK.22.42	‏«‏اِی، آتام!‏ اِگِر ایسلِسِنگ، بو عاذاپ کَسه‌سینی مِندِن داشلاشدیر!‏ یُنه مِنینگ خاییشیم دَل، سِنینگ ایسلِگینگ بُلسون!‏»‏ دییّپ، دُغا اِتمَگه دوردی.‏ 
LUK.22.43	آسماندان بیر پِریشده گُرنوپ، اُنی گویچلِندیردی.‏ 
LUK.22.44	اُل آغیر غاما باتیپ، تاغالّا بیلِن خودایا دُغا اِتدی.‏ عیسادان آقیان دِر یِره دامیان قان دامجالاری یالیدی.‏ 
LUK.22.45	دُغا اِدیپ بُلاندان سُنگ توروپ، عیسی شَگیرتلِرینگ یانینا گِلدی.‏ اُلارینگ اوقلاپ یاتاندیقلارینی گُردی، اُلار قایغی-حاسراتدان یانگا حالدان دوشوپدیلِر.‏ 
LUK.22.46	عیسی اُلارا:‏ ‏«‏نَمه اوچین اوقلاپ یاتیرسینگیز؟ ایمتِحاندا دوشمِز یالی، تورونگ-دا، دُغا اِدینگ!‏»‏ دییدی.‏
LUK.22.47	اُل حَضیر کِپلَپ دورقا، بیر جِماغات گُزونه گُروندی.‏ اُن ایکی شَگیرتلِرینگ بیری یهودا جِماغاتینگ اُوونه دوشوپ گِلیَردی.‏ یهودا عیسانی اُغشاجاق بُلوپ، اُنونگ قُلایینا گِلدی.‏ 
LUK.22.48	عیسی اُنگا:‏ ‏«‏اِی، یهودا!‏ سِن بیر اُغشوق بیلِن اینسان اُغلونا خایینلیق اِدیَرسینگمی؟»‏ دییّپ سُرادی.‏ 
LUK.22.49	عیسانینگ یانینداقیلار نَمه بُلجاغینی گُروپ:‏ ‏«‏اِی آقام!‏ قیلیچ بیلِن اورایلیمی؟»‏ دییدیلِر.‏ 
LUK.22.50	اُلارینگ بیری باش کاهینینگ خیدماتکَرینی اوروپ، اُنونگ ساغ قولاغینی کِسدی.‏ 
LUK.22.51	اِمّا عیسی:‏ ‏«‏هانی، بِس اِدینگ!‏»‏ دییدی.‏ سُنگرا خیدماتکَرینگ قولاغینا اِلینی دِگریپ، اُنی شِفا بِردی.‏ 
LUK.22.52	سُنگرا عیسی اُزونی اِله دوشورمَگَه گِلِن یُلباشچی کاهینلارا، عیباداتخاناداقی قاراوولّانگ سِردارلارینا، یاشولیلارا یوزلِنیپ:‏ ‏«‏نَمه اوچین بیر یُل کِسِنینگ قارشیسینا چیقیان یالی، مِنی توتماق اوچین قیلیچلی هِم تایاقلی گِلیپسینگیز؟ 
LUK.22.53	مِن هِر گون سیزینگ بیلِن بیرلیکده عیباداتخاناداقام، مِنی توتماندینگیز.‏ اِمّا ایندی بو واقت سیزینگکیدیر، قارانگقیلیغینگ حُکوم سوریَن ساغاتیدیر»‏ دییدی.‏
LUK.22.54	عیسانی توتوپ، باش کاهینینگ اُیونه آلیپ گیتدیلِر.‏ پِطرُس هِم قارانگقیلیق بیلِن اُلارینگ ایزینا دوشوپ گیتدی.‏
LUK.22.55	حایاطینگ اُرتاسیندا اُت یاقیپ اُتیرقالار، پِطرُس-دا اُلارینگ آراسیندا اُتیردی.‏ 
LUK.22.56	پِطرُسی اُدونگ یاغتیسینا گُرِن بیر کِنیز اُنگا چیندان سِراِتدی-ده:‏ ‏«‏بو آدام هِم اُنونگ بیلِن بیلِدی»‏ دییدی.‏ 
LUK.22.57	اِمّا پِطرُس:‏ ‏«‏اِی، هِلِی، مِن اُنی تانیمییارین»‏ دییّپ اینکَر اِتدی.‏
LUK.22.58	آز واقتدان سُنگ باشغا بیری اُنی گُروپ:‏ ‏«‏سِن هِم شُلاردان»‏ دییدی.‏ اِمّا پِطرُس:‏ ‏«‏قارداش، مِن اُلاردان دَل»‏ دییدی.‏
LUK.22.59	آرادان بیر ساغادا یاقین واقت گِچِنسُنگ، باشغا بیر آدام:‏ ‏«‏دُغرودان-دا، بو آدام اُنونگ بیلِن بیلِدی، سِبَبی بو جلیل‌لی»‏ دییدی.‏ 
LUK.22.60	اِمّا پِطرُس:‏ ‏«‏اِی، قارداش، مِن سِنینگ نَمه آیدیانینگی بیلِمُق»‏ دییدی.‏ اِدیل شُل واقت، پِطرُس کِپلَپ دورقا، خُرُز قیغیردی.‏ 
LUK.22.61	عیسی قانگریلیپ، پِطرُسا گُزلِدی.‏ پِطرُس عیسانینگ:‏ ‏«‏خُرُز قیغیرمازدان اُنگ، سِن مِنی اوچ گِزِک اینکَر اِدِرسینگ»‏ دییِن سُزونی یادلادی.‏ 
LUK.22.62	پِطرُس داشاری چیقیپ، مُنگّوریپ آغلادی.‏
LUK.22.63	عیسانی ساقلایان آداملار اُنی ماسغارالاپ، اورماغا باشلادیلار.‏ 
LUK.22.64	گُزونی دانگیپ:‏ ‏«‏هانی، وِلیلیک اِت!‏ سِنی اوران کیم؟»‏ دییّپ سُرادیلار.‏ 
LUK.22.65	یِنه-ده اُنگا کَن تِلِکه سُزلِر آیتدیلار.‏
LUK.22.66	دانگ آتاندا، خالقینگ یاشولیلاری، یُلباشچی کاهینلار و دین عُلَمالار ییغنانیشیپ، اُنی اُزلِرینینگ مِجلِسینه گِتیردیلِر.‏ 
LUK.22.67	اُلار عیسادان:‏ ‏«‏بیزه آیت، سِن مسیحمی؟»‏ دییّپ سُرادیلار.‏ عیسی اُلارا:‏ ‏«‏آیتسام، اینانمارسینگیز؛ 
LUK.22.68	سُراسام، جُغاپ بِرمِرسینگیز.‏ 
LUK.22.69	اِمّا موندان بِیلَک اینسان اُغلی قودراتلی خودایینگ ساغیندا اُتورار»‏ دییدی.‏ 
LUK.22.70	اُلارینگ هِمِّسی:‏ ‏«‏اُندا سِن خودایینگ اُغلی-دا؟»‏ دییّپ سُرادیلار.‏ عیسی اُلارا:‏ ‏«‏مِنینگ کیمدیگیمی اُزونگیز آیدیپ دورسونگیز»‏ دییّپ جُغاپ بِردی.‏ 
LUK.22.71	اُلار:‏ ‏«‏بیزه موندان باشغا شاهاتلیق نَمَه گِرِک؟ بیز مونی اُنونگ اُز دیلیندِن اِشیتدیک آخیری»‏ دییّشدیلِر.‏
LUK.23.1	سُنگرا مِجلِسینگ هِمّه آداملاری یِرلِریندِن توروپ، عیسانی پیلاتُسینگ یانینا گِتیردیلِر.‏ 
LUK.23.2	اُلار عیسانی عاییپلاماغا باشلادیلار:‏ ‏«‏بیز بو آدامینگ خالقیمیزی آزدیریاندیغینی گُردوک و اُل ایمپِراطُرا مالییات تُلِمَگه قارشی چیقیار و اُزونی مسیح هِم پادیشاه دییّپ آدلاندیریار.‏»‏ 
LUK.23.3	پیلاتُس اُندان:‏ ‏«‏سِن یَهودیلِرینگ پادیشاهسیمی؟»‏ دییّپ سُرادی.‏ عیسی اُنگا:‏ ‏«‏اُز آیدیشینگ یالیدیر»‏ دییّپ جُغاپ بِردی.‏ 
LUK.23.4	سُنگرا پیلاتُس یُلباشچی کاهینلار بیلِن خالقا:‏ ‏«‏مِن بو آدامدا هیچ بیر عاییپ گُرمِدیم»‏ دییدی.‏ 
LUK.23.5	اِمّا اُلار قایتا-قایتا آیدیپ:‏ ‏«‏بو آدام اُز تَعلیماتی بیلِن تامام یهودیه‌نینگ خالقینی آزدیریار.‏ اُل جلیل‌دِن باشلاپ، شو یِره چِنلی گِلدی»‏ دییدیلِر.‏
LUK.23.6	مونی اِشیدیپ، پیلاتُس:‏ ‏«‏بو آدام جلیل‌لیمی؟»‏ دییّپ سُرادی.‏ 
LUK.23.7	عیسانینگ هیرودیسینگ وِلایاتینداندیغینی بیلِنسُنگ، پیلاتُس اُنی هیرودیسینگ یانینا ایبِردی، سِبَبی شُل واقت هیرودیسینگ اُزی هِم اورشلیمدِدی.‏ 
LUK.23.8	هیرودیس عیسانی گُروپ قاتی بِگِندی، سِبَبی کَن واقتدان بَری اُنی گُرمِک ایسلِیَردی.‏ اُل باراداقی اِشیدِن کَن زاتلارینا گُرَه، اُندان بیر عالامات گُرِرین دییِن اومیدی باردی.‏ 
LUK.23.9	هیرودیس اُندان کَن سُراغلار سُرادی، اِمّا عیسی اُنگا هیچ بیر جُغاپ بِرمِدی.‏ 
LUK.23.10	یُلباشچی کاهینلار بیلِن دین عُلَمالار بُلسا اُل یِرده دوروپ، اُنی بیراغیزدان تُهمِت اوریاردیلار.‏ 
LUK.23.11	سُنگرا هیرودیس بیلِن اُنونگ سِربازلاری عیسانی کیچِلدیپ ماسغارالادیلار.‏ اوسّونه بیر نِفیس دُن گِیدیریپ، پیلاتُسینگ یانینا ایبِردیلِر.‏ 
LUK.23.12	شُل گون پیلاتُس بیلِن هیرودیس دُست بُلدی؛ موندان اُوال اُلارینگ آراسیندا دوشمانچیلیق باردی.‏
LUK.23.13	پیلاتُس یُلباشچی کاهینلاری، خالقینگ یاشولیلاری و آداملاری اویشوریپ، 
LUK.23.14	اُلارا:‏ ‏«‏سیز بو آدامی مِنینگ یانیما خالقی آزدیریار دییّپ گِتیردینگیز.‏ مِن اُنی گُزونگیزینگ اُوونده سُراق اِتدیم، اِمّا اُل باراداقی تُهمِت اورمالارینگیزینگ هیچ بیری دُغری چیقمادی.‏ 
LUK.23.15	اُنی هیرودیسینگ یانینا ایبِردیم، اُل هِم هیچ گونَه تاپمان، اُنی ایزینا ایبِردی.‏ سیزینگ گُرشونگیز یالی، اُل اُلومه لاییق هیچ زات اِتمَندیر.‏ 
LUK.23.16	شُنونگ اوچین هِم، مِن اُنونگ جِزاسینی بِریپ، بُشاتجاق»‏ دییدی.‏ ‏[‏ 
LUK.23.17	پیلاتُس بایرامچیلیق میناسیبِتلی خالقا بیر آدامی بُشادیپ بِرمِلیدی.‏]‏
LUK.23.18	اِمّا هِمّه خالق بیراغیزدان:‏ ‏«‏بو آدامی هِلَک اِت!‏ بیزه باراباسی بُشات!‏»‏ دییّپ قیغیریشدیلار.‏ 
LUK.23.19	باراباس شَهرده یوزه چیقان بیر قالماغالا قاتناشاندیغی و قانخُردوغی اوچین زیندانا سالنیپدی.‏ 
LUK.23.20	پیلاتُس عیسانی بُشاتماق نییِتی بیلِن یِنه-ده خالقا یوزلِندی.‏ 
LUK.23.21	اِمّا اُلار:‏ ‏«‏اُنی صلیبه چویله!‏ صلیبه چویله!‏»‏ دییّپ قیغیریشدیلار.‏ 
LUK.23.22	پیلاتُس اوچونجی گِزِک اُلارا:‏ ‏«‏نَمه اوچین؟ بو آدام نَمه جِنایات ایش اِتدی؟ مِن اُندان اُلوم جِزاسینا لاییق هیچ زات تاپمادیم.‏ شُنونگ اوچین هِم اُنی جِزالاندیریپ بُشاتجاق»‏ دییدی.‏ 
LUK.23.23	اِمّا اُلار سِسلِرینی خاص قاتالدیپ، قایتا-قایتا بیلِن اُنونگ صلیبه چویلِنمِگینی ایسلِدیلِر و اُلارینگ سِسی اوستون چیقدی.‏ 
LUK.23.24	شِیلِلیک بیلِن، پیلاتُس اُلارینگ ایسلِگینی بِرجای اِتمِک قارارینا گِلدی.‏ 
LUK.23.25	اُلارینگ سُران آدامینی، قالماغال تورزوپ، آدام اُلدورِنی اوچین زیندانا سالنان آدامی بُشاتدی، عیسانی بُلسا اُلارینگ ایختییارینا بِردی.‏
LUK.23.26	سِربازلار عیسانی آلیپ باریارقالار، اِکینچیلیگیندِن گِلیَن قیرِوانلی شمعونی توتوپ، آرقاسینا صلیبی یوکلِدیلِر و عیسانینگ ایزیندان یُریمَگه مِجبور اِتدیلِر.‏ 
LUK.23.27	اولی بیر جِماغات عیسانینگ ایزینا دوشوپ گیتدی، اُلارینگ آراسیندا اُنونگ اوچین زار-زار آغلایان آیال‍لار هِم باردی.‏ 
LUK.23.28	عیسی اُل آیال‍لارا طاراف اُورولیپ، شِیله دییدی:‏ ‏«‏اِی، اورشلیم قیزلاری!‏ مِنینگ اوچین آغلامانگ.‏ اُزونگیز و فِرزِنتلِرینگیز اوچین آغلانگ.‏ 
LUK.23.29	چونکی شِیله بیر گونلِر گِلِر، آداملار:‏ ‏”‏گُورِلی بُلمایان آیال‍لار، دُغورمادیق گُوره‌لِر، چاغا اِمدیرمِدیک گُووسلِر نَهیلی خوشواقت!‏“‏ دییِرلِر.‏ 
LUK.23.30	شُندا داغلارا:‏ ‏”‏بیزینگ اوستومیزه ییقیلینگ!‏“‏ دِپه‌لِره:‏ ‏”‏بیزینگ اوستومیزی اُرتونگ!‏“‏ دییِرلِر.‏
LUK.23.31	اِگِر آداملار گُک باغا شِیله زاتلار اِدیَن بُلسالار، اُندا قوری باغا نَمه بُلار؟»‏
LUK.23.32	عیسی بیلِن باشغا ایکی جِنایاتچینی هِم جِزالاندیرماق اوچین آلیپ باریاردیلار.‏ 
LUK.23.33	اُلار ‏«‏کِلّه‌چاناق»‏ دییِن یِره گِلِنلِریندِن سُنگ، عیسانی یانگقی جِنایاتچیلار بیلِن بیرلیکده صلیبه چویلِدیلِر.‏ جِنایاتچیلارینگ بیری اُنونگ ساغ طارافیندا، بِیلِکیسی سُل طارافیندادی.‏ 
LUK.23.34	عیسی:‏ ‏«‏آتام!‏ اُلاری باغیشلا، سِبَبی اُلار نَمه اِدیَنلِرینی بیلِنُقلار»‏ دییدی.‏ سِربازلار قُرعه آتیشیپ، اُنونگ لِباسلارینی پایلاشیاردیلار.‏
LUK.23.35	خالق اُنگا باقیپ دوردی.‏ یُلباشچیلار هِم اُنونگ اوستوندِن گولوپ:‏ ‏«‏اُل باشغالاری نِجات بِردی.‏ اِگِر اُل خودایینگ سِچیپ-سایلانان مسیحی بُلسا، دِگمه، ایندی اُزونی هِم نِجات بِرسیندَه!‏»‏ دییّشیَردیلِر.‏ 
LUK.23.36	سِربازلار هِم یانینا گِلیپ، اُنی ماسغارالایاردیلار و اُنگا تورشی شِراپ بِردیلِر:‏ 
LUK.23.37	‏«‏اِگِر یَهودیلِرینگ پادیشاهسی بُلسانگ، اُزونگی نِجات بِر-دا!‏»‏ دییَّردیلِر.‏ 
LUK.23.38	اُنونگ دِپه‌سینده بُلسا:‏ ‏«‏بو یِهودیلِرینگ پادیشاهسیدیر»‏ دییِن یازو باردی.‏
LUK.23.39	چویلِنِن جِنایاتچیلارینگ بیری اُنگا سِووپ:‏ ‏«‏سِن مسیح دَلمی نَمه؟ اُندا اُزونگی-ده، بیزی-ده نِجات بِر-دَه!‏»‏ دییدی.‏ 
LUK.23.40	ایکینجی جِنایاتچی بُلسا مونی آیدانا کَیَپ:‏ ‏«‏سِن خودایدان قُرقانگُقمی؟ سِن هِم اُنونگ بیلِن بیر جِزانی چِکیَرسینگ!‏ 
LUK.23.41	بیز اُز اِتمیشیمیزه لاییق عادالاتلی جِزا آلدیق.‏ اِمّا بو آدام هیچ بیر تِلِکه ایش اِتمِدی آخیری»‏ دییدی.‏ 
LUK.23.42	سُنگرا اُل:‏ ‏«‏عیسی، شاهلیغینگا باران واقتینگ مِنی یادلاغین!‏»‏ دییدی.‏ 
LUK.23.43	عیسی هِم اُنگا:‏ ‏«‏سانگا دُغروسینی آیدیارین، سِن شو گون مِنینگ بیلِن بیله جِنِّتده بُلارسینگ»‏ دییدی.‏
LUK.23.44	واقت گونُرتانا قُلایلاندا، گونونگ یوزی توتولدی، اُیلَن ساغات اوچه چِنلی هِمّه یوردی قارانگقیلیق آلدی.‏ 
LUK.23.45	عیباداتخانانینگ پِرده‌سی اُرتاراسیندان ییرتیلیپ، ایکَه بُلوندی.‏ 
LUK.23.46	 عیسی قاتی سِس بیلِن قیغیریپ:‏ ‏«‏آتام!‏ روحومی سِنینگ اِلینگه تابشیریارین»‏ دییدی-ده، جان بِردی.‏
LUK.23.47	اَفسَر بُلان واقانی گُروپ، خودایی اُودی.‏ اُل:‏ ‏«‏بو، حاقیقاتدان-دا، دُغری آدام میشدیق!‏»‏ دییدی.‏ 
LUK.23.48	بو زاتلارا تُماشا اِتمِک اوچین اویشِن هِمّه خالق بُلان واقالاری گُروپ، قورساقلارینی یومروقلای-یومروقلای ایزلارینا قایتدی.‏ 
LUK.23.49	عیسانی تانییان آداملارینگ هِمِّسی، شِیله-ده جلیل‌دِن اُنونگ ایزینا دوشوپ گِلِن آیال‍لار داشراقدا دوروپ، بو واقالارا سین اِدیَردیلِر.‏
LUK.23.50	مِجلِس آداملاریندان یوسف آدلی بیر آدام باردی.‏ اُل قاوی هِم دُغری آدامدی.‏ 
LUK.23.51	اُزی-ده مِجلِسینگ قارارینا و ایشینه راضیلیق بِرمَندی.‏ یوسف یهودیه‌نینگ رامه شَهریندِن بُلوپ، خودایینگ پادیشاهلیغینا قاراشیاردی.‏ 
LUK.23.52	اُل پیلاتُسینگ یانینا باریپ، عیسانینگ جِسِدینی دیلِدی.‏ 
LUK.23.53	سُنگرا اُنی آشاق دوشوریپ، کِفِنه دُلاپ، قایادا قازیلان و حَضیر چِنلی هیچ کیمینگ جایلانمادیق قابریندا جایلادی.‏ 
LUK.23.54	بو ایش تاییارلیق گونونینگ آخیریندا بُلوپ، سَبَّت گونونینگ باشلانماغینا قُلایدی.‏
LUK.23.55	عیسی بیلِن جلیل‌دِن گِلِن آیال‍لار هِم یوسفینگ ایزینا دوشوپ گیتدیلِر-ده، قابری و اُنونگ جِسِدینینگ نَهیلی جایلانانینی گُردولِر.‏ 
LUK.23.56	سُنگرا اُلار اُیلِرینه قایدیپ، خوش ایسلی اوزَرلیگلِر و عاطیرلار تاییارلادیلار.‏ اِمّا خودایینگ حُکومی گُرَه سَبَّت گونی اُلار دینچ آلدیلار.‏
LUK.24.1	یِکشَنبه گونی اِرتیر ایربیلِن آیال‍لار تاییارلان خوش ایسلی اوزَرلیگلِرینی آلیپ، قابرینگ باشینا باردیلار.‏ 
LUK.24.2	اُلار قابرینگ آغزینداقی داشینگ بیر چِته تُغالاناندیغینی گُردولِر.‏ 
LUK.24.3	قابرینگ ایچینه گیرِنلِرینده بُلسا، عیسانینگ جِسِدینی تاپمادیلار.‏ 
LUK.24.4	مونگا حایران بُلوپ دورقالار، قارشیلاریندا یالقیم سالیان لِباسدا ایکی سانی آدام بیردِن گُروندیلِر.‏ 
LUK.24.5	آیال‍لار قُرقوپ، باشلارینی آشاق توتدولار.‏ یانگقی آداملار اُلارا:‏ ‏«‏سیز نَمه اوچین دیرینی اُلولِرینگ آراسیندان گُزلِیَرسینگیز؟ 
LUK.24.6	اُل بو یِرده دَل، اُل دیرِلدی!‏ اُل هِنیز سیزینگ بیلِن بیلِکَه جلیل‌ده اُزونگیزه آیدان زاتلارینی یادینگیزا سالینگ.‏ 
LUK.24.7	اُل:‏ ‏”‏اینسان اُغلی گونَه‌لی آداملارینگ اِلینه تابشیریلمالی، صلیبه چویلِنمِلی، اُلِندِن سُنگ اوچولِنجی گون دیرِلمِلیدیر“‏ دییّپدی»‏ دییدیلِر.‏ 
LUK.24.8	سُنگرا عیسانینگ بو سُزلِری اُلارینگ یادینا دوشدی.‏
LUK.24.9	آیال‍لار قابردان اُورولیپ گِلیپ، بولارینگ بارینی اُنبیر رِسول‍لارا و بِیلِکیلِرینگ هِمِّسینه خابار بِردیلِر.‏ 
LUK.24.10	رِسول‍لارا بو خاباری یِتیرِنلِر مَجدَلَلی مریم، یوانّا، یعقوبینگ اِنه‌سی مریم و اُلارینگ یانینداقی بِیلِکی آیال‍لاردی.‏ 
LUK.24.11	اِمّا بو سُزلِر رِسول‍لارا بُش گُروندی، اُلار آیال‍لارا اینانمادیلار.‏ 
LUK.24.12	پِطرُس بُلسا یِریندِن توروپ، قابرا طاراف یُرتدی.‏ اُل اِنگیلیپ، کِفِنینگ بُش یاتانینی گُردی.‏ اُل بُلان واقا گِنگ قالیپ، ایزینا دُلاندی.‏
LUK.24.13	شُل گون شَگیرتلِردِن ایکیسی عِمواس دییِن اُبا باریاردی.‏ بو اُبا اورشلیمدِن اُن کیلُمِتره اوزاقلیقدا یِرلِشیَردی.‏ 
LUK.24.14	اُلار بُلوپ گِچِن بو واقالار حاقدا اُزآرا گورلِشیَردیلِر.‏ 
LUK.24.15	شِیلِلیکده، کِپلِشیپ، فیکر آلشیپ باریارقالار، عیسانینگ اُزی یاقینا گِلیپ، اُلار بیلِن بیله یُریبِردی.‏ 
LUK.24.16	یُنه اُنی تانیماز یالی، اُلارینگ گُزلِری باغلانیپدی.‏
LUK.24.17	عیسی اُلاردان:‏ ‏«‏یُل بُلسون!‏ نَمه حاقدا گورّونگ اِدیپ باریانگیز؟»‏ دییّپ سُرادی.‏ اُلار قایغیلی یاغدایدا دوردیلار.‏ 
LUK.24.18	اُلارینگ کلیوپاس آدلیسی:‏ ‏«‏اورشلیمده بُلوپ-دا، شو گونلِر اُل یِرده بُلان واقالاردان بیخابار بیگانه یِکه سِنمیکَنگ؟»‏ دییّپ سُرادی.‏ 
LUK.24.19	عیسی اُلاردان:‏ ‏«‏هایسی واقالار؟»‏ دییّپ سُرادی.‏ اُلار شِیله جُغاپ بِردیلِر:‏ ‏«‏ناصِره‌لی عیسی حاقدَکی واقالار.‏ اُل خودایینگ و هِمّه خالقینگ ناظاریندا سُزده هِم ایشده گویچلی پیغامباردی.‏ 
LUK.24.20	یُلباشچی کاهینلار بیلِن حاکیملِریمیز اُنی اُلوم جِزاسینا حُکوم اِتدیریپ، صلیبه چویلِمِک اوچین حاکیمینگ اِلینه تابشیردیلار.‏ 
LUK.24.21	بیز بُلسا اسرائیلی نِجات بِرجِک شُلدور دییّپ اومید اِدیپدیک.‏ موندان باشغا بو زاتلارینگ بُلانینا اوچ گون بُلدی.‏ 
LUK.24.22	اوستونه-ده، آیال‍لاریمیزینگ کَبیری هِم بیزی حایرانا قُیدی.‏ اُلار شو گون ایر بیلِن قابرینگ باشینا باریپ، 
LUK.24.23	اُنونگ جِسِدینی تاپماندیرلار.‏ اُلار بیزینگ یانیمیزا گِلیپ، اُزلِرینه پِریشده‌لِرینگ گُرنِندیگینی آیتدیلار.‏ پِریشده‌لِر اُنگا دیری دییَّرمیشلِر.‏ 
LUK.24.24	سُنگرا بیزینگکیلِرینگ کَبیری قابرا باریپ، یاغدایینگ اِدیل آیال‍لارینگ آیدیشی یالیدیغینی گُروپدیرلِر، اِمّا عیسانی گُرمَندیرلِر.‏»‏
LUK.24.25	عیسی اُلارا:‏ ‏«‏واخ، سیز عاقیلسیزلار!‏ پیغامبارلارینگ آیدانلارینا گیچ اینانیانلار!‏ 
LUK.24.26	مسیح بو عاذاپلاری گُروپ، اُز بِییکلیگینه گیرمِلی دَلمیدی؟»‏ دییدی.‏ 
LUK.24.27	سُنگرا اُل موسی بیلِن هِمّه پیغامبارلاردان باشلاپ، هِمّه مُقادِّس یازغیلاردا اُزی حاقدا آیدیلانلاری اُلارا دوشوندیردی.‏
LUK.24.28	اُلار باریان اُبالارینا قُلایلانلاریندا، عیسی اوزاغراق گیدِرلی گُروندی.‏ 
LUK.24.29	اِمّا اُلار اُنی ساقلاپ:‏ ‏«‏بیزینگ یانیمیزدا قالای، باسیم آغشام دوشِر، گون یاشیپ باریار»‏ دییدیلِر.‏ شِیلِلیکده، عیسی اُلارینگ یانیندا قالدی.‏ 
LUK.24.30	عیسی اُلار بیلِن ساچاق باشیندا اُتیرقا، چُرِک آلیپ، شوکور اِتدی-ده، بُلوپ اُلارا بِردی.‏ 
LUK.24.31	شُندا اُلارینگ گُزلِری آچیلیپ، عیسانی تانیدیلار، اِمّا عیسی اُلارینگ گُزلِریندِن غاییپ بُلدی.‏ 
LUK.24.32	اُلار بیری-بیرلِرینه:‏ ‏«‏یُلدا بیزینگ بیلِن کِپلِشیپ گِلیَرکَه، بیزه مُقادِّس یازغیلاری دوشوندیریَرکَه، ایچیمیزده یورِگیمیز یانمایارمیدی دییسِنه؟»‏ دییّشدیلِر.‏
LUK.24.33	اُلار توروپ، شُل واقتینگ اُزونده اورشلیمه دُلاندیلار.‏ اُل یِرده اُنبیر رِسول‍لاری و اُلارینگ یانیندا بیله اویشوپ اُتورانلاری تاپدیلار.‏ 
LUK.24.34	بولار:‏ ‏«‏دُغرودان-دا، عیسی دیرِلیپدیر و شمعونا گُرنوپدیر!‏»‏ دییدیلِر.‏ 
LUK.24.35	سُنگرا اُل ایکیسی یُلدا بُلان واقالاری، عیسی چُرِگی بُلِنده، اُنی تانیدیقلارینی گورّونگ بِردیلِر.‏
LUK.24.36	اُلار هِنیز بو بارادا گورّونگ بِریپ دورقالار، عیسانینگ اُزی اُلارینگ آراسیندا دوروپ:‏ ‏«‏سیزه سالاملار بُلسون!‏»‏ دییدی.‏ 
LUK.24.37	اُلار روح گُریَندیریس فیکر اِدیپ، تیسگینیپ قُرقدولار.‏ 
LUK.24.38	عیسی اُلارا:‏ ‏«‏نَمه اوچین آلدیراشیارسینگیز؟ نَمه سِبَپدِن گُونونگیزه بِیله فیکرلِر گِلیَر؟ 
LUK.24.39	مِنینگ اِل‍لِریمه، آیاقلاریما گُزَنگ.‏ بو مِنینگ اُزوم!‏ مانگا اِل‍لِرینگیزی دِگریپ گُرونگ.‏ روحونگ اِت بیلِن سونگکی بُلماز، اِمّا گُرشونگیز یالی، مِنینگکی بار»‏ دییدی.‏ 
LUK.24.40	مونی آیدیپ، اِل‍لِرینی، آیاقلارینی اُلارا گُرکِزدی.‏ 
LUK.24.41	اُلار شاتلیقدان یانگا هِنیزِم اینانیپ بیلمَن، حایران قالیپ دورقالار، عیسی اُلارا:‏ ‏«‏بو یِرده اییمَگه بیر زادینگیز بارمی؟»‏ دییّپ سُرادی.‏ 
LUK.24.42	اُنگا بیشیریلِن بالیغینگ بیر بُلِگینی بِردیلِر.‏ 
LUK.24.43	عیسی آلیپ، اُلارینگ گُزلِرینینگ اُوونده اُنی اییدی.‏
LUK.24.44	عیسی اُلارا:‏ ‏«‏مِن هِنیز یانینگیزداقام سیزه آیدان سُزلِریم شولاردیر:‏ مِن حاقدا موسانینگ تُورات‌یندا، پیغامبارلارینگ کیتاپلاریندا و زِبوردا یازیلانلارینگ هِمِّسی بِرجای بُلمالیدیر»‏ دییدی.‏ 
LUK.24.45	سُنگرا مُقادِّس یازغیلارا دوشونمِکلِری اوچین، اُلارینگ فیکرلِرینی آچدی.‏ 
LUK.24.46	عیسی اُلارا:‏ ‏«‏شِیله یازیلاندیر:‏ مسیح عاذاپ گُروپ اُلِندِن سُنگ اوچولِنجی گون دیرِلِر.‏ 
LUK.24.47	شِیله هِم توبا اِدیپ، گونَه‌لِرینینگ باغیشلانماغی باراداقی خوش خاباری اورشلیمدِن باشلاپ، هِمّه میلِّتلِره اُنونگ آدیندان واغیظ اِدیلمِلیدیر.‏ 
LUK.24.48	سیز بو زاتلارا شاهات بُلارسینگیز.‏ 
LUK.24.49	مِن هِم آتامینگ واعدا اِدِن مُقادِّس روحونی سیزه یُل‍لارین.‏ اِمّا سیز آسماندان اینجِک قودرات بیلِن دُلدوریلیانچانگیز، اورشلیمده قالینگ»‏ دییدی.‏
LUK.24.50	عیسی شَگیرتلِری شَهرینگ داشینا چیقاریپ، بِیت‌عَنیا گِتیردی.‏ سُنگرا اِل‍لِرینی قالدیریپ، اُلارا بِرِکِت بِردی.‏ 
LUK.24.51	بِرِکِت بِریپ دورقا، اُلاردان آیریلیپ، آسمانا گُتِریلدی.‏ 
LUK.24.52	اُلار هِم اُنگا سِجده اِدیپ، اولی شاتلیق بیلِن اورشلیمه دُلاندیلار.‏ 
LUK.24.53	اُلار هِمیشه عیباداتخانادا بُلوپ، خودایا شوکور اِدیَردیلِر.‏
JHN.1.1	اُوال-باشدا سُز باردی، سُز خودای بیلِندی و سُز خودایینگ اُزودی.‏ 
JHN.1.2	اُوال-باشدا سُز خودای بیلِندی.‏ 
JHN.1.3	هِمّه زاد سُز اوستو بیلِن یارادیلدی و یارادیلان زاتلارینگ هیچ بیری اُنسوز یارادیلمادی.‏ 
JHN.1.4	سُزده یاشاییش باردیر، بو یاشاییش اینسانلارینگ نوری بُلدی.‏ 
JHN.1.5	نور قارانگقیلیقدا پارلایاندیر، قارانگقیلیق بُلسا اُنی یِنگیپ بیلیَن دَلدیر.‏
JHN.1.6	خودای طارافیندان یحیی آدلی بیر آدام ایبِریلدی.‏ 
JHN.1.7	یحیی نور بارادا شاهاتلیق اِتمَگه و اُز شاهاتلیغی اوستو بیلِن هِمِّلِری ایناندیرماغا گِلدی.‏ 
JHN.1.8	یحیانینگ اُزی نور دَلدی، اُل دینگه نور بارادا شاهاتلیق اِتمَگه گِلدی.‏
JHN.1.9	هِر بیر اینسانی نورلاندیریان حاقیقی نور دونیَه گِلیَردی.‏ 
JHN.1.10	اُل دونیَه‌دِدی، دونیَه سُز اوستو بیلِن یارادیلیپدی، اِمّا دونیَه اُنی تانیمادی.‏ 
JHN.1.11	اُل اُزونینگکیلِره گِلدی، اِمّا اُلار اُنی قابول اِتمِدیلِر.‏ 
JHN.1.12	اُل اُزونی قابول اِدیپ، آدینا ایمان گِتیرِنلِرینگ هِمِّسینه خودایینگ فِرزِنتلِری بُلماق حاقینی بِردی.‏ 
JHN.1.13	اُلار نه تِن، نه اینسان ایسلِگیندِن، نه-ده اِرکِک هُوِسیندِن دُغوپدیلار، اُندان باشغا، خودای طارافیندان دُغلان فِرزِنتلِردیر.‏
JHN.1.14	سُز اینسان بُلوپ، آرامیزدا گِلیپ یاشادی.‏ اُل مِرحِمِتدِن و حاقیقاتدان دُلودی.‏ بیز اُنونگ بِییکلیگینی، یَعنی آتادان گِلِن یِکِجه اُغلونینگ بِییکلیگینی گُردوک.‏
JHN.1.15	یحیی عیسی بارادا شاهاتلیق اِدیپ، قاتی سِس بیلِن:‏ ‏«‏اینه، مِندِن سُنگرا گِلجِک مِندِن یُقاریدیر، سِبَبی اُل مِندِن هِم اُوال باردی دییِنیم شودور»‏ دییّپ قیغیریاردی.‏ 
JHN.1.16	بیزینگ هِمَّمیز اُنونگ دُلیلیغیندان مِرحِمِت اوستونه مِرحِمِت آلدیق.‏ 
JHN.1.17	چونکی شِریغات موسی اوستو بیلِن بِریلدی، اِمّا مِرحِمِت و حاقیقات بُلسا عیسی مسیح اوستو بیلِن گُروندی.‏ 
JHN.1.18	هیچ کیم هیچ هاچان خودایی گُرِن دَلدیر، اُنی بیزه آتاسینینگ قوجاغینداقی، اُزی-ده خودای بُلان یِکِجه اُغلی تانیتدی.‏
JHN.1.19	اینه، یَهودی باشلیقلاری اورشلیمدِن کاهینلاری و لاویلاری یحیانینگ یانینا ایبِردیلِر.‏ اُلار یحیادان:‏ ‏«‏سِن کیم؟»‏ دییّپ سُرادیلار.‏ 
JHN.1.20	یحیی سُزونی اینکَر اِتمِدی، اُل شاهاتلیق اِدیپ:‏ ‏«‏مِن مسیح دَل»‏ دییّپ، آچیق ایقرار اِتدی.‏ 
JHN.1.21	اُلار اُندان:‏ ‏«‏اُندا سِن کیم؟ بِلکی، اِلیاس‌سینگ؟»‏ دییّپ سُرادیلار.‏ یحیی:‏ ‏«‏یُق»‏ دییّپ جُغاپ بِردی.‏ اُلار یِنه-ده:‏ ‏«‏اُندا شُل قاراشیلیان پیغامبارمینگ؟»‏ دییّپ سُرادیلار.‏ اُل:‏ ‏«‏یُق، مِن اُل دَل»‏ دییّپ جُغاپ بِردی.‏ 
JHN.1.22	آخیری اُلار:‏ ‏«‏اُندا سِن کیم؟ بیز اُزومیزی یُلّانلارا نَمه جُغاپ بِرِیلی؟ سِن اُزونگ حاقدا نَمه آیدیپ بیلجِک؟»‏ دییّپ سُرادیلار.‏ 
JHN.1.23	یحیی اِشعیا پیغامبارینگ سُزلِری بیلِن جُغاپ بِریپ:‏ ‏«‏اینه، شُل، ‏”‏خودایینگ یُلونی دُغرولانگ“‏ دییّپ، بیاباندا قیغیریانینگ سِسی مِندیرین»‏ دییدی.‏
JHN.1.24	اُنسُنگ اُنونگ یانینا ایبِریلِن کَبیر فَریسی‌لِر:‏ 
JHN.1.25	‏«‏سِن مسیحِم، اِلیاس‌ام، قاراشیلیان پیغامبارام دَل بُلسانگ، اُندا نَمه اوچین آداملاری تَعمید بِریَرسینگ؟»‏ دییّپ سُرادیلار.‏ 
JHN.1.26	یحیی اُلارا:‏ ‏«‏هاووا، مِن آداملاری سووا تَعمید بِریَرین، اِمّا آرانگیزدا بیری بار، سیز اُنی تانیمییارسینگیز.‏ 
JHN.1.27	اُل مِندِن سُنگرا گِلجِکدیر.‏ مِن اُنونگ کُووشینینگ باغینی چُزمَگه-ده میناسیپ دَلدیرین»‏ دییّپ جُغاپ بِردی.‏
JHN.1.28	بو واقالارینگ هِمِّسی اُردُن آرناسینینگ یُقارسینداقی بِیت‌عَنیادا، یحیانینگ تَعمید بِریَن یِرینده بُلوپ گِچدی.‏
JHN.1.29	اِرتِسی گونی یحیی اُز یانینا گِلیَن عیسانی گُروپ، شِیله دییدی:‏ ‏«‏اینه، دونیَه‌نی گونَه‌دِن گُتِریَن خودایینگ قوزوسی!‏ 
JHN.1.30	سیزه:‏ ‏”‏مِندِن سُنگرا بیری گِلِر، اُل مِندِن اوستوندیر، سِبَبی اُل مِندِن هِم اُوال باردی“‏ دییّپ آیدان کیشیم شودور.‏ 
JHN.1.31	باشدا مِن هِم اُنونگ کیمدیگینی تانیمییاردیم، اِمّا مِنینگ آداملاری سووا تَعمید بِرمَگه گِلمِگیمینگ ماقصادی اُنی اسرائیل خالقینا تانیتماقدیر.‏»‏
JHN.1.32	یحیی یِنه شاهاتلیق اِدیپ، شِیله دییدی:‏ ‏«‏مِن مُقادِّس روحونگ آسماندان کِپدِری کیمین اینیپ، اُنونگ اوستونه قُنانینی گُردوم.‏ 
JHN.1.33	شُل واقت مِن اُنونگ کیمدیگینی تانیمییاردیم، اِمّا آداملاری سووا تَعمید بِرجِک اوچین مِنی ایبِرِن:‏ ‏”‏مُقادِّس روحونگ کیمینگ اوستونه اینِنینی گُرسِنگ، آداملاری مُقادِّس روحا تَعمید بِرجِک شُلدور“‏ دییدی.‏ 
JHN.1.34	مِن مونی گُردوم و اُنونگ خودایینگ اُغلودیغینا شاهاتلیق اِدیَرین.‏»‏
JHN.1.35	اِرتِسی گون یحیی یِنه شُل یِردِدی، یانیندا-دا ایکی سانی شَگیردی باردی.‏ 
JHN.1.36	اُل گِچیپ باریان عیسانی گُروپ:‏ ‏«‏اینه، خودایینگ قوزوسی!‏»‏ دییدی.‏ 
JHN.1.37	یحیانینگ سُزلِرینی اِشیدیپ، بو ایکی شَگیرت عیسانینگ ایزینا دوشوپ گیتدی.‏ 
JHN.1.38	عیسی قانگریلیپ، ایزینا دوشوپ گِلیَنلِری گُردی-ده، اُلاردان:‏ ‏«‏سیزه نَمه گِرِک؟»‏ دییّپ سُرادی.‏ اُلار:‏ ‏«‏رابّی!‏ ‏(‏یَعنی اِی اُستاد!‏)‏.‏ سِن نیرِده یاشایارسینگ؟»‏ دییّپ سُرادیلار.‏ 
JHN.1.39	عیسی اُلارا:‏ ‏«‏مِنینگ ایزیما دوشونگ، گُرِرسینگیز»‏ دییدی.‏ شِیدیپ، اُلار عیسی بیلِن گیدیپ، اُنونگ نیرِده یاشایاندیغینی گُردولِر، شُل واقت اُیلَن ساغات دُرت تُوِرِگیدی.‏ اُلار شُل گون اُنونگ یانیندا قالدیلار.‏
JHN.1.40	یحیادان عیسی حاقدا اِشیدیپ، اُنونگ ایزینا دوشوپ گیدِنلِرینگ بیری شمعون پِطرُسینگ دُغانی آندرِیاسدی.‏ 
JHN.1.41	آندرِیاس اَوَّل دُغانی شمعونی تاپیپ، اُنگا:‏ ‏«‏بیز مسیحی تاپدیق»‏ دییدی.‏ مسیح — خودایینگ سایلاپ-سِچِنی دییمِکدیر.‏ 
JHN.1.42	اُل دُغانینی عیسانینگ یانینا گِتیردی.‏ عیسی شمعونا سِراِدیپ:‏ ‏«‏سِن یونانینگ اُغلی شمعونسینگ، یُنه سِن کِیفا دییلیپ آدلاندیریلارسینگ»‏ دییدی.‏ ‏(‏کِیفا
JHN.1.43	اِرتِسی گون عیسی جلیلَه گیتمِگی یورِگینه دوودی.‏ اُل فیلیپُسی تاپیپ:‏ ‏«‏مِنینگ ایزیما دوش!‏»‏ دییدی.‏ 
JHN.1.44	فیلیپُس هِم آندرِیاس بیلِن پِطرُس یالی بِیت‌صِیدا شَهریندِندی.‏ 
JHN.1.45	فیلیپُس ناتاناییلی تاپیپ، اُنگا:‏ ‏«‏بیز موسانینگ تُورات‌یندا و پیغامبارلارینگ یازغیلاریندا یازیلان آدامی تاپدیق.‏ اُل ناصِره‌لی یوسفینگ اُغلی عیسی میشدیق!‏»‏ دییدی.‏ 
JHN.1.46	ناتاناییل اُنگا:‏ ‏«‏ناصِره‌لی؟ اُل یِردِن، هی، بیر قاوی زات چیقارمیقا؟»‏ دییدی.‏ فیلیپُس هِم اُنگا:‏ ‏«‏گِل، گُرِرسینگ!‏»‏ دییدی.‏
JHN.1.47	عیسی اُزونه طاراف گِلیَن ناتاناییلی گُروپ، اُل حاقدا:‏ ‏«‏اینه، یورِگی حیله‌سیز و حاقیقی اسرائیل‌لی»‏ دییدی.‏ 
JHN.1.48	ناتاناییل اُندان:‏ ‏«‏سِن مِنی نیرِدِن تانییارسینگ؟»‏ دییّپ سُرادی.‏ عیسی اُنگا:‏ ‏«‏فیلیپُس سِنی هِنیز چاغیرمانقا، مِن سِنی اینجیر باغینینگ آشاغیندا گُردوم»‏ دییّپ جُغاپ بِردی.‏ 
JHN.1.49	ناتاناییل اُنگا:‏ ‏«‏اُستاد، سِن خودایینگ اُغلوسینگ!‏ سِن اسرائیل‌ینگ پادیشاهسیسینگ!‏»‏ دییدی.‏ 
JHN.1.50	عیسی اُنگا:‏ ‏«‏سِنی اینجیر باغینینگ آشاغیندا گُردوم دییِنیم اوچین ایمان گِتیریَرسینگمی؟ سِن موندان-دا بِییک ایشلِری گُرِرسینگ»‏ دییدی.‏ 
JHN.1.51	عیسی سُزونی دُوام اِدیپ:‏ ‏«‏سیزه دُغروسینی آیدیارین، ایندی سیز آسمانینگ آچیلیپ، خودایینگ پِریشده‌لِرینینگ اینسان اُغلونینگ اوستونه اینیپ-یُقاری گیدیشینی گُرِرسینگیز»‏ دییدی.‏
JHN.2.1	شُندان ایکی گون گِچِنسُنگ، جلیل‌ینگ قانا شَهرینده طُوی بُلدی.‏ عیسانینگ اِنه‌سی-ده شُل یِردِدی.‏ 
JHN.2.2	عیسی بیلِن شَگیرتلِری هِم طُویا چاغیریلیپدی.‏ 
JHN.2.3	شِراپ قوتاریبِرِنده، اِنه‌سی عیسی یوزلِنیپ:‏ ‏«‏اُلارینگ شِرابی قوتاردی»‏ دییدی.‏ 
JHN.2.4	عیسی اُنگا:‏ ‏«‏اِی، آیال، مونونگ مانگا نَمه ایشی بار؟ مِنینگ واقتیم هِنیز گِلِنُق»‏ دییّپ جُغاپ بِردی.‏ 
JHN.2.5	اِنه‌سی خیدماتکَرلِره:‏ ‏«‏اُل سیزه نَمه دییسه، شُنی هِم اِدینگ»‏ دییدی.‏
JHN.2.6	شُل یِرده یَهودیلِرینگ یوونوپ-پَکیزلِنمه سونِّتی اوچین اولی آلتی سانی کویزه
JHN.2.7	عیسی خیدماتکَرلِره:‏ ‏«‏کویزه‌لِری سودان دُلدورینگ»‏ دییدی.‏ اُلار کویزه‌لِری آغیزلارینا چِنلی دُلدوردیلار.‏ 
JHN.2.8	اُنسُنگ خیدماتکَرلِره:‏ ‏«‏ایندی شولاردان قویوپ، طُویونگ باشلیغینا اَکیدینگ»‏ دییدی.‏ اُلار اَکیتدیلِر.‏ 
JHN.2.9	طُویونگ باشلیغی شِرابا اُورولِن سووونگ نیرِدِن گِلِنینی بیلمِیَردی، مونی دینگه سووی قویان خیدماتکَرلِر بیلیَردی.‏ اُل بو شِراپدان دادیپ گُردی و اُیلِنیَن ییگیدی چاغیریپ، اُنگا:‏ 
JHN.2.10	‏«‏هِمِّلِر ساچاغا اَوَّل قاوی شِرابی قُییارلار.‏ میهمانلار ایچیپ دُیانلاریندان سُنگ، آرزان شِرابی بِریَرلِر.‏ سِن بُلسا قاوی شِرابی شو واقتا چِنلی ساقلاپ قُیوپسینگ!‏»‏ دییدی.‏
JHN.2.11	بو عیسانینگ اَوَّلکی گُرکِزِن عالاماتیدی.‏ اُل مونی جلیل‌ینگ قانا شَهرینده گُرکِزیپ، اُز بِییکلیگینی اَشکَر اِتدی.‏ مونی گُرِن شَگیرتلِری اُنگا ایمان گِتیردیلِر.‏
JHN.2.12	بو واقادان سُنگ عیسی اِنه‌سی، دُغانلاری و شَگیرتلِری بیلِن بیله کَفَرناحوما گیدیپ، اُل یِرده بیرنَچه گون قالدیلار.‏
JHN.2.13	یَهودیلِرینگ پِسَح بایرامینینگ قُلایلاشیاندیغی اوچین عیسی اورشلیمه گیتدی.‏ 
JHN.2.14	اُل عیباداتخانانینگ حایاطیندا سیغیر، قُیون، کِپدِر ساتیانلاری، شِیله هِم، پول چالشیپ اُتورانلاری گُردی.‏ 
JHN.2.15	عیسی طاناپدان شالّاق بِجِریپ، مال-قارالاری بیلِن بیرلیکده هِمِّسینی قامچیلاپ، عیباداتخانادان کُووپ چیقاردی، پول چالیشیانلارینگ تاغچالارینی آغداریپ، پول‍لارینی یِره سِچیپ گُیبِردی.‏ 
JHN.2.16	اُل کِپدِری ساتیانلارا:‏ ‏«‏بولاری بو یِردِن داشاری چیقارینگ!‏ آتامینگ اُیونی بازارا اُوورمَنگ!‏»‏ دییدی.‏ 
JHN.2.17	شُندا اُنونگ شَگیرتلِری مُقادِّس یازغیلارداقی ‏«‏سِنینگ اُیونگه بُلان قایرات مِنی یاقدیرار»‏ دییلِن سُزلِری یادلادیلار.‏
JHN.2.18	اُنسُنگ یَهودی باشلیغلاری اُندان:‏ ‏«‏سِنینگ بِیتمَگه نَمه حاقینگ بار؟ اِگِر حاقینگ بار بُلسا، عالامات گُرکِزیپ، مونی بیزه تاصدیق اِت»‏ دییّپ طالاب اِتدیلِر.‏ 
JHN.2.19	عیسی اُلارا:‏ ‏«‏بو عیباداتخانانی ییقینگ، مِن اُنی اوچ گونده دیکِلدِرین»‏ دییّپ جُغاپ بِردی.‏ 
JHN.2.20	یُلباشچیلار:‏ ‏«‏بو عیباداتخانا قیرق آلتی ییلدا بِجِرِلدی، سِن بُلسا اُنی ایندی اوچ گونده دیکِلتجِکمی؟»‏ دییدیلِر.‏ 
JHN.2.21	اِمّا عیسی عیباداتخانا دییّپ، اُز بِدِنینه آیدیاردی.‏ 
JHN.2.22	عیسی اُلومدِن دیرِلِندِن سُنگ، شَگیرتلِری اُنونگ بو آیدانینی یادلادیلار.‏ شُندا اُلار مُقادِّس یازغیلارا و عیسانینگ سُزلِرینه ایمان گِتیردیلِر.‏
JHN.2.23	عیسی اورشلیمده پِسَح بایرامیندا بُلاندا، کَن آداملار اُنونگ گُرکِزِن عالاماتلارینی گُروپ، اُنگا ایمان گِتیردیلِر.‏ 
JHN.2.24	اِمّا عیسی هِمّه آداملارینگ یورِگینی بیلِنسُنگ، اُزی هِم اُلارا اینانمایاردی.‏ 
JHN.2.25	اینسان باباتدا اُنگا هیچ کیمینگ شاهاتلیغی گِرِک دَلدی، سِبَبی اینسانینگ نییِتینی عیسانینگ اُزی بیلیَردی.‏
JHN.3.1	فَریسی‌لِرینگ آراسیندا نیقودیموس آدلی بیر آدام باردی، اُل یَهودیلِرینگ مِجلِسینینگ بیریدی.‏ 
JHN.3.2	اُل بیر گیجَه‌نینگ ایچینده عیسانینگ یانینا گِلیپ:‏ ‏«‏یا اُستاد، بیز سِنینگ خودایدان گِلِن مُعلِّمدیگینگی بیلیَریس.‏ چونکی خودایینگ اُزی سِنینگ بیلِن بُلماسا، گُرکِزِن عالاماتلارینگی گُرکِزیپ بیلمِزدینگ»‏ دییدی.‏ 
JHN.3.3	عیسی اُنگا:‏ ‏«‏سانگا دُغروسینی آیدیارین، تَزه‌دِن دُغمادیق آدام خودایینگ پادیشاهلیغینی گُروپ بیلمِز»‏ دییّپ جُغاپ بِردی.‏ 
JHN.3.4	نیقودیموس اُنگا:‏ ‏«‏قارّان آدام نَدیپ تَزه‌دِن دُغلوپ بیلِر؟ اُل یِنه-ده اِنه‌سینینگ گُوره‌سینه گیریپ، قایتادان دُغلوپ بیلمِز آخیری!‏»‏ دییدی.‏
JHN.3.5	عیسی شِیله جُغاپ بِردی:‏ ‏«‏سانگا دُغروسینی آیدیارین، سودان و مُقادِّس روحدان دُغمادیق آدام خودایینگ پادیشاهلیغینا گیریپ بیلمِز.‏ 
JHN.3.6	بِدِندِن دُغان بِدِندیر، روحدان دُغان روحدیر.‏ 
JHN.3.7	سانگا تَزه‌دِن دُغمالیسینگ دییَّنیمه گِنگ قالما.‏ 
JHN.3.8	یِل ایسلَن طارافینا اُسیَر، سِن اُنونگ سِسلِرینی اِشیدیَرسینگ-ده، نیرِدِن گِلیپ، نیرَه باریانینی بیلمِیَرسینگ.‏ روحدان دُغانلار هِم شِیلِدیر.‏»‏
JHN.3.9	نیقودیموس اُندان:‏ ‏«‏بو نَهیلی بِیله بُلوپ بیلیَر؟»‏ دییّپ سُرادی.‏ 
JHN.3.10	عیسی اُنگا شِیله جُغاپ بِردی:‏ ‏«‏سِن اسرائیل‌ینگ مُعلِّمی بُلوپ-دا، بولاری بیلِنگُقمی؟ 
JHN.3.11	سانگا دُغروسینی آیدیارین، بیز بیلِنیمیزی آیدیاریس، گُرِنیمیزه شاهاتلیق اِدیَریس، اِمّا سیز بیزینگ شاهاتلیغیمیزی قابول اِتمِیَرسینگیز.‏ 
JHN.3.12	مِنینگ یِردَکی زاتلار بارادا آیدیانلاریما اینانماسانگیز، اُندا آسمانداقی زاتلار بارادا آیتسام، نَدیپ اینانارقانگیز؟ 
JHN.3.13	هیچ کیم آسمانا چیقان دَلدیر؛ اُنگا دینگه آسماندان اینِن، یَعنی اینسان اُغلی، چیقاندیر.‏ 
JHN.3.14	موسانینگ بیاباندا ییلانی یُقاری گُتِریشی یالی، اینسان اُغلی-دا یُقاری گُتِریلمِلیدیر.‏
JHN.3.15	شُنگا گُرَه اُنگا ایمان گِتیرِن هِر بیر آدام اِبِدی یاشایشا قاوشار.‏
JHN.3.16	‏«‏خودای دونیَه‌دَکیلِری قاتی کَن سُیِندیگی اوچین اُزونینگ یِکِجه اُغلونی بِردی.‏ اُل مونی اُغلونا ایمان گِتیرِنلِرینگ هیچ بیری هِلَک بُلمان، اِبِدی یاشایشا قاووشماغی اوچین اِتدی.‏ 
JHN.3.17	خودای اُغلونی دونیَه‌دَکیلِری مَحکوم اِتمِک اوچین دَل-ده، اُندان باشغا اُنونگ اوستو بیلِن نِجات تاپسین دییّپ دونیَه ایبِردی.‏ 
JHN.3.18	اُنگا ایمان گِتیرِن مَحکوم بُلماز.‏ اِمّا ایمان گِتیرمِدیگه شو واقت مَحکوم اِدیلِندیر، سِبَبی اُل خودایینگ یِکِجه اُغلونا ایمان گِتیرمِدی.‏ 
JHN.3.19	مَحکوملیک، اینه، بودیر:‏ دونیَه نور گِلدی، اِمّا آداملار قارانگقیلیغی نوردان خاص قاوی گُردولِر، سِبَبی اُلارینگ ایشلِری یامانلیقدی.‏ 
JHN.3.20	تِلِکه‌لیک اِدیَن آدام نوردان ییگرِنیَندیر، اُز اِدیَن تِلِکه‌لیکلِرینینگ اَشکَر بُلماغیندان قُرقوپ، نورا یاقینلاشیان دَلدیر.‏ 
JHN.3.21	اِمّا یاخشیلیق اِدیَن آدام نورا یاقینلاشیار.‏ شِیدیپ، اُنونگ ایشلِرینینگ خودایینگ حاقی اوچین اِدیلیَندیگی اَشکَر بُلیار.‏»‏
JHN.3.22	شوندان سُنگ عیسی شَگیرتلِری بیلِن یهودیه اِطرافینا گیتدی.‏ عیسی اُلار بیلِن بیرنَچه واقتلاپ شُل یِرده قالدی و اُل یِرده آداملاری تَعمید بِریَردی.‏ 
JHN.3.23	شُل واقت سالیمینگ قُلایینداقی عِینوندا بُلسا خالق یحیی طارافیندان تَعمید بِریلیَردی.‏ اُل یِرده سو کَندی و آداملار گِلیپ، اُل یِرده تَعمید آلیاردیلار.‏ 
JHN.3.24	بو واقالار یحیی زیندانا سالینمازدان اُنگ بُلوپ گِچیپدی.‏
JHN.3.25	شُل واقت یحیانینگ شَگیرتلِری بیلِن بیر یَهودینینگ آراسیندا یوونوپ-پَکیزلِنمه سونِّتی بارادا جِدِل توردی.‏ 
JHN.3.26	اُلار یحیانینگ یانینا گِلیپ:‏ ‏«‏اِی، اُستاد، اُردُنینگ بِیلِکی طارافیندا سِنینگ شاهاتلیق اِدِن آدامینگ، اینه، آداملاری تَعمید بِریَر.‏ هِمِّلِر اُنونگ یانینا باریارلار»‏ دییدیلِر.‏ 
JHN.3.27	یحیی اُلارا شِیله جُغاپ بِردی:‏ ‏«‏آسماندان بِریلمِسه، اینسان هیچ زات اِدیپ بیلمِز.‏ 
JHN.3.28	‏”‏مِن مسیح دَل، مِن دینگه اُنونگ اُووندِن ایبِریلدیم“‏ دییِنیمه سیزینگ اُزونگیز شاهاتسینگیز.‏ 
JHN.3.29	گِلین دامادا دِگیشلیدیر.‏ دامادینگ دُستی بُلسا، گِلمِسینه قاراشیپ، اُنونگ سِسینی اِشیدِنینده خاص شاتلانیاندیر.‏ اِدیل شُنونگ یالی مِنینگ شاتلیغیم-دا ایندی کَمیل بُلدی.‏ 
JHN.3.30	اُل بِییک بُلمالیدیر و مِن پِسِلمِلیدیرین.‏
JHN.3.31	‏«‏یُقاردان گِلِن هِمِّدِن یُقاریدیر.‏ یِردِن بُلان یِرینگکیدیر و یِردَکی زاتلار بارادا کِپلِیَندیر.‏ آسماندان گِلِن هِمِّدِن یُقاریدیر.‏ 
JHN.3.32	اُل گُرِنینه، اِشیدِنینه شاهاتلیق اِدیَر، یُنه اُنونگ شاهاتلیغینی هیچ کیم قابول اِتمِیَر.‏ 
JHN.3.33	اِمّا اُنونگ شاهاتلیغینی قابول اِدِن کیشی خودایینگ حاقدیغینی تاصدیقلایاندیر.‏ 
JHN.3.34	خودایینگ ایبِرِنی خودایینگ سُزلِرینی آیدیاندیر، سِبَبی خودای اُنگا مُقادِّس روحی اُلچِگسیز بِریَر.‏ 
JHN.3.35	آتا اُغلی سُییَر و اُل هِمّه زادی اُنونگ اِلینه تابشیراندیر.‏ 
JHN.3.36	اُغلا ایمان گِتیرِن آدام اِبِدی یاشایشا اِیه بُلیار، اِمّا ایمان گِتیرمِیَن اِبِدی یاشایشا قاووشماز، اُندان باشغا اُل خودایینگ غاضابینا دوچار بُلیار.‏»‏
JHN.4.1	عیسی یحیی گُرَه کَن شَگیرت اِدینیپ و تَعمید بِریَندیگی باراداقی خابار فَریسی‌لِرینگ قولاغلارینا یِتِندیگینی بیلدی.‏ 
JHN.4.2	آصلیندا اُلاری عیسی دَل-ده، شَگیرتلِری تَعمید بِریَردی.‏ 
JHN.4.3	شُنونگ اوچین عیسی یهودیه‌نی تِرک اِدیپ، یِنه-ده جلیلَه قایتدی.‏ 
JHN.4.4	اُل سامِره‌نینگ اوستو بیلِن گیتمِلیدی.‏ 
JHN.4.5	شِیلِلیکده، عیسی سامِره‌نینگ سوخار دییِن شَهرینه گِلدی.‏ بو شَهر یعقوبینگ اُز اُغلی یوسفه بِرِن یِرینه قُلایدی.‏ 
JHN.4.6	یعقوبینگ قویوسی-دا شُل یِردِدی.‏ یُل یُریپ یادان عیسی قویینینگ باشیندا اُتوردی.‏ واقت گونُرتانا قُلایدی.‏
JHN.4.7	شُل واقت سامِره‌لی بیر آیال قویودان سو آلماغا گِلدی.‏ عیسی اُنگا:‏ ‏«‏مانگا ایچمَگه سو بِرسِنه»‏ دییدی.‏ 
JHN.4.8	عیسانینگ شَگیرتلِری بُلسا اییمیت ساتین آلماق اوچین شَهره گیدیپدیلِر.‏ 
JHN.4.9	سامِره‌لی آیال عیسی گِنگ قالدی، سِبَبی یَهودیلِر سامِره‌لیلِر بیلِن قاتناشمایاردیلار.‏ شُنونگ اوچین اُل عیسی:‏ ‏«‏سِن یَهودی، مِن بیر سامِره‌لی آیال بُلسام-دا، مِندِن ایچمَگه سو دیلِیَرسینگمی؟»‏ دییدی.‏
JHN.4.10	عیسی اُنگا:‏ ‏«‏سِن خودایینگ ناغماتینی و اُزونگدِن سو دیلَنینگ کیمدیگینی بیلسِدینگ، اُزونگ اُندان سو دیلَردینگ، اُل-دا سانگا یاشاییش سووونی بِرِردی»‏ دییدی.‏ 
JHN.4.11	آیال اُنگا:‏ ‏«‏اِی، آقا، سِنده سو چِکِر یالی هیچ زادینگام یُق، قویی بُلسا چونگّور، یاشاییش سووونی نیرِدِن آلجاق؟ 
JHN.4.12	بو قویینی بیزه آتامیز یعقوب بِردی.‏ اُنونگ اُزی-ده، اُغلانلاری-دا، مال-قارالاری-دا بو قویودان سو ایچِن.‏ اُندا، سِن شُل آتامیز یعقوبدان هِم بِییکمی؟»‏ دییدی.‏ 
JHN.4.13	عیسی اُنگا:‏ ‏«‏بو سودان ایچِن یِنه سوسار.‏ 
JHN.4.14	اِمّا مِنینگ بِرجِک سووومدان ایچِن آصلا سوساماز.‏ تِرسینه، مِنینگ بِرجِک سوووم اُنونگ ایچینده اِبِدیلیک یاشاییش بِریَن چِشمَه اُورولِر»‏ دییدی.‏ 
JHN.4.15	آیال:‏ ‏«‏اِی، آقا، مانگا شُل سودان بِرسِنه، قایدیپ سوسامایین، سو چِکمَگه بو یِره گِلمَیین»‏ دییدی.‏ 
JHN.4.16	عیسی:‏ ‏«‏بار، گیت-ده، اَرینگی چاغیریپ گِل»‏ دییدی.‏ 
JHN.4.17	آیال:‏ ‏«‏مِنینگ اَریم یُق»‏ دییدی.‏ عیسی اُنگا:‏ ‏«‏اَریم یُق دییّپ، دُغروسینی آیتدینگ.‏ 
JHN.4.18	سِنینگ اُزال بَش اَرینگ باردی، حَضیرکی بیله یاشاپ یُرِنینگ هِم اُز اَرینگ دَل، مونی دُغری آیتدینگ»‏ دییدی.‏ 
JHN.4.19	آیال:‏ ‏«‏اِی، آقا، گُریَرین سِن نِبیسینگ.‏ 
JHN.4.20	بیزینگ آتا-بابالاریمیز شو داغدا عیبادات اِدیپدیرلِر، اِمّا سیز یَهودیلِر عیبادات اِدیلمِلی یِر اورشلیمدِدیر دییَّرسینگیز»‏ دییدی.‏ 
JHN.4.21	عیسی اُنگا شِیله دییدی:‏ ‏«‏اِی، آیال، مانگا اینان، شِیله بیر واقت گِلِر، شُندا آسمانداقی آتانی نه شو داغدا، نه-ده اورشلیمده عیبادات اِدِرسینگیز.‏ 
JHN.4.22	سیز سامِره‌لیلِر کیمه عیبادات اِدیَنینگیزی تانیمییارسینگیز، بیز کیمه عیبادات اِدیَنیمیزی تانییاریس، سِبَبی نِجات یَهودیلِردِن گِلیَندیر.‏ 
JHN.4.23	اِمّا شِیله بیر واقت گِلِر، حاقیقی عیبادات اِدیَنلِر آتا روحدا و حاقیقاتدا عیبادات اِدِرلِر.‏ اُل واقت اِییَم گِلدی!‏ آتا اُزونه شِیله عیبادات اِدیَنلِری آغتاریار.‏ 
JHN.4.24	خودای روحدیر، اُنگا عیبادات اِدیَنلِر روحدا و حاقیقاتدا عیبادات اِتمِلیدیرلِر.‏»‏ 
JHN.4.25	آیال اُنگا:‏ ‏«‏مِن مسیحینگ گِلجِگینی بیلیَرین، اُل گِلِنده بیزه هِمّه زادی دوشوندیرِر»‏ دییدی.‏ ‏(‏مسیح یَعنی خودایینگ سایلاپ-سِچِنی)‏.‏ 
JHN.4.26	عیسی اُنگا:‏ ‏«‏سِنینگ بیلِن کِپلِشیپ دوران مِن شُل مسیح»‏ دییدی.‏
JHN.4.27	اِدیل شُل واقت عیسانینگ شَگیرتلِری گِلدیلِر و اُنونگ بیر آیال بیلِن کِپلِشیپ دورانینا حایران قالدیلار.‏ اِمّا هیچ کیم:‏ ‏«‏اِدیَنینگ نَمه؟»‏ یا-دا ‏«‏بو آیال بیلِن نَمه اوچین کِپلِشیَرسینگ؟»‏ دییّپ سُرامادی.‏ 
JHN.4.28	اُنسُنگ یانگقی آیال کویزه‌سینی قُیدی-دا، شَهره باریپ، خالقا:‏ 
JHN.4.29	‏«‏یُرینگ، مِنینگ هِمّه اِدِن ایشلِریمی آیدیپ بِرِن آدامی گُرونگ.‏ اُل مسیح بُلایماسین؟»‏ دییدی.‏ 
JHN.4.30	اُلار شَهردِن چیقیپ، عیسانینگ یانینا باردیلار.‏
JHN.4.31	شو آرالیقدا شَگیرتلِری عیسی:‏ ‏«‏اُستاد، بیر زاد ایی!‏»‏ دییّپ، هُدورلِدیلِر.‏ 
JHN.4.32	عیسی بُلسا اُلارا:‏ ‏«‏مِنینگ اییمَگه زادیم بار، یُنه سیز اُنی بیلمِیَرسینگیز»‏ دییدی.‏ 
JHN.4.33	اُنسُنگ شَگیرتلِری:‏ ‏«‏کیمدیر بیری اُنگا اییمَگه زات گِتیریپ بِرِن دَلدیر-اَ؟»‏ دییّشدیلِر.‏ 
JHN.4.34	عیسی اُلارا:‏ ‏«‏مِنینگ اییمیتیم اُزومی ایبِرِنینگ ایسلِگینی بِرجای اِتمِکدیر، اُنونگ ایشینی یِرینه یِتیرمِکدیر.‏ 
JHN.4.35	سیز اُراغا یِنه دُرت آی بار دییمِیَرسینگیزمی؟ اِمّا مِن سیزه دییَّرین، باشینگیزی قالدیرینگ-دا، اِکینچیلیکلِرینه سِراِدینگ، اُلار اِییَم اُراغا تاییار.‏ 
JHN.4.36	اُراقچی هِم حاقینی آلیار، هِم-ده اِبِدی یاشاییش اوچین حاصیل ییغنایار.‏ شِیدیپ، اِکیَن-ده، اُریان-دا بیلِلیکده شاتلانیار.‏ 
JHN.4.37	‏”‏بیری اِکِر، باشغا بیری اُرار“‏ دییّلیَن سُز بو باباتدا دُغرودیر.‏ 
JHN.4.38	مِن سیزی زَحمِت چِکمِدیک حاصیلینی اُرماغا ایبِردیم.‏ باشغالار بو حاصیلینگ اوغروندا زَحمِت چِکدیلِر، سیز بُلسا اُلارینگ زَحمِتینینگ نِتیجه‌سینی گُریَرسینگیز»‏ دییدی.‏
JHN.4.39	‏«‏مِنینگ هِمّه اِدِن ایشلِریمی آیدیپ بِردی»‏ دییّپ، شاهاتلیق اِدِن آیالینگ سُزی بیلِن بو شَهردَکی سامِره‌لیلِرینگ کَنسی عیسی ایمان گِتیردیلِر.‏ 
JHN.4.40	شُنونگ اوچین-ده سامِره‌لیلِر عیسانینگ یانینا گِلیپ، اُز یانلاریندا قالماغینی اُندان خاییش اِتدیلِر.‏ اُل هِم شُل یِرده ایکی گون قالدی.‏ 
JHN.4.41	اُنونگ سُزلِرینی دینگلَپ، یِنه-ده کَن آداملار اُنگا ایمان گِتیردیلِر.‏ 
JHN.4.42	اُلار آیالا:‏ ‏«‏ایندی بیز سِنینگ آیدانلارینگا گُرَه ایمان گِتیرمِیَریس، مونی اُزومیز اِشیتدیک، اُنونگ دونیَه‌نینگ چین نِجات بِریَنچیدیگینی بیلیَریس»‏ دییدیلِر.‏
JHN.4.43	ایکی گون گِچِندِن سُنگ، عیسی اُل یِردِن جلیلَه گیتدی.‏ 
JHN.4.44	نِبینینگ اُز یوردوندا قادیرینینگ یُقدوغینی عیسانینگ اُزی تاصدیقلاپدی.‏ 
JHN.4.45	مونگا باقمازدان، عیسی جلیلَه گِلِنده، جلیل‌لیلِر اُنی قیزغین قارشیلادیلار، سِبَبی اُلار پِسَح بایرامی اوچین اورشلیمه بارانلاریندا، اُل یِرده عیسانینگ اِدِن هِمّه ایشلِرینی گُروپدیلِر.‏
JHN.4.46	شِیلِلیکده، عیسی یِنه-ده اُزونینگ سووی شِرابا اُورِن یِری بُلان جلیل‌ینگ قانا شَهرینه قایدیپ گِلدی.‏ شُل واقت کَفَرناحوم‌دا بیر کاخ ایشیندَکینینگ اُغلی مِریضلَپ یاتیردی.‏ 
JHN.4.47	بو آدام عیسانینگ یهودیه‌دِن جلیلَه گِلِنینی اِشیدیپ، اُنونگ یانینا باردی.‏ اُل گِلیپ، اُلوم یاسّیغیندا یاتان اُغلونی شِفا بِرمِگینی ایسلَپ، عیسی یالباردی.‏ 
JHN.4.48	عیسی اُنگا:‏ ‏«‏سیز عالاماتلار، مُعجِزه‌لِر گُرمِسِنگیز، آصلا ایمان گِتیرمِرسینگیز»‏ دییدی.‏ 
JHN.4.49	کاخ ایشیندَکی اُنگا:‏ ‏«‏اِی، آقا، اُغلوم اُلمَنکَه بارای-دا!‏»‏ دییدی.‏ 
JHN.4.50	عیسی اُنگا:‏ ‏«‏گیدیبِر، اُغلونگ یاشار»‏ دییدی.‏
JHN.4.50	اُل هِم عیسانینگ آیدان سُزونه اینانیپ، اُیونه قایتدی.‏ 
JHN.4.51	اُل هِنیز یُلداقا، خیدماتکَرلِری اُنونگ اُووندِن چیقیپ:‏ ‏«‏اُغلونگ شِفا تاپدی»‏ دییدیلِر.‏ 
JHN.4.52	اُل آدام خیدماتکَرلِریندِن اُغلونینگ قاوی بُلوپ باشلان ساغادینی سُرادی.‏ اُلار اُنگا:‏ ‏«‏دوین گوندیز ساغات بیرده قیزغینی قایتدی»‏ دییدیلِر.‏ 
JHN.4.53	اُنسُنگ مونونگ عیسانینگ ‏«‏اُغلونگ یاشار»‏ دییِن ساغادیندا بُلاندیغینا آتاسی گُز یِتیردی.‏ شُندا اُل اُی-ایچِرسی بیلِن بیرلیکده اُنگا ایمان گِتیردیلِر.‏
JHN.4.54	بو عیسانینگ یهودیه‌دِن جلیلَه گِلِندِن سُنگ گُرکِزِن ایکینجی عالاماتیدی.‏
JHN.5.1	بیرآز واقتدان سُنگ یَهودیلِرینگ بیر بایرامی بُلدی و عیسی مونونگ اوچین اورشلیمه گیتدی.‏ 
JHN.5.2	اورشلیمده قُیون دِروِزه‌سینینگ یانیندا بیر حاوض باردی.‏ بو حاوضونگ عِبرانیچا آدی بِیت‌حِسدا بُلوپ، اُنونگ تُوِرِگینده بَش اِیوانی باردی.‏ 
JHN.5.3	بو اِیوانلاردا قاتی کَن مِریضلِر، کُرلِر، آغساقلار و فِلِجلِر یاتیردیلار.‏ ‏[‏اُلار سووونگ چایقانماغینا قاراشیاردیلار.‏ 
JHN.5.4	واقتال-واقتال خودایینگ بیر پِریشده‌سی شُل حاوضا گیریپ، سووی چایقایاردی.‏ سو چایقانان واقتیندا اَوَّلکی بُلوپ سووا گیرِن اُز مِریضچیلیکدِن شِفا تاپیاردی.‏]‏
JHN.5.5	شُل یِرده اُتوز سِکیز ییل بَری دِرت چِکیپ یاتان بیر مِریض باردی.‏ 
JHN.5.6	عیسی مِریضی گُروپ، اُنونگ اِنچِمه ییلدان بَری بو دِردی چِکیَندیگینی بیلدی.‏ شُنونگ اوچین اُندان:‏ ‏«‏شِفا آلماق ایسلِیَرسینگمی؟»‏ دییّپ سُرادی.‏ 
JHN.5.7	مِریض:‏ ‏«‏اِی، آقا، سو چایقانان واقتی مِنی حاوضا سالجاق هیچ کیمیم یُق.‏ مِن باریانچام، باشغا بیری مِندِن اُنگ حاوضا گیریَر»‏ دییّپ جُغاپ بِردی.‏ 
JHN.5.8	عیسی اُنگا:‏ ‏«‏تور، دوشِگینگی آل-دا، یُری!‏»‏ دییدی.‏ 
JHN.5.9	یانگقی آدام دِرِّو شِفا تاپیپ، دوشِگینی آلدی-دا، یُریپ باشلادی.‏
JHN.5.9	بو واقا سَبَّت گونی بُلوپ گِچدی.‏ 
JHN.5.10	مونونگ اوچین یَهودی باشلیغلاری شِفا تاپان آداما:‏ ‏«‏بو گون سَبَّت گونی، سانگا دوشِگینگی گُتِرمِک قاداغان»‏ دییدیلِر.‏ 
JHN.5.11	اِمّا شِفا تاپان آدام اُلارا:‏ ‏«‏مِنی شِفا بِرِن آدام مانگا:‏ ‏”‏دوشِگینگی آل-دا، یُری“‏ دییدی»‏ دییّپ جُغاپ بِردی.‏ 
JHN.5.12	اُندان:‏ ‏«‏سانگا:‏ ‏”‏دوشِگینگی آل-دا، یُری“‏ دییِن آدام کیم؟»‏ دییّپ سُرادیلار.‏ 
JHN.5.13	یُنه شِفا تاپان آدام اُنونگ کیمدیگینی بیلمِیَردی، سِبَبی عیسی شُل یِردَکی جِماغاتینگ آراسینا گیریپ گیدیپدی.‏
JHN.5.14	موندان سُنگرا عیسی عیباداتخانادا اُل آدامی گُردی:‏ ‏«‏اینه، شِفا تاپدینگ، موندان بِیلَک گونَه اِتمه، یُغسام باشینگا موندان بِتِر گونلِر گِلِر»‏ دییدی.‏ 
JHN.5.15	شِیلِلیکده، یانگقی آدام باریپ، اُزونی شِفا بِرِنینگ عیسادیغینی یَهودی باشلیغلارینا آیتدی.‏
JHN.5.16	بو ایشی سَبَّت گونی اِدِندیگی اوچین، یَهودی باشلیغلاری عیسانی اِذیِت بِرمَگه باشلادیلار.‏ 
JHN.5.17	اِمّا عیسی اُلارا:‏ ‏«‏مِنینگ آتام شو گونه چِنلی ایشلَپ گِلیَر، مِن هِم ایشلِیَرین»‏ دییّپ جُغاپ بِردی.‏ 
JHN.5.18	شو سِبَپدِن یَهودی باشلیغلاری اُنگکودِن-ده بِتِر غاضابلانیپ، اُنی اُلدورمِگینگ فیکرنه دوشدولِر.‏ سِبَبی اُل دینگه سَبَّت گونونی پُزماق بیلِن قاناغاتلِنمَن، اُندان باشغا، خودایا آتام دییّپ، اُزونی خودایا دِنگِیَردی.‏
JHN.5.19	عیسی اُلارا شِیله جُغاپ بِردی:‏ ‏«‏سیزه دُغروسینی آیدیارین، آتاسینینگ اِدِن زاتلارینی گُرمِسه، اُغول اُز-اُزوندِن هیچ زات اِدیپ بیلمِز.‏ آتاسی نَمه اِتسه، اُغول-دا شُنی اِدیَندیر.‏ 
JHN.5.20	چونکی آتا اُغلی سُییَر، هِمّه اِدیَن زاتلارینی اُنگا گُرکِزیَر.‏ هاووا، اُل اُغلا موندان هِم بِییک ایشلِری گُرکِزِر، شُندا هِمَّنگیز مونگا حایران قالارسینگیز.‏ 
JHN.5.21	آتانینگ اُلولِری دیرِلدیشی یالی، اُغول-دا ایسلَن آدامی دیرِلدِر.‏ 
JHN.5.22	آتا هیچ کیمینگ اوستوندِن حُکوم چیقاریان دَلدیر، اُل هِمّه قاضیلیغی اُغلا تابشیراندیر.‏ 
JHN.5.23	شِیلِلیکده، آتا حُرمات قُییانلار اُغلا-دا حُرمات قُیمالی بُلارلار.‏ اُغلا حُرمات قُیمایان آدام اُنی ایبِرِن آتا-دا حُرمات قُییان دَلدیر.‏
JHN.5.24	‏«‏سیزه دُغروسینی آیدیارین، مِنینگ سُزلِریمی دینگلَپ، مِنی ایبِرِنه ایمان گِتیرِن آدام اِبِدی یاشایشا اِیه بُلیاندیر، اُل آصلا مَحکوم بُلماز.‏ اُل اُلومدِن یاشایشا گِچِندیر.‏ 
JHN.5.25	مِن سیزه دُغروسینی آیدیارین، خودایینگ اُغلونینگ سِسینی اُلولِرینگ-ده، اِشیتجِک واقتی گِلِر، بو واقت ایندی گِلدی.‏ اُنونگ سِسینی اِشیدِنلِر یاشار.‏ 
JHN.5.26	چونکی آتانینگ یاشاییش بِریپ بیلشی یالی، اُل اُغلا-دا یاشاییش بِرمِک ایختییارینی بِردی.‏ 
JHN.5.27	اُنونگ اینسان اُغلودیغی اوچین، اُنگا قاضیلیق اِتمِک ایختییارینی-دا بِردی.‏ 
JHN.5.28	مونگا گِنگ قالمانگ، سِبَبی قابرداقیلارینگ هِمِّسینینگ اُنونگ سِسینی اِشیتجِک واقتی گِلِر.‏ 
JHN.5.29	یاخشیلیق اِدِنلِر یاشاماق اوچین، یامانلیق اِدِنلِر بُلسا مَحکوم بُلماق اوچین دیرِلِر.‏
JHN.5.30	‏«‏مِن اُز-اُزومدِن هیچ زات اِدیپ بیلمِیَرین؛ آتامدان نَمه اِشیتسِم، شُنونگ یالی حُکوم چیقاریارین.‏ مِنینگ قاضیلیغیم حاقدیر، سِبَبی مِن اُز ایسلِگیمَه گُرَه قاضیلیق اِتمِیَرین، مِنی ایبِرِنینگ ایسلِگینی بِرجای اِدیَرین.‏
JHN.5.31	‏«‏اِگِر مِن اُزوم حاقدا شاهاتلیق اِتسِم، اُندا بو شاهاتلیغیم حاقیقی بُلماز.‏ 
JHN.5.32	مِن حاقدا شاهاتلیق اِدیَن باشغا بیری بار.‏ اُنونگ اُزوم حاقدَکی شاهاتلیغینینگ دُغرودیغینی مِن بیلیَرین.‏ 
JHN.5.33	سیز یحیانینگ یانینا آداملار یُلّادینگیز، اُل هِم حاقیقاتا شاهاتلیق اِتدی.‏ 
JHN.5.34	اِمّا مِن اینسان شاهاتلیغینا مَحتَج بُلماسام-دا، مونی سیزینگ نِجات تاپماغینگیز اوچین آیدیارین.‏ 
JHN.5.35	یحیی نور سِچیَن ایشیق یالیدی.‏ سیز آز سالیم هِم بُلسا، اُنونگ نوروندا شاتلیق ایسلِدینگیز.‏ 
JHN.5.36	اِمّا مِنینگ یحیانینگقیدان-دا خاص بِییک شاهاتلیغیم بار، سِبَبی بِرجای اِتمِگیم اوچین آتانینگ اُزومه تابشیران ایشلِری، یَعنی شو اِدیَن ایشلِریم مِنی آتانینگ ایبِرِندیگینه شاهاتلیق اِدیَر.‏ 
JHN.5.37	مِنی ایبِرِن آتانینگ اُزی هِم مِن حاقدا شاهاتلیق اِتدی.‏ یُنه سیز اُنونگ نه سِسینی اِشیتدینگیز، نه-ده یوزونی گُردونگیز.‏ 
JHN.5.38	قالبینگیزدا اُنونگ سُزلِری یُق، سِبَبی سیز اُنونگ ایبِرِنینه ایمان گِتیرمِیَرسینگیز.‏ 
JHN.5.39	سیز اِبِدی یاشاییش مُقادِّس یازغیلاردادیر دییّپ گومَن اِدیپ، اُلاری ایخلاص بیلِن اُورِنیَرسینگیز.‏ اُلار بُلسا مِن حاقدا شاهاتلیق اِدیَرلِر.‏ 
JHN.5.40	اِمّا سیز یاشایشا اِیه بُلار یالی، مانگا گِلمِک ایسلِمِیَرسینگیز.‏
JHN.5.41	‏«‏مِن اینسانلاردان اُوگی آغتارمایارین.‏ 
JHN.5.42	اِمّا مِن سیزی تانییارین، سیزینگ قالبینگیزدا خودایینگ سُیگوسی یُق.‏ 
JHN.5.43	مِن آتامینگ آدیندان گِلدیم، سیز بُلسا مِنی قابول اِتمِیَرسینگیز.‏ یُنه باشغا بیری اُز آدیندان گِلَیسه، سیز اُنی قابول اِدِرسینگیز.‏ 
JHN.5.44	سیز بیری-بیرینگیزدِن اُوگولِر قابول اِدیَرسینگیز، اِمّا یِکه خودایینگ اُوگوسینی قازانماغا چالیشمایارسینگیز.‏ اُنسُنگ نَدیپ سیزده ایمان بُلسون؟ 
JHN.5.45	آتانینگ اُوونده مِن سیزی عاییپلارین دییّپ گومَن اِتمَنگ.‏ سیزی عاییپلایان اُز اومید باغلایان موسانگیزدیر.‏ 
JHN.5.46	سیز موسی اینانسادینگیز، اُندا مانگا-دا ایناناردینگیز، سِبَبی اُل مِن حاقدا یازدی.‏ 
JHN.5.47	اُنونگ یازانلارینا اینانمایان بُلسانگیز، اُندا مِنینگ آیدیانلاریما نَهیلی اینانجاقسینگیز؟»‏
JHN.6.1	شوندان سُنگ عیسی جلیل دِریاسینینگ بِیلِکی طارافینا گِچدی.‏ بو دِریایا تیبِریه دِریا هِم دییّلیَردی.‏ 
JHN.6.2	عیسانینگ عالاماتلار اوستو بیلِن مِریضلِری شِفا بِرِندیگینی گُرِن اولی جِماغات اُنونگ ایزینا دوشدی.‏ 
JHN.6.3	عیسی شَگیرتلِری بیلِن بِییک دِپَه چیقیپ اُتوردی.‏ 
JHN.6.4	یَهودیلِرینگ پِسَح بایرامی قُلایلاپدی.‏
JHN.6.5	عیسی تُوِرِگینه گُزونی آیلادی.‏ اُز یانینا اولی جِماغاتینگ گِلیَنینی گُروپ، فیلیپُسا:‏ ‏«‏بولارا اییِر یالی چُرِگی نیرِدِن ساتین آلاریس؟»‏ دییدی.‏ 
JHN.6.6	اُل مونی فیلیپُسی ایمتِحان اِتمِک اوچین سُراپدی، آصلیندا اُزونینگ نَمه اِتجِگینی شُندا بیلیَردی.‏ 
JHN.6.7	فیلیپُس اُنگا:‏ ‏«‏بولارینگ هِر بیرینه بیر دُووم چُرِک ساتین آلماق اوچین ایکی یوز کوموش سِکَّه هِم یِتمِز!‏»‏ دییّپ جُغاپ بِردی.‏ 
JHN.6.8	شَگیرتلِردِن بیری، شمعون پِطرُسینگ دُغانی آندرِیاس اُنگا:‏ 
JHN.6.9	‏«‏بو یِرده بیر اُغلاندا بَش آرپا چُرِگی بیلِن ایکی بالیق بار.‏ اِمّا شِیله اولی جِماغاتا بولار نَمِجیک بُلار؟»‏ دییدی.‏ 
JHN.6.10	عیسی:‏ ‏«‏خالقی اُتوردینگ»‏ دییدی.‏ خالق شُل یِردَکی گُک اُتلوقدا اُتوردی.‏ اُل یِرده بَش مونگه قُلای اِرکِک آدام باردی.‏ 
JHN.6.11	عیسی چُرِکلِری آلیپ، شوکور اِتدی، سُنگرا اُلاری اُتورانلارا پایلادی.‏ بالیقلاری هِم شِیتدی، نَچه ایسلِسِلِر، اُلارا پایلادی.‏ آداملار دُییانچالار اییدیلِر.‏ 
JHN.6.12	اُلار دُیانلاریندان سُنگ، عیسی شَگیرتلِرینه:‏ ‏«‏قالان-قاچانلاری ییغناشدیرینگ، هیچ زات ضایالانماسین»‏ دییدی.‏ 
JHN.6.13	شِیلِلیکده، شَگیرتلِر اییلِن بَش آرپا چُرِکدِن آرتان بُلِکلِری ییغناپ، اُن ایکی سِبِدی دُلدوردیلار.‏
JHN.6.14	عیسانینگ بو عالاماتینی گُرِن آداملار:‏ ‏«‏حاقیقاتدان-دا، دونیَه گِلمِلی پیغامبار شودور»‏ دییدیلِر.‏ 
JHN.6.15	عیسی اُلارینگ اُزونی پادیشاه اِتمِک اوچین زُر بیلِن توتجاق بُلیاندیقلارینی بیلِنسُنگ، یِنه-ده یِکه اُزی داغا گیتدی.‏
JHN.6.16	آغشامارا اُنونگ شَگیرتلِری دِریانینگ کِنارینا گِلدیلِر.‏ 
JHN.6.17	قارانگقی دوشسه-ده، عیسی هِنیز اُلارینگ یانینا گِلمَندی.‏ اُنسُنگ شَگیرتلِر قاییقا مینیپ، دِریانینگ آنگیرسینداقی کَفَرناحوما اوغرادیلار.‏ 
JHN.6.18	گویچلی یِل توروپ، دِریا مُوج آتیپ باشلادی.‏ 
JHN.6.19	اُلار قاییقلی بَش-آلتی کیلُمِتر کورِک اوروپ گیدِنلِریندِن سُنگ، عیسانینگ سووونگ یوزوندِن یُریپ، قاییقا یاقینلاشیپ گِلیَنینی گُروپ قُرقدولار.‏ 
JHN.6.20	اِمّا عیسی اُلارا:‏ ‏«‏قُرقمانگ، بو — مِن!‏»‏ دییدی.‏ 
JHN.6.21	اُلار اُنی قاییقا میندیرجِک بُلدولار، یُنه قاییق باسیمجاق کِنارا گِلیپ یِتدی.‏
JHN.6.22	اِرتِسی گون دِریانینگ بِیلِکی کِناریندا قالان جِماغات اُل یِرده دوین یِکه بیر قاییقینگ باردیغینی و عیسانینگ اُز شَگیرتلِری بیلِن شُل قاییقا مینمَن، اُلارینگ یِکه اُزلِرینینگ گیدِندیکلِرینی بیلدیلِر.‏ 
JHN.6.23	شُل واقت تیبِریه‌دِن باشغا قاییقلار گِلدی.‏ قاییقلارینگ ساقلانان یِری عیسی خوداییا شوکور اِدِن و خالقینگ چُرِک اییِن یِرینه قُلایدی.‏ 
JHN.6.24	عیسانینگ-دا، اُنونگ شَگیرتلِرینینگ-ده اُل یِرده یُقدوغینی گُرِن جِماغات قاییقلارا مینیپ، عیسانی گُزلِمَگه کَفَرناحوما طاراف گیتدی.‏ 
JHN.6.25	اُنی دِریانینگ آنگری طارافیندان تاپیپ:‏ ‏«‏اُستاد، بو یِره هاچان گِلدینگ؟»‏ دییّپ سُرادیلار.‏
JHN.6.26	عیسی اُلارا:‏ ‏«‏مِن سیزه دُغروسینی آیدیارین، سیز مِنی عالاماتلار گُرِنینگیز اوچین دَل-ده، چُرِک اییّپ دُیانینگیز اوچین آغتاریارسینگیز.‏ 
JHN.6.27	ضایالانیان اییمیت اوچین دَل-ده، اِبِدی یاشاییش بِریَن اییمیت اوچین ایخلاص اِدینگ، اُنی سیزه اینسان اُغلی بِرِر.‏ چونکی آتامیز خودایینگ اُزی بو ایشی اُنگا تابشیراندیر»‏ دییّپ جُغاپ بِردی.‏ 
JHN.6.28	اُندان:‏ ‏«‏بیز خودایینگ ایشلِرینی بِرجای اِتمِک اوچین نَمه اِتمِلی؟»‏ دییّپ سُرادیلار.‏ 
JHN.6.29	عیسی اُلارا:‏ ‏«‏خودایینگ ایشینی بِرجای اِتمِک ایسلِیَن بُلسانگیز، اُنونگ ایبِرِنینه ایمان گِتِرینگ»‏ دییّپ جُغاپ بِردی.‏ 
JHN.6.30	اُلار یِنه-ده:‏ ‏«‏گُروپ، سانگا ایمان گِتیرِر یالی، سِن نَهیلی عالامات گُرکِزِرسینگ؟ هانی، نَمه اِدِرسینگ؟ 
JHN.6.31	بیزینگ آتا-بابالاریمیز بیاباندا مانّا اییدیلِر.‏ مُقادِّس یازغیلاردا بو بارادا:‏ ‏”‏اُلارا اییمِک اوچین آسماندان چُرِک بِردی“‏ دییّپ یازیلان»‏ دییدیلِر.‏
JHN.6.32	عیسی اُلارا:‏ ‏«‏مِن سیزه دُغروسینی آیدیارین، سیزه آسماندان چُرِک بِرِن موسی دَل.‏ آسماندان سیزه حاقیقی چُرِگی مِنینگ آتام بِریَر.‏ 
JHN.6.33	چونکی خودایینگ چُرِگی آسماندان اینیپ، دونیَه یاشاییش بِریَندیر»‏ دییدی.‏ 
JHN.6.34	اُلار اُنگا:‏ ‏«‏اِی آقا، شُل چُرِگی بیزه هِمیشه بِر»‏ دییدیلِر.‏ 
JHN.6.35	عیسی اُلارا شِیله دییدی:‏ ‏«‏یاشاییش چُرِگی مِندیرین، مِنینگ یانیما گِلِن آصلا آجیقماز، مانگا ایمان گِتیرِن آصلا سوساماز.‏ 
JHN.6.36	آیدیشیم یالی، سیز مِنی گُردونگیز، اِمّا مانگا ایمان گِتیرمِیَرسینگیز.‏ 
JHN.6.37	آتامینگ مانگا بِرِن آداملارینینگ باری مِنینگ یانیما گِلِر، مِن اُز یانیما گِلِنلِری آصلا کُومارین.‏ 
JHN.6.38	چونکی مِن اُز ایسلِگیمی دَل-ده، مِنی ایبِرِنینگ ایسلِگینی بِرجای اِتمِک اوچین آسماندان ایندیم.‏ 
JHN.6.39	مِنی ایبِرِنینگ ایسلِگی بُلسا، اُنونگ اُزومه بِرِنلِرینینگ هیچ بیرینی ییتیرمَن، اُلاری آخیرات گون قایتادان دیرِلتمِگیمدیر.‏ 
JHN.6.40	اُغلی گُرِن و اُنگا ایمان گِتیرِن هِر بیر آدامینگ اِبِدی یاشایشا قاووشماغی آتامینگ ایسلِگیدیر.‏ مِن-ده بو آداملاری آخیرات گون قایتادان دیرِلدِرین.‏»‏
JHN.6.41	‏«‏آسماندان اینِن چُرِک — مِندیرین»‏ دییِنی اوچین یَهودیلِر اُنگا قارشی چیقیپ زِیرِنیشدیلِر.‏ 
JHN.6.42	اُلار:‏ ‏«‏بو یوسفینگ اُغلی عیسی دَلمی؟ بیز اُنونگ اِنه-آتاسینی تانییاریس.‏ اُل نَهیلی ‏”‏مِن آسماندان ایندیم“‏ دییَّر؟»‏ دییّشدیلِر.‏ 
JHN.6.43	عیسی اُلارا شِیله دییدی:‏ ‏«‏اُزآرا زِیرِنیشمَنگیزی بِس اِدینگ.‏ 
JHN.6.44	اِگِر مِنی ایبِرِن آتانینگ اُزی گِتیرمِسه، هیچ کیم مِنینگ یانیما گِلیپ بیلمِز.‏ یانیما گِلِن آدامی بُلسا، مِن آخیرات گون دیرِلدِرین.‏ 
JHN.6.45	پیغامبارلارینگ یازغیلاریندا:‏ ‏”‏اُلارینگ هِمِّسی خودایدان تَعلیم آلارلار“‏ دییّپ یازیلان.‏
JHN.6.46	آصلیندا هیچ کیم هیچ واقت آتانی گُرِن دَلدیر.‏ آتانی دینگه خودایدان گِلِن گُرِندیر.‏ 
JHN.6.47	مِن سیزه دُغروسینی آیدیارین، مانگا ایمان گِتیرِن اِبِدی یاشایشا قاوشاندیر.‏ 
JHN.6.48	یاشاییش چُرِگی مِندیرین.‏ 
JHN.6.49	آتا-بابالارینگیز بیاباندا مانّا اییِندیکلِرینه باقمازدان، اُلدولِر.‏ 
JHN.6.50	اِمّا شُل آسماندان اینِن چُرِکدِن اییَّن آدام، هیچ اُلمِز.‏ 
JHN.6.51	آسماندان اینِن دیری چُرِک مِندیرین.‏ موندان اییِن آدام اِبِدی یاشار.‏ دونیَه‌نینگ یاشایشی اوچین بِرجِک چُرِگیم مِنینگ اُز بِدِنیمدیر.‏»‏
JHN.6.52	اُنسُنگ یَهودیلِر:‏ ‏«‏بو آدام اُز بِدِنینی بیزه اییمَگه نَهیلی بِریپ بیلِر؟»‏ دییشیپ، اُزآرا جِدِلِّشمَگه باشلادیلار.‏ 
JHN.6.53	عیسی اُلارا:‏ ‏«‏مِن سیزه دُغروسینی آیدیارین، اینسان اُغلونینگ بِدِنینی اییّپ، قانینی ایچمِسِنگیز، سیزده یاشاییش بُلماز.‏ 
JHN.6.54	مِنینگ بِدِنیمی اییّپ، قانیمی ایچِن اِبِدی یاشایشا قاوشار.‏ آخیرات گون مِن اُنی دیرِلدِرین.‏ 
JHN.6.55	مِنینگ بِدِنیم — حاقیقی اییمیت، قانیم حاقیقی ایچگیدیر.‏ 
JHN.6.56	مِنینگ بِدِنیمی اییّپ، قانیمی ایچیَن مِنده یاشار، مِن هِم اُندا.‏ 
JHN.6.57	مِنی دیری آتا ایبِردی و مِن اُنونگ اوستو بیلِن یاشایارین.‏ اِدیل شونونگ یالی، مِندِن اییمیتلِنیَن-ده مِنینگ اوستوم بیلِن یاشار.‏ 
JHN.6.58	هاووا، آسماندان اینِن چُرِک بودور.‏ سِراِت، بو آتا-بابالارینگیزینگ اییِن چُرِگی یالی دَلدیر، اُلار چُرِک اییسِلِر-ده، اُلوپ گیتدیلِر.‏ اِمّا بو چُرِگی اییِن آدام اِبِدی یاشار»‏ دییدی.‏
JHN.6.59	اُل بو سُزلِری کَفَرناحوم‌داقی کِنیسه‌ده اُورِدیَرکَه آیتدی.‏
JHN.6.60	شَگیرتلِرینگ کَنسی مونی اِشیدیپ:‏ ‏«‏بو سُزلِر آغیر.‏ مونی کیم قابول اِدیپ بیلِر؟»‏ دییّشدیلِر.‏ 
JHN.6.61	عیسی شَگیرتلِرینگ مونگا زِیرِنیشیَنینی بیلیپ، اُلارا:‏ ‏«‏بو سیزینگ جانینگیزا باتیارمی؟ 
JHN.6.62	اُندا سیز اینسان اُغلونینگ اُوال بُلان یِرینه قایتادان آسمانا چیقانینی گُرسِنگیز نَمه دییِرکَنگیز؟ 
JHN.6.63	یاشاییش بِریَن روحدیر، اینسان گویجونینگ پِیداسی یُقدور.‏ مِنینگ سیزه آیدیان سُزلِریم مُقادِّس روحداندیر و یاشاییش بِریَندیر.‏ 
JHN.6.64	یُنه سیزینگ آرانگیزدا کَبیر ایمان گِتیرمِیَنلِر بار»‏ دییدی.‏ چونکی عیسی کیمینگ ایمان گِتیرمِیَندیگینی و اُزونه کیمینگ خایینلیق اِتجِکدیگینی اُزال-باشدان بیلیَردی.‏ 
JHN.6.65	اُل:‏ ‏«‏آتانینگ اُزی گِتیرمِسه، هیچ کیم مِنینگ یانیما گِلیپ بیلمِز دییّپ، مِن سیزه شُنونگ اوچین آیتدیم»‏ دییدی.‏
JHN.6.66	شُندان سُنگ شَگیرتلِرینینگ کَنسی اُندان یوز اُووردیلِر و اُنونگ ایزینا دوشمِگی بِس اِتدیلِر.‏ 
JHN.6.67	شُندا عیسی اُن ایکی شَگیرتلِردِن:‏ ‏«‏سیز هِم مِنی تِرک اِتمِکچیمیسینگیز؟»‏ دییّپ سُرادی.‏ 
JHN.6.68	شمعون پِطرُس اُنگا:‏ ‏«‏آقام، بیز سِنی تِرک اِدیپ، باشغا کیمه بارایلی؟ اِبِدی یاشاییش سُزلِری دینگه سِنده بار آخیرین.‏ 
JHN.6.69	بیز سِنینگ خودایینگ مُقادِّسیدیگینگه اینانیاریس و مونی آچیق بیلیَریس»‏ دییّپ جُغاپ بِردی.‏ 
JHN.6.70	عیسی اُلارا:‏ ‏«‏سیز اُن ایکیلِری اُزوم سایلاپ آلمادیمّی؟ مونگا باقمازدان، آرانگیزدان بیری شِیطاندیر»‏ دییّپ جُغاپ بِردی.‏ 
JHN.6.71	اُل مونی شمعون اِسخریوطینینگ اُغلی یهودانی گُز اُوونده توتوپ آیتدی.‏ سِبَبی یهودا اُن ایکیلِرینگ بیری بُلسا-دا، سُنگرا عیسی خایینلیق اِتجِکدی.‏
JHN.7.1	شُندان سُنگ عیسی جلیل‌ده آیلانماغا باشلادی.‏ یَهودی باشلیغلاری اُنونگ جانینا قاصت اِدِن سُنگرا، اُل یهودیه‌ده گِزمِک ایسلِمِیَردی.‏ 
JHN.7.2	یَهودیلِرینگ چاتما بایرامی قُلایلاپدی.‏ 
JHN.7.3	شُنونگ اوچین عیسانینگ دُغانلاری اُنگا:‏ ‏«‏بو یِردِن چیقیپ، یهودیه گیت، اِدیَن ایشلِرینگی شَگیرتلِرینگ گُرسون.‏ 
JHN.7.4	اُزونی آچیق تانیتماق ایسلِیَن آدام گوزگین ایش اِدیَن دَلدیر.‏ سِن بو زاتلاری اِدیَن بُلسانگ، اُزونگی دونیَه گُرکِز»‏ دییدیلِر.‏ 
JHN.7.5	اُنگا حتّیٰ دُغانلاری-دا اینانمایاردیلار.‏ 
JHN.7.6	عیسی اُلارا:‏ ‏«‏مِنینگ واقتیم هِنیز دُلانُق، یُنه سیزینگ اوچین ایسلِندیک واقت حَضیردیر.‏ 
JHN.7.7	دونیَه سیزی ییگرِنیپ بیلمِز، اِمّا مِنی ییگرِنیَر، سِبَبی مِن اُنونگ ایشلِرینینگ تِلِکه‌دیگینه شاهاتلیق اِدیَرین.‏ 
JHN.7.8	سیز بایراما گیدینگ، مِن بو بایراما گیتجِک دَل.‏ سِبَبی مِنینگ واقتیم هِنیز دُلانُق»‏ دییّپ جُغاپ بِردی.‏ 
JHN.7.9	اُلارا شِیله دییّپ، اُل جلیل‌ده قالدی.‏ 
JHN.7.10	اِمّا دُغانلاری بایراما گیدِنلِریندِن سُنگ، عیسی-دا گیتدی، یُنه آچیق دَل-ده، گوزگین گیتدی.‏
JHN.7.11	یَهودی باشلیغلاری بایرامچیلیقدا اُنی آغتاریپ:‏ ‏«‏اُل نیرِده؟»‏ دییّپ سُرایاردیلار.‏ 
JHN.7.12	جِماغاتینگ آراسیندا اُل حاقدا کَن گورّونگ اِدیلدی.‏ کَبیرلِری ‏«‏اُل قاوی آدام»‏ دییسه، باشغالاری ‏«‏اُل خالقی آزدیریار»‏ دییَّردیلِر.‏ 
JHN.7.13	یُنه یَهودی یُلباشچیلاریندان قُرقوپ، هیچ کیم اُل حاقدا آچیق گورّونگ اِدیپ بیلمِیَردی.‏
JHN.7.14	بایرامچیلیغینگ یاریسی گِچِنده، عیسی عیباداتخانا باریپ، تَعلیم بِرمَگه باشلادی.‏ 
JHN.7.15	یَهودیلِر حایران قالیپ:‏ ‏«‏بو آدام هیچ یِرده اُقیمادیق بُلسا، مُقادِّس یازغیلاری نیرِدِن بیلیَرکَه؟»‏ دییّشیَردیلِر.‏ 
JHN.7.16	عیسی اُلارا شِیله جُغاپ بِردی:‏ ‏«‏مِنینگ تَعلیم بِریَنلِریم اُزومینگکی دَل، مِنی ایبِرِنینگکیدیر.‏ 
JHN.7.17	خودایینگ ایسلِگینی بِرجای اِتمِک ایسلِیَن آدام مِنینگ تَعلیم بِریَنلِریمینگ خودایداندیغینا یا-دا اُزومدِندیگینه گُز یِتیرِر.‏ 
JHN.7.18	کیم اُزوندِن آیدیان بُلسا، اُزونی بِییک توتیاندیر.‏ کیم اُزونی ایبِرِنه بِییک توتیان بُلسا، حاقیقاتی آیدیاندیر، اُندا ناحاقلیق یُقدور.‏ 
JHN.7.19	موسی سیزه شِریغاتی بِرمِدیمی نَمه؟ یُنه سیزینگ هیچ بیرینگیز بو شِریغاتی بِرجای اِتمِیَرسینگیز.‏ نَمه اوچین مِنی اُلدورجِک بُلیارسینگیز؟»‏ 
JHN.7.20	جِماغات اُنگا:‏ ‏«‏سِن جینلی، کیم سِنی اُلدورجِک بُلیار؟»‏ دییدی.‏ 
JHN.7.21	عیسی اُلارا:‏ ‏«‏مِن بیر مُعجِزه گُرکِزدیم، اُنگا هِمَّنگیز حایران قالیارسینگیز.‏ 
JHN.7.22	موسی سیزه اُغول سونِّتلِمه حُکومی بِردی، شُنونگ اوچین هِم سَبَّت گونی اُغول‍لاری سونِّت اِدیَرسینگیز.‏ آصلیندا اُغول سونِّتلِمَه موسادان دَل-ده، آتا-بابالاردان قالاندیر.‏ 
JHN.7.23	شِیلِلیکده، موسانینگ شِریغاتی پُزولماسین دییّپ هِم، اُزونگیز سَبَّت گونی اُغول سونِّتلِیَنگیز.‏ اُندا نَمه اوچین سَبَّت گونی بیر آدامی کَمیل شِفا بِرِندیگیم اوچین مانگا قاهارلانیارسینگیز؟ 
JHN.7.24	داشقی گُرنوشه گُرَه حُکوم چیقارمانگ، حُکومینگیز عادالاتلی بُلسون»‏ دییدی.‏
JHN.7.25	بو یِرده اورشلیملیلِرینگ کَبیرلِری:‏ ‏«‏اُلارینگ اُلدورجِک بُلیان آدامی شو دَلمی؟ 
JHN.7.26	اینه، اُل آرقایین گورّونگ بِریپ دور، اُنگا قارشی هیچ کیم هیچ زات دییمِیَر.‏ بیزینگ یُلباشچیلاریمیز اُنونگ مسیحدیگینی حاقیقاتدانام بیلیَن بُلایماسینلار؟ 
JHN.7.27	یُنه بیز بو آدامینگ نیرِدِندیگینی بیلیَریس.‏ مسیح گِلِنده بُلسا، اُنونگ نیرِدِندیگینی هیچ کیم بیلمِز»‏ دییّشدیلِر.‏
JHN.7.28	اُنسُنگ عیسی عیباداتخانادا تَعلیم بِریپ دورقا، قاتی سِس بیلِن شِیله دییدی:‏ ‏«‏هاووا، سیز مِنی هِم تانییارسینگیز، نیرِدِندیگیمی هِم بیلیَرسینگیز.‏ اِمّا مِن اُز-اُزومدِن گِلِمُق، مِنی ایبِرِن بار، اُل حاقدیر، سیز اُنی تانیمییارسینگیز.‏ 
JHN.7.29	مِن اُنی تانییارین، سِبَبی مِن اُنونگ یانیندان گِلِندیرین.‏ مِنی ایبِرِن اُلدور.‏»‏ 
JHN.7.30	شُندان سُنگ اُنی توتجاق بُلدولار، یُنه هیچ کیم اُنگا اِل قالدیرمادی، سِبَبی هِنیز اُنونگ واقتی دُلماندی.‏ 
JHN.7.31	اُندان باشغا جِماغاتینگ کَنسی اُنگا ایمان گِتیریپ:‏ ‏«‏مسیح گِلِنده، شونونگقیدان کَن عالاماتلار گُرکِزِرمی؟»‏ دییّپ آیتدی.‏
JHN.7.32	فَریسی‌لِر خالقینگ عیسی حاقینداقی بو گورلِشیَنلِرینی اِشیتدیلِر.‏ اُنسُنگ یُلباشچی کاهینلار بیلِن فَریسی‌لِر اُنی توتماق اوچین عیباداتخانانینگ ساقچیلارینی ایبِردیلِر.‏ 
JHN.7.33	عیسی:‏ ‏«‏مِن یِنه آز سالیم سیزینگ یانینگیزدا بُلوپ، سُنگرا اُزومی ایبِرِنینگ یانینا گیدِرین.‏ 
JHN.7.34	سیز مِنی گُزلَرسینگیز، یُنه تاپمارسینگیز.‏ مِنینگ بارجاق یِریمه سیز باریپ بیلمِرسینگیز»‏ دییدی.‏
JHN.7.35	اُنسُنگ یَهودی باشلیغلاری بیری-بیرینه:‏ ‏«‏بو آدام بیز تاپیپ بیلمِز یالی، نیرَه گیتجِکَّه؟ یونانیلارینگ آراسینا دارغاپ گیدِن یَهودیلِرینگ یانینا گیدیپ، یونانیلارا-دا تَعلیم بِرجِکمیکَه؟ 
JHN.7.36	مونونگ ‏”‏مِنی گُزلَرسینگیز، یُنه تاپمارسینگیز، مِنینگ بارجاق یِریمه سیز باریپ بیلمِرسینگیز“‏ دییَّنی نَمِکَه؟»‏ دییّشدیلِر.‏
JHN.7.37	بایرامینگ سُنگقی و اینگ اِساسی گونی عیسی دیک دوروپ، جِماغاتا:‏ ‏«‏سوسایانلار مِنینگ یانیما گِلیپ، تِشنه‌لیگینی قاندیرسینلار.‏ 
JHN.7.38	کیم مانگا ایمان گِتیرسه، مُقادِّس یازغیلاردا آیدیلیشی یالی، اُنونگ ایچیندِن یاشاییش سووونینگ چِشمه‌لِری آقار»‏ دییّپ قیغیردی.‏ 
JHN.7.39	اُل مونی اُزونه ایمان گِتیرِنلِرینگ آلجاق مُقادِّس روحی بارادا آیدیاردی.‏ اُلارا هِنیز مُقادِّس روح اینمَندی، سِبَبی عیسی هِنیز بِییکلِنمَپدی.‏
JHN.7.40	جِماغاتینگ ایچیندِن کَبیرلِری بو سُزی اِشیدیپ:‏ ‏«‏بو حاقیقاتدان هِم شُل گِلجِک پیغامباردیر»‏ دییدیلِر.‏ 
JHN.7.41	باشغالاری:‏ ‏«‏بو مسیحدیر»‏ دییدیلِر، اِمّا کَبیرلِری:‏ ‏«‏بُلوپ بیلمِز!‏ مسیح، اُندا، جلیل‌دِن گِلِرمی؟ 
JHN.7.42	مُقادِّس یازغیلاردا:‏ ‏”‏مسیح داوودینگ نِسلیندِن، داوودینگ یاشان بِیت‌لِحِم شَهریندِن گِلِر“‏ دییّپ یازیلمانمی نَمه؟»‏ دییدیلِر.‏ 
JHN.7.43	شِیلِلیکده، جِماغاتینگ آراسیندا عیسی بارادا آغزیبیرسیزلیق دُرِدی.‏ 
JHN.7.44	اُلاردان کَبیری اُنی توتماق ایسلِدی، یُنه هیچ کیم اُنگا اِل دِگیرمِدی.‏
JHN.7.45	آخیریسُنگی عیباداتخانانینگ ساقچیلاری قایدیپ گِلدیلِر و یُلباشچی کاهینلار بیلِن فَریسی‌لِر اُلاردان:‏ ‏«‏نَمه اوچین اُنی گِتیرمِدینگیز؟»‏ دییّپ سُرادیلار.‏ 
JHN.7.46	ساقچیلار:‏ ‏«‏هیچ کیم هیچ واقت بو آدامینگ کِپلِیشی یالی کِپلِمَندی»‏ دییّپ جُغاپ بِردیلِر.‏ 
JHN.7.47	فَریسی‌لِر اُلارا:‏ ‏«‏سیز هِم آلداندینگیزمی؟ 
JHN.7.48	یُلباشچیلاردان یا-دا فَریسی‌لِردِن، هی، اُنگا ایمان گِتیرِن بارمی؟ 
JHN.7.49	یُقدور!‏ اِمّا شِریغاتی بیلمِیَن بو نادان خالق لَعنِت آشاغیندادیر!‏»‏ دییدیلِر.‏
JHN.7.50	شُندا فَریسی‌لِرینگ آراسیندان بیری، اُوال عیسانینگ یانینا باران نیقودیموس اُلارا:‏ 
JHN.7.51	‏«‏شِریغاتیمیزا گُرَه بیر آدامی اَوَّل دینگلِمَن، نَمه اِدِنینی بیلمَن، اُنی مَحکوم اِتمِک دُغرومیدیر؟»‏ دییدی.‏ 
JHN.7.52	اُلار:‏ ‏«‏سِن هِم جلیل‌لیمی؟ مُقادِّس یازغیلارا سِر اِت، جلیل‌دِن هیچ واقت پیغامبار چیقماجاغینی گُرِرسینگ»‏ دییدیلِر.‏
JHN.7.52	‏[‏ 
JHN.7.53	سُنگرا هِمِّسی اُیلِرینه قایتدیلار.‏
JHN.8.1	عیسی بُلسا زِیتون داغینا گیتدی.‏ 
JHN.8.2	اِرتِسی ایردِن اُل یِنه عیباداتخانا باردی.‏ هِمّه خالق اُنونگ یانینا گِلدی؛ عیسی اُلارا تَعلیم بِرمَگه باشلادی.‏ 
JHN.8.3	شُل واقتدا دین عُلَمالار بیلِن فَریسی‌لِر زینادا توتولان بیر آیالی آلیپ گِلدیلِر.‏ آیالی هِمِّسینینگ اُوونده قُیدیلار.‏ 
JHN.8.4	اُنسُنگ اُلار عیسی یوزلِنیپ:‏ ‏«‏اُستاد، بو آیال زینادا توتولدی.‏ 
JHN.8.5	موسی تُورات‌دا بولار یالیلاری داشلاپ اُلدورمِگی تابشیریپدیر.‏ سِن مونگا نَمه دییِرسینگ؟»‏ دییّپ سُرادیلار.‏ 
JHN.8.6	اُلار مونی عیسانی ایمتِحان اوچین سُراپدیلار، سِبَبی اُنی عاییپلاماق اوچین دِلیل آغتاریاردیلار.‏ عیسی آشاق اُتوروپ، بارماغی بیلِن یِره بیر زاتلار یازماغا باشلادی.‏ 
JHN.8.7	اُندان سُراماغی دُوام اِدِنلِرینده، عیسی دیکِلیپ:‏ ‏«‏سیزینگ آرانگیزدا کیمینگ گونَه‌سی یُق بُلسا، بو آیالا داشی اَوَّل شُل آتسین»‏ دییدی.‏ 
JHN.8.8	اُل یِنه-ده آشاق اُتوروپ، یِره بیر زاتلار یازماغا دوردی.‏ 
JHN.8.9	مونی اِشیدیپ، یاشولیلاردان باشلاپ، هِمِّسی یِکه-یِکِدِن گیتمَگه باشلادی.‏ دینگه عیسی بیلِن اُنونگ اُوونده دوران آیال قالدی.‏ 
JHN.8.10	عیسی دیکِلِنده، آیالدان باشغا هیچ کیمه گُزی دوشمَنسُنگ، اُنگا:‏ ‏«‏اِی، آیال، بِیلِکیلِر هانی؟ هیچ کیم سِنی مَحکوم اِتمِدیمی؟»‏ دییّپ سُرادی.‏ 
JHN.8.11	آیال:‏ ‏«‏یُق، آقام»‏ دییدی.‏ عیسی:‏ ‏«‏مِن هِم سِنی مَحکوم اِتمِیَرین.‏ بار، گیدیبِر، موندان بِیلَک گونَه ایش اِتمه»‏ دییدی.‏]‏
JHN.8.12	عیسی یِنه-ده خالقا یوزلِنیپ:‏ ‏«‏دونیَه‌نینگ نوری مِندیرین.‏ مِنینگ ایزیما دوشِن قارانگقیلیقدا گِزمِز، اُندا یاشاییش نوری بُلار»‏ دییدی.‏
JHN.8.13	فَریسی‌لِر اُنگا:‏ ‏«‏سِن اُز-اُزونگه شاهاتلیق اِدیَرسینگ، سِنینگ شاهاتلیغینگ اِعتِبارسیز»‏ دییدیلِر.‏ 
JHN.8.14	عیسی اُلارا:‏ ‏«‏مِن اُز-اُزومه شاهاتلیق اِدیَن هِم بُلسام، مِنینگ شاهاتلیغیم اِعتِبارلیدیر.‏ سِبَبی مِن نیرِدِن گِلیپ، نیرَه باریانیمی بیلیَرین، یُنه مِنینگ نیرِدِن گِلِنیمی یا نیرَه باریانیمی سیز بیلمِیَرسینگیز.‏ 
JHN.8.15	سیز اینسان اُلچِگی بیلِن حُکوم چیقاریارسینگیز، مِن هیچ کیمینگ اوستوندِن حُکوم چیقارمایارین.‏ 
JHN.8.16	مِن حُکوم چیقارایسام-دا، حُکومیم حاقدیر، چونکی مِن یِکه دَل-ده، اُزومی ایبِرِن آتا بیلِندیرین.‏ 
JHN.8.17	شِریغاتینگیزدا ایکی آدامینگ شاهاتلیغی اِعتِبارلی دییلیپ یازیلاندیر.‏
JHN.8.18	مِن اُزوم حاقدا شاهاتلیق اِدیَرین، مِنی ایبِرِن آتا-دا مِن حاقدا شاهاتلیق اِدیَر»‏ دییّپ جُغاپ بِردی.‏ 
JHN.8.19	اُنسُنگ عیسادان:‏ ‏«‏سِنینگ آتانگ نیرِده؟»‏ دییّپ سُرادیلار.‏ عیسی اُلارا:‏ ‏«‏سیز نه مِنی تانییارسینگیز، نه-ده مِنینگ آتامی.‏ مِنی تانییان بُلسادینگیز، مِنینگ آتامی-دا تاناردینگیز»‏ دییدی.‏
JHN.8.20	اُل بو سُزلِری عیباداتخانادا تَعلیم بِریَرکَه صاداقا صاندیقینینگ یانیندا آیتدی، یُنه هیچ کیم اُنی توتجاق بُلمادی، سِبَبی اُنونگ واقتی هِنیز دُلماندی.‏
JHN.8.21	عیسی اُلارا یِنه:‏ ‏«‏مِن گیدیپ باریارین؛ سیز مِنی گُزلَرسینگیز و گونَه‌نگیزینگ ایچینده اُلِرسینگیز.‏ سیز مِنینگ باریان یِریمه باریپ بیلمِرسینگیز»‏ دییدی.‏ 
JHN.8.22	یَهودیلِرینگ باشلیغلاری:‏ ‏«‏اُل اُزونی اُلدورجِکمیکَه؟ اُل شُنونگ اوچین مِنینگ باریان یِریمه باریپ بیلمِرسینگیز دییَّرمیکَه؟»‏ دییّشدیلِر.‏ 
JHN.8.23	عیسی اُلارا:‏ ‏«‏سیز آشاقدانسینگیز، مِن یُقارداندیرین؛ سیز بو دونیَه‌دِنسینگیز، مِن بُلسا، بو دونیَه‌دِن دَلدیرین.‏ 
JHN.8.24	مونونگ اوچین مِن سیزه ‏”‏گونَه‌لِرینگیزینگ ایچینده اُلِرسینگیز“‏ دییدیم، چونکی مِنینگ باردیغیما ایمان گِتیرمِسِنگیز، گونَه‌لِرینگیزینگ ایچینده اُلِرسینگیز»‏ دییدی.‏ 
JHN.8.25	اُندان:‏ ‏«‏سِن کیمسینگ؟»‏ دییّپ سُرادیلار.‏ عیسی اُلارا:‏ ‏«‏اُزال-باشدان سیزه کیم دییّپ آیدان بُلسام، شُلدورین.‏ 
JHN.8.26	سیزی مَحکوم اِدیپ آیتجاق زاتلاریم کَن.‏ مِنی ایبِرِن حاقدیر، مِن اُندان اِشیدِنلِریمی دونیَه اَشکَر اِدیَرین»‏ دییّپ جُغاپ بِردی.‏ 
JHN.8.27	اُلار عیسانینگ اُز آتاسی بارادا آیدیاندیغینا دوشونمِدیلِر.‏ 
JHN.8.28	سُنگرا عیسی اُلارا:‏ ‏«‏اینسان اُغلونی صلیبده یُقاری گُتِرِن ماحالینگیز، مِنینگ شُلدوغیمی بیلِرسینگیز.‏ شِیله هِم مِنینگ اُزومدِن هیچ زات اِتمَندیگیمه، دینگه آتامینگ اُورِدِن زاتلارینی آیداندیغیما دوشونِرسینگیز.‏ 
JHN.8.29	مِنی ایبِرِن مِنینگ بیلِندیر، اُل مِنی یِکه قُیوپ گیتمِدی.‏ سِبَبی مِن هِمیشه اُنگا حالییان زاتلاری اِدیَرین»‏ دییدی.‏ 
JHN.8.30	بولاری آیداندا، اِنچِمه آداملار اُنگا ایمان گِتیردیلِر.‏
JHN.8.31	اُنسُنگ عیسی اُزونه ایمان گِتیرِن یَهودیلِره:‏ ‏«‏مِنینگ سُزومی بِرجای اِتسِنگیز، حاقیقاتدان هِم، مِنینگ شَگیرتلِریم بُلارسینگیز؛ 
JHN.8.32	سیز حاقیقاتی بیلِرسینگیز، حاقیقات-دا سیزی آزاد اِدِر»‏ دییدی.‏ 
JHN.8.33	اُلار عیسادان ‏«‏بیز ابراهیمینگ فِرزِنتلِریدیریس، هیچ واقت هیچ کیمه قول بُلان دَلدیریس.‏ اُنسُنگ نَدیپ سِن بیزه آزاد بُلارسینگیز دییّپ بیلیَرسینگ؟»‏ دییدیلِر.‏ 
JHN.8.34	عیسی اُلارا شِیله جُغاپ بِردی:‏ ‏«‏مِن سیزه دُغروسینی آیدیارین، گونَه اِدیَن کیشی گونَه‌نینگ قولودیر.‏ 
JHN.8.35	قول هیچ هاچان اُیونگ بیری بُلوپ بیلمِز، یُنه اُغول اُیونگ هِمیشه‌لیک بیریسیدیر.‏ 
JHN.8.36	شُنونگ اوچین هِم اُغول سیزی آزاد اِتسه، سیز، حاقیقاتدان هِم، آزاد بُلارسینگیز.‏
JHN.8.37	‏«‏سیز ابراهیمینگ فِرزِنتلِریندِندیگینگیزی بیلیَرین، یُنه سیز جانیمینگ قاصتینا چیقدینگیز، سِبَبی سیز مِنینگ سُزومی اُز قالبینگیزدان یِر بِرِنگزُق.‏ 
JHN.8.38	مِن سیزه آتامینگ یانیندا گُرِنلِریمی آیدیارین، سیز هِم اُز آتانگیزدان اُورِنِنگیزی اِدیَرسینگیز.‏»‏ 
JHN.8.39	اُلار اُنگا:‏ ‏«‏بیزینگ آتامیز ابراهیمدیر»‏ دییدیلِر.‏ عیسی اُلارا:‏ ‏«‏سیز ابراهیمینگ فِرزِنتلِری بُلیان بُلسانگیز، ابراهیمینگ ایشلِرینی اِدِردینگیز.‏ 
JHN.8.40	اِمّا سیز مِنی، یَعنی خودایدان اِشیدِن حاقیقاتی آیدیان اینسانی اُلدورمِکچی بُلیارسینگیز.‏ ابراهیم بِیله ایش اِتمَندی.‏ 
JHN.8.41	سیز ابراهیمینگ دَل-ده، اُز آتانگیزینگ ایشلِرینی اِدیَرسینگیز»‏ دییدی.‏ اُلار اُنگا:‏ ‏«‏بیز زینادان دُغان دَل، بیزینگ یِکِجه بیر آتامیز بار، اُل خودایینگ اُزودیر»‏ دییدیلِر.‏ 
JHN.8.42	عیسی اُلارا شِیله دییدی:‏ ‏«‏اِگِر آتانگیز خودای بُلسا، اُندا مِنی سُیِردینگیز، سِبَبی مِن خودایدان گِلدیم، اُز-اُزومدِن گِلمِدیم، مِنی اُل ایبِردی.‏ 
JHN.8.43	نَمه اوچین مِنینگ آیدیانلاریما دوشونمِیَرسینگیز؟ سِبَبی سیز مِنینگ آیدیانلاریمی دینگلِمِگی باشارمایارسینگیز.‏ 
JHN.8.44	سیزینگ آتانگیز شِیطاندیر، سیز آتانگیزینگ ایسلِگینی بِرجای اِتمِک ایسلِیَرسینگیز.‏ اُل اَوَّلدِن قانخُردی، هیچ واقت حاقیقاتینگ طارافداری بُلماندی، سِبَبی اُندا حاقیقات یُق.‏ اُل یالان آیداندا، اُز ذاتیندان آیدیار، چونکی اُل یالانچی، یالانینگ آتاسیدیر.‏ 
JHN.8.45	اِمّا مِن حاقیقاتی آیدیاندیرین.‏ شُنونگ اوچینِم سیز مانگا ایمان گِتیرمِیَرسینگیز.‏ 
JHN.8.46	سیزینگ هایسینگیز مانگا گونَه یاپیپ بیلِرسینگیز؟ اِگِر مِن حاقیقاتی آیدیان بُلسام، اُندا نَمه اوچین سیز مانگا ایمان گِتیرمِیَرسینگیز؟ 
JHN.8.47	کیم خودایا دِگیشلی بُلسا، خودایینگ سُزلِرینی دینگلِیَندیر.‏ سیز دینگلِمِیَرسینگیز، سِبَبی سیز خودایا دِگیشلی دَلسینگیز.‏»‏
JHN.8.48	یَهودیلِر اُنگا:‏ ‏«‏سانگا جین اوران سامِره‌لی دییّپ، بیز دُغری آیتماپدیریسمی نَمه!‏»‏ دییدیلِر.‏ 
JHN.8.49	عیسی اُلارا جُغاپ بِریپ:‏ ‏«‏مِنی جین اورانُق!‏ مِن دینگه آتامی حُرماتلایارین، اِمّا سیز مِنی حُرماتلامایارسینگیز.‏ 
JHN.8.50	مِن اُزومه بِییکلیک آغتارمایارین، اِمّا مونی آغتاریان و حُکوم چیقاریان بیری بار.‏ 
JHN.8.51	مِن سیزه دُغروسینی آیدیارین، مِنینگ سُزومی ساقلایان آدام آصلا اُلوم قاراسینی گُرمِز»‏ دییدی.‏ 
JHN.8.52	یَهودیلِر اُنگا:‏ ‏«‏سِنی جین اوراندیغینی ایندی آچیق بیلدیک.‏ ابراهیم و پیغامبارلار-دا اُلدی.‏ اِمّا سِن:‏ ‏”‏مِنینگ سُزومی ساقلایان آدام هیچ هاچان اُلمِز“‏ دییَّرسینگ.‏ 
JHN.8.53	اُندا سِن آتامیز ابراهیمدان هِم بِییکمی؟ اُل و پیغامبارلار-دا اُلدی.‏ سِن اُزونگی کیم دییّپ فیکر اِدیَرسینگ؟»‏ دییدیلِر.‏ 
JHN.8.54	عیسی اُلارا شِیله جُغاپ بِردی:‏ ‏«‏مِن اُزومی بِییکلِندیرسِم، اُندا بو بِییکلیک پوچ بُلار.‏ مِنی بِییکلِندیریَن اُز آتامدیر؛ سیز اُنگا خوداییمیز دییَّرسینگیز.‏ 
JHN.8.55	یُنه سیز اُنی تانیمییارسینگیز، مِن اُنی تانییارین.‏ اِگِر اُنی تانیمییارین دییسِم، اُندا مِن هِم سیزینگ یالی یالانچی بُلارین.‏ اِمّا مِن اُنی تانییارین و اُنونگ سُزونی یِرینه یِتیریَرین.‏ 
JHN.8.56	آتانگیز ابراهیم مِنینگ گِلجِک گونومه قاراشیپ، شاتلانیاردی.‏ اُل شُل گونی گُروپ، خاص بِگِندی.‏»‏ 
JHN.8.57	یَهودیلِر اُندان:‏ ‏«‏هِنیز اِلّی یاشا-دا بارمادیق حالینگا سِن ابراهیمی گُردونگمی؟»‏ دییّپ سُرادیلار.‏ 
JHN.8.58	عیسی اُلارا:‏ ‏«‏سیزه دُغروسینی آیدیارین، ابراهیم دُغولمازیندان اُنگ مِن باردیرین»‏ دییدی.‏ 
JHN.8.59	شُندا عیسانی داشلاجاق بُلدولار، اِمّا اُل گوزگِنیپ، عیباداتخانادان چیقیپ گیتدی.‏
JHN.9.1	عیسی گِچیپ باریارقا، بیر دُغا کُر آدامی گُردی.‏ 
JHN.9.2	شَگیرتلِری اُندان:‏ ‏«‏اُستاد، بو آدامینگ کُر بُلوپ دُغماغینا کیم گونَه‌کَر؟ اُنونگ اُزی گونَه‌کَرمی یا-دا اِنه-آتاسی؟»‏ دییّپ سُرادیلار.‏ 
JHN.9.3	عیسی اُلارا:‏ ‏«‏مونگا اُل آدامینگ اُزی هِم، اِنه-آتاسی هِم گونَه‌کَر دَل.‏ بو اُندا خودایینگ ایشلِرینینگ گُرکِزیلمِگی اوچین بُلدی.‏ 
JHN.9.4	اُزومی ایبِرِنینگ ایشلِرینی مِن گوندیزلیکده اِتمِلی.‏ گیجه یِتیپ گِلیَر، شُندا هیچ کیم ایشلَپ بیلمِز.‏ 
JHN.9.5	مِن دونیَه‌دِکَم، دونیَه‌نینگ نوری مِندیرین»‏ دییّپ جُغاپ بِردی.‏ 
JHN.9.6	اُل سُنگرا، یِره تویکوردی-ده، تویکوریگیندِن پالچیق بِجِردی، پالچیقی بُلسا کُرونگ گُزونه سورتدی.‏ 
JHN.9.7	اُنسُنگ اُنگا:‏ ‏«‏گیت-ده، سیلوحا حاوضوندا یووون»‏ دییدی.‏ ‏(‏سیلوحا یَعنی ‏«‏ایبِریلِن»‏.‏)‏ اُل گیدیپ یوووندی و گُزلِری آچیلیپ ایزینا گِلدی.‏
JHN.9.8	هِمسایالاری و اُنونگ اُوال دیلِگچیلیک اِدیپ یُرِنینی گُرِنلِر:‏ ‏«‏بو اُتوریپ، دیلِگچیلیک اِدیَن آدام دَلمی؟»‏ دییّپ سُرادیلار.‏ 
JHN.9.9	کَبیرلِری:‏ ‏«‏شُل»‏ دییدیلِر؛ کَبیرلِری:‏ ‏«‏یُق، بو شُنگا مِنگزِش»‏ دییدیلِر.‏ یُنه اُنونگ اُزی:‏ ‏«‏هاووا، مِن شُل آدام»‏ دییدی.‏ 
JHN.9.10	اُندان:‏ ‏«‏شِیله بُلسا، اُندا گُزلِرینگ نَهیلی آچیلدی؟»‏ دییّپ سُرادیلار.‏ 
JHN.9.11	اُل:‏ ‏«‏عیسی دییِن آدام پالچیق بِجِریپ، گُزومه سورتدی-ده:‏ ‏”‏سیلوحا حاوضونا گیت-ده، یووون“‏ دییدی.‏ مِن هِم گیدیپ یوووندیم و گُزلِریم آچیلدی»‏ دییّپ جُغاپ بِردی.‏ 
JHN.9.12	اُندان:‏ ‏«‏شُل آدام نیرِده؟»‏ دییّپ سُرادیلار.‏ اُل:‏ ‏«‏بیلِمُق»‏ دییّپ جُغاپ بِردی.‏
JHN.9.13	اُزال کُر بُلان بو آدامی فَریسی‌لِرینگ یانینا گِتیردیلِر.‏ 
JHN.9.14	عیسانینگ پالچیق بِجِریپ، اُنونگ گُزلِرینی آچان گونی سَبَّت گونودی.‏ 
JHN.9.15	فَریسی‌لِر-ده اُنونگ گُزونینگ نَهیلی آچیلاندیغی بارادا سُرادیلار.‏ اُل آدام:‏ ‏«‏اُل مِنینگ گُزومه پالچیق سورتدی، اُنسُنگ یوووندیم.‏ ایندی مِن گُریَرین»‏ دییّپ جُغاپ بِردی.‏ 
JHN.9.16	فَریسی‌لِرینگ کَبیرلِری:‏ ‏«‏اُل آدام خودایدان دَل، سِبَبی سَبَّت گونونی ساقلامایار»‏ دییدیلِر.‏ باشغالاری بُلسا:‏ ‏«‏شُندا گونَه‌کَر آدام بِیله عالاماتلاری گُرکِزیپ بیلِرمی؟»‏ دییدیلِر.‏ شِیدیپ، اُلارینگ آراسیندا اُنگوشماسیزلیق بُلدی.‏ 
JHN.9.17	اُلار یِنه-ده کُردِن:‏ ‏«‏گُزونگی آچان شُل آدام بارادا نَمه دییَّرسینگ؟»‏ دییّپ سُرادیلار.‏ اُل هِم:‏ ‏«‏اُل بیر پیغامبار»‏ دییدی.‏
JHN.9.18	یَهودی باشلیغلاری گُزلِری آچیلان آدامینگ اِنه‌سی بیلِن آتاسینی چاغیریپ سُرایانچالار، اُنونگ اُزال کُر بُلوپ، ایندی گُزلِرینینگ آچیلاندیغینا اینانمادیلار.‏ 
JHN.9.19	اُلاردان:‏ ‏«‏کُر دُغدی دییَّن اُغلونگیز شومی؟ ایندی بو نَدیپ گُریَر؟»‏ دییّپ سُرادیلار.‏ 
JHN.9.20	اُنونگ اِنه‌سی بیلِن آتاسی اُلارا:‏ ‏«‏مونونگ اُز اُغلومیزدیغینی، اُنونگ کُر دُغاندیغینی بیلیَریس.‏ 
JHN.9.21	یُنه اُنونگ ایندی نَدیپ گُریَندیگینی یا-دا اُنونگ گُزونی کیمینگ آچاندیغینی بیز بیلمِیَریس.‏ اُل ایندی بیر یِتیشِن ییگیت، اُزوندِن سُرانگ، دِگمه، اُزی آیدیپ بِرسین»‏ دییّپ جُغاپ بِردیلِر.‏ 
JHN.9.22	اُنونگ اِنه‌سی بیلِن آتاسی یَهودی باشلیقلاریندان قُرقولارینا شِیله دییدیلِر.‏ سِبَبی یَهودیلِر عیسانینگ مسیحدیگینی ایقرار اِدِن آدامی کِنیسه‌دِن کُوماق بارادا دیل بیریکدیریپدیلِر.‏ 
JHN.9.23	شُنونگ اوچین اُنونگ اِنه‌سی بیلِن آتاسی:‏ ‏«‏اُل بیر یِتیشِن ییگیت، اُزوندِن سُرانگ»‏ دییدیلِر.‏
JHN.9.24	شِیلِلیک بیلِن، فَریسی‌لِر اُزالقی کُری ایکینجی گِزِک چاغیریپ، اُنگا:‏ ‏«‏خودایینگ حاقی اوچین حاقیقاتی آیت.‏ بیز اُل آدامینگ گونَه‌کَردیگینی بیلیَریس»‏ دییدیلِر.‏ 
JHN.9.25	گُزلِری آچیلان آدام:‏ ‏«‏اُنونگ گونَه‌کَردیگینی یا-دا دَلدیگینی بیلِمُق.‏ یُنه مِن بیر زادی بیلیَرین:‏ اُزال کُردوم، ایندی گُریَرین»‏ دییّپ جُغاپ بِردی.‏ 
JHN.9.26	‏«‏اُل سانگا نَمه اِتدی؟ گُزونگی نَدیپ آچدی؟»‏ دییّپ، اُندان یِنه سُرادیلار.‏ 
JHN.9.27	اُل بولارا:‏ ‏«‏مِن یانگی آیتدیم آخیری، یُنه دینگلِمِدینگیز.‏ نَمه اوچین یِنه اِشیتمِک ایسلِیَرسینگیز؟ یا سیزِم اُنونگ شَگیرتلِری بُلماقچیمی؟»‏ دییّپ جُغاپ بِردی.‏ 
JHN.9.28	اُنگا سِووپ:‏ ‏«‏اُنونگ شَگیردی سِنسینگ، بیز موسانینگ شَگیردیدیریس.‏ 
JHN.9.29	بیز خودایینگ موسی بیلِن کِپلِشِندیگینی بیلیَریس، بو آدامینگ بُلسا نیرِدِندیگینی-ده بیلمِیَریس»‏ دییدیلِر.‏ 
JHN.9.30	یانگقی آدام اُلارا شِیله جُغاپ بِردی:‏ ‏«‏حایران قالمالی!‏ سیز اُنونگ نیرِدِندیگینی-ده بیلمِیَرسینگیز، اُل بُلسا مِنینگ گُزلِریمی آچدی.‏ 
JHN.9.31	خودایینگ گونَه‌کَرلِری دینگلِمِیَندیگینی بیلیَریس، اِمّا کیم خودایدان قُرقوپ، ایسلِگینی بِرجای اِتسه، اُنی دینگلِیَر.‏ 
JHN.9.32	دُغا کُرونگ گُزونینگ آچیلماغی هِنیزه چِنلی گُرلوپ-اِشیدیلِن زات دَل.‏ 
JHN.9.33	اِگِر اُل خودایدان بُلمادیق بُلسا، هیچ زات اِدیپ بیلمِزدی.‏»‏ 
JHN.9.34	اُنگا:‏ ‏«‏سِن بُیدان-باشا گونَه ایچینده دُغلوپ، ایندی بیزه عاقیل بِریَرمینگ؟»‏ دییدیلِر.‏ شِیلِلیکده، اُنی کِنیسه‌دِن کُووپ چیقاردیلار.‏
JHN.9.35	اُنی کُووپ گُیبِرِنلِرینی اِشیدِن عیسی یانگقی آدامی تاپیپ:‏ ‏«‏سِن اینسان اُغلونا ایمانینگ بارمی؟»‏ دییدی.‏ 
JHN.9.36	اُل هِم اُنگا:‏ ‏«‏آقا، آیتسانا، اُل کیمکَه؟ مِن اُنگا ایمان گِتیرِیین»‏ دییّپ جُغاپ بِردی.‏ 
JHN.9.37	عیسی اُنگا:‏ ‏«‏سِن اُنی گُردونگ.‏ اینه، سِنینگ بیلِن کِپلِشیپ دوران شُلدور»‏ دییدی.‏ 
JHN.9.38	اُل هِم:‏ ‏«‏اِی آقام، ایمان گِتیریَرین»‏ دییّپ، اُنگا سِجده اِتدی.‏
JHN.9.39	عیسی اُنگا:‏ ‏«‏مِن بو دونیَه گُرمِیَنلِر گُرسون، گُریَنلِر کُر بُلسون دییّپ، حُکوم چیقارماغا گِلدیم»‏ دییدی.‏ 
JHN.9.40	مونی دینگلَپ دوران فَریسی‌لِرینگ کَبیری اُندان:‏ ‏«‏اُندا بیز هِم کُرمی؟»‏ دییّپ سُرادیلار.‏ 
JHN.9.41	عیسی اُلارا:‏ ‏«‏کُر بُلان بُلسادینگیز، گونَه‌نگیز بُلمازدی، اِمّا گُریَریس دییِنینگیز اوچین گونَه‌نگیز اُز بُینونگیزدا بُلار»‏ دییدی.‏
JHN.10.1	عیسی یِنه-ده سُزه باشلادی:‏ ‏«‏مِن سیزه دُغروسینی آیدیارین، قُیون آخُرینگ قاپیسیندان گیرمَن، باشغا یِریندِن آشیپ گیریَن آدام اُغری هِم یُل کِسِنچیدیر.‏ 
JHN.10.2	اِمّا قاپیدان گیریَن آدام بُلسا قُیونلارینگ چُپانیدیر.‏ 
JHN.10.3	ساقچی اُنگا قاپینی آچیپ بِریَندیر.‏ قُیونلار چُپانینگ سِسینی اِشیدیَندیرلِر.‏ چُپان هِم قُیونلارینی آد-آدینا چاغیریپ، اُلاری داشاریق چیقاریاندیر.‏ 
JHN.10.4	چُپان قُیونلارینی آخُردان آلیپ چیقاراندان سُنگ، اُلارینگ اُووندِن یُرییَندیر، اُنونگ سِسینی تانییان قُیونلار بُلسا، اُنونگ ایزینا دوشیَندیرلِر.‏ 
JHN.10.5	اُلار بیگانه‌نینگ ایزینا دوشیَن دَلدیرلِر، اُندان قاچیاندیرلار، سِبَبی بیگانه‌نینگ سِسینی تانییان دَلدیرلِر.‏»‏
JHN.10.6	شِیدیپ، عیسی اُلارا بو میثالی گورّونگ بِردی، اِمّا اُلار مونونگ مَعنیسینه دوشونمِدیلِر.‏ 
JHN.10.7	عیسی یِنه-ده اُلارا شِیله دییدی:‏ ‏«‏مِن سیزه دُغروسینی آیدیارین، قُیون آخُرینگ قاپیسی مِندیرین.‏ 
JHN.10.8	مِندِن اُنگ گِلِنلِرینگ هِمِّسی اُغری هِم یُل کِسِنچیدیلِر، یُنه قُیونلار اُلارا قولاق آسمادیلار.‏ 
JHN.10.9	قاپی مِندیرین.‏ کیم مِندِن گیرسه، نِجات تاپار.‏ اُل گیریپ-چیقیپ، اُزونه اُتلیق تاپار.‏ 
JHN.10.10	اُغری دینگه اُغورلاماق، اُلدورمِک و یُق اِتمِک اوچین گِلیَندیر.‏ اِمّا مِن اُلارا یاشاییش، بُل یاشاییش بِرمِک اوچین گِلدیم.‏
JHN.10.11	‏«‏مِن قاوی چُپاندیرین.‏ قاوی چُپان قُیونلار اوچین جانینی فِدا اِدیَندیر.‏ 
JHN.10.12	حاقینا توتولان آدام قُیونلارینگ حاقیقی چُپانی یا-دا اِیه‌سی دَلدیر.‏ شُنونگ اوچین اُل قوردینگ گِلیَنینی گُرسه، قُیونلاری قُیوپ قاچیاندیر.‏ قورت سورینینگ اوستونه چُزوپ، اُلاری دارغادیاندیر.‏ 
JHN.10.13	اُل آدام قاچیپ گیدِر، سِبَبی اُل حاقینا توتولاندیر.‏ اُل قُیونلار حاقدا هیچ هیلی قایغی اِتمِز.‏ 
JHN.10.14+JHN.10.15	مِن قاوی چُپاندیرین.‏ اِدیل آتامینگ مِنی، مِن هِم آتامی تانیشیم یالی، مِن قُیونلاریمی تانییاندیرین.‏ اُلار-دا مِنی تانییاندیرلار.‏ مِن قُیونلاریم اوچین جانیمی فِدا اِدیَرین.‏ 
JHN.10.16	مِنینگ بو آخُردان باشغا-دا قُیونلاریم بار.‏ مِن اُلاری هِم ییغنامالیدیرین.‏ اُلار هِم مِنینگ سِسیمی اِشیدِرلِر، شُندا بیر سوری، بیر چُپان بُلار.‏
JHN.10.17	‏«‏مِن جانیمی قایتادان آلماق اوچین فِدا اِدیَرین.‏ شُل سِبَپدِن آتام مِنی سُییَر.‏ 
JHN.10.18	جانیمی مِندِن هیچ کیم آلمایار، اُزوم فِدا اِدیَرین.‏ مِن جانیمی فِدا اِتمَگه-ده، اُنی قایتادان آلماغا-دا ایختییاریم بار.‏ مِن بو تابشیریغی آتامدان آلدیم.‏»‏
JHN.10.19	بو سُزلِر سِبَپلی، یَهودیلِرینگ آراسینا یِنه-ده اُنگوشماسیزلیق بُلدی.‏ 
JHN.10.20	اُلارینگ کَنسی:‏ ‏«‏اُنی جین اوروپدیر، اُل دیوانا بُلوپدیر.‏ نَمه اوچین سیز اُنی دینگلِیَرسینگیز؟»‏ دییدیلِر.‏ 
JHN.10.21	باشغالار بُلسا:‏ ‏«‏بولار دیوانا آدامینگ آیتجاق سُزلِری دَل.‏ جین کُرلِرینگ گُزونی آچیپ بیلِرمی؟»‏ دییدیلِر.‏
JHN.10.22	شُل واقت قیشدی و اورشلیمده واقف بایرامچیلیغی اِدیلیَردی.‏ 
JHN.10.23	عیسی عیباداتخانادا سلیمانینگ اِیوانی دییِن یِرده گِزمِلَپ یُردی.‏ 
JHN.10.24	یَهودی باشلیغلاری اُنونگ داشینا اویشوپ:‏ ‏«‏سِن هاچانا چِنلی بیزی شِکده ساقلاپ قُیجاق؟ اِگِر مسیح بُلسانگ، آچیغینی آیت»‏ دییدیلِر.‏ 
JHN.10.25	عیسی اُلارا:‏ ‏«‏مِن سیزه آیتدیم، یُنه سیز ایمان گِتیرمِیَرسینگیز.‏ آتامینگ آدی بیلِن گُرکِزِن ایشلِریم مِنینگ کیمدیگیمه شاهاتلیق اِدیَر.‏ 
JHN.10.26	یُنه سیز ایمان گِتیرمِیَرسینگیز، سِبَبی سیزه آیدیشیم یالی، سیز مِنینگ قُیونلاریمدان دَل.‏ 
JHN.10.27	مِنینگ قُیونلاریم سِسیمه قولاق آسیار، مِن هِم اُلاری تانییارین، اُلار مِنینگ ایزیما دوشیَرلِر.‏ 
JHN.10.28	مِن اُلارا اِبِدی یاشاییش بِریَرین.‏ اُلار آصلا هِلَک بُلماز، هیچ کیم اُلاری مِنینگ اِلیمدِن قاقیپ آلماز.‏ 
JHN.10.29	اُلاری مانگا بِرِن آتام هِمِّدِن بِییکدیر.‏ آتامینگ اِلیندِن اُلاری هیچ کیم آلیپ بیلمِز.‏ 
JHN.10.30	مِن و آتام بیردیریس»‏ دییّپ جُغاپ بِردی.‏
JHN.10.31	یَهودی باشلیغلاری اُنی داشلاجاق بُلوپ، یِنه یِردِن داش آلدیلار.‏ 
JHN.10.32	عیسی اُلارا:‏ ‏«‏مِن آتام طارافیندان سیزه کَن یاخشیلیقلار اِتدیم.‏ بولارینگ هایسیسی اوچین مِنی داشلاجاق بُلیارسینگیز؟»‏ دییدی.‏ 
JHN.10.33	یَهودی باشلیقلاری اُنگا:‏ ‏«‏بیز سِنی یاخشی ایش اِدیَنلیگینگ اوچین دَل-ده، خودایا دیل یِتیریَنلیگینگ اوچین، یَعنی اینسان حالینگا اُزونگی خودای حاساپلایانلیغینگ اوچین داشلاجاق بُلیاریس»‏ دییدیلِر.‏ 
JHN.10.34	عیسی اُلارا شِیله دییدی:‏ ‏«‏شِریغاتینگیزدا:‏ ‏”‏مِن دییَّرین:‏ سیز خودایلارسینگیز“‏ دییّپ یازیلان دَلمی؟
JHN.10.35	مُقادِّس یازغیلاری اویتگِدیپ بُلمایاندیغینی بیلِنگزُقمی نَمه؟ خودایینگ سُزی گِلِن آداملارا ‏”‏خودایلار“‏ دییلیپ آدلاندیریلان بُلسا، 
JHN.10.36	اُندا نَمه مِنی خودایینگ اُغلی دییِنیم اوچین کوفور آیدیان حاساپلایارسینگیز؟ مِنی بُلسا آتام اُزی اوچین سایلاپ-سِچیپ، دونیَه ایبِردی.‏ 
JHN.10.37	مِن آتامینگ ایشلِرینی اِتمِیَن بُلسام، اُندا مانگا ایمان گِتیرمَنگ.‏ 
JHN.10.38	اِگِر-ده اُنونگ ایشلِرینی اِدیَن بُلسام، اُندا مانگا اینانماسانگیز-دا، اِدیَن ایشلِریمه اینانینگ.‏ شُندا آتانینگ مِندِدیگینی، مِن هِم آتادادیغیما آچیق گُز یِتیرِرسینگیز.‏»‏ 
JHN.10.39	شُندا اُنی یِنه توتجاق بُلدولار، اِمّا عیسی اُلارینگ اِل‍لِریندِن سیپیپ قاچدی.‏
JHN.10.40	عیسی یِنه-ده اُردُن آرناسینینگ آنگری طارافینا، اُوال یحیانینگ آداملاری تَعمید بِرِن یِرینه گیتدی و شُل یِرده قالدی.‏ 
JHN.10.41	کَن آداملار اُنونگ یانینا گِلیپ:‏ ‏«‏یحیی هیچ هیلی عالامات گُرکِزمِسه-ده، اُنونگ بو آدام حاقدَکی آیدانلارینینگ باری دُغری میشدیق»‏ دییّشدیلِر.‏ 
JHN.10.42	شِیلِلیکده، اُل یِرده کَن آداملار عیسی ایمان گِتیردیلِر.‏
JHN.11.1	بِیت‌عَنیا اُباسیندا ایلعازار آدلی بیر آدام مِریضلَپ یاتیردی.‏ اُنونگ قیز دُغانلاری مریم بیلِن مارتا هِم شُل اُبادا یاشایاردیلار.‏ 
JHN.11.2	عیسانی عاطیر یاغ قویوپ و آیاغینی ساچی بیلِن سوپورِن آیال شُل مریمدی.‏ هاووا، مِریض یاتان ایلعازار مریمینگ دُغانیدی.‏ 
JHN.11.3	شِیلِلیکده، قیز دُغانلار:‏ ‏«‏اِی آقام، سِنینگ قاوی گُریَن آدامینگ مِریض یاتیر»‏ دییّپ، عیسی خابار یُلّادیلار.‏ 
JHN.11.4	عیسی مونی اِشیدیپ:‏ ‏«‏بو مِریض اُنونگ اُلمِگی اوچین دَل-ده، خودایینگ بِییکلِنیپ، بو بیلِن خودایینگ اُغلونینگ بِییکلیک قازانماغی اوچیندیر.‏»‏ 
JHN.11.5	عیسی مارتانی، اُنونگ قیز دُغانسینی و ایلعازاری قاوی گُریَردی.‏ 
JHN.11.6	اِمّا ایلعازارینگ مِریض یاتاندیغینی بیلسه-ده، عیسی بُلیان یِرینده یِنه ایکی گون قالدی.‏
JHN.11.7	موندان سُنگ عیسی شَگیرتلِرینه:‏ ‏«‏یَهودییَه قایدایلینگ»‏ دییدی.‏ 
JHN.11.8	شَگیرتلِری اُنگا:‏ ‏«‏اِی، اُستاد، یَهودی باشلیغلارینینگ سِنی داشلاجاق بُلانلاری یانگی دَلمیدی؟ سِن یِنه-ده شُل یِره گیتجِک بُلیارسینگمی؟»‏ دییدیلِر.‏ 
JHN.11.9	عیسی اُلارا:‏ ‏«‏گوندیز اُن ایکی ساغاتدان عیبارات دَلمی؟ کیم گوندیز یُریسه بودورمِز، سِبَبی اُل بو دونیَه‌نینگ نورینی گُریَندیر.‏ 
JHN.11.10	اِمّا گیجه یُرییَن آدام بودرَر، سِبَبی اُندا نور یُقدور»‏ دییّپ جُغاپ بِردی.‏ 
JHN.11.11	سُنگرا عیسی اُلارا یِنه-ده:‏ ‏«‏دُستومیز ایلعازار اوقلاپ یاتیر.‏ مِن شُنی اُیارماق اوچین گیدیَرین»‏ دییدی.‏ 
JHN.11.12	شَگیرتلِری اُنگا:‏ ‏«‏اِی آقا، اوقلاپ یاتان بُلسا شِفا تاپار»‏ دییدیلِر.‏ 
JHN.11.13	عیسی اُنونگ اُلِندیگی حاقدا آیدیاردی، یُنه اُلار ماقصادی اوقی حاقدا آیدیاندیر گومَن اِتدیلِر.‏ 
JHN.11.14	شِیلِلیکده، عیسی اُلارا آچیغینی آیتدی:‏ ‏«‏ایلعازار اُلوپدیر.‏ 
JHN.11.15	ایمان گِتیرمِگینگیز اوچین، مِن سیزینگ خاطیرانگیزا اُل یِرده بُلماندیغیما بِگِنیَرین.‏ ایندی بُلسا، یُرینگ، اُنونگ یانینا گیدِلینگ.‏»‏ 
JHN.11.16	شُندا اِکیز لاقابلی توما دییِن شَگیرت بِیلِکی شَگیرتلِره:‏ ‏«‏یُرینگ، بیز هِم گیدِلینگ-ده، عیسی بیلِن بیله اُلِیلینگ»‏ دییدی.‏
JHN.11.17	عیسی بِیت‌عَنیا گِلِنده، ایلعازارینگ جایلانانینا اِییَم دُرت گون بُلان میشدیق.‏ 
JHN.11.18	بِیت‌عَنیا اورشلیمدِن باری-یُغی اوچ کیلُمِتر داشلیقدا یِرلِشیَردی.‏ 
JHN.11.19	مارتا بیلِن مریمه گُوونلیک بِرمَگه کَن یَهودیلِر ایلعازارینگ آیادینا گِلیپدیلِر.‏
JHN.11.20	مارتا عیسانینگ گِلیَنینی اِشیدیپ، اُنی قارشیلاماغا چیقدی.‏ مریم بُلسا اُیده قالدی.‏ 
JHN.11.21	مارتا عیسی:‏ ‏«‏اِی آقام، سِن شو یِرده بُلان بُلسادینگ، دُغانیم اُلمِزدی.‏ 
JHN.11.22	حَضیر هِم خودایدان نَمه دیلِسِنگ، سِنینگ دیلِگینگی بیتیرجِگینی بیلیَرین»‏ دییدی.‏ 
JHN.11.23	عیسی اُنگا:‏ ‏«‏دُغانینگ دیرِلِر»‏ دییدی.‏ 
JHN.11.24	مارتا بُلسا:‏ ‏«‏مِن آخیرات گون، یَعنی قیامات گونونده اُنونگ دیرِلجِگینی بیلیَرین»‏ دییدی.‏ 
JHN.11.25	عیسی اُنگا:‏ ‏«‏دیرِلیشِم و یاشاییشام مِندیرین، مانگا ایمان گِتیرِن اُلسه-ده یاشار.‏ 
JHN.11.26	کیم مانگا ایمان گِتیریپ یاشایان بُلسا، اُل آصلا اُلمِز.‏ سِن شونگا اینانیارسینگمی؟»‏ دییدی.‏ 
JHN.11.27	اُل عیسی:‏ ‏«‏هاووا، آقام.‏ مِن سِنینگ شو دونیَه گِلمِلی خودایینگ اُغلی مسیحدیگینگه اینانیارین»‏ دییدی.‏
JHN.11.28	مارتا شِیله دییِنسُنگ، قیز دُغانی مریمی چاغیرماغا گیتدی.‏ اُنی بیر چِته چِکیپ:‏ ‏«‏اُستاد شو یِرده.‏ اُل سِنی چاغیریار»‏ دییدی.‏ 
JHN.11.29	مریم مونی اِشیدِن واقتینا یِریندِن توروپ، عیسانینگ یانینا گیتدی.‏ 
JHN.11.30	عیسی هِنیز اُبا گیرمَندی، اُل هِنیز هِم مارتانینگ قارشیلان یِریندِدی.‏ 
JHN.11.31	اُیده مریمینگ یانیندا بُلوپ، اُنگا گُوونلیک بِریَن یَهودیلِر اُنونگ هاولوقماچ چیقیپ گیدِنینی گُردولِر.‏ اُل آغلاماق اوچین قابرا طاراف باریاندیر دییّپ گومَن اِدیپ، اُلار اُنونگ ایزیندان گیتدیلِر.‏ 
JHN.11.32	مریم عیسانینگ دوران یِرینه گِلدی.‏ اُنی گُروپ، آیاقلارینا ییقیلدی-دا:‏ ‏«‏اِی آقام، سِن شو یِرده بُلان بُلسادینگ، دُغانیم اُلمِزدی»‏ دییدی.‏ 
JHN.11.33	مریمینگ و اُنونگ بیلِن بیله گِلِن یَهودیلِرینگ آغلایانینی گُرِنده، عیسانینگ قالبینی قاتی قینانچ قاپلاپ، یورِگی قییّلدی.‏ 
JHN.11.34	اُل:‏ ‏«‏اُنی نیرِده جایلادینگیز؟»‏ دییّپ سُرادی.‏ اُنگا:‏ ‏«‏اِی آقام، گِل، گُر»‏ دییدیلِر.‏ 
JHN.11.35	عیسانینگ گُزلِریندِن دوومه-دوومه یاش آقدی.‏ 
JHN.11.36	شُندا یَهودیلِر:‏ ‏«‏سِراِدینگ، اُل اُنی نَهیلی قاوی گُریَن میشدیق!‏»‏ دییّشدیلِر.‏ 
JHN.11.37	کَبیرلِری بُلسا:‏ ‏«‏کُرونگ گُزونی آچان آدام ایلعازاری-دا اُلومدِن آلیپ قالیپ بیلمِزمیدی؟»‏ دییّشدیلِر.‏
JHN.11.38	شُل واقت عیسانینگ یورِگی دیلیم-دیلیم بُلوپ، قابرینگ یانینا باردی.‏ قابر بیر داغینگ اولی دِشیگیندِدی، اُنونگ آغزینا بُلسا داش قُیوپدیلار.‏ 
JHN.11.39	عیسی:‏ ‏«‏داشی آیرینگ»‏ دییدی.‏ مِرحومینگ قیز دُغانی مارتا اُنگا:‏ ‏«‏اِی آقام، اُل اِییَم پُرساندیر، اُنی جایلانیمیزا دُرت گون بُلدی آخیری»‏ دییدی.‏ 
JHN.11.40	عیسی اُنگا:‏ ‏«‏اِگِر ایمان گِتیرسِنگ، خودایینگ بِییکلیگینی گُرِرسینگ دییمَنمیدیمّی؟»‏ دییدی.‏
JHN.11.41	شِیلِلیکده، داشی آییردیلار.‏ عیسی گُزونی آسمانا تیکیپ:‏ ‏«‏اِی، آتا، مِنی اِشیدِنینگ اوچین سانگا شوکور اِدیَرین.‏ 
JHN.11.42	سِن مِنی هِمیشه-ده اِشیدیَندیگینگی بیلیَرین.‏ اِمّا بو سُزلِری شو یِرده دوران خالق اوچین، مِنی سِنینگ ایبِرِندیگینگه ایمان گِتیرسینلِر دییّپ آیتدیم»‏ دییدی.‏ 
JHN.11.43	شو سُزلِردِن سُنگ اُل قاتی سِس بیلِن:‏ ‏«‏ایلعازار، داشاری چیق!‏»‏ دییّپ قیغیردی.‏ 
JHN.11.44	اِل‍لِری، آیاقلاری کِفِنه دُلانان، یوزی یالیق بیلِن ساریلان مِرحوم قابردان چیقدی.‏ عیسی اُلارا:‏ ‏«‏اُنونگ کِفِنینی آیرینگ، دِگمه، گیتسین»‏ دییدی.‏
JHN.11.45	شِیلِلیکده، مریمینگ یانینا گِلِن یَهودیلِرینگ کَنسی عیسانینگ اِدِن ایشینی گُروپ، اُنگا ایمان گِتیردیلِر.‏ 
JHN.11.46	بیرنَچه‌سی بُلسا باریپ، عیسانینگ اِدِن ایشلِرینی فَریسی‌لِره گورّونگ بِردیلِر.‏ 
JHN.11.47	اُنسُنگ یُلباشچی کاهینلار بیلِن فَریسی‌لِر مِجلِس قوروپ:‏ ‏«‏نَمه اِتمِلی؟ بو آدام کَن عالاماتلار گُرکِزیَر.‏ 
JHN.11.48	اُنگا یُل بِرسِک، اُندا هِمِّلِر اُنگا ایمان گِتیرِر.‏ رومیلار هِم گِلیپ، عیباداتخانامیزی و خالقیمیزی یُق اِدِرلِر»‏ دییدیلِر.‏ 
JHN.11.49	اُلارینگ آراسیندا شُل ییل باش کاهین بُلان قیافا-دا باردی.‏ قیافا اُلارا:‏ ‏«‏سیز هیچ زادی بیلمِیَرسینگیز.‏ 
JHN.11.50	هِمّه خالقینگ هِلَک بُلانیندان، بیر آدامینگ خالق اوچین اُلمِگی سیزه خاص پِیدالیدیر.‏ سیز نَمه مونگا دوشونِنگیزُقمی؟»‏ دییدی.‏ 
JHN.11.51	اُل مونی اُز-اُزوندِن آیتمادی.‏ شُل ییلینگ باش کاهینی بُلماق بیلِن اُل عیسانینگ یَهودی میلِّتی اوچین اُلجِگینی اُووندِن بیلیپ آیتدی.‏ 
JHN.11.52	اُل دینگه بیر شُل میلِّت اوچین دَل-ده، شُندا خودایینگ پیتیران فِرزِنتلِرینی بیر یِره ییغناپ بیرلِشدیرمِک اوچین هِم اُلمِلیدی.‏ 
JHN.11.53	شِیلِلیکده، شُل گوندِن باشلاپ، عیسانی اُلدورمِک اوچین دیل بیریکدیردیلِر.‏ 
JHN.11.54	شُندان سُنگ عیسی یَهودیلِرینگ آراسیندا اَشکَر گِزمِدی.‏ اُل بیابانینگ قُلایینداقی اِفرایم شَهرینه گیدیپ، شَگیرتلِری بیلِن شُل یِرده قالدی.‏
JHN.11.55	یَهودیلِرینگ پِسَح بایرامی یاقینلاپدی.‏ یوردونگ هِمّه بورچلاریندان گِلِن کَن آداملار پِسَحدان اُنگ پَکلِنیش سونِّتلِرینی بِرجای اِتمِک اوچین اورشلیمه گِلیپدیلِر.‏ 
JHN.11.56	اُلار عیسانی گُزلِیَردیلِر، عیباداتخانادا دورقالار، بیری-بیرلِرینه:‏ ‏«‏نَهیلی فیکر اِدیَرسینگیز؟ اُل بایراما گِلِرمی یا-دا گِلمِز؟»‏ دییّشیَردیلِر.‏ 
JHN.11.57	یُلباشچی کاهینلار بیلِن فَریسی‌لِر بُلسا عیسانی توتماق اوچین، اُنونگ نیرِدِدیگینی کیم بیلیَن بُلسا، خابار بِرمِکلِرینی تابشیریپدیلار.‏
JHN.12.1	پِسَح بایرامینا آلتی گون قالاندا، عیسی یِنه بِیت‌عَنیا باردی.‏ عیسانینگ دیرِلدِن ایلعازاری-دا شُل یِردِدی.‏ 
JHN.12.2	اُل یِرده عیسانینگ حُرماتینا ناهار بِریلدی.‏ مارتا خیدمات اِدیَردی، ایلعازار بُلسا میهمانلار و عیسی بیلِن بیر ساچاغینگ باشیندا اُتیردی.‏
JHN.12.3	اُنسُنگ مریم بیر لیتر باهالی صاپ-آراسّا سُنبُل عاطیر یاغینی گِتیردی-ده، عیسانینگ آیاقلارینا چالیپ، سُنگرا ساچی بیلِن سوپوردی.‏ عاطیر یاغینگ ایسی اُیونگ ایچینه دُلدی.‏ 
JHN.12.4	شُل واقت اُنونگ شَگیرتلِرینینگ بیری، اُنگا خایینلیق اِتمِگی یورِگینه دووِن یهودا اِسخریوطی:‏ 
JHN.12.5	‏«‏نَمه اوچین بو عاطیر یاغی ساتیلیپ، اُنونگ پولی قاریپلارا پایلانمادی؟ مونونگ باهاسی بیر ییل‍لیق ایش حاقینا
JHN.12.6	اُل مونی قاریپلارینگ غامینی اییمِک اوچین دَل-ده، اُزونینگ اُغرودیغی اوچین آیدیاردی.‏ سِبَبی اُل هِمِّلِرینگ پول تُرباسینی گُتِرِن بُلوپ، نَمه بِریلسه، اُزی آلیپ یُردی.‏ 
JHN.12.7	اِمّا عیسی اُلارا:‏ ‏«‏آیالا دِگمَنگ!‏ اُل مِنی جایلانجاق گونومه تاییارلاماق اوچین شِیله اِتدی.‏ 
JHN.12.8	قاریپلار هِمیشه سیزینگ یانینگیزدا بُلار، اِمّا مِن سیزینگ یانینگیزدا هِمیشه بُلمارین»‏ دییدی.‏
JHN.12.9	یَهودیلِردِن بیر اولی جِماغات عیسانینگ اُل یِردِدیگینی اِشیدیپ، دینگه بیر عیسانی دَل، اُندان باشغا، اُنونگ دیرِلدِن ایلعازارینی-دا گُرمَگه گِلدیلِر.‏ 
JHN.12.10	شُنونگ اوچین یُلباشچی کاهینلار ایلعازاری-دا اُلدورمِگینگ ماصلاحاتینی اِتدیلِر.‏ 
JHN.12.11	چونکی کَن یَهودیلِر یُلباشچیلاردان یوز اُووروپ ایلعازار سِبَپلی عیسی ایمان گِتیریپدیلِر.‏
JHN.12.12	اِرتِسی گون بایرامچیلیغا گِلِن اولی جِماغات عیسانینگ اورشلیمه گِلیَنینی اِشیتدی.‏ 
JHN.12.13	آداملار خورما شاخالارینی آلیپ، اُنی قارشیلاماغا چیقدیلار.‏ اُلار شِیله دییّپ قیغیریشیاردیلار:‏
JHN.12.13	‏«‏خودایا اُوگولِر بُلسون!‏
JHN.12.13	خودایینگ آدیندان گِلیَنه موبارِک بُلسون!‏
JHN.12.13	اسرائیل پادیشاهسینا موبارِک بُلسون!‏»‏
JHN.12.14+JHN.12.15	اِدیل مُقادِّس یازغیلاردا:‏
JHN.12.14+JHN.12.15	‏«‏قُرقما، اِی، صَهیون قیزی!‏
JHN.12.14+JHN.12.15	اینه، پادیشاهینگ کورّه اِشِگه مینیپ گِلیَر»‏
JHN.12.14+JHN.12.15	دییّپ یازیلیشی یالی، عیسی بیر کورّه اِشِک تاپیپ میندی.‏
JHN.12.16	شَگیرتلِری شُل واقت بو زاتلارا دوشونمِدیلِر.‏ اِمّا عیسی بِییکلِندیریلِندِن سُنگرا بو سُزلِرینگ اُل حاقیندا یازیلاندیغی و اُزلِرینینگ مونی یازیلیشی یالی اِدِندیکلِری اُلارینگ یادلارینا دوشدی.‏
JHN.12.17	عیسی ایلعازاری قابردان چاغیریپ دیرِلدِنده، کَن جِماغات بو واقانی گُردی.‏ ایندی اُلار بو حاقدا هِمِّلِره گورّونگ بِریَردیلِر.‏ 
JHN.12.18	شُنونگ اوچین عیسانینگ گُرکِزِن بو عالامات بارادا اِشیدِن کَن آداملار اُنی قارشیلاماغا چیقدیلار.‏ 
JHN.12.19	شِیلِلیکده، فَریسی‌لِر بیری-بیرینه:‏ ‏«‏گُریَنگیزمی، اِلیمیزدِن هیچ زات گِلمِیَر.‏ هِمّه دونیَه اُنونگ ایزینا دوشدی!‏»‏ دییّشیَردیلِر.‏
JHN.12.20	بایرامچیلیقدا عیبادات اِتمَگه اورشلیمه گِلِنلِرینگ آراسیندا بیرنَچه یونانیلار-دا باردی.‏ 
JHN.12.21	اُلار جلیل‌ینگ بِیت‌صِیدا شَهریندِن بُلان فیلیپُسینگ یانینا گِلیپ:‏ ‏«‏اِی، آقا، بیز عیسانی گُرمِک ایسلِیَریس»‏ دییّپ، اُندان خاییش اِتدیلِر.‏ 
JHN.12.22	فیلیپُس هِم مونی آندرِیاسا آیتدی.‏ اُنسُنگ آندرِیاس بیلِن فیلیپُس بیله گیدیپ، عیسی آیتدیلار.‏
JHN.12.23	عیسی اُلارا شِیله جُغاپ بِردی:‏ ‏«‏اینسان اُغلونینگ بِییکلِنمِلی واقتی گِلدی.‏ 
JHN.12.24	مِن سیزه دُغروسینی آیدیارین، بوغدای دَنه‌سی یِره قاچیپ اُلمِسه، یِکه دَنه بُلوپ قالار، اِمّا اِگِر اُلَیسه، کَن حاصیل بِرِر.‏ 
JHN.12.25	جانینی سُییَن اُنی ییتیریَندیر، اِمّا بو دونیَه‌ده کیم جانینی ییگرِنیَن بُلسا، اُنی اِبِدی یاشاییش اوچین ساقلایاندیر.‏ 
JHN.12.26	کیم مانگا خیدمات اِتمِک ایسلِیَن بُلسا، ایزیما دوشسین.‏ مِن نیرِده بُلسام، مِنینگ خیدماتکَریم-ده شُل یِرده بُلار.‏ مانگا خیدمات اِدِن آدامی آتام حُرماتلار.‏
JHN.12.27	‏«‏حَضیر مِنینگ یورِگیم غام-غوصّا باتیار.‏ مِن نَمه دییِیین؟ اِی، آتا، مِنی شو واقتدان آزاد اِت، دییِیینمی؟ یُق، مِن اُزوم شو واقت اوچین گِلدیم آخیرین.‏ 
JHN.12.28	اِی، آتا، آدینگی بِییکلِندیر!‏»‏ شُندا آسماندان:‏ ‏«‏مِن آدیمی بِییکلِندیردیم و یِنه-ده بِییکلِندیرِرین»‏ دییِن سِس گِلدی.‏ 
JHN.12.29	اُل یِرده دوران جِماغات مونی اِشیدیپ:‏ ‏«‏آسمان گوپوردِدی»‏ دییدیلِر.‏ کَبیرلِری بُلسا:‏ ‏«‏اُنونگ بیلِن بیر پِریشده کِپلِشدی»‏ دییّشدیلِر.‏ 
JHN.12.30	عیسی اُلارا:‏ ‏«‏بو سِس مِنینگ اوچین دَل-ده، سیزینگ اوچین گِلدی.‏ 
JHN.12.31	ایندی بو دونیَه‌نینگ حُکوم اِدیلمِلی واقتی گِلدی.‏ اینه، بو دونیَه‌نینگ رِییسی کُولوپ چیقاریلار.‏ 
JHN.12.32	یِردِن یُقاری گُتِریلِنیمده، مِن هِمّه اینسانلاری اُزومه چِکِرین»‏ دییّپ جُغاپ بِردی.‏ 
JHN.12.33	عیسی مونی نَهیلی اُلوم بیلِن اُلجِگینی بیلدیرمِک اوچین آیتدی.‏
JHN.12.34	جِماغات اُنگا قارشی بُلوپ:‏ ‏«‏تُورات‌دا آیدیلشینا گُرَه، مسیح اِبِدی قالمالیدیر.‏ اُنسُنگ نَدیپ سِن:‏ ‏”‏اینسان اُغلی یُقاری گُتِریلمِلیدیر“‏ دییَّرسینگ؟ اُل اینسان اُغلی دییَّنینگ کیم؟»‏ دییّپ سُرادیلار.‏ 
JHN.12.35	عیسی اُلارا:‏ ‏«‏نور سیزینگ آرانگیزدا یِنه آز واقت بُلار.‏ نور بارقا، نوردا گِزینگ، شُندا اوستونگیزی قارانگقیلیق باسماز.‏ چونکی قارانگقیلیقدا گِزیَن اُزونینگ نیرَه باریانینی بیلیَن دَلدیر.‏ 
JHN.12.36	نور هِنیز یانینگیزداقا، نورا ایمان گِتیرینگ، شُندا نورونگ فِرزِنتلِری بُلارسینگیز»‏ دییدی.‏ عیسی بولاری آیدانسُنگ، اُلارینگ یانلاریندان گیدیپ گوزگِندی.‏
JHN.12.37	عیسی یَهودیلِرینگ گُزلِرینینگ اُوونده شونچا کَن عالاماتلار گُرکِزِن هِم بُلسا، اُلار اُنگا ایمان گِتیرمِدیلِر.‏ 
JHN.12.38	بولارینگ باری اِشعیا پیغامبارینگ:‏
JHN.12.38	‏«‏یا خودای، بیزینگ خاباریمیزا کیم ایناندی؟
JHN.12.38	خودایینگ گویچ-قودراتی کیمه آیان بُلدی؟»‏
JHN.12.38	دییّپ آیدان شو سُزونینگ بِرجای بُلماغی اوچین شِیله بُلدی.‏
JHN.12.39	حاقیقاتدان هِم، اُلار اینانیپ بیلمِیَردیلِر.‏ مونگا گُرَه، اِشعیا اُلار حاقدا یِنه شِیله دییّپدیر:‏
JHN.12.40	‏«‏خودای اُلارینگ گُزلِرینی کُر اِتدی،
JHN.12.40	یورِکلِرینی قاتیتدی.‏
JHN.12.40	دِگمه، گُزلِری بیلِن گُرمِسینلِر،
JHN.12.40	قولاقلاری بیلِن اِشیتمِسینلِر،
JHN.12.40	یورِکلِری بیلِن دوشونمِسینلِر،
JHN.12.40	مانگا دُنوپ، شِفا تاپماسینلار.‏»‏
JHN.12.41	اِشعیا عیسانینگ بِییکلیگینی گُروپ، بو سُزلِری اُل حاقدا آیدیپدیر.‏ 
JHN.12.42	مونگا باقمازدان، یَهودی اولیلارینینگ کَنسی اُنگا ایمان گِتیردیلِر، اِمّا فَریسی‌لِر اوچین ایمانلارینی آچیق اِعلان اِتمِدیلِر، سِبَبی اُلار کِنیسه‌دِن کُوولماقدان قُرقیاردیلار.‏ 
JHN.12.43	چونکی اُلار اینسانلارینگ اُوگوسینی خودایینگ اُوگوسیندِن قاوی گُردولِر.‏
JHN.12.44	عیسی بُلسا قاتی سِس بیلِن شِیله دییدی:‏ ‏«‏مانگا ایمان گِتیریَن مانگا دَل-ده، مِنی ایبِرِنه ایمان گِتیریَندیر.‏ 
JHN.12.45	مِنی گُریَن، مِنی ایبِرِنی-ده گُریَندیر.‏ 
JHN.12.46	مانگا ایمان گِتیرِن هِر کِس قارانگقیلیقدا قالماسین دییّپ، مِن دونیَه نور بُلوپ گِلدیم.‏ 
JHN.12.47	سُزلِریمی اِشیدیپ، اُلاری بِرجای اِتمِدیگینگ اوستوندِن حُکوم چیقارمارین.‏ سِبَبی مِن دونیَه‌نینگ اوستوندِن حُکوم چیقارماغا دَل-ده، اُنی نِجات بِرمَگه گِلدیم.‏ 
JHN.12.48	مِنی رِت اِدیپ، سُزلِریمی قابول اِتمِیَنینگ اوستوندِن حُکوم چیقارجاق باردیر.‏ مِنینگ شو آیدان سُزلِریم آخیرات گون اُنونگ اوستوندِن حُکوم چیقارار.‏ 
JHN.12.49	سِبَبی مِن اُز-اُزومدِن کِپلِمِدیم.‏ مِنی ایبِرِن آتا نَمه آیتمالیدیغیمی، نَهیلی سُزلِمِلیدیگیمی مانگا اُزی تابشیردی.‏ 
JHN.12.50	اُنونگ تابشیریشینینگ بُلسا اِبِدی یاشایشا قاوشوریاندیغینی بیلیَرین.‏ شُنونگ اوچین آتام مانگا نَمه تابشیران بُلسا، مِن سیزه دینگه شُنی آیدیاندیرین.‏»‏
JHN.13.1	پِسَح بایرامی یاقینلادی.‏ عیسی بو دونیَه‌دِن آیریلیپ، آتاسینینگ یانینا گیتمِلی ساغادینینگ گِلِندیگینی بیلیَردی.‏ عیسی بو دونیَه‌ده اُزونینگکیلِری هِمیشه سُیدی، اُلاری آخیرقی گونه چِنلی سُیدی.‏
JHN.13.2	شام واقتیدی.‏ شِیطان اِییَم شمعونینگ اُغلی یهودا اِسخریوطینینگ یورِگینَه عیسی خایینلیق اِتمِک فیکرینی سالیپدی.‏ 
JHN.13.3	عیسی آتاسینینگ هِمّه زادی اُز ایختییارینا بِرِندیگینی، اُزونینگ خودایدان گِلیپ، خودایا گیتجِکدیگینی بیلیَردی.‏ 
JHN.13.4	شُنونگ اوچین اُل شامینگ باشیندان توروپ، دُنونی چیقاردی-دا، بیر چالقیش بیلِن بیلینی قوشادی.‏ 
JHN.13.5	اُنسُنگ بیر لِگِنه سو قویدی-دا، شَگیرتلِرینینگ آیاقلارینی یوووپ، قوشانان چالقیشی بیلِن سوپورمَگه دوردی.‏
JHN.13.6	عیسی شمعون پِطرُسینگ یانینا گِلِنده، پِطرُس اُنگا:‏ ‏«‏اِی آقام، سِن مِنینگ آیاغیمی یووجاق بُلیارمینگ؟»‏ دییدی.‏ 
JHN.13.7	عیسی اُنگا:‏ ‏«‏مِنینگ اِدیَن ایشیمه هِنیز عاقیلینگ چاتمایار، مونگا سُنگرا دوشونِرسینگ»‏ دییدی.‏ 
JHN.13.8	پِطرُس اُنگا:‏ ‏«‏یُق، مِن سانگا آیاغیمی آصلا یوودورمارین!‏»‏ دییدی.‏ اِمّا عیسی اُنگا:‏ ‏«‏اِگِر یووماسام، اُندا مِنینگ بیلِن شِریکدِشلیگینگ بُلماز»‏ دییّپ جُغاپ بِردی.‏ 
JHN.13.9	شمعون پِطرُس اُنگا:‏ ‏«‏اِی آقام، اُندا دینگه آیاغیمی دَل، اِلیمی-ده، باشیمی-دا یوو»‏ دییدی.‏ 
JHN.13.10	عیسی اُنگا:‏ ‏«‏یوونان آدامینگ دینگه آیاغینی یووماقدان باشغا حاجاتی یُقدور، هِمّه بِدِنی تَمیزدیر.‏ سیز هِم پَکسینگیز، یُنه هِمَّنگیز دَل»‏ دییدی.‏ 
JHN.13.11	عیسی اُزونه کیمینگ خایینلیق اِتجِکدیگینی بیلیَردی.‏ شُنونگ اوچین-ده ‏«‏هِمَّنگیز پَک دَل»‏ دییّپدی.‏
JHN.13.12	عیسی اُلارینگ آیاقلارینی یوووپ بُلانیندان سُنگ، دُنونی گِیدی-ده، یِنه ساچاق باشینا گِچیپ اُتوردی و اُلارا شِیله دییدی:‏ ‏«‏سیزه نَمه اِدِنیمه دوشونیَرسینگیزمی؟ 
JHN.13.13	سیز مانگا اُستاد و آقا دییّپ، دُغری آیدیارسینگیز، سِبَبی مِن شُلدورین.‏ 
JHN.13.14	اِگِر مِن سیزینگ آقانگیز و اُستادینگیز بُلوپ-دا، آیاغینگیزی یووان بُلسام، اُندا سیز-ده بیری-بیرینگیزینگ آیاغینی یوومالیسینگیز.‏ 
JHN.13.15	مِنینگ سیزه اِدِنیمی، سیز هِم بیری-بیرینگیزه اِدِرسینگیز دییّپ، مِن سیزه نِمونه گُرکِزدیم.‏ 
JHN.13.16	مِن سیزه دُغروسینی آیدیارین، قول آقاسیندان بِییک دَلدیر، ایبِریلِن-ده اُزونی ایبِرِندِن بِییک دَلدیر.‏ 
JHN.13.17	اِگِر بو زاتلارا دوشونیپ، اُلاری بِرجای اِتسِنگیز، خوشواقت بُلارسینگیز.‏
JHN.13.18	‏«‏مِن سیزینگ هِمَّنگیز حاقدا آیتمایارین.‏ مِن اُز سایلانلاریمی بیلیَرین.‏ اِمّا، قُی، بو مُقادِّس یازغیلارداقی:‏ ‏”‏حتّیٰ دوزومی اییِن مانگا خییانات اِتدی“‏ دییِن سُزلِر بِرجای بُلسون.‏
JHN.13.19	مِن سیزه نَمه بُلجاغینی اُووندِن آیدییارین.‏ بولار یِرینه یِتِن واقتی سیز مِنینگ کیمدیگیمه گُز یِتیرِرسینگیز، مانگا اینانارسینگیز.‏ 
JHN.13.20	سیزه دُغروسینی آیدیارین، مِنینگ ایبِرِن آدامیمی قابول اِدِن مِنی قابول اِدیَندیر، مِنی قابول اِدِن بُلسا، مِنی ایبِرِنی قابول اِدیَندیر.‏»‏
JHN.13.21	بو زاتلاری آیداندان سُنگ، عیسانینگ یورِگینی غوصّا قاپلادی.‏ اُل:‏ ‏«‏سیزه دُغروسینی آیدیارین، سیزینگ بیرینگیز مانگا خایینلیق اِدِرسینگیز»‏ دییّپ، آچیق آیتدی.‏ 
JHN.13.22	شَگیرتلِری اُنونگ مونی کیمه قاقدیریپ آیدیانینی بیلمَن، باشاغایلیق بیلِن بیری-بیرلِرینه سِراِدیشدیلِر.‏ 
JHN.13.23	ساچاق باشیندا شَگیرتلِردِن بیری عیسانینگ قاپدالیندا یاپلانیپ اُتیردی.‏ اُل عیسانینگ سُیگولی شَگیردیدی.‏ 
JHN.13.24	شمعون پِطرُس اُنونگ کیمه قاقدیریپ آیدیانینی سُراماغی یانگقی شَگیرده ایشارا اِتدی.‏ 
JHN.13.25	اُل هِم عیسی یاپلانیپ اُتورشینا اُندان:‏ ‏«‏اِی آقام، اُل کیم؟»‏ دییّپ سُرادی.‏ 
JHN.13.26	عیسی:‏ ‏«‏شو چُرِگی اُقارا باتیریپ، کیمه بِرسِم، اُل شُلدور»‏ دییّپ جُغاپ بِردی.‏ اُنسُنگ اُل چُرِگی اُقارا باتیردی-دا، اُنی شمعونینگ اُغلی یهودا اِسخریوطییا بِردی.‏ 
JHN.13.27	چُرِگی آلان واقتینا، یهودانینگ ایچینه شِیطان گیردی.‏ عیسی اُنگا:‏ ‏«‏نَمه اِتجِک بُلسانگ، تیزرَک اِت»‏ دییدی.‏ 
JHN.13.28	مونی عیسانینگ اُنگا نَمه اوچین آیدانینا اُتورانلارینگ هیچ بیری دوشونمِدی.‏ 
JHN.13.29	پول تُربا یهودادا بُلانسُنگ، کَبیرلِری عیسی اُنگا:‏ ‏«‏بایرام اوچین بیزه گِرِک زاتلاری ساتین آل»‏ یا-دا ‏«‏قاریپلارا بیرآز پول پایلا»‏ دییَّندیر دییّپ دوشوندیلِر.‏ 
JHN.13.30	یهودا بُلسا چُرِگی آلان واقتینا داشاری چیقیپ گیتدی و قارانگقی دوشوپدی.‏
JHN.13.31	یهودا چیقیپ گیدِنسُنگ، عیسی شِیله دییدی:‏ ‏«‏ایندی اینسان اُغلی بِییکلِندیریلدی، خودای-دا اُنونگ اوستو بیلِن بِییکلِندیریلدی.‏ 
JHN.13.32	اِگِر خودای اینسان اُغلونونگ اوستو بیلِن بِییکلِنِن بُلسا، اُنی هِم اُز بِییکلیگینَه شِریک اِدِر.‏ هاووا، اُنی شُل واقتینگ اُزونده بِییکلِندیرِر.‏ 
JHN.13.33	بالالاریم!‏ مِن ایندی سیزینگ بیلِن اوزاق بُلمارین.‏ سیز مِنی آغتارارسینگیز، یُنه یَهودیلِره آیدانیمی سیزه-ده آیدیارین:‏ ‏”‏مِنینگ گیتجِک یِریمه سیز باریپ بیلمِرسینگیز.‏“‏ 
JHN.13.34	سیزه بیر تَزه حُکوم بِریَرین:‏ بیری-بیرینگیزی سُیونگ.‏ مِنینگ سیزی سُیشوم یالی، سیز-ده بیری-بیرینگیزی سُیونگ.‏ 
JHN.13.35	اِگِر بیری-بیرینگیزی سُیسِنگیز، هِمِّلِر سیزینگ مِنینگ شَگیردیمدیگینگیزی بیلِرلِر.‏»‏
JHN.13.36	شمعون پِطرُس عیسادان:‏ ‏«‏آقام، سِن نیرَه باریارسینگ؟»‏ دییّپ سُرادی.‏ عیسی اُنگا:‏ ‏«‏سِن مِنینگ بیلِن حَضیر گیدیپ بیلمِرسینگ، یُنه سُنگرا باریپ بیلِرسینگ»‏ دییّپ جُغاپ بِردی.‏ 
JHN.13.37	پِطرُس اُنگا:‏ ‏«‏آقام، نَمه اوچین مِن سِنینگ بیلِن حَضیر گیدیپ بیلمِرین؟ مِن سِنینگ اوچین جانیمی فِدا اِتمَگه-ده تاییار»‏ دییدی.‏ 
JHN.13.38	عیسی اُنگا:‏ ‏«‏سِن مِنینگ اوچین جانینگی فِدا اِدِرسینگمی؟ مِن سانگا دُغروسینی آیدیارین، خُرُز قیغیرمازدان اُنگ، سِن مِنی اوچ گِزِک اینکَر اِدِرسینگ»‏ دییّپ جُغاپ بِردی.‏
JHN.14.1	عیسی یِنه سُزه باشلادی:‏ ‏«‏یورِگینگیز غوصّا باتماسین.‏ خودایا ایمان گِتیرینگ، مانگا-دا ایمان گِتیرینگ.‏ 
JHN.14.2	آتامینگ اُیونده یاشاماغا یِر کَندیر.‏ شِیله بُلماسا، مِن سیزه:‏ ‏”‏یِر تاییارلاماغا باریارین“‏ دییِرمیدیم؟ 
JHN.14.3	گیدیپ، سیزینگ اوچین یِر تاییار اِدِنیمدِن سُنگرا، یِنه گِلیپ، سیزی اُز یانیما آلیپ گیدِرین.‏ مِنینگ بُلیان یِریمده سیز هِم بُلارسینگیز.‏ 
JHN.14.4	سیز مِنینگ باریان یِریمه اِلتیَن یُلی بیلیَرسینگیز.‏»‏
JHN.14.5	توما اُنگا:‏ ‏«‏یا آقا، بیز سِنینگ نیرَه باریانینگی بیلمِسِک، یُلی نیرِدِن بیلِیلی؟»‏ دییدی.‏ 
JHN.14.6	عیسی اُنگا:‏ ‏«‏یُل، حاقیقات و یاشاییش مِندیرین، مِنسیز هیچ کیم آتانینگ یانینا باریپ بیلمِز.‏ 
JHN.14.7	اِگِر مِنی تانیسانگیز، آتامی-دا تانییارسینگیز.‏ ایندیدِن سُنگرا اُنی تانییارسینگیز و اُنی گُردونگیز»‏ دییدی.‏
JHN.14.8	فیلیپُس اُنگا:‏ ‏«‏اِی آقام، آتانی بیزه گُرکِز، بیزه شُل بُلیار»‏ دییدی.‏ 
JHN.14.9	عیسی اُنگا شِیله دییدی:‏ ‏«‏اِی، فیلیپُس، مِن سیزینگ بیلِن شِیله کَن واقت بُلسام-دا، مِنی تانیمادینگمی؟ مِنی گُرِن آتانی-دا گُرِندیر.‏ سِنینگ ‏”‏آتانی بیزه گُرکِز“‏ دییمَنگ نَمه؟ 
JHN.14.10	مِن آتادادیغیما، آتانینگ هِم مِندِدیگینه سِن ایمان گِتیرمِیَرسینگمی؟ سیزه آیدیان سُزلِریمی مِن اُز-اُزومدِن آیتمایارین.‏ تِرسینه، مِنده یاشایان آتام مِنینگ اوستوم بیلِن اُز ایشلِرینی اِدیَر.‏ 
JHN.14.11	مِن آتادادیغیما، آتانینگ-دا مِندِدیگینه ایمان گِتیرینگ؛ هیچ بُلماندا، گُرکِزِن ایشلِریم اوچین ایمان گِتیرینگ.‏ 
JHN.14.12	سیزه دُغروسینی آیدیارین، مانگا ایمان گِتیرِن مِنینگ بیتیرِن ایشلِریمی-ده بیتیرِر، حتّیٰ بولاردان هِم خاص بِییک ایشلِری بیتیرِر.‏ سِبَبی مِن آتانینگ یانینا باریارین.‏ 
JHN.14.13	آتام اُغلونونگ اوستو بیلِن بِییکلِنِر یالی، مِنینگ آدیم بیلِن نَمه دیلِسِنگیز، دیلِگینگیزی بیتیرِرین.‏ 
JHN.14.14	هاووا، مِنینگ آدیم بیلِن مِندِن نَمه دیلِسِنگیز، دیلِگینگیزی بِرجای اِدِرین.‏
JHN.14.15	‏«‏مِنی سُییَن بُلسانگیز، حُکوملِرینی بِرجای اِدینگ.‏ 
JHN.14.16+JHN.14.17	مِن آتاما یالبارارین، اُل سیزه هِمیشه سیزینگ بیلِن بُلجاق باشغا بیر حِمایاتچی، یَعنی حاقیقات روحونی بِرِر و دونیَه اُنی قابول اِدیپ بیلمِز، سِبَبی دونیَه اُنی نه گُریَر، نه-ده تانییار.‏ یُنه سیز اُنی تانییارسینگیز، سِبَبی اُل سیزینگ آرانگیزدا یاشاپ، ایچینگیزده بُلار.‏
JHN.14.18	‏«‏مِن سیزی یِتیم قُیمارین، یِنه یانینگیزا قایدیپ گِلِرین.‏ 
JHN.14.19	آز سالیمدان سُنگ دونیَه مِنی گُرمِز، اِمّا سیز گُرِرسینگیز.‏ مِنینگ یاشایاندیغیم اوچین، سیز-ده یاشارسینگیز.‏ 
JHN.14.20	شُل گون مِن آتامدادیغیما، سیز مِندِدیگینگیزه و مِن هِم سیزدِدیگیمه گُز یِتیرِرسینگیز.‏ 
JHN.14.21	مِنینگ حُکوملِریمی بِرجای اِدیَن کیشی مِنی سُییَندیر.‏ مِنی سُییَنی آتام-دا سُیِر.‏ مِن هِم اُنی سُیِرین و اُزومی اُنگا اَشکَر اِدِرین.‏»‏
JHN.14.22	شُندا اِسخریوطی دَل-ده، بِیلِکی یهودا عیسادان:‏ ‏«‏یا آقام، نَمه اوچین سِن اُزونگی دونیَه دَل-ده، بیزه اَشکَر اِتمِک ایسلِیَرسینگ؟»‏ دییّپ سُرادی.‏ 
JHN.14.23	عیسی اُنگا شِیله جُغاپ بِردی:‏ ‏«‏کیم مِنی سُییَن بُلسا، سُزومی بِرجای اِدِر.‏ آتام هِم اُنی سُیِر.‏ مِن آتام بیلِن اُل آدامینگ یانینا باریپ، اُنونگ بیلِن بیله مِکان توتاریس.‏ 
JHN.14.24	مِنی سُیمِیَن مِنینگ سُزومی بِرجای اِدیَن دَلدیر.‏ سیزینگ بو اِشیدیَن سُزلِرینگیز مِنینگکی دَل-ده، مِنی ایبِرِن آتانینگقیدیر.‏
JHN.14.25	‏«‏مِن بو زاتلاری سیزه اُزوم یانینگیزداقام آیدیارین.‏ 
JHN.14.26	آتانینگ مِنینگ آدیمدان ایبِرجِک حِمایاتچیسی، یَعنی مُقادِّس روح سیزه هِمّه زادی اُورِدِر.‏ مِنینگ سیزه آیدان هِمّه سُزلِریمی یادینگیزا سالار.‏ 
JHN.14.27	مِن سیزه راحاتلیق قُیوپ باریارین، اُز راحاتلیغیمی سیزه بِریَرین.‏ مِن مونی دونیَه‌نینگ بِرشی یالی بِرمِیَرین.‏ یورِگینگیز غوصّا باتماسین، قُرقمانگ.‏ 
JHN.14.28	سیزه ‏”‏مِن گیدیپ باریارین، اِمّا یانینگیزا قایدیپ گِلِرین“‏ دییِنیمی اِشیتدینگیز آخیرین.‏ اِگِر سیز مِنی چیندان سُییَن بُلسانگیز، مِن آتانینگ یانینا گیدیَندیگیمه شاتلاناردینگیز.‏ چونکی آتا مِندِن بِییکدیر.‏ 
JHN.14.29	مِن سیزه بو زاتلار یِرینه یِتمِزدِن اُنگ آیتدیم، یِرینه یِتِن واقتی ایمان گِتیرِرسینگیز.‏ 
JHN.14.30	مانگا ایندی سیزینگ بیلِن کِپلِشِره کَن واقت قالمادی، سِبَبی بو دونیَه‌نینگ رِییسی گِلیَر.‏ اُنونگ مِن باباتدا هیچ هیلی ایختییاری یُقدور.‏ 
JHN.14.31	اِمّا دونیَه مِن آتانی سُییَندیگیمی، آتانینگ اُزومه نَمه تابشیران بُلسا، شُنی بِرجای اِدیَندیگیمی بیلمِلیدیر.‏ هانی، تورونگ، بو یِردِن گیدِلینگ.‏»‏
JHN.15.1	‏«‏مِن حاقیقی اوزوم باغیدیرین و آتام باغباندیر.‏ 
JHN.15.2	اُل مِنینگ میوه بِرمِیَن هِر بیر شاخامی کِسیپ زینگیار، میوه بِریَنینی بُلسا کَن میوه بِرِر یالی اُل اُنی پَکلِیَر.‏ 
JHN.15.3	مِنینگ سیزه آیدان سُزوم اوستو بیلِن سیز ایندی پَکسینگیز.‏ 
JHN.15.4	مِنده یاشانگ، مِن هِم سیزده یاشایین.‏ اوزوم باغیندان آیریلان شاخا اُز-اُزوندِن میوه بِریپ بیلمِیشی یالی، مِندِن آیریلسانگیز، سیز هِم میوه بِریپ بیلمِرسینگیز.‏
JHN.15.5	‏«‏مِن اوزوم باغیدیرین، سیز شاخالاریسینگیز.‏ کیم مِنده و مِن هِم اُندا یاشاسام، اُل بُل میوه بِرِر.‏ سیز مِندِن آیری هیچ زات اِدیپ بیلمِرسینگیز.‏ 
JHN.15.6	کیم مِنده یاشاماسا، کِسیلِن شاخا کیمین زینگیلیپ، قورار.‏ قوران شاخالاری بُلسا ییغناپ، اُدا یاقارلار.‏ 
JHN.15.7	مِنده مِسگِن توتوپ، سُزلِریمی یورِگینگیزده ساقلاسانگیز، نَمه دیلِسِنگیز، سیزه بِریلِر.‏ 
JHN.15.8	سیز کَن میوه بِریپ، مِنینگ شَگیرتلِریمدیگینگیزی گُرکِزِرسینگیز.‏ مونونگ اوستو بیلِن آتام بِییکلِنِر.‏ 
JHN.15.9	آتامینگ مِنی سُیشی یالی، مِن-ده سیزی سُیدوم.‏ مِنینگ سُیگیمده قالینگ.‏ 
JHN.15.10	مِن آتامینگ حُکوملِرینی بِرجای اِدیپ، اُنونگ سُیگوسینه وِفالی بُلشوم یالی، سیز هِم حُکوملِریمی بِرجای اِتسِنگیز، مِنینگ سُیگیمه وِفالی بُلارسینگیز.‏ 
JHN.15.11	مِن بو زاتلاری سیزه شاتلیغیما شِریک بُلوپ، شاتلیغینگیزینگ دُلوپ-آقماغی اوچین آیتدیم.‏
JHN.15.12	‏«‏مِنینگ حُکومیم شودور:‏ مِن سیزی نَهیلی سُیِن بُلسام، سیز هِم بیری-بیرینگیزی شُنونگ یالی سُیونگ.‏ 
JHN.15.13	کیم جانینی دُستلاری اوچین فِدا اِتسه، موندان بِییک سُیگی یُقدور.‏ 
JHN.15.14	اِگِر حُکوملِریمی بِرجای اِتسِنگیز، مِنینگ دُستلاریم بُلارسینگیز.‏ 
JHN.15.15	موندان بِیلَک مِن سیزه قول دییمِرین، سِبَبی قول آقاسینینگ نَمه اِدیَنینی بیلیَن دَلدیر.‏ مِن سیزه دُست دییَّرین، سِبَبی آتامدان اِشیدِن هِمّه زاتلاریمی سیزه آیتدیم.‏ 
JHN.15.16	سیز مِنی دَل-ده، مِن سیزی سایلادیم.‏ مِن سیزینگ گیدیپ، هیچ سُلمایان میوه بِرمِگینگیز اوچین سایلاپ-سِچدیم.‏ شُنگا گُرَه مِنینگ آدیم بیلِن آتادان نَمه دیلِسِنگیز، اُل سیزه بِرِر.‏ 
JHN.15.17	مِنینگ سیزه حُکومیم شودور:‏ بیری-بیرینگیزی سُیونگ.‏
JHN.15.18	‏«‏دونیَه سیزی ییگرِنیَن بُلسا، اُنونگ سیزدِن اُنگ مِنی ییگرِنِندیگینی بیلینگ.‏ 
JHN.15.19	دونیَه‌دِن بُلان بُلسادینگیز، دونیَه سیزی اُزونینگکیلِر کیمین سُیِردی.‏ اِمّا سیز بو دونیَه دِگیشلی دَلسینگیز.‏ مِن سیزی بو دونیَه‌دِن سایلاپ آلدیم.‏ اینه، شُنونگ اوچین هِم، دونیَه سیزی ییگرِنیَر.‏ 
JHN.15.20	مِن سیزه:‏ ‏”‏قول آقاسیندان بِییک دَلدیر“‏ دییِن سُزومی یادینگیزا سالینگ.‏ اُلار مِنی آزارلاسالار، اُندا سیزی-ده آزارلارلار.‏ مِنینگ سُزومی بِرجای اِتسِلِر، سیزینگکینی-ده بِرجای اِدِرلِر.‏ 
JHN.15.21	اُلار سیزه بو زاتلارینگ هِمِّسینی مِنینگ آدیم اوچین اِدِرلِر، سِبَبی اُلار مِنی ایبِرِنی تانیمییارلار.‏ 
JHN.15.22	مِن گِلیپ، اُلارا آیتمادیق بُلسادیم، اُلار گونَه‌کَر بُلمازدیلار.‏ ایندی بُلسا اِدِن گونَه‌لِری اوچین باهانا تاپیپ بیلمِزلِر.‏ 
JHN.15.23	مِنی ییگرِنیَن مِنینگ آتامی-دا ییگرِنیَندیر.‏ 
JHN.15.24	اِگِر مِن اُلارینگ آراسیندا باشغا هیچ کیمینگ باشارمادیق ایشلِرینی گُرکِزمِدیک بُلسام، گونَه‌لی بُلمازدیلار.‏ ایندی بُلسا اِدِن ایشلِریمی گُرسِلِر-ده، مِندِن هِم و آتامدان هِم ییگرِندیلِر.‏ 
JHN.15.25	بو بُلسا تُورات‌یندا:‏ ‏”‏مِندِن ناحاق یِره ییگرِندیلِر“‏ دییّپ یازیلان سُزلِرینگ بِرجای بُلماغی اوچیندیر.‏
JHN.15.26	‏«‏مِن سیزه آتامدان ایبِرجِک حِمایاتچیم، یَعنی آتامدان چیقان حاقیقات روحی گِلِنده، مِن حاقدا شاهاتلیق اِدِر.‏ 
JHN.15.27	سیز هِم شاهاتلیق اِدِرسینگیز، سِبَبی اُزال-باشدان مِنینگ بیلِن بیله بُلدونگیز.‏»‏
JHN.16.1	‏«‏مِن سیزه بو زاتلاری ایماندان دَنمِزلیگینگیز اوچین آیتدیم.‏ 
JHN.16.2	سیزی کِنیسه‌لِردِن کُوارلار.‏ شِیله بیر زامان گِلِر، سیزی اُلدورمِک بیلِن هِر بیر کیشی خودایا خیدمات اِدیَندیرین دییّپ گومَن اِدِر.‏ 
JHN.16.3	اُلار بو ایشلِری آتا بیلِن مِنی تانیمییاندیقلاری اوچین اِدِرلِر.‏ 
JHN.16.4	بولاری مِن سیزه حَضیردِن آیدیپ قُییارین.‏ واقتی گِلِنده، بولاری سیزه آیداندیغیمی یادینگیزا سالارسینگیز.‏
JHN.16.4	‏«‏سیزه بولاری اُزال-باشدا گورّونگ بِرمِدیم، سِبَبی اُزوم سیزینگ بیلِن بیلِدیم.‏ 
JHN.16.5	ایندی بُلسا مِن اُزومی ایبِرِنینگ یانینا گیدیَرین.‏ سیزینگ هیچ بیرینگیز مِندِن:‏ ‏”‏نیرَه گیدیَرسینگ؟“‏ دییّپ سُرامایارسینگیز.‏ 
JHN.16.6	مونگا دِرِک بو زاتلاری آیدانیم اوچین سیزینگ یورِگینگیز قایغی-غاما باتدی.‏ 
JHN.16.7	اِمّا مِن سیزه حاقیقاتی سُزلِیَرین:‏ مِنینگ گیتمِگیم سیزینگ اوچین پِیدالیدیر.‏ مِن گیتمِسِم، حِمایاتچی سیزه گِلمِز و گیتسِم، اُنی سیزه ایبِرِرین.‏ 
JHN.16.8	حِمایاتچی گِلِن واقتی دونیَه‌نینگ گونَه، عادالات و حُکوم باباتدا ناحاقدیغینی بِلّی اِدِر.‏ 
JHN.16.9	گونَه باراداقی حاقیقات شوندان عیبارات:‏ آداملار مانگا ایمان گِتیرمِیَرلِر.‏ 
JHN.16.10	عادالات باباتدا بُلسا، مِن آتامینگ یانینا گیدیَرین و موندان بِیلَک سیز مِنی گُرمِرسینگیز.‏ 
JHN.16.11	حُکوم باباتدا آیتسام، بو دونیَه‌نینگ رِییسی مَحکوم اِدیلِندیر.‏
JHN.16.12	‏«‏سیزه آیتجاق یِنه کَن زاتلاریم بار، اِمّا موندان آرتیغی فیکرینگزه سیغماز.‏ 
JHN.16.13	اِمّا حاقیقات روحی گِلِن واقتی سیزی هِمّه حاقیقاتا آلیپ گیدِر.‏ اُل اُز-اُزوندِن کِپلِمِز، نَمه اِشیتسه، شُنی کِپلَر و گِلجِک زاتلاری سیزه اَشکَر اِدِر.‏ 
JHN.16.14	اُل مِنی بِییکلِندیرِر، سِبَبی مِندِن اِشیدِن زاتلارینی سیزه اَشکَر اِدِر.‏ 
JHN.16.15	آتامینگ هِمّه زاتلاری مِنینگکیدیر.‏ شُنونگ اوچین مِندِن اِشیدِن زاتلارینی سیزه اَشکَر اِدِر دییدیم.‏ 
JHN.16.16	آز واقتدان سُنگ، سیز مِنی گُرمِرسینگیز، اِمّا کَن واقت گِچمَنکَه، یِنه مِنی گُرِرسینگیز.‏»‏
JHN.16.17	شُندا عیسانینگ کَبیر شَگیرتلِری بیری-بیرینه:‏ ‏«‏اُنونگ:‏ ‏”‏آز واقتدان سُنگ مِنی گُرمِرسینگیز، اِمّا کَن واقت گِچمَنکَه، یِنه مِنی گُرِرسینگیز“‏، شِیله هِم:‏ ‏”‏مِن آتامینگ یانینا گیدیَرین“‏ دییِن سُزلِری نَمه دوشوندیریَرکَه؟»‏ دییّشدیلِر.‏ 
JHN.16.18	اُلار سُزونی دُوام اِدیپ، یِنه-ده:‏ ‏«‏آز واقتدان سُنگ دییدیگی نَمِکَه؟ اُنونگ نَمه دییمِکچی بُلیانینا بیز-اَ دوشونمِیَریس»‏ دییدیلِر.‏
JHN.16.19	عیسی اُزونه سُراق بِرمِک ایسلِیَندیکلِرینی بیلیپ، شِیله دییدی:‏ ‏«‏آز واقتدان سُنگ مِنی گُرمِرسینگیز، اِمّا کَن واقت گِچمَنکَه، یِنه مِنی گُرِرسینگیز دییَّنیم اوچین بیری-بیرینگیزه سُراق بِریَرسینگیزمی؟ 
JHN.16.20	سیزه دُغروسینی آیدیارین، سیز آغلاپ یاس توتارسینگیز، دونیَه بُلسا شاتلانار.‏ سیز قایغا باتارسینگیز، یُنه قایغینگیز شاتلیغا اُورولِر.‏ 
JHN.16.21	آیال دُغورجاق واقتی آغیری چِکیَندیر، سِبَبی آیی-گونی دُلاندیر.‏ اِمّا چاغا دُغاندان سُنگ، اُل چاغانینگ دونیَه اینِنلیگینینگ شاتلیغی بیلِن قایغی-غوصّانی اونودار.‏ 
JHN.16.22	سیز هِم شِیلِسینگیز، حَضیر غام-غوصّا چِکیَرسینگیز، اِمّا مِن سیزی یِنه گُرِرین، شُندا گُونونگیز خوشبُلار، هیچ کیم سیزدِن شاتلیغینگیزی آلیپ بیلمِز.‏ 
JHN.16.23	شُل گون مِندِن هیچ زات سُرامارسینگیز.‏ سیزه دُغروسینی آیدیارین، مِنینگ آدیم بیلِن آتادان نَمه دیلِسِنگیز، اُل سیزه بِرِر.‏ 
JHN.16.24	شو واقتا چِنلی سیز مِنینگ آدیمدان هیچ زات دیلِمِدینگیز.‏ دیلَنگ، آلارسینگیز، شاتلیغینگیز دُلوپ-آقار.‏
JHN.16.25	‏«‏مِن بو زاتلاری سیزه میثال‍لار بیلِن آیتدیم، یُنه واقت گِلِر، مِن میثال‍لار بیلِن کِپلِمَن، آتام بارادا آچیق گورّونگ بِرِرین.‏ 
JHN.16.26	شُل گون آتامدان مِنینگ آدیم بیلِن اُزونگیز دیلَرسینگیز.‏ مِن سیزینگ اوچین آتامدان دیلِمِگیمینگ حاجاتی بُلماز.‏ 
JHN.16.27	چونکی آتامینگ اُزی سیزی سُییَر، سِبَبی سیز مِنی سُیوپ، مِن خودایدان گِلِندیگیمه ایناندینگیز.‏ 
JHN.16.28	مِن آتامینگ یانیندان قایدیپ، دونیَه گِلدیم.‏ ایندی بُلسا دونیَه‌نی تِرک اِدیپ، آتامینگ یانینا باریارین.‏»‏
JHN.16.29	عیسانینگ شَگیرتلِری اُنگا:‏ ‏«‏اینه، ایندی سِن هیچ بیر میثالسیز، آچیق آیدیارسینگ.‏ 
JHN.16.30	سِنینگ هِمّه زاتلاری بیلیَندیگینگه بیز ایندی دوشوندیک.‏ سانگا سُراق بِرمِگینگ گِرِگی یُق.‏ ایندی بیز سِن خودایدان گِلِندیگینگه اینانیاریس»‏ دییدیلِر.‏ 
JHN.16.31	عیسی اُلارا:‏ ‏«‏ایندی چیندان اینانیارسینگیزمی؟ 
JHN.16.32	اینه، واقت گِلِر، اِییَم گِلدی هِم، هِمَّنگیز اُیلِرینگیزَه پیتراپشیپ گیدِرسینگیز.‏ مِنی یِکه قُیوپ گیدِرسینگیز.‏ اِمّا مِن یِکه دَلدیرین، سِبَبی آتام مِنینگ بیلِندیر.‏ 
JHN.16.33	بو زاتلاری سیزه، مِنده پاراحاتلیغینگیز بُلسون دییّپ آیتدیم.‏ بو دونیَه‌ده زَحمِت و اِذیِتینگیز بُلار، یُنه خاطیرجِم بُلونگ، چونکی مِن دونیَه‌نی یِنگدیم!‏»‏ دییدی.‏
JHN.17.1	بو زاتلاری آیدانسُنگ، عیسی گُزلِرینی آسمانا تیکیپ، شِیله دییدی:‏ ‏«‏اِی، آتام، واقت گِلدی.‏ اُغلونگی بِییکلِندیر، اُغلونگ هِم سِنی بِییکلِندیرسین.‏ 
JHN.17.2	سِن اُغلا هِمّه اینسانلارینگ اوستوندِن ایختییار بِردینگ.‏ دِگمه، اُغول هِم سِنینگ اُنگا تابشیران هِمّه اینسانلارینگا اِبِدی یاشاییش بِرسین.‏ 
JHN.17.3	اِبِدی یاشاییش بُلسا، سِنی، یَعنی یِکه حاق خودایی و سِنینگ ایبِرِن عیسی مسیحینگی تانیماقدیر.‏ 
JHN.17.4	اُزومه تابشیران ایشینگی کِمالا یِتیرمِک بیلِن مِن سِنی یِر یوزونده بِییکلِندیردیم.‏ 
JHN.17.5	اِی، آتام، دونیَه دُرِمِزدِن اُوال هِم مِن سِنینگ یانینگداقام بِییکلیگیم باردی.‏ ایندی شُل بِییکلیک بیلِن مِنی یِنه-ده اُز حوضورینگدا بِییکلِندیر.‏
JHN.17.6	‏«‏دونیَه‌دِن اُزومه بِرِن آداملارینگا سِنینگ آدینگی آیان اِتدیم.‏ اُلار سِنینگکیدی و سِن اُلاری مانگا بِردینگ، اُلار سِنینگ سُزونگی بِرجای اِتدیلِر.‏ 
JHN.17.7	ایندی اُلار مانگا بِرِن هِمّه زادینگ سِندِندیگینی بیلیَرلِر.‏ 
JHN.17.8	چونکی مانگا آیدان سُزلِرینگی مِن اُلارا یِتیردیم.‏ اُلار سُزلِرینگی قابول اِدیپ، مِنینگ، حاقیقاتدان-دا، سِندِن گِلِندیگیمی بیلدیلِر.‏ مِنی سِنینگ ایبِرِندیگینگه ایمان گِتیردیلِر.‏ 
JHN.17.9	اُلار اوچین سانگا یالباریارین.‏ دونیَه اوچین دَل-ده، مانگا بِرِن آداملارینگ اوچین یالباریارین، چونکی اُلار سِنینگکیدیر.‏ 
JHN.17.10	مِنینگ هِمّه زادیم سِنینگکیدیر، سِنینگکی-ده مِنینگکیدیر، مِن اُلارینگ اوستو بیلِن بِییکلِندیم.‏ 
JHN.17.11	مِن بو دونیَه‌ده موندان کَن قالمارین، اِمّا اُلار هِنیز دونیَه‌دِدیرلِر.‏ مِن سِنینگ یانینگا دُلانیپ باریارین.‏ اِی، مُقادِّس آتام، مانگا بِرِن آداملارینگی اُز قودراتلی گویجونگ بیلِن قُرا.‏ مانگا-دا شُل گویجی سِن بِردینگ.‏ شُندا اُلار هِم بیزینگ یالی بیر بُلسونلار.‏ 
JHN.17.12	مِن اُلارینگ یانینداقام، مانگا بِرِن قودراتینگ بیلِن اُلاری قُریپ ساقلادیم.‏ مُقادِّس یازغیلار بِرجای بُلسون دییّپ، هِلَک اِدیلمِلی آدامدان باشغا اُلارینگ هیچ بیری ییتمِدی.‏ 
JHN.17.13	ایندی مِن سِنینگ یانینگا باریارین.‏ اُلار مِنینگ شاتلیغیمدان دُلسون دییّپ، بولاری اُلارا هِنیز بو دونیَه‌دِکَم آیدیارین.‏ 
JHN.17.14	مِن اُلارا سِنینگ سُزلِرینگی یِتیردیم، دونیَه بُلسا اُلاری ییگرِندی.‏ چونکی مِنینگ دونیَه‌دِن بُلمایشیم یالی، اُلار-دا دونیَه‌دِن دَلدیرلِر.‏ 
JHN.17.15	اُلاری دونیَه‌دِن آلماغینگی دَل-ده، شِیطاندان قُریماغینگی دیلِیَرین.‏ 
JHN.17.16	مِنینگ بو دونیَه‌دِن بُلمایشیم یالی، اُلار-دا بو دونیَه‌دِن دَلدیرلِر.‏ 
JHN.17.17	سِنینگ سُزونگ حاقیقاتدیر.‏ حاقیقاتینگ اوستو بیلِن اُلاری اُزونگه مُقادِّس اِت.‏ 
JHN.17.18	سِنینگ مِنی دونیَه ایبِریشینگ یالی، مِن هِم اُلاری دونیَه ایبِردیم.‏ 
JHN.17.19	اُلار اوچین، مِن اُزومی سانگا باغیش اِتیَم، شِیدیپ، اُلار هِم حاقیقات بیلِن اُزلِرینی سانگا باغیش اِدِرلِر.‏
JHN.17.20	‏«‏مِن دینگه اُلار اوچین دَل، شُندا اُلارینگ واغظی بیلِن مانگا ایمان گِتیرجِکلِر اوچین-ده دُغا اِدیَرین.‏ 
JHN.17.21	اُلارینگ هِمِّسی بیر بُلسون.‏ آتا، سِن مِنده و مِن-ده سِنده بُلشوم یالی، اُلار هِم بیزده بُلسونلار.‏ شِیلِلیکده، مِنی سِنینگ ایبِرِندیگینگه دونیَه ایمان گِتیرسین.‏ 
JHN.17.22	مانگا بِرِن بِییکلینگی اُلارا-دا بِردیم.‏ بیزینگ بیر بُلشومیز یالی، اُلار-دا بیر بُلسون.‏ 
JHN.17.23	مِن اُلاردادیرین، سِن بُلسا مِندِسینگ.‏ مِنی سِنینگ ایبِرِندیگینگی، مِنی سُیشونگ کیمین اُلاری-دا سُییَندیگینگی دونیَه بیلِر یالی، اُلار کَمیل بیرلیکده بُلسونلار.‏ 
JHN.17.24	اِی، آتا، سِنینگ مانگا بِرِن اینسانلارینگ-دا مِنینگ بیلِن بیر یِرده بُلماقلارینی ایسلِیَرین.‏ شِیله هِم، دِگمه، اُلار مِنینگ بِییکلیگیمی و سِنینگ مانگا بِرِن بِییکلینگی گُرسونلِر.‏ چونکی سِن مِنی دونیَه یارادیلمازدان اُنگ سُییَردینگ.‏
JHN.17.25	‏«‏اِی عادالاتلی آتا، دونیَه سِنی تانیمییار، اِمّا مِن سِنی تانییارین.‏ بو آداملار هِم مِنی سِنینگ ایبِرِندیگینگی بیلیَرلِر.‏ 
JHN.17.26	مانگا بُلان سُیگینگ اُلاردا-دا بُلسون، مِن هِم اُلاردا بُلایین دییّپ، سِنینگ آدینگی اُلارا تانیتدیم و تانیتماغی دُوام اِدِرین.‏»‏
JHN.18.1	بو زاتلاری آیدیپ بُلانسُنگ، عیسی شَگیرتلِری بیلِن قِدرون دِره‌دِن گِچیپ، اُل یِردَکی زِیتون باغینا گیردی.‏ 
JHN.18.2	شَگیرتلِری بیلِن عیسی شُل یِرده کَن واقتلاردا دوشوشیپ دوریاردی.‏ شُنگا گُرَه، اُنگا خایینلیق اِدِن یهودا هِم اُل یِری بیلیَردی.‏ 
JHN.18.3	اُل روم سِربازلارینینگ بیر بُلومی بیلِن بیرلیکده یُلباشچی کاهینلارینگ و فَریسی‌لِرینگ ایبِرِن قاراوول‍لارینی آلیپ گِلدی.‏ اُلارینگ اِل‍لِرینَه پانوس، مِشعِل و یاراق باردی.‏ 
JHN.18.4	عیسی اُز باشینا دوشجِک هِمّه زادی بیلیَردی.‏ شُنونگ اوچینِم اُوه چیقیپ، اُلاردان:‏ ‏«‏کیمی گُزلِیَرسینگیز؟»‏ دییّپ سُرادی.‏ 
JHN.18.5	اُلار اُنگا:‏ ‏«‏ناصِره‌لی عیسانی»‏ دییّپ جُغاپ بِردیلِر.‏ عیسی اُلارا:‏ ‏«‏شُل مِندیرین»‏ دییدی.‏ اُنگا خایینلیق اِدِن یهودا-دا اُلار بیلِن بیله دوردی.‏ 
JHN.18.6	عیسی اُلارا:‏ ‏«‏شُل مِندیرین»‏ دییِنده، اُلار ایزا چِکیلیپ، یِره ییقیلدیلار.‏ 
JHN.18.7	عیسی اُلاردان یِنه:‏ ‏«‏کیمی گُزلِیَرسینگیز؟»‏ دییّپ سُرادی.‏ اُلار:‏ ‏«‏ناصِره‌لی عیسانی»‏ دییدیلِر.‏ 
JHN.18.8	عیسی اُلارا:‏ ‏«‏مِن سیزه ‏”‏شُل مِندیرین“‏ دییدیم آخیرین.‏ مِنی گُزلِیَن بُلسانگیز، بولاری گُیبِرینگ، گیتسینلِر»‏ دییدی.‏ 
JHN.18.9	عیسی مونی ‏«‏مانگا بِرِنلِرینگدِن هیچ بیرینی ییتیرمِدیم»‏ دییِن سُزلِرینگ بِرجای بُلماغی اوچین آیتدی.‏
JHN.18.10	شُل واقت شمعون پِطرُس قیلیجینی قینیندان چیقاردی-دا، باش کاهینینگ خیدماتکَرینی اوروپ، ساغ قولاغینی کِسدی.‏ اُل خیدماتکَرینگ آدی مالخوسدی.‏ 
JHN.18.11	عیسی پِطرُسا:‏ ‏«‏قیلیجینگی جایینا سال.‏ آتامینگ مانگا بِرِن عاذاپ کَسه‌سیندِن ایچمَیینمی؟»‏ دییدی.‏
JHN.18.12	اُنسُنگ سِربازلار، اُلارینگ باش سِردارسی و یَهودی قاراوول‍لاری عیسانی توتوپ، اِلینی-آیاغینی دانگدیلار.‏ 
JHN.18.13	اُنی اَوَّل حَنّانینگ یانینا آلیپ باردیلار.‏ حَنّا شُل ییل باش کاهین سایلانان قیافانینگ قایین آتاسیدی.‏ 
JHN.18.14	خالق اوچین بیر آدامینگ اُلمِگی یاخشیدیر دییّپ، یَهودیلِره ماصلاحات بِرِن هِم قیافادی.‏
JHN.18.15	شمعون پِطرُس بیلِن یِنه بیر شَگیرت عیسانینگ ایزینا دوشوپ گیتدیلِر.‏ یانگقی شَگیرت باش کاهین بیلِن اُنگدِن تانیش بُلانسُنگ، اُل عیسی بیلِن بیله باش کاهینینگ حایاطینا گیردی.‏ 
JHN.18.16	یُنه پِطرُس داشاردا، قاپینینگ آغزیندا دوردی.‏ اُنسُنگ باش کاهین بیلِن تانیش شَگیرت داشاری چیقدی-دا، قاپچی آیالا بیر زاتلار آیدیپ، پِطرُسی ایچِری سالدی.‏ 
JHN.18.17	قاپچی آیال پِطرُسا:‏ ‏«‏سِن هِم بو آدامینگ شَگیرتلِریندِن-اَ دَلسینگ؟»‏ دییّپ سُرادی.‏ اُل:‏ ‏«‏یُق»‏ دییّپ جُغاپ بِردی.‏
JHN.18.18	حَوّانینگ سُووق بُلانی اوچین خیدماتکَرلِر و قاراوول‍لار اُت یاقیپ، چُیونیپ دوردیلار.‏ پِطرُس هِم اُلارینگ یانیندا چُیونیپ دوردی.‏
JHN.18.19	باش کاهین عیسادان اُنونگ شَگیرتلِری و تَعلیماتی بارادا سُرایاردی.‏ 
JHN.18.20	عیسی اُنگا جُغاپ بِریپ:‏ ‏«‏مِن دونیَه آچیق آیتدیم.‏ هِمّه یِهودیلِرینگ ییغنانیان کِنیسه‌لِرینده و عیباداتخانادا هِمیشه اُورِتدیم، گوزگینلیکده هیچ زات آیتمادیم.‏ 
JHN.18.21	نَمه اوچین مِندِن سُرایارسینگ؟ نَمه آیدانیمی اِشیدِنلِردِن سُرا.‏ اُلار مِنینگ نَمه دییِنیمی بیلیَندیرلِر»‏ دییدی.‏ 
JHN.18.22	بو زاتلاری آیدیپ بُلانسُنگ، شُل یِرده دوران قاراوول‍لارینگ بیری عیسانینگ دولوغینا بیر شاپباق اوروپ:‏ ‏«‏باش کاهینا شِیله جُغاپ بِریَرسینگمی؟»‏ دییدی.‏ 
JHN.18.23	عیسی اُنگا:‏ ‏«‏مِن یالنگیش آیدان بُلسام، مونونگ یالنگیشینی معلیم اِت.‏ اِگِر دُغری آیدان بُلسام، اُندا نَمه اوچین مِنی اوریارسینگ؟»‏ دییدی.‏ 
JHN.18.24	اُنسُنگ حَنّا عیسانینگ اِلینی دانگدیریپ، اُنی باش کاهین قیافانینگ یانینا ایبِردی.‏
JHN.18.25	شمعون پِطرُس اُل یِرده چُیونیپ دوردی.‏ اُندان:‏ ‏«‏سِن هِم اُنونگ شَگیرتلِریندِن-اَ دَلسینگ؟»‏ دییّپ سُرادیلار.‏ اِمّا اُل:‏ ‏«‏یُق»‏ دییّپ اینکَر اِتدی.‏ 
JHN.18.26	اُل یِرده باش کاهینینگ خیدماتکَرلِریندِن بیری پِطرُسینگ قولاغینی کِسِن آدامینگ قارینداشیدی.‏ اُل خیدماتکَر:‏ ‏«‏مِن سِنی باغدا اُنونگ بیلِن بیله گُرمِدیمّی نَمه؟»‏ دییدی.‏ 
JHN.18.27	پِطرُس یِنه اینکَر اِتدی، اِدیل شُل واقت خُرُز قیغیردی.‏
JHN.18.28	اُنسُنگ یَهودیلِر عیسانی قیافانینگ یانیندان روم حاکیمینینگ جایینا آلیپ باردیلار.‏ شُل واقت دانگ آتیپدی.‏ پِسَح شامیندان اییّپ بیلِر یالی و دینی سونِّتلِری پُزمازلیق اوچین یَهودیلِر حاکیمینگ جایینا گیرمِدیلِر.‏ 
JHN.18.29	شِیلِلیکده، پیلاتُسینگ اُزی اُلارینگ یانینا گِلیپ:‏ ‏«‏بو آدامی نَمِده عاییپلایارسینگیز؟»‏ دییّپ سُرادی.‏ 
JHN.18.30	اُلار:‏ ‏«‏بو آدام جِنایاتچی بُلمادیق بُلسا، اُنی توتوپ، سِنینگ یانینگا گِتیرمِزدیک»‏ دییّپ جُغاپ بِردیلِر.‏ 
JHN.18.31	پیلاتُس اُلارا:‏ ‏«‏بِیله بُلسا، اُنی اَکیدینگ-ده، اُز شِریغاتینگیزا گُرَه حُکوم چیقاریبِرینگ»‏ دییدی.‏ یَهودیلِر پیلاتُسا:‏ ‏«‏بیزینگ کیمدیر بیرینی اُلومه مَحکوم اِتمَگه حاقیمیز یُق»‏ دییدیلِر.‏ 
JHN.18.32	بو عیسانینگ اُزونینگ نَهیلی اُلوم بیلِن اُلجِکدیگی بارادا اُنگدِن آیدان سُزلِرینینگ بِرجای بُلماغی اوچیندی.‏
JHN.18.33	اُنسُنگ پیلاتُس یِنه اُز جایینا گیردی-ده، عیسانی چاغیریپ، اُندان:‏ ‏«‏سِن یَهودیلِرینگ پادیشاهسیمی؟»‏ دییّپ سُرادی.‏ 
JHN.18.34	عیسی اُندان:‏ ‏«‏مونی اُزونگدِن آیدیارسینگمی یا-دا مِن حاقدا سانگا باشغالار آیتدیمی؟»‏ دییّپ سُرادی.‏ 
JHN.18.35	پیلاتُس عیسی:‏ ‏«‏مِگِر مِن یَهودیمی نَمه؟ سِنی مانگا اُز خالقینگ بیلِن یُلباشچی کاهینلار توتوپ گِتیردیلِر.‏ سِن نَمه ایش اِتدینگ؟»‏ دییدی.‏ 
JHN.18.36	عیسی اُنگا:‏ ‏«‏مِنینگ پادیشاهلیغیم بو دونیَه‌دِن دَل.‏ اِگِر مِنینگ پادیشاهلیغیم بو دونیَه‌دِن بُلسادی، اُندا خیدماتکَرلِریم مِنی یَهودیلِرینگ اِلینه بِردیرمِجِک بُلوپ اوروشاردیلار.‏ اِمّا مِنینگ پادیشاهلیغیم باشغا یِردِندیر»‏ دییدی.‏ 
JHN.18.37	پیلاتُس اُنگا:‏ ‏«‏دییمِک، سِن پادیشاه-دا؟»‏ دییدی.‏ عیسی اُنگا:‏ ‏«‏پادیشاهدیغیمی اُزونگ آیدیپ دورسونگ.‏ مِن حاقیقاتا شاهاتلیق اِتمِک اوچین دُغدیم، شُنونگ اوچین هِم دونیَه گِلدیم.‏ حاقیقاتینگ طارافداری بُلان هِر بیر آدام مانگا قولاق آسار»‏ دییّپ جُغاپ بِردی.‏ 
JHN.18.38	پیلاتُس اُندان:‏ ‏«‏حاقیقات نَمه؟»‏ دییّپ سُرادی.‏
JHN.18.38	مونی دییِندِن سُنگ، اُل یِنه یَهودیلِرینگ یانینا چیقیپ، اُلارا:‏ ‏«‏مِن اُندان هیچ بیر عاییپ تاپمادیم.‏ 
JHN.18.39	اِمّا سیزینگ بیر عاداتینگیز بار، شُل عاداتا گُرَه هِر ییل پِسَح بایرامیندا مِن بیر آدامی زینداندان بُشادیاریم.‏ ایندی سیزینگ اوچین یَهودیلِرینگ پادیشاهسینی بُشاتماغیمی ایسلِیَرسینگیزمی؟»‏ دییدی.‏ 
JHN.18.40	شُندا اُلار:‏ ‏«‏اُنی دَل، بیزه باراباسی بُشات!‏»‏ دییّپ قیغیریشدیلار.‏ باراباس بُلسا بیر قالماغالچیدی.‏
JHN.19.1	سُنگرا پیلاتُس عیسانی توتوپ قامچیلاتدی.‏ 
JHN.19.2	سِربازلار تیکِندِن تاج اُروپ، اُنونگ باشینا قُیدیلار و اِگنینه آرغاوانی دُن گِیدیردیلِر.‏ 
JHN.19.3	یانینا باریپ:‏ ‏«‏یاشاسین، اِی، یَهودیلِرینگ پادیشاهسی!‏»‏ دییشیپ، اُنونگ دولوغینا شاپباق اوردولار.‏
JHN.19.4	پیلاتُس یِنه داشاری چیقیپ، یَهودیلِره:‏ ‏«‏اینه، اُنی سیزینگ اُوونگیزه گِتیریَرین.‏ اُندان هیچ بیر عاییپ تاپماندیغیمی بیلیپ قُیونگ»‏ دییدی.‏ 
JHN.19.5	شُل واقت باشی تیکِندِن تاج، اِگنی آرغاوانی دُنلی عیسی داشاری چیقدی.‏ پیلاتُس اُلارا:‏ ‏«‏اینه، اُل آدام!‏»‏ دییدی.‏ 
JHN.19.6	یُلباشچی کاهینلار بیلِن باشلیقلار عیسانی گُروپ:‏ ‏«‏اُنی صلیبه چویله، صلیبه چویله!‏»‏ دییّپ قیغیریشدیلار.‏ پیلاتُس اُلارا:‏ ‏«‏اُنی اَکیدیپ، اُزونگیز صلیبه چویلَنگ.‏ مِن-اَ اُندان هیچ بیر عاییپ تاپمادیم»‏ دییدی.‏ 
JHN.19.7	یَهودی باشلیغلاری:‏ ‏«‏بیزینگ بیر شِریغاتیمیز بار، شُل شِریغاتا گُرَه اُل اُلمِلی، سِبَبی اُل اُزونی خودایینگ اُغلی دییّپ آدلاندیریار»‏ دییدیلِر.‏
JHN.19.8	بو سُزلِری اِشیدیپ، پیلاتُس خاص قُرقدی.‏ 
JHN.19.9	اُل یِنه‌دِن اُز کاخینا گیریپ، عیسادان:‏ ‏«‏سِن نیرِلی؟»‏ دییّپ سُرادی.‏ اِمّا عیسی اُنگا جُغاپ بِرمِدی.‏ 
JHN.19.10	پیلاتُس اُنگا:‏ ‏«‏سِن مِنینگ بیلِن کِپلِشمِکدِن یوز اُووریَنگمی؟ سِنی بُشاتماغا-دا، صلیبه چویلِمَگه-ده مِنینگ ایختییاریمینگ باردیغینی بیلِنگُقمی؟»‏ دییدی.‏ 
JHN.19.11	عیسی اُنگا:‏ ‏«‏اِگِر سانگا یُقاردان بِریلمِدیک بُلسادی، مِنینگ اوستومدِن هیچ هیلی ایختییارینگ بُلمازدی.‏ شُنونگ اوچین هِم، مِنی توتوپ، سِنینگ اِلینگه بِرِنینگ گونَه‌سی خاص-دا آغیردیر»‏ دییّپ جُغاپ بِردی.‏ 
JHN.19.12	شوندان سُنگ پیلاتُس عیسانی بُشاتجاق بُلدی.‏ اِمّا یَهودی باشلیغلاری قیغیریشیپ:‏ ‏«‏اُنی بُشاتسانگ، سِن ایمپِراطُرینگ دُستی دَلسینگ.‏ کیم-ده کیم اُزونی پادیشاه حاساپلاسا، اُل ایمپِراطُرا قارشیدیر»‏ دییدیلِر.‏
JHN.19.13	پیلاتُس بو سُزلِری اِشیدیپ، عیسانی داشاری آلیپ چیقدی و داش یِر دییّلیَن یِرده حُکوم تاختیندا اُتوردی.‏ بو یِرینگ عِبرانیچا آدی جابّاتادی.‏ 
JHN.19.14	پِسَح بایرامی تاییارلیق گونودی و گونُرتانا قُلای پیلاتُس یَهودیلِره یوزلِنیپ:‏ ‏«‏اینه، سیزینگ پادیشاهنگیز!‏»‏ دییدی.‏ 
JHN.19.15	اُلار:‏ ‏«‏یُق اِت اُنی!‏ یُق اِت!‏ اُنی صلیبه چویله!‏»‏ دییّپ قیغیریشدیلار.‏ پیلاتُس اُلاردان:‏ ‏«‏پادیشاهنگیزی صلیبه چویلَیینمی؟»‏ دییّپ سُرادی.‏ یُلباشچی کاهینلار:‏ ‏«‏بیزینگ ایمپِراطُردان باشغا پادیشاهمیز یُقدور»‏ دییّپ جُغاپ بِردیلِر.‏ 
JHN.19.16	آخیرسُنگ پیلاتُس عیسانی صلیبه چویلِمِک اوچین، سِربازلارینگ اِلینه تابشیردی.‏
JHN.19.17	سِربازلار عیسانی آلیپ گیتدیلِر.‏ عیسی صلیبینی اُزی گُتِریپ، کِلّه‌چاناق دییّلیَن یِره گِلدی.‏ بو یِرینگ عِبرانیچا آدی جُلجُتادی.‏ 
JHN.19.18	اُل یِرده عیسانی و اُنونگ بیلِن بیله یِنه ایکی آدامی صلیبه چویلِدیلِر:‏ اُلارینگ بیری — اُنونگ ساغ طارافیندا، بِیلِکیسی سُل طارافیندادی، عیسی بُلسا اُرتادادی.‏ 
JHN.19.19	پیلاتُس بیر تاختانینگ یوزونه یازغی یازدیریپ، اُنی صلیبینگ یُقارسیندان آسدیردی.‏ تاختادا:‏ ‏«‏یَهودیلِرینگ پادیشاهسی ناصِره‌لی عیسی»‏ دییلیپ یازیلاندی.‏ 
JHN.19.20	عیسانینگ صلیبه چویلِنِن یِرینینگ شَهره قُلایدیغی اوچین، یازغینی کَن یَهودیلِر اُقیدیلار.‏ اُل عِبرانیچا، لاتینچه و یونانیچا یازیلیپدی.‏ 
JHN.19.21	یَهودیلِرینگ یُلباشچی کاهینلاری پیلاتُسا:‏ ‏«‏مونی ‏”‏یَهودیلِرینگ پادیشاهسی“‏ دییّپ یازما-دا، ‏”‏اُزونه مِن یَهودیلِرینگ پادیشاهسی دییدی“‏ دییّپ یاز»‏ دییدیلِر.‏ 
JHN.19.22	پیلاتُس اُلارا:‏ ‏«‏اِییَم یازجاغیمی یازدیم»‏ دییّپ جُغاپ بِردی.‏
JHN.19.23	عیسانی صلیبه چویلَن سِربازلار اُنونگ لِباسینی آلدیلار.‏ اُنونگ گِییملِرینی دُرت بُلِگه بُلوپ، هِر سِربازا بیر پای بِردیلِر.‏ ایچکی کُینِگینی هِم آلدیلار.‏ ایچکی کُینِک تیکیلگی دَل-ده، بُیدان-باشا کَمیل دُقالیپدی.‏ 
JHN.19.24	سِربازلار بیری-بیرینه:‏ ‏«‏گِلینگ، مونی ییرتمایلینگ، مونگا قُرعه آتایلینگ، کیمینگ قُرعه‌سی چیقسا، شُل آلار»‏ دییدیلِر.‏ بو مُقادِّس یازغیلارداقی:‏
JHN.19.24	‏«‏اُزآرا پایلاشیارلار گِییملِریمی،
JHN.19.24	لِباسیم اوچین قُرعه آتیارلار»‏
JHN.19.24	دییِن سُزلِرینگ بِرجای بُلماغی اوچین شِیله بُلدی.‏ سِربازلار شِیله هِم اِتدیلِر.‏
JHN.19.25	عیسانینگ صلیبینینگ یانیندا اُنونگ اِنه‌سی، دایزاسی، کلوپاسینگ آیالی مریم و مَجدَلَلی مریم دیگ دوردی.‏ 
JHN.19.26	عیسی اِنه‌سینی و اُنونگ یانیندا دوران سُیگولی شَگیردینی گُروپ، اِنه‌سینه:‏ ‏«‏اِی، آیال، بو سِنینگ اُغلونگدیر»‏ دییدی.‏ 
JHN.19.27	اُنسُنگ شَگیرده باغیپ:‏ ‏«‏بو-دا سِنینگ اِنه‌نگدیر»‏ دییدی.‏ شُندان سُنگ یانگقی شَگیرت اُنی اُز اُیونه آلدی.‏
JHN.19.28	اُنسُنگ عیسی هِمّه زادینگ تامام بُلوپ باریانینی بیلیپ، مُقادِّس یازغیلارینگ بِرجای بُلماغی اوچین، ‏«‏سوسادیم»‏ دییدی.‏ 
JHN.19.29	سِربازلار تورشی شِرابدان دُلی کویزَه بیر اَبری باتیریپ، قارغینینگ اوجونا دانگدیلار-دا، ایچیرجِک بُلوپ، اُنی عیسانینگ آغزینا یِتیردیلِر.‏ 
JHN.19.30	عیسی شِرابدان دادیندان سُنگ:‏ ‏«‏هِمِّسی بِرجای بُلدی!‏»‏ دییدی و باشینی آشاق توتوپ جان بِردی.‏
JHN.19.31	شُل گون تاییارلیق گونودی، اِرتِسی بُلسا اولی گون — سَبَّت گونودی.‏ شُل سِبَپدِن سَبَّت گونی جِسِتلِر صلیبده قالماز یالی، یَهودی باشلیغلاری پیلاتُسدان صلیبه چویلِنِنلِرینگ آیاقلارینی دُووپ، جِسِتلِری آشاق دوشورتمِگی خاییش اِتدیلِر.‏ 
JHN.19.32	شُنونگ اوچین هِم، سِربازلار باریپ، اَوَّل بیلِن عیسانینگ قاپدالیندا صلیبه چویلِنِن بیرینجی آدامینگ، سُنگرا ایکینجی آدامینگ آیاقلارینی دُودولِر.‏ 
JHN.19.33	اِمّا عیسانینگ یانینا گِلِنلِرینده، اُنونگ اِییَم اُلِندیگینی گُروپ، آیاقلارینی دُومِدیلِر.‏ 
JHN.19.34	مونگا باقمازدان، سِربازلارینگ بیری نایزا بیلِن اُنونگ بُورونَه سُقدی، شو واقتدا اُندان قان بیلِن سو چُغدوریلدی.‏ 
JHN.19.35	مونی گُرِن آدام شاهات بُلدی، اُنونگ شاهاتلیغی حاقدیر.‏ اُل سیزینگ ایمان گِتیرمِگینگیز اوچین، اُزونینگ دُغری آیدیاندیغینی بیلیَندیر.‏ 
JHN.19.36	بو ایش ‏«‏اُنونگ بیر سونگکی هِم دُوولمِز»‏ دییِن مُقادِّس یازغیلارینگ بِرجای بُلماغی اوچین بُلدی.‏
JHN.19.37	مُقادِّس یازغیلارینگ باشغا بیر یِرینده بُلسا:‏ ‏«‏اُلار اُزلِرینینگ نایزا اورانینا، یَعنی مانگا گُزَرلِر»‏ دییّلیَر.‏
JHN.19.38	اُنسُنگ عیسانینگ شَگیردی بُلان، یُنه یَهودیلِردِن قُرقوپ، مونی گوزگَپ یُرِن رامه‌لی یوسف اُنونگ جِسِدینی صلیبدِن دوشوریپ آلماغا پیلاتُسدان اِجازا ایسلِدی.‏ پیلاتُس اُنگا اِجازا بِردی.‏ اُل باریپ، عیسانینگ جِسِدینی صلیبدِن دوشوریپ آلدی.‏ 
JHN.19.39	اُزال گیجَه‌نینگ ایچینده عیسانینگ یانینا باران نیقودیموس هِم یوسف بیلِن بیلِدی.‏ نیقودیموس اُتوز کیلو مُر و عود بیلِن قاریلان یاغینی آلیپ گِلدی.‏ 
JHN.19.40	اُل ایکیسی عیسانینگ جِسِدینی گِتیریپ، یَهودیلِرینگ جایلاما عاداتینا گُرَه اُنی خوش ایسلی یاغ سِپیلِن کِفِنه دُلادیلار.‏ 
JHN.19.41	عیسانینگ صلیبه چویلِنِن یِرینده بیر باغ باردی.‏ اُل باغدا هِنیز هیچ کیم جایلانمادیق بیر تَزه قابر باردی.‏ 
JHN.19.42	شُل گون یَهودیلِرینگ سَبَّت گونونه تاییارلیق گونودی.‏ شُنونگ اوچین قابر یاقین بُلانسُنگ، عیسانینگ جِسِدینی شُل قابرینگ ایچینده قُیدولار.‏
JHN.20.1	یِکشَنبه گونی، هِنیز قارانگقیقا، مَجدَلَلی مریم ایردِن قابرا باردی.‏ گُرسه، قابرینگ آغزیندان داش آیریلیپدیر.‏ 
JHN.20.2	شُندا اُل شمعون پِطرُس بیلِن عیسانینگ سُیگولی شَگیردینینگ یانینا یُرتوپ باریپ، اُلارا:‏ ‏«‏آقامیزی قابردان چیقاریپ اَکیدیپدیرلِر.‏ اُنی نیرِده قُیاندیقلارینی بیلمِیَریس»‏ دییدی.‏ 
JHN.20.3	پِطرُس بیلِن بِیلِکی شَگیرت دِرِّو قابرا طاراف یُلا دوشدولِر.‏ 
JHN.20.4	اُلارینگ ایکیسی-ده یُرتیاردیلار، یُنه بِیلِکی شَگیرت پِطرُسدان باسیم یُرتوپ، قابرا اُندان اُوونچَک باردی.‏ 
JHN.20.5	اُل اِنگیلیپ سِراِدِنده، قابرینگ ایچینده کِفِنینگ یاتاندیغینی گُردی، یُنه ایچِریک گیرمِدی.‏ 
JHN.20.6+JHN.20.7	شُل واقت اُنونگ ایزیندان شمعون پِطرُس هِم گِلدی.‏ اُل قابرا گیریپ، یِرده یاتان کِفِنی و عیسانینگ باشینا اُرالان یالیقی گُردی.‏ اِمّا یالیق کِفِن بیلِن بیر یِرده بُلمان، آیری بیر یِرده چُزولیپ یاتیردی.‏ 
JHN.20.8	سُنگرا اُل یِره بیرینجی بُلوپ باران شَگیرت هِم قابرینگ ایچینه گیردی.‏ مونی گُروپ، اُل عیسانینگ دیرِلِندیگینه ایناندی.‏ 
JHN.20.9	شُل واقتا اُلار مُقادِّس یازغیلاردا عیسانینگ دیرِلجِکدیگی بارادا آیدیلان سُزلِره هِنیزِم دوشونمَندیلِر.‏
JHN.20.10	بو واقالاردان سُنگ شَگیرتلِر یِنه اُیلِرنَه قایتدیلار.‏ 
JHN.20.11	مریم بُلسا قابرینگ آغزیندا دوروپ آغلایاردی.‏ اُل گُزیاش اِدیپ دورقا، قابرینگ ایچینه اِنگیلیپ سِراِدِنده، 
JHN.20.12	آق لِباسلی ایکی سانی پِریشدَه گُزی دوشدی.‏ اُلارینگ بیری عیسانینگ جِسِدینینگ یاتان یِرینینگ باشوجوندا، بِیلِکیسی-ده آیاغوجوندا اُتیردی.‏ 
JHN.20.13	اُلار اُندان:‏ ‏«‏اِی، آیال، نَمه اوچین آغلایارسینگ؟»‏ دییّپ سُرادیلار.‏ مریم اُلارا:‏ ‏«‏مِنینگ آقامی قابردان چیقاریپ آلیپ گیدیپدیرلِر.‏ اُنی نیرِده قُیاندیقلارینی بیلمِیَرین»‏ دییدی.‏ 
JHN.20.14	شِیله دییّپ، آرقاسینا اُورولِنده، اُل یِرده عیسانینگ دوراندیغینی گُردی، یُنه اُنی تانیمادی.‏ 
JHN.20.15	عیسی اُنگا:‏ ‏«‏اِی، آیال، نَمه اوچین آغلایارسینگ؟ کیمی گُزلِیَرسینگ؟»‏ دییدی.‏ مریم اُنگا باغباندیر گومَن اِدیپ:‏ ‏«‏اِی، آقا، اُنی قابردان سِن اَکیدِن بُلسانگ، نیرِده قُیانینگی مانگا آیت، مِن اُنی آلیپ گیدِیین»‏ دییدی.‏ 
JHN.20.16	عیسی اُنگا:‏ ‏«‏مریم!‏»‏ دییدی.‏ اُل هِم اُنگا طاراف قانگریلیپ سِراِدیپ:‏ ‏«‏رابّونی!‏»‏ دییدی.‏ ‏(‏بو عِبرانیچا یَعنی ‏«‏اِی اُستادیم»‏)‏.‏ 
JHN.20.17	عیسی اُنگا:‏ ‏«‏مانگا قُلایلاشما، سِبَبی مِن هِنیز آتامینگ یانینا چیقامُق.‏ سِن دُغانلاریمینگ یانینا گیدیپ، اُلارا مِن آسمانا، آتامینگ و خوداییمینگ یانینا باریانیمی آیت.‏ اُل سیزینگ-ده آتانگیزدیر و خودایینگیزدیر»‏ دییدی.‏
JHN.20.18	مَجدَلَلی مریم شَگیرتلِرینگ یانینا گیتدی.‏ اُلارا:‏ ‏«‏عیسانی گُردوم!‏»‏ دییّپ، عیسانینگ اُزونه آیدانلارینی شَگیرتلِره خابار بِردی.‏
JHN.20.19	شُل یِکشَنبه گونی آغشامارا عیسانینگ شَگیرتلِری اویشوپ، یَهودیلِردِن قُرقولارینا قاپیلاری قولپلاپ اُتیردیلار.‏ بیردِن عیسی اُلارینگ آراسیندا گُرونوپ:‏ ‏«‏سیزه سالاماتلیق بُلسون!‏»‏ دییدی.‏ 
JHN.20.20	مونی آیدیپ، اُلارا اُز اِل‍لِرینی، بُورونی گُرکِزدی.‏ شَگیرتلِری عیسانی گُروپ شاتلاندیلار.‏ 
JHN.20.21	عیسی اُلارا یِنه-ده:‏ ‏«‏سیزه سالاماتلیق بُلسون!‏ آتامینگ مِنی ایبِریشی یالی، مِن هِم سیزی ایبِریَرین»‏ دییدی.‏ 
JHN.20.22	شِیله دییّپ، اُلارینگ اوستونه اوفلَپ گُیبِردی-ده:‏ ‏«‏مُقادِّس روحی قابول اِدینگ.‏ 
JHN.20.23	سیز کیمینگ گونَه‌سینی باغیشلاسانگیز، شُل باغیشلانار، کیمینگ گونَه‌سینی باغیشلاماسانگیز، شُل باغیشلانماز»‏ دییدی.‏
JHN.20.24	عیسی گِلِن واقتی اُن ایکی شَگیرتلِرینگ بیری، اِکیز لاقابلی توما دییِن شَگیرت اُلارینگ یانیندا دَلدی.‏ 
JHN.20.25	بِیلِکی شَگیرتلِر اُنگا:‏ ‏«‏عیسانی گُردوک!‏»‏ دییدیلِر.‏ اِمّا توما اُلارا:‏ ‏«‏مِن اُنونگ اِل‍لِرینده چویلِرینگ یِرینی گُروپ، شُل یِرلِره بارماقلاریمی دِگیرمِسِم، بُورونی اِلَّپ گُرمِسِم، آصلا اینانمارین»‏ دییدی.‏
JHN.20.26	سِکیز گوندِن سُنگ، شَگیرتلِر یِنه اُیده اویشوپ اُتیردیلار.‏ بو گِزِک توما هِم اُلارینگ آراسیندادی.‏ قاپیلار قولپلی بُلسا-دا، عیسی اُیه گیریپ، اُلارینگ آراسیندا دوردی.‏ اُل:‏ ‏«‏سیزه سالاماتلیق بُلسون!‏»‏ دییدی.‏ 
JHN.20.27	اُنسُنگ عیسی تومانینگ یانینا باریپ، اُنگا:‏ ‏«‏بارماغینگی بو یِره دِگیر، اِل‍لِریمه سِراِت!‏ اِلینگی اوزات-دا، بُورومه دِگیر.‏ شِکلِنمَنی بِس اِت، ایمانلی بُل»‏ دییدی.‏ 
JHN.20.28	توما اُنگا:‏ ‏«‏سِن مِنینگ تانگریم و مِنینگ خوداییمسینگ!‏»‏ دییدی.‏ 
JHN.20.29	عیسی اُنگا:‏ ‏«‏سِن مِنی گُرِنینگ اوچین ایمان گِتیردینگ.‏ گُرمَن ایمان گِتیرِنلِر نَهیلی خوشواقت!‏»‏ دییدی.‏
JHN.20.30	عیسی شَگیرتلِرینینگ یانیندا بو کیتاپدا یازیلمادیق باشغا-دا کَن عالاماتلار گُرکِزدی.‏ 
JHN.20.31	یُنه بولار سیزینگ عیسانینگ خودایینگ اُغلی مسیحدیگینه ایمان گِتیرمِگینگیز اوچین و ایمان گِتیریپ، اُنونگ آدی بیلِن یاشایشا قاووشماغینگیز اوچین یازیلدی.‏
JHN.21.1	بو واقالاردان سُنگ، عیسی تیبِریه دِریاسینینگ
JHN.21.2	شمعون پِطرُس، اِکیز لاقابلی توما، جلیل‌ینگ قانا شَهریندِن بُلان ناتاناییل، زِبِدینینگ اُغول‍لاری و عیسانینگ شَگیرتلِریندِن یِنه ایکیسی بیر یِره اویشوپدیلِر.‏ 
JHN.21.3	شمعون پِطرُس اُلارا:‏ ‏«‏مِن بالیق توتماغا گیدیَرین»‏ دییدی.‏ اُلار-دا:‏ ‏«‏بیز هِم سِنینگ بیلِن گیتجِک»‏ دییدیلِر-ده، قاییقا مینیپ گیتدیلِر، یُنه شُل گیجه هیچ زات توتوپ بیلمِدیلِر.‏
JHN.21.4	گون دُغاندا، عیسی کِناردا دوردی، یُنه شَگیرتلِری اُنونگ عیسادیغینی بیلمِدیلِر.‏ 
JHN.21.5	عیسی اُلاردان:‏ ‏«‏اِی، دُستلار، اییمَگه زادینگیز بارمی؟»‏ دییّپ سُرادی.‏ اُلار:‏ ‏«‏یُق»‏ دییّپ جُغاپ بِردیلِر.‏ 
JHN.21.6	عیسی اُلارا:‏ ‏«‏تُرونگیزی قاییقینگ ساغ طارافینا زینگینگ، توتارسینگیز»‏ دییدی.‏ اُلار تُری ساغ طارافا زینگدیلار و شِیله بیر کَن بالیق توتدولار، حتّیٰ بالیغینگ کَنلیگیندِن یانگا تُری چِکیپ چیقاریبام بیلمِدیلِر.‏ 
JHN.21.7	شُندا عیسانینگ سُیگولی شَگیردی پِطرُسا یوزلِنیپ:‏ ‏«‏بو تانگری عیسادیر!‏»‏ دییدی.‏ شمعون پِطرُس اُنونگ تانگری عیسادیغینی اِشیدِن واقتینا اِگنیندَکی کُینِگینینگ اِتِگینی قوشاغینا قیسدیریپ، اُزونی دِریایا اُقلادی.‏ 
JHN.21.8	بِیلِکی شَگیرتلِر بُلسا بالیقدان دُلی تُری چِکیپ، قاییق بیلِن گِلدیلِر.‏ اُلار کِناردان اوزاق دَلدیلِر، اُنونگ ایکی یوز قادام مِزِنّه قُلاییندادیلار.‏
JHN.21.9	اُلار قوری یِره چیقانلاریندا، چُرِک و کُزونگ اوستونده بیشیپ دوران بالیقی گُردولِر.‏ 
JHN.21.10	عیسی اُلارا:‏ ‏«‏ایندی توتان بالیقلارینگیزدان گِتیرینگ»‏ دییدی.‏ 
JHN.21.11	شمعون پِطرُس قاییقا مینیپ، ایچینده یوز اِلّی اوچ سانی اولاقان بالیقدان دُلی تُری کِنارا چیقاردی.‏ بالیق شِیله کَن بُلسا-دا، تُر ییرتیلماندی.‏ 
JHN.21.12	عیسی اُلارا:‏ ‏«‏هانی، گِلینگ، صُبحانا اییّنگ»‏ دییدی.‏ اُندان:‏ ‏«‏سِن کیم؟»‏ دییّپ سُراماغا شَگیرتلِرینگ هیچ بیری یورِک اِدیپ بیلمِدی.‏ اُلار اُنونگ تانگری عیسادیغینی بیلیَردیلِر.‏ 
JHN.21.13	عیسی اُلارینگ یانینا گِلدی-ده، چُرِگی آلیپ، اُلارا بِردی، بالیغی هِم شِیله اِتدی.‏ 
JHN.21.14	بو عیسانینگ دیرِلِندِن سُنگ، شَگیرتلِرینه اوچونجی گِزِک گُرنوشیدی.‏
JHN.21.15	اُلار صُبحانا اییّپ بُلانلاریندان سُنگ، عیسی شمعون پِطرُسدان:‏ ‏«‏اِی، یونانینگ اُغلی شمعون، سِن مِنی بولاردان کَن سُییَرسینگمی؟»‏ دییّپ سُرادی.‏ شمعون اُنگا:‏ ‏«‏هاووا، اِی آقام، سِنی سُییَندیگیمی اُزونگ بیلیَنسینگ»‏ دییدی.‏ عیسی اُنگا:‏ ‏«‏قوزولاریمی اییمله»‏ دییدی.‏ 
JHN.21.16	عیسی ایکینجی گِزِک اُندان یِنه:‏ ‏«‏اِی، یونانینگ اُغلی شمعون، سِن، حاقیقاتدان هِم، مِنی سُییَرسینگمی؟»‏ دییّپ سُرادی.‏ اُل هِم عیسی:‏ ‏«‏هاووا، اِی آقام، سِنی سُییَندیگیمی اُزونگ بیلیَنسینگ»‏ دییّپ جُغاپ بِردی.‏ عیسی اُنگا:‏ ‏«‏قُیونلاریمی باق»‏ دییدی.‏ 
JHN.21.17	عیسی یِنه-ده اُندان:‏ ‏«‏اِی، یونانینگ اُغلی شمعون، مِنی سُییَرسینگمی؟»‏ دییّپ، اوچونجی گِزِک سُرادی.‏ عیسانینگ ‏«‏مِنی سُییَرسینگمی؟»‏ دییّپ اوچونجی گِزِک سُرانی اوچین، پِطرُس ناراحات بُلدی.‏ اُل عیسی:‏ ‏«‏اِی آقام، سِن هِمّه زادی بیلیَنسینگ، سِنی سُییَنیمی-ده بیلیَنسینگ»‏ دییدی.‏ عیسی اُنگا:‏ ‏«‏قُیونلاریمی اییمله.‏ 
JHN.21.18	مِن سانگا دُغروسینی آیدیارین، یاشقانگ اُزونگ بیلینگی قوشاپ، ایسلَن یِرینگه گیدیَردینگ.‏ اِمّا قارّییاندا، اِل‍لِرینگی اوزادیپ دورانسینگ، سِنی باشغا بیری بیلینگی قوشاپ بِریپ، ایسلِمِیَن یِرینگه آلیپ گیدِر»‏ دییدی.‏ 
JHN.21.19	عیسی بولاری پِطرُسینگ نَهیلی اُلوم بیلِن اُلوپ، خودایی بِییکلِندیرجِکدیگینی بیلدیرمِک اوچین آیتدی.‏ مونی آیداندان سُنگرا اُنگا:‏ ‏«‏مِنینگ ایزیما دوش»‏ دییدی.‏
JHN.21.20	پِطرُس ایزینا سِراِدِنده، عیسانینگ سُیگولی شَگیردینینگ هِم اُز ایزلارینا دوشوپ گِلیَنینی گُردی.‏ بو شَگیرت شام واقتیندا عیسانینگ قاپدالیندا یاپلانیپ، اُندان:‏ ‏«‏اِی آقام، سانگا خایینلیق اِتجِک آدام کیم؟»‏ دییّپ سُران شَگیرتدی.‏ 
JHN.21.21	پِطرُس اُنی گُروپ، عیسادان:‏ ‏«‏اِی آقام، اُنونگ قیسماتی نَهیلی بُلار؟»‏ دییّپ سُرادی.‏ 
JHN.21.22	عیسی اُنگا:‏ ‏«‏سِنینگ نَمه ایشینگ بار اُزوم دُلانیپ گِلیَنچَم، اُنونگ دیری قالماغینی ایسلِیَن بُلسام؟ سِن مِنینگ ایزیما دوش»‏ دییّپ جُغاپ بِردی.‏ 
JHN.21.23	شو سِبَپدِن دُغانلارینگ آراسیندا بو شَگیرت اُلمِز دییِن گورّونگ یایرادی.‏ اِمّا عیسی اُنونگ اُلمِجِکدیگی بارادا آیتماندی، اُل پِطرُسا دینگه:‏ ‏«‏سِنینگ نَمه ایشینگ بار اُزوم دُلانیپ گِلیَنچَم، اُنونگ دیری قالماغینی ایسلِیَن بُلسام؟»‏ دییّپدی.‏
JHN.21.24	بو زاتلارا شاهات بُلوپ، شولاری یازان شُل شَگیرتدیر.‏ بیز اُنونگ شاهاتلیغینینگ حاقیقاتدیغینی بیلیَریس.‏
JHN.21.25	عیسی باشغا-دا کَن ایشلِر اِتدی.‏ بولار یِکه-یِکه یازیلان بُلسا، اُندا اُل یازغیلار، مِنینگ فیکریمچه، هِمّه عالِمه-ده سیغمازدی.‏
ACT.1.1	اِی تیوفلِس!‏ مِن بیرینجی کیتابیمدا عیسانینگ تا آسمانا گُتِریلِن گونونه چِنلی باشدان-آیاقا بیتیرِن و اُورِدِن هِمّه ایشلِری بارادا یازدیم.‏ 
ACT.1.2	اُل آسمانا گُتِریلمِزدِن اُنگ، مُقادِّس روحونگ اوستو بیلِن اُز سایلان رِسول‍لارینا تابشیریقلار بِردی.‏ 
ACT.1.3	عیسی عاذاپ چِکیپ اُلِندِن سُنگ، بیرنَچه ایناندیریجی دِلیل‍لِر بیلِن رِسول‍لارا دیرِلِندیگینی اَشکَر اِتدی.‏ اُل قیرق گونونگ دُوامیندا اُلارا گُرنوپ، خودایینگ پادیشاهلیغی بارادا گورّونگ بِردی.‏ 
ACT.1.4	بیر گون عیسی اُلار بیلِن اُتیرقا، شِیله تابشیریق بِردی:‏ ‏«‏اورشلیمدِن گیتمَنگ، مِنینگ اُوال آیدیشیم یالی، آتامینگ واعدا بِرِن واعداسینا قاراشینگ.‏ 
ACT.1.5	چونکی یحیی سیزی سووا تَعمیدلَپدی، اِمّا یِنه بیرنَچه گوندِن سیز مُقادِّس روحا تَعمیدلِنِرسینگیز.‏»‏
ACT.1.6	رِسول‍لار بیر یِره اویشِنلِرینده، عیسادان:‏ ‏«‏اِی آقام!‏ شُندا اسرائیل پادیشاهلیغینی دیکِلتمَگه واقت بُلمادیمی نَمه؟»‏ دییّپ سُرادیلار.‏ 
ACT.1.7	عیسی اُلارا:‏ ‏«‏آتامینگ اُز ایختییاری بیلِن بِلَّن واقتینی یا زامانینی بیلمِک سیزینگ ایشینگیز دَل.‏ 
ACT.1.8	اِمّا سیزینگ اوستونگیزه مُقادِّس روح اینِنده، گویچ-قودراتدان دُلارسینگیز.‏ اورشلیمده، تامام یهودیه‌ده و سامِره‌ده، یِر یوزونینگ دُرت بورچیندا سیز مِنینگ شاهاتلاریم بُلارسینگیز»‏ دییّپ جُغاپ بِردی.‏
ACT.1.9	عیسی بولاری آیداندان سُنگرا، رِسول‍لار باقیپ دورقا، بیر بولوتدا یُقاری گُتِریلدی.‏ 
ACT.1.10	موندان سُنگ رِسول‍لار اُنی گُرمِسِلِر-ده، هِنیزِم گُزلِرینی آسمانا تیکیپ دوردیلار.‏ بیردِن آق لِباسلی ایکی آدام اُلارینگ یانیندا گُروندی.‏ 
ACT.1.11	اُلار:‏ ‏«‏اِی، جلیل‌لیلِر!‏ نَمه اوچین آسمانا باقیپ دورسونگیز؟ عیسانینگ آسمانا گُتِریلِنینی گُزونگیز بیلِن گُردونگیز آخیری.‏ اُل آسمانا نَهیلی گُتِریلِن بُلسا، اِدیل شُنونگ یالی هِم قایدیپ گِلِر»‏ دییدیلِر.‏
ACT.1.12	موندان سُنگرا رِسول‍لار زِیتون داغیندان اورشلیمه قایدیپ گِلدیلِر.‏ بو داغ اورشلیمه یاقین بُلوپ، بیر سَبَّت گونلوک یُلدی
ACT.1.13	شَهره گیرِنلِریندِن سُنگ، اُلار اُز بُلیان اُیلِرینینگ یُقارقی مِرتِبه‌دَکی اُتاقینا چیقدیلار.‏ پِطرُس، یوحنا، یعقوب، آندرِیاس، فیلیپُس، توما، بارتولما، مَتّیٰ، حَلفینینگ اُغلی یعقوب، قایراتلی شمعون و یعقوبینگ اُغلی یهودا هِم شُل یِردِدیلِر.‏ 
ACT.1.14	اُلارینگ هِمِّسی بیر یِره اویشوپ، ایزینی اوزمَن دُغا اِدیَردیلِر.‏ اُلارینگ آراسیندا آیال‍لار هِم عیسانینگ اِنه‌سی مریم و عیسانینگ دُغانلاری هِم باردی.‏
ACT.1.15	بیر گون پِطرُس یوز ییگریمَه قُلای ییغنانیشان ایماندارلارینگ اُرتاسیندا دوروپ، شِیله دییدی:‏ 
ACT.1.16	‏«‏اِی، دُغانلار!‏ عیسانی توتماغا گِلِنلِره یُلباشچیلیق اِدِن یهودا حاقدا مُقادِّس روح داوودونگ اوستو بیلِن اُزال-باشدان آیدیلیپدی.‏ مُقادِّس یازغیلارداقی شُل سُزلِر تاماملانمالیدی.‏ 
ACT.1.17	یهودا بیزینگ بیریمیز حاساپلانیاردی، اُل هِم بو خیدماتدان اُز پایینی آلیپدی.‏»‏
ACT.1.18	‏(‏یهودا خایینلیق اِدیپ قازانان پولونا بیر اِکینچیلیگینینی ساتین آلیپدی.‏ سُنگرا شُل یِرده باشاشاق ییقیلدی و قارنی یاریلیپ، هِمّه ایچِگِسی چُغوپ چیقدی.‏ 
ACT.1.19	بو واقا تامام اورشلیم ایلاتینا معلیم بُلدی و آداملار اُل یِری اُز دیلینده ‏«‏حَقِل‌دِما»‏، یَعنی ‏«‏قان یِری»‏ دییّپ آدلاندیردیلار)‏.‏
ACT.1.20	سُنگرا پِطرُس سُزونی دُوام اِدیپ، شِیله دییدی:‏ ‏«‏زِبور کیتابیندا:‏
ACT.1.20	‏”‏قُی، اُنونگ اُیی خاراپلانیپ قالسین،
ACT.1.20	اُل یِرده هیچ کیم مِسگِن توتماسین“‏،
ACT.1.20	شِیله هِم:‏
ACT.1.20	‏”‏باشغا بیری اُنونگ جاینی آلسین“‏، دییلیپ یازیلان.‏
ACT.1.21+ACT.1.22	شُنونگ اوچین هِم، یهودانینگ جاینا باشغا بیرینی سایلاماغیمیز گِرِک.‏ بو آدام تانگریمیز عیسانینگ یحیی طارافیندان سووا تَعمیدلِندیرلیپ، تا آسمانا گُتِریلِن واقتینا چِنلی هِمیشه بیزینگ آرامیزدا بیله بُلان آداملارینگ بیری بُلمالی.‏ اُل هِم بیزینگ یالی عیسانینگ دیرِلِندیگینه شاهاتلیق اِتسین.‏»‏
ACT.1.23	شِیلِلیکده، ایکی آدامی اُوه چیقاردیلار.‏ اُلارینگ بیری بارسابا لاقابی یوسف ‏(‏اُنگا یوستوس هِم دییَّردیلِر)‏، بِیلِکیسی بُلسا مِتیاسدی.‏ 
ACT.1.24	اُنسُنگ دُغا اِدیپ:‏ ‏«‏یا خودای، سِن هِمِّسینینگ یورِگینی بیلیَرسینگ.‏ اینه، شو ایکیسیندِن هایسی بیرینی رِسولّیغا سایلان بُلسانگ، بیزه گُرکِز، 
ACT.1.25	سِبَبی یهودا اِتمِلی خیدماتینی قُیوپ، اُزونه لاییق یِره گیتدی»‏ دییدیلِر.‏ 
ACT.1.26	اُنسُنگ بو ایکیسی اوچین قُرعه آتدیلار.‏ مِتیاسینگ قُرعه‌سی چیقدی.‏ شِیلِلیکده، مِتیاس اُنبیر رِسولا قُشولدی.‏
ACT.2.1	پِنتیکاست
ACT.2.2	بیردِن آسماندان گویچلی یِلینگ سِسینه مِنگزِش بیر سِس گِلیپ، اُلارینگ اُتوران اُیونینگ ایچینی دُلدوردی.‏ 
ACT.2.3	اُلار اُونوق اُدا مِنگزِش بیر زاتلارینگ پیتراپ، اُز اوستلِرینه اینِندیگینی گُردولِر.‏ 
ACT.2.4	اُلارینگ هِمِّسی مُقادِّس روحدان دُلدولار و مُقادِّس روحونگ بِرِن قودراتینا گُرَه، باشغا دیل‍لِرده کِپلَپ باشلادیلار.‏
ACT.2.5	شُل واقتدا اورشلیمده دونیَه‌نینگ هِمّه یورتلاریندان گِلِن دیندار یَهودیلِر یاشایاردیلار.‏ 
ACT.2.6	بو قالماغالّی سِسه اولی جِماغات ییغناندی.‏ اُلار اُز دیل‍لِریندَکی گورّونگلِری اِشیدیپ، اُزلِرینی ییتیردیلِر.‏ 
ACT.2.7	هِمِّلِر حایران و گِنگ قالیپ، بیری-بیرلِرینه شِیله دییدیلِر:‏ ‏«‏گُرونگ، بو کِپلِیَنلِرینگ هِمِّسی جلیل‌لی دَلمی نَمه؟ 
ACT.2.8	اُندا نَدیپ بیزینگ هِر بیریمیز اُز دیلیمیزدَکی سُزلِری اِشیدیَریس؟ 
ACT.2.9	آرامیزدا پارتدان، ماددان، عیلامدان، بِین‌اُلنهریندِن، یهودیه‌دِن، کاپادوکیه‌دِن، پونتوسدان و آسیادان گِلِنلِر بار.‏ 
ACT.2.10	فریجیه‌دِن، پامفیلیه‌دِن، مصردِن، قیرِوانینگ قُلایینداقی لیبی‌دِن گِلِنلِر هِم بار.‏ شِیله-ده رومدان گِلِن یَهودیلِر و یَهودی دینینی قابول اِدِنلِر بار.‏ 
ACT.2.11	کَبیریمیز کریتدِن و عربستاندان گِلدیک.‏ مونگا باقمازدان، خودایینگ بِییک ایشلِری بارادا اُلارینگ بیزینگ اِنه دیلیمیزده کِپلِیَندیگینی اِشیدیَریس.‏»‏ 
ACT.2.12	اُلار حایران قالدیلار و آلدیراشیپ:‏ ‏«‏بو نَمه بُلدیغیقا؟»‏ دییّشدیلِر.‏ 
ACT.2.13	کَبیرلِری بُلسا اُلاری ماسغارالاپ:‏ ‏«‏اُلار شِراپدان سِرخُش بُلوپدیرلار»‏ دییدیلِر.‏
ACT.2.14	شُندا پِطرُس اُنبیر رِسول‍لار بیلِن بیله یِریندِن توروپ، قاتی سِس بیلِن شِیله دییدی:‏ ‏«‏اِی یَهودیلِر و اورشلیم ایلاتی!‏ مونونگ مَعنیسینی سیزه دوشوندیرِیین، مِنینگ سُزلِریمه قولاق آسینگ.‏ 
ACT.2.15	بولار سیزینگ فیکر اِدیشینگیز یالی، سِرخُش دَل.‏ ساغات شو واقت اِرتیر دُقوز آخیری.‏ 
ACT.2.16	یُق، بو گُریَنلِرینگیز یوئیل پیغامبار طارافیندان آیدیلاندیر:‏
ACT.2.17	‏”‏خودای شِیله دییَّر:‏ آخیرقی گونلِرده شِیله بُلار،
ACT.2.17	مِن هِمّه اینسانلارینگ اوستونه اُز روحومی دُکِرین.‏
ACT.2.17	نبوّتلیق اِدِر اُغول‍لارینگیز و قیزلارینگیز،
ACT.2.17	رویالار گُرِر ییگیتلِرینگیز،
ACT.2.17	دیشلِر گُرِر قارّیلارینگیز.‏
ACT.2.18	شُل گونلِرده مِن روحومی دُکِرین،
ACT.2.18	حتّیٰ قول‍لار و قیرناقلاریمینگ اوستونه.‏
ACT.2.18	اُلار-دا نبوّتلیق اِدِرلِر.‏
ACT.2.19	مِن یُقاردا، آسماندا عجاییپ زاتلار،
ACT.2.19	آشاقدا، یِرده عالاماتلار:‏
ACT.2.19	قان، اُت هِم-ده توسّه سوتونلِری گُرکِزِرین.‏
ACT.2.20	تانگرینینگ بِییک و اولی گونی گِلمِزدِن اُزال،
ACT.2.20	گون قارانگقیلیغا، آی هِم قانا دُنِر.‏
ACT.2.21	شُندا تانگرینینگ آدینی چاغیران هِر بیر اینسان نِجات تاپار“‏.‏
ACT.2.22	‏«‏اِی اسرائیل خالقی!‏ بو سُزلِره قولاق آسینگ:‏ اُز بیلشینگیز یالی، خودای ناصِره‌لی عیسانینگ اوستو بیلِن آرانگیزدا مُعجِزه‌لِر، عجاییپ زاتلار و عالاماتلار گُرکِزدی و مونونگ بیلِن اُل عیسانینگ حاقیقاتدیغینی تاصدیقلادی.‏ 
ACT.2.23	خودای اُز توتان ماقصادینا گُرَه، عیسانی سیزینگ اِلینگیزه بِرمِگی اُنگدِن قارار اِدیپدی.‏ سیز اُنی بیگانه‌لِرینگ اِلی بیلِن توتدونگیز و صلیبه چویلَپ اُلدوردینگیز.‏ 
ACT.2.24	اِمّا خودای اُنی دیرِلدیپ، اُلوم عاذابیندان آزاد اِتدی.‏ اُنونگ اُلوم پِنجِسینده قالماغی مومکین دَلدی.‏ 
ACT.2.25	داوود اُل حاقدا شِیله دییّپدی:‏
ACT.2.25	‏”‏خودای هِمیشه گُزلِریمینگ اُوونده،
ACT.2.25	تیترِدیریلمِرین، چونکی اُل مِنینگ ساغیمدا.‏
ACT.2.26	شُنگا گُرَه یورِگیم بِگِنچلی، دیلیم شاتلانیار،
ACT.2.26	بِدِنیم هِم اومید بیلِن یاشایار.‏
ACT.2.27	چونکی مِنی اُلولِر دونیَه‌سینده قُیمارسینگ،
ACT.2.27	اُز وِفالیغین قابردا چویریمِگینه اِجازا بِرمِرسینگ.‏
ACT.2.28	یاشاییش یُلونی مانگا گُرکِزِرسینگ،
ACT.2.28	حوضورینگدا مِنی شاتلیقدان دُلدورارسینگ“‏.‏
ACT.2.29	‏«‏اِی دُغانلار!‏ جِدّیمیز داوود حاقدا مِنینگ سیزه آچیق آیتماغیم گِرِک.‏ اُل اُلدی، جایلاندی، قابری بُلسا بیزینگ گونلِریمیزه چِنلی ساقلانیپ قالیپدیر.‏ 
ACT.2.30	داوود بیر پیغامباردی.‏ خودایینگ قاسام ایچیپ، بِرِن سُزونه گُرَه، داوود اُز نِسلیندِن بیرینی اُنونگ تاختیندا اُتورجاقدیغینی بیلیَردی.‏ 
ACT.2.31	داوود گِلجِگی اُودِن گُروپ، مسیحینگ دیرِلیشی بارادا شِیله دییّپدی:‏ ‏”‏خودای اُنی اُلولِر دونیَه‌سینده قالدیرمادی، اُنونگ بِدِنی قابردا چویریمِدی“‏.‏ 
ACT.2.32	خودای عیسانی اُلومدِن دیرِلتدی، بیزینگ هِمَّمیز مونگا شاهاتدیریس.‏ 
ACT.2.33	ایندی عیسی بِیگِلدیلدی و اُل خودایینگ ساغیندا اُتیر.‏ اُل واعدا اِدیلِن مُقادِّس روحی آتا خودایدان قابول اِدیپ، اُنی بیزینگ اوستومیزه یاغدیردی.‏ مونی سیزینگ اُزونگیز گُروپ و اِشیدیپ دورسونگیز.‏ 
ACT.2.34+ACT.2.35	داوودینگ اُزی آسمانا چیقماسا-دا، شِیله دییّپدی:‏
ACT.2.34+ACT.2.35	‏”‏خودای مِنینگ تانگریما شِیله آیتدی:‏
ACT.2.34+ACT.2.35	‏’‏دوشمانلارینگی آیاق آشاغینا سالیانچام،
ACT.2.34+ACT.2.35	مِنینگ ساغیمدا اُتور‘‏“‏.‏
ACT.2.36	‏«‏شُنونگ اوچین هِم، اِی، هِمّه اسرائیل خالقی، شونی آچیق بیلیپ قُی:‏ خودای سیزینگ صلیبه چویلَن بو عیسانگیزی هِم تانگری، هِم مسیح اِدیپ بِلِّدی.‏»‏
ACT.2.37	بو سُزلِری اِشیدِنده، آداملارینگ یورِگینه خانجار اورلان یالی بُلدی.‏ اُلار پِطرُسدان و بِیلِکی رِسول‍لاردان:‏ ‏«‏دُغانلار، بیز نَمه اِتمِلی؟»‏ دییّپ سُرادیلار.‏ 
ACT.2.38	پِطرُس اُلارا شِیله دییدی:‏ ‏«‏توبا اِدینگ، هِر بیرینگیز عیسی مسیحینگ آدی بیلِن تَعمید آلینگ.‏ شُندا سیزینگ گونَه‌لِرینگیز باغیشلانار و مُقادِّس روحونگ واعداسینی آلارسینگیز.‏ 
ACT.2.39	بو واعدا سیزینگ اُزونگیز و فِرزِنتلِرینگیز اوچین، اوزاقدا بُلانلارینگ هِمِّسی، یَعنی خوداییمیز تانگرینینگ چاغیرجاقلارینینگ هِر بیری اوچیندیر.‏»‏
ACT.2.40	پِطرُس باشغا-دا کَن دِلیل‍لِر بیلِن اُلارا شاهاتلیق اِدیپ:‏ ‏«‏اُزونگیزی بو یُلدان چیقان نِسلدِن آزاد اِدینگ!‏»‏ دییّپ یالباردی.‏ 
ACT.2.41	شِیلِلیکده، اُنونگ سُزلِرینی شاتلیق بیلِن قابول اِدِنلِر تَعمیدلِندیلِر.‏ شُل گون اوچ مونگه قُلای آدام ایمان گِتیردی.‏ 
ACT.2.42	اُلار رِسول‍لارینگ تَعلیماتینی اُورِنمَگه، شِریکلیگه، بیله چُرِک اییمَگه و دُغا اِتمَگه ایخلاصلی یاپیشدیلار.‏
ACT.2.43	رِسول‍لارینگ اوستو بیلِن کَن مُعجِزه‌لِر و عالاماتلار گُرکِزیلیَردی.‏ شُل سِبَپلی هِمِّلِرینگ قالبینی خودایینگ قُرقیسی قاپلاپدی.‏ 
ACT.2.44	ایمان گِتیرِنلِرینگ هِمِّسی بیلِدیلِر.‏ اُلار هِمّه زاتلارینی اُرتا قُییاردیلار.‏ 
ACT.2.45	مال-مولکلِرینی ساتیپ، هِر کیمینگ مَحتَجلیگینه گُرَه، اُز آرالاریندا بُلوشِردیلِر.‏ 
ACT.2.46	اُلار یورِکلِری بیر بُلوپ، هِر گون عیباداتخانادا ییغناناردیلار.‏ اُیدِن اُیه میهمانچیلیغا باریپ، چُرِگی بُلوشیپ اییَّردیلِر.‏ چین یورِکدِن شاتلانیپ اییمیتلِرینی پایلاشاردیلار.‏ 
ACT.2.47	خودایا شوکور اِدیپ، تامام ایل ایچینده عزیز گُرونیَردیلِر.‏ خودای هِم نِجات تاپیانلارینگ سانینی هِر گون کَنِلدیَردی.‏
ACT.3.1	بیر گون پِطرُس بیلِن یوحنا اُیلَن ساغات اوچلِرده دُغا واقتی عیباداتخانا گیتدیلِر.‏ 
ACT.3.2	شُل واقت عیباداتخانانینگ اُوادان دییِن دِروِزه‌سینه بیر عُمور بُیی فِلِج آدامی گُتِریپ گِتیردیلِر.‏ عیباداتخانا گیریَنلِردِن صاداقا دیلِمِگی اوچین، اُنی هِر گون شُل یِره گِتیریپ اُتوردیاردیلار.‏ 
ACT.3.3	بو آدام پِطرُس بیلِن یوحنانینگ عیباداتخانا گیریپ باریانینی گُروپ، اُلاردان صاداقا دیلِدی.‏ 
ACT.3.4	پِطرُس بیلِن یوحنا اُنگا دیقّات بیلِن گُزلِدیلِر.‏ سُنگرا پِطرُس اُنگا:‏ ‏«‏بیزه باق!‏»‏ دییدی.‏ 
ACT.3.5	یانگقی آدام اُلاردان بیر زات آلارین دییّپ گومَنلَپ، اُلارا دیقّاتلانیپ باقدی.‏ 
ACT.3.6	پِطرُس اُنگا:‏ ‏«‏مِنینگ کومشوم، قیزیلیم یُق، یُنه اُزومده باریمی سانگا بِریَرین.‏ ناصِره‌لی عیسی مسیحینگ آدیندان دِستور بِریَرین:‏ تور-دا، یُری!‏»‏ دییدی.‏ 
ACT.3.7	اُنسُنگ پِطرُس اُنونگ ساغ اِلیندِن توتوپ، اُنگا یِریندِن تورماغا کُمِک اِتدی.‏ یانگقی آدامینگ دِرِّو آیاقلارینا ایسغین گِلدی.‏ 
ACT.3.8	اُل یُقاری تاووسدی-دا، یُریپ باشلادی.‏ اُنسُنگ خودایا شوکور اِدیپ، یُریپ هِم تاوسوپ، اُلار بیلِن بیرلیکده عیباداتخانا گیردی.‏ 
ACT.3.9	هِمّه خالق اُنونگ یُرییَندیگینی و خودایی شوکور اِدیَندیگینی گُردیلِر.‏ 
ACT.3.10	آداملار اُنونگ عیباداتخانانینگ اُوادان دییِن دِروِزه‌سینده صاداقا دیلَپ اُتوریان آدامدیغینی تانیدیلار.‏ اُنونگ باشدان گِچیرِن بو واقاسینا خاص حایران قالدیلار.‏
ACT.3.11	یانگقی شِفا بِریلِن فِلِج پِطرُس بیلِن یوحنانی گُیبِرمَن دورقا، هِمّه خالق حایران قالیپ، اُلارا طاراف، سلیمانینگ اِیوانی دییِن یِره یُرتوپ باردی.‏ 
ACT.3.12	پِطرُس مونی گُرِنده، خالقا یوزلِنیپ، شِیله دییدی:‏ ‏«‏اِی، اسرائیل خالقی!‏ نَمه اوچین مونگا حایران قالیارسینگیز؟ نَمه اوچین بیز بو آدامی اُز قودراتیمیز یا تاقوالیغیمیز بیلِن یُریدِن یالی، بیزه بِیله دیقّات بیلِن گُزلِیَرسینگیز؟ 
ACT.3.13	آتا-بابالاریمیز ابراهیمینگ، اسحاقینگ و یعقوبینگ خودایی اُز بِنده‌سی عیسانی بِییکلِندیردی.‏ اِمّا سیز اُنی اُلومه تابشیردینگیز، حتّیٰ پیلاتُس اُنی بُشاتماغی یورِگینه دووِنده-ده، سیز اُنی پیلاتُسینگ حوضوریندا اینکَر اِتدینگیز.‏ 
ACT.3.14	هاووا، سیز اُل مُقادِّس و دُغری بُلانی اینکَر اِدیپ، بیر قانخُرینگ بُشادیلماغینی طالاب اِتدینگیز.‏ 
ACT.3.15	سیز یاشاییش باشچِشمِسینی اُلدوردینگیز، اِمّا خودای اُنی دیرِلتدی.‏ بیز مونگا شاهاتدیریس.‏ 
ACT.3.16	اینه، سیزینگ گُریَن هِم تانییان بو آدامینگیز عیسانینگ آدینا بُلان ایمانینینگ اوستو بیلِن گُزونگیزینگ اُوونده دویبوندِن شِفا تاپدی.‏ سیزینگ هِمَّنگیزینگ گُرشونگیز یالی، عیسی بُلان بو ایمان اُنی شِفا بِردی.‏
ACT.3.17	‏«‏اِی دُستلار، اِدیل اُز یُلباشچیلارینگیز یالی، سیزینگ-ده دوشونمِزلیکدِن شِیله حِرِکِت اِدِندیگینگیزی بیلیَرین.‏ 
ACT.3.18	اِمّا خودای اُز مسیحینینگ عاذاپ گُرجِکدیگی بارادا هِمّه پیغامبارلارینگ اوستو بیلِن اُنگدِن آیدانلارینی بِرجای اِتدی.‏ 
ACT.3.19	ایندی گونَه‌لِرینگیزینگ باغیشلانماغی اوچین توبا اِدینگ و خودایا طاراف اُورولینگ.‏ شُندا خودای سیزه راحاتلیق واقتینی حوضوریندا بِرِر.‏ 
ACT.3.20	اُل سیزینگ اوچین بِلِّنِن مسیحی، یَعنی عیسانی یُل‍لار.‏ 
ACT.3.21	خودایینگ اُز مُقادِّس پیغامبارلارینگ اوستو بیلِن اُوالدان سُز بِرشی یالی، هِمّه زادی تَزه‌لِمِگینگ واقتی گِلِر.‏ اِمّا شُل واقت گِلیَنچَه، عیسانینگ آسماندا قالماغی گِرِک.‏ 
ACT.3.22	موسی شِیله دییّپدی:‏ ‏”‏خودایینگیز تانگری سیزینگ اوچین اُز خالقینگیزینگ آراسیندان مِنینگ یالی پیغامبار چیقارار.‏ سیز شُل پیغامبارا قولاق آسینگ.‏ 
ACT.3.23	هِر کیم شُل پیغامبارا قولاق آسماسا، اُل آدام خودایینگ خالقینینگ آراسیندان چیقاریلیپ، دوبیندِن یُق اِدیلجِکدیر“‏.‏
ACT.3.24	حاقیقاتدان هِم، سموئیلدِن باشلاپ، هِمّه پیغامبارلار بو گونلِرینگ واقالاری بارادا اُووندِن آیتدیلار.‏ 
ACT.3.25	سیز شُل پیغامبارلارینگ نِسیل‍لِریسینگیز و خودایینگ آتا-بابالارینگیز بیلِن باغلاشان عَهدینینگ میراثچیلاریسینگیز.‏ خودای ابراهیما:‏ ‏”‏یِر یوزونینگ هِمّه میلِّتلِری سِنینگ نِسلینگ اوستو بیلِن بِرِکِت آلارلار!‏“‏ دییدی.‏
ACT.3.26	یامان یُلونگیزدان اُوروپ، سیزی بِرِکِت بِرمِک اوچین، خودای اُز خیدماتچیسی عیسانی سایلادی و اَوَّل اُنی سیزه یُلّادی.‏»‏
ACT.4.1	پِطرُس بیلِن یوحنا خالقا گورّونگ بِریپ دورقالار، بیرنَچه کاهین، عیباداتخانا ساقلاوچیلارینینگ سِرداری و صادّوقی‌لار اُلارا قارشی چیقدیلار.‏ 
ACT.4.2	اُلار قاهار-غاضابا میندیلِر، سِبَبی بو ایکی رِسول خالقا تَعلیم بِرمِک بیلِن عیسادا اُلولِرینگ دیرِلیشینی اِعلان اِدیَردیلِر.‏ 
ACT.4.3	اُلار پِطرُس بیلِن یوحنانی توتدولار و آغشام دوشِندیگی اوچین، اُلاری اِرتیره چِنلی زینداندا ساقلادیلار.‏ 
ACT.4.4	اِمّا بو گورّونگلِری دینگلَنلِرینگ اِنچِمه‌سی عیسی ایمان گِتیردی.‏ شُندا ایمان گِتیرِن اِرکِکلِرینگ سانی بَش مونگه قُلایا یِتدی.‏
ACT.4.5	اِرتیسی گون یَهودیلِرینگ یُلباشچیلاری، یاشولیلاری و دین عُلَمالاری اورشلیمه ییغناندیلار.‏ 
ACT.4.6	باش کاهین حَنّا، قیافا، یوحنا، اسکندر و باش کاهینینگ قارینداشلاری شُل یِردِدیلِر.‏ 
ACT.4.7	اُلار پِطرُس بیلِن یوحنانی اُرتادا دورزوپ:‏ ‏«‏سیز مونی هایسی قودرات بیلِن، کیمینگ آدیندان اِتدینگیز؟»‏ دییّپ سُرادیلار.‏
ACT.4.8	شُندا پِطرُس مُقادِّس روحدان دُلوپ، اُلارا شِیله دییدی:‏ ‏«‏اِی، خالقینگ یُلباشچیلاری و یاشولیلاری!‏ 
ACT.4.9	بیز بو گون بیر مِریضه یاخشیلیق اِدِندیگیمیز و اُنونگ شِفا تاپاندیغی اوچین سُراغا چِکیلیَن بُلساق، 
ACT.4.10	اُندا سیزینگ هِمَّنگیز، تامام اسرائیل خالقی شونی بیلیپ قُیونگ:‏ اینه، بو آدام ناصِره‌لی عیسی مسیحینگ آدی بیلِن شِفا تاپیپ، ساغ-سالامات اُنگونگیزده دور.‏ سیز عیسانی صلیبه چویلِدینگیز، اِمّا خودای اُنی اُلومدِن دیرِلتدی.‏ 
ACT.4.11	عیسی حاقدا مُقادِّس یازغیلاردا شِیله یازیلاندیر:‏
ACT.4.11	‏”‏سیز بِنّالارینگ رِت اِدِن بو داشی
ACT.4.11	بینانینگ بورچ داشی بُلدی“‏.‏
ACT.4.12	اُندان باشغا نِجات بِرجِک یُقدور.‏ اُنونگ آدی هِمّه عالِمده آدامزادی نِجات بِریپ بیلیَن یِکه آددیر.‏»‏
ACT.4.13	مِجلِسینگ آداملاری پِطرُس بیلِن یوحنانینگ باتیرلیغینی گُرِنلِرینده و اُلارینگ دِرس اُقیمادیق بیر یُنِکِی آداملاردیغینی بیلِنلِرینده حایران قالدیلار، اُلارینگ عیسانینگ شَگیرتلِریدیگینه گُز یِتیردیلِر.‏ 
ACT.4.14	شِفا تاپان آدام هِم بو ایکی رِسول بیلِن بیله دوردی.‏ شُنونگ اوچین اُلارینگ قارشیسینا هیچ زات آیدیپ بیلمِدیلِر.‏ 
ACT.4.15	شِیلِلیکده، اُلارا مِجلِسدِن داشاری چیقماغی تابشیردیلار-دا، اُزآرا ماصلاحات اِتمَگه باشلادیلار:‏ 
ACT.4.16	‏«‏بو آداملاری نَمه اِدِیلینگ؟ اورشلیمده یاشایانلارینگ هِر بیری بولارینگ مُعجِزه گُرکِزِندیگینی بیلیَر.‏ بیز مونی اینکَر اِدیپ بیلمِیَریس.‏ 
ACT.4.17	اِمّا بو خابار خالق آراسیندا خاص-دا کَن یایراماز یالی اُوونی ساقلایلینگ و موندان بِیلَک عیسانینگ آدی بیلِن هیچ کیمه هیچ زات آیتمازلیقلاری اوچین، اُلارا قاتی بیلدیریش بِرِیلینگ.‏»‏
ACT.4.18	اُنسُنگ اُلاری چاغیریپ، موندان سُنگرا عیسانینگ آدی بیلِن کِپلِمِک و واغیظ اِتمِگه حاقّینگیز یُق.‏ 
ACT.4.19	اِمّا پِطرُس بیلِن یوحنا اُلارا:‏ ‏«‏خودایینگ سُزلِرینه دَل-ده، سیزینگکَه قولاق آسماق خودایینگ ناظاریندا دُغرومی؟ اُزونگیز نِتیجه آلینگ!‏ 
ACT.4.20	بیز-اَ گُروپ-اِشیدِنلِریمیزی آیتمان دوروپ بیلمِریس»‏ دییّپ جُغاپ بِردیلِر.‏
ACT.4.21	مِجلِسینگ آداملاری اُلارا اینگ سُنگقی بیلدیریش بِرِندِن سُنگ، اُلاری بُشادیپ گُیبِردیلِر.‏ اُلاری جِزالاندیرماق اوچین هیچ هیلی باهانا تاپیپ بیلمِدیلِر، سِبَبی بُلان واقانی هِمّه خالق بیلیپ، خودایی شوکور اِدیَردی.‏ 
ACT.4.22	مُعجِزه بیلِن شِفا تاپان آدام تامام عُمرونه، قیرق ییلدان کَن قاوراق بَری فِلِجدی.‏
ACT.4.23	پِطرُس بیلِن یوحنا بُشانلاریندان سُنگ، دُستلارینینگ یانینا قایدیپ باردیلار و یُلباشچی کاهینلارینگ، یاشولیلارینگ اُزلِرینه آیدانلارینینگ بارینی اُلارا خابار بِردیلِر.‏ 
ACT.4.24	مونی اِشیدِنلِرینده، اُلارینگ هِمِّسی قاتی سِس بیلِن خودایا شِیله دُغا اِتدیلِر:‏ ‏«‏اِی، حاکیم خودای!‏ یِری، آسمانی، دِریانی و اُنداقی هِمّه زاتلاری یارادان سِنسینگ!‏ 
ACT.4.25	سِن مُقادِّس روحونگ اوستو بیلِن اُز بِنده‌نگ — آتامیز داوودینگ اوستو بیلِن شِیله دییدینگ:‏
ACT.4.25	میلِّتلِر نَمه اوچین غاضابا مینیَر؟
ACT.4.25	خالقلار نَمَه بیدِرِک قالماغال توروزیار؟
ACT.4.26	خودایا و اُنونگ مسیحینه قارشی
ACT.4.26	دونیَه شاهلاری آیاغا قالیار،
ACT.4.26	حُکومدارلار بیریگیَر و باش قالدیریار.‏
ACT.4.27	حاقیقاتدان-دا، باشغا میلِّتلِر و اسرائیل خالقی بیلِن بیرلیکده هیرودیس و پُنتیوس پیلاتُس بو شَهرده اُز سایلاپ-سِچِن مُقادِّس بِنده‌نگ عیسی قارشی آیاغا قالدیلار.‏ 
ACT.4.28	اُلار سِنینگ قودراتینگ و اِرادانگ بیلِن اُوالدان قارارا گِلِن هِر بیر ایشینگی حاقیقاتا اُوورمِک اوچین ییغناندیلار.‏ 
ACT.4.29	و ایندی، اِی خودای، اُلارینگ تَهدید اِدیشلِرینی بیر گُرسِنه!‏ ایندی سِنینگ خوش خابارینگی باتیرلیق بیلِن آیتماغا بیز بِنده‌لِرینگه گویچ-قایرات بِر.‏ 
ACT.4.30	مُقادِّس بِنده‌نگ عیسانینگ آدی بیلِن مِریضلِری شِفا بِرمِک اوچین و مُعجِزه‌لِر و عالاماتلار گُرکِزمِک اوچین بیزه اِلینگی اوزات!‏»‏
ACT.4.31	دُغا اِدیپ بُلانلاریندان سُنگ، اُلارینگ اویشوپ دوران یِری سارسدی.‏ هِمِّلِر مُقادِّس روحدان دُلوپ، باتیرلیق بیلِن خودایینگ خوش خابارینی آیتماغا باشلادیلار.‏
ACT.4.32	ایماندارلار بیر یورِک و بیر جاندیلار.‏ اُلارینگ هیچ بیری اُز مال-مولکینه-ده مِنینگکی دییمِیَردی، هِمّه زاتلاری اُرتاقدی.‏ 
ACT.4.33	رِسول‍لار بِییک قودرات بیلِن تانگری عیسانینگ دیرِلِندیگینه شاهاتلیق اِدیَردیلِر.‏ خودای اُلارینگ هِمِّسینه بِییک مِرحِمِت باغشلادی.‏ 
ACT.4.34	آرالاریندا مَحتَج آدام یُقدی.‏ سِبَبی کیمینگ یِری یا اُیی بار بُلسا، اُلاری ساتیاردیلار.‏ ساتیلان زاتلارینگ پولونی بُلسا گِتیریپ، 
ACT.4.35	رِسول‍لارینگ اُوونده قُییاردیلار.‏ شِیلِلیکده، هِر کیمه گِرِگینه گُرَه پایلانیاردی.‏
ACT.4.36	ایماندارلارینگ آراسیندا لاویلاردان بُلان یوسف آدلی بیر آدام باردی.‏ اُنونگ آصلی قِپرِسدِندی.‏ رِسول‍لار اُنگا بارنابا، یَعنی ‏«‏گُوونلیک بِریَنچی»‏ دییّپ آد قُیوپدیلار.‏ 
ACT.4.37	یوسف هِم اُز یِرینی ساتیپ، پولونی رِسول‍لارا گِتیریپ بِردی.‏
ACT.5.1	حَنانیا دییِن آدام آیالی سَفیره بیلِن بیر بُلِک مولکونی ساتدی.‏ 
ACT.5.2	اُل آیالی بیلِن دیلِّشیپ، مولکونگ پولوندان بیر پای اُزونه آلیپ قالدی.‏ حَنانیا پولونگ قالانینی گِتیریپ، رِسول‍لارا بِردی.‏ 
ACT.5.3	پِطرُس اُنگا شِیله دییدی:‏ ‏«‏حَنانیا، نَمه اوچین سِن شِیطانا قالبینگدان جای بِردینگ؟ سِن مُقادِّس روحا یالان آیدیپ، پولونگ بیر بُلِگینی اُزونگه آلیپ قالدینگ.‏ 
ACT.5.4	اُل ساتیلاندا-ساتیلماندا هِم اُز مال-مولکینگدی آخیری.‏ اُنی ساتانینگدان سُنگرا هِم پولونی اُز ایسلِیشینگ یالی پِیدالانیپ بیلِردینگ.‏ نَدیپ بِیله زادی اِدیپ بیلدینگ؟ سِن اینسانلارا دَل-ده، خودایا یالان آیتدینگ.‏»‏
ACT.5.5	حَنانیا بو سُزلِری اِشیدِن واقتیندا، یِره ییقیلیپ جان بِردی.‏ بو واقانی اِشیدِنلِرینگ بارینی قاتی قُرقی داش-تُوِرِکلِرینی آلدی.‏ 
ACT.5.6	اُنسُنگ ییگیتلِر گِلیپ، اُنی کِفِنه دُلادیلار-دا، اَکیدیپ جایلادیلار.‏
ACT.5.7	اوچ ساغادا قُلای واقت گِچِندِن سُنگ، حَنانیانینگ آیالی گِلدی.‏ اُنونگ بو بُلان واقادان خاباری یُقدی.‏ 
ACT.5.8	پِطرُس اُندان:‏ ‏«‏مانگا آیت، آدامینگ و ایکینگیز یِرینگیزی شو باها ساتدینگیزمی؟»‏ دییّپ سُرادی.‏ آیال هِم:‏ ‏«‏هاووا، شو باها ساتدیق»‏ دییّپ جُغاپ بِردی.‏ 
ACT.5.9	پِطرُس اُنگا:‏ ‏«‏نَمه اوچین سیز خودایینگ روحونی ایمتِحانا سالماق اوچین دیلِّشدینگیز؟ اینه، گُر، سِنینگ آدامینگی جایلانلار قاپا قُلایلاپ گِلیَرلِر، اُلار سِنی هِم اَکیدِرلِر»‏ دییدی.‏ 
ACT.5.10	اِدیل شُل واقتدا اُل آیال پِطرُسینگ آیاغینا ییقیلیپ، جان بِردی.‏ ییگیتلِر ایچِری گیرِنلِرینده، اُنونگ اُلِندیگینی گُردولِر.‏ اُنی اَکیتدیلِر-ده، اَرینینگ یانیندا جایلادیلار.‏ 
ACT.5.11	تامام کِلیسانی و بو حاقدا اِشیدِنلِرینگ بارینی اولی قُرقی تُوِرِکلِرینی آلدی.‏
ACT.5.12	رِسول‍لار خالق آراسیندا اِنچِمه عالاماتلار و مُعجِزه‌لِر گُرکِزیَردیلِر.‏ هِمّه ایماندارلار بیر بُلوپ عیباداتخاناداقی سلیمانینگ اِیوانیندا اویشِردیلِر.‏ 
ACT.5.13	خالق اُلارا اولی حُرمات قُیسا-دا اِمّا هیچ کیم اُلارا قُشولماغا یورِک بِریپ بیلمِدی.‏ 
ACT.5.14	مونگا باقمازدان خودایا ایمان گِتیرِنلِره قُشولان اِرکِک و آیال‍لارینگ سانی باردیغچا آرتیپ باریاردی.‏ 
ACT.5.15	پِطرُس گِچیپ گیدِنده، هیچ بُلماندا، اُنونگ کُلِگه‌سی مِریضلِرینگ اوستونه دوشسون دییّپ، اُلاری کُچه‌لِره چیقاریپ، تاختلاردا و دوشِکلِرده یاتیریاردیلار.‏ 
ACT.5.16	اورشلیمینگ تُوِرِگیندَکی اُبالاردان گِلِن جِماغات-دا مِریضلِری و آرخو-جینلاردان عاذاپ چِکیَنلِری گِتیریَردی و مِریضلِرینگ هِمِّسی شِفا تاپیاردی.‏
ACT.5.17	شِیلِلیکده، باش کاهین و اُنونگ یانینداقی صادّوقی‌لارینگ هِمِّسی باخیلچیلیقدان یانگا آیاغا قالدیلار.‏ 
ACT.5.18	اُلار رِسول‍لاری توتوپ، شَهرینگ زیندانینا سالدیلار.‏ 
ACT.5.19	اِمّا گیجه خودایینگ بیر پِریشده‌سی زیندانینگ قاپیلارینی آچدی-دا، اُلاری داشاری چیقاریپ:‏ 
ACT.5.20	‏«‏بارینگ، عیباداتخانا گیدیپ، خالقا بو تَزه یاشاییش باراداقی خاباری واغیظ اِدینگ»‏ دییدی.‏ 
ACT.5.21	رِسول‍لار مونی اِشیدِنلِرینده، گون دُغان واقتیندا عیباداتخانا گِلیپ، خالقا تَعلیم بِریپ باشلادیلار.‏
ACT.5.21	بو آرالیقدا باش کاهین بیلِن اُنونگ یانینداقیلار گِلیپ، باش مِجلِسی و اسرائیل خالقینینگ هِمّه یاشولیلارینی بیر یِره چاغیردیلار.‏ اُنسُنگ زینداندان رِسول‍لاری گِتیرمَگه آدام یُلّادیلار.‏ 
ACT.5.22	اِمّا قولّوقچیلار اُلاری زینداندان تاپمادیلار.‏ اُلار ایزینا گِلیپ:‏ 
ACT.5.23	‏«‏زیندان قاییم قولپلی میشدیق، قاراوول‍لار هِم قاپیلارینگ آغزیندا دوران میشدیغلار، اِمّا قاپینی آچانیمیزدا، ایچِردِن هیچ کیمی تاپمادیق»‏ دییّپ خابار بِردیلِر.‏ 
ACT.5.24	عیباداتخانانی ساقلایانچیلارینینگ باشلیغی، یُلباشچی کاهینلار بو سُزلِری اِشیدِنلِرینده:‏ ‏«‏بو نَمه بُلدیغیقا؟»‏ دییشیپ، باشاغایلیغا دوشدولِر.‏
ACT.5.25	شُل واقت بیری گِلیپ، اُلارا:‏ ‏«‏اینه، زیندانا سالان آداملارینگیز عیباداتخانادا خالقا واغیظ اِدیپ دورلار»‏ دییّپ خابار بِردی.‏ 
ACT.5.26	شِیلِلیکده، باشلیق بیلِن قولّوقچیلار گیدیپ، اُلاری گویچ قولّانمازدان گِتیردیلِر، سِبَبی اُلار خالقینگ داشلاماغیندان قُرقیاردیلار.‏ 
ACT.5.27	اُلاری گِتیریپ، باش مِجلِسینگ اُوونده قُیدیلار.‏ باش کاهین اُلاری سُراق اِدیپ:‏ 
ACT.5.28	‏«‏بیز سیزه شو آد بیلِن واغیظ اِتمَنگ دییّپ، قاتی تابشیریق بِرمَنمیدیک؟ سیز بُلسا اُز تَعلیماتینگیز بیلِن تامام اورشلیمی دُلدوردینگیز.‏ بو آدامینگ قانینی هِم بیزینگ اوستومیزه یوکلِجِک بُلیارسینگیز»‏ دییدی.‏
ACT.5.29	پِطرُس بیلِن رِسول‍لار اُلارا شِیله جُغاپ بِردیلِر:‏ ‏«‏اینسانا دَل-ده، خودایا موطیع بُلماق خاص مُهومدیر.‏ 
ACT.5.30	آتا-بابالاریمیزینگ خودایی سیزینگ صلیبه چویلَن عیسانگیزی دیرِلتدی.‏ 
ACT.5.31	خودای اسرائیل خالقینا توبا اِتدیریپ، گونَه‌لِرینی باغیشلاماق اوچین، بو آدامی باشلیق هِم نِجات بِریَنچی اِدیپ، اُنی بِیگِلتدی و اُز ساغیندا اُتورتدی.‏ 
ACT.5.32	بیز بو زاتلارا شاهاتدیریس، مُقادِّس روح هِم شاهاتدیر.‏ خودای مُقادِّس روحی اُزونه موطیع بُلانلارا بِردی.‏»‏
ACT.5.33	مونی اِشیدِنلِر قاهار-غاضابا مینیپ، اُلاری اُلدورمِگینگ فیکرنه دوشدولِر.‏ 
ACT.5.34	اِمّا غامالائیل آدلی بیر فَریسی یِریندِن توروپ، رِسول‍لاری آز واقت داشاری چیقارماغی بویوردی.‏ اُل باش مِجلِسده هِمِّلِر طارافیندان سیلانیان دین عالیمیدی.‏ 
ACT.5.35	سُنگرا غامالائیل شِیله دییدی:‏ ‏«‏اِی، اسرائیل خالقی!‏ بو آداملار باباتدا اِتجِک بُلیان ایشینگیزده خاباردار بُلونگ.‏ 
ACT.5.36	یانگی-یاقیندا اُزونی بِییک آدام ساییان تِیوداس قالماغال توروزدی و دُرت یوز آدام اُنونگ ایزینا دوشدی.‏ اِمّا اُل اُلدوریلِندِن سُنگ، اُنونگ ایزینا دوشِنلِرینگ هِمِّسی دارغاپ گیتدی.‏ 
ACT.5.37	موندان سُنگ ایلات ساناماغی گونلِرینده جلیل‌لی یهودا اُرتا چیقدی و بیرنَچه آدامی اُز ایزینا دوشوردی.‏ اِمّا اُل هِم اُلدوریلِندِن سُنگ، ایزینا دوشِنلِرینگ هِمِّسی دارغادی.‏ 
ACT.5.38	ایندی بو آداملاردان اِل چِکینگ، اُلاری بُشادیپ گُیبِرینگ، سِبَبی بو ایش اینساندان بُلسا، اُندا اُز-اُزوندِن یُق بُلوپ گیدِر.‏ 
ACT.5.39	اِمّا خودایدان بُلسا، اُندا سیز بو ایشینگ اُوونی توتوپ بیلمِرسینگیز.‏ بیردِن خودایا قارشی اوروشیانلار بُلوپ چیقایمانگ.‏»‏
ACT.5.40	شِیلِلیکده، اُلار غامالائیلینگ ماصلاحاتینی قابول اِتدیلِر.‏ اُلار رِسول‍لاری چاغیریپ یِنچدیردیلِر و عیسانینگ آدی بیلِن کِپلِمِزلیگی تابشیریپ، اُلاری بُشاتدیلار.‏
ACT.5.41	رِسول‍لار عیسانینگ آدی اوغروندا ماسغارا بُلماغا میناسیپ گُرلِندیکلِری اوچین مِجلِسدِن شاد بُلوپ چیقیپ گیتدیلِر.‏ 
ACT.5.42	اُلار هِر گون عیباداتخانادا و آداملارینگ اُیلِرینده خالقا تَعلیم بِردیلِر و عیسانینگ مسیحدیگی باراداقی خوش خاباری هِمیشه واغیظ اِتدیلِر.‏
ACT.6.1	شُل گونلِرده شَگیرتلِرینگ سانی باردیغچا آرتیاردی.‏ اِمّا یونانیچا کِپلِیَن ایماندارلار عِبرانیچا کِپلِیَن ایماندارلارینگ هِر گونکی اییمیت پایلاشیغیندا اُزلِرینینگ دول آیال‍لارینی یاددان چیقاریاندیقلاری اوچین اُلارینگ اوستوندِن شیکایات اِتدیلِر.‏ 
ACT.6.2	شِیلِلیکده، اُن ایکی رِسول هِمّه شَگیرتلِری یانلارینا ییغناپ، اُلارا شِیله دییدیلِر:‏ ‏«‏خودایینگ خوش خابارینی واغیظ اِتمِگی قُیوپ، بیزینگ ساچاق باشیندا خیدمات اِتمِگیمیز دُغری دَل.‏ 
ACT.6.3	اِی، دُغانلار، اُز آرانگیزدان یِدی آدامی سایلانگ.‏ اُلار مُقادِّس روحدان و عاقیل-فَهیمدِن دُلی، آدلی-آبرایلی آداملار بُلسونلار.‏ بو خیدماتی شُلارا تابشیرالینگ.‏ 
ACT.6.4	بیز بُلسا اُزومیزی دُغا اِتمَگه و خوداینگ سُزونی واغیظ اِتمَگه باغیشلالینگ.‏»‏
ACT.6.5	بو فیکر هِمِّسینینگ گُونوندِن توردی.‏ سُنگرا اُلار ایمانی گویچلی و مُقادِّس روحدان دُلی بُلان اِستیفانی سایلادیلار.‏ شِیله-ده فیلیپُسی، پروخُروسی، نیکانوری، تیمونی، پارمیناسی و انطاکیه‌لی نیکولاسی سایلادیلار.‏ نیکولاس اُنگ یَهودی دینینی قابول اِدِندی، ایندی عیسی ایناندی.‏ 
ACT.6.6	اُنسُنگ بو آداملاری رِسول‍لارینگ حوضورینا گِتیردیلِر.‏ رِسول‍لار هِم اِل‍لِرینی اُلارینگ باشینا قُیوپ، اُلار اوچین خودایا دُغا اِتدیلِر.‏
ACT.6.7	شِیلِلیکده، خودایینگ خوش خاباری خاص-دا یایراپ و اورشلیمده شَگیرتلِرینگ سانی باردیقچا کَنِلیَردی و کَن کاهینلار-دا ایمان گِتیردیلِر.‏
ACT.6.8	خودایینگ مِرحِمِتیندِن و قودراتیندان دُلی بُلان اِستیفان خالق آراسیندا عجاییپ مُعجِزه‌لِر و عالاماتلار گُرکِزیَردی.‏ 
ACT.6.9	اِمّا آزادلار دییّپ آدلاندیریلیان کِنیسه‌نینگ کَبیر آداملاری قارشی چیقیپ، اُنونگ بیلِن جِدِلِّشمَگه باشلادیلار.‏ اُلار قیرِوانلیلار، اسکندریه‌لیلِر، شِیله هِم کیلیکیه و آسیا وِلایاتلاریندان گِلِنلِردی.‏ 
ACT.6.10	مُقادِّس روح اِستیفانا کَن حِکمِت بِردی، شُنونگ اوچین اُلار اِستیفانینگ آیدانلارینا قارشی دوروپ بیلمِدیلِر.‏
ACT.6.11	شُندا کِنیسه‌نینگ آداملاری بیرنَچه آدامی اُغرینچا ایناندیریپ، اُلارا:‏ ‏«‏بو آدامینگ موسی و خودایا قارشی کوفور آیدیاندیغینی اِشیتدیک دییّپ آیدینگ»‏ دییدیلِر.‏ 
ACT.6.12	شِیدیپ، اُلار خالقی، یاشولیلاری و دین عُلَمالاری کوشگوردیلِر.‏ اِستیفانی توتوپ، مِجلِسه آلیپ گِلدیلِر.‏ 
ACT.6.13	اُلار یالانچی شاهاتلاری گِتیردیلِر.‏ یالان شاهاتلار:‏ ‏«‏بو آدام ایزینی اوزمَن بو مُقادِّس عیباداتخانا و مُقادِّس شِریغاتا قارشی کِپلِیَر.‏ 
ACT.6.14	اُنونگ آیدیشینا گُرَه، ناصِره‌لی عیسی بو مُقادِّس عیباداتخانانی یُق اِتجِکمیش، موسانینگ بیزه بِرِن سونِّتلِرینی هِم اویتگِتجِکمیش»‏ دییدیلِر.‏ 
ACT.6.15	مِجلِسده اُتورانلار اِستیفانا ناظار تیکیپ سِراِتدیلِر و اُنونگ یوزونینگ اِدیل پِریشدَه‌نینگ یوزونه مِنگزِیَندیگینی گُردولِر.‏
ACT.7.1	اُنسُنگ باش کاهین اِستیفاندان:‏ ‏«‏بو عاییپلامالار دُغرومی؟»‏ دییّپ سُرادی.‏ 
ACT.7.2	اِستیفان شِیله جُغاپ بِردی:‏ ‏«‏اِی، دُغانلار و آتالار!‏ مِنینگ سُزلِریمه قولاق آسینگ.‏ آتامیز ابراهیم حاراندا مِسگِن توتمانقا، هِنیز بِین‌اُلنهریندِکه اُنگا بِییک خودای گُروندی.‏ 
ACT.7.3	خودای اُنگا:‏ ‏”‏اُز یوردونگی، قارینداشلارینگی قُی-دا، مِنینگ سانگا گُرکِزجِک یوردوما گیت“‏ دییدی.‏
ACT.7.4	‏«‏شِیلِلیکده، ابراهیم کِلدانیلارینگ یوردونی تِرک اِدیپ، حاراندا جایلاشدی.‏ آتاسی آرادان چیقاندان سُنگ، خودای اُنی حاراندان چیقاریپ، سیزینگ حَضیرکی اُتوران یوردونگیزا گُچوردی.‏ 
ACT.7.5	خودای بو یِردِن اُنونگ اُزونه مولک بِرمِدی، حتّیٰ بیر قاریش یِر-ده بِرمِدی.‏ اِمّا هِنیز فِرزِندی بُلماسا-دا، بو یوردی اُنگا و اُنونگ نِسلینه مولک اِدیپ بِرمِگی واعدا بِردی.‏ 
ACT.7.6	خودای اُنگا:‏ ‏”‏سِنینگ نِسلینگ یاد تُپراقدا گِلِن بُلسادا هِم قول بُلوپ یاشار، شُل یِرینگ خالقی اُلاری دُرت یوز ییلّاپ ظولوم اِدِر.‏ 
ACT.7.7	اِمّا مِن سِنینگ نِسلینگی قولا اُورِن خالقینگ جِزاسینی بِرِرین.‏ شُندان سُنگ اُلار اُل یِردِن چیقیپ، بو یِرده مانگا عیبادات اِدِرلِر“‏ دییدی.‏
ACT.7.8	سُنگرا خودای ابراهیم بیلِن عَهد باغلاشیپ، بو عَهدینگ نیشانی حُکمونده اُغول سونِّتلِمِگی بِردی.‏ شِیلِلیکده، ابراهیم اسحاقینگ آتاسیدی، ابراهیم اُنی سِکیز گونلوکَّه سونِّتلِدی.‏ اسحاق یعقوبینگ آتاسیدی، اُل هِم سونِّتلِندی.‏ یعقوبدان هِر بیر طایفا عِمِله گِتیرِن اُن ایکی اُغول دونیَه ایندی، اُلار هِم سونِّت اِدیلدیلِر.‏
ACT.7.9	‏«‏اُلار اُز دُغانلاری یوسفه باخیلچیلیق اِدیپ، اُنی مصره ساتسالار-دا، خودای یوسفی یِکه قالدیرمادی.‏ 
ACT.7.10	اُل یوسفی هِمّه ظولوملاردان آزاد اِتدی.‏ خودای اُنگا حِکمِت بِریپ، اُنی مصر پادیشاهسی فِرعونینگ حوضوریندا عزیز بُلار یالی اِتدی.‏ فِرعون اُنی مصرینگ و هِمّه کاخینگ باشلیغی اِدیپ بِلِّدی.‏ 
ACT.7.11	شُل زاماندا هِمّه مصر و کنعان یوردی آچلیق چِکدی، اُلارینگ باشیندان آغیر قایغی-غام ایندی و آتا-بابالاریمیز اییمیت تاپمادیلار.‏
ACT.7.12	‏«‏یعقوب مصرده غالّا باردیغینی اِشیدیپ، اُز اُغول‍لارینی، یَعنی بیزینگ آتا-بابالاریمیزی بیرینجی گِزِک اُل یِره یُلّادی.‏ 
ACT.7.13	ایکینجی گِزِکده بُلسا یوسف دُغانلارینا اُزونی تانیتدی.‏ شِیلِلیکده، فِرعون یوسفینگ ماشغالاسی بارادا بیلدی.‏ 
ACT.7.14	سُنگرا یوسف اُز آتاسینی یعقوب و هِمّه دُغان-قارینداشلارینی یانینا چاغیردی.‏ اُلار جِمی یِتمیش بَش آدامدی.‏ 
ACT.7.15	یعقوب مصره گیتدی.‏ یعقوب و اُنونگ اُغول‍لاری، یَعنی آتا-بابالاریمیز شُل یِرده آرادان چیقدیلار.‏ 
ACT.7.16	اُلارینگ جِسِتلِرینی شِکیمه اَکیدیپ، ابراهیمینگ شِکیمده حمورینگ نِسلیندِن ساتین آلان قابریندا جایلادیلار.‏
ACT.7.17	‏«‏خودایینگ ابراهیما بِرِن واعداسینینگ واقتی قُلایلادیغیچا، خالقیمیزینگ سانی هِم مصرده باردیقچا کَنِلیَردی.‏ 
ACT.7.18	سُنگرا یوسفی تانیمییان باشغا بیر فِرعون تاختا چیقدی.‏ 
ACT.7.19	اُل بیزینگ خالقیمیزا قارشی حیله‌گَرلیک اِتدی، آتا-بابالاریمیزی ظولوم اِدیپ، تَزه دُغان چاغالارینی اُلومه دوچار اِتمِک اوچین داشاری اُقلاماغا مِجبور اِتدی.‏ 
ACT.7.20	شُل واقت موسی اِنه‌دِن دُغدی.‏ اُل خودایینگ ناظاریندا خاص قاووجا چاغادی.‏ اِنه-آتاسی اُیونده اُنگا اوچ آی باقدی.‏ 
ACT.7.21	اِمّا اُندان سُنگ اُنی اُقلاماغا مِجبور بُلدولار.‏ اُقلانان چاغانی فِرعونینگ قیزی تاپیپ، اُزونه آلدی و اُز اُغلی یالی تِربییِتلَپ یِتیشدیردی.‏ 
ACT.7.22	موسی مصریلِرینگ هِمّه بیلیمی اُورِدیلدی.‏ اُل سُزده هِم، ایشده هِم بِییک آدام بُلوپ یِتیشدی.‏
ACT.7.23	‏«‏موسی قیرق یاشینا یِتِنده، اُز ایلدِشلِری بُلان اسرائیل خالقینینگ آراسینا گُرمه-گُرشه گیتمِگی یورِگینه دوودی.‏ 
ACT.7.24	مصریلِردِن بیری اسرائیل خالقیندان بیرینه آزار بِریَندیگینی گُرِنده، موسی اُنگا آرقا دوردی.‏ مصرلینی اُلدوریپ، اُل اسرائیل‌لینینگ آرینی آلدی.‏ 
ACT.7.25	موسی:‏ ‏”‏خودای خالقیمی مِنینگ اوستوم بیلِن آزاد اِتمِکچی، خالقیم مونگا دوشونِر“‏ دییّپ گومَن اِتدی، اِمّا اُلار مونگا دوشونمِدیلِر.‏ 
ACT.7.26	اِرتیسی گون موسی ایکی اسرائیل‌لی آدامینگ داعوالاشیپ دورانینی گُردی و یانلارینا باریپ، اُلاری یاراشدیرماغا نییِتلِندی.‏ اُلارا:‏ ‏”‏اِی، آداملار، سیز دُغان آخیری!‏ نَمه اوچین بیری-بیرینگیزه آزار بِریَرسینگیز؟“‏ دییدی.‏ 
ACT.7.27	اِمّا اُز ایلدِشینه آزار بِریَن آدام اُنی ایتیکلَپ:‏ ‏”‏کیم سِنی بیزه حاکیم یا-دا قاضی اِدیپ قُیدی؟ 
ACT.7.28	دوینکی مصرلینی اُلدوریشینگ یالی، مِنی-ده اُلدورمِکچیمینگ؟“‏ دییدی.‏ 
ACT.7.29	موسی بو کِپی اِشیدِندِن سُنگ، مِدیان یوردونا قاچیپ گیتدی و اُل یِرده بیگانه بُلوپ یاشادی.‏ بو یورتدا اُنونگ ایکی اُغلی دونیَه ایندی.‏
ACT.7.30	‏«‏آرادان قیرق ییل گِچِندِن سُنگ، سینا داغینینگ قُلایینداقی بیاباندا یانیپ دوران یانداغینگ اُرتاراسیندا اُنگا بیر پِریشده گُروندی.‏ 
ACT.7.31	موسی اُنی گُروپ حایران قالدی.‏ اُل بو گِنگ واقانی یاقینراق باریپ گُرمِکچی بُلاندا، خودای اُنگا شِیله سِسلِندی:‏ 
ACT.7.32	‏”‏مِن سِنینگ آتا-بابالارینگ ابراهیمینگ، اسحاقینگ و یعقوبینگ خوداییدیرین“‏.‏ موسی قُرقوسیندان تیترَپ باشلادی و گُزلِمَگه یورِک اِتمِدی.‏ 
ACT.7.33	سُنگرا خودای اُنگا:‏ ‏”‏آیاغینگداقی کُووشینگی چیقار، چونکی سِنینگ بو دوران یِرینگ مُقادِّس تُپراقدیر!‏ 
ACT.7.34	مصرده خالقیمینگ چِکیَن ظولومینی گُردوم، اُلارینگ آخی-نالاسینی اِشیتدیم.‏ مِن اُلاری آزاد اِتمِک اوچین آشاق ایندیم.‏ ایندی، گِل، مِن سِنی مصره ایبِرِیین“‏ دییدی.‏
ACT.7.35	‏«‏اینه، بو موسی:‏ ‏”‏کیم سِنی بیزه حاکیم یا-دا قاضی اِدیپ قُیدی؟“‏ دییّپ، خالقینگ اینکَر اِدِن موساسیدی.‏ خودایینگ اُزی یانداقدا گُرنِن پِریشدَه‌نینگ اوستو بیلِن حاکیم هِم نِجات بِریَن اِدیپ اُنی یُلّادی.‏ 
ACT.7.36	موسی اسرائیل خالقینی مصردِن آلیپ چیقدی.‏ اُل مصرده، قیزیل دِریادا و بیاباندا قیرق ییلّاپ مُعجِزه‌لِر و عالاماتلار گُرکِزدی.‏
ACT.7.37	‏«‏اینه، اسرائیل خالقینا:‏ ‏”‏خودای سیزینگ اوچین اُز خالقینگیزینگ آراسیندان مِنینگ یالی بیر پیغامبار چیقارار“‏ دییّپ آیدان هِم شو موسادیر.‏
ACT.7.38	بیاباندا اسرائیل خالقی بیلِن یاشان هِم شو موسادیر، سینا داغیندا پِریشده بیلِن کِپلِشیپ، آتا-بابالاریمیز بیلِن بیله بُلان هِم شُلدور.‏ اُل یاشاییش سُزلِرینی قابول اِدیپ، اُلاری بیزه یِتیردی.‏
ACT.7.39	‏«‏اِمّا بیزینگ آتا-بابالاریمیز اُنگا موطیع بُلماقدان یوز اُوروپ، اُنی رِت اِتدیلِر و مصره دُلانماغا ماییل بُلدولار.‏ 
ACT.7.40	اُلار هارونا:‏ ‏”‏اُوومیزدِن یُل گُرکِزِر یالی، بیزه خودایلار بِجِریپ بِر، سِبَبی بیزی مصردِن چیقاریپ گِتیرِن موسی نَمه بُلانینی بیلِمیزُق“‏ دییدیلِر.‏
ACT.7.41	شُل واقت اُلار تانانینگ شِکیلینده بُت بِجِریپ، اُنگا قربانلیق بِردیلِر.‏ اُلار اُز اِل‍لِرینینگ ایشلِرینه قووانیپ، شادی-خُرّام بُلدولار.‏ 
ACT.7.42	اِمّا خودای اُلاردان یوز اُوروپ، آسمانداقی زاتلارینی عیبادات اِتسینلِر دییّپ، اُلاری تِرک اِتدی.‏ پیغامبارلارینگ کیتابیندا، اینه، شِیله یازیلان:‏
ACT.7.42	اِی اسرائیل خالقی، قیرق ییلّاپ بیاباندا گِزِنینگیزده،
ACT.7.42	مانگا قربانلیقلار و صاداقالار هُدورلِدینگیزمی؟
ACT.7.43	یُق، مُلوک خودایینگیزینگ چادیرینی،
ACT.7.43	رِفان خودایینگیزینگ ییلدیزینی،
ACT.7.43	سِجده اِتمِک اوچین اُز بِجِرِن بُتلارینگیزی گُتِریپ گِزدینگیز،
ACT.7.43	شُنونگ اوچین سیزی بابِلینگ آنگیرسینا تَبعید اِدِرین.‏
ACT.7.44	‏«‏آتا-بابالاریمیزینگ بیاباندا شاهات چادیری باردی.‏ چادیر اِدیل خودایینگ موسی تابشیریشی یالی، اُنونگ بِرِن نِمونه‌سینه گُرَه سالیندی.‏ 
ACT.7.45	سُنگرا بو چادیر نِسلدِن-نِسله گِچیپ، آتا-بابالاریمیزا یِتدی.‏ یوشَعنینگ یُلباشچیلیغیندا باشغا میلِّتلِرینگ یوردونی اِیِلَنلِرینده، اُلار چادیری اُزلِری بیلِن آلیپ گیتدیلِر.‏ چادیر داوود پادیشاهینگ گونلِرینه چِنلی شُل یِرده قالدی.‏ 
ACT.7.46	خودایینگ مِهرینی قازانان داوود یعقوبینگ خودایی اوچین اُی سالماغا اِجازا ایسلِدی.‏ 
ACT.7.47	اینگ سُنگوندا خودایا عیباداتخانانی سلیمان سالدی.‏ 
ACT.7.48	اِمّا بِییک خودای اینسان اِلی بیلِن سالینان جایلاردا یاشامایار.‏ پیغامبارینگ آیدیشی یالی، 
ACT.7.49	خودای، اینه، اُلارا:‏
ACT.7.49	آسمانلار مِنینگ تاختیم،
ACT.7.49	یِر آیاغیمینگ دوشِکدیر.‏
ACT.7.49	مانگا قورجاق اُیونگیز هانی؟
ACT.7.49	دینچلیق مِکانیم نیرِده بُلار؟
ACT.7.50	بولارینگ بارینی اُز اِلیم بیلِن یاراتمادیمّی نَمه؟ دییدی.‏
ACT.7.51	‏«‏اِی موطیع‌سیز آداملار، اِشیتمِک ایسلِمِیَن تِکِپبیرلِر!‏ سیز هِم اِدیل آتا-بابالارینگیز یالی، مُقادِّس روحا هِمیشه قارشی چیقیارسینگیز.‏ 
ACT.7.52	آتا-بابالارینگیزینگ، هیچ زامان، آزار بِرمِدیک پیغامباری بارمی؟ اُلار حتّیٰ دُغری بُلانینگ گِلجِگینی اُووندِن آیدانلاری-دا اُلدوردیلِر.‏ سیز بُلسا بو دُغری اینسانا خایینلیق اِدیپ ناحاق اُلدوردینگیز.‏ 
ACT.7.53	سیز پِریشده‌لِرینگ اوستو بیلِن خودایینگ شِریغاتینی آلسانگیز-دا، اُنگا موطیع بُلمادینگیز.‏»‏
ACT.7.54	مِجلِسینگ آداملاری بو سُزلِری اِشیدِنلِرینده، قاهار-غاضابا مینیپ، اِستیفانا دیشلِرینی قیجیردادیلار.‏ 
ACT.7.55	اِمّا مُقادِّس روحدان دُلان اِستیفان آسمانا سِراِدیپ، خودایینگ بِییکلیگینی، خودایینگ ساغیندا دوران عیسانی گُردی.‏ 
ACT.7.56	اِستیفان:‏ ‏«‏سِراِدینگ، مِن آسمانلارینگ آچیلانینی و خودایینگ ساغیندا دوران اینسان اُغلونی گُریَرین»‏ دییدی.‏
ACT.7.57	شُندا اُلار قولاقلارینی یاپیپ، هِمِّسی بیردِن قاتی قیغیریشیپ، اِستیفانینگ اوستونه هوجوم گِتیردیلِر.‏ 
ACT.7.58	اُنی شَهردِن داشاری چیقاریپ داشلادیلار.‏ اِستیفانا قارشی شاهاتلار دُنلارینی چیقاریپ، سولُس آدلی بیر ییگیدینگ آیاغینینگ اُوونده قُیدولار.‏ 
ACT.7.59	اِستیفان اُز اوستونه یاغیان داشلارینگ آشاغیندا خودایا دُغا اِدیپ:‏ ‏«‏یا تانگرییم عیسی!‏ مِنینگ روحومی قابول اِت!‏»‏ دییدی.‏ 
ACT.7.60	اُنسُنگ اُل دیزا چُکوپ، قاتی قیغیریپ:‏ ‏«‏یا خودای!‏ بو گونَه‌نی اُلارا یوکلِمه!‏»‏ دییدی.‏ شو سُزلِری آیدیپ، اُل جان بِردی.‏
ACT.8.1	اِستیفانینگ اُلدوریلمِگینَه سولُس هِم راضیدی.‏
ACT.8.1	شُل گوندِن سُنگ اورشلیمدَکی کِلیسانی رِحمسیز اِذیِت بِرمَگه باشلادیلار.‏ رِسول‍لاردان باشغا هِمِّلِر یهودیه و سامِره اِطرافلارینا دارغادیلار.‏ 
ACT.8.2	اِمّا تاقوالی آداملار اِستیفانی جایلاپ، اُنونگ اوچین اولی یاس توتدولار.‏ 
ACT.8.3	سولُس بُلسا کِلیسانی دارغاتماغا باشلادی.‏ اُل اُی به اُی آیلانیپ، آیال-اِرکِک دییمَن، ایماندارلاری سویرَپ، زیندانا زینگیاردی.‏
ACT.8.4	دُرت طارافا دارغاشیپ گیدِن ایماندارلار خودایینگ خوش خابارینی هِمّه یِرده واغیظ اِدیَردیلِر.‏ 
ACT.8.5	فیلیپُس-دا سامِره‌نینگ بیر شَهرینه باریپ، اُلارا مسیح بارادا واغیظ اِتدی.‏ 
ACT.8.6	فیلیپُسی دینگلَپ، یِرینه یِتیرِن عالاماتلارینی گُرِن جِماغات اُنونگ آیدانلارینا دیقّات بیلِن قولاق آسدی.‏ 
ACT.8.7	کَن آداملارینگ ایچیندِن آرخو-جینلار قاتی قیغیریشیپ چیقیاردیلار، کَن سانلی فِلِج و پایتیقلار شِفا تاپیاردی.‏ 
ACT.8.8	شِیلِلیکده، اُل شَهرده اولی شاتلیق دُرِدی.‏
ACT.8.9	اینه، شُل شَهرده اُنگ جادوگَرلیک بیلِن مِشغولّانیپ، سامِره خالقینی حایران قالدیران و اُزونی بِییک آدام دییّپ اِعلان اِدِن شمعون آدلی بیر آدام باردی.‏ 
ACT.8.10	اولی-کیچی هِمِّلِر اُنی دیقّات بِریپ دینگلَردی و اُل حاقدا:‏ ‏«‏بِییک قودرات دییّپ آدلاندیریلیان خودایینگ قودراتی، اینه، شودور»‏ دییَّردیلِر.‏ 
ACT.8.11	اُنونگ جادوگَرلیگی اُزالدان بَری هِمِّسینی حایرانا قُییاردی، شُنونگ اوچین اُنی دیقّات بیلِن دینگلَردیلِر.‏ 
ACT.8.12	اِمّا فیلیپُس خودایینگ پادیشاهلیغی و عیسی مسیح باراداقی خوش خاباری واغیظ اِدِنده، آداملار اُنگا ایناندیلار.‏ آیال-اِرکِک دییمَن اُلارینگ هِمِّسی عیسانینگ آدی بیلِن تَعمیدلِندیلِر.‏ 
ACT.8.13	حتّیٰ شمعون هِم ایمان گِتیردی، تَعمیدلِنِندِن سُنگ بُلسا فیلیپُسینگ یانیندان آیریلمادی.‏ اُل فیلیپُسینگ یِرینه یِتیریَن بِییک مُعجِزه‌لِرینی و عالاماتلارینی گُروپ، حایران قالیاردی.‏
ACT.8.14	رِسول‍لار سامِره‌لِرینگ خودایینگ خوش خابارینی قابول اِدِندیگینی اورشلیمده اِشیدیپ، پِطرُس بیلِن یوحنانی اُلارینگ یانینا ایبِردیلِر.‏ 
ACT.8.15	پِطرُس بیلِن یوحنا اُل یِره باریپ، اُلارینگ هِم مُقادِّس روحی آلماغی اوچین دُغا اِتدیلِر.‏ 
ACT.8.16	سِبَبی مُقادِّس روح هِنیز اُلارینگ هیچ بیرینینگ اوستونه اینمَندی، اُلار دینگه تانگریمیز عیسانینگ آدی بیلِن تَعمیدلِنیپدیلِر.‏ 
ACT.8.17	سُنگرا پِطرُس بیلِن یوحنا اِل‍لِرینی اُلارینگ اوستونه قُیدولار و اُلار هِم مُقادِّس روحی آلدیلار.‏
ACT.8.18	رِسول‍لارینگ اِل‍لِرینینگ قُیولماغی بیلِن مُقادِّس روحونگ بِرلِنینی گُرِن شمعون اُلارا پول هُدورلَپ:‏ 
ACT.8.19	‏«‏مانگا-دا شو قودراتدان بِرینگ.‏ اِلیمی کیمینگ باشینا قُیسام، اُل آدام مُقادِّس روحی آلسین»‏ دییدی.‏ 
ACT.8.20	اِمّا پِطرُس اُنگا شِیله دییدی:‏ ‏«‏پولونگ اُزونگ بیلِن بیله یُق بُلسون!‏ سِبَبی سِن خودایینگ ناغماتینی ساتین آلارین دییّپ فیکر اِتدینگ.‏ 
ACT.8.21	بو ایشده سِنینگ نه پایینگ، نه-ده حاقینگ بار، سِبَبی سِنینگ یورِگینگه دووِن نییِتینگ خودایینگ ناظاریندا دُغری دَل.‏ 
ACT.8.22	ایندی توبا اِدیپ، بو یامان نییِتینگدِن اِل چِک-ده، خودایا یالبار، بِلکی، یورِگینگدَکی بو نییِتینگی باغیشلار.‏ 
ACT.8.23	مِن سِنینگ آجی زَهِردِن دُلودیغینگی و گونَه زینجیری بیلِن باغلاناندیغینگی گُریَرین.‏»‏ 
ACT.8.24	شمعون اُنگا:‏ ‏«‏مِنینگ اوچین خودایا دُغا اِدینگ، آیدانلارینگیزینگ هیچ بیرینه دوچار بُلمایین!‏»‏ دییدی.‏
ACT.8.25	پِطرُس بیلِن یوحنا شاهاتلیق اِدیپ، خوش خاباری اِعلان اِتدیلِر.‏ سُنگرا اُلار سامِره‌نینگ کَن اُباسیندا خوش خاباری اِعلان اِدیپ، اورشلیمه دُلانیپ گِلدیلِر.‏
ACT.8.26	خودایینگ بیر پِریشده‌سی فیلیپُسا:‏ ‏«‏تور، ایلِری طاراف، اورشلیمدِن غزه باریان بیابانلیق یُلدان گیت»‏ دییدی.‏ 
ACT.8.27	اُل هِم توروپ، یُلا دوشدی.‏ گیدیپ باریارقا، اِتیوپیلی بیر آغتا آداما دوشدی.‏ اُل اِتیوپینینگ مِلیکِسی کانداکانینگ باش وِزیرلِرینینگ بیریدی و اُنونگ هِمّه خازیناسینی دُلاندیریاردی.‏ اُل اورشلیمه عیبادات اِتمَگه گِلیپ، 
ACT.8.28	ایندی هِم ایزینا دُلانیپ باریاردی.‏ اُل اُز آراباسینینگ اوستونده اِشعیا پیغامبارینگ کیتابینی اُقیپ اُتیردی.‏
ACT.8.29	مُقادِّس روح فیلیپُسا:‏ ‏«‏بار، آرابانینگ یانیندان یُری!‏»‏ دییدی.‏ 
ACT.8.30	فیلیپُس یُرتوپ-دا، اُنونگ اِشعیا پیغامبارینگ کیتابیندان اُقییان سُزلِرینی اِشیدیپ:‏ ‏«‏اُقییان زاتلارینگا دوشونیَرمینگ؟»‏ دییّپ سُرادی.‏ 
ACT.8.31	اُل:‏ ‏«‏بیری دوشوندیرمِسه، نَدیپ دوشونِیین؟»‏ دییدی.‏ اُنسُنگ فیلیپُسی آرابا مینیپ، یانیندا اُتورماغا چاغیردی.‏ 
ACT.8.32	اُنونگ مُقادِّس یازغیلاردان اُقیپ اُتوران یِری، اینه، شودی:‏
ACT.8.32	‏«‏سُیولماغا اَکیدیلیپ باریان قُیون یالی،
ACT.8.32	قیرقیانچینینگ اُووندَکی سِسّیز قوزی یالی،
ACT.8.32	اُل هیچ آغزینی آچمادی.‏
ACT.8.33	اُل کیچِلدیلیپ، عادالاتسیزلیق بیلِن اَکیدیلدی.‏
ACT.8.33	اُنونگ نِسلی حاقدا کیم آیدیپ بیلجِک؟
ACT.8.33	چونکی اُنونگ یاشاییش زامانی قوتاردی.‏»‏
ACT.8.34	اِتیوپیلی فیلیپُسدان:‏ ‏«‏مانگا آیتسانگیز، پیغامبار مونی کیم حاقدا آیدیار؟ اُزی حاقدامی یا-دا باشغا بیری حاقدا؟»‏ دییّپ سُرادی.‏ 
ACT.8.35	اُنسُنگ فیلیپُس دوشوندیرمَگه باشلادی، مُقادِّس یازغیلارینگ شو یِردَکی بُلِگیندِن باشلاپ، عیسی حاقدَکی خوش خاباری اُنگا اِعلان اِتدی.‏
ACT.8.36	اُلار یُلدا باریارقا، بیر سولی یِرینگ اوستوندِن گِلدیلِر.‏ آغتا آدام:‏ ‏«‏اینه، بو یِرده سو بار.‏ مِنینگ تَعمید آلماغیما نَمه قینچیلیق بار؟»‏ دییدی.‏ ‏[‏ 
ACT.8.37	فیلیپُس اُنگا:‏ ‏«‏تامام یورِگینگ بیلِن ایمان گِتیریَن بُلسانگ، مونگا اِجازا باردیر»‏ دییدی.‏ آغتا آدام:‏ ‏«‏عیسی مسیحینگ خودایینگ اُغلودیغینا ایمان گِتیریَرین»‏ دییدی.‏]‏ 
ACT.8.38	اُنسُنگ آرابانی ساقلاتدی-دا فیلیپُس بیلِن آغتا آدام بیلِلیکده سووا گیردیلِر و اُنی تَعمیدلِندیردی.‏ 
ACT.8.39	اُلار سودان چیقانلاریندا، بیردِنکَه خودایینگ روحی فیلیپُسی اُل یِردِن اَکیتدی.‏ آغتا آدام اُنی قایتادان گُرمِدی.‏ اُل شاتلانیپ، اُز یُلونی دُوام اِتدیردی.‏
ACT.8.40	فیلیپُس بُلسا آشدوددا گُروندی.‏ اُل قیصریه باریپ یِتیَنچَه، هِمّه شَهرلِرده خوش خاباری واغیظ اِتدی.‏
ACT.9.1	شُل بیر واقتدا سولُس عیسانینگ شَگیرتلِرینه هِنیزِم اُلوم قُرقیسینی سالیاردی و باش کاهینینگ یانینا گیدیپ، 
ACT.9.2	اُندان دمشق‌دَکی کِنیسه‌لِر اوچین نامه یازیپ بِرمِگینی خاییش اِتدی.‏ اُل یِرده عیسانینگ یُلونا دوشیَنلِری آیال-اِرکِک دییمَن، کیمی تاپسا، اِل-آیاغینی باغلاپ، اورشلیمه گِتیرمَگه اِجازا ایسلِدی.‏
ACT.9.3	اُل دمشقه یِتیپ باریارقا، بیردِنکَه آسماندان بیر پارلاپ نور اُنونگ داش-تُوِرِگینی یاغتیلتدی.‏ 
ACT.9.4	سولُس یِره ییقیلدی.‏ شُندا اُل:‏ ‏«‏سولُس!‏ سولُس!‏ نَمه اوچین مانگا آزار بِریَرسینگ؟»‏ دییِن سِسی اِشیتدی.‏ 
ACT.9.5+ACT.9.6	اُل:‏ ‏«‏آقام، سِن کیم؟»‏ دییّپ سُرادی.‏ اُنگا:‏ ‏«‏مِن سِنینگ آزار بِریَن عیسانگ.‏ ایندی تور-دا، شَهره گیت، نَمه اِتمِلیدیگینگ سانگا شُل یِرده آیدیلار»‏ دییدی.‏
ACT.9.7	سولُس بیلِن باریان آداملار دوران یِرلِرینده دُنگوپ قالدیلار.‏ اُلار سِسی اِشیتسِلِر-ده، هیچ کیمی گُرمِیَردیلِر.‏ 
ACT.9.8	یِریندِن توروپ، سولُس گُزونی آچاندا، هیچ زات گُروپ بیلمِدی.‏ اُنونگ اِلیندِن توتوپ، دمشقه کُمِک اِدیپ گِتیردیلِر.‏ 
ACT.9.9	اوچ گونلَپ اُنونگ گُزلِری گُرمِدی، شُل واقتینگ دُوامیندا اُل هیچ زات اییّپ-ایچمِدی.‏
ACT.9.10	دمشق‌ده عیسانینگ حَنانیا آدلی بیر شَگیردی باردی.‏ تانگری عیسی اُنگا رویادا گُرنوپ:‏ ‏«‏اِی، حَنانیا!‏»‏ دییدی.‏ اُل هِم:‏ ‏«‏لِپبِیک، تانگریم!‏»‏ دییّپ جُغاپ بِردی.‏ 
ACT.9.11	تانگری اُنگا شِیله دییدی:‏ ‏«‏تور، ‏”‏دُغری“‏ آدلی کُچَه بار-دا، یهودانینگ اُیوندِن تارسوسلی سولُس دییِن آدامی سُرا.‏ حَضیر اُل دُغا اِدیَر.‏ 
ACT.9.12	سولُسا بیر رویا آیان بُلدی.‏ رویادا اُل یانینا حَنانیا دییِن بیر آدامینگ گِلیپ، گُزلِرینینگ آچیلماغی اوچین، اوستونه اِل‍لِرینی قُیاندیغینی گُردی.‏»‏
ACT.9.13	حَنانیا شِیله جُغاپ بِردی:‏ ‏«‏یا تانگریم!‏ مِن کَن آداملاردان بو آدامینگ اورشلیمده سِنینگ سایلاپ-سِچِنلِرینگه اِدِن اِنچِمه یامانلیقلاری بارادا اِشیتدیم.‏ 
ACT.9.14	سِنینگ آدینگی آغزان هِر بیر آدامی زیندان اِتمَگه اُنونگ بو یِرده-ده یُلباشچی کاهینلاردان ایختییار نامه‌سی بار.‏»‏ 
ACT.9.15	اِمّا تانگری اُنگا:‏ ‏«‏بار، یُلا دوش!‏ بو آدام مِنینگ سایلاپ سِچِنیمدیر.‏ اُل باشغا میلِّتلِرینگ، پادیشاهلارینگ و اسرائیل خالقینینگ اُوونده مِنینگ آدیمی اِعلان اِدِر.‏ 
ACT.9.16	مِنینگ آدیم اوغروندا نَهیلی عاذاپ چِکمِلیدیگینی مِن اُنگا گُرکِزِرین»‏ دییدی.‏
ACT.9.17	شِیلِلیکده، حَنانیا باریپ، شُل اُیه گیردی، اِل‍لِرینی سولُسینگ اوستونده قُیوپ:‏ ‏«‏سولُس دُغان!‏ گُزلِرینگ یِنه آچیلیپ، مُقادِّس روحدان دُلماغینگ اوچین، مِنی بو یِره گِلیَرکَنگ، سانگا گُرنِن تانگری، یَعنی شُل عیسی، ایبِردی»‏ دییدی.‏ 
ACT.9.18	شُل واقتدا گُزلِریندِن بیر پولَک قاچان یالی، سولُسینگ گُزلِری آچیلدی.‏ اُل یِریندِن توروپ، تَعمید آلدی.‏ 
ACT.9.19	سُنگرا ناهارلانیپ، قایتادان قوواتلاندی.‏
ACT.9.19	سولُس بیرنَچه گونلَپ دمشق‌ده شَگیرتلِرینگ یانیندا قالدی.‏ 
ACT.9.20	شُل واقتدا کِنیسه‌لِره باریپ، ‏«‏عیسی خودایینگ اُغلی»‏ دییّپ واغیظ اِتمَگه باشلادی.‏ 
ACT.9.21	مونی اِشیدِنلِرینگ باری گِنگ قالیپ:‏ ‏«‏بو آدام اورشلیمده عیسانینگ ایزینا دوشِنلِره آزار بِرِن آدام دَلمی؟ اُل بو یِره هِم اُلارینگ اِل-آیاغینی دانگیپ، یُلباشچی کاهینلارینگ یانینا اَکیتمَگه گِلمَنمیدی نَمه؟»‏ دییّشیَردیلِر.‏ 
ACT.9.22	سولُس بُلسا گون-گوندِن گویچلِنیَردی و اُل عیسانینگ مسیحدیگینی تاصدیق اِتمِک بیلِن، دمشق‌ده یاشایان یَهودیلِرینگ باشینی چاشیردی.‏
ACT.9.23	بیرنَچه گوندِن سُنگ، یَهودیلِر اُنی اُلدورمِگینگ ماصلاحاتینی اِتدیلِر.‏ 
ACT.9.24	اِمّا نییِتلِری سولُسا بِلّی بُلدی و اُنی اُلدورمِک اوچین گیجه-گوندیز شَهر دِروِزه‌لِرینی قاراوولّایاردیلار.‏ 
ACT.9.25	سُنگرا شَگیرتلِر بُلسا گیجَه‌نینگ بیر واقتی اُنی سِبِدینگ ایچینه سالیپ، شَهرینگ دیواریندان سالّاپ دوشوردیلِر.‏
ACT.9.26	سولُس اورشلیمه گِلیپ، شَگیرتلِره قُشولماغا گیریشدی، اِمّا شَگیرتلِرینگ هِمِّسی اُندان قُرقیاردی.‏ سولُسینگ عیسانینگ شَگیردیدیگینه اینانمادیلار.‏ 
ACT.9.27	اُنسُنگ بارنابا سولُسی آلیپ، رِسول‍لارینگ یانینا گِتیردی.‏ اُل سولُسینگ یُلدا عیسانی گُرِندیگینی، عیسانینگ اُنونگ بیلِن کِپلِشِندیگینی، دمشق‌ده عیسانینگ آدی بیلِن هیچ بیر قُرقوسیز واغیظ اِدِندیگینی اُلارا گورّونگ بِردی.‏ 
ACT.9.28	شِیلِلیکده، سولُس اُلارینگ یانیندا قالدی و اورشلیمینگ هِمّه یِرینده عیسانینگ آدی بیلِن باتیرلیق بیلِن واغیظ اِدیَردی.‏ 
ACT.9.29	اُل یونانیچا کِپلِیَن یَهودیلِر بیلِن گورلِشیپ، اُلار بیلِن چِکِلِشیَردی.‏ اُنسُنگ اُلار سولُسی اُلدورمِگینگ قاصتینا چیقدیلار.‏ 
ACT.9.30	دُغانلار مونی بیلِنلِرینده، اُنی قیصریه گِتیریپ، تارسوسا، اُز دُغدوق مِکانینا طاراف یُلا سالدیلار.‏
ACT.9.31	هِمّه یهودیه‌دَکی، جلیل‌دَکی و سامِره‌دَکی کِلیسالاردا پاراحاتلیق تاپیپ، ایماندارلار باردیقچا گویچلِنیَردی.‏ اُلار خودایدان قُرقوپ، مُقادِّس روحونگ گُوونلیگی بیلِن هِر گون کَنِلیَردی.‏
ACT.9.32	هِمّه یِرلِره آیلانیپ یُرِن پِطرُس لُداداقی ایماندارلاری هِم گُرمَگه گِلدی.‏ 
ACT.9.33	اُل یِرده پِطرُس اینیاس آدلی بیر آداما ساتاشدی.‏ اینیاس سِکیز ییل بَری دوشِکده فِلِج بُلوپ یاتیردی.‏ 
ACT.9.34	پِطرُس اُنگا:‏ ‏«‏اینیاس، عیسی مسیح سانگا شِفا بِریَر.‏ یِرینگدِن تور-دا، یُرغان-دوشِگینگی ییغنا!‏»‏ دییدی.‏ اُل هِم دِرِّو یِریندِن توردی.‏ 
ACT.9.35	لُدادا و شاروندا یاشایانلارینگ هِمِّسی اُنی گُروپ، عیسی طارافینا گِلدیلِر.‏
ACT.9.36	یافادا تابیتا آدلی بیر آیال شَگیرت باردی.‏ آدینینگ مَعنیسی جِرِن.‏ مونونگ اِدِن یاخشی ایشلِری، بِرِن صاداقالاری قاتی کَندی.‏ 
ACT.9.37	شُل گونلِرده اُل مِریضلَپ، آرادان چیقدی.‏ اُنونگ جِسِدینی یوووپ، یُقارقی مِرتِبه‌دَکی اُتاقدا قُیدولار.‏ 
ACT.9.38	لُدا شَهری یافا شَهرینه قُلایدی.‏ شَگیرتلِر پِطرُسینگ لُدادادیغینی اِشیدیپ، اُنونگ یانینا ایکی آدامی یُلّادیلار و:‏ ‏«‏گیجَه قُیمان، بیزینگ یانیمیزا گِل»‏ دییّپ خاییش اِتدیلِر.‏
ACT.9.39	پِطرُس توروپ، اُلار بیلِن گیتدی.‏ اُل اُیه گِلِنده، اُنی یُقاری مِرتِبه‌دَکی اُتاقا چیقاردیلار.‏ هِمّه دول آیال‍لار پِطرُسینگ یانینا ییغنانیپ، تابیتا دیریکَه اُزلِرینه تیکِن هِمّه دُنلاری و کُینِکلِرینی گُرکِزیپ آغلاشدیلار.‏ 
ACT.9.40	پِطرُس هِمِّسینی داشاری چیقاردی و دیزا چُکوپ، خودایا دُغا اِتدی.‏ سُنگرا اُل جِسِده طاراف اُورولیپ:‏ ‏«‏تابیتا، تور!‏»‏ دییدی.‏ آیال گُزلِرینی آچدی، پِطرُسی گُروپ، دیک اُتوردی.‏ 
ACT.9.41	پِطرُس اِلینی اوزادیپ، اُنگا تورماغا کُمِک اِتدی.‏ اُنسُنگ ایمانلی دول آیال‍لاری و بِیلِکی ایماندارلاری چاغیریپ، یانگقی آیالی اُلارا دیری تابشیردی.‏
ACT.9.42	بو خابار تامام یافا یایراپ، کَن آدام عیسی ایمان گِتیردیلِر.‏ 
ACT.9.43	پِطرُس بیرنَچه گونلَپ یافادا، شمعون آدلی بیر دِریچینینگ یانیندا قالدی.‏
ACT.10.1	قیصریه‌ده کُرنیلیوس آدلی بیر آدام باردی.‏ اُل ‏«‏ایتالیا»‏ آدلی روم قُشون بُلومینینگ اَفسَردی.‏ 
ACT.10.2	کُرنیلیوس دیندار آدام بُلوپ، اُزی هِم، اُی-ایچِرسی هِم خودایا عیبادات اِدیَردی.‏ اُل خالقینگ آراسینداقی مَحتَجلِره کَن کُمِک اِدیپ، اِلمیداما خودایا دُغا اِدِردی.‏ 
ACT.10.3	بیر گون اُیلَن ساغات اوچلِرده کُرنیلیوسا بیر رویا آیان بُلوپ، اُز یانینا خودایینگ بیر پِریشده‌سینینگ گِلِنینی اَشکَر گُردی.‏ پِریشده:‏ ‏«‏اِی، کُرنیلیوس!‏»‏ دییّپ سِسلِندی.‏ 
ACT.10.4	کُرنیلیوس قُرقی ایچینده گُزلِرینی اُنگا تیکیپ:‏ ‏«‏قولاق آسیان!‏»‏ دییدی.‏ پِریشده اُنگا:‏ ‏«‏سِنینگ خودایا اِدِن دُغالارینگ، قاریپلارا پایلان صاداقالارینگ اُنونگ حوضوروندا قابول بُلدی.‏ 
ACT.10.5	ایندی یافا بیرنَچه آدام یُلّا-دا، پِطرُس لاقابی شمعونی گِتیرت.‏ 
ACT.10.6	بو آدام دِریانینگ کِناریندا یاشایان شمعون دییِن دِریجینینگ میهمانیدیر»‏ دییدی.‏
ACT.10.7	اُزی بیلِن کِپلِشِن پِریشده گیدِندِن سُنگ، کُرنیلیوس خیدماتکَرلِریندِن ایکیسینی و هِمیشه یانیندا بُلیان بیر تاقوالی سِربازی چاغیردی.‏ 
ACT.10.8	بُلوپ گِچِن هِمّه زادی گورّونگ بِریپ، اُلاری یافا یُلّادی.‏
ACT.10.9	اِرتیسی گون اُلار یُل یُریپ، شَهره قُلایلانلاریندا، گونُرتان اُن ایکی تُوِرِگی پِطرُس دُغا اِتمِک اوچین اُیونگ بامینا چیقیپدی.‏ 
ACT.10.10	اُل آجیقدی و بیر زاتلار اییِسی گِلدی.‏ ناهار تاییارلانیارقا، اُنگا بیر رویا آیان بُلدی.‏ 
ACT.10.11	اُل آسمانینگ آچیلیپ، اولاقان ساچاغا مِنگزِش بیر زادینگ دُرت بورچوندان باغلانیپ، یِره اینیپ گِلیَنینی گُردی.‏ 
ACT.10.12	اُنونگ ایچینده یِر یوزونده یاشایان هِر هیلی دُرت آیاقلی حایوانلار، خازاندالار و قوشلار باردی.‏ 
ACT.10.13	بیر سِس اُنگا:‏ ‏«‏پِطرُس!‏ تور، داماقلارینی چال-دا، ایی!‏»‏ دییدی.‏ 
ACT.10.14	پِطرُس:‏ ‏«‏یُق، یا خودای!‏ چونکی مِن هیچ هاچان نِجیس یا حارام زات اییِن دَلدیرین»‏ دییدی.‏ 
ACT.10.15	سِس یِنه ایکینجی گِزِک اُنگا:‏ ‏«‏خودایینگ حالال دییِن زاتلارینا سِن حارام دییمِگین»‏ دییدی.‏ 
ACT.10.16	بو اوچ گِزِک قایتالاندی-دا، ساچاق گُز-آچیپ یوماسی سالیمدا آسمانا آلیندی.‏
ACT.10.17	پِطرُس بو گُرنوشینگ نَمِدیگینه گِنگ قالیپ دورقا، اینه، کُرنیلیوسینگ یُلّان آداملاری شمعونینگ اُیونی سُراپ، قاپا گِلدیلِر.‏ 
ACT.10.18	اُلار قیغیریپ:‏ ‏«‏پِطرُس لاقابی شمعون دییِن میهمان شو یِردِمی؟»‏ دییّپ سُرادیلار.‏
ACT.10.19	پِطرُس هِنیزِم بو رویا بارادا فیکرلِنیپ اُتیرقا، مُقادِّس روح اُنگا:‏ ‏«‏اینه، اوچ آدام سِنی گُزلَپ یُر.‏ 
ACT.10.20	تور، آشاق دوش، شِکلِنمه-ده، اُلار بیلِن گیت.‏ اُلاری مِن یُلّادیم»‏ دییدی.‏
ACT.10.21	پِطرُس آداملارینگ یانینا گِلیپ:‏ ‏«‏گُزلِیَن آدامینگیز مِن.‏ نَمه خیدمات بیلِن گِلدینگیز؟»‏ دییدی.‏ 
ACT.10.22	اُلار:‏ ‏«‏بیزی اَفسَر کُرنیلیوس ایبِردی.‏ اُل دُغری و خودایا عیبادات اِدیَن آدام، یَهودی خالقینینگ آراسیندا هِم اُنونگ آبرایی اولودیر.‏ خودایینگ بیر پِریشده‌سی اُنگا:‏ ‏”‏پِطرُسی اُیونگه چاغیریپ، اُنونگ آیتجاق سُزلِرینی دینگله“‏ دییّپ آیتدی»‏ دییدیلِر.‏ 
ACT.10.23	پِطرُس اُلاری اُیه چاغیریپ میهمان آلدی.‏
ACT.10.23	شُل گونونگ اِرتیسی پِطرُس اُلار بیلِن یُلا دوشدی.‏ یافالی دُغانلارینگ-دا کَبیری اُنونگ بیلِن گیتدی.‏ 
ACT.10.24	اِرتیسی گون اُلار قیصریه باردیلار.‏ کُرنیلیوس هِم دُغان-قارینداشلارینی، یاقین دُستلارینی اویشوریپ، اُلارا قاراشیپ اُتیردی.‏ 
ACT.10.25	پِطرُس اُیه گیرِنده، کُرنیلیوس اُنونگ اُووندِن چیقدی-دا، آیاغینا ییقیلیپ، اُنگا سِجده اِتدی.‏ 
ACT.10.26	اِمّا پِطرُس اُنگا:‏ ‏«‏تور یِرینگدِن!‏ مِن هِم سِنینگ یالی بیر اینسان»‏ دییدی.‏
ACT.10.27	پِطرُس اُنونگ بیلِن گورّونگلِشیپ، ایچِری گیرِنده، کَن آداملارینگ ییغناناندیغینی گُردی.‏ 
ACT.10.28	پِطرُس اُلارا:‏ ‏«‏بیر یَهودینینگ باشغا میلِّتدِن بُلان بیری بیلِن قاتناشماغینینگ یا-دا اُنونگ یانینا گیتمِگینینگ بیزینگ شِریغاتیمیزا تِرسدیگینی اُزونگیز بیلیَنسینگیز.‏ اِمّا خودای مانگا هیچ بیر آداما نِجیس یا حارام دییمِلی دَلدیگیمی آیان اِتدی.‏ 
ACT.10.29	شُنونگ اوچین هِم چاغیریلانیمدا، شِکلِنمَن قایتدیم.‏ ایندی مِنی نَمه اوچین چاغیراندیغینگیزی سُراپ بیلِرینمی؟»‏ دییدی.‏
ACT.10.30	کُرنیلیوس شِیله جُغاپ بِردی:‏ ‏«‏اوچ گون موندان اُزال شو واقتلار آغزیم باغلادی.‏ اُیلَن ساغات اوچلِرده اُیومده دُغا اِدیَردیم.‏ اینه، بیردِنکَه قارشیمدا توتوشیپ یانیان لِباسدا بیر آدام گُروندی.‏ اُل مانگا:‏ 
ACT.10.31	‏”‏سِنینگ خودایا اِدِن دُغالارینگ، قاریپلارا پایلان صاداقالارینگ اُنونگ ناظاریندا قابول بُلدی.‏ 
ACT.10.32	ایندی یافا آدام یُلّا-دا، پِطرُس لاقابی شمعونی چاغیرت.‏ بو آدام دِریانینگ کِناریندا یاشایان شمعون دییِن دِریجینینگ میهمانیدیر“‏ دییدی.‏ 
ACT.10.33	شِیلِلیکده، مِن دِرِّو سانگا آدام یُلّادیم، سِن-ده گِلیپ یاخشی اِتدینگ.‏ اینه، هِمَّمیز خودایینگ سانگا آیتماغی تابشیران هِمّه زادینی اِشیتمِک اوچین، اُنونگ حوضورینا جِملِندیک.‏»‏
ACT.10.34	شُندا پِطرُس سُزه باشلاپ، شِیله دییدی:‏ ‏«‏مِن، حاقیقاتدان-دا، خودایینگ هیچ کیمه طارافدارلیق اِتمِیَندیگینه گُز یِتیردیم.‏ 
ACT.10.35	قایتام، اُل اُزوندِن قُرقانی و دُغری ایش اِدِن هِر کِسی میلِّتینه باقمازدان قابول اِدیَندیر.‏ 
ACT.10.36	خودای اسرائیل خالقینا ایبِرِن بو پاراحاتلیق خوش خابارینی هِمِّلِرینگ خودایی بُلان عیسی مسیحینگ اوستو بیلِن اِعلان اِتدی.‏ 
ACT.10.37	یحیی تَعمیدلِندیریش بارادا واغیظ اِتمَگه باشلاندان سُنگرا، جلیل‌دِن باشلاپ، هِمّه یهودیه‌ده بُلان واقالاردان خابارینگیز باردیر.‏ 
ACT.10.38	خودایینگ ناصِره‌لی عیسانی مُقادِّس روح و گویچ-قودرات بیلِن دُلدوریپ، اُنی سایلاپ-سِچِندیگینی بیلیَنسینگیز.‏ عیسی دُرت طارافا آیلانیپ، کَن یاخشی ایشلِر اِتدی، شِیطانینگ حُکومدارلیغیندان عاذاپ چِکیَنلِرینگ بارینا شِفا بِردی، سِبَبی خودای اُنونگ بیلِندی.‏ 
ACT.10.39	بیز اُنونگ یهودیه‌ده، اورشلیمده بیتیرِن ایشلِرینینگ بارینا شاهاتدیریس.‏ اُنی صلیبه چویلَپ اُلدوردیلِر، 
ACT.10.40	اِمّا خودای اوچولِنجی گون عیسانی دیرِلتدی.‏ 
ACT.10.41	اُل عیسانی هِمِّلِره دَل-ده، دینگه بیزه گُرنِر یالی اِتدی.‏ سِبَبی خودای بیزی عیسی حاقدا شاهاتلیق اِتمِگیمیز اوچین سایلادی.‏ اُل دیرِلِندِن سُنگ، بیز اُنونگ بیلِن بیله اییدیک و ایچدیک.‏ 
ACT.10.42	عیسی اُزونینگ خودایینگ اِراداسی بیلِن دیریلِرینگ هِم، اُلولِرینگ هِم قاضیسیدیغینی خالقا واغیظ اِدیپ، شاهاتلیق اِتمِگیمیزی تابشیردی.‏ 
ACT.10.43	هِمّه پیغامبارلار هِم عیسی حاقدا شاهاتلیق اِتدیلِر.‏ عیسی ایمان گِتیرِن هِر بیر آدامینگ گونَه‌لِرینینگ اُنونگ آدینینگ خاطیراسینا باغیشلانجاقدیغینی آیتدیلار.‏»‏
ACT.10.44	پِطرُس بو سُزلِری هِنیز آیدیپ دورقا، اُنی دینگلِیَنلِرینگ هِمِّسینینگ اوستونه مُقادِّس روح ایندی.‏ 
ACT.10.45	پِطرُس بیلِن بیله گِلِن یَهودی ایماندارلار مُقادِّس روحونگ ناغماتینینگ باشغا میلِّتلِرینگ اوستونه-ده اینِنینی گُروپ گِنگ قالدیلار، 
ACT.10.46	سِبَبی اُلارینگ باشغا دیل‍لِرده کِپلَپ، خودایی اُوگی بیلِن بِیگِلدیشلِرینی گُردولِر.‏
ACT.10.46	شُندا پِطرُس:‏ 
ACT.10.47	‏«‏اِدیل بیزینگ یالی، بو آداملار هِم مُقادِّس روحی قابول اِتدیلِر.‏ ایندی بولاری تَعمیدلِنمِگینی کیم قاداغان اِدیپ بیلِر؟»‏ دییدی.‏ 
ACT.10.48	اُنسُنگ پِطرُس اُلارینگ عیسی مسیحینگ آدی بیلِن تَعمیدلِنمِگینی تابشیردی.‏ سُنگرا اُلار پِطرُسدان یِنه بیرنَچه گون یانلاریندا قالماغینی خاییش اِتدیلِر.‏
ACT.11.1	رِسول‍لار و یهودیه‌لی دُغانلار باشغا میلِّتلِرینگ-ده خودایینگ خوش خابارینی قابول اِدِندیکلِرینی اِشیتدیلِر.‏ 
ACT.11.2	پِطرُس اورشلیمه گِلِنده، سونِّتلِنمِلی دییَّن یَهودی ایماندارلار اُنونگ بیلِن داعوالاشیپ:‏ 
ACT.11.3	‏«‏سِن سونِّتسیز آداملارینگقا میهمان بُلوپسینگ، اُلار بیلِن بیله ناهارلانیپسینگ»‏ دییدیلِر.‏
ACT.11.4	شُندا پِطرُس باشیندان گِچِن واقانی یِکه-یِکه گورّونگ بِرمَگه باشلادی:‏ 
ACT.11.5	‏«‏یافا شَهرینده دُغا اِدیپ اُتیرقام، مانگا بیر رویا آیان بُلدی.‏ مِن یانیما اولی ساچاغا مِنگزِش بیر زادینگ دُرت بورچوندان آسیلیپ، آسماندان یِره اینِنینی گُردوم.‏ 
ACT.11.6	اُنونگ ایچینه دیقّات بیلِن سِراِدیپ گُزدِن گِچیریمده، دُرت آیاقلی حایوانلاریندان باشلاپ، وحشی هِم خازاندالار و قوشلاری گُردوم.‏ 
ACT.11.7	سُنگرا بیر سِسینگ مانگا:‏ ‏”‏پِطرُس، تور، داماقلارینی چال-دا، ایی!‏“‏ دییِنینی اِشیتدیم.‏ 
ACT.11.8	مِن:‏ ‏”‏یُق، یا خودای، آصلا بِیتمِرین!‏ مِن هیچ هاچان نِجیس یا حارام زاتلاری آغزیما دِگرِن دَلدیرین“‏ دییدیم.‏ 
ACT.11.9	اِمّا آسماندان گِلِن سِس ایکینجی گِزِک مانگا:‏ ‏”‏خودایینگ حالال دییِن زاتلارینا حارام دییمِگین!‏“‏ دییدی.‏ 
ACT.11.10	بو اوچ گِزِک قایتالانیپ، هِمِّسی یِنه یُقاری آسمانا آلیندی.‏
ACT.11.11	‏«‏اینه، شُل واقت قیصریه‌دِن ایبِریلِن اوچ آدام مِنینگ بُلیان اُیومینگ اُوونه گِلیپ دوردیلار.‏ 
ACT.11.12	اُنسُنگ مُقادِّس روح مانگا شِکلِنمَن، اُلار بیلِن گیتمِلیدیگیمی آیتدی.‏ یانیمداقی بو آلتی دُغان هِم مِنینگ بیلِن بیله گیتدی، بیز اُل آدامینگ اُیونه باردیق.‏ 
ACT.11.13	اُل آدام هِم بیزه اُیونده اُزونه گُرنِن پِریشده بارادا گورّونگ بِردی.‏ پِریشده اُنگا:‏ ‏”‏یافا آدام یُلّا-دا، پِطرُس لاقابی شمعونی گِتیرت.‏ 
ACT.11.14	اُنونگ سانگا آیتجاق خابارینگ اوستو بیلِن اُزونگ و هِمّه اُی-ایچِرینگ نِجات تاپار“‏ دییّپدیر.‏ 
ACT.11.15	مِن سُزه باشلانیمدا، مُقادِّس روح اُنگ بیزینگ اوستومیزه اینیشی یالی، اُلارینگ اوستونه هِم ایندی.‏ 
ACT.11.16	شُندا عیسی:‏ ‏”‏یحیی سووا تَعمیدلِندیردی، اِمّا سیز مُقادِّس روحا تَعمیدلِنِرسینگیز“‏ دییِن سُزی یادیما دوشدی.‏ 
ACT.11.17	شِیلِلیکده، تانگریمیز عیسی مسیحه ایمان گِتیرِنیمیزده، خودای بیزه بِرِن ناغماتینی اُلارا هِم بِرِن بُلسا، خودایا قارشی دورار یالی، مِن کیم بُلوپدیرین؟»‏
ACT.11.18	دُغانلار بو سُزلِری اِشیدِنلِریندِن سُنگرا کُشیشدیلِر.‏ خودایی بِییکلِندیریپ:‏ ‏«‏دُغریدان-دا خودای حتّیٰ باشغا میلِّتلِره-ده توبا اِدیپ، باقی یاشایشا قاووشماقلیغی بِریپدیر»‏ دییّشدیلِر.‏
ACT.11.19	اِستیفان اُلدوریلِندِن سُنگ باشلانان عاذاپلانمالار سِبَپلی ایماندارلار فینیقیه، قِپرِسه و انطاکیَه چِنلی دارغادیلار.‏ اُلار خوش خاباری یَهودیلِردِن باشغا هیچ کیمه واغیظ اِتمِیَردیلِر.‏ 
ACT.11.20	اُلارینگ آراسیندا قِپرِسدِن و قیرِواندان انطاکیَه گِلِن کَبیر ایماندارلار باردی.‏ اُلار تانگریمیز عیسی باراداقی خوش خاباری اُل یِردَکی باشغا میلِّتلِره-ده واغیظ اِتدیلِر.‏ 
ACT.11.21	اُلاردا خودایینگ قودراتی باردی، شُنونگ اوچین کَن آداملار ایمان گِتیریپ، خودایی طارافا گیتدیلِر.‏
ACT.11.22	بو حاقدَکی خابارلار اورشلیمدَکی کِلیسایا باریپ یِتدی.‏ اُلار بارنابانی انطاکیَه یُلّادیلار.‏ 
ACT.11.23	بارنابا گِلِنده، خودایینگ مِرحِمِتینینگ دِلیلینی گُروپ شاد بُلدی.‏ اُل خودایا تویس یورِکدِن وِفادار بُلماغی هِمِّلِره ناصیحات اِتدی.‏ 
ACT.11.24	اُنونگ مُقادِّس روحدان و ایماندان دُلی بیر یاخشی زادا آدامدیغی اوچین، خاص کَن آدام خودایا ایمان گِتیردیلِر.‏
ACT.11.25	اُنسُنگ بارنابا سولُسی گُزلَپ، تارسوسا گیتدی.‏ 
ACT.11.26	اُنی تاپیپ، انطاکیَه گِتیردی.‏ شِیدیپ، بارنابا بیلِن سولُس بیر ییلّاپ اُل یِردَکی کِلیسالاری بیر یِره ییغناپ، کَن آداملارا تَعلیمات بِردیلِر.‏ شَگیرتلِره اَوَّلکی گِزِک انطاکیه شَهرینده ‏«‏مسیحیلِر»‏ دییلیپ آد بِریلدی.‏
ACT.11.27	شُل گونلِرده اورشلیمدِن انطاکیَه بیرنَچه نِبی گِلدی.‏ 
ACT.11.28	اُلاردان بیرینینگ آدی آگابوسدی.‏ اُل یِریندِن توروپ، روم ایمپِراطُرلیغیندا یامان آچلیغینگ بُلجاقدیغی بارادا مُقادِّس روحونگ اوستو بیلِن نبوّت اِتدی.‏ بو آچلیق ایمپِراطُر کلودیوسینگ زاماندا بُلوپ گِچدی.‏ 
ACT.11.29	شُندا شَگیرتلِرینگ هِمِّسی گویچلِرینینگ یِتدیگیندِن یهودیه‌لی دُغانلارا کُمِک اوچین پول یُلّاماغی قارار اِتدیلِر.‏ 
ACT.11.30	اُلار شِیله هِم اِتدیلِر، پولی بارنابا و سولُسینگ اوستو بیلِن کِلیسانینگ یاشولیلارینا ایبِردیلِر.‏
ACT.12.1	شُل واقتلار هیرودیس پادیشاه کِلیسانینگ کَبیر آداملارینی عاذاپلاپ، اُلارا اِذیِت بِرمَگه باشلادی.‏ 
ACT.12.2	اُل یوحنانینگ دُغانی یعقوبی قیلیچ بیلِن اُلدورتدی.‏ 
ACT.12.3	اُل مونونگ یَهودیلِرینگ یورِکدِن راضیدیغینی گُروپ، سُنگرا پِطرُسی-دا زیندان اِتدی.‏ بو واقا پِتیر بایرامی
ACT.12.4	هیرودیس پِطرُسی توتوپ، زیندانا سالاندان سُنگ، هِر بیری دُرت سِربازدان عیبارات بُلان دُرت دِسّه اُنگا قاراوول قُیدی.‏ اُنی پِسَح بایرامیندان سُنگرا خالقینگ اُوونه چیقاریپ، حُکوم اِتمِک نییِتی باردی.‏
ACT.12.5	شِیلِلیکده، پِطرُس زینداندا ساقلانیاردی، اِمّا کِلیسا اُنونگ اوچین خودایا ایخلاص بیلِن دُغا اِدیَردی.‏
ACT.12.6	هیرودیسینگ اُنی اُرتا چیقارجاق گونونینگ اُنگ گیجه‌سی پِطرُس ایکی سِربازینگ آراسیندا قُشا زینجیر بیلِن باغلی یاتیردی.‏ قاراوول‍لار-دا زیندانینگ گیریلیَن یِرِنده قاپینینگ آغزیندا ساقچیلیق اِدیَردیلِر.‏ 
ACT.12.7	بیردِن خودایینگ پِریشده‌سی گُرونوپ، زیندانینگ ایچینده نور پارلادی.‏ پِریشده پِطرُسینگ قاپدالینا دورتوپ، اُنی توروزدی-دا:‏ ‏«‏باسیم، تور!‏»‏ دییدی.‏ دِرِّو پِطرُسینگ زینجیرلاری اوزولیپ، اِلیندِن یِره قاچدی.‏ 
ACT.12.8	پِریشده اُنگا:‏ ‏«‏قوشاغینگی قوشان-دا، کُووشلِرینگی گِی!‏»‏ دییدی.‏ اُل شِیله هِم اِتدی.‏ پِریشده یِنه-ده:‏ ‏«‏دُنونگی گِی-ده، مِنینگ ایزیما دوش!‏»‏ دییدی.‏
ACT.12.9	پِطرُس اُنونگ ایزینا دوشوپ، زینداندان داشاری چیقدی.‏ اِمّا اُل پِریشده‌نینگ اوستو بیلِن بو بُلیان زاتلارینگ حاقیقاتدیغینی بیلمَن، گُزونه گُرونیَندیر گومَن اِدیَردی.‏ 
ACT.12.10	اُلار بیرینجی، ایکینجی قاراوول‍لاردان گِچیپ، شَهره چیقیان دِمیر دِروِزَه یِتِنلِرینده، اُل اُز-اُزوندِن آچیلدی.‏ اُلار داشاری چیقیپ، بیر کُچَنینگ بُیی بیلِن یُریدیلِر.‏ بیردِن پِریشده پِطرُسینگ یانیندان غاییپ بُلدی.‏
ACT.12.11	شُل واقت پِطرُس اُزونه گِلیپ:‏ ‏«‏ایندی، حاقیقاتدانام، خودای اُز پِریشده‌سینی یُلّاپ، مِنی هیرودیسینگ اِلیندِن و یَهودی خالقینینگ باشیمدان ایندِرجِک بِلا-قاضالاریندان آزاد اِدِندیگینه آچیق گُز یِتیردیم»‏ دییدی.‏
ACT.12.12	پِطرُس مونگا عاقیل یِتیرِندِن سُنگ، یوحنانینگ اِنه‌سی مریمینگ اُیونه گیتدی.‏ یوحنا مَرقُس هِم دییَّردیلِر.‏ اُل یِرده کَن آدام اویشوپ، دُغا اِدیَردیلِر.‏ 
ACT.12.13	پِطرُس حایاطینگ قاپیسینی قاقاندا، قاپینی رودا آدلی بیر خیدماتکَر قیز آچماغا گِلدی.‏ 
ACT.12.14	اُل پِطرُسینگ سِسینی تانیپ، قاپینی آچماغا دِرِک بِگِنجیندِن یانگا ایچِری یُرتوپ، حایاطینگ قاپیسیندا پِطرُسینگ دوراندیغینی خابار بِردی.‏ 
ACT.12.15	اُلار اُنگا:‏ ‏«‏سِن عاقیلینگدان آزاشیپسینگ»‏ دییدیلِر.‏ اِمّا قیز اُز دییِنینی توتوپ دورانسُنگ، اُلار:‏ ‏«‏بو پِطرُسینگ پِریشده‌سیدیر»‏ گومَن اِدیَردیلِر.‏ 
ACT.12.16	پِطرُس بُلسا ایزینی اوزمَن قاپینی قاقیاردی.‏ قاپینی آچانلاریندا، اُنی گُروپ حایران قالدیلار.‏ 
ACT.12.17	پِطرُس اُلارا اِلی بیلِن یوواش بُلماقلارینی ایشارات اِتدی.‏ اُنسُنگ خودایینگ اُزونی زینداندان نَهیلی آزاد اِدِندیگینی اُلارا گورّونگ بِردی.‏ سُنگرا:‏ ‏«‏مونی یعقوبا
ACT.12.18	گون دُغاندا، سِربازلارینگ آراسیندا اولی قالماغال توردی.‏ اُلار بیری-بیریندِن:‏ ‏«‏پِطرُسا نَمه بُلدوقا؟»‏ دییشیپ سُرایاردیلار.‏ 
ACT.12.19	هیرودیس پِطرُسی آغتاردی.‏ اِمّا اُنی تاپمانسُنگ، قاراوول‍لاری سُراغا چِکیپ، اُلاری اُلدورمِگی تابشیردی.‏ شُندان سُنگ هیرودیس یهودیه‌دِن قیصریه گیدیپ، شُل یِرده قالدی.‏
ACT.12.20	هیرودیس صور و صیدون خالقینا قاتی غاضابلانیاردی.‏ اُلار هِم بیرلِشیپ، هیرودیسینگ یانینا گِلدیلِر-ده، پادیشاهینگ باش خیدماتکَری بلاستوسی اُز طارافلارینا چِکیپ، یاراشیق دیلِدیلِر.‏ سِبَبی اُلارینگ یوردی هیرودیس پادیشاهینگ یوردوندان اییمیت آلیاردی.‏
ACT.12.21	اینه، بِلِّنِن گون هیرودیس پادیشاهلیق لِباسینی گِییپ، تاختیندا اُتوردی و خالقا یوزلِنیپ، سُز سُزلِدی.‏ 
ACT.12.22	خالق هِم:‏ ‏«‏بو اینسان سِسی دَل-ده، بیر خودایینگ سِسیدیر!‏»‏ دییّپ قیغیریشدیلار.‏ 
ACT.12.23	دِرِّو خودایینگ بیر پِریشده‌سی هیرودیسی جِزالاندیردی، سِبَبی اُل خودایی بِییکلِندیرمَندی.‏ شِیدیپ، اُنونگ اِندام-جانی قورچوقلاپ اُلدی.‏
ACT.12.24	خودایینگ خوش خاباری بُلسا باردیقچا آرتیپ، ایماندارلارینگ سانی هِر گون آرتیاردی.‏
ACT.12.25	بارنابا بیلِن سولُس هِم اُزلِرینه تابشیریلان خیدماتی یِرینه یِتیریپ، اورشلیمدِن ایزینا دُلاندیلار.‏ اُلار اُزلِری بیلِن بیله یوحنانینگ بِیلِکی آدی مَرقُسی هِم آلیپ قایتدیلار.‏
ACT.13.1	انطاکیه‌دَکی کِلیسادا نِبیلِر و مُعلِّملِر باردی.‏ اُلار بارنابا، شمعون لاقابی نیجِر، قیرِوانلی لوکیوس، حُکومدار هیرودیس بیلِن بیله اُسِن ماناحِم و سولُس باردی.‏ 
ACT.13.2	بولار خودایا عیبادات اِدیپ، آرازا توتیارقالار، مُقادِّس روح:‏ ‏«‏بارنابا بیلِن سولُسی مانگا اُزباشینا قُیونگ، قُی، اُلار مِنینگ تابشیران ایشیمی بِرجای اِتسینلِر»‏ دییدی.‏ 
ACT.13.3	شِیلِلیکده، اُلار آرازا توتوپ، دُغا اِتدیلِر و اِل‍لِرینی اُلارینگ اوستونه قُیوپ، بارنابا بیلِن سولُسی یُلا سالدیلار.‏
ACT.13.4	مُقادِّس روح طارافیندان یُلّانان بارنابا بیلِن سولُس سِلوکیه بِندِرینه گِلدیلِر.‏ اُل یِردِن هِم کِشتیلی قِپرِس جِزیره‌سینه گیتدیلِر.‏ 
ACT.13.5	اُنسُنگ سالامیسه گِلیپ، یَهودیلِرینگ کِنیسه‌لِرینده خودایینگ خوش خابارینی واغیظ اِتدیلِر.‏ یوحنا هِم اُلارینگ یانیندا بُلوپ، کُمِک بِریَردی.‏
ACT.13.6	اُلار تامام جِزیره‌نی آیلانیپ، پافوسا گِلدیلِر.‏ اُل یِرده بریشوع آدلی بیر یَهودی آداما دوش گِلدیلِر.‏ اُل جادوگَر و یالانچی نِبیدی.‏ 
ACT.13.7	بریشوع شُل یِرینگ حاکیمی سِرگیوس پاولوس بیلِن قاتناشیاردی.‏ سِرگیوس پاولوس عاقیلّی آدامدی.‏ اُل بارنابا بیلِن سولُسی چاغیردیپ، اُلاردان خودایینگ خوش خابارینی اِشیتمِک ایسلِدی.‏ 
ACT.13.8	اِمّا بریشوع، بِیلِکی آدی اِلیماس، یَعنی جادوگَر، بارنابا بیلِن سولُسا قارشی چیقدی، و حاکیمی ایمان گِتیرمِکدِن یوز اُوورتمَگه چالیشدی.‏ 
ACT.13.9	شُندا مُقادِّس روحدان دُلان سولُس، یَعنی پولس جادوگَرینگ گُزلِرینه سِراِدیپ:‏ 
ACT.13.10	‏«‏اِی، شِیطان اُغلی!‏ سِن هِمّه دُغرولیغینگ دوشمانیسینگ.‏ سِنینگ یورِگینگ هِر هیلی حیله‌دِن و یالانچیلیقدان دُلی.‏ خودایینگ حاق یُلونی اویتگِتمِگینگی هاچان بِس اِتجِک؟ 
ACT.13.11	ایندی، سِراِت، خودایینگ اِلی سانگا قارشیدیر، سِن کُر بُلارسینگ، بِلّی بیر واقتا چِنلی گونی گُرمِرسینگ»‏ دییدی.‏
ACT.13.11	شُل واقتینگ اُزونده اُنونگ گُزونی اومور توتوپ، قارانگقیلیق قاپلادی.‏ اُل اُزونی اَکیتدیرجِک بُلوپ، تُوِرِگینی سِرمِلَپ، آدام گُزلَپ باشلادی.‏ 
ACT.13.12	حاکیم یوزه چیقان واقانی گُروپ، ایمان گِتیردی، سِبَبی اُل عیسی حاقینداقی تَعلیماتا حایران قالدی.‏
ACT.13.13	پولس و اُنونگ یُلداشلاری پافوسدان کِشتیَه مینیپ، پامفیلیه‌دَکی پِرجه شَهرینه گِلدیلِر.‏ شُل یِرده یوحنا اُلاردان آیریلیپ، اورشلیمه دُلاندی.‏ 
ACT.13.14	اُلار بُلسا پِرجه‌دِن یُل‍لارینی دُوام اِتدیریپ، پیسیدیه‌دَکی انطاکیه شَهرینه گِلدیلِر.‏ سَبَّت گونی کِنیسه گِلیپ، اُل یِرده اُتوردیلار.‏ 
ACT.13.15	تُورات بیلِن پیغامبارلارینگ یازغیلاریندان اُقیلاندان سُنگ، کِنیسه‌نینگ باشلیغلاری:‏ ‏«‏دُغانلار، خالقا نَمه واغظینگیز بار بُلسا آیدینگ، باش اوستونه!‏»‏ دییّپ، اُلاری چاغیرتدیلار.‏
ACT.13.16	شِیلِلیکده، پولس یِریندِن توروپ، اُلارا اِلی بیلِن یوواش بُلماقلارینی ایشارات اِتدی.‏ سُنگرا اُل سُزه باشلادی:‏ ‏«‏اِی، اسرائیل‌لیلار و خودایا عیبادات اِدیَن باشغا خالقلار، مانگا قولاق آسینگ!‏ 
ACT.13.17	اینه، اسرائیل خالقینینگ خودایی بیزینگ آتا-بابالاریمیزی سایلادی.‏ اُلار مصرده یاشان زاماندا خودای اُلاردان بِییک بیر خالق یاراتدی.‏ سُنگرا بِییک قودراتی بیلِن اُلاری مصردِن آلیپ چیقدی.‏ 
ACT.13.18	قیرق ییلینگ دُوامیندا خودای اُلارینگ بیابانداقی اِدِن ایشلِرینه جیدادی.‏ 
ACT.13.19	کنعان یوردوندا یاشایان یِدی طایفانی قیریپ، یورتلارینی اُلارا میراث بِردی.‏ 
ACT.13.20	بولارینگ هِمِّسی دُرت یوز اِلّی ییل مِزِنّه دُوام اِتدی.‏
ACT.13.20	‏«‏موندان سُنگ خودای اُلارا سموئیل پیغامبارینگ زامانا چِنلی قاضیلار بِردی.‏ 
ACT.13.21	اُنسُنگ اسرائیل خالقی پادیشاه طالاب اِتدی.‏ خودای اُلارا قِیس اُغلی شائولی پادیشاه اِدیپ بِردی.‏ بِنیامین طایفاسیندان بُلان شائول قیرق ییل حُکوم سوردی.‏ 
ACT.13.22	خودای شائولی تاختدان دوشورِندِن سُنگ بُلسا، اُلارا داوودی پادیشاه اِتدی و اُل حاقدا شاهاتلیق اِدیپ:‏ ‏”‏گُونومدِن توریان بیر آدامی، یَسانینگ اُغلی داوودی تاپدیم.‏ اُل مِنینگ هِمّه ایسلِگیمی بِرجای اِدِر“‏ دییدی.‏
ACT.13.23	‏«‏شِیلِلیکده، خودای اُز بِرِن واعداسینا گُرَه، داوودینگ نِسلیندِن عیسانی اسرائیل خالقینا نِجات بِریَنچی اِدیپ ایبِردی.‏ 
ACT.13.24	عیسی گِلمِزدِن اُنگ بُلسا یحیی تامام اسرائیل خالقینا توبا اِتمِگی و تَعمیدلِنمِگی واغیظ اِتدی.‏ 
ACT.13.25	یحیی اُزونه تابشیریلان ایشی تاماملامازدان اُنگ:‏ ‏”‏سیز مِنی مسیح حاساپلایارسینگیزمی؟ یُق، مِن مسیح دَل.‏ اُل مِندِن سُنگرا گِلِر.‏ مِن اُنونگ کُووشینینگ باغینی چُزمَگه-ده میناسیپ دَلدیرین“‏ دییدی.‏
ACT.13.26	‏«‏اِی دُغانلار، ابراهیمینگ نِسیل‍لِری!‏ اِی، خودایا عیبادات اِدیَن باشغا میلِّتلِر!‏ نِجات بِریَنیمیز باراداقی بو خابار بیزه بِریلدی.‏ 
ACT.13.27	اورشلیمینگ ایلاتی و اُلارینگ باشلیقلاری عیسانی تانیمان، اُنی اُلومه مَحکوم اِتدیلِر.‏ شِیدیپ، اُلار اُوالقی پیغامبارلارینگ آیدانلارینی یِرینه یِتیردیلِر.‏ بِیتمِک بیلِن اُلار سَبَّت گونی اُقیلیان پیغامبارلارینگ سُزلِرینَه گُرَه حِرِکِت اِتدیلِر.‏ 
ACT.13.28	اُلوم جِزاسینا لاییق هیچ بیر سِبَپ تاپماسالار-دا، پیلاتُسدان اُنونگ اُلدوریلمِگینی طالاب اِتدیلِر.‏ 
ACT.13.29	اُل حاقدا یازیلانلارینگ بارینی بِرجای اِدِنلِریندِن سُنگ بُلسا، اُنی صلیبدِن دوشوریپ، بیر قابردا قُیدولار.‏ 
ACT.13.30	اِمّا خودای اُنی اُلومدِن دیرِلتدی.‏ 
ACT.13.31	بیرنَچه گونلَپ عیسی اُزی بیلِن جلیل‌دِن اورشلیمه گِلِنلِره گُروندی.‏ بو آداملار ایندی اسرائیل خالقینا اُل حاقدا شاهاتلیق اِدیَرلِر.‏
ACT.13.32+ACT.13.33	‏«‏بیز حَضیر سیزه خوش خاباری اِعلان اِدیَریس:‏ خودای عیسانی اُلومدِن دیرِلدیپ، اُز فِرزِنتلِری بُلان بیزینگ اوچین آتا-بابالاریمیزا بِرِن واعداسینی بِرجای اِتدی.‏ بو حاقدا زِبورینگ ایکینجی بُلومینده شِیله یازیلان:‏
ACT.13.32+ACT.13.33	سِن مِنینگ اُغلومسینگ،
ACT.13.32+ACT.13.33	بو گون مِن سانگا آتا بُلدوم.‏
ACT.13.34	عیسانینگ اُلومدِن دیرِلیشی و آصلا چویریمِزلیگی حاقیندا خودای شِیله دییدی:‏
ACT.13.34	داوودا واعدا بِرِن خاطیرجِملیگیم و مُقادِّس بِرِکِتلِریم بیلِن سیزی هِم بِرِرین.‏
ACT.13.35	زِبورینگ باشغا بُلومینده شِیله یازیلان:‏
ACT.13.35	سِن مُقادِّسینگ قابردا چویریمَگه یُل بِرمِرسینگ.‏
ACT.13.36	‏«‏داوود باباتدا آیتساق، اُل اُز واقتیندا خودایینگ ماقصادی اوچین خیدمات اِتدی.‏ اُل دونیَه‌دِن اُتوپ، آتا-بابالارینینگ یانیندا جایلاندی؛ اُنونگ جِسِدی چویرَپ گیتدی.‏ 
ACT.13.37	اِمّا خودایینگ دیرِلدِنی چویریمِدی.‏ 
ACT.13.38+ACT.13.39	شُنونگ اوچین هِم، اِی، دُغانلار، شونی بیلیپ قُیونگ:‏ بیز سیزه گونَه‌لِرینگ عیسانینگ اوستو بیلِن باغیشلانیاندیغینی اِعلان اِدیَریس.‏ عیسی ایمان گِتیرِن هِر بیر آدام اُنونگ اوستو بیلِن آقلانیار.‏ بو موسانینگ شِریغاتینا گُرَه مومکین دَلدی.‏ 
ACT.13.40	ایندی خاباردار بُلونگ، پیغامبارلارینگ بو آیدانلاری باشینگیزا گِلمِسین:‏
ACT.13.41	سِراِدینگ، اِی، ماسغارا اِدیَنچیلِر،
ACT.13.41	حایرانا قالیپ، هِلَک بُلونگ!‏
ACT.13.41	سیزینگ زامانینگیزدا مِن شِیله بیر ایش اِدِرین،
ACT.13.41	اُنی سیزه بیری بِیان اِتسه آصلا اینانمارسینگیز.‏»‏
ACT.13.42	پولس بیلِن بارنابا یَهودیلِرینگ کِنیسه‌سیندِن چیقیپ باریارقالار، خالق گِلجِک سَبَّت گونی-ده بو زاتلار حاقیندا گورّونگ بِرمِکلِرینی اُلاردان خاییش اِتدی.‏ 
ACT.13.43	کِنیسه‌دَکی خالق گیدِندِن سُنگ، یَهودیلِرینگ و یَهودی دینینی قابول اِدِنلِرینگ کَنسی پولس بیلِن بارنابانینگ ایزینا دوشدولِر.‏ پولس بیلِن بارنابا اُلارا هِمیشه خودایینگ مِرحِمِتی بیلِن یاشاماقلارینی ناصیحات اِتدیلِر.‏
ACT.13.44	گِلجِک سَبَّت گونی بُلسا خوش خاباری دینگلِمِک اوچین هِمّه شَهر دییِن یالی ییغناندی.‏ 
ACT.13.45	شونچا کَن جِماغاتی گُروپ، یَهودیلِری باخیلچیلیق دُلوپ آلدی.‏ اُلار پولسینگ آیدان زاتلارینا قارشی چیقیپ، اُنگا سِودیلِر.‏ 
ACT.13.46	پولس بیلِن بارنابا هِم باتیرلیق بیلِن شِیله دییدیلِر:‏ ‏«‏خودایینگ خوش خاباری اَوَّل سیزه واغیظ اِدیلمِلیدی.‏ اِمّا سیز اُنی رِت اِتدینگیز!‏ بو بُلسا سیزینگ اِبِدی یاشایشا میناسیپ دَلدیگینگیزی بِلّی اِدیَر.‏ شُنونگ اوچین بیز باشغا میلِّتلِره یوزلِنیَریس.‏ 
ACT.13.47	چونکی خودای بیزه شِیله تابشیریق بِردی:‏
ACT.13.47	یِرینگ آنگری طارافینا چِنلی نِجات بِرمِک اوچین،
ACT.13.47	سِنی میلِّتلِره نور اِتدیم.‏»‏
ACT.13.48	میلِّتلِر مونی اِشیدِنلِرینده شاتلانیپ، خودایینگ سُزینَه اولی حُرمات قُیدولار.‏ شِیلِلیکده، اِبِدی یاشاییش اوچین سایلانانلارینگ هِمِّسی ایمان گِتیردیلِر.‏
ACT.13.49	بو خوش خابار یوردونگ هِمّه یِرینه یایرادی.‏ 
ACT.13.50	اِمّا یَهودیلِر شَهرینگ اولی مِرتِبه‌لی دیندار آیال‍لارینی و آد-آبرایلی اِرکِکلِرینی پولس بیلِن بارنابانینگ قارشیسینا قاهارلاندیردیلار.‏ شِیلِلیکده، اُلاری آزارلاپ، اُز یورتلاریندان کُووپ چیقاردیلار.‏ 
ACT.13.51	بو ایکی رِسول بُلسا اُلارا قارشیلیق حُکمونده، آیاقلارینینگ تُزونی قاقیپ، قونیه شَهرینه گیتدیلِر.‏ 
ACT.13.52	اِمّا انطاکیه‌دَکی شَگیرتلِر بُلسا شاتلیقدان و مُقادِّس روحدان دُلدولار.‏
ACT.14.1	پولس بیلِن بارنابا قونیه شَهرینده هِم عادات بُلشی یالی یَهودیلِرینگ کِنیسه‌سینه باردیلار.‏ اُل یِرده اُلار شِیله بیر گویچلی واغیظ اِدِنلِری اوچین، کَن سانلی یَهودیلِر و باشغا میلِّتلِر ایمان گِتیردیلِر.‏ 
ACT.14.2	اِمّا ایمان گِتیرمِدیک یَهودیلِر باشغا میلِّتلِری بو ایکی رِسولینگ اوستونه آزدیریپ، ایماندارلارا قارشی اُلارینگ فیکرینی زَهِرلِدیلِر.‏ 
ACT.14.3	پولس بیلِن بارنابا بو یِرده اوزاق واقت قالیپ، تانگری عیسی حاقدا باتیرلیق بیلِن واغیظ اِتدیلِر.‏ تانگری عیسی هِم اُلارا مُعجِزه‌لِر و عالاماتلار گُرکِزمِک باشارجاغینی بِریپ، اُز مِرحِمِتی باراداقی خاباری اُلارینگ اوستو بیلِن تاصدیقلادی.‏
ACT.14.4	شَهرینگ خالقی ایکَه بُلوندی؛ اُلارینگ بیر بُلِگی یَهودیلِرینگ، بیر بُلِگی-ده رِسول‍لارینگ طارافینا گِچدی.‏ 
ACT.14.5	شوندان سُنگ یَهودیلِر و باشغا میلِّتلِر اُزلِرینینگ باشلیقلاری بیلِن بیرلیکده رِسول‍لارینگ اوستونه دُپولیپ، اُلاری داشلاجاق بُلدولار.‏ 
ACT.14.6	رِسول‍لار موندان خابارلی بُلانسُنگلار، لیکاونیه‌نینگ لِستره، دِربه شَهرلِرینه و اُلارینگ داش-تُوِرِگینه قاچدیلار.‏ 
ACT.14.7	اُل یِرلِرده-ده خوش خاباری واغیظ اِتدیلِر.‏
ACT.14.8	لِستره‌ده آیاقلاری فِلِج بیر آدام یاشایاردی.‏ اُل عُمور بُیی فِلِجدی و هیچ واقت یُریمَندی.‏ 
ACT.14.9	بو آدام پولسینگ گورّونگینی دینگلَپ اُتیردی.‏ پولس هِم اُنگا دیقّاتلی سِراِدیپ، اُنونگ شِفا بِرجِگینه ایمانینینگ باردیغینی گُردی.‏ 
ACT.14.10	شُندا پولس قاتی سِس بیلِن:‏ ‏«‏یِرینگدِن تور!‏»‏ دییدی.‏ اُل هِم تاوسوپ توردی-دا، یُریپ باشلادی.‏
ACT.14.11	جِماغات پولسینگ اِدِن ایشینی گُروپ، لیکاونیه دیلینده:‏ ‏«‏خودایلار اینسان صوراتیندا بیزینگ یانیمیزا اینیپدیرلِر!‏»‏ دییّپ قیغیریشدیلار.‏ 
ACT.14.12	بارنابانی ‏«‏زِئوس»‏، پولسی بُلسا، اِساسی سُزلَپ باشاران اوچین ‏«‏هِرمِس»‏ دییّپ آدلاندیردیلار.‏ 
ACT.14.13	زِئوسینگ بُتخاناسی شَهرینگ داشیندا یِرلِشیَردی.‏ زِئوس کاهینیسی بُینونا گول چِمِنلِری گِیدیریلِن سیغیرلاری شَهر دِروِزه‌لِرینینگ آغزینا گِتیریپ، خالق بیلِن بیرلیکده قربانلیق بِرجِک بُلدی.‏
ACT.14.14	اِمّا رِسول‍لار، بارنابا بیلِن پولس مونی اِشیدیپ، یاقالارینی ییرتیپ، خالقینگ اُرتاسینا باسیم گیردیلِر.‏ اُلار قاتی سِس بیلِن:‏ 
ACT.14.15	‏«‏آداملار!‏ نَمه اوچین بِیله اِدیَرسینگیز؟ بیز هِم سیزه مِنگزِش اینساندیریس.‏ سیزه خوش خابار آلیپ گِلدیک.‏ ایندی بو بُش زاتلاردان اِل چِکینگ-ده، یِری، آسمانی، دِریانی و اُلارینگ ایچیندَکی هِمّه زاتلاری یارادان دیری خودایا طاراف دُلانینگ.‏ 
ACT.14.16	گِچِن زاماندا خودای هِمّه خالقلارا اُز یُل‍لارینا گُرَه یُریمَگه اِجازا بِردی.‏ 
ACT.14.17	اِمّا، اُل اُزونینگ باردیغینی هیچ هاچان دِلیلسیز قُیمایار.‏ سِراِدینگ!‏ سیزه یاخشیلیق اِدیپ، آسماندان یاغین یاغدیریار، فَصلیندا حاصیل بِریَر، قارنینگیزی کِمسیز دُیروپ، یورِکلِرینگیزی شاتلیقدان دُلدوریار»‏ دییدیلِر.‏ 
ACT.14.18	بو سُزلِر بیلِن اُلار خالقی اُزلِرینه قربانلیق هُدورلِمِکدِن زُردان دَندیردیلِر.‏
ACT.14.19	اِمّا انطاکیه‌دِن و قونیه‌دِن گِلِن یَهودیلِر خالقی آزدیریپ، پولسی داشلادیلار و اُلِندیر دییّپ گومَن اِدیپ، اُنی شَهردِن سویرَپ چیقاردیلار.‏ 
ACT.14.20	اِمّا شَگیرتلِر داشینا اویشِنلِرینده، پولس یِریندِن توروپ، شَهره قایتدی.‏ اِرتیسی گون اُل بارنابا بیلِن دِربه طارافا یُلا دوشدی.‏
ACT.14.21	دِربه‌ده اُلار خوش خاباری واغیظ اِدیپ، کَن شَگیرت ییغنادیلار.‏ سُنگرا لِستره، قونیه و انطاکیَه دُلانیپ گِلدیلِر.‏ 
ACT.14.22	اُلار شَگیرتلِری قوواتلاندیردیلار و اُلارا ایماندا قاییم دورماغی ناصیحاتلاپ:‏ ‏«‏خودایینگ پادیشاهلیغینا گیرمِگیمیز اوچین، بیزینگ کَن قینچیلیقلاری باشدان گِچیرمِگیمیز گِرِک»‏ دییَّردیلِر.‏ 
ACT.14.23	پولس بیلِن بارنابا هِر بیر کِلیسا اوچین یاشولیلار بِلِّدیلِر.‏ سُنگرا دُغا اِدیپ، آرازا توتوپ بو یاشولیلاری اُزلِرینینگ ایمان گِتیرِن خودایینا تابشیردیلار.‏
ACT.14.24	اُنسُنگ پیسیدیه‌نینگ ایچیندِن گِچیپ، پامفیلییَه گِلدیلِر.‏ 
ACT.14.25	پِرجه شَهرینده عیسی حاقیندا واغیظ اِدِنلِریندِن سُنگ، آتالیَه گیتدیلِر.‏ 
ACT.14.26	اُل یِردِن هِم اُلار کِشتیلی انطاکیَه دُلانیپ گِلدیلِر.‏ پولس بیلِن بارنابا بو شَهرده اُزلِرینی خودایینگ مِرحِمِتینه تابشیریپ، اِدیل شو یِردِن ایندی تاماملان ایشلِرینی یِرینه یِتیرمَگَه اوغراپدیلار.‏ 
ACT.14.27	انطاکیَه گِلِنلِریندِن سُنگ، رِسول‍لار ایماندارلاری بیر یِره چاغیریپ، اُلارا خودایینگ اُزلِرینینگ اوستو بیلِن هِمّه بیتیرِن ایشلِرینی و یَهودی دَل‍لِرینگ ایمان گِتیرمِگی اوچین، اُنونگ آچان قاپی بارادا گورّونگ بِردیلِر.‏ 
ACT.14.28	رِسول‍لار اوزاق واقتلاپ شَگیرتلِر بیلِن بیله بُلدولار.‏
ACT.15.1	یهودیه‌دِن بیرنَچه آدام انطاکیَه گِلیپ، دُغانلارا:‏ ‏«‏موسانینگ شِریغاتینا گُرَه سونِّتلِنمِسِنگیز، نِجات تاپیپ بیلمِرسینگیز»‏ دییّپ اُورِدیَردیلِر.‏ 
ACT.15.2	پولس بیلِن بارنابا بو آداملار بیلِن کَن چِکِلِشیپ جِدِلِّشدیلِر.‏ اُنسُنگ بو مِسِلَنی چُزمِک اوچین، بِیلِکی دُغانلارینگ بیرنَچه‌سی بیلِن بیرلیکده، پولس بیلِن بارنابا اورشلیمدَکی رِسول‍لارینگ و یاشولیلارینگ یانینا گیتمِلی دییِن قارارا گِلیندی.‏ 
ACT.15.3	کِلیسا اُلاری یُلا سالیپ اوغراتدی.‏ اُلار فینیقیه‌نینگ و سامِره‌نینگ ایچیندِن گِچیپ، باشغا میلِّتلِرینگ-ده خودایی قابول اِدِندیکلِری بارادا گورّونگ بِردیلِر.‏ بو خابار هِمّه ایماندارلارا اولی شاتلیق گِتیردی.‏
ACT.15.4	اورشلیمه گِلِنلِرینده بُلسا، رِسول‍لار و یاشولیلار و هِمّه کِلیسا اُلاری قیزغین قارشیلادی.‏ پولس بیلِن بارنابا خودایینگ اُزلِرینینگ اوستو بیلِن بیتیرِن هِمّه ایشلِرینی کِلیسالارا گورّونگ بِردیلِر.‏ 
ACT.15.5	اِمّا فَریسی‌لِردِن ایمان گِتیرِنلِرینگ کَبیری آیاغا قالیپ:‏ ‏«‏باشغا میلِّتلِردِن بُلانلاری سونِّتلِمِلی و اُلارا موسانینگ شِریغاتینی بِرجای اِتمِگی تابشیرمالی»‏ دییدیلِر.‏
ACT.15.6	اُنسُنگ رِسول‍لار و یاشولیلار بو مِسِله بارادا ماصلاحاتلاشماغا ییغناندیلار.‏ 
ACT.15.7	ییغناقدا گورّونگ اوزاغا چِکِنسُنگ، پِطرُس یِریندِن توروپ، اُلارا شِیله دییدی:‏ ‏«‏دُغانلار!‏ اُزونگیز بیلیَنسینگیز، باشغا میلِّتلِره خوش خاباری واغیظ اِتمِگیم اوچین، بیرنَچه واقت موندان اُنگ خودای آرانگیزدان مِنی سایلادی.‏ اُل میلِّتلِرینگ بو خوش خاباری اِشیدیپ، ایمان گِتیرمِگی اوچین شِیله اِتدی.‏ 
ACT.15.8	هِر بیر اینسانینگ یورِگینی بیلیَن خودای بیزه بِرِن مُقادِّس روحونی باشغا میلِّتلِره هِم بِردی.‏ شُنونگ اوستو بیلِن اُلاری قابول اِدِندیگینی تاصدیقلادی.‏ 
ACT.15.9	خودای اُلارینگ ایمانینینگ اوستو بیلِن یورِکلِرینی پَکلِدی.‏ شِیدیپ، خودای بیزینگ بیلِن باشغا میلِّتلِرینگ آراسینداقی فارقی یُق اِتدی.‏ 
ACT.15.10	بِیله بُلسا، نَمه اوچین آتا-بابالاریمیزینگ و اُزومیزینگ گُتِریپ بیلمِدیک یوغیمیزی شَگیرتلِرینگ بُینونا سالیانگیز؟ خودایی ایمتِحانلاجاق بُلیارسینگیزمی؟ 
ACT.15.11	یُق!‏ بیز اُزومیزینگ هِم، اُلارینگ هِم تانگریمیز عیسانینگ مِرحِمِتی بیلِن نِجات تاپیاندیغیمیزا اینانیاریس.‏»‏
ACT.15.12	اُنسُنگ هِمِّلِر سِسّیز بُلوپ، پولس بیلِن بارنابانی دینگلِدیلِر.‏ اُلار خودایینگ اُزلِرینینگ اوستو بیلِن باشغا میلِّتلِره گُرکِزِن اولی عالاماتلارینی و مُعجِزه‌لِرینی گورّونگ بِردیلِر.‏ 
ACT.15.13	اُلار گورّونگلِرینی قوتاراندان سُنگ، یعقوب سُزه باشلاپ، شِیله دییدی:‏ ‏«‏دُغانلار، مانگا قولاق آسینگ!‏ 
ACT.15.14	اینه، شمعون
ACT.15.15	پیغامبارلارینگ سُزلِری-ده بو آیدیلانلار بیلِن دُغری گِلیَر.‏ اینه، اُندا شِیله یازیلان:‏
ACT.15.16	موندان سُنگ مِن دُلانیپ گِلیپ،
ACT.15.16	داوودینگ ییقیلان چادیرینی دیکِلدِرین.‏
ACT.15.16	وِیران بُلان یِرلِرینی بِجِریپ،
ACT.15.16	اُنی تَزه‌دِن سالارین.‏
ACT.15.17	شِیدیپ، آمان قالانلار خودایی آغتارسین،
ACT.15.17	مانگا باغلی هِمّه میلِّتلِر خودایی گُزلِسین.‏
ACT.15.17	مونی بو زاتلاری اِدیَن خودای آیدیاندیر،
ACT.15.18	بولار قادیمدان معلیمدیر.‏
ACT.15.19	‏«‏شُنونگ اوچین هِم خودایی قابول اِدیَن باشغا میلِّتلِره قینچیلیق دُرِتمِلی دَل دییِن قارارا گِلدیم.‏ 
ACT.15.20	قایتام، اُلارا نامه یازیپ، شِیله آیدایلینگ:‏ ‏”‏بُتلارا هُدورلِنِن قربانلیق اِتینی اییمِکدِن، زینادان، داماغی چالینمادیق حایوانینگ اِتیندِن و قانیندان داش دورونگ“‏.‏ 
ACT.15.21	چونکی موسانینگ شِریغاتی قادیم زاماندان بَری هِر بیر شَهرده واغیظ اِدیلیَر، هِر سَبَّت گونی کِنیسه‌لِرده اُقیلیار.‏»‏
ACT.15.22	سُنگرا رِسول‍لار و یاشولیلار تامام کِلیسا بیلِن بیرلیکده بیرنَچه آدامی سایلاپ، اُلاری پولس هِم-ده بارنابا بیلِن انطاکیَه ایبِرمِک قارارینا گِلدیلِر.‏ اُلار ایکی آدامی، بارسابا لاقابی یهودانی و سیلاسی سایلادیلار، اُلارینگ ایکیسی-ده دُغانلارینگ آراسیندا یُلباشچیدیلار.‏ 
ACT.15.23	اِل‍لِرینه شو نامه‌نی بِریپ:‏
ACT.15.23	‏«‏سیزینگ دُغانلارینگیز بُلان بیز رِسول‍لار و یاشولیلار انطاکیه‌ده، سوریه‌ده، کیلیکیه‌ده یاشایان یَهودی دَل ایمانلی دُغانلارا سالام یُلّایاریس.‏
ACT.15.24	‏«‏بیزینگ اِشیدیشیمیزه گُرَه، آرامیزدان کَبیرلِری باریپ، اُز سُزلِری بیلِن سیزی قُرقا سالیپ، فیکرینگیزی بولاشدیریپدیرلار.‏ اِمّا اُلاری بیز ایبِرمِدیک.‏ 
ACT.15.25	شُنونگ اوچین هِم آرامیزدان بیرنَچه آدامی سایلاپ، اُلاری عزیز دُستلاریمیز بارنابا و پولس بیلِن بیله سیزینگ یانینگیزا یُلّاماغی بیر آغیزدان قارار اِتدیک.‏ 
ACT.15.26	بولار تانگریمیز عیسی مسیحه قولّوق اِتمِک اوچین جانینی اُرتا قُیان آداملاردیر.‏ 
ACT.15.27	شِیلِلیکده، بیز یهودا بیلِن سیلاسی یُلّایاریس، اُلار بیزینگ یازانلاریمیزی دیل اوستو بیلِن تاصدیقلارلار.‏ 
ACT.15.28	بیز مُقادِّس روح و واجیپ زادلاردان باشغا هیچ بیر زادی سیزینگ اوستونگیزه یوکلِمِلی دَلدیگینی دُغری بیلدیک:‏ 
ACT.15.29	بُتلارا هُدورلِنِن قربانلیق اِتینی اییمِکدِن، زینادان، داماغی چالینمادیق حایوانینگ اِتیندِن و قانیندان داش دورونگ.‏ شولاردان ساقلانسانگیز، یاخشی ایش اِدِرسینگیز.‏
ACT.15.29	خوش، ساغ-سالامات بُلونگ.‏»‏
ACT.15.30	شِیلِلیکده، اُلار یُلا دوشدولِر.‏ انطاکیَه گِلیپ، ایماندارلاری اویشوردیلِر-ده، نامه‌نی قاوشوردیلار.‏ 
ACT.15.31	ایماندارلار نامه‌دَکی قوواتلاندیریجی خاباری اُقیپ، شاد بُلدولار.‏ 
ACT.15.32	یهودا بیلِن سیلاس نِبیدیلِر.‏ اُلار دُغانلارا کَن ناصیحات اِدیپ، اُلارینگ ایمانینی قاییملادیلار.‏ 
ACT.15.33	بیرنَچه واقت اُل یِرده بُلانلاریندان سُنگرا، دُغانلار اُلاری رِسول‍لارینگ یانینا ساغ-سالامات اوغرادیپ گُیبِردیلِر.‏ 
ACT.15.34	پولس و بارنابا هِم انطاکیه‌ده قالدیلار.‏ 
ACT.15.35	اُلار باشغالار بیلِن بیرلیکده تَعلیم بِریپ، خوش خاباری اِعلان اِتدیلِر.‏
ACT.15.36	بیرنَچه گوندِن سُنگ پولس بارنابا:‏ ‏«‏ایندی خوش خاباری اِعلان اِدِن شَهرلِریمیزه دُلانیپ بارایلی، اُل یِردَکی دُغانلاریمیزی گُروپ، یاغدایلارینی سُرایلی»‏ دییدی.‏ 
ACT.15.37	یوحنا دییلیپ آدلاندیریلیان مَرقُس-دا بارنابا اُزلِری بیلِن اَکیتمِک ایسلِیَردی.‏ 
ACT.15.38	اِمّا پولس اُزلِرینی پامفیلیه‌ده تِرک اِدیپ، خودایینگ خیدماتینی آخیرینا چِنلی بیله دُوام اِتمِدیک مَرقُسی اَکیتمِگی دُغری بیلمِدی.‏ 
ACT.15.39	شِیلِلیکده، آرالاریندا اُنگوشماسیزلیق دُرَپ، اُلار بیری-بیرلِریندِن آیریلدیلار.‏ بارنابا یانینا مَرقُسی آلیپ، کِشتی بیلِن قِپرِسه گیتدی.‏ 
ACT.15.40	پولس بُلسا سیلاسی سایلادی، ایماندارلار اُلاری خودایینگ مِرحِمِتینه تابشیرانلاریندان سُنگرا، اُلار یُلا دوشدولِر.‏ 
ACT.15.41	اُلار سوریه و کیلیکیه آیلانیپ، کِلیسالاری قاییملادیلار.‏
ACT.16.1	پولس دِربه و لِستره شَهرلِرینه گِلدی.‏ لِستره‌ده تیموتاوس آدلی عیسانینگ بیر شَگیردی باردی.‏ اُنونگ اِنه‌سی ایمانلی یَهودیدی، آتاسی بُلسا یونانیدی.‏ 
ACT.16.2	لِستره‌دَکی و قونیه‌دَکی دُغانلار اُل بارادا قاوی سُزلِر آیدیاردیلار.‏ 
ACT.16.3	پولس تیموتاوسی اُزی بیلِن اَکیتمِک ایسلِیَردی.‏ شُنونگ اوچین اُنی سونِّت اِتدیردی، سِبَبی اُل یِرده یاشایان یَهودیلِرینگ هِمِّسی تیموتاوس‌ینگ آتاسینینگ یونانیدیغینی بیلیَردیلِر.‏
ACT.16.4	اُلار شَهرلِرینگ ایچیندِن گِچیپ، اُل یِردَکی ایماندارلارا اورشلیمدَکی رِسول‍لار و یاشولیلار طارافیندان قابول اِدیلِن قارارلارا ایزینا دوشمِکلیگی تابشیریاردیلار.‏ 
ACT.16.5	شِیلِلیکده، دُغانلارینگ ایمانی خاص-دا قاییملانیپ، اُلارینگ سانی هِر گون آرتیاردی.‏
ACT.16.6	مُقادِّس روح طارافیندان خودایینگ سُزونی آسیا وِلایاتینا واغیظ اِتمِکلیگی ساقلانان سُنگ، پولس شُندا فریجیه و غَلاطیه اولکه‌سیندِن گِچدیلِر.‏ 
ACT.16.7	اُلار میسیه سِرحِدینه گِلیپ، بیطینیه وِلایاتینا گیرمِکچی بُلدولار.‏ اِمّا عیسانینگ روحی اُلارا اِجازا بِرمِدی.‏ 
ACT.16.8	اُنسُنگ میسیه‌نینگ اوستو بیلِن تروآسا گیتدیلِر.‏
ACT.16.9	شُل گیجه پولس بیر رویا گُردی.‏ مَقدونیه‌لی بیر آدام اُنونگ قارشیسیندا دوروپ:‏ ‏«‏مَقدونیه گِل، بیزه کُمِک اِت!‏»‏ دییّپ یالباردی.‏ 
ACT.16.10	پولس بو رویانی گُرِنسُنگ، خودای بیزی اُلارا خوش خاباری واغیظ اِتمَگه چاغیریار دییِن نِتیجَه یِتیپ، بیز دِرِّو مَقدونیه طاراف یُلا دوشدوک.‏
ACT.16.11	شِیلِلیکده، تروآسدان کِشتی بیلِن دُغری ساموتراکیا، اِرتیسی هِم نیاپولیسه گیتدیک.‏ 
ACT.16.12	اُل یِردِن-ده مَقدونیه‌نینگ مُهوم وِلایاتیندا یِرلِشیَن فیلیپی شَهرینه گِلدیک.‏ بو شَهر روما باغلیدی.‏ بیز نَچه گونلَپ اُل یِرده قالدیق.‏
ACT.16.13	سَبَّت گونی بیز شَهردِن آرنا کِنارینا چیقدیق.‏ اُل یِرده عیبادات اِدیلیَن یِرینگ باردیغینی بیلیَردیک.‏ اُنسُنگ اُل یِرده ییغنانان آیال‍لار بیلِن اُتوریپ، اُلارا گورّونگ بِرمَگه باشلادیق.‏ 
ACT.16.14	بیزی دینگلَپ اُتورانلارینگ آراسیندا لیدییه آدلی بیر سُوداگَر آیال هِم باردی.‏ اُل تیاتیرا شَهریندِن بُلوپ، آرغاوان پارچالار ساتیاردی.‏ بو آیال خودایا عیبادات اِدیَردی.‏ پولسینگ سُزلِرینه قولاق آسماق اوچین، خودای اُنونگ یورِگینی آچدی.‏ 
ACT.16.15	لیدییه هِمّه اُی-ایچِرسی بیلِن تَعمیدلِنِندِن سُنگرا بیزی اُیونه چاغیریپ:‏ ‏«‏مِنی خودایا صادیق ساییان بُلسانگیز، گِلینگ-ده، اُیومده قالینگ»‏ دییّپ یالباریپ، بیزی راضیلادی.‏
ACT.16.16	بیر گون عیبادات اِدیلیَن یِره باریارقاق، فال آغتاریانچیلیق روحی اِیِلَن بیر قیرناقا دوش گِلدیک.‏ بو قیز فال آتماقلیق بیلِن آقالارینا کَن پول قازانیپ بِریَردی.‏ 
ACT.16.17	اُل پولسینگ و بیزینگ ایزیمیزا دوشوپ:‏ ‏«‏بو آداملار اینگ بِییک خودایینگ بِنده‌لِریدیر.‏ اُلار سیزه نِجات تاپماغینگ یُلونی واغیظ اِدیَرلِر»‏ دییّپ قیغیریاردی.‏ 
ACT.16.18	اُل بیرنَچه گونلَپ شِیله دییّپ قیغیرماغینی دُوام اِتدی.‏ آخیری پولس بیزار بُلوپ، ایزینا اُورولیپ، جینا:‏ ‏«‏عیسی مسیحینگ آدیندان اِمر اِدیَرین:‏ بو قیزینگ ایچیندِن چیق!‏»‏ دییدی.‏ جین شُل واقتینگ اُزونده قیزدان چیقدی.‏
ACT.16.19	اُنونگ آقالاری قازانچ اومیدلارینینگ اِلدِن گیدِنینی گُروپ، پولس بیلِن سیلاسی توتوپ، بازارا چِنلی سویرَپ گِتیردیلِر.‏ 
ACT.16.20	اُلاری حاکیملِرینگ اُوونه گِتیریپ:‏ ‏«‏بو آداملار شَهریمیزده قالماغال توروزیارلار.‏ اُزلِری هِم بُلسا یَهودی، 
ACT.16.21	بیز بُلسا رومی، اُلار بیزینگ قانونیمیزا تِرس گِلیَن عاداتلاری واغیظ اِدیَرلِر.‏ بیزه اُلارینگ عاداتلارینی قابول اِتمِک یا-دا بِرجای اِتمِک قاداغاندیر»‏ دییدیلِر.‏ 
ACT.16.22	خالق هِم پولس بیلِن سیلاسا قارشی آیاغا قالدیلار.‏ شِیلِلیکده، حاکیملِر سِربازلارا اُلارینگ لِباسلارینی چیقاریپ، تایاقلاپ اورماغی دِستور بِردیلِر.‏ 
ACT.16.23	کَن تایاقلانلاریندان سُنگ، زیندانا سالدیلار-دا، زیندانبانا اُلاری قاییم ساقلاماغی تابشیردیلار.‏ 
ACT.16.24	اُل هِم شِیله تابشیریق آلانسُنگ، اُلاری زیندانینگ ایچکی بُلومینه سالیپ، آیاقلارینا یُغین تاختا باغلادیلار.‏
ACT.16.25	یاریگیجَنگ تُوِرِگی پولس بیلِن سیلاس دُغا اِدیپ، خودایا اُوگولی آیدیملار آیدیاردیلار، زیندانیلار هِم اُلاری دینگلِیَردی.‏ 
ACT.16.26	بیردِن گویچلی یِرتیترِمه بُلدی، زیندانینگ دویبی سارسیپ، هِمّه قاپیلار بیردِن آچیلدی، هِمِّلِرینگ زینجیرلاری اوزولدی.‏ 
ACT.16.27	اوقودان اُیانان زیندانبان زیندانینگ قاپیلارینینگ آچیقدیغینی گُردی.‏ اُل زیندانیلار قاچاندیر گومَن اِدیپ، اُزونی اُلدورجِک بُلوپ، قیلیجینی چیقاردی.‏ 
ACT.16.28	اِمّا پولس قاتی سِس بیلِن:‏ ‏«‏ساقلان!‏ جانینگا قاصت اِتمه، بیزینگ هِمَّمیز شو یِرده!‏»‏ دییّپ قیغیردی.‏
ACT.16.29	باش گُزِگچی چیراغ گِتیردیپ، ایچِری تیز گیردی.‏ اُل تیترَپ باریپ، پولس بیلِن سیلاسینگ آیاغینا ییقیلدی.‏ 
ACT.16.30	اُلاری داشاری چیقاریپ:‏ ‏«‏آقالار!‏ مِن نِجات تاپماق اوچین نَمه اِتمِلی؟»‏ دییّپ سُرادی.‏ 
ACT.16.31	اُلار هِم:‏ ‏«‏تانگریمیز عیسی ایمان گِتیر، اُزونگ-ده، هِمّه اُی-ایچِرینگ-ده نِجات تاپارلار»‏ دییدیلِر.‏ 
ACT.16.32	سُنگرا اُلار زیندانبانا و اُنونگ اُی-ایچِرسینه خوش خاباری اِعلان اِتدیلِر.‏ 
ACT.16.33	شُل گیجَه‌نینگ اُزونده زیندانبان اُلاری بیر چِته چیقاریپ، یارالارینی یوودی.‏ سُنگرا شو واقت اُل اُی-ایچِرسیندَکیلِر بیلِن بیله تَعمیدلِندی.‏ 
ACT.16.34	اُنسُنگ اُلاری اُیونه سالیپ، اُولِرینه ساچاق یازدی.‏ اُل تامام اُی-ایچِرسی بیلِن بیرلیکده خودایا ایمان گِتیرِندیگینه بِگِندی.‏
ACT.16.35	اِرتیسی دانگ آتاندا، حاکیملِر اُز قولّوقچیلارینی ایبِریپ:‏ ‏«‏شُل آداملاری بُشات»‏ دییدیلِر.‏ 
ACT.16.36	زیندانبان هِم بو خاباری پولسه یِتیریپ:‏ ‏«‏حاکیملِر سیزه گیدیبِرینگ دییّپ خابار یُلّاپدیرلار.‏ ایندی سیز گیدیپ بیلِرسینگیز.‏ ساغامان بارینگ»‏ دییدی.‏ 
ACT.16.37	اِمّا پولس اُلارا:‏ ‏«‏روم میلّیِتیمیزَه باقمازدان، بیزی خالقینگ اُوونده دِلیلسیز یِنچدیلِر، زیندانا زینگدیلار.‏ نَمه اوچین ایندی بیزی اُغرینچا بُشادیپ گُیبِرجِک بُلیارلار؟ بو بُلماز!‏ قُی، بیزی زینداندان اُزلِری گِلیپ چیقارسینلار»‏ دییدی.‏
ACT.16.38	قولّوقچیلار هِم بو سُزلِری حاکیملِره یِتیردیلِر.‏ حاکیملِر پولس بیلِن سیلاسینگ روم میلّیِتلیدیگینی اِشیدیپ، قاتی قُرقا دوشدولِر.‏ 
ACT.16.39	حاکیملِر گِلیپ، اُلاردان باغیشلامالارینی ایسلِدیلِر و زینداندان آلیپ چیقدیلار.‏ سُنگرا اُلارا شَهردِن گیتمِکلِرینی خاییش اِتدیلِر.‏
ACT.16.40	پولس بیلِن سیلاس زینداندان چیقیپ، لیدییِنینگ اُیونه باردیلار.‏ اُلار بو یِرده ایماندارلار بیلِن دوشوشیپ، اُلاری قوواتلاندیردیلار، سُنگرا اُل یِردِن گیتدیلِر.‏
ACT.17.1	پولس بیلِن سیلاس آمفیپولیس و آپولونیا شَهرلِرینینگ ایچیندِن گِچیپ، تِسالونیکیَه گِلدیلِر.‏ اُل یِرده یَهودیلِرینگ بیر کِنیسه‌سی باردی.‏ 
ACT.17.2	پولس عاداتینا گُرَه کِنیسه گیتدی و اوچ سَبَّت گونی اُلار بیلِن مُقادِّس یازغیلارا گُرَه گورّونگ اِتدی.‏ 
ACT.17.3	اُل مسیحینگ زَحمِت گُرمِگینینگ و سُنگرا اُلومدِن دیرِلمِگینینگ گِرِک بُلاندیغینی دوشوندیریپ بِلّی اِتدی.‏ اُل:‏ ‏«‏مِنینگ سیزه واغیظ اِدیَن عیسام، اُل مسیحدیر»‏ دییدی.‏ 
ACT.17.4	اُلاردان کَبیری پولس بیلِن سیلاسا اینانیپ، اُلارا قُشولدیلار.‏ شِیله هِم خودایا عیبادات اِدیَن کَن سانلی یونانیلار و اولی مِرتِبه‌لی اِنچِمه آیال‍لار اُلارا قُشولدیلار.‏
ACT.17.5	اِمّا یَهودیلِر باخیلچیلیق اِتدیلِر، اُلار بازاردا بیکَر گِزیپ یُرِن یامان آداملارینگ بیرنَچه‌سینی یانلارینا جِملَپ، شَهرده قالماغال توروزدیلار.‏ پولس بیلِن سیلاسی تاپیپ، جِماغاتینگ اُوونه چیقارماق اوچین، یاسونینگ اُیونه دُکولدیلِر.‏ 
ACT.17.6	اِمّا اُلاری تاپیپ بیلمِدیلِر.‏ اُنسُنگ یاسون بیلِن بیرنَچه دُغانلاری شَهر باشچیلارینینگ اُوونه سویرَپ گِتیریپ:‏ ‏«‏بو آداملار هِمّه دونیَه‌ده قالماغال تورزوپ، بیزینگ شَهریمیزه هِم گِلدیلِر.‏ 
ACT.17.7	یاسون اُلارا اُیوندِن جای بِردی.‏ اُلارینگ هِمِّسی عیسی دییِن پادیشاه بار دییّپ، ایمپِراطُرینگ دِستورلارینا قارشی چیقیارلار»‏ دییّپ قیغیردیلار.‏ 
ACT.17.8	خالق و شَهر باشچیلاری بو خاباری اِشیدیپ آلدیرادیلار.‏ 
ACT.17.9	اُنسُنگ یاسون بیلِن بِیلِکیلِردِن ضامانات آلیپ بُشادیپ گُیبِردیلِر.‏
ACT.17.10	ایماندارلار شُل گیجَه‌نینگ اُزونده پولس بیلِن سیلاسی بیریه شَهرینه ایبِردیلِر.‏ اُلار شَهره گِلیپ، یَهودیلِرینگ کِنیسه‌سینه باردیلار.‏ 
ACT.17.11	بیریه‌دَکی یَهودیلِرینگ تِسالونیکیدَکی یَهودیلِره باقانلاریندا کَن آصیلّیدیلار.‏ اُلار عیسی حاقینداقی خاباری خاص گُوونلیلیک بیلِن قابول اِدیپ، پولسینگ آیدانلارینینگ حاقیقاتدیغینی گُرمِک اوچین، مُقادِّس یازغیلاری هِر گون گُزلِشدیریَردیلِر.‏ 
ACT.17.12	یَهودیلِرینگ کَنسی، شِیله هِم آد-آبرایلی اِنچِمه یونانی آیال‍لاری و اِرکِکلِری عیسی ایمان گِتیردیلِر.‏
ACT.17.13	اِمّا تِسالونیکیدَکی یَهودیلِر پولسینگ بیریه‌ده خودایینگ سُزینی واغیظ اِدِندیگینی بیلِنلِرینده، اُل یِره هِم گیتدیلِر.‏ اُلار خالقی کوشگوریپ، قالماغال توروزدیلار.‏ 
ACT.17.14	شُندا ایماندارلار پولسی شو واقتدا دِریانینگ کِنارینا اوغراتدیلار.‏ سیلاس بیلِن تیموتاوس بُلسا بیریه‌ده قالدیلار.‏ 
ACT.17.15	پولسی اوغرادیانلار اُنی آتِنه چِنلی گِتیردیلِر.‏ سُنگرا اُلار پولسدِن:‏ ‏«‏سیلاس بیلِن تیموتاوس باسیمراق مِنینگ یانیما گِلسینلِر»‏ دییِن تابشیریغی اُلار آلانلاریندان سُنگ، بیریه شَهرینه دُلانیپ گِلدیلِر.‏
ACT.17.16	پولس آتِن‌ده سیلاس بیلِن تیموتاوسا قاراشیارقا، شَهرینگ بُتلاردان دُلودیغینی گُروپ، اُنونگ یورِگی دیلیندی.‏ 
ACT.17.17	شُنونگ اوچین پولس کِنیسه‌ده یَهودیلِر و خودایا عیبادات اِدیَن کَن یونانیلار بیلِن گورّونگلِشدی.‏ شِیله هِم هِر گون بازاردا دوش گِلِن آداملار بیلِن گورّونگ اِتدی.‏ 
ACT.17.18	بیرنَچه اِپیکورین و رَواقین فیلسوفلار هِم پولس بیلِن جِدِلِّشدیلِر.‏ کَبیرلِری:‏ ‏«‏بو بُش سُزلی آدام نَمه دییجِک بُلیار؟»‏ کَبیرلِری:‏ ‏«‏اُل بیگانه خودایلار بارادا واغیظ اِدیَر»‏ دییَّردی.‏ پولس عیسانینگ خوش خابارینی و دیرِلیشینی واغیظ اِدیَندیگی اوچین، اُلار شِیله دییَّردیلِر.‏ 
ACT.17.19	اُلار پولسی توتوپ، آریوپاگوس مِجلِسینه گِتیریپ، شِیله دییدیلِر:‏ ‏«‏سِنینگ اُورِدیَن بو تَزه تَعلیماتینگ نَمِدیگینی بیز هِم بیلسِک بُلارمی؟ 
ACT.17.20	سِن بیزینگ اُنگ اِشیتمِدیک کَبیر گِنگ زاتلاریمیز بارادا گورّونگ اِدیَرسینگ.‏ بیز ایندی بو زاتلارینگ نَمه دوشوندیریَندیگینی بیلمِک ایسلِیَریس.‏»‏ 
ACT.17.21	هِمّه آتِن‌لیلِر و اُل یِرده یاشایان بیگانه‌لِر هِمّه واقتلارینی تَزه دوشونجِلِر بارادا گورّونگ اِتمِک یا-دا دینگلِمِک بیلِن گِچیریَردیلِر.‏
ACT.17.22	سُنگرا پولس آریوپاگوس مِجلِسینینگ اُرتاسیندا دوروپ، شِیله دییدی:‏ ‏«‏اِی، آتِن‌لیلِر!‏ مِن سیزینگ هِر باباتدان قاتی دینداردیغینگیزی گُریَرین.‏ 
ACT.17.23	مِن هِمّه شَهره آیلانیپ چیقیپ، سیزینگ عیبادات اِدیَن زاتلارینگیزی گُزدِن گِچیردیم.‏ بو زاتلارینگ آراسیندان ‏”‏تانیلمادیق خودایا“‏ دییِن یازغیلی بیر قربانلیق جایینی گُردوم.‏ اینه، مِن سیزه اُزونگیزینگ تانیمازدان عیبادات اِدیَن خودایینگیز بارادا گورّونگ بِرمِکچی.‏
ACT.17.24	‏«‏عالِم-جاهانی و اُنداقی تامام زاتلاری یارادان خودای یِرینگ-آسمانینگ حُکومداری بُلوپ، اینسان اِلی بیلِن یاسالان عیباداتخانالاردا یاشامایار.‏ 
ACT.17.25	اُنگا آدامینگ خیدماتینینگ گِرِگی یُق، اُل هیچ زادا مَحتَج دَل، سِبَبی هِر بیر اینسانا یاشاییش، دِم و تامام زادی بِریَن اُنونگ اُزودیر.‏ 
ACT.17.26	خودای هِمّه میلِّتلِری بیر آدامدان یارادیپ، اُلاری هِمّه یِر یوزونه یایراتدی.‏ اُلارینگ یاشاجاق واقتینی و زامانینی اُووندِن بِلَّپ بِردی.‏ 
ACT.17.27	اُل بولاری اُزونی آغتارسینلار، گُزلَپ تاپسینلار دییّپ اِتدی.‏ حاقیقاتدانام، خودای بیزینگ هیچ بیریمیزدِن اوزاقدا دَلدیر.‏ 
ACT.17.28	بیز اُنونگ بیلِن یاشایاندیریس، حِرِکِت اِدیَندیریس و باردیریس.‏ کَبیر شاهیرلارینگیزینگ آیدیشی یالی:‏ ‏”‏بیز اُنونگ نِسلیندِندیریس“‏.‏ 
ACT.17.29	شُنونگ اوچین هِم خودایینگ نِسلیندِندیگیمیزه گُرَه، بیز اُنی اینسان صانعاتی و هونَری بیلِن قیزیلدان، کوموشدِن یا-دا داشدان یاسالان مُجِسِّمه مِنگزِتمِلی دَلدیریس.‏ 
ACT.17.30	خودای گِچمیشده اینسانلارینگ بو دوشونمِزلیکلِرینی اینکَر اِتمِسینه گُز یومدی.‏ ایندی بُلسا اُل هِمّه یِرده تامام آداملارینگ توبا اِتمِگینی اِمر اِدیَر.‏ 
ACT.17.31	چونکی خودای اُز بِلَّن اینسانی بیلِن دونیَه‌نی عادالاتلی حُکوم اِتجِک گونونی بِلِّدی.‏ اُنی اُلومدِن دیرِلتمِک بیلِن اُنی بِلَّندیگینی تامام اینسانلارا تاصدیق اِتدی.‏»‏
ACT.17.32	اُلار پولسینگ اُلومدِن دیرِلیش باراداقی کِپینی اِشیدِنلِرینده، کَبیرلِری اُنی ماسغارا اِتدی، کَبیرلِری بُلسا:‏ ‏«‏بو حاقدا سِنی یِنه دینگلَریس»‏ دییدیلِر.‏ 
ACT.17.33	شِیلِلیکده، پولس اُلارینگ آراسیندان چیقیپ گیتدی.‏ 
ACT.17.34	بیرنَچه آدام اُنگا قُشولیپ ایمان گِتیردیلِر.‏ اُلارینگ آراسیندا مِجلِسینگ آدامی دیونیسیوس، شِیله هِم، داماریس آدلی بیر آیال و باشغا-دا اِنچِمه آداملار باردی.‏
ACT.18.1	موندان سُنگ پولس آتِنی قُیوپ، قُرِنتُسا گیتدی.‏ 
ACT.18.2	اُل یِرده پولس آکیلا آدلی بیر یَهودی بیلِن تانیشدی.‏ آکیلا آصلی پونتوسلی بُلوپ، آیالی پریسکیلا بیلِن تَزه‌لیکده ایتالیادان گِلیپدی.‏ سِبَبی ایمپِراطُر کلودیوس هِمّه یَهودیلِرینگ رومدان چیقماقلاری بارادا دِستور چیقاریپدی.‏ پولس بو ماشغالانی گُرمَگه گیتدی.‏ 
ACT.18.3	اُلار هِم پولس یالی چادیر تیکمِک بیلِن مِشغولّانیاردیلار، شُنونگ اوچین پولس اُلار بیلِن یاشاپ، بیله ایشلِدی.‏ 
ACT.18.4	پولس هِر سَبَّت گونی کِنیسه‌ده خوش خابار حاقدا فیکر آلشیپ، یَهودیلِری و یونانیلاری ایناندیرماغا چالیشیاردی.‏
ACT.18.5	سیلاس بیلِن تیموتاوس مَقدونیه‌دِن گِلِنلِریندِن سُنگ، پولس تامام واقتینی عیسی حاقدَکی خاباری واغیظ اِتمَگه باغیشلادی.‏ اُل یَهودیلِره عیسانینگ مسیحدیگی بارادا شاهاتلیق اِتدی.‏ 
ACT.18.6	اِمّا اُلار پولسه قارشی چیقیپ، اُنگا سِومَگه باشلادیلار.‏ شُندا پولس اُلاردان ناراضی بُلوپ، لِباسینینگ چانگینی قاقیپ:‏ ‏«‏قانینگیز اُز بُینونگیزا بُلسون، مِنده عاییپ یُق.‏ موندان بِیلَک مِن باشغا میلِّتلِرینگ یانینا گیتجِک»‏ دییدی.‏ 
ACT.18.7	اُنسُنگ پولس اُل یِردِن چیقیپ، تیتوس یوستوس آدلی بیر آدامینگ اُیونه باردی.‏ تیتوس یوستوس خودایا عیبادات اِدیَن آدام بُلوپ، اُنونگ اُیی کِنیسه بیلِن یاناشیقدی.‏ 
ACT.18.8	کِنیسه باشلیغی کریسپوس هِمّه اُی-ایچِرسی بیلِن بیله خودایا ایمان گِتیردی.‏ پولسی دینگلَن اِنچِمه قُرِنتُس‌لیلار هِم ایمان گِتیریپ، تَعمید آلدیلار.‏
ACT.18.9	بیر گیجه خودای رویانینگ اوستو بیلِن پولسه شِیله دییدی:‏ ‏«‏قُرقما، کِپله، سِسّیز بُلما!‏ 
ACT.18.10	مِن سِنینگ بیلِندیرین، هیچ کیم سانگا آزار بِرمِز، یامانلیق اِتمِز، سِبَبی بو شَهرده مِنینگ خالقیمینگ سانی کَندیر.‏»‏ 
ACT.18.11	شِیلِلیکده، پولس بیر ییل یاریم اُلارینگ آراسیندا قالیپ، خودایینگ سُزونی تَعلیم بِردی.‏
ACT.18.12	آخائیه وِلایاتینینگ حاکیمی غالیونینگ زاماندا یَهودیلِر بیرلِشیپ، پولسه قارشی چیقدیلار و اُنی مَحکِمَه گِتیردیلِر.‏ 
ACT.18.13	اُلار:‏ ‏«‏بو آدام شِریغاتا قارشی یُل‍لار بیلِن خالقی خودایا عیبادات اِتمَگه چِکیَر»‏ دییدیلِر.‏ 
ACT.18.14	پولس شو واقت سُزه باشلاماقچی بُلوپ دورقا، غالیون یَهودیلِره یوزلِنیپ:‏ ‏«‏اِی، یَهودیلِر!‏ اِگِر داعوانگیز بیر عادالاتسیزلیق یا آغیر جِنایات حاقدا بُلان بُلسادی، سیزی صابیرلیق بیلِن دینگلِمِگی دُغری بیلِردیم.‏ 
ACT.18.15	اِمّا مِسِلَنگیز سُزلِر، آدلار و اُز شِریغاتینگیز بارادا میشدیق، بولاری اُزونگیز چُزونگ.‏ مِنینگ بولارا قاضیلیق اِدِسیم گِلِنُق»‏ دییدی.‏ 
ACT.18.16	شِیلِلیکده، اُلاری مَحکِمه‌دِن کُووپ گُیبِردی.‏ 
ACT.18.17	اُنسُنگ اُلار کِنیسه‌نینگ باشلیغی سوستانِسی مَحکِمَه‌نینگ اُوونده توتوپ یِنچدیلِر.‏ اِمّا غالیون بولارینگ هیچ بیرینه اَهمییِت هِم بِرمِدی.‏
ACT.18.18	پولس قُرِنتُس‌دا یِنه بیرنَچه گونلَپ قالدی.‏ سُنگرا دُغانلار بیلِن خوشلاشیپ، کِشتی بیلِن سوریَه گیتدی.‏ پریسکیلا بیلِن آکیلا هِم اُنونگ بیلِن گیتدیلِر.‏ پولس خودایا اِدِن واعداسینی ساقلاپ، کِنخریه طاراف یُلا دوشمِزدِن اُنگ، ساچینی سیردیردی.‏ 
ACT.18.19	اِفِسُسا گِلِنلِرینده، پولس پریسکیلا بیلِن آکیلانی شُل یِرده قالدیردی.‏ اُزی بُلسا کِنیسه گیدیپ، یَهودیلِر بیلِن فیکر آلیشدی.‏ 
ACT.18.20	آداملار پولسدِن اُز یانلاریندا کَنرَک قالماغینی خاییش اِتدیلِر، اِمّا پولس راضی بُلمادی.‏ 
ACT.18.21	خوشلاشمازدان اُنگ، اُلارا سُز بِریپ:‏ ‏«‏خودای ایسلِسَه، یانینگیزا یِنه گِلِرین»‏ دییدی.‏ شوندان سُنگ اِفِسُسی قالدیریپ، کِشتی بیلِن یُلا دوشدی.‏ 
ACT.18.22	پولس قیصریه گِلِنده، اورشلیمه گیدیپ، ایماندارلارینگ هِمِّسی بیلِن گُروشدی.‏ سُنگرا انطاکیَه گیتدی.‏ 
ACT.18.23	اُل یِرده بیرنَچه واقت قالاندان سُنگ، یِنه یُلا دوشدی، غَلاطیه و فریجیه یورتلارینی آیلانیپ، هِمّه شَگیرتلِری ایماندا گویچلِندیردی.‏
ACT.18.24	شُل واقت آپولُس آدلی بیر یَهودی اِفِسُسا گِلدی.‏ اُنونگ آصلی اسکندریه‌لیدی.‏ دیلِوار آپولُس مُقادِّس یازغیلاری خاص قاوی بیلیَردی.‏ 
ACT.18.25	عیسانینگ یُلوندا تَعلیم آلان بو آدام قیزغینلیق روحی بیلِن کِپلِیَردی.‏ دینگه یحیانینگ تَعمیدلِنیش تَعلیماتینی آلان هِم بُلسا، عیسی باراداقی حاقیقاتلاری دُغری اُورِدیَردی.‏ 
ACT.18.26	اُل کِنیسه‌ده باتیرلیق بیلِن کِپلِمَگه باشلادی.‏ پریسکیلا بیلِن آکیلا آپولُسینگ واغظینی اِشیدِنلِرینده، اُنی اُز اُیلِرینه چاغیریپ، اُنگا خودایینگ یُلونی خاص قاوی دوشوندیریپ بِردیلِر.‏ 
ACT.18.27	آپولُس آخائیه گیتمِگی یورِگینه دوودی.‏ اِفِسُسداقی دُغانلار اُل یِردَکی شَگیرتلِره اُنی قاوی قارشی آلماقلارینی ایسلَپ، نامه یازدیلار.‏ آپولُس آخائیه گِلیپ، خودایینگ مِرحِمِتی بیلِن ایمان گِتیرِنلِره اولی کُمِک اِتدی.‏ 
ACT.18.28	اُل مُقادِّس یازغیلار اِساسیندا عیسانینگ مسیحدیگینی تاصدیق اِدیپ، یَهودیلِرینگ ناحاقدیغینی خالقینگ اُوونده آچیق آیان اِدیَردی.‏
ACT.19.1	شونلوقدا آپولُس قُرِنتُس‌داقا، پولس داغلیقلارینگ اوستو بیلِن اِفِسُسا گِلدی.‏ بو یِرده بیرنَچه شَگیرتلِری تاپدی.‏ 
ACT.19.2	اُلاردان:‏ ‏«‏ایمان گِتیرِنینگیزده مُقادِّس روحی قابول اِتدینگیزمی؟»‏ دییّپ سُرادی.‏ اُلار هِم اُنگا:‏ ‏«‏بیزینگ مُقادِّس روحونگ باردیغیندان حتّیٰ خاباریمیزام یُق»‏ دییدیلِر.‏ 
ACT.19.3	اُلاردان:‏ ‏«‏اُندا نَمَه دِلیلِّنیپ تَعمیدلِندینگیز؟»‏ دییّپ سُرادی.‏ اُلار:‏ ‏«‏یحیانینگ تَعمیدلِنمِسینه دِلیلِّنیپ تَعمیدلِندیک»‏ دییّپ جُغاپ بِردیلِر.‏ 
ACT.19.4	پولس:‏ ‏«‏یحیی توبا اِدِنلِری تَعمیدلِندیریَردی.‏ اُل خالقی اُزوندِن سُنگرا گِلِنه، یَعنی عیسی ایمان گِتیرمَگه چاغیردی»‏ دییدی.‏ 
ACT.19.5	اُلار مونی اِشیدیپ، تانگریمیز عیسانینگ آدینا تَعمید آلدیلار.‏ 
ACT.19.6	پولس اُلارینگ اوستلِرینه اِلینی قُیان واقتیندا، اُلارا مُقادِّس روح ایندی.‏ اُلار باشغا دیل‍لِرده کِپلَپ، نبوّت اِتمَگه باشلادیلار.‏ 
ACT.19.7	اُلارینگ هِمِّسی اُن ایکی آدام تُوِرِگی باردی.‏
ACT.19.8	پولس اوچ آیلاپ کِنیسه باریپ، اُل یِرده خالقا ایناندیریجی دِلیل‍لِر بیلِن خودایینگ پادیشاهلیغی بارادا باتیرلیق بیلِن آیدیپ و فیکر آلیشدی.‏ 
ACT.19.9	اِمّا کَبیرلِری دوشونمِزلیک اِدیپ، اینانماق ایسلِمِدیلِر و خالقینگ اُوونده عیسانینگ یُلونی یامانلاماغا باشلادیلار.‏ شِیلِلیکده، پولس اُلارینگ یانیندان قایتدی و شَگیرتلِری-ده اُزی بیلِن آلیپ قایتدی.‏ اُل تیرانوسینگ مِدرِسِسینده هِر گون گورّونگ اِدیپ فیکر آلیشدی.‏ 
ACT.19.10	بو ایش ایکی ییل دُوام اِتدی.‏ شِیدیپ، آسیا وِلایاتیندا یاشایانلارینگ هِمِّسی:‏ یَهودیلِر و یونانیلار هِم خوش خاباری اِشیتدیلِر.‏
ACT.19.11	خودای پولسینگ اِلی بیلِن گُرلوپ-اِشیدیلمِدیک مُعجِزه‌لِری گُرکِزدی.‏ 
ACT.19.12	پولسه دِگِن دِسمال و پارچالاری آلیپ، مِریضلِرینگ اوستونه یاپانلاریندا، اُلار دِرتلِریندِن شِفا تاپیاردیلار، اُلاردان تِلِکه روحلار چیقیاردی.‏
ACT.19.13	شَهردِن-شَهره آیلانیپ، تِلِکه روحلاری کُووپ چیقاریان کَبیر یَهودیلِر ییغنانماغی هِم باردی.‏ اُلار تِلِکه روحی بارلارا تانگریمیز عیسانینگ آدی بیلِن شِفا بِرمَگه گیریشیپ:‏ ‏«‏پولسینگ واغیظ اِدیَن عیسانینگ آدی بیلِن سیزه دِستور بِریَرین!‏»‏ دییَّردیلِر.‏ 
ACT.19.14	یَهودیلِرینگ اِسکیوا آدلی باش کاهینینگ یِدی اُغلی-دا بو ایش بیلِن مِشغولّانیاردی.‏ 
ACT.19.15	بیر گِزِک تِلِکه روح اُلاردان:‏ ‏«‏عیسانی تانییارین، پولسی-ده بیلیَرین، یُنه سیز کیم؟»‏ دییّپ سُرادی.‏ 
ACT.19.16	اُنسُنگ تِلِکه روح اِیِلَن آدام اُلارینگ اوستونه دُپولدی و هِمِّسینی باسدی.‏ شُندا اُلار بو اُیدِن یالانگاچ هِم یارالی قاچیپ گیتدیلِر.‏
ACT.19.17	اِفِسُسدا یاشایان یَهودیلِرینگ و یونانیلارینگ هِمِّسی بو واقانی اِشیدیپ قُرقدولار و تانگریمیز عیسانینگ آدی بِیگِلدی.‏ 
ACT.19.18	ایمان گِتیرِنلِرینگ کَنسی گِلیپ، اِدِن اِتمیشلِرینی آچیق بُیون آلدیلار.‏ 
ACT.19.19	جادوگَرلیک بیلِن مِشغولّانیانلارینگ بیرنَچه‌سی کیتاپلارینی اویشوریپ، هِمِّسینینگ گُزونینگ اُوونده یاقدیلار.‏ اُلارینگ باهاسینی حاساپلانلاریندا، اِلّی مونگ کوموش پول چیقدی.‏ 
ACT.19.20	شِیلِلیکده، خودایینگ سُزی باردیقچا یایراپ، گویچ-قودراتی آرتیاردی.‏
ACT.19.21	بو واقالاردان سُنگ، پولس مَقدونیه‌نینگ و آخائیه‌نینگ اوستوندِن گِچیپ، اورشلیمه گیتمِگی یورِگینه دوودی.‏ پولس:‏ ‏«‏اُل یِرده بُلانیمدان سُنگ، رومی هِم گُرمِگیم گِرِک»‏ دییدی.‏ 
ACT.19.22	اُل اُز ایکی کُمِکچیسینی — تیموتاوس بیلِن اِراستوسی مَقدونیه یُلّادی.‏ اُزی بُلسا بیرنَچه واقتلاپ آسیا وِلایاتیندا قالدی.‏
ACT.19.23	شُل واقتلار ‏«‏عیسانینگ یُلی»‏ دُغرولیغیندا اولی قالماغال توردی.‏ 
ACT.19.24	دیمیتریوس آدلی بیر کوموشچی باردی.‏ اُل کوموشدِن آرتِمیس بُتخاناسینینگ صوراتلارینی یاساماق بیلِن اوسّالارا کَن قازانچ گِتیرِردی.‏ 
ACT.19.25	دیمیتریوس اوسّالاری و شونونگ یالی ایش بیلِن مِشغولّانیانلاری اویشوریپ، شِیله دییدی:‏ ‏«‏آداملار!‏ بیزینگ شو هونَرینگ اوستو بیلِن قاوی قازانچ اِدیَندیگیمیزی اُزونگیز بیلیَنسینگیز.‏ 
ACT.19.26	اِمّا پولسینگ:‏ ‏”‏اینسان اِلی بیلِن یاسالان خودایلار آصلا خودای دَلدیر“‏ دییّپ، دینگه اِفِسُسدا دَل، باشغا، تامام آسیا وِلایاتیندا کَن آداملاری ایناندیریپ آزدیراندیغینی-دا گُروپ-اِشیدیَنسینگیز.‏ 
ACT.19.27	بیزینگ بو هونَریمیزه خالقینگ آراسیندا آبرایدان دوشمِک خاطاری یاقینلایار.‏ دینگه بو خاطار دَل، اُندا، بِییک آیال خودای آرتِمیسینگ عیباداتخاناسینینگ-دا هیچ حاساپلانیپ، تامام آسیا وِلایاتینینگ و دونیَه‌نینگ عیبادات اِدیَن خودایینینگ بِییکلیگی هیچ بُلماغی آخمال.‏»‏
ACT.19.28	اُلار مونی اِشیدِنلِرینده، قاهار-غاضابدان دُلوپ:‏ ‏«‏اِفِسُسلارینگ آرتِمیسی بِییکدیر!‏»‏ دییّپ قیغیرماغا باشلادیلار.‏ 
ACT.19.29	شِیدیپ، شَهرینگ هِمّه یِرینَه قالماغال توردی.‏ خالق مَقدونیه‌لی قایوس بیلِن آریستارخوسی توتوپ، هِمِّسی بیرلیکده اُلاری تُماشا مِیدانینا سویرَپ گِتیردیلِر.‏ بو ایکیسی یُلدا پولسه یُلداش بُلوپدیلار.‏ 
ACT.19.30	پولس خالقینگ آراسینا گیرمِکچی بُلاندا، شَگیرتلِر اُنی گُیبِرمِدیلِر.‏ 
ACT.19.31	اُنونگ دُستلاری بُلان آسیا وِلایاتینینگ حاکیملِریندِن کَبیری-ده پولسه خابار یُلّاپ، تُماشا مِیدانیندا گُرونمِزلیگینی خاییش اِتدیلِر.‏
ACT.19.32	تُماشا مِیدانینداقی جِماغات باشاغایلیغا دوشدی.‏ اُلارینگ هِر هایسی بیر زات دییّپ قیغیریاردی.‏ کَنسی نَمه اوچین اویشِنلِرینی هِم بیلمِیَردی.‏ 
ACT.19.33	اُنسُنگ یَهودیلِرینگ ایتیکلِمِگی بیلِن، جِماغاتینگ ایچیندِن اسکندر دییِن بیر آدامی اُوه چیقاردیلار.‏ کَبیر آداملار نَمه دییمِلیدیگینی اُنگا قیغیریپ آیتدیلار.‏ اسکندر اِلی بیلِن ایشارات اِدیپ، خالقینگ اُوونده کِپلَپ، اُزونی قُریجاق بُلدی.‏ 
ACT.19.34	اِمّا خالق اُنونگ یَهودیدیگینی بیلِنده، هِمِّسی بیراغیزدان:‏ ‏«‏اِفِسُسلارینگ آرتِمیسی بِییکدیر!‏»‏ دییّپ، ایکی ساغاتلاپ قیغیریپ دوردیلار.‏
ACT.19.35	شَهرینگ شَهرداری جِماغاتی کُشیشدیریپ، شِیله دییدی:‏ ‏«‏اِی، اِفِسُسلار!‏ بِییک آرتِمیس عیباداتخاناسینینگ و آسماندان اینِن صوراتینینگ قُرییانچیسینینگ اِفِسُس شَهریدیگینی کیم بیلمِیَر؟ 
ACT.19.36	مونی هیچ کیم اینکَر اِدیپ بیلمِز.‏ شُنونگ اوچین هِم اُزونگیزی راحات آلیپ باریپ، دوشونجِلی حِرِکِت اِتمِلیسینگیز.‏ 
ACT.19.37	بو آداملار نه عیباداتخانا اُغروسی، نه-ده خوداییمیزا دیل یِتیریپدیرلِر، اِمّا سیز اُلاری بو یِره گِتیردینگیز.‏ 
ACT.19.38	دیمیتریوسینگ یا-دا اُنونگ یانینداقی اوسّالارینگ بیرینه قارشی داعوالاری بار بُلسا، مَحکِمَه‌نینگ قاپیلاری آچیق، اُل یِرده قاضیلار بار.‏ قُی، بیری-بیرینه قارشی عاییپلامالارینی آیدیپ، شُل یِرده عارض اِتسینلِر.‏ 
ACT.19.39	باشغا بیر چَره گُرمِکچی بُلسانگیز، اُندا اُل قانونی ییغناقدا چُزولِر.‏ 
ACT.19.40	بو گونکی واقالار اوچین، بیزی قالماغال توروزماقدا عاییپلاماقلاری آخمال.‏ بیزده بو قالماغالی آقلاپ بیلجِک هیچ بیر دِلیل یُق.‏»‏ 
ACT.19.41	اُل شِیله دییدی-ده، اویشِن جِماغاتی دارغادیپ گُیبِردی.‏
ACT.20.1	پولس قالماغال یاتیشاندان سُنگ، شَگیرتلِری یانینا چاغیریپ، اُلاری قوواتلاندیردی و سُنگرا اُلار بیلِن خوشلاشیپ، مَقدونیَه اوغرادی.‏ 
ACT.20.2	اُل اِطرافلاری آیلانیپ، ایماندارلارا گورّونگ بِریپ، اُلاری گُوونلیک بِردی.‏ سُنگرا اُل یونانا گِلدی.‏ 
ACT.20.3	اُل یِرده اوچ آیلاپ قالدی.‏ سُنگرا سوریه کِشتیلی گیتمِکچی بُلاندا، یَهودیلِرینگ اُزونه قارشی دوزاق قوراندیغینی بیلیپ، مَقدونیه‌نینگ اوستو بیلِن ایزینا دُلانماق قارارینا گِلدی.‏ 
ACT.20.4	بیریه‌دِن پیرّوسینگ اُغلی سوپاتِروس، تِسالونیکیدِن آریستارخوس بیلِن سِکوندوس، دِربه‌دِن قایوس هِم تیموتاوس، شِیله هِم آسیا وِلایاتیندان تیخیکوس بیلِن تروفیموس داغی اُنونگ بیلِن بیله گیتدیلِر.‏ 
ACT.20.5	بولار اُنگدِن گیدیپ، تروآسدا بیزه قاراشدیلار.‏ 
ACT.20.6	بیز هِم پِتیر بایرامیندان سُنگرا فیلیپیدِن کِشتی بیلِن یُلا دوشدوک.‏ بَش گوندِن سُنگ اُلارینگ یانینا تروآسا گِلیپ یِتدیک.‏ اُل یِرده یِدی گون بُلدوق.‏
ACT.20.7	یِکشَنبه گونی بیله چُرِک بُلمَگه ییغنانیشدیق.‏ پولس اِرتیسی گون یُلا دوشمِکچیدی، شُنونگ اوچین یاری گیجَه چِنلی واغیظ اِتدی.‏ 
ACT.20.8	بیزینگ ییغنانیشان یُقارقی مِرتِبه‌دَکی اُتاقیمیزدا کَن چیراغ یانیپ دوردی.‏ 
ACT.20.9	اِفتیخوس آدلی بیر یاش ییگیت پِنجیرِنینگ قیراسیندا اُتیردی.‏ پولس گورّونگینی دُوام اِدیَرکَه، اِفتیخُسی اوقی باسیپ، اوچونجی مِرتِبه‌دِن ییقیلدی.‏ اُنی باریپ گُرِنلِرینده، اُل اِییَم جان بِرِن میشدیق.‏ 
ACT.20.10	پولس آشاق دوشوپ، ییگیدینگ اوستونه اِنگیلدی و اُنی قوجاقلاپ:‏ ‏«‏قایغی اِتمَنگ، اُل دیری!‏»‏ دییدی.‏ 
ACT.20.11	اُنسُنگ یِنه یُقاری چیقدی، بیله چُرِک بُلوپ اییدی و اُلار بیلِن دانگ آتیانچا گورّونگ اِتدی.‏ سُنگرا بُلسا یُلا دوشدی.‏ 
ACT.20.12	اُلار یانگقی اُغلانینگ دیریدیگینه شاتلانیپ، اُنی اُیونه ساغ-سالامات گِتیردیلِر.‏
ACT.20.13	پولس آسوس شَهرینه پییادا گیتمِک قارارینا گِلدی.‏ بِیلِکیلِریمیز بُلسا کِشتیَه مینیپ گیتدیک.‏ بیز اُل یِرده پولسی قارشی آلمالیدیق.‏ مونی بیزه اُنونگ اُزی شِیله تابشیریپدی.‏ 
ACT.20.14	پولس آسوسدا بیزه قُشولدی، اُنسُنگ بیز اُنی آلیپ، میتیلینی شَهرینه طاراف یُلا دوشدوک.‏ 
ACT.20.15	اُل یِردِن کِشتی بیلِن گیدیپ، اِرتیسی خیوس جِزیره‌سینینگ قُلایینا یِتدیک.‏ بیر گوندِن سُنگ بُلسا ساموسا گِچیپ، اُنونگ اِرتیسی هِم میلیتوسا باریپ یِتدیک.‏ 
ACT.20.16	پولس آسیا وِلایاتیندا واقتینی ییتیرمِزلیک اوچین، اِفِسُسینگ قاپدالیندان گِچیپ گیتمِگی یورِگینه دوودی.‏ اُل اورشلیمه یِتمَگه هاولوقیاردی، سِبَبی پِنتیکاست گونی اُل یِرده بُلماق ایسلِیَردی.‏
ACT.20.17	پولس میلیتوسدان اِفِسُسا آدام ایبِریپ، کِلیسانینگ یاشولیلارینی یانینا چاغیرتدی.‏ 
ACT.20.18	اُلار پولسینگ یانینا گِلِنلِرینده، پولس شِیله دییدی:‏ ‏«‏مِنینگ آسیا وِلایاتینا گِلِن اَوَّلکی گونومدِن بَری سیزینگ یانینگیزدا نَهیلی یاشاندیغیمی اُزونگیز بیلیَنسینگیز.‏ 
ACT.20.19	مِن کَن گُزیاش دُکوپ و فُروتَنلیک بیلِن خودایا خیدمات اِتدیم.‏ یَهودیلِرینگ قارشیما قوران مِکرلِرینه و ایمتِحانلارینا دوچار بُلدوم.‏ 
ACT.20.20	پِیدالی بُلان زاتلارینگ هیچ بیرینی سیزدِن قایغیرمادیم.‏ اُی به اُی آیلانیپ، هِمِّسینی سیزه آچیقدان واغیظ اِتدیم.‏ 
ACT.20.21	مِن یَهودیلِری-ده، یونانیلاری-دا توبا اِدیپ، خودایا دُلانماغا و تانگریمیز عیسی مسیحه ایمان گِتیرمَگه چاغیردیم.‏
ACT.20.22	‏«‏ایندی بُلسا مُقادِّس روحا قولاق آسیپ، اورشلیمه گیدیَرین.‏ اُل یِرده باشیما نَمِلِرینگ گِلجِگینی بیلِمُق.‏ 
ACT.20.23	اِمّا مُقادِّس روح مانگا هِر شَهرده زیندانا و قینچیلیقلارا دوچار بُلجاقدیغیمی بیلدیریَر.‏ 
ACT.20.24	اِمّا جانیمی اُزوم اوچین باهالی حاساپلامایارین.‏ مِن دینگه یاریشینگ سُنگونا یِتمِک و تانگریمیز عیسانینگ تابشیران ایشینی کِمالا یِرینه یِتیرمِک ایسلِیَرین.‏ بو ایش خودایینگ مِرحِمِتی باراداقی خوش خابارا شاهاتلیق اِتمِکدیر.‏
ACT.20.25	‏«‏مِن آرانگیزدا بُلوپ، خودایینگ پادیشاهلیغینی واغیظ اِتدیم.‏ ایندی سیزینگ هیچ بیرینگیزینگ موندان بِیلَک مِنی گُرمِجِکدیگینگیزی بیلیَرین.‏ 
ACT.20.26	شُنونگ اوچین بو گون سیزه شونی اِعلان اِدیَرین:‏ مِن هیچ کیمینگ قانینا جُغاپکَر دَلدیرین.‏ 
ACT.20.27	سِبَبی مِن خودایینگ هِمّه ایسلِگینی سیزه واغیظ اِتمِکدِن قایغیرمادیم.‏ 
ACT.20.28	اُزونگیزه و مُقادِّس روحونگ سیزینگ باقماغینگیزا بِرِن هِمّه سوروسینه گُز-قولاق بُلونگ.‏ خودایینگ کِلیساسینا چُپانچیلیق اِدینگ.‏ اُل بو کِلیسانی اُز اُغلونینگ قانی بیلِن ساتین آلدی.‏ 
ACT.20.29	مِن گیدِنیمدِن سُنگرا، آرانگیزا ییرتیجی قورتلارینگ گِلجِگینی بیلیَرین، اُلار سورینی قُریمازلار.‏ 
ACT.20.30	حتّیٰ اُز آرانگیزدان کَبیر آداملار چیقیپ، شَگیرتلِری ایزینا دوشورتدیرجِک بُلوپ، حاقیقاتی پُزارلار.‏ 
ACT.20.31	شُنونگ اوچین هوشیار بُلونگ.‏ اوچ ییلّاپ گیجه-گوندیز گُزیاشلاریم بیلِن هِر بیرینگیزه هِمیشه ناصیحات اِدِنیمی یادینگیزدا ساقلانگ.‏
ACT.20.32	‏«‏ایندی بُلسا مِن سیزی خودایا و اُنونگ مِرحِمِتلی سُزونَه تابشیریارین.‏ بو سُز سیزه گویچ-قودرات بِرِر و مُقادِّس بُلانلارینگ آراسیندا میراث بِرِر.‏ 
ACT.20.33	مِن هیچ کیمینگ پولونا یا-دا لِباسینه گُز تیکمِدیم.‏ 
ACT.20.34	سیز مِنینگ اُزومینگ و یُلداشلاریمینگ مَحتَجلِری اوچین اِل‍لِریم بیلِن زَحمِت چِکِندیگیمی بیلیَنسینگیز.‏ 
ACT.20.35	اُز اِل‍لِریم بیلِن قاتی ایشلَپ، مَحتَجلیک چِکیَنلِره کُمِک اِتمِکده مِن سیزه نِمونه گُرکِزدیم.‏ تانگریمیز عیسانینگ اِدیل اُزونینگ:‏ ‏”‏بِرمِک آلماقدان خاص کَن خوشواقتلیق گِتیریَر“‏ دییِن سُزلِرینی یاددا ساقلانگ.‏»‏
ACT.20.36	پولس سُزونی تاماملاندان سُنگ، دیزا چُکوپ، اُلارینگ هِمِّسی بیلِن بیرلیکده دُغا اِتدی.‏ 
ACT.20.37	شُندا اُلارینگ هِمِّسی دوومه-دوومه گُزیاش دُکوپ، پولسی باغرینا باسدیلار، اُنی اُغشادیلار.‏ 
ACT.20.38	پولسینگ:‏ ‏«‏ایندی مِنی هیچ هاچان گُرمِرسینگیز»‏ دییِن سُزلِری اُلاری خاص غاملاندیردی.‏ سُنگرا اُلار اُنی کِشتیَه چِنلی یُلّادیلار.‏
ACT.21.1	بیز اُلار بیلِن خوشلاشیپ، کِشتیده دُغری کوس جِزیره‌سینه، اِرتیسی گون رودِسه و اُل یِردِن هِم پاتارا گِلدیک.‏ 
ACT.21.2	اُنسُنگ فینیقیه باریان بیر کِشتی تاپیپ میندیک و دِریایا چیقدیق.‏ 
ACT.21.3	قِپرِسه قُلایلانیمیزدا، اُنونگ ایلِریسیندِن گِچیپ، سوریه طاراف گیتدیک.‏ سُنگرا صورا باریپ یِتدیک، سِبَبی کِشتی شُل یِرده یوکونی دوشورمِلیدی.‏ 
ACT.21.4	بیز شَگیرتلِری تاپیپ، اُل یِرده یِدی گون قالدیق.‏ شَگیرتلِر مُقادِّس روحونگ ایلهامی بیلِن پولسه اورشلیمه گیتمِلی دَلدیگینی آیتدیلار.‏ 
ACT.21.5	بیزینگ واقتیمیز دُلاندا، یِنه یُلا دوشوپ، گِزِلِنچیمیزی دُوام اِتدیردیک.‏ ایماندارلارینگ هِمِّسی، آیال‍لاری و اُغلان-اوشاقلاری بیلِن بیله شَهرینگ داشینا چِنلی بیزی یُلا سالدیلار.‏ اُنسُنگ کِناردا دیزا چُکوپ، دُغا اِتدیک.‏ 
ACT.21.6	بیری-بیریمیز بیلِن خوشلاشانیمیزدان سُنگ، کِشتیَه میندیک، اُلار هِم اُیلِرینه قایتدیلار.‏
ACT.21.7	بیز یُلومیزی صوردان دُوام اِتدیریپ، پتولامیس شَهرینه گِلدیک.‏ اُل یِردَکی دُغانلارینگقا گُرمه-گُرشه باریپ، بیر گون اُلارینگ یانیندا قالدیق.‏ 
ACT.21.8	اِرتیسی گون بیز یُلا دوشوپ، بیرنَچه گوندِن قیصریه گِلدیک و مُبَشِر فیلیپُسینگ اُیونده قالدیق، اُل سایلانان یِدیلِرینگ بیریدی.‏ 
ACT.21.9	فیلیپُسینگ دورموشا چیقمادیق دُرت قیزی باردی و اُلار نبوّتلیق اِدیَردیلِر.‏
ACT.21.10	بیز اُل یِرده اِنچِمه گون بُلانیمیزدان سُنگ، یهودیه‌دِن آگابوس آدلی نِبی گِلدی.‏ 
ACT.21.11	اُل بیزینگ یانیمیزا گِلیپ، پولسینگ قوشاغینی آلدی-دا، اُز اِل-آیاغینی باغلاپ:‏ ‏«‏مُقادِّس روح شِیله دییَّر:‏ ‏”‏اورشلیمدَکی یَهودیلِر شو قوشاغینگ اِیه‌سینی شِیله باغلاپ، باشغا میلِّتلِرینگ اِلینه بِرِرلِر“‏»‏ دییدی.‏ 
ACT.21.12	مونی اِشیدِنیمیزده، بیز-ده، اُل یِرده یاشایانلار-دا اورشلیمه گیتمِزلیگی اوچین پولسه یالباردیق.‏ 
ACT.21.13	پولس:‏ ‏«‏نَمه اوچین آغلاشیپ، مِنینگ یورِگیمی آغیردیارسینگیز؟ مِن اورشلیمده دینگه اِل-آیاغیمینگ باغلانماغینا دَل، اُندا، تانگریمیز عیسانینگ آدی اوچین اُلمَگه-ده تاییار»‏ دییّپ جُغاپ بِردی.‏ 
ACT.21.14	اُنی راضیلاپ بیلمَنیمیزدِن سُنگ بیز:‏ ‏«‏قُی، خودایینگ ایسلِگی بُلسون!‏»‏ دییّپ دیمدیق.‏
ACT.21.15	شُل گونلِردِن سُنگ زاتلاریمیزی دوووپ، اورشلیمه یُلا دوشدوک.‏ 
ACT.21.16	قیصریه‌دِن شَگیرتلِرینگ بیرنَچه‌سی هِم بیزینگ بیلِن بیله قایتدیلار.‏ اُلار بیزی مِناسون دییِن آدامینگ اُیونه گِتیردیلِر، بیز اُنگا میهمان بُلمالیدیق.‏ مِناسون قِپرِسلی بُلوپ، اَوَّلکی شَگیرتلِرینگ بیریدی.‏
ACT.21.17	اورشلیمه گِلِنیمیزده، دُغانلار بیزی شاتلیق بیلِن قارشیلادیلار.‏ 
ACT.21.18	اِرتیسی پولس بیزینگ بیلِن بیرلیکده یعقوبی گُرمَگه باردی، یاشولیلارینگ-دا هِمِّسی شُل یِردِدیلِر.‏ 
ACT.21.19	پولس اُلار بیلِن سالاملاشاندان سُنگ، اُز خیدماتینینگ اوستو بیلِن خودایینگ باشغا میلِّتلِرینگ آراسیندا اِدِن ایشلِرینی یِکه-یِکِدِن گورّونگ بِردی.‏
ACT.21.20	اُلار مونی اِشیدیپ، خودایی اُودیلِر.‏ سُنگرا پولسه شِیله دییدیلِر:‏ ‏«‏گُریَنگمی، دُغان، یَهودیلِرینگ آراسیندا مونگلِرچه ایمانلی بار.‏ اُلارینگ هِمِّسی-ده شِریغاتا قایراتلیدیرلار.‏ 
ACT.21.21	اُلارینگ اِشیدیشینه گُرَه، سِن باشغا میلِّتلِرینگ آراسیندا یاشایان یَهودیلِرینگ هِمِّسینه موسانینگ شِریغاتیندان دُنمِکلیگی، اُغول‍لارینی سونِّتلِمِزلیگی و سونِّتلِره اینانمازلیغی اُورِدیَرمیشدینگ.‏ 
ACT.21.22	ایندی نَمه اِتمِلی؟ سِنینگ گِلِنینگی اُلار حُکمان اِشیدِرلِر.‏ 
ACT.21.23	شُنونگ اوچین بیزینگ آیتجاق زاتلاریمیزی یِرینه یِتیر.‏ آرامیزدا خودایا قاسام ایچیپ، واعدا بِرِن دُرت آدام بار.‏ 
ACT.21.24	شُل آداملاری یانینگا آل-دا، اُلار بیلِن بیله پَکلِنمه سونِّتینه قُشول و اُلارینگ خارجلارینی سِن بِر.‏ اُندان سُنگ اُلار ساچلارینی سیردیرمالی.‏ شِیلِلیکده، هِمِّلِر سِن حاقدا آیدیلان زاتلارینگ یالاندیغینی، سِنینگ-ده موسانینگ شِریغاتینا اینانیپ یاشایاندیغینگی بیلِرلِر.‏ 
ACT.21.25	ایمان گِتیرِن باشغا میلِّتلِر حاقدا آیدانیمیزدا بُلسا، بیز بِلّی بیر قارارا گِلیپ، اُلارا بیراِییَم:‏ ‏”‏بُتلارا هُدورلِنِن قربانلیق اِتینی اییمِکدِن، زینادان، داماغی چالینمادیق حایوانینگ اِتیندِن و قانیندان داش دورونگ“‏ دییّپ یازیلان نامه‌نی یُلّاپدیق.‏»‏
ACT.21.26	اِرتیسی گون پولس یانگقی آداملاری یانینا آلیپ، اُلار بیلِن بیله پَکلِنمه سونِّتی یِرینه یِتیردی.‏ اُنسُنگ اُل عیباداتخانا گیریپ، پَکلِنیش گونلِرینینگ هاچان قوتارجاقدیغینی و اُلارینگ هِر بیری اوچین هاچان صاداقا بِرجِکدیگینی اِعلان اِتدی.‏
ACT.21.27	بِلِّنیلِن یِدی گون پَکلِنمه دُلوپ باریاردی.‏ آسیا وِلایاتیندان گِلِن یَهودیلِر پولسی عیباداتخانادا گُردولِر.‏ اُلار هِمّه خالقی کوشگوریپ، اُنی توتدولار.‏ 
ACT.21.28	اُلار:‏ ‏«‏اِی، اسرائیل خالقی!‏ کُمِک اِدینگ!‏ بو آدام هِمّه یِرده بیزینگ خالقیمیزا، موسانینگ بیزه بِرِن شِریغاتینا، عیباداتخانامیزا قارشی هِمِّلِره تِرس تَعلیم بِریَر.‏ موندان باشغادا، یونانیلاری عیباداتخانا گِتیریپ، بو مُقادِّس یِری حارام اِتدی»‏ دییّپ قیغیردیلار.‏ 
ACT.21.29	بِیله دییمِکلِرینینگ سِبَبی، مونونگ اُنگ یانی اِفِسُسلی تروفیموسی شَهرده پولس بیلِن بیله گُروپدیلِر و پولس اُنی-دا عیباداتخانا گِتیرِندیر دییّپ گومَنلَپ فیکر اِدیَردیلِر.‏
ACT.21.30	تامام شَهر آیاغا قالدی، هِمّه طارافدان یوریشیپ گِلِن خالق بیرلِشدی-ده، پولسی توتوپ، عیباداتخانادان داشاری سویرِدیلِر.‏ شو واقتدا هِم عیباداتخانانینگ قاپیلاری یاپیلدی.‏ 
ACT.21.31	پولسی اُلدورجِک بُلوپ دورقالار، روم قُشونینینگ سِردارینا تامام اورشلیمینگ آیاغا قالاندیغی باراداقی خابار گِلیپ قاووشدی.‏ 
ACT.21.32	سِردار دِرِّو اَفسَرلِرینی و سِربازلارینی آلیپ، خالقینگ اوستونه ایندی.‏ اُلار سِردار بیلِن سِربازلاری گُرِنلِرینده، پولسینگ یِنچمِگینی بِس اِتدیلِر.‏ 
ACT.21.33	شُل واقت سِردار قُلای گِلیپ، پولسی زیندان اِتدی و قُشا زینجیرلار بیلِن باغلاماغی تابشیردی.‏ سُنگرا اُل:‏ ‏«‏بو آدام کیم؟ اُل نَمه اِتدی؟»‏ دییّپ سُرادی.‏ 
ACT.21.34	جِماغاتینگ ایچینده قالماغال توردی، هِر کیم بیر زات دییّپ قیغیردی.‏ قالماغالدان یانگا سِردار نَمه بُلانینی دوشونیپ بیلمِدی.‏ شُنونگ اوچین اُل پولسی قلعا اَکیتمِگی تابشیردی.‏ 
ACT.21.35	پولس باسّانچاغا قُلای گِلِنده، جِماغات اُنی قیسیپ-قاوروپ باریاردی.‏ شُنونگ اوچین سِربازلار اُنی گُتِریپ اَکیتمِلی بُلدولار.‏ 
ACT.21.36	جِماغات اُنونگ ایزینا دوشوپ:‏ ‏«‏اُلدورینگ اُنی!‏»‏ دییّپ قیغیریشیاردی.‏
ACT.21.37	سِربازلار پولسی هِنیز قلعه‌نینگ ایچینه آلیپ گِتیرمَکَلِر، اُل سِردارا:‏ ‏«‏سِندِن بیر زات سُراپ بیلِرینمی؟»‏ دییدی.‏ سِردار حایران قالیپ:‏ ‏«‏سِن یونانیچا بیلیَنگمی؟ 
ACT.21.38	موندان بیرنَچه واقت اُنگ قالماغال تورزوپ، دُرت مونگ قانخُر آدامی بیابانا آلیپ چیقان مصرلی سِن دَلمی؟»‏ دییدی.‏ 
ACT.21.39	پولس:‏ ‏«‏مِن یَهودی، کیلیکیه‌نینگ تارسوس شَهریندِن، شُل مَشهور شَهرینگ ایلاتینداندیرین.‏ مانگا خالقا سُز آیتماغا ایختییار بِرمِگینگی خاییش اِدیَرین»‏ دییدی.‏ 
ACT.21.40	سِردار پولسه اِجازا بِرِنده، اُل باسّانچاغینگ اوستونده دوروپ، خالقا یوواش بُلماغی اِلی بیلِن ایشارات اِتدی.‏ آداملار سِسّیز بُلانسُنگ، پولس اُلارا عِبرانی دیلینده یوزلِنیپ، شِیله آیتدی:‏
ACT.22.1	‏«‏اِی، دُغانلار و آتالار!‏ ایندی مِنینگ اُزوم حاقلی دیگِم اوچین و آیتجاق سُزومه قولاق آسینگ.‏»‏ 
ACT.22.2	آداملار اُنونگ عِبرانیچا کِپلِیَندیگینی اِشیدیپ، سِسلِرینه سو سِپیلِن یالی بُلدولار.‏ پولس سُزونی دُوام اِتدی:‏ 
ACT.22.3	‏«‏مِن یَهودیدیرین.‏ کیلیکیه‌نینگ تارسوس شَهرینده دُغدیم، اِمّا شو شَهرده اولالدیم.‏ بو یِرده غامالائیلینگ شَگیردی بُلوپ، آتا-بابالاریمیزینگ شِریغاتینینگ گویچلی عاداتلارینا گُرَه تَعلیم آلدیم.‏ بو گونکی سیزینگ بُلشونگیز یالی، مِنِم خودایا خاص قایراتلیدیم.‏ 
ACT.22.4	عیسانینگ یُلونا دوشِنلِره اُلوم قُرقینی سالیپ آزارلاردیم، آیال-اِرکِک دییمَن، اِلینی-آیاغینی باغلاپ، هِمِّسینی زیندانا زینگیاردیم.‏ 
ACT.22.5	آیدیانلاریمینگ حاقیقاتدیغینی باش کاهین بیلِن مِجلِسینگ هِمِّسی تاصدیقلاپ بیلِر.‏ مِن حتّیٰ اُلاردان دمشق‌دَکی یَهودی دُغانلاریمیزی توتماغا اِجازا نامه‌سینی هِم آلدیم.‏ اُلارینگ اِلینی-آیاغینی باغلاپ، اورشلیمه گِتیریپ، جِزالاندیرماق ماقصادی بیلِن دمشقه طاراف یُلا دوشدوم.‏
ACT.22.6	‏«‏گونُرتا واقتی دمشقه قُلایلاپ باریارقام، بیردِنکَه آسماندان پارلایان نور داش-تُوِرِگیمه یاغتی سالدی.‏ 
ACT.22.7	مِن یِره ییقیلدیم.‏ شُل واقت:‏ ‏”‏سولُس، سولُس، نَمه اوچین سِن مانگا آزار بِریَرسینگ؟“‏ دییِن سِسی اِشیتدیم.‏ 
ACT.22.8	مِن:‏ ‏”‏آقام، سِن کیم؟“‏ دییّپ سُرادیم.‏ اُل مانگا:‏ ‏”‏مِن سِنینگ آزار بِریَن ناصِره‌لی عیسانگ“‏ دییّپ جُغاپ بِردی.‏ 
ACT.22.9	مِنینگ یانیمداقیلار نوری گُروپ قُرقدولار، اِمّا مِنینگ بیلِن کِپلِشِن سِسه دوشونمِدیلِر.‏ 
ACT.22.10	مِن:‏ ‏”‏یا آقام!‏ مِن نَمه اِتمِلی؟“‏ دییّپ سُرادیم.‏ عیسی هِم مانگا:‏ ‏”‏یِرینگدِن تور-دا، دمشقه گیت.‏ نَمه اِتمِلیدیگینگ سانگا شُل یِرده آیدیلار“‏ دییدی.‏ 
ACT.22.11	یانگقی نورینگ یالقیمیندان یانگا گُزلِریم کُر بُلدی.‏ شُنونگ اوچین یانیمداقی یُلداشلاریم دمشقه مِنینگ اِلیمدِن توتوپ اَکیتدیلِر.‏
ACT.22.12	‏«‏اُل یِرده حَنانیا آدلی دیندار و هِم شِریغاتا باغلی بیر آدام یاشایاردی.‏ دمشق‌دَکی هِمّه یَهودیلِرینگ آراسیندا اولی حُرماتی باردی.‏ 
ACT.22.13	اُل مِنینگ یانیما گِلیپ:‏ ‏”‏سولُس دُغان!‏ قُی، گُزلِرینگ یِنه آچیلسین!‏“‏ دییدی.‏ مِنینگ گُزلِریم شُل واقتدا آچیلیپ، اُنی گُردوم.‏ 
ACT.22.14	حَنانیا مانگا:‏ ‏”‏آتا-بابالاریمیزینگ خودایی سِنی سایلادی.‏ اُل مونی اُنونگ ایسلِگینی بیلمِگینگ، دُغری بُلانی گُروپ، سُزونی اِشیتمِگینگ اوچین اِتدی.‏ 
ACT.22.15	سِن گُروپ-اِشیدِنلِرینگی هِمّه اینسانلارا یایرادیپ، اُنونگ اوچین شاهاتلیق اِدِرسینگ.‏ 
ACT.22.16	ایندی نَمَه دوریارسینگ؟ تور، خودایینگ آدینی چاغیریپ، تَعمیدلِن و گونَه‌لِرینگدِن پَکلِن“‏ دییدی.‏
ACT.22.17	‏«‏اورشلیمه دُلانیپ گِلیپ، عیباداتخانادا دُغا اِدیپ اُتیرقام، مانگا بیر رویا آیان بُلدی.‏ 
ACT.22.18	مِن عیسانی گُردوم، اُل مانگا:‏ ‏”‏تیز بُل، دِرِّو اورشلیمدِن گیت، سِبَبی اُلار سِنینگ مِن حاقدَکی شاهاتلیغینگی قابول اِتمِزلِر“‏ دییدی.‏ 
ACT.22.19	مِن:‏ ‏”‏اِی آقام، اُلار مِنینگ کِنیسه‌دِن-کِنیسه آیلانیپ، سانگا ایمان گِتیرِنلِری زیندان اِدیپ یِنجِنیمی قاوی بیلیَرلِر.‏ 
ACT.22.20	سِنینگ شاهادینگ اِستیفان اُلدوریلِنده، مِن هِم شُل یِردِدیم.‏ بو ایشی دُغری بیلدیم و اُنی اُلدورِنلِرینگ لِباسلارینی ساقلادیم“‏ دییدیم.‏ 
ACT.22.21	اُل مانگا:‏ ‏”‏بار، مِن سِنی داشداقی باشغا میلِّتلِرینگ یانینا ایبِریَرین“‏ دییدی.‏»‏
ACT.22.22	خالق پولسی شو یِره چِنلی دینگلِدی، اِمّا بو سُزی اِشیدِنلِرینده، قاتی سِس بیلِن:‏ ‏«‏بو آدامی یِر یوزوندِن یُق اِدینگ!‏ اُل یاشاماغا میناسیپ دَل»‏ دییّپ قیغیردیلار.‏ 
ACT.22.23	اُلار قیغیریشیپ، لِباسلارینی قاقیپ، چانگ-تُزانینی هُوا قالدیردیلار.‏ 
ACT.22.24	شُندا سِردار پولسینگ قلعه اَکیدیلمِگینی تابشیردی.‏ خالقینگ نَمه اوچین اُنونگ اوستونه قیغیریاندیغینی بیلمِک اوچین، اُنی شالّاغلاپ، سُراغا چِکیلمِگینی ایسلِدی.‏
ACT.22.25	پولسی شالّاغلاماق اوچین باغلانلاریندا، پولس یانیندا دوران اَفسَردِن:‏ ‏«‏روم میلّیِتینینگ هیچ بیر عاییبی یُق هِم بُلسا، اُنی شالّاغلاماق سیزینگ قانونینگیزا لاییق گِلیَرمی؟»‏ دییّپ سُرادی.‏ 
ACT.22.26	اَفسَر مونی اِشیدیپ، سِردارنینگ یانینا باریپ:‏ ‏«‏نَمه اِتجِک بُلیانگ؟ بو آدام روم میلّیِتلی آخیری»‏ دییّپ خابار بِردی.‏ 
ACT.22.27	شُندا سِردار پولسینگ یانینا گِلیپ:‏ ‏«‏مانگا آیت، سِن روم میلّیِتلیمی؟»‏ دییّپ سُرادی.‏ اُل:‏ ‏«‏هاووا»‏ دییّپ جُغاپ بِردی.‏ 
ACT.22.28	سِردار:‏ ‏«‏مِنِم!‏ یُنه مِن بو میلّیِتلیگی کَن پول تُلَپ آلدیم»‏ دییدی.‏ پولس:‏ ‏«‏مِن بُلسا روم میلّیِتلی بُلوپ دُغدیم»‏ دییدی.‏ 
ACT.22.29	اُنی سُراغا چِکجِک بُلوپ دورانلار شو واقتدا اُنونگ یانیندان چِکیلدیلِر.‏ سِردار هِم پولسینگ روم میلّیِتلیدیگینی بیلِنده، اُنونگ اِلینی-آیاغینی باغلادانی اوچین قُرقدی.‏
ACT.22.30	سِردار اِرتیسی گون یَهودیلِرینگ پولسی نَمِده عاییپلایاندیقلارینی داقیق بیلمِک ایسلِدی.‏ شُنونگ اوچین پولسی آزاد اِدیپ، یُلباشچی کاهینلار بیلِن باش مِجلِسینگ ییغنانماغینی دِستور بِردی.‏ اُنسُنگ پولسی اُلارینگ حوضورینا آلیپ گِلدی.‏
ACT.23.1	پولس مِجلِسه دیقّات بیلِن گُزلَپ:‏ ‏«‏اِی، دُغانلار!‏ مِن شو گونه چِنلی خودایینگ اُوونده آراسّا وِجدان بیلِن یاشادیم»‏ دییدی.‏ 
ACT.23.2	باش کاهین حَنانیا پولسینگ یانیندا دورانلارا اُنونگ آغزینا اورماغی اِمر اِتدی.‏ 
ACT.23.3	پولس اُنگا:‏ ‏«‏سِنی خودای اورار، اِی، یوزی آقلانان دیوار!‏ اُزونگ-اَ مِنینگ اوستومدِن شِریغاتا گُرَه حُکوم چیقارماق اوچین اُتیرسینگ، سُنگرا هِم بُلسا شِریغاتی پُزوپ، مِنی اورماغی تابشیریارسینگ»‏ دییدی.‏ 
ACT.23.4	پولسینگ یانیندا دورانلار اُندان:‏ ‏«‏سِن نَمه اوچین خودایینگ باش کاهینسینا دیل یِتیریَرسینگ؟»‏ دییّپ سُرادیلار.‏ 
ACT.23.5	پولس:‏ ‏«‏دُغانلار، اُنونگ باش کاهیندیغینی بیلمَندیرین.‏ یُغسام مُقادِّس یازغیلاردا هِم:‏ ‏”‏اُز خالقینگ باشلیغینی لَعنِتلِمه“‏ دییّپ یازیلان»‏ دییدی.‏
ACT.23.6	پولس اُلارینگ بیر بُلِگینینگ صادّوقی‌لار، بِیلِکی بُلِگینینگ-ده فَریسی‌لِردیگینی بیلیپ:‏ ‏«‏اِی، دُغانلار، مِن فَریسی، فَریسی‌نینگ اُغلودیرین.‏ مِن اُلولِرینگ دیرِلیَندیگینه اومید باغلایاندیغیم اوچین حُکوم اِدیلیَرین!‏»‏ دییّپ، مِجلِسده قاتی قیغیردی.‏ 
ACT.23.7	پولسینگ بو سُزوندِن سُنگرا فَریسی‌لِر بیلِن صادّوقی‌لارینگ آراسینا بُلونچیلیک دوشوپ، ییغنانان جِماغات ایکَه بُلوندی.‏ 
ACT.23.8	صادّوقی‌لار دیرِلیش-ده، پِریشده-ده، روح-دا یُق دییَّردیلِر، فَریسی‌لِر بُلسا بولارینگ هِمِّسینه اینانیاردیلار.‏ 
ACT.23.9	شِیلِلیکده، اولی قالماغال توردی.‏ فَریسی‌لِرینگ طارافینی توتیان کَبیر دین عُلَمالار یِریندِن توروپ، اولی داعوا توروزدیلار.‏ اُلار:‏ ‏«‏بیز بو آدامدا هیچ بیر عاییپ تاپمادیق.‏ نیرِدِن بِلّی اُنونگ بیلِن بیر روح یا پِریشده کِپلِشِن دَل بُلسا؟»‏ دییدیلِر.‏ 
ACT.23.10	داعوا-جِنجِل شِیله بیر قیزدی سِردار اُلارینگ پولسی پارچالاماقلاریندان قُرقوپ، سِربازلارا گِلیپ، اُنی اُلارینگ آراسیندان سویرَپ چیقاریپ، قلعه اَکیتمِگی تابشیردی.‏
ACT.23.11	شُل گیجه عیسی پولسه گُرنوپ، اُنگا:‏ ‏«‏خاطیرجِم بُل!‏ سِن مِن حاقدا اورشلیمده نَهیلی شاهاتلیق اِدِن بُلسانگ، رومدا-دا شِیله شاهاتلیق اِتمِلیسینگ»‏ دییدی.‏
ACT.23.12	اِرتیسی گون یَهودیلِر بیری-بیرلِری بیلِن دیل بیریکدیریپ، پولسی اُلدوریَنچَلِر، اییّپ-ایچمِزلیگه قاسام ایچدیلِر.‏ 
ACT.23.13	بو دیلدووشوگه قاتناشانلارینگ سانی قیرقدان هِم کَندی.‏ 
ACT.23.14	اُلار یُلباشچی کاهینلارینگ و یاشولیلارینگ یانینا گِلیپ:‏ ‏«‏بیز پولسی اُلدوریَنچَک، هیچ زات اییّپ-ایچمِزلیگی قاتی قاسام ایچدیک.‏ 
ACT.23.15	شِیلِلیکده، سیز مِجلِس بیلِن بیلِلیکده رومی سِرداردان پولسی ایزینا گِتیرمِگی خاییش اِدینگ.‏ اُل حاقدَکی ماغلوماتلاری داقیق اُورِنمِک ایسلِیَریس دییِن بُلونگ.‏ پولس بو یِره گِلیپ یِتمَنکَه، بیز اُنی یُلدا اُلدورمَگه تاییار»‏ دییدیلِر.‏
ACT.23.16	اِمّا پولسینگ یِگِنی اُلارینگ دیلبیرلِشیک قورانینی اِشیدیپ، قلعه باردی-دا، مونی پولسه خابار بِردی.‏ 
ACT.23.17	پولس هِم اَفسَرلِرینگ بیرینی یانینا چاغیریپ:‏ ‏«‏بو ییگیدی سِردارینگ یانینا اِلت، اُنگا بیر زات بارادا خابار بِرمِکچی»‏ دییدی.‏ 
ACT.23.18	اُنسُنگ اَفسَر اُنی آلیپ، سِردارینگ یانینا گِتیردی.‏ اُنگا:‏ ‏«‏زیندانی پولس مِنی چاغیریپ، شو ییگیدی سِنینگ یانینگا گِتیرمِگیمی خاییش اِتدی.‏ اُنونگ سانگا آیتجاق زادی بار میشدیق»‏ دییدی.‏
ACT.23.19	سِردار ییگیدینگ اِلیندِن توتوپ، بیر قیرا چِکدی-ده، اُندان:‏ ‏«‏سِن مانگا نَمه حاقدا خابار بِرمِکچی؟»‏ دییّپ سُرادی.‏ 
ACT.23.20	اُل شِیله جُغاپ بِردی:‏ ‏«‏یَهودیلِر و مِجلِس بیلِلیکده پولس حاقدَکی ماغلوماتلاری داقیق اُورِنمِک باهاناسی بیلِن، اُنی اِرتیر مِجلِسه گِتیرمِگی سِندِن خاییش اِتمِک اوچین دیلِّشدیلِر.‏ 
ACT.23.21	اِمّا سِن اُلارینگ سُزونه قولاق آسما، سِبَبی قیرقدان قاوراق آدام گوزگِنیپ، پولسه بوقونوپ قاراشیار.‏ اُلار پولسی اُلدوریَنچَک، اییّپ-ایچمِریس دییّپ قاسام ایچدیلِر.‏ شو واقت اُلار تاییار بُلوپ، سِنینگ راضیچیلیغینگا قاراشیارلار.‏»‏ 
ACT.23.22	سِردار اُل ییگیدی اوغرادیپ:‏ ‏«‏مونی مانگا خابار بِرِنینگی هیچ کیمه آیتماغین»‏ دییّپ تابشیردی.‏
ACT.23.23	اُنسُنگ سِردار اَفسَرلِریندِن ایکیسینی یانینا چاغیریپ:‏ ‏«‏آغشام ساغات دُقوزدا قیصریه گیتمِک اوچین، ایکی یوز سانی پییادا، یِتمیش سانی آتلی سِربازی و ایکی یوز نایزاچی تاییارلانگ.‏ 
ACT.23.24	پولسی هِم آتا میندیریپ اَکیدیپ، ساغامان حاکیم فِلیکسینگ یانینا آلیپ بارینگ»‏ دییّپ تابشیریق بِردی.‏
ACT.23.25	سُنگرا سِردار شِیله ماضمونلی نامه یازدی:‏
ACT.23.26	‏«‏خاص حُرماتلانیان حاکیم فِلیکسه کلودیوس لیسیاسدان دُغایی سالام!‏
ACT.23.27	‏«‏یَهودیلِر بو آدامی توتوپ اُلدورجِک بُلوپ دورقالار، مِن اُنونگ روم میلّیِتلیدیگینی بیلیپ، سِربازلاریم بیلِن یِتیشیپ، اُنی آزاد اِتدیم.‏ 
ACT.23.28	اُنونگ نَمه عاییبینینگ باردیغینی بیلمِک اوچین، اُنی یَهودیلِرینگ مِجلِسینه آلیپ گِلدیم.‏ 
ACT.23.29	اُنی اُزلِرینینگ شِریغاتی بیلِن باغلی مِسِله‌لِرده عاییپلایاندیقلارینی بیلدیم، اِمّا اُندا اُلومه یا-دا زیندان اِتمَگه لاییق هیچ هیلی اِساس یُقدور.‏ 
ACT.23.30	بو آداما بِد نییِت اِدیلجِک بُلیاندیغی باراداقی خاباری آلانیمدا بُلسا، اُنی شو واقتدا سِنینگ یانینگا ایبِرمِگی قارار اِتدیم.‏ اُنی عاییپلایانلارا-دا اُز شیکایاتلارینی سانگا معلیم اِتمِکلِرینی تابشیردیم.‏»‏
ACT.23.31	سِربازلار اُزلِرینه تابشیریلشی یالی، پولسی آلیپ، گیجه آنتیپاتریسه گِتیردیلِر.‏ 
ACT.23.32	اِرتیسی گون آتلی سِربازلار پولس بیلِن بیله یُل‍لارینی دُوام اِتدیردیلِر، بِیلِکیلِر بُلسا قلعا دُلاندیلار.‏ 
ACT.23.33	آتلیلار قیصریه گِلِنلِرینده، نامه‌نی حاکیمه قاوشوریپ، پولسی-ده اُنونگ اِلینه تابشیردیلار.‏ 
ACT.23.34	حاکیم نامه‌نی اُقیپ، پولسینگ هایسی وِلایاتداندیغینی سُرادی.‏ پولسینگ کیلیکیه‌دِندیگینی بیلِنده:‏ 
ACT.23.35	‏«‏سِنی عاییپلایانچیلار گِلِنسُنگ دینگلَرین»‏ دییدی.‏ سُنگرا پولسی هیرودیسینگ کاخیندا قاراوول‍لارینگ اِلینده ساقلانمالیدیغی بارادا تابشیریق بِردی.‏
ACT.24.1	بَش گوندِن سُنگ باش کاهین حَنانیا بیرنَچه یاشولیلار و تِرتولُس آدلی وِکیل بیلِن قیصریه گِلدی.‏ اُلار پولسه قارشی شیکایاتلارینی حاکیمه یِتیرمِکچیدیلِر 
ACT.24.2+ACT.24.3	پولسی چاغیریپ گِتیرِنلِرینده، تِرتولُس اُنی عاییپلاماغا باشلادی:‏ ‏«‏حُرماتلی فِلیکس!‏ سِنینگ سایانگدا بیز اِنچِمه واقتدان بَری راحاتچیلیقدا یاشایاریس.‏ عاقیلّی دوشونیَنلیگینگ بیلِن خالقیمیز اوچین اولی اویتگِشیلیکلِری یِرینه یِتیردینگ.‏ بیز مونی هِمّه یِرده و هِمیشه قاتی مینِّتدارلیق بیلِن تاصدیقلایاریس.‏ 
ACT.24.4	مِن سِنینگ کَن واقتینگی آلماقچی دَل، اُز مِهرِبانلیغینگ بیلِن بیزینگ قیسغا خاباریمیزا قولاق آسماغینگی خاییش اِدیَرین.‏
ACT.24.5	‏«‏بیز بو آدامینگ دونیَه‌دَکی هِمّه یَهودیلِرینگ آراسیندا قالماغال توروزیان بیر فیتنه‌چیدیگینه گُز یِتیردیک و اُل ناصِره تُپلانتینینگ باشلیغی.‏ 
ACT.24.6	اُل حتّیٰ عیباداتخانانی-دا بی‌حُرمات اِتمَگَه چالیشدی.‏ ‏[‏بیز اُنی اُز شِریغاتیمیزا گُرَه حُکوم اِتمِکچیدیک، 
ACT.24.7	اِمّا سِردار لیسییاس گِلیپ، گویچ بیلِن اُنی اِلیمیزدِن آلدی.‏ 
ACT.24.8	اُنی عاییپلایانلارا سِنینگ حوضورینگا گِلمِگی بویوردی دییِن اوستونه قُشولان سُزلِر بار.‏]‏ سِنینگ اُزونگ هِم بو آدامی سُراغا چِکیپ، بیزینگ اُنی نَمِده عاییپلایاندیغیمیزی اُنونگ اُزوندِن آچیقلاپ حاقیقاتی بیلِرسینگ.‏»‏
ACT.24.9	اُل یِردَکی یَهودیلِر هِم آیدیلانلارینگ دُغرودیغینی تاصدیقلاماق بیلِن بو عاییپلامالارا قُشولدیلار.‏
ACT.24.10	حاکیم پولسه کِپلَبِر دییّپ ایشارات اِدِندِن سُنگ، اُل سُزه باشلادی:‏ ‏«‏سِنینگ کَن ییل‍لاردان بَری بو میلِّتینگ اوستوندِن قاضیلیق اِدیَندیگینگی بیلیَرین.‏ شُنونگ اوچین اُزومی سِنینگ حوضورینگدا قُرییاندیغیما خاص بِگِنیَرین.‏ 
ACT.24.11	خودایا عیبادات اِتمِک اوچین اورشلیمه بارانیما اُن ایکی گوندِن کَن بُلماندیغینی اُزونگ هِم سُراپ بیلِرسینگ.‏ 
ACT.24.12	بو آداملاردان هیچ بیری مِنینگ عیباداتخانادا بیری بیلِن جِدِلِّشِنیمی، کِنیسه‌لِرده یا بُلماسا شَهرده خالقی آیاغا قالدیرانیمی گُرِن دَلدیر.‏ 
ACT.24.13	اُلار مانگا تُهمِتلِیَن عاییپلارینی سانگا تاصدیق اِدیپ بیلمِزلِر.‏ 
ACT.24.14	اِمّا سانگا شونی ایقرار اِتمِک بیلِن اُلارینگ ‏”‏یالان تَعلیمات“‏ دییّپ آدلاندیریان عیسانینگ یُلونا دوشیَرین.‏ مِن آتا-بابالاریمیزینگ خودایینا عیبادات اِدیَرین.‏ تُورات‌دا و پیغامبارلارینگ یازغیلاریندا یازیلان هِر بیر سُزه اینانیارین.‏ 
ACT.24.15	اِدیل بو آداملار یالی، مِن هِم دُغرولارینگ-دا، دُغری دَل‍لِرینگ-ده اُلومدِن دیرِلجِکدیگینه خودایا اومید باغلایارین.‏ 
ACT.24.16	شُنونگ اوچین هِم خودایینگ و اینسانلارینگ اُوونده وِجدانیمی هِمیشه پَک ساقلاماغا چالیشیارین.‏
ACT.24.17	‏«‏مِنینگ اورشلیمده بُلمانیما اِنچِمه ییل بُلدی، ایندی بُلسا خالقیمینگ قاریپلارینا صاداقا بِرمِک اوچین اُل یِره گِلدیم.‏ 
ACT.24.18	بو زاتلار بیلِن مِشغولّانیارقام، اُلار مِنی عیباداتخانادا گُردولِر.‏ مِن پَکلِنیش سونِّتینی بِرجای اِدیَردیم، یانیمدا هیچ هیلی جِماغات-دا، قالماغال-دا یُقدی.‏ 
ACT.24.19	اِمّا اُل یِرده آسیا وِلایاتیندان گِلِن کَبیر یَهودیلِر باردی.‏ اُلارینگ مانگا شیکایاتلاری بار بُلسا، اُزلِرینینگ شو یِره گِلیپ، مِنی سِنینگ حوضورینگدا عاییپلاماقلاری گِرِکدیر.‏ 
ACT.24.20	یا-دا بو یِردَکیلِر مِجلِسینگ اُوونده دورانیمدا، مِندِن نَمه جِنایات تاپاندیقلارینی، قُی، آیتسینلار.‏ 
ACT.24.21	اُلارینگ اُوونده دوروپ، قاتی سِس بیلِن:‏ ‏”‏اُلولِر دیرِلیَر دییِنیم اوچین بو گون سیزینگ اُوونگیزده حُکوم اِدیلیَرین“‏ دییّپ قیغیردیم.‏ موندان باشغا مِنینگ نَمه عاییبیم بار؟»‏
ACT.24.22	عیسانینگ یُلی حاقدا خاص داقیق ماغلوماتی بُلان فِلیکس ایشی سُنگرا قُیوپ:‏ ‏«‏داعوانگیز حاقدا سِردار لیسیاس گِلِندِن سُنگ قارار چیقارارین»‏ دییدی.‏ 
ACT.24.23	فِلیکس اُل یِردَکی اَفسَره پولسی خاباردار ساقلاماغی، اِمّا اُنگا بیرآز آزادلیق بِرمِگی، اُنونگ مَحتَجلیکلِرینه کُمِک بِرمِک ایسلِیَن دُستلارینا اِجازا بِرمِگی تابشیردی.‏
ACT.24.24	بیرنَچه گوندِن سُنگ بُلسا، فِلیکس اُز یَهودی آیالی دروسیلا بیلِن گِلدی-ده، پولسی چاغیرتدی و عیسی مسیحه گِتیرِن ایمان حاقدَکی اُنونگ گورّونگلِرینی دینگلِدی.‏ 
ACT.24.25	پولس تاقوالیق، اُز نِفسینگی ساقلاماق هِم گِلجِک حُکوم حاقدا گورّونگ اِدِنده، فِلیکس قُرقوپ:‏ ‏«‏بُلدی، حَضیرلیکچه گیت، گِرِکلی فُرصات بُلاندا، یِنه سِنی چاغیردارین»‏ دییدی.‏ 
ACT.24.26	شِیله هِم، فِلیکس پولسدِن رِشوه تاما اِدیپ، اُنی ایزلی-ایزینا چاغیردیپ، اُنونگ بیلِن گورّونگ اِدیَردی.‏
ACT.24.27	آرادان ایکی ییل گِچِنده، فِلیکسینگ یِرینه پورکیوس فِستوس حاکیم بُلدی.‏ فِلیکس یَهودیلِرینگ گُونونی آلماق اوچین، پولسی زینداندا قُیوپ گیتدی.‏
ACT.25.1	فِستوس وِلایاتا حاکیم بُلوپ گِلِنینه اوچ گون گِچِنسُنگ، قیصریه‌دِن اورشلیمه گیتدی.‏ 
ACT.25.2	اُل یِرده یُلباشچی کاهینلار بیلِن یَهودی باشلیغلاری فِستوسا پولسینگ اوستوندِن شیکایات اِتدیلِر.‏ 
ACT.25.3	فِستوسدان اُزلِرینه بیر یاخشیلیق اِتمِگینی سُراپ، پولسی اورشلیمه گِتیرمِگی اوچین یالباردیلار.‏ آصلیندا اُلار دوزاق قوروپ، یُلدا پولسی اُلدورمِگه نییِتیندِدیلِر.‏ 
ACT.25.4	فِستوس اُلارا شِیله جُغاپ بِردی:‏ ‏«‏پولس قیصریه‌ده زینداندا، مِن هِم باسیم اُل یِره گیتجِک.‏ 
ACT.25.5	آرانگیزداقی یُلباشچیلار مِنینگ بیلِن بیله بارسینلار.‏ اِگِر پولس بیر یامان ایش اِدِن بُلسا، قُی، اُنی عاییپلاسینلار.‏»‏
ACT.25.6	فِستوس اُلارینگ یانیندا سِکیز-اُن گون قُلای بُلوپ، قیصریه قایتدی.‏ اِرتیسی گون اُل مَحکِمَه چیقیپ، پولسینگ گِتیریلمِگینی تابشیردی.‏ 
ACT.25.7	پولس ایچِری گیرِنده، اورشلیمدِن گِلِن یَهودیلِر اُنونگ داشینا اویشوپ، اُنی عاییپلاپ باشلادیلار، اِمّا اُز عاییپلامالارینی تاصدیق اِدیپ بیلمِدیلِر.‏ 
ACT.25.8	پولس اُزونی قُریپ:‏ ‏«‏مِن یَهودیلِرینگ شِریغاتینا-دا، عیباداتخانا-دا، ایمپِراطُرا-دا قارشی گونَه اِتمِدیم»‏ دییدی.‏
ACT.25.9	فِستوس یَهودیلِرینگ ایسلِگینی اِتمِک اوچین، پولسدِن:‏ ‏«‏اورشلیمه گیدیپ، شُل یِرده بو باباتدا اُزونگه حُکوم اِدیلمِگینی ایسلِیَرسینگمی؟»‏ دییّپ سُرادی.‏ 
ACT.25.10	اِمّا پولس:‏ ‏«‏مِن ایمپِراطُرینگ مَحکِمه‌سینینگ اُوونده دورون، مانگا شو یِرده قاضیلیق اِدیلمِلیدیر.‏ مِن یَهودیلِره قارشی هیچ بیر یامانلیق اِدِن دَلدیرین، مونی سِنینگ اُزونگ هِم قاوی بیلیَنسینگ.‏ 
ACT.25.11	مِن یامانلیق اِدِن بُلسام یا-دا اُلومه لاییق بیر ایش اِدِن بُلسام، اُلومدِن قاچمایارین.‏ اِگِر بو آداملارینگ مانگا قارشی عاییپلامالاری یالان بُلسا، مِنی اُلارینگ اِلینه تابشیرماغا هیچ کیمینگ حاقی یُقدور.‏ مِن داعوامی ایمپِراطُرا عارض اِدیَرین»‏ دییدی.‏
ACT.25.12	اُنسُنگ فِستوس مِجلِس بیلِن ماصلاحاتلاشیپ:‏ ‏«‏داعوانگ بارادا ایمپِراطُرا عارض اِتدینگ، ایمپِراطُرینگ یانینا-دا گیدِرسینگ»‏ دییدی.‏
ACT.25.13	بیرنَچه گون گِچِندِن سُنگ، آغریپاس پادیشاه اُز آیال دُغانی بِرنیکی بیلِن فِستوسا خوش گِلدینگیز دییمِک اوچین، قیصریه گِلدی.‏ 
ACT.25.14	اُلار کَن واقت اُل یِرده قالانلاریندان سُنگ، فِستوس پولسینگ ایشینی پادیشاها گورّونگ بِردی:‏ ‏«‏فِلیکسینگ زیندان اِدیپ قُیان بیر آدامی بار.‏ 
ACT.25.15	مِن اورشلیمدِکَم، یَهودیلِرینگ یُلباشچی کاهینلاری و یاشولیلاری اُنونگ اوستوندِن شیکایات اِدیپ، اُنی مَحکوم اِتدیرمِگیمه خاییش اِتدیلِر.‏ 
ACT.25.16	مِن اُلارا:‏ ‏”‏رومیلارینگ عاداتینا گُرَه هیچ کیم سُراق اِدیلمِزدِن مَحکوم بُلدیرماق اوچین شیکایاتچینینگ اِلینه تابشیریلمایار.‏ عاییپلانیانی شیکایاتچیلاری بیلِن یوزلِشدیریپ، اُنگا تُهمِتلِیَن عاییپ باباتدا اُزونی قُریماغا مومکینچیلیک بِریلیَر“‏ دییّپ جُغاپ بِردیم.‏ 
ACT.25.17	عاییپلایانچیلار بو یِره اویشِنلِرینده بُلسا، مِن واقتی اِلدِن بِرمَن، اِرتیسی گون مَحکِمه چیقیپ، پولسینگ گِتیریلمِگینی تابشیردیم.‏ 
ACT.25.18	اِمّا اُنونگ قارشیسینا کِپلَن شیکایاتچیلار اُنگا مِنینگ قاراشان عاییپلاریمینگ هیچ بیرینی تُهمِتلِمِدیلِر.‏ 
ACT.25.19	مونگا اوچین اُلارینگ اُز دینلِری هِم-ده بیر عیسی آدلی اُلوپ گیدِن، اِمّا پولسینگ دیری دییَّن آدامی بارادا جِدِل‍لِری بار میشدیق.‏ 
ACT.25.20	مِن بو مِسِلَنی نَهیلی چُزسِمکَم دییّپ آغیر یاغدایا دوشدوم.‏ پولسدِن اورشلیمه گیدیپ، اُل یِرده بو زاتلار باباتدا اُزونه قاضیلیق اِدیلمِگینه راضیدیغینی یا-دا دَلدیگینی سُرادیم.‏ 
ACT.25.21	اِمّا پولس داعواسینی ایمپِراطُرینگ چُزمِگینی، اُنگا چِنلی زینداندا بُلماغینی ایسلِدی.‏ شُنونگ اوچین اُنی ایمپِراطُرینگ یانینا یُلّایانچام، زینداندا ساقلاماغی تابشیردیم.‏»‏
ACT.25.22	آغریپاس فِستوسا:‏ ‏«‏مِن هِم شُل آدامینگ گورّونگینی اِشیتمِک ایسلِیَرین»‏ دییدی.‏ فِستوس هِم:‏ ‏«‏اُنی اِرتیر اِشیتِرسینگ»‏ دییدی.‏
ACT.25.23	اِرتیسی گون آغریپاس و بِرنیکی تُماشالی یاغدایدا گِلیپ، سِردارلار و شَهرینگ آدلی-آبرایلی آداملاری بیلِن بیرلیکده سالُنا گیردیلِر.‏ فِستوسینگ دِستورینا گُرَه پولسی گِتیردیلِر.‏ 
ACT.25.24	فِستوس شِیله دییدی:‏ ‏«‏اِی، پادیشاه آغریپاس و بو یِردَکی هِمّه آداملار!‏ سیز بو آدامی گُریَنگیزمی؟ اورشلیمدَکی و بو یِردَکی هِمّه یَهودیلِر اُنونگ اوستوندِن مانگا شیکایات اِدیپ:‏ ‏”‏اُل موندان کَن یاشامالی دَل!‏“‏ دییّپ قیغیریشدیلار.‏ 
ACT.25.25	اِمّا مِنینگ فیکریمچه، اُل اُلومه لاییق ایش اِتمَندیر.‏ اِمّا اُزونینگ داعواسی بارادا ایمپِراطُرا عارض اِدِندیگی اوچین، اُنی روما یُلّاماق قارارینا گِلدیم.‏ 
ACT.25.26	اُل حاقدا ایمپِراطُرا یازار یالی بِلّی بیر زادیم یُق.‏ شُنونگ اوچین-ده اُنی سیزینگ حوضورینگیزا، خاص-دا، اِی، آغریپاس پادیشاه، سِنینگ حوضورینگا چیقاردیم.‏ بو مِسِلَنی گُرِنیمیزدِن سُنگ، مونونگ نِتیجه‌سینده یازماغا بیر زاتلار تاپماغیم آخمال.‏ 
ACT.25.27	سِبَبی زیندانا قارشی تُهمِتلِیَن عاییپلامالاری گُرکِزمِزدِن، اُنی ایمپِراطُرینگ یانینا یُلّاماقلیق مانگا مَعنیسیز گُرونیَر.‏»‏
ACT.26.1	آغریپاس پولسه:‏ ‏«‏اُزونگی قُریماق اوچین، سُزه باشلاپ بیلِرسینگ»‏ دییدی.‏ اینه، شُندا پولس اِل‍لِرینی حِرِکِتلِندیریپ، اُزونی قُریماغا دوردی:‏
ACT.26.2	‏«‏اِی آغریپاس پادیشاه!‏ یَهودیلِرینگ مانگا تُهمِتلِیَن هِمّه عاییپلامالاریندان قُرینیپ، بو گون سِنینگ اُوونگده دوریاندیغیم اوچین، مِن اُزومی خوشواقت حاساپلایارین.‏ 
ACT.26.3	سِنِم یَهودیلِرینگ هِمّه عاداتلاریندان، جِدِلّی فیکرلِریندِن قاوی باش چیقاریارسینگ آخیری.‏ شُنونگ اوچین هِم مِنی صابیرلیق بیلِن دینگلِمِگینگی خاییش اِدیَرین.‏
ACT.26.4	‏«‏یاشلیغیمدان باشلاپ، اَوَّل اُز خالقیمینگ آراسیندا، شِیله هِم اورشلیمده گِچیرِن دورموشیمی هِمّه یَهودیلِر بیلیَندیرلِر.‏ 
ACT.26.5	اُلار مِنی کَن واقتدان بَری تانییارلار، اِگِر ایسلِسِلِر، مانگا دینیمیزینگ اینگ گویچلی مِذهِبینَه گُرَه فَریسی بُلوپ یاشاندیغیما شاهاتلیق اِدیپ بیلِرلِر.‏ 
ACT.26.6	اِدیل شو واقت هِم خودایینگ آتا-بابالاریمیزا بِرِن واعداسینا اومید باغلایاندیغیم اوچین مَحکِمه‌ده دورون.‏ 
ACT.26.7	حاقیقاتدا، خالقیمیزینگ اُن ایکی طایفاسی گیجه-گوندیز خودایا تویس یورِکدِن عیبادات اِدیپ، بو واعدانینگ بِرجای بُلماغینا اومید باغلاپدیر.‏ اِی پادیشاهیم، یَهودیلِر بُلسا شو اومید اوچین مِنی عاییپلایارلار.‏ 
ACT.26.8	نَمه اوچین خودایینگ اُلولِری دیرِلتمِگینی اینانیپ بُلماجاق زات حاساپلایارسینگیز؟
ACT.26.9	‏«‏دُغروسی، مِنِم ناصِره‌لی عیسانینگ آدینا قارشی کَن یامانلیق اِتمِگی اُز یانیمدان واجیپ بیلیَردیم.‏ 
ACT.26.10	مِن بو یامانلیغی اورشلیمده اِتدیم هِم.‏ یُلباشچی کاهینلاردان ایختییار آلیپ، ایماندارلارینگ کَنسینی زیندانا سالدیم.‏ اُلار اُلومه مَحکوم اِدیلِنده، مونی ایخلاص بیلِن قُلدادیم.‏ 
ACT.26.11	مِن بیر کِنیسه‌دِن بِیلِکیسینه آیلانیپ، اُلاری نَچه گِزِک جِزالاندیردیم، ایماندان دَنمَگه مِجبور اِتدیم.‏ اُلارا قارشی قاهار-غاضابا مینیپ، حتّیٰ بیگانه شَهرلِره چِنلی اُلاری آزارلادیم.‏
ACT.26.12	‏«‏گونلِرینگ بیر گونی شو ماقصات بیلِن یُلباشچی کاهینلاردان ایختییارناما و تابشیریق آلیپ، دمشقه طاراف یُلا دوشدوم.‏ 
ACT.26.13	اِی پادیشاهیم، گونُرتان واقتی یُلدا باریارقام، بیردِنکَه آسماندا گوندِن هِم یاغتی نور گُردوم.‏ نور مِنینگ و یُلداشلاریمینگ داش-تُوِرِگینه یالقیم یایراتدی.‏ 
ACT.26.14	هِمَّمیز یِره ییقیلدیق.‏ بیر سِسینگ مانگا عِبرانی دیلینده:‏ ‏”‏سولُس، سولُس!‏ نَمه اوچین مانگا آزار بِریَرسینگ؟ چویه دِپمِک سانگا قیندیر“‏ دییِنینی اِشیتدیم.‏ 
ACT.26.15	مِن:‏ ‏”‏آقام، سِن کیم؟“‏ دییّپ سُرادیم.‏ اُل:‏ ‏”‏مِن سِنینگ آزار بِریَن عیسانگ.‏ 
ACT.26.16	هانی، تور، آیاق اوستونه قال.‏ مِن سِنی خیدماتکَریم هِم شاهادیم اِدیپ سایلاماق اوچین سانگا گُروندیم.‏ سِن اُز گُرِن و مِنینگ گُرکِزجِک زاتلاریما شاهاتلیق اِدِرسینگ.‏ 
ACT.26.17	سِنی اُز خالقینگ و باشغا میلِّتلِرینگ اِلیندِن آزاد اِدِرین.‏ باشغا میلِّتلِرینگ گُزلِرینی آچار یالی، مِن سِنی اُلارینگ آراسینا ایبِرِرین.‏ 
ACT.26.18	شُندا اُلار قارانگقیلیقدان نورا، شِیطانینگ حُکومدارلیغیندان خودایا طاراف اُورولِرلِر.‏ مانگا ایمان گِتیرمِگینگ اوستو بیلِن اُلارینگ گونَه‌لِری باغیشلانیپ، اُلار خودایینگ مُقادِّس خالقی بیلِن بیله میراث آلارلار“‏ دییدی.‏
ACT.26.19	‏«‏شُنونگ اوچین هِم، اِی آغریپاس پادیشاه، مِن آسماندان گِلِن رویایا قولاق آسمازلیق اِتمِدیم.‏ 
ACT.26.20	دِسلاپ دمشق‌ده، اورشلیمده، سُنگرا تامام یهودیه‌ده، شِیله هِم، باشغا میلِّتلِرینگ آراسیندا:‏ ‏”‏گونَه‌لِرینگیز اوچین توبا اِدینگ، خودایا دُلانینگ، توبا اِدِندیگینگیزی قاوی ایشلِرینگیز بیلِن تاصدیق اِدینگ“‏ دییّپ واغیظ اِتدیم.‏ 
ACT.26.21	شو سِبَپدِن یَهودیلِر مِنی عیباداتخانادا توتوپ، اُلدورجِک بُلدولار.‏ 
ACT.26.22	اِمّا شو گونه چِنلی خودای مانگا کُمِک اِتدی.‏ شُنونگ سایاسیندا اولودان-کیچَه، هِمِّلِره شاهاتلیق اِدیپ گِلیَرین.‏ بُلجاق زاتلاری اُنگدِن خابار بِرِن پیغامبارلارینگ و موسانینگ آیدانلاریندان باشغا هیچ زات اُورِدِن دَلدیرین.‏ 
ACT.26.23	اُلار هِم مسیحینگ قینچیلیق گُرمِلیدیگینی، اَوَّلکی بُلوپ اُلومدِن دیرِلیپ، اُز خالقینا و باشغا میلِّتلِره خودایینگ نورینی اِعلان اِتمِلیدیگینی آیان اِدیپدیلِر.‏»‏
ACT.26.24	پولس شِیدیپ، اُزونی قُریپ دورقا، فِستوس قاتی سِس بیلِن:‏ ‏«‏پولس، سِن دیوانا بُلوپسینگ!‏ کَن عیلیمینگ سِنی عاقیلینگدان آزاشدیریپدیر»‏ دییدی.‏ 
ACT.26.25	پولس اُنگا:‏ ‏«‏اِی حُرماتلی فِستوس، مِن عاقیلیمدان آزاشامُق.‏ مِنینگ آیدان سُزلِریم حاقیقات و عاقیلا یِرلِشیَندیر.‏ 
ACT.26.26	بو زاتلاردان پادیشاهمینگ خابارلیدیغی اوچین، مِن اُنگا آرقایین کِپلِیَرین.‏ بولارینگ هیچ بیرینینگ اُندان گوزگین دَلدیگینه مِن اینانیارین، سِبَبی بولار اُغرینچا اِدیلِن دَلدیر.‏ 
ACT.26.27	اِی آغریپاس پادیشاه!‏ سِن پیغامبارلارا اینانیارسینگمی؟ اینانیاندیغینگی بیلیَرین-اَ»‏ دییدی.‏ 
ACT.26.28	آغریپاس پولسه:‏ ‏«‏مِنی قیسغا واقتینگ ایچینده راضی اِدیپ، مسیحی اِتجِک بُلیارسینگمی؟»‏ دییدی.‏ 
ACT.26.29	پولس اُنگا:‏ ‏«‏قیسغا بُلسون، اوزین بُلسون، دینگه سِن دَل، اُندا، شو گون مِنی دینگلِیَنلِرینگ باری مِنینگ یالی بُلسون دییّپ خودایا یالباریارین.‏ اِلبِتّه، بو زینجیرلار سیزده بُلماسین»‏ دییّپ جُغاپ بِردی.‏
ACT.26.30	شوندان سُنگ آغریپاس پادیشاه، فِستوس حاکیم، بِرنیکی و اُلار بیلِن اُتورانلار یِرلِریندِن توردولار.‏ 
ACT.26.31	اُلار چیقیپ باریارقالار، اُزآرا گورلِشیپ:‏ ‏«‏بو آدام اُلومه یا-دا زیندانلیغا لاییق هیچ ایش اِتمَندیر»‏ دییّشدیلِر.‏ 
ACT.26.32	آغریپاس فِستوسا:‏ ‏«‏بو آدام داعواسینی ایمپِراطُرا عارض اِتمِدیک بُلسادی، اُنی آزاد اِدیپ بُلاردی»‏ دییدی.‏
ACT.27.1	بیزی دِریانینگ اوستو بیلِن ایتالیا ایبِرمِگی قارار اِتدیلِر.‏ شُندا پولس بیلِن یِنه-ده بیرنَچه زیندانینی ایمپِراطُر قُشونینداقی یولیوس دییِن اَفسَره تابشیردیلار.‏ 
ACT.27.2	بیزینگ هِمَّمیز آدرامیتینوس شَهریندِن گِلِن کِشتیَه مینیپ، آسیا وِلایاتینینگ کِنارینا طاراف یُلا دوشدوک.‏ یانیمیزدا تِسالونیکیدِن گِلِن مَقدونیه‌لی آریستارخوس هِم باردی.‏
ACT.27.3	اِرتیسی گون صیدون شَهرینه گِلیپ یِتدیک.‏ یولیوس پولس بیلِن میلاییم بُلدی، شُنونگ اوچین اُنگا دُستلارینینگ یانینا بارماغا و گِرِکلی زاتلارینی آلماغا اِجازا بِردی.‏ 
ACT.27.4	اُل یِردِن یِنه دِریانینگ اوستو بیلِن گیتدیک.‏ یِل قارشیمیزدان اُسیَن اوچین قِپرِس جِزیره‌سینینگ طارافیندان پِناه توتوپ، گِچدیک.‏ 
ACT.27.5	کیلیکیه و پامفیلیه‌نینگ قارشیسینداقی دِریادان گِچیپ، لیکیه‌نینگ میرا شَهرینه گِلدیک.‏ 
ACT.27.6	اَفسَر شُل یِرده ایتالیا گیتجِک بُلوپ دوران اسکندریه‌لی کِشتینی تاپدی و بیزی اُنگا میندیردی.‏ 
ACT.27.7	بیز اِنچِمه گونلَپ یوواش گیدیپ، قینچیلیق بارینی گُروپ، کنیدوس شَهرینه یِتدیک.‏ یِل بیزه قارشی اُسیَندیگی اوچین، سالمونینگ شَهرینگ یانیندان گِچیپ، کریت جِزیره‌سینی پِناه گِتیریپ گیتدیک.‏ 
ACT.27.8	کِنارا قُلای گیدیپ، اولی قینچیلیق بیلِن ‏«‏گُزِل بِندِرلِر»‏ دییِن یِره گِلدیک.‏ بو یِر لاسایه شَهرینه قُلای یِرلِشیَردی.‏
ACT.27.9	بیز کَن واقتیمیزی قاچیردیق.‏ ایندی دِریادا گیتمِک اوچین هُوا خاص خاطارلی، سِبَبی گویز آخیرلاپ باریاردی.‏ پولس اُلارا ماصلاحات بِریپ:‏ 
ACT.27.10	‏«‏اِی آداملار!‏ گُریَن کیمین، ایندی دِریادان گیتسِک، دینگه بیر یوکومیز، کِشتیمیز دَل، اُندا جانیمیز هِم خاطار آشاغیندا قالار، آغیر بِدباختچیلیغا دوشِریس»‏ دییدی.‏ 
ACT.27.11	اِمّا اَفسَر پولسینگ ماصلاحاتینا قولاق آسمان، کاپیتان بیلِن کِشتی اِیه‌سینینگ کِپینه ایناندی.‏ 
ACT.27.12	یُنه بِندِرده قیشلاماغا هیچ هیلی قاوی بُلمانسُنگ، آداملارینگ کَنسی، باشارتسا، بو یِردِن فینیکسه یِتیپ، قیشی اُل یِرده گِچیرمِگی قارار اِتدیلِر.‏ فینیکس کریت جِزیره‌ده یِرلِشیپ، ایلِری-آشاق و قایرا-آشاق طارافدان اُسیَن یِل‍لِردِن پِناه‌دادی.‏
ACT.27.13	شِیلِلیکده، ایلِری یِلی یوواشچا اُسمَگه باشلاندا، اُلار اُز ماقصاتلارینا یِتِندیریس دییّپ گومَن اِتدیلِر.‏ شُنونگ اوچین لَنگَری چِکدیلِر-ده، کریت جِزیره‌نینگ قُلایی بیلِن یُلا دوشدولِر.‏ 
ACT.27.14	اِمّا کَن واقت گِچمَنکَه، جِزیره طارافدان ‏«‏قایرا-یُقاری»‏ دییّلیَن گویچلی طوفان توردی.‏ 
ACT.27.15	طوفان کِشتیَه اورلوپ، نِتیجه‌ده، کِشتی یِلینگ قارشیسینا گیدیپ بیلمِدی.‏ شوندان سُنگ اُزومیزی مُوجلِره تابشیریپ، یِلینگ اوغرونا گیتدیک.‏ 
ACT.27.16	بیز کُودا دییِن بیر کیچیجیک جِزیره‌نی پِناه توتوپ گِچدیک.‏ کِشتینینگ کیچی قاییقینی زُردان ساقلاپ قالدیق.‏ 
ACT.27.17	دِریاچیلار قاییقی یُقاری چِکیپ آلدیلار و کِشتی پیتراپ گیتمِسین دییّپ، داشیندان طاناپ بیلِن قاییم باغلادیلار.‏ اُلار سیرتیسینگ چَگِلی سِبَبینه گُرَه باتماقدان قُرقوپ، کِشتینینگ حِرِکِتینی کِمِلتمِک اوچین یِلکِنی آشاق دوشوردیلِر.‏ شِیدیپ، کِشتینی یِلینگ اوغرونا گُیبِردیلِر.‏ 
ACT.27.18	بیز طوفاندان یانگا ایکییانا چایقانیاردیق.‏ اِرتیسی گون کِشتینینگ یوکونی زینگماغا باشلادیلار.‏ 
ACT.27.19	اوچولِنجی گون کِشتینینگ کَن ایش آبزارلارینی-دا اُز اِل‍لِری بیلِن دِریا زینگدیلار.‏ 
ACT.27.20	اِنچِمه گونلَپ نه گون، نه ییلدیز گُروندی.‏ گویچلی طوفان سُوولمانسُنگ، نِجات تاپماق اومیدیمیزی دویبوندِن ییتیردیک.‏
ACT.27.21	هیچ کیم اوزاق واقتلاپ هیچ زات داتمادی.‏ شُندا پولس کِشتیدَکیلِرینگ اُرتاسیندا دوروپ، شِیله دییدی:‏ ‏«‏اِی آداملار!‏ مِنینگ آیدانلاریما قولاق آسیپ، کریت جِزیره‌دِن قایتمادیق بُلسادینگیز، اُندا بو خاطارلی زاتلارا ساتاشمازدیق.‏ 
ACT.27.22	ایندی سیزه ماصلاحاتیم شو:‏ خاطیرجِم بُلونگ!‏ هیچ بیرینگیز هِلَک بُلمارسینگیز، دینگه کِشتی دارغار.‏ 
ACT.27.23	سِبَبی اُزونه باغلی بُلوپ، خیدمات اِدیَن خوداییم اُتِن آغشام اُز پِریشده‌سینی یانیما ایبِردی.‏ 
ACT.27.24	اُل:‏ ‏”‏قُرقما، پولس!‏ سِن ایمپِراطُرینگ حوضوروندا دورمالیسینگ.‏ سِن سِبَپلی کِشتیده باریانلارینگ هِمِّسینی خودای آمان ساقلار“‏ دییدی.‏ 
ACT.27.25	شُنونگ اوچین، آداملار، قایراتلی بُلونگ، سِبَبی مِن خودایا اینانیارین، هِمّه زات اُزومه آیدیلیشی یالی بُلار.‏ 
ACT.27.26	اِلبِتّه، یِل بیزی بیر جِزیره اِلتیپ قُیار.‏»‏
ACT.27.27	اُن دُردونجی گونی گیجه بیز آدریاتیک دِریاسیندا هِر یانا کُولوپ یُرکَک، یاریگیجه تُوِرِکلِری دِریاچیلار قوری یِرینگ یاقینلاشیاندیغینی گومَنلِدیلِر.‏ 
ACT.27.28	چونگّورلیغی اُلچَنلِرینده، قیرق مِتر چیقدی.‏ بیرآز سُنگراق اُلچَنلِرینده، اُتوز مِتر چیقدی.‏ 
ACT.27.29	قایالارا باریپ اورلاریس دییّپ گومَنلَپ قُرقوپ، آرقا طارافدان دُرت لَنگَر آتدیلار-دا، باسیم دانگ آتسین دییّپ دُغا اِتدیلِر.‏ 
ACT.27.30	دِریاچیلار کِشتیدِن قاچجاق بُلوپ، اُو طارافدان لَنگَر آتماق باهاناسی بیلِن، قاییقی دِریا ایندِردیلِر.‏ 
ACT.27.31	اِمّا پولس اَفسَر بیلِن سِربازلارا:‏ ‏«‏بولار کِشتیده قالماسالار، سیز نِجات تاپمارسینگیز»‏ دییدی.‏ 
ACT.27.32	شِیلِلیکده، سِربازلار قاییقینگ طاناپلارینی کِسیپ، اُنی آشاق قاچیردیلار.‏
ACT.27.33	دانگ آتیپ باریارقا، پولس هِمِّسینی ناهار اییمَگه چاغیردی.‏ اُل:‏ ‏«‏سیزینگ قایغا باتیپ، هیچ زات اییمَنینگیزه بو گون اُن دُرت گون بُلدی.‏ 
ACT.27.34	شُنونگ اوچین سیزدِن خاییش اِدیَرین، ناهارلانینگ.‏ بو سیزینگ دیری قالماغینگیز اوچین گِرِکدیر.‏ هیچ بیرینگیزینگ باشینگیزینگ یِکه قیلی-دا کِمِلمِز»‏ دییدی.‏ 
ACT.27.35	پولس بو سُزلِری آیدیپ، اِلینه چُرِک آلدی، هِمِّسینینگ اُوونده خودایا شوکور اِتدی-ده، بُلوپ اییمَگه باشلادی.‏ 
ACT.27.36	شِیلِلیکده، هِمِّلِر جانلانیپ ناهارلاندیلار.‏ 
ACT.27.37	کِشتیده بیزینگ جِمیمیز ایکی یوز یِتمیش آلتی آدامدی.‏ 
ACT.27.38	ناهاردان دُیانلاریندان سُنگ، بوغدایی دِریایا زینگیپ، کِشتینی یِنگلِتدیلِر.‏
ACT.27.39	گون دُغاندا، اُل یِری تانیمادیلار.‏ اِمّا کِناردا چَگِلیک بیر خالیج گُروپ، باشارتسا، کِشتینی شُل یِره سورمِلی دییِن قارارا گِلدیلِر.‏ 
ACT.27.40	سُنگرا لَنگَرلِری کِسیپ، دِریا گُیبِرِن واقتلارینا، فِرمانا دانگلان طاناپلاری چُزدولِر-ده، اُودَکی یِلکِنی یِله قالدیریپ، دُغری کِنارا طاراف گیتدیلِر.‏ 
ACT.27.41	اِمّا کِشتی بیر سیقا یِره دوشوپ، چَگَه باتدی.‏ کِشتینینگ بورنی چَگَه باتیپ، هیچ طارافا قیمیلداپ بیلمِدی، آرقا طارافی بُلسا مُوجلِرینگ زُرونا دارغاپ باشلادی.‏
ACT.27.42	زیندانیلارینگ هیچ بیری یوزوپ قاچماز یالی، سِربازلار اُلاری اُلدورجِک بُلدولار.‏ 
ACT.27.43	اِمّا اَفسَر پولسی نِجات بِرجِک بُلوپ، اُلاری بو نییِتلِریندِن دَندیردی.‏ اُلارا یوزوپ بیلیَنلِر کِشتیدِن اُزلِرینی اَوَّل زینگسینلار و یوزوپ چیقسینلار، 
ACT.27.44	قالانلاری هِم تاختالار یا-دا کِشتینینگ دُووکلِری بیلِن چیقسینلار دییّپ دِستور بِردی.‏ شِیلِلیکده، هِمِّسی ساغامان قوری یِره چیقدیلار.‏
ACT.28.1	بیز کِنارا ساغامان چیقانیمیزدان سُنگ، بو جِزیره‌نینگ آدینینگ مالتادیغینی بیلدیک.‏ 
ACT.28.2	شُل یِرده یاشایان خالق بیزینگ بیلِن خاص میلاییملی بُلدی.‏ حَوّا یاغینلی و سُووق بُلانسُنگ، اُلار اُت یاقیپ، هِمَّمیزی قاوی قارشی آلدیلار.‏ 
ACT.28.3	پولس بیر اویشمِک اُدون چُپلَپ، اُدونگ اوستونه قُیاندا، بیر زَهِرلی ییلان اُدونگ حاوروندان قاچیپ، اُنونگ اِلینه یاپیشدی.‏ 
ACT.28.4	شُل یِرده یاشایان خالق اُنونگ اِلیندِن ییلانینگ سالّانیپ دورشونی گُرِنده، بیری-بیرینه:‏ ‏«‏بو آدام قانخُر بُلسا گِرِک، اُل دِریادان نِجات تاپسا-دا، تاقدیری اُنی یاشاماغا قُیمادی»‏ دییّشدیلِر.‏ 
ACT.28.5	اِمّا پولس اِلینی سیلکیپ، ییلانی اُدونگ ایچینه زینگدی، هیچ بیر زییان هِم گُرمِدی.‏ 
ACT.28.6	آداملار اُنونگ چیشمِگینه یا-دا بیردِنکَه اُلوپ ییقیلماغینا قاراشدیلار.‏ اِمّا کَن قاراشیپ، اُنگا هیچ زات بُلماندیغینی گُرِنلِرینده، فیکرلِرینی اویتگِدیپ:‏ ‏«‏اُل خودایلارینگ بیریدیر!‏»‏ دییّشدیلِر.‏
ACT.28.7	اُل یِرینگ قُلاییندا جِزیره‌نینگ پوبلیوس آدلی باشلیغینینگ مولکی باردی.‏ پوبلیوس بیزی میهمان آلیپ، اوچ گونلَپ یورِکدِن خیدمات اِتدی.‏ 
ACT.28.8	شُل واقت اُنونگ آتاسینی قیزّیرما و ایچاغیری توتوپ یاتیردی.‏ پولس مِریضینگ یانینا گِلدی و دُغا اِتدی-ده، اُنونگ اوستونه اِلینی قُیوپ، شِفا بِردی.‏ 
ACT.28.9	بو واقادان سُنگ، جِزیره‌دَکی بِیلِکی مِریضلِر-ده گِلیپ شِفا تاپدیلار.‏ 
ACT.28.10	اُلار بیزه کَن سیلاغ-حُرمات اِتدیلِر.‏ یُلا اوغراماقچی بُلانیمیزدا، بیزه ضِرورلی هِمّه زاتلاری گِتیریپ، کِشتیَه یوکلِدیلِر.‏
ACT.28.11	اوچ آیدان سُنگ، بیز اِکیز خودایلار عالاماتلی کِشتی بیلِن دِریایا چیقدیق.‏ بو کِشتی اسکندریه‌دِن گِلیپ، قیشدا شُل جِزیره‌ده قالیپدی.‏ 
ACT.28.12	بیز سیراکوز شَهرینه باریپ، اُل یِرده اوچ گون قالدیق.‏ 
ACT.28.13	اُل یِردِن آیلانیپ، ریگیونا گِلیپ یِتدیک.‏ اِرتیسی گون ایلِری یِلی اُسوپ باشلادی.‏ مونونگ کُمِگی بیلِن ایکی گونده پوتیولی شَهرینه یِتدیک.‏ 
ACT.28.14	اُل یِرده بیرنَچه دُغانلاری تاپدیق.‏ اُلار بیزدِن یانلاریندا قالماغیمیزی خاییش اِتدیلِر و بیز اُل یِرده بیر هِفته قالدیق.‏ شُندان سُنگ بیز روما گِلدیک.‏ 
ACT.28.15	رومداقی دُغانلار بیزینگ گِلِندیگیمیزی اِشیدیپ، بیزی قارشیلاماق اوچین اُل یِردِن آپیوس بازارینا و ‏«‏اوچ کِروِنسارای»‏ دییِن اُبا چِنلی گِلدیلِر.‏ پولس اُلاری گُرِنده، خودایا شوکور اِدیپ، یِنه قوواتلاندی.‏ 
ACT.28.16	بیز روما گِلِنیمیزدِن سُنگ، پولسه بیر سِربازینگ قاراوولچیلیغی بیلِن یِکِلیکده یاشاماغا اِجازا بِریلدی.‏
ACT.28.17	اوچ گوندِن سُنگ پولس یَهودیلِرینگ باشلیقلارینی چاغیردی.‏ اُلار بیر یِره اویشِنده، پولس اُلارا شِیله دییدی:‏ ‏«‏اِی دُغانلار!‏ مِن خالقیمیزا یا-دا آتا-بابالاریمیزینگ عاداتلارینا قارشی هیچ زات اِتمِسِم-ده، اورشلیمده زیندان اِدیلیپ، رومیلارینگ اِلینه تابشیریلدیم.‏ 
ACT.28.18	اُلار مِنی سُراغا چِکِنلِریندِن سُنگ، بُشاتجاق بُلدولار، سِبَبی مِنی اُلدورمَگه هیچ بیر دِلیل تاپمادیلار.‏ 
ACT.28.19	اِمّا یَهودیلِر قارشی چیقانلاریندا، مِن داعوامی ایمپِراطُرا عارض اِتمَگه مِجبور بُلدوم.‏ بِیتمِک بیلِن مِن اُز خالقیمی عاییپلاماقچی دَلدیرین.‏ 
ACT.28.20	شو سِبَپدِن مِن سیزینگ بیلِن گُرشوپ، گورّونگ اِتمِک اوچین، سیزی بو یِره چاغیردیم.‏ آصلیندا مِن اسرائیل‌ینگ اومیدی اوچین زینجیرلاندیم.‏»‏
ACT.28.21	اُلار پولسه شِیله دییدیلِر:‏ ‏«‏بیز سِن حاقدا یهودیه‌دِن هیچ بیر نامه آلمادیق، اُل یِردِن گِلِن دُغانلاریمیزدان هِم هیچ کیم سِن بارادا یاخشیدان-یاماندان هیچ زات خابار بِرمِدی.‏ 
ACT.28.22	اِمّا بیز سِنینگ فیکرلِرینگی اُزونگدِن اِشیدِسیمیز گِلیَر، سِبَبی هِمّه یِرده بو دینی تُپلانتییا قارشی چیقیلیاندیغینی بیلیَریس.‏»‏
ACT.28.23	شِیلِلیکده، اُلار پولس بیلِن ساتاشماقلیق گونونی بِلِّدیلِر.‏ شُل گون اُنونگ بُلیان یِرینه خاص کَن آدام گِلدی.‏ پولس اِرتیردِن آغشاما چِنلی اُلارا خودایینگ پادیشاهلیغینی دوشوندیریپ، واغیظ اِتدی.‏ موندان باشغا-دا اُلاری ایناندیریپ، موسانینگ تُوراتی بیلِن پیغامبارلار یازغیلاریندان عیسی باراسیندا ایناندیریجی دِلیل‍لِر گِتیردی.‏ 
ACT.28.24	کَبیرلِری اُنونگ سُزلِرینه ایناندی، اِمّا باشغالاری اینانمادی.‏ 
ACT.28.25	اُلار بیری-بیری بیلِن اُزآرا راضیلاشمادیلار.‏ اُلار گیتمِکچی بُلوپ دورقالار، پولس شِیله دییدی:‏ ‏«‏اِشعیا پیغامبارینگ اوستو بیلِن مُقادِّس روح آتا-بابالارینگیزا شو سُزلِری قاوی آیدیپدیر:‏
ACT.28.26	‏”‏بار-دا، بو خالقا شِیله دیی:‏
ACT.28.26	اِشیتمِسینه اِشیدیَرسینگیز،
ACT.28.26	یُنه دوشونمِیَرسینگیز.‏
ACT.28.26	گُرمِسینه گُریَرسینگیز،
ACT.28.26	یُنه عاقیل یِتیریپ بیلمِیَرسینگیز.‏
ACT.28.27	چونکی بو خالقینگ یورِگی قاتیدی،
ACT.28.27	قولاقلاری آغرالدی، گُزلِری یومولدی.‏
ACT.28.27	یُغسام گُزلِری بیلِن گُروپ،
ACT.28.27	قولاقلاری بیلِن اِشیدِردیلِر،
ACT.28.27	یورِکلِری بیلِن دوشونیپ،
ACT.28.27	یِنه مانگا طاراف دُلاناردیلار،
ACT.28.27	مِن هِم اُلارا شِفا بِرِردیم“‏.‏
ACT.28.28	‏«‏شُنونگ اوچین ایندی شونی بیلیپ قُیونگ:‏ خودایینگ نِجات بِرمِک باراداقی خوش خاباری یَهودی دَل‍لِره ایبِریلدی.‏ اُلار قولاق آسارلار.‏»‏ ‏[‏ 
ACT.28.29	پولس مونی آیداندان سُنگ، یَهودیلِر اُز آرالاریندا کَن جِدِلِّشیپ گیتدیلِر.‏]‏
ACT.28.30	پولس اِجارا آلان اُیونده ایکی ییل تامام یاشادی و یانینا گِلِنلِرینگ هِمِّسینی قابول اِتدی.‏ 
ACT.28.31	اُل باتیرلیق بیلِن و هیچ بیر قارشیلیقسیز خودایینگ پادیشاهلیغینی واغیظ اِدیپ، تانگریمیز عیسی مسیح بارادا تَعلیم بِریَردی.‏
