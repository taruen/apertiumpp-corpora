GEN.1.1	གོ༌མ༌རང༌ དཀོན༌མཆོག༌གི༌ ཛམ༌བུ༌ལིང༌ དང༌ ཇིག༌རྟེན༌ ཛད༌ ཟ༌ནེ༌, 
GEN.1.2	ཇིག༌རྟེན༌བོ༌ ཟོས༌ཏ༌ མེད༌ཁན༌ དང༌ སྟོང༌པ༌, ཆུ༌ ཏིང༌ཅན༌ཀོན༌དྲོའེ༌ གངས༌ཏེ༌ ཡང༌ ཏེ༌བོ༌ མུན༌གྲིག༌གི༌ ཀབས༌ཏེ༌ ཡོད༌པིན༌། ཡང༌ དཀོན༌མཆོག༌གི༌ ཐུག༌ཉིད༌ ཏེ༌ ཆུའི༌ ཁ༌ཐོག༌ག༌ ཁོར༌ཨིན༌ སྣང༌ང༌ བོར༌ར༌ ཛད༌དད༌པིན༌།
GEN.1.3	ཡང༌ དཀོན༌མཆོག༌གི༌ མོལ༌ལ༌ ཛདས༌, "འོད༌ བྱུང༌ཤིག༌" ཏེ༌ནེ༌ འོད༌ བྱུང༌། 
GEN.1.4	འོད༌པོ༌ ཟིགས༌ཏེ༌ དཀོན༌མཆོག༌ ཐུགས༌ཐད༌ད༌ ཛདས༌། ཏེ༌སྟིང༌ནེ༌ དཀོན༌མཆོག༌གི༌ འོད༌པོ༌, མུན༌གྲིག༌ནེ༌ སོ༌སོ༌ ཕེའ༌ཛདས༌། 
GEN.1.5	ཡང༌ དཀོན༌མཆོག༌གི༌ འོད༌ལ༌ ཉི༌མ༌ ཡང༌ མུན༌གྲིག༌ག༌ ཚན༌ མོལ༌ཏེ༌ མིང༌ ཏག༌ག༌ ཛདས༌། ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ སླེབ༌, ཡང༌ ཏེ༌བོ༌ ཞག༌ དང༌པོ༌ ཨིན༌པིན༌།
GEN.1.6	ཡང༌ དཀོན༌མཆོག༌གི༌ མོལ༌ལ༌ ཛདས༌, "ཁ༌ཐོག༌གི༌ ཆུ༌ ཇིག༌རྟེན༌ནི༌ ཆུ༌ནེ༌ སོ༌སོ༌ ཕེ༌ཅེས༌ལ༌ ཏེ༌ ཉིས༌ཀོའེ༌ པར༌ལ༌ ནས༌ས༌ཞིག༌ གྲུབ༌ཤིག༌།" 
GEN.1.7	དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌། དཀོན༌མཆོག༌གི༌ ཁ༌ཐོག༌གི༌ ཆུ༌ དང༌ ཇིག༌རྟེན༌ནི༌ ཆུའི༌ པར༌ལ༌ ནས༌ས༌ཞིག༌ གྲུབ༌ ཅུག༌ག༌ ཛདས༌། 
GEN.1.8	ཡང༌ དཀོན༌མཆོག༌གི༌ ཏེ༌ ནས༌ས༌བོའ༌ ནམ༌ ཟེར༌ཏེ༌ མིང༌ ཏག༌ག༌ ཛདས༌། ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ སླེབ༌, ཡང༌ ཏེ༌བོ༌ ཞག༌ ཉིས༌པ༌ ཨིན༌པིན༌། 
GEN.1.9	ཡང༌ དཀོན༌མཆོག༌གི༌ མོལ༌ལ༌ ཛདས༌, "ས༌ སྐམ༌པོ༌ བྱུང༌ཅེས༌སི༌ ཕིའ༌, ནམ༌མི༌ ཡོག༌ག༌ ཡོད༌ཁན༌ནི༌ ཆུ༌གུན༌ ནས༌ས༌ ཅིག༌ཅིག༌ག༌ གྲིལ༌ཤིག༌།" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌། 
GEN.1.10	ཡང༌ དཀོན༌མཆོག༌གི༌ ས༌ སྐམ༌པོ༌བོའ༌ ས༌ཀྱད༌ ཡང༌ ཆུ༌ གྲིལ༌ཁན༌བོའ༌ རྒྱ༌ཚོ༌ མོལ༌ཏེ༌ མིང༌ ཏག༌ག༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌, དཀོན༌མཆོག༌ ཐུགས༌ཐད༌ད༌ ཛདས༌། 
GEN.1.11	ཏེ༌ནེ༌ དཀོན༌མཆོག༌གི༌ མོལ༌ལ༌ ཛདས༌, "ས༌ཀྱད༌བོའེ༌ཀ༌ ཁ༌ཟས༌ སྨིན༌ཁན༌ནི༌ ལྕང༌མ༌ དང༌ གྲོ༌ སྨིན༌ཁན༌ནི༌ སྔོན༌པོ༌ ཚང༌མ༌ སྐྱེ༌ཤིག༌། ཏེ༌ ས༌འོན༌གུན༌ནི༌ རང༌རང༌ངི༌ རིགས༌སི༌ ལྕང༌མ༌ དང༌ རྩཱ༌སྔོན༌པོ༌ གུན༌ སྐྱེ༌ཅུག༌ཨིན༌།" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌། 
GEN.1.12	ཏེ༌ ས༌ཀྱད༌བོའེ༌ཀ༌ སྔོན༌པོའེ༌ རིགས༌ ཚང༌མ༌ སྨིན༌, ཡང༌ན༌ ཁ༌ཟས༌སི༌ ལྕང༌མ༌ དང༌ གྲོ༌ སྣ༌ཚོགས༌སི༌ སྔོན༌པོ, ཀ༌བོའེ༌ ས༌འོན༌གུན༌ནི༌ རང༌རང༌ངི༌ རིགས༌སི༌ ལྕང༌མ༌ དང༌ རྩཱ༌སྔོན༌པོ༌ གུན༌ སྐྱེ༌ཨིན༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌, དཀོན༌མཆོག༌ ཐུགས༌ཐད༌ད༌ ཛདས༌། 
GEN.1.13	ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ སླེབ༌, ཡང༌ ཏེ༌བོ༌ ཞག༌ སུམ༌པ༌ ཨིན༌པིན༌། 
GEN.1.14	ཏེ༌ནེ༌ དཀོན༌མཆོག༌གི༌ མོལ༌ལ༌ ཛདས༌, "ཉི༌མ༌ དང༌ ཚན༌ ཕེ༌ཅེས༌སི༌ ཕིའ༌, ནམ༌མི༌ ནང༌ང༌ འོད༌གུན༌ བྱུང༌ཤིག༌། ཏེ༌གུན༌ ནམ༌ཟླ༌, ཞག༌ དང༌ ལོ༌ གུན༌ སྟན༌ཅེས༌ལ༌ སྟགས༌གུན༌ རྒྱུར༌ཤིག༌། 
GEN.1.15	ཏེ༌ འོད༌ ནམ༌མི༌ ནང༌ང༌ ཡོད༌ཁན༌གུན༌ནི༌ ཇིག༌རྟེན༌ནི༌ཀ༌ འོད༌ ཏོང༌ཤིག༌།" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌། 
GEN.1.16	ཡང༌ དཀོན༌མཆོག༌གི༌ འོད༌ ཀྲག༌པོ༌ ཉིས༌ ཅོའ༌ ཛད༌, འོད༌ ཤུག༌ཆེ༌བོའ༌ ཉི༌མའ༌ ཡང༌ ཤུག༌ཆུང༌ང༌བོའ༌ ཚན༌ལ༌ འོད༌ ཏང༌ ཅུག༌ག༌ ཛདས༌། ཁོང༌ངི༌ སྐར༌མ༌གུན༌ནའང༌ ཅོའ༌ ཛདས༌། 
GEN.1.17	དཀོན༌མཆོག༌གི༌ ཏེ༌ འོད༌གུན༌ ཇིག༌རྟེན༌ནི༌ཀ༌ ལྡངས༌ ཏང༌ཅེས༌སི༌ ཕིའ༌ ནམ༌ཁའེ༌ ནང༌ང༌ བོར༌ར༌ ཛདས༌། 
GEN.1.18	ཏེ༌གུན༌ ཉི༌མ༌ དང༌ ཚན༌ལ༌ ལྡངས༌ ཏང༌ཅེས༌ ཡང༌ འོད༌པོ༌ མུན༌གྲིག༌ནེ༌ སོ༌སོའ༌ ཕེ༌ཅེས༌ལ༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌ དཀོན༌མཆོག༌ ཐུགས༌ཐད༌ད༌ ཛདས༌། 
GEN.1.19	ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ སླེབ༌, ཡང༌ ཏེ༌བོ༌ ཞག༌ ཞི༌པ༌ ཨིན༌པིན༌།
GEN.1.20	ཡང༌ དཀོན༌མཆོག༌གི༌ མོལ༌ལ༌ ཛདས༌, "ཆུ༌ ཚང༌མའེ༌ ནང༌ང༌ འུགས༌ ཡོད༌ཁན༌ནི༌ སེམས༌ཅན༌ མང༌པོ༌ ཡང༌ ནམ༌ཁའ༌ བྱི༌པ༌ སྣ༌ཚོགས༌སི༌ གང༌ཤིག༌།" 
GEN.1.21	ཏེན༌ན༌ ཟུག༌གི༌ དཀོན༌མཆོག༌གི༌ རྒྱ༌ཚོའེ༌ ནང༌ང༌ ཧ༌ལས༌ཤེས༌སི༌ སེམས༌ཅན༌ ཇིགས༌པོ༌, ཆུའི༌ ནང༌ང༌ གྲུལ༌ཁན༌ དང༌ རྐྱལ༌ཁན༌ སེམས༌ཅན༌ སྣ༌ཚོགས༌ མང༌པོ༌ ཡང༌ ཤོག༌པ༌ ཡོད༌ཁན༌ནི༌ བྱི༌པའེ༌ རིགས༌ ཚང༌མ༌ ཅོའ༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌ དཀོན༌མཆོག༌ ཐུགས༌ཐད༌ད༌ ཛདས༌། 
GEN.1.22	ཏེ༌ནེ༌ དཀོན༌མཆོག༌གི༌ ཛད༌ཁན༌ ཚང༌མ༌ལ༌ བྱིན༌ལབས༌ སལ༌ཏེ༌ མོལས༌, "ཕྲུ༌གུ༌ སྐྱེས༌ཏེ༌ རང༌ངི༌ གྲངས༌ཀ༌ རྒྱས༌ཤུག༌ཤིག༌, ཉ༌གུན༌ནི༌ རྒྱ༌ཚོའེ༌ ནང༌ང༌, ཡང༌ བྱི༌པ༌གུན༌ནི༌ ཇིག༌རྟེན༌ནི༌ ནང༌ང༌ རང༌ངི༌ གྲངས༌ཀ༌ གུན༌ མང༌པོ༌ ཕེལ༌ཅུག༌ཤིག༌།" 
GEN.1.23	ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ སླེབ༌, ཡང༌ ཏེ༌བོ༌ ཞག༌ ལྔ༌པ༌ ཨིན༌པིན༌།
GEN.1.24	ཡང༌ དཀོན༌མཆོག༌གི༌ མོལ༌ལ༌ ཛདས༌, "སེམས༌ཅན༌ སྣ༌མི༌ སྣ༌ཚོགས༌ཤིག༌ ཇིག༌རྟེན༌ནི༌ཀ༌ བྱུང༌ཤིག༌, ཏེ༌གུན༌ལ༌ རང༌རང༌ངི༌ རིགས༌སི༌ ཕྲུ༌གུ༌ སྐྱེ༌ཨིན༌, ཏེ༌བོའེ༌ ནང༌ང༌ སྲལ༌ཁན༌ནི༌ སེམས༌ཅན༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ དང༌ ནག༌ཚོགས༌སི༌ སེམས༌ཅན༌ གུན༌ ཨིན༌ནོག༌། དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌། 
GEN.1.25	ཏེན༌ན༌ ཟུག༌གི༌ དཀོན༌མཆོག༌གི༌ ནག༌ཚོགས༌སི༌ སེམས༌ཅན༌ནི༌ རིགས༌, སྲལ༌ཁན༌ནི༌ སེམས༌ཅན༌ནི༌ རིགས༌, སེམས༌ཅན༌ ཆུ༌ངུན༌ནི༌ རིགས༌ ཚང༌མ༌ ཅོའ༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌ དཀོན༌མཆོག༌ ཐུགས༌ཐད༌ད༌ ཛདས༌།
GEN.1.26	ཏེ༌ནེ༌ དཀོན༌མཆོག༌གི༌ མོལ༌ལ༌ ཛདས༌, "ང༌དང༌ངི༌ ང༌དང༌རང༌ ཙོགས༌སི༌ མི༌རིག༌ ཅོ༌ཨིན༌, ཁོང༌གུན༌ ང༌དང༌ ཙོགས༌ ཡོང༌ཨིན༌། ཁོང༌གུན༌ལ༌ རྒྱ༌ཚོའེ༌ ནང༌ང༌ ཡོད༌ཁན༌ནི༌ ཉ༌, ནམ༌མི༌ ནང༌ང༌ ཡོད༌ཁན༌ནི༌ བྱ༌ ཚང༌མ༌ དང༌ ནག༌ཚོགས༌སི༌ སེམས༌ཅན༌, སྲལ༌ཁན༌ནི༌ སེམས༌ཅན༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ སྣ༌ཚོགས༌ ཚང༌མའེ༌ཀ༌ ཝང༌སྲུལ༌ ཅུག༌ཤིག༌།
GEN.1.27	ཏེ༌ནེ༌ དཀོན༌མཆོག༌གི༌ ཁོང༌རང༌ ཙོགས༌ མི༌གུན༌ ཅོའ༌ ཛདས༌།
GEN.1.27	དེན༌བ༌ དཀོན༌མཆོག༌གི༌ ཏེ༌གུན༌ ཁོང༌རང༌ དང༌ཙོགས༌ ཅོའ༌ ཛདས༌།
GEN.1.27	ཁོང༌ངི༌ བུ༌ཚ༌ དང༌ བུ༌མོ༌ ཅོའ༌ ཛདས༌།
GEN.1.28	ཏེ༌ནེ༌ དཀོན༌མཆོག༌གི༌ ཁོང༌གུན༌ལ༌ བྱིན༌ལབས༌ སལ༌ཏེ༌ མོལ༌ལ༌ ཛདས༌, "ཕྲུ༌གུ༌ སྐྱེ༌ཅུག༌ཏེ༌ རང༌ངི༌ གྲངས༌ཀ༌ ཕེལ༌ཅུག༌། ཇིག༌རྟེན༌ནི༌ ནང༌ང༌ གང༌ཅུགས༌ཏེ༌ ཝང༌སྲུལ༌། རྒྱ༌ཚོའེ༌ ནང༌ང༌ ཡོད༌ཁན༌ནི༌ ཉ༌, ནམ༌མི༌ ནང༌ང༌ ཡོད༌ཁན༌ནི༌ བྱ༌ ཡང༌ སའེ༌ཀ༌ གྲུལ༌ཁན༌ནི༌ སེམས༌ཅན༌ ཚང༌མའེ༌ཀ༌ ཝང༌སྲུལ༌།" 
GEN.1.29	ཡང༌ དཀོན༌མཆོག༌གི༌ མོལས༌, "ལྟོས༌ཤིག༌, ངའེ༌ ཁྱོ༌ཞ༌གུན༌ལ༌ ཟའ༌ཅེས༌སི༌ ཕིའ༌, ཇིག༌རྟེན༌ གང༌པོའེ༌ ནང༌ང༌ ཡོད༌ཁན༌ནི༌ ཁ༌ཟས༌སི༌ ལྕང༌མ༌ དང༌ ས༌འོན༌ སྐྱེ༌ཁན༌ནི༌ སྔོན༌པོའེ༌ རིགས༌ ཚང༌མ༌ ཏངས༌ཏེ༌ ཨིན༌། 
GEN.1.30	ཡང༌ རྩཱ༌ དང༌ ལོ༌མ༌ སྔོན༌པོ༌ ཚང༌མ༌ ནག༌ཚོགས༌སི༌ སེམས༌ཅན༌, ནམ༌མ༌ འུར༌ཁན༌ནི༌ བྱི༌པ༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ དང༌ འུགས༌ ཡོད༌ཁན༌ ཚང༌མ༌ལ༌ ཟའ༌ཅེས༌སི༌ ཕིའ༌ ཏངས༌ཏེ༌ ཨིན༌།" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌།
GEN.1.31	ཏེ༌ནེ༌ ཁོང༌རང༌ངི༌ ཛད༌ཁན༌ ཚང༌མ༌ལ༌ ཟིགས༌ཏེ༌ དཀོན༌མཆོག༌ ཐུགས༌ཐད༌ད༌ ཛདས༌། དེན༌བ༌ ཁོང༌ མ༌སྲན༌ཏྲེ༌ ཐུགས༌ཐད༌ད༌ ཛདས༌། ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ སླེབ༌, ཡང༌ ཏེ༌བོ༌ ཞག༌ དྲུག༌པ༌ ཨིན༌པིན༌།
GEN.2.1	ཏེན༌ན༌ ཚུལ༌ལ༌ དཀོན༌མཆོག༌གི༌ ཛམ༌བུ༌ལིང༌, ཇིག༌རྟེན༌ ཡང༌ ཏེ༌གུན༌ནི༌ ནང༌ང༌ ཡོད༌ཁན༌ ཚང༌མ༌ ཅོའ༌ ཛད༌ཅེས༌པོ༌ གྲུབ༌། 
GEN.2.2	དཀོན༌མཆོག༌གི༌ ཛད༌པའེ༌ ཆག༌ལས༌ ཚང༌མ༌ གྲུབ༌ཚར༌པ༌, ཞག༌མ༌ རྡུན༌པའེ༌ ཞག༌ག༌ ཁོང༌ ངལ༌ཚོས༌ཏེ༌ ཞུགས༌། 
GEN.2.3	དཀོན༌མཆོག༌གི༌ ཞག༌ རྡུན༌པ༌བོའ༌ བྱིན༌ལབས༌ སལ༌ལ༌ ཛད༌ཏེ༌, ཏེ༌ ཞག༌པོ༌ དམ༌པ༌ ཐེའ༌ ཛདས༌། ཅིའ༌ཟེར༌ན༌ ཆག༌ལས༌ གང༌པོ༌ གྲུབ༌ཚར༌པ༌, ཏེ༌ ཞག༌ག༌ ཁོང༌ ངལ༌ཚོའ༌ ཛད༌ཏེ༌ ཨིན༌པིན༌།
GEN.2.4	ཏེན༌ན༌བོ༌ ཛམ༌བུ༌ལིང༌ དང༌ ཇིག༌རྟེན༌ ཛད༌ཅེས༌སི༌ ཚིར༌བོ༌ ཨིན༌པིན༌།
GEN.2.4	ཡ༌ཝ༌ དཀོན༌མཆོག༌གི༌ ཛམ༌བུ༌ལིང༌ དང༌ ཇིག༌རྟེན༌ ཛད༌ ཟ༌ནེ༌, 
GEN.2.5	ཇིག༌རྟེན༌ནི༌ཀ༌ ཏབ༌ཁན༌ ཡ༌ མ༌ཏབ༌ཁན༌ནི༌ རྩཱ༌ སྐྱེའ༌ མེད༌པིན༌, ཅིའ༌ཟེར༌ན༌ ཡ༌ཝ༌ དཀོན༌མཆོག༌གི༌ ཏ༌རུང༌ཚག༌པ༌ ཇིག༌རྟེན༌ནི༌ཀ༌ ཆར༌པ༌ བབས༌ ཅུག༌ག༌ མ༌ཛད༌ད༌ ཨིན༌པིན༌, ཡང༌ ཇིག༌རྟེན༌ནི༌ཀ༌ སྟོན༌ཐོག༌ བད༌ཁན༌ནི༌ མི༌སུའང༌ མེད༌པིན༌། 
GEN.2.6	ཨིན༌ནའང༌ སའེ༌ ནང༌ནེ༌ ཆུ༌མིག༌གི༌ ཆུ༌ བིང༌ཏེ༌ ས༌ཀྱད༌ ཚང༌མ༌ ལོན༌པ༌ སོང༌། 
GEN.2.7	ཏེ༌ནེ༌ ཡ༌ཝ༌ དཀོན༌མཆོག༌གི༌ ས༌ཀྱད༌དི༌ ཀ༌ནེ༌ ས༌ ནམས༌ཏེ༌ མི༌ཞིག༌གི༌ ཟོའེ༌ ནང༌ང༌ ཅོའ༌ ཛདས༌། ཁོང༌ངི༌ ཏེ༌ མི༌བོའེ༌ སྣ༌ཁུང༌ངི༌ ནང༌ང༌ སྲོག༌ སལ༌ཁན༌ནི༌ ཁོང༌རང༌ངི༌ འུགས༌པོ༌ སལ༌ལ༌ ཛད༌པ༌, ཏེ༌ མི༌བོ༌ སྲོག༌ ཡོད༌ཁན༌ནི༌ མི༌ཞིག༌ རྒྱུར༌།
GEN.2.8	ཏེ༌ནེ༌ ཡ༌ཝ༌ དཀོན༌མཆོག༌གི༌ ཨི༌དན༌ ཟེར༌སེ༌ ནས༌སའེ༌ ཤར༌ ཆོགས༌ལ༌ ཚས༌ཤིག༌ དབ༌བ༌ ཛདས༌, ཡང༌ ཏེ༌ནང༌ང༌ ཁོང༌ངི༌ ཅོའ༌ ཛད༌ཁན༌ནི༌ མི༌བོ༌ བོར༌ར༌ ཛདས༌། 
GEN.2.9	ཡ༌ཝ༌ དཀོན༌མཆོག༌གི༌ ཚས༌པོའེ༌ ནང༌ང༌ ལྕང༌མ༌ སྣ༌མི༌ སྣ༌ཚོགས༌ སྐྱེ༌ ཅུག༌ག༌ ཛདས༌, ཀ༌བོའེ༌ ནང༌ང༌ ལྡེ༌མོ༌ དང༌ ཁ༌ཟས༌ ཞིམ༌པོ༌ ཆགས༌ཁན༌ནི༌ ལྕང༌མ༌གུན༌ ཡོད༌པིན༌། ཏེ༌ ཚས༌སི༌ སྐྱིལ༌ལ༌ སྲོག༌ སལ༌ཁན༌ ཡང༌ ངན༌པ༌ དང༌ ཟང༌པོ༌ ཤེས༌ཤུག༌ཁན༌ནི༌ ལྕང༌མ༌ ཉིས༌ ཡོད༌པིན༌།
GEN.2.10	ཡང༌ ཨི༌དན༌ནི༌ ནས༌ས༌ནེ༌ ལྩངས༌པོ༌ བིངས༌ཏེ༌ རྒྱུག༌ཁན༌ནི༌ ཆུའི༌ ཚས༌པོའ༌ ཆུ༌ ཏང༌ངད༌པིན༌། ཚས༌སི༌ སྟིང༌ནེ༌ ཏེ༌ ལྩངས༌པོ༌བོ༌ ཁག༌ཞིའི༌ ནང༌ང༌ བེའད༌པིན༌། 
GEN.2.11	ཁག༌ དང༌པོ༌བོ༌ པི༌ཤོན༌ ཟེར༌ཁན༌ནི༌ ལྩངས༌པོ༌ ཨིན༌པིན༌, ཀ༌བོ༌ ཁོར༌ཨིན༌ སེར༌ ཡོད༌ཁན༌ནི༌ ཧ༌ཝི༌ལའེ༌ ཡུལ༌ གང༌པོའེ༌ ནང༌ང༌ རྒྱུག༌གད༌པིན༌། 
GEN.2.12	ཏེ༌ ཡུལ༌ལི༌ སེར༌བོ༌ རྒྱལ༌ཤོག༌, ཡང༌ ཏེ༌རུ༌ དྲི༌ཞིམ༌ཅན༌ནི༌ མར༌ དང༌ རྡོའ༌ མ༌ རིན༌ཅན༌ ཨོ༌ནིཀས༌ ཟེར༌ཁན༌གུན༌ནའང༌ ཐོབ༌བད༌པིན༌། 
GEN.2.13	ཁག༌ ཉིས༌པ༌བོ༌ གི༌ཧོན༌ ཟེར༌ཁན༌ནི༌ ལྩངས༌པོ༌ ཨིན༌པིན༌, ཀ༌བོ༌ ཁོར༌ཨིན༌ ཀུཤ༌ཤེ༌ ཡུལ༌ གང༌པོའེ༌ ནང༌ང༌ རྒྱུག༌གད༌པིན༌། 
GEN.2.14	ཁག༌ སུམ༌པ༌བོ༌ ཀྲི༌གིརིས༌ ཟེར༌ཁན༌ནི༌ ལྩངས༌པོ༌ ཨིན༌པིན༌, ཀ༌བོ༌ ཨ༌ཤེར༌ ནས༌སའེ༌ ཤར༌ ཆོགས༌ནེ༌ རྒྱུག༌གད༌པིན༌། ཡང༌ ཁག༌ ཞི༌པ༌བོ༌ ཨེ༌འུ༌ཕ༌ར༌ཀྲས༌ ཟེར༌ཁན༌ནི༌ ལྩངས༌པོ༌ ཨིན༌པིན༌།
GEN.2.15	ཡ༌ཝ༌ དཀོན༌མཆོག༌གི༌ ཁོང༌རང༌ངི༌ ཛད༌ཁན༌ནི༌ མི༌བོ༌ ཨི༌དན༌ནི༌ ཚས༌སི༌ ནང༌ང༌ སྟོན༌ཐོག༌ བད༌ཅེས༌ དང༌ ཏེ༌བོའ༌ ལྟ༌སྟོག༌ ཅོ༌ཅེས༌སི༌ ཕིའ༌ བོར༌ར༌ ཛདས༌། 
GEN.2.16	ཡང༌ ཡ༌ཝ༌ དཀོན༌མཆོག༌གི༌ མི༌བོའ༌ བཀའ༌ སལས༌, "འི༌ ཚས༌སི༌ ནང༌ང༌ ཡོད༌ཁན༌ནི༌ ལྕང༌མ༌གུན༌ནེ༌, ཁྱོ༌རང༌ ཐད༌ཁན༌ནི༌ ཁ༌ཟས༌ ཟན༌ནའང༌ གྲིག༌། 
GEN.2.17	ཨིན༌ནའང༌ ངན༌པ༌ དང༌ ཟང༌པོ༌ ཤེས༌ཤུག༌ཁན༌ནི༌ ལྕང༌མའེ༌ ཁ༌ཟས༌པོ༌ ཟའ༌ མ༌གོས༌, གལ༌ཏེས༌ ཟའ༌ན༌ ཏེན༌ན༌ ཞག༌ག༌ ཁྱོ༌རང༌ ཤི༌ཨིན༌།"
GEN.2.18	ཏེ༌ནེ༌ ཡ༌ཝ༌ དཀོན༌མཆོག༌གི༌ མོལ༌ལ༌ ཛདས༌, "ཕྲོ༌པ༌ མེད༌ཅེས༌པོ༌ མིའི༌ ཕིའ༌ རྒྱལ༌ལ༌ཞིག༌ མི༌དུག༌, ངའེ༌ ཁོའ༌ ཟོབ༌ཤེས༌སི༌ རོགས༌ ཅོ༌ཁན༌ཞིག༌ ཅོ༌ཨིན༌། 
GEN.2.19	ཡ༌ཝ༌ དཀོན༌མཆོག༌གི༌ སའེ༌ ཉམ༌པོ༌ ཁོང༌རང༌ངི༌ ཆག༌ནེ༌ ཛད༌ཁན༌ནི༌ སེམས༌ཅན༌ དང༌ བྱ༌པ༌ ཚང༌མའ༌, ཅི༌ མིང༌ ཏག༌དུག༌ ཟིགས༌ས༌ལ༌, མི༌བོའེ༌ དུན༌ལ༌ ཁྱོང༌ང༌ ཛདས༌, ཡང༌ ཀ༌ཟུག༌ མིང༌ རིག༌ ཏག༌ནའང༌ ཏེ༌བོ༌ ཏེན༌ན༌བོའེ༌ མིང༌བོ༌ རྒྱུར༌། 
GEN.2.20	ཏེ༌ནེ༌ མི༌བོའེ༌ སྲལ༌ཁན༌ནི༌ སེམས༌ཅན༌, ནམ༌མ༌ འུར༌ཁན༌ནི༌ བྱ༌ དང༌ རིའི༌ སེམས༌ཅན༌ ཚང༌མ༌ལ༌ མིང༌ ཏགས༌། ཨིན༌ནའང༌ ཏེ༌གུན༌ནི༌ ནང༌ནེ༌ ཁོའ༌ ཟོབས༌ཤེས༌ཅན༌ནི༌ ཕྲོ༌པ༌ རོགས༌ ཅོ༌ཁན༌ཞིག༌ མ༌ཐོབ༌།
GEN.2.21	ཏེ༌ནེ༌ ཡ༌ཝ༌ དཀོན༌མཆོག༌གི༌ མི༌བོའ༌ མ༌ ཉིད༌ ལྕིན༌ཏེ༌ ཡོང༌ ཅུག༌ག༌ ཛདས༌། ཁོའེ༌ ཟུགས༌པོའེ༌ ནང༌ནེ༌ ཙིབ༌མ༌ཅིག༌ ཕིང༌ང༌ ཛད༌ཏེ༌ ཏེ༌བོ༌ ཤ༌ ཉམ༌པོ༌ ཀབ༌བ༌ ཛདས༌། 
GEN.2.22	ཡ༌ཝ༌ དཀོན༌མཆོག༌གི༌ མི༌བོའེ༌ ཀ༌ནེ༌ ཕིང༌ང༌ ཛད༌ཁན༌ནི༌ ཏེ༌ ཙིབ༌མ༌བོའ༌, བུ༌མོ༌ཞིག༌ ཅོའ༌ ཛད༌ཏེ༌ བུ༌ཚའེ༌ དུན༌ལ༌ ཁྱོང༌ང༌ ཛདས༌། 
GEN.2.23	ཏེ༌ནེ༌ བུ༌ཚའེ༌ ཟེརས༌, "ཝའོ༌! ཏ༌ འི༌ རུས༌པ༌བོ༌ ངའེ༌ རུས༌པ༌, འི༌ ཤ༌བོ༌ ངའེ༌ ཤ༌ ཨིན༌ནོག༌། ཁོའ༌ བུ༌མོ༌ ཟེར༌ཨིན༌ ཅིའ༌ཟེར༌ན༌ ཁོ༌ བུ༌ཚའེ༌ ཀ༌ནེ༌ ཕིངས༌ཏེ༌ ཨིན༌ནོག༌།" 
GEN.2.24	ཏེན༌ན༌ རྒྱུན༌ཚན༌བོའེ༌ ཕིའ༌ བུ༌ཚའེ༌ རང༌ངི༌ ཨ༌བ༌ དང༌ ཨ༌མ༌ བོར༌ཏེ༌ རང༌ངི༌ ན༌མ༌ ཉམ༌པོ༌ ཛོམ༌མ༌ནོག༌, ཡང༌ ཁོང༌ ཉིས༌ཀོ༌ ཅིག༌ རྒྱུར༌ར༌ནོག༌། 
GEN.2.25	ཏེ༌དུས༌ལ༌ བུ༌ཚ༌ དང༌ བུ༌མོ༌ ཉིས༌ཀོ༌ ལྗེར༌ཉལ༌ ཡོད༌ནའང༌, ཁོང༌གུན༌ ལྗེར༌ཉལ༌ལ༌ ཡོད༌ཁན༌བོའེ༌ཀ༌ ཁྲེལ༌ལ༌ མེད༌པིན༌།
GEN.3.1	ཏ༌ རུལ༌བོ༌ ནི༌, ཡ༌ཝ༌ དཀོན༌མཆོག༌གི༌ ཛད༌ཁན༌ནི༌ ནག༌ཚོགས༌སི༌ སེམས༌ཅན༌ ཚང༌མའེ༌སང༌, སྐྱོན༌ཇན༌ ཡོད༌པིན༌། ཁོའེ༌ བུ༌མོའ༌ ཟེརས༌, "དཀོན༌མཆོག༌གི༌ ཏན༌ཏན༌ལ༌, ཁྱོ༌རང༌ང༌ འི༌ ཚས༌སི༌ ལྕང༌མ༌ ཅིག༌གི༌ ཀ༌ནེའང༌ ཁ༌ཟས༌ ཟའ༌ མ༌གོས༌ མོལ༌ལ༌ རག༌ག༌?"
GEN.3.2	ཏེ༌ནེ༌ བུ༌མོའེ༌ རུལ༌ལ༌ ལན༌ཏངས༌, "དཀོན༌མཆོག༌གི༌ ང༌ཞའ༌, 'ཚས༌སི༌ ནང༌ནེ༌ ཁ༌ཟས༌ ཚང༌མ༌ ཟའ༌ནའང༌ གྲིག༌, 
GEN.3.3	ཨིན༌ནའང༌ ཚས༌སི༌ སྐྱིལ༌ལ༌ ཡོད༌ཁན༌ནི༌ ལྕང༌མའེ༌ ཁ༌ཟས༌པོ༌ ཟའ༌ མ༌གོས༌ ཡ༌ ལག༌པའང༌ མ༌རྩེ༌, ཏེ༌ཟུག༌ ཅོ༌ན༌ ཁྱོ༌ཞའ༌ ཤི༌ཨིན༌' མོལ༌ལ༌རག༌"
GEN.3.4	ཨིན༌ནའང༌ རུལ༌བོའེ༌ བུ༌མོའ༌ ཟེརས༌, "ཁྱོ༌ཞའ༌ ཤིའ༌ མ༌ནོག༌། 
GEN.3.5	ཏེ༌ ཁ༌ཟས༌པོ༌ ཟའ༌ན༌ ཁྱོ༌ཞའེ༌ མིག༌ བེ༌ཏེ༌, ཁྱོ༌ཞ༌གུན༌ དཀོན༌མཆོག༌ ཙོགས༌ རྒྱུར༌ཏེ༌ ཟང༌པོ༌ དང༌ ངན༌པ༌ གུན༌ ཧ༌གོ༌ཅེས༌པོ༌ དཀོན༌མཆོག༌ག༌ རྒྱུས༌ཡོད༌ པ༌སང༌, ཏེ༌ ཁ༌ཟས༌པོ༌ མ༌ཟ༌ མོལ༌ཏེ༌ ཨིན༌ནོག༌།
GEN.3.6	བུ༌མོའ༌ ཏེ༌ ལྕང༌མའེ༌ཀ༌ ཡོད༌ཁན༌ནི༌ ཁ༌ཟས༌གུན༌ མ༌ ལྡེ༌མོ༌ དང༌ ཞིམ༌པོ༌ ཡོད༌ཁན༌བོ༌ ཐོང༌ ཡང༌ ཏེ༌ ཤེས༌རབས༌པོ༌ ཐོབ༌ཅེས༌སི༌ དོད༌པ༌ ཡོད༌ པ༌སང༌, ཁོའེ༌ ཁ༌ཟས༌ཞིག༌ ཁྱོངས༌ཏེ༌ ཟོས༌། ཡང༌ ཉམ༌པོ༌ ཡོད༌ཁན༌ ཁོ༌རང༌ངི༌ མག༌པ༌ ཟའ༌ཅེས༌ལ༌ ཏངས༌པ༌, ཁོའེང༌ ཟོས༌། 
GEN.3.7	ཏེན༌ན༌མལ༌ལ༌, ཁོང༌གུན༌ནི༌ མིག༌པོ༌ བེ༌ཏེ༌, ཁོང༌ ཉིས༌ཀོ༌ ལྗེར༌ཉལ༌ལ༌ ཡོད༌ཁན༌བོ༌ ཧ༌གོ༌པ༌, ཕིག༌ ཟེར༌ཁན༌ནི༌ ལྕང༌མའེ༌ ལོ༌མ༌གུན༌ ཙེམས༌ཏེ༌ ཁོང༌གུན༌ནི༌ ཟུགས༌པོའེ༌ རྨད༌བོ༌ ཀབས༌།
GEN.3.8	ཏེ༌ནེ༌ བུ༌ཚ༌ དང༌ བུ༌མོ༌ ཉིས༌ཀོའ༌, ཡ༌ཝ༌ དཀོན༌མཆོག༌ ཚས༌སི༌ ནང༌ང༌ ཕི༌ཏོག༌གི༌ སིལ༌མོ༌ ལུངས༌པོའེ༌ དུས༌ ཞབ༌གྲུལ༌ལ༌ སྐྱོད༌ཨིན༌ ཡོད༌ཁན༌ནི༌ སྐད༌ ཚོར༌པ༌, ཡ༌ཝ༌ དཀོན༌མཆོག༌གི༌ མི༌ཟིགས༌ཅེས༌སི༌ ཕིའ༌ ཁོང༌གུན༌ ཚས༌སི༌ ལྕང༌མའེ༌ རྒྱབ༌བ༌ ཨིབས༌། 
GEN.3.9	ཨིན༌ནའང༌ ཡ༌ཝ༌ དཀོན༌མཆོག༌གི༌ བུ༌ཚ༌བོའ༌ བོད༌ཏེ༌, "ཁྱོ༌རང༌ ཀ༌ནེ༌ ཡོད༌?" མོལས༌།
GEN.3.10	བུ༌ཚ༌བོའེ༌ ལན༌ཏངས༌ཏེ༌, "ཉེ༌རང༌ ཚས༌སི༌ ནང༌ང༌ སྐྱོད༌ཅེས༌སི༌ སྐད༌པོ༌ ཚོར༌ར༌ཅིག༌, ང༌ ཇིགས༌ཏེ༌ ཨིབས༌པིན༌ ཅིའ༌ཟེར༌ན༌ ང༌ ལྗེར༌ཉལ༌ལ༌ ཡོད༌པིན༌།"
GEN.3.11	ཁོང༌ངི༌ མོལས༌, "སུའི༌ ཟེར༌ར༌རག༌ ཁྱོ༌རང༌ ལྗེར༌ཉལ༌ལ༌ དུག༌ ཟེར༌ཏེ༌? ཁྱོ༌རང༌ངི༌ ཚས༌སི༌ སྐྱིལ༌ལ༌ ཡོད༌ཁན༌ནི༌ ལྕང༌མའེ༌ ཀ༌ནེ༌ ཁ༌ཟས༌, ངའེ༌ མ༌ཟ༌ ཟེར༌ཁན༌བོ༌ ཏ༌ མ༌ཟོས༌པིན༌ན༌?"
GEN.3.12	ཏེ༌ནེ༌ བུ༌ཚ༌བོའེ༌ ཟེརས༌, "ཉེ༌རང༌ངི༌ ང༌ རོགས༌ ཅོའ༌ལ༌ སལ༌ཁན༌ནི༌ བུ༌མོའེ༌ ང༌ ཏེ༌ ལྕང༌མའེ༌ ཁ༌ཟས༌པོ༌ ཏངས༌པ༌, ངའེ༌ ཟོས༌པིན༌ལེ༌།
GEN.3.13	ཏེ༌ནེ༌ ཡ༌ཝ༌ དཀོན༌མཆོག༌གི༌ བུ༌མོའ༌, "ཁྱོ༌རང༌ངི༌ འི༌བོ༌ ཅི༌ ཅོས༌ཏེ༌ ཨིན༌" མོལས༌།
GEN.3.13	བུ༌མོའེ༌ ཟེརས༌, "རུལ༌ལི༌ ངའ༌ གོབ༌སྐོར༌པ༌ ངའེ༌ ཟོས༌པིན༌ལེ༌།"
GEN.3.14	ཡ༌ཝ༌ དཀོན༌མཆོག༌གི༌ རུལ༌ལ༌ མོལས༌,
GEN.3.14	"ཁྱོ༌རང༌ངི༌ འི༌བོ༌ ཅོས༌ པ༌སང༌,
GEN.3.14	སྲལ༌ཁན༌ དང༌ ནག༌ཚོགས༌སི༌ སེམས༌ཅན༌ ཚང༌མའེ༌ ཕྲོ༌ནེ༌
GEN.3.14	ངའེ༌ ཁྱོ༌རང༌ ཅིག༌པོའ༌ ཆད༌པ༌ ཏང༌ངད༌།
GEN.3.14	ཏ༌ནེ༌ཕར༌ལ༌, ནམ༌ཚོག༌པ༌ ཁྱོ༌རང༌ ཤི༌ མི༌ཤི༌
GEN.3.14	ཁྱོ༌རང༌ གྲོད༌པའེ༌ཀ༌ གྲུལ༌ཨིན༌, སའེ༌ ཐལ༌བའེ༌ ནང༌ང༌ དུས༌རྒྱུན༌ དུག༌ཨིན༌།
GEN.3.15	ངའེ༌ ཁྱོ༌རང༌ དང༌ བུ༌མོ༌ ཉིས༌ཀོ༌ གྲ༌འོ༌ རྒྱུར༌ཅུག༌ཨིན༌,
GEN.3.15	མ༌ཚད༌ ཁྱོ༌རང༌ངི༌ མིར༌རྒྱུད༌ དང༌ ཁོའེ༌ མིར༌རྒྱུད༌དའང༌ གྲ༌འོ༌ རྒྱུར༌ཨིན༌།
GEN.3.15	ཁོའེ༌ མིར༌རྒྱུད༌པོའེ༌ ཁྱོ༌རང༌ངི༌ གོའེ༌ཀ༌ རྡུངས༌ཏེ༌ སད༌ཨིན༌,
GEN.3.15	ཡང༌ ཁྱོ༌རང༌ངི༌ ཁོའེ༌ རྐང༌པའེ༌ཀ༌ ཐམས༌ཨིན༌།"
GEN.3.16	ཏེ༌ནེ༌ ཡ༌ཝ༌ དཀོན༌མཆོག༌གི༌ བུ༌མོ༌བོའ༌ མོལས༌,
GEN.3.16	"ཏ༌ ངའེ༌ ཁྱོ༌རང༌ང༌ ཕྲུ༌གུ༌ ཇོར༌རི༌ དུས༌
GEN.3.16	ནགས༌ མང༌ང༌ ཐོང༌ཅུག༌ཨིན༌,
GEN.3.16	ཡང༌ ཟུ༌མོ༌ སྲན༌ཏྲེ༌ ཡོངས༌ཏེ༌ མ༌ནེ༌ ཁྱོ༌རང༌ང༌ ཕྲུ༌གུ༌ མི༌སྐྱེ༌།
GEN.3.16	ཏེ༌ནེའང༌ ཁྱོ༌རང༌ང༌ མག༌པའེ༌ ཕིའ༌ མའ༌ དོད༌པ༌ ཡོང༌ཨིན༌,
GEN.3.16	ཡང༌ ཁོའེ༌ ཁྱོ༌རང༌ངི༌ཀ༌ ཝང༌ ཅོ༌ཨིན༌།
GEN.3.17	ཏེ༌ནེ༌ ཡ༌ཝ༌ དཀོན༌མཆོག༌གི༌ བུ༌ཚའ༌ མོལས༌,
GEN.3.17	"ཁྱོ༌རང༌ངི༌ རང༌ངི༌ ན༌མའེ༌ ཁའ༌ཉན༌ཏེ༌
GEN.3.17	ངའེ༌ མ༌ཟ༌ ཟེར༌ཁན༌ནི༌ ལྕང༌མའེ༌ ཁ༌ཟས༌པོ༌ ཟོས༌།
GEN.3.17	ཁྱོ༌རང༌ངི༌ ཞས༌ཏེ༌, ཏ༌ ངའེ༌ ས༌ཀྱད༌ལ༌ ངན༌ ཏབ༌བད༌,
GEN.3.17	ཏ༌ནེ༌ཕར༌ལ༌ ཀགས༌པོ༌ ཉམ༌པོ༌ མ༌ནེ༌
GEN.3.17	ཁྱོ༌རང༌ང༌ ཟའ༌ཅེས༌ལ༌ ཁར༌ཇི༌ སྨིན༌ཅུག༌ མི༌ཐུབ༌།
GEN.3.18	ཞིང༌ངི༌ཀ༌ ཙེར༌མང༌ དང༌ ལྗང༌ཙེར༌ མང༌པོའང༌ སྐྱེ༌ཨིན༌,
GEN.3.18	ཡང༌ ཁྱོ༌རང༌ངི༌ སའེ༌ཀ༌ ཏབ༌ཁན༌ དང༌
GEN.3.18	མ༌ཏབ༌བ༌ སྐྱེས༌ཁན༌ནི༌ སྔོན༌པོ༌གུན༌ ཙལ༌ཏེ༌ ཟེན༌།
GEN.3.19	ཁྱོ༌རང༌ སའེ༌ ནང༌ང༌ དྲེས༌དྲེས༌ ཚག༌པ༌ལ༌,
GEN.3.19	ཁོ༌རང༌ངི༌ ཚད༌པ༌ བིང༌བིང༌ ལས༌ མ༌སྲན༌ཏྲེ༌ ཅོས༌ཏེ༌ མ༌ནེ༌,
GEN.3.19	ཁྱོ༌རང༌ང༌ ཟའ༌ཅེས༌ལ༌ ཁར༌ཇི༌ མི༌ཐོབ༌།
GEN.3.19	ཁྱོ༌རང༌ ས༌ནེ༌ ཅོས༌ཏེ༌ ཨིན༌ པ༌སང༌,
GEN.3.19	ཁྱོ༌རང༌ ལོགས༌ཏེ༌ ས༌ རྒྱུར༌ཨིན༌།
GEN.3.20	ཨ༌དཱམ༌ བུ༌ཚ༌བོའེ༌ ཁོ༌རང༌ངི༌ ན༌མའེ༌ མིང༌ང༌ ཧ༌ཝ༌
GEN.3.21	ཡང༌ ཡ༌ཝ༌ དཀོན༌མཆོག༌གི༌ སེམས༌ཅན༌ནི༌ པགས༌པའ༌ རྐང༌ཙེ༌ ཙེམས༌ཏེ༌ ཨ༌དཱམ༌ དང༌ ཁོའེ༌ ན༌མ༌ སྐོན༌ན༌ ཛདས༌།
GEN.3.22	ཏེ༌ནེ༌ ཡ༌ཝ༌ དཀོན༌མཆོག༌གི༌ མོལས༌, "ལྟོས༌སའང༌, ཏ༌ ཁོང༌ ཉིས༌ཀོའ༌ ཟང༌པོ༌ དང༌ ངན༌པ༌ ཤེས༌ཏེ༌, ང༌དང༌གུན༌ ཙོགས༌ རྒྱུར༌ཏེ༌ ཨིན༌ནོག༌། ཏ༌ ཁོང༌གུན༌ལ༌ ཏེ༌ སྲོག༌ ཏང༌ཁན༌ནི༌ ལྕང༌མའེ༌ ཁ༌ཟས༌པོ༌ ལེན༌ཏེ༌ ཟའ༌ཅུག༌ མ༌གོས༌, ཏེ༌ མ༌ནེ༌ ཁོང༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌། 
GEN.3.23	ཏེན༌ན༌བོའེ༌ཕིའ༌ ཡ༌ཝ༌ དཀོན༌མཆོག༌གི༌ ཁོང༌གུན༌ ཨི༌དན༌ནི༌ ཚས༌སི༌ ནང༌ནེ༌ ཕི༌ལོག༌ག༌ ཕིང༌ང༌ ཛདས༌, ཡང༌ ཁོ༌རང༌གུན༌ ཅོས༌ཁན༌ནི༌ ས༌ཀྱད༌ བད༌ཏེ༌ སྟོན༌ཐོག༌ ཏབ༌ཅུག༌ག༌ ཛདས༌། 
GEN.3.24	ཁོང༌གུན༌ ཚས༌ནེ༌ ཕིང༌ཚར༌ཏེ༌ སྟིང༌ནེ༌, ཡ༌ཝ༌ དཀོན༌མཆོག༌གི༌ སྲོག༌ སལ༌ཁན༌ནི༌ ལྕང༌མ༌བོ༌ སྐྱོབ༌ཅེས༌སི༌ ཕིའ༌ ཚས༌སི༌ ཤར༌ ཆོགས༌ལ༌, ཤོག༌པ༌ ཡོད༌ཁན༌ནི༌ སྲུང༌སྐྱོབ༌པ༌གུན༌ དང༌ མེ༌ བར༌ཁན༌ནི༌ ར༌འི༌ཞིག༌ ཡུག༌ཨིན༌ བོར༌ར༌ ཛདས༌།
GEN.4.1	ཨ༌དཱམ༌ དང༌ ཁོའེ༌ ན༌མ༌ ཧ༌ཝ༌ ཉིས༌ཀོ༌ ཛོམས༌ཏེ༌, ཧ༌ཝ༌ སྐྱེ༌ཅེས༌མ༌ཞིག༌ རྒྱུར༌། ཡང༌ བུ༌ཚ༌ ཀ༌ཡིན༌ ཟེར༌ཁན༌བོ༌ སྐྱེས༌པ༌ ཁོའེ༌ ཟེརས༌ "ཡ༌ཝ༌ དཀོན༌མཆོག༌གི༌ རོགས༌ ཉམ༌པོ༌ ང༌ བུ༌ཚ༌ཞིག༌ ཇོར༌།" 
GEN.4.2	དུས༌བན༌ཤིག༌གི༌ སྟིང༌ནེ༌, ཧ༌ཝའ༌ ཀ༌ཡིན༌ནི༌ ནོ༌ ཨ༌བེལ༌ སྐྱེས༌། ཁོང༌གུན༌ ཆེན༌མོ༌ སོང༌ཏེ༌, ཨ༌བེལ༌ ལུག༌རྫི༌ ཡང༌ ཀ༌ཡིན༌ ཞིང༌བད༌པ༌ཞིག༌ རྒྱུར༌། 
GEN.4.3	ཞག༌ཤིག༌, ཀ༌ཡིན༌ནི༌ ཁོ༌རང༌ངི༌ སྟོན༌ཐོག༌གི༌ ཁག༌ཅིག༌ ཡ༌ཝའ༌ ཆོད༌པའ༌ ཕུལས༌། 
GEN.4.4	ཡང༌ ཨ༌བེལ༌ལིའང༌ ཁོ༌རང༌ངི༌ ལུག༌ཁྱུའི༌ ནང༌ནེ༌ ཚང༌མའེ༌སང༌ རིན༌ཅན༌ གོ༌མ༌ སྐྱེས༌ཁན༌ ལུ༌གུའི༌ ཚང༌མའེ༌སང༌ རྒྱལ༌ལ༌, ཚིལ༌ཅན༌ནི༌ ཤ༌བོ༌ ཡ༌ཝའ༌ ཆོད༌པའ༌ ཕུལས༌། ཡ༌ཝའ༌ ཨ༌བེལ༌ལི༌ ཕུལ༌ཁན༌བོའ༌ ཐུག༌ཉེས༌ས༌ ཛདས༌, 
GEN.4.5	ཨིན༌ནའང༌ ཀ༌ཡིན༌ནི༌ སམ༌ཚུལ༌ དང༌ ཁོའེ༌ ཕུལ༌ཁན༌བོའེ༌ཀ༌ ཐུག༌ཉེས༌ས༌ མ༌ཛདས༌། ཏེན༌ན༌བོའེ༌ཕིའ༌ ཀ༌ཡིན༌ལ༌ མ༌སྲན༌ཏྲེ༌ སྲོ༌ ཡོངས༌ ཡང༌ ཏེ༌བོ༌ ཁོའེ༌ ལྡོང༌ངི༌ ཀ༌ནེ༌ སྔོན༌ནད༌པིན༌།
GEN.4.6	ཏེ༌ནེ༌ ཡ༌ཝའེ༌ མོལས༌, "ཅི༌ཕིའ༌ སྲོ༌ ཡོང༌ངད༌, ཡང༌ ཏེ༌བོ༌ ཁྱོ༌རང༌ངི༌ ལྡོང༌ངི༌ཀ༌ ཅི༌ཕིའ༌ སྟན༌ནད༌? 
GEN.4.7	འོས༌པ༌ ཅོ༌ན༌, ཅི༌ ངའ༌ ཁྱོ༌རང༌ངི༌ཀ༌ ཐད༌པོ༌ མི༌ཆའ༌? ཨིན༌ནའང༌ གལ༌ཏེས༌ ཁྱོ༌རང༌ངི༌ དྲང༌པོ༌བོ༌ ཅོའ༌ མེད༌ན༌, ཏེ༌ནེ༌ ཤང༌ ཅོས༌, སྡིག༌པ༌ ཁྱོ༌རང༌ ཟུམ༌ཅེས༌ལ༌ ཁྱོ༌རང༌ངི༌ སྒོའེ༌ཀ༌ སྲུངས༌ཏེ༌ ཁྱོ༌རང༌ངི༌ཀ༌ ཝང༌ ཅོའ༌ལ༌ གྲལ༌གྲིག༌ དུག༌། ཨིན༌ནའང༌ ཁྱོ༌རང༌ངི༌ ཁོའ༌ ཕམ༌ཀལ༌ཏེ༌ ཁོའེ༌ཀ༌ ཝང༌ ཅོ༌གོས༌།
GEN.4.8	ཞག༌ཤིག༌, ཀ༌ཡིན༌ནི༌ རང༌ངི༌ ནོ༌ ཨ༌བེལ༌ལ༌ ཟེརས༌, "ཡོང༌ངའང༌, ང༌དང༌ ཞིང༌ངི༌ཀ༌ ཆེན༌" ཡང༌ ཁོང༌གུན༌ ཏེ༌རུ༌ ཡོད༌ ཟ༌ནེ༌, ཀ༌ཡིན༌ནི༌ ཧུན༌མེད༌ལ༌ རང༌ངི༌ ནོ༌ ཨ༌བེལ༌ལི༌ཀ༌ སྤུང༌གོལ༌ ཅོས༌ཏེ༌ སདས༌། 
GEN.4.9	སྟིང༌ནེ༌ ཡ༌ཝའེ༌ ཀ༌ཡིན༌ལ༌ བྲིའ༌ ཛདས༌, "ཁྱོ༌རང༌ངི༌ ནོ༌ ཨ༌བེལ༌ ཀ༌ནེ༌ ཡོད༌།"
GEN.4.9	ཀ༌ཡིན༌ནི༌ ཟེརས༌, "ང༌ རྒྱུས༌མེད༌, ཅི༌ ང༌, ངའེ༌ ནོ༌ སྲུང༌ཁན༌ ཨིན༌ནོག༌ག༌?
GEN.4.10	ཨིན༌ནའང༌ ཡ༌ཝའེ༌ མོལས༌, "ཁྱོ༌རང༌ངི༌ ཅི༌ ཅོས༌ཏེ༌ ཨིན༌? ཉོན༌, ས༌ཀྱད༌དི༌ ཀ༌ནེ༌ ཁྱོ༌རང༌ངི༌ ནོའེ༌ ཁྲག༌པོའེ༌ ངའ༌ བོད༌དུག༌། 
GEN.4.11	ཏ༌ ཁྱོ༌རང༌ང༌ ངན༌ ཕོག༌ཏེ༌ ཁྱོ༌རང༌ངི༌ ནོའེ༌ ཁྲག༌ ཐིམས༌ཁན༌ནི༌ ས༌ཀྱད༌པོའེ༌ ཁྱོ༌རང༌ ཕངས༌ཏེ༌ ཨིན༌། 
GEN.4.12	ཁྱོ༌རང༌ངི༌ སའེ༌ཀ༌ སྟོན༌ཐོག༌ ཏབ༌ན༌, ཏེ༌བོའ༌ སྟོན༌ཐོག༌ ཅའང༌ མི༌སྨིན༌། ཏ༌ནེ༌ཕར༌ལ༌ ཁྱོ༌རང༌ང༌ དུག༌ས༌ མེད༌པ༌ ཁྱོ༌རང༌ ས༌ཆ༌ ཅིག༌ནེ༌ ཅིག༌ག༌ ཁྱམ༌ཨིན༌ མི༌ཚེ༌ ཕུད༌གོས༌ཨིན༌།"
GEN.4.13	ཏེ༌ནེ༌ ཀ༌ཡིན༌ནི༌ ཡ༌ཝའ༌ ཞུས༌, "ཉེ༌རང༌ངི༌ ངའ༌ ཆད༌པ༌ ཀལ༌ལ༌ ཛད༌ཁན༌བོ༌ ང༌ ཁུར༌ ཐུབ༌ཅེས༌སི༌ ཁྱུད༌དི༌ སང༌ ཐལ༌ཏེ༌ དུག༌། 
GEN.4.14	ཉེ༌རང༌ངི༌ ང༌ ས༌ཀྱད༌ དང༌ ཉེ༌རང༌ངི༌ སྐུན༌དུན༌ནེ༌ ཕང༌ང༌ ཛད༌ཏེ༌ ང༌ འི༌ ཇིག༌རྟེན༌ནི༌ཀ༌ དུག༌ས༌ མེད༌ཁན༌ནི༌ ཁྱམ༌པོ༌ཞིག༌ ཅོའ༌ ཛད༌པ༌, ངའ༌ ཐུག༌ཁན༌གུན༌ནི༌ ང༌ སད༌ད༌ནོག༌།"
GEN.4.15	ཨིན༌ནའང༌ ཡ༌ཝའེ༌ ཁོའ༌ མོལས༌, "ཏེ༌ཟུག༌ མ༌ནེ༌ མི༌ཆ༌, གལ༌ཏེས༌ སུ༌ཞིག༌གི༌ ཁྱོ༌རང༌ སད༌ན༌ ཏེ༌བོའ༌ ཆད༌པ༌, ཁྱོ༌རང༌ངི༌ སང༌ ལྡབ༌ རྡུན༌ནི༌ མང༌ང༌ ཕོག༌ཨིན༌།" སུ༌ཞིག༌གིའང༌ ཀ༌ཡིན༌ མི༌སད༌ཅེས༌སི༌ ཕིའ༌ ཡ༌ཝའེ༌ ཁོའེ༌ཀ༌ སྟགས༌ཤིག༌ ཅོའ༌ ཛདས༌། 
GEN.4.16	ཏེ༌ནེ༌ ཀ༌ཡིན༌ ཡ༌ཝའེ༌ སྐུན༌དུན༌ནེ༌ བེ༌ཏེ༌ སོང༌, ཡང༌ ཨི༌དན༌ནི༌ ཤར༌ ཆོགས༌སི༌ ནས༌ས༌ ནོདྲ༌ ཡང༌ན༌ "ཁོར༌ཨིན༌ དུག༌ཁན༌གུན༌ནི༌ ནས༌ས༌" ཟེར༌སེ༌ ནང༌ང༌ དུགས༌།
GEN.4.17	དུས༌བན༌ཤིག༌གི༌ སྟིང༌ནེ༌, ཀ༌ཡིན༌ ཁོ༌རང༌ངི༌ ན༌མ༌ ཉམ༌པོ༌ ཛོམས༌ཏེ༌, ཁོའེ༌ ན༌མ༌ སྐྱེ༌ཅེས༌མ༌ཞིག༌ རྒྱུར༌, ཡང༌ ཧ༌ནོག༌ ཟེར༌ཁན༌ནི༌ བུ༌ཚ༌ཞིག༌ སྐྱེས༌། ཀ༌ཡིན༌ནི༌ རྒྱལ༌ས༌ཞིག༌ རྩིགས༌ཏེ༌ ཏེ༌བོའ༌ ཁོ༌རང༌ངི༌ བུ༌ཚའེ༌ མིང༌ ཙོགས༌, ཧ༌ནོག༌ ཏགས༌། 
GEN.4.18	ཧ༌ནོག༌ག༌ ཨི༌རད༌ ཟེར༌ཁན༌ནི༌ བུ༌ཚ༌ཞིག༌ ཡོད༌པིན༌། ཨི༌རད༌ ནི༌ མེ༌ཧུ༌ཇེལ༌ལི༌ ཨ༌བ༌, ཡང༌ མེ༌ཧུ༌ཇེལ༌ ནི༌ མེ༌ཐུ༌ཤེལ༌ལི༌ ཨ༌བ༌, མེ༌ཐུ༌ཤེལ༌ ནི༌ ལ༌མེག༌གི༌ ཨ༌བ༌ ཨིན༌པིན༌།
GEN.4.19	ལ༌མེག༌གི༌, ཨ༌ད༌ དང༌ ཟི༌ལ༌ ཟེར༌ཁན༌ནི༌ བུ༌མོ༌ གུན༌ལ༌ ན༌མ༌ ཅོས༌། 
GEN.4.20	ཨ༌ད༌ལ༌, ཇ༌བལ༌ ཟེར༌ཁན༌ནི༌ བུ༌ཚ༌བོ༌ སྐྱེས༌། ཇ༌བལ༌ ནི༌ སེམས༌ཅན༌ སྲལ༌ཨིན༌, ཀུར༌རི༌ ནང༌ང༌ དུག༌ཁན༌ དང༌པོ༌ མི༌བོ༌ ཨིན༌པིན༌། 
GEN.4.21	ཁོའེ༌ ནོ༌ ཇུ༌བལ༌ ཟེར༌ཁན༌བོ༌ ཏར༌ཅན༌ནི༌ རོལ༌མོ༌ དང༌ ལིང༌བུ༌ ཕུ༌ཁན༌གུན༌ནི༌ མི༌ དང༌པོ༌བོ༌ ཨིན༌པིན༌། 
GEN.4.22	ལ༌མེག༌གི༌ ན༌མ༌ ཟི༌ལའ༌ ཏ༌བུལ༌ཀ༌ཡིན༌ ཟེར༌ཁན༌ནི༌ བུ༌ཚ༌བོ༌ སྐྱེས༌། ཁོའེ༌ ལྕགས༌ དང༌ ཟངས༌སི༌ ལག༌ཆ༌གུན༌ ཅོའད༌པིན༌། ཡང༌ ཏ༌བུལ༌ཀ༌ཡིན༌ནི༌ ནོ༌མོ༌ ནི༌ ནའ༌མཧ༌ ཟེར༌ཁན༌བོ༌ ཨིན༌པིན༌། 
GEN.4.23	ལ༌མེག༌གི༌ རང༌ངི༌ ན༌མ༌ ཉིས༌ཀོའ༌ ཟེརས༌,
GEN.4.23	"ཨ༌ད༌ དང༌ ཟི༌ལ༌, ངའེ༌ སྤེ༌ར༌ ཉོན༌ཤིག༌།
GEN.4.23	ལ༌མེག༌གི༌ ན༌མ༌གུན༌ ངའེ༌ ཟེར༌ཁན༌བོའ༌ ཉོན༌ཤིག༌།
GEN.4.23	ངའེ༌ ངའ༌ སྤུང༌གོལ༌ ཅོ༌ཁན༌ནི༌ མི༌ཞིག༌ སད༌པིན༌,
GEN.4.23	ང༌ རྨ༌ཁའ༌ ཕིང༌ཁན༌ནི༌ ཁྱོག༌ཏོང༌ཞིག༌།
GEN.4.24	གལ༌ཏེས༌ ཀ༌ཡིན༌ སད༌ཁན༌བོའ༌
GEN.4.24	རྡུན༌ ལྡབ༌བི༌ ཆད༌པ༌ ཕོག༌ན༌
GEN.4.24	ཏེ༌ནེ༌ ངའ༌ སད༌ཅེས༌སི༌ རྩོན༌གྲུས༌ ཅོ༌ཁན༌བོའ༌
GEN.4.24	ཏེ༌བོའེ༌ རྡུན༌ཅུ༌དོན༌རྡུན༌ ལྡབ༌བི༌ ཆད༌པ༌ ཕོག༌ཨིན༌།
GEN.4.25	ཨ༌དཱམ༌ རང༌ངི༌ ན༌མ༌ ཉམ༌པོ༌ ཡང༌ ཛོམས༌པ༌, ཁོའེ༌ ན༌མ༌ བུ༌ཚ༌ སེད༌ ཟེར༌ཁན༌ཞིག༌ སྐྱེས༌། ཧ༌ཝའེ༌ ཟེརས༌, "ཀ༌ཡིན༌ནི༌ སད༌ཁན༌ ཨ༌བེལ༌ལི༌ ཚབས༌ལ༌ དཀོན༌མཆོག༌གི༌ ངའ༌ ཡང༌ བུ༌ཚ༌ཞིག༌ སལ༌ལ༌ ཛདས༌།" 
GEN.4.26	སེད༌ ཆེན༌མོ༌ སོང༌ཏེ༌ ཁོའེ༌ ན༌མའ༌ བུ༌ཚ༌ཞིག༌ སྐྱེས༌, ཡང༌ ཁོའེ༌ མིང༌ང༌ ཨེ༌ནོཤ༌ ཏགས༌། ཏེ༌དུས༌ནེ༌ ཕར༌ལ༌ མི༌གུན༌ནི༌ དཀོན༌མཆོག༌ག༌ ཡ༌ཝ༌ ཟེར༌ཨིན༌ ཅོལ༌ཅེས༌ གོ༌ཟུགས༌།
GEN.5.1	འི༌བོ༌ ཨ༌དཱམ༌མི༌ ཕོར༌རྒྱུད༌གུན༌ནི༌ སྐོར༌ལ༌ བྲིས༌ཁན༌ནི༌ ཐོ༌ ཨིན༌ནོག༌། དཀོན༌མཆོག༌གི༌ མི༌ ཛད༌ ཟ༌ནེ༌, ཁོང༌ངི༌ མི༌གུན༌ ཁོང༌རང༌ ཙོགས༌ ཛདས༌། 
GEN.5.2	ཏེ༌གུན༌ ཁོང༌ངི༌ བུ༌ཚ༌ དང༌ བུ༌མོ༌ ཛད༌ཏེ༌ བྱིན༌ལབས༌ སལ༌ལ༌ ཛདས༌། ཡང༌ ཏེ༌གུན༌ ཛད༌ ཚར༌ར༌ཅིག༌, མི༌ ཟེར༌ཏེ༌ མིང༌ ཏག༌ག༌ ཛདས༌།
GEN.5.3	ཨ༌དཱམ༌མ༌ ལོ༌ 130 ཆ༌ ཟ༌ནེ༌ ཁོ༌, ཁོ༌རང༌ངི༌ ཡིབས༌ དང༌ཙོགས༌ ཡོད༌ཁན༌ནི༌ ཕྲུ༌གུ༌ཞིག༌གི༌ ཨ༌བ༌ རྒྱུར༌། ཁོའེ༌ ཁོ༌རང༌ངི༌ བུ༌ཚ༌བོའ༌ སེད༌ མིང༌ང༌ ཏགས༌། 
GEN.5.4	སེད༌ སྐྱེས༌ཏེ༌ སྟིང༌ནེ༌, ཨ༌དཱམ༌ ཡང༌ ལོ༌ 800 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.5	ཨ༌དཱམ༌ ལོ༌ 930 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.6	སེད༌ལ༌ ལོ༌ 105 ཆ༌ ཟ༌ནེ༌ ཁོ༌, ཨེ༌ནོཤ༌ཤི༌ ཨ༌བ༌ རྒྱུར༌། 
GEN.5.7	ཨེ༌ནོཤ༌ སྐྱེས༌ཏེ༌ སྟིང༌ནེ༌, སེད༌ ཡང༌ ལོ༌ 807 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.8	སེད༌ ལོ༌ 912 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.9	ཨེ༌ནོཤ༌ལ༌ ལོ༌ 90 ཆའ༌ ཟ༌ནེ༌ ཁོ༌, ཀེ༌ནན༌ནི༌ ཨ༌བ༌ རྒྱུར༌། 
GEN.5.10	ཀེ༌ནན༌ སྐྱེས༌ཏེ༌ སྟིང༌ནེ༌ ཨེ༌ནོཤ༌, ཡང༌ ལོ༌ 815 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.11	ཨེ༌ནོཤ༌ ལོ༌ 905 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.12	ཀེ༌ནན༌ལ༌ ལོ༌ 70 ཆ༌ ཟ༌ནེ༌, ཁོ༌ མ༌ཧ༌ལ༌ལེལ༌ལི༌ ཨ༌བ༌ རྒྱུར༌། 
GEN.5.13	མ༌ཧ༌ལ༌ལེལ༌ སྐྱེས༌ཏེ༌ སྟིང༌ནེ༌ ཀེ༌ནན༌, ཡང༌ ལོ༌ 840 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.14	ཀེ༌ནན༌ ལོ༌ 910 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.15	མ༌ཧ༌ལ༌ལེལ༌ལ༌ ལོ༌ 65 ཆ༌ ཟ༌ནེ༌, ཁོ༌ ཡེ༌རེད༌དི༌ ཨ༌བ༌ རྒྱུར༌། 
GEN.5.16	ཡེ༌རེད༌ སྐྱེས༌ཏེ༌ སྟིང༌ནེ༌ མ༌ཧ༌ལ༌ལེལ༌ ཡང༌ ལོ༌ 830 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.17	མ༌ཧ༌ལ༌ལེལ༌ ལོ༌ 895 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.18	ཡེ༌རེད༌ལ༌ ལོ༌ 162 ཆ༌ ཟ༌ནེ༌, ཁོ༌ ཧ༌ནོག༌གི༌
GEN.5.19	ཧ༌ནོག༌ སྐྱེས༌ཏེ༌ སྟིང༌ནེ༌ ཡེ༌རེད༌ ཡང༌ ལོ༌ 800 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.20	ཡེ༌རེད༌ ལོ༌ 962 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.21	ཧ༌ནོག༌ག༌ ལོ༌ 65 ཆ༌ ཟ༌ནེ༌ ཁོ༌ མ༌ཐུ༌ཤེ༌ལག༌གི༌ ཨ༌བ༌ རྒྱུར༌། 
GEN.5.22	མ༌ཐུ༌ཤེ༌ལག༌ སྐྱེས༌ཏེ༌ སྟིང༌ནེ༌ ལོ༌ 300 ཧ༌ནོག༌གི༌ བྲེལ༌ དཀོན༌མཆོག༌ ཉམ༌པོ༌ མ༌ ཉེ༌མོ༌ ཡོད༌པིན༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.23	ཧ༌ནོག༌ ལོ༌ 365 སོན༌ཏེའ༌ ལུས༌། 
GEN.5.24	དཀོན༌མཆོག༌ དང༌ ཉེ༌མོ༌ བྲེལ༌ ཡོད༌དི༌ དུས༌, ཞག༌ཤིག༌ ཧ༌ནོག༌ སྟོར༌ སོང༌, ཅིའ༌ཟེར༌ན༌ དཀོན༌མཆོག༌གི༌ ཁོ༌ ཁོང༌རང༌ ཡོད༌ས༌ ཁྱེར༌ར༌ ཛདས༌།
GEN.5.25	མ༌ཐུ༌ཤེ༌ལག༌ ལོ༌ 187 ཆ༌ ཟ༌ནེ༌ ཁོ༌ ལ༌མེག༌གི༌ ཨ༌བ༌ རྒྱུར༌། 
GEN.5.26	ལ༌མེག༌ སྐྱེས༌ཏེ༌ སྟིང༌ནེ༌ མ༌ཐུ༌ཤེ༌ལག༌, ཡང༌ ལོ༌ 782 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.27	མ༌ཐུ༌ཤེ༌ལག༌ ལོ༌ 969 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.28	ལ༌མེག༌ག༌ ལོ༌ 182 ཆ༌ ཟ༌ནེ༌, ཁོ༌ བུ༌ཚ༌ཞིག༌གི༌ ཨ༌བ༌ རྒྱུར༌། 
GEN.5.29	ལ༌མེག༌གི༌ ཁོ༌རང༌ངི༌ བུ༌ཚའ༌ ནོ༌ཨཱ༌ མིང༌ང༌ ཏགས༌ཏེ༌, ཟེརས༌, "འི༌ བུ༌ཚ༌བོའེ༌ ང༌དང༌གུན༌, དཀོན༌མཆོག༌གི༌ ངན༌ ཏབ༌བ༌ ཛད༌ཁན༌ནི༌, འི༌ ས༌ཀྱད༌བོ༌ བད༌ཅེས༌སི༌ ནགས༌ དང༌ བར༌དོ༌ གུན༌ནི༌ ཀ༌ནེ༌ ཐར༌ཅུག༌ག༌ནོག༌། 
GEN.5.30	ནོ༌ཨཱ༌ སྐྱེས༌ཏེ༌ སྟིང༌ནེ༌ ལ༌མེག༌ ཡང༌ ལོ༌ 595 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌། 
GEN.5.31	ལ༌མེག༌ ལོ༌ 777 སོན༌ཏེའ༌ ལུས༌ ཏེ༌ནེ༌ ཤི༌།
GEN.5.32	ནོ༌ཨཱ༌ ལོ༌ 500 ཆའད༌པིན༌ ནམ༌, ཁོ༌ ཤེམ༌, ཧེམ༌ དང༌, ཡབ༌ཕེད༌ གུན༌ནི༌ ཨ༌བ༌ རྒྱུར༌།
GEN.6.1	མི༌གུན༌ ཇིག༌རྟེན༌ནི༌ཀ༌ ཕེལ༌ཅེས༌ གོ༌ཟུག༌ ཟ༌ནེ༌ ཁོང༌གུན༌ལ༌ བུ༌མོ༌ མང༌པོའང༌ སྐྱེས༌། 
GEN.6.2	ངན༌པ༌ ཕོ༌ཉ༌གུན༌ནི༌ མིའི༌ བུ༌མོ༌གུན༌ མ༌ཛེས༌མོ༌ ཐོང༌པ༌, ཁོང༌གུན༌ནི༌ ཁོ༌རང༌ ཐད༌ཁན༌ནི༌ བུ༌མོ༌གུན༌ལ༌ ན༌མ༌ ཅོས༌ ཡང༌ ཏེ༌ བུ༌མོ༌གུན༌ནའང༌ ཏེ༌ཟུག༌ ཅོ༌ཅེས༌ལ༌ ཐད༌དད༌པིན༌། 
GEN.6.3	ཏེ༌ནེ༌ ཡ༌ཝའེ༌ མོལས༌, "ངའེ༌ མི༌གུན༌ལ༌ ཏང༌ཁན༌ནི༌ ཏེ༌ སྲོག༌གི༌ འུགས༌པོ༌ ཁོང༌གུན༌ནི༌ ནང༌ང༌ དུས༌རྒྱུན༌ནི༌ ཕིའ༌ ལུས༌ མི༌ཅུག༌, ཅིའ༌ཟེར༌ན༌ ཁོང༌གུན༌ དུས༌རྒྱུན༌ སོན༌ཏེའ༌ མི༌ལུས༌ཁན༌ནི༌ རིགས༌ནེ༌ ཨིན༌ནོག༌། ཁོང༌གུན༌ ལོ༌ 120 མ༌ནེ༌ སོན༌ཏེའ༌ མི༌ལུས༌།
GEN.6.4	ཏེ༌དུས༌ ཡང༌ སྟིང༌ནེའང༌, ནེ༌ཕི༌ལིམ༌ ཟེར༌ཁན༌ནི༌ མི༌ མ༌ ཆེན༌མོ༌གུན༌ ཇིག༌རྟེན༌ནི༌ཀ༌ དུག༌གད༌པིན༌, ཀ༌གུན༌ ངན༌པ༌ ཕོ༌ཉ༌གུན༌ དང༌ མིའི༌ བུ༌མོ༌གུན༌ ཛོམས༌ཏེ༌ སྐྱེ༌ཁན༌ནི༌ ཕྲུ༌གུ༌གུན༌ ཨིན༌པིན༌། ཁོང༌གུན༌ ཏེན༌ན༌ དུས༌སི༌ སྤ༌འོ༌གུན༌ དང༌ མག༌གི༌ ནང༌ང༌ ནོལ༌ཁན༌ མིང༌ཅན༌གུན༌ ཨིན༌པིན༌། 
GEN.6.5	ཇིག༌རྟེན༌ནི༌ཀ༌ མི༌གུན༌ནི༌ ངན༌པ༌བོ༌ མངས༌ཏེའང༌ རྩོག༌པོ༌ ཡང༌ ཁོང༌གུན༌ནི༌ སམ༌བ༌ དང༌ དོད༌པ༌ ཚང༌མ༌ དུས༌རྒྱུན༌ ངན༌པ༌ ཅོ༌ཅེས༌ ཡོད༌ཁན༌ གུན༌ ཡ༌ཝའེ༌ ཟིགས༌། 
GEN.6.6	ཏེ༌ནེ༌ ཁོང༌ངི༌ འི༌ ཇིག༌རྟེན༌ནི༌ཀ༌ མི༌གུན༌ ཅོའ༌ ཛད༌ཁན༌བོའེ༌ཀ༌ ཡ༌ཝའ༌ མ༌སྲན༌ཏྲེ༌ གྱོད༌པ༌ སྐྱེའ༌ ཛདས༌, ཡང༌ ཁོང༌ངི༌ སེམས༌སི༌ ཐིལ༌ལ༌ སྲན༌ཏྲེ༌ སྡུག༌སྔལ༌ བྱུང༌། 
GEN.6.7	ཏེ༌བོའེ༌ ཞས༌ཏེ༌ ཡ༌ཝའེ༌ མོལས༌, "ངའེ༌ ཅོ༌ཁན༌ནི༌ མི༌ཚང༌མ༌ ཇིག༌རྟེན༌ནི༌ ཀ༌ནེ༌ མེད༌ཁན༌ ཅོ༌ཨིན༌། མི༌གུན༌ མ༌ཚད༌ སེམས༌ཅན༌ ཆེན༌མོ༌ དང༌ ཆུ༌ངུན༌ ཡང༌ ནམ༌མི༌ ནང༌ང༌ འུར༌ཁན༌ནི༌ བྱ༌ ཚང༌མའང༌ མེད༌ཁན༌ ཅོ༌ཨིན༌། ཏེ༌གུན༌ ཅོ༌ཁན༌བོའེ༌ཀ༌ ངའ༌ མ༌ ཚེར༌ཁ༌ རག༌།" 
GEN.6.8	ཨིན༌ནའང༌ ཡ༌ཝའ༌ ནོ༌ཨཱའེ༌ཀ༌ ཐུགས༌ཐད༌ད༌ ཛདས༌།
GEN.6.9	འི༌བོ༌ ནི༌ ནོ༌ཨཱའེ༌ མི༌ཚེའེ༌ སྐོར༌ལ༌ རུངས༌པོ༌ ཨིན༌ནོག༌། ཏེ༌དུས༌ལ༌ ནོ༌ཨཱ༌ ཅིག༌པོ༌ ནི༌ ཇིག༌རྟེན༌པ༌ ཚང༌མའེ༌ ནང༌ནེ༌ སྐྱོན༌མེད༌ཁན༌ དང༌ མི༌ དྲང༌པོ༌ཞིག༌ ཨིན༌པིན༌། ཁོའེ༌ བྲེལ༌ དཀོན༌མཆོག༌ ཉམ༌པོ༌ མ༌ ཉེ༌མོ༌ ཡོད༌པིན༌། 
GEN.6.10	ནོ༌ཨཱའ༌ བུ༌ཚ༌ སུམ༌, ཤེམ༌, ཧེམ༌ དང༌, ཡབ༌ཕེད༌ ཟེར༌ཁན༌གུན༌ ཡོད༌པིན༌།
GEN.6.11	ཏ༌ དཀོན༌མཆོག༌གི༌ འི༌ ཇིག༌རྟེན༌པ༌གུན༌ མ༌ ངན༌པ༌, ཛིང༌མོ༌ དང༌ ནོད༌སྐྱལ༌ཅེས༌ གུན༌ གངས༌ཏེ༌ ཟིགས༌། 
GEN.6.12	ཡང༌ དཀོན༌མཆོག༌གི༌ ཇིག༌རྟེན༌བོ༌ ངན༌པའེ༌ གངས༌ཏེ༌ ཟིགས༌, ཅིའ༌ཟེར༌ན༌ ཇིག༌རྟེན༌ནི༌ཀ༌ སྲོག༌ ཡོད༌ཁན༌ ཚང༌མའེ༌ ངན༌པ༌ མི༌ཚེ༌ཞིག༌ ཕུད༌དད༌པིན༌། 
GEN.6.13	ཏེ༌ནེ༌ དཀོན༌མཆོག༌གི༌ ནོ༌ཨཱ༌ མོལས༌, "ཇིག༌རྟེན༌ གང༌པོའེ༌ ནང༌ང༌, འུགས༌ ཡོད༌ཁན༌ ཚང༌མའ༌ སྲོའེ༌ གངས༌ཏེ༌, ཅིག༌ དང༌ ཅིག༌ག༌ ནོད༌སྐྱལ༌ པ༌སང༌, ངའེ༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མ༌ མེད༌ཁན༌ ཅོ༌ཅེས༌ལ༌ ཐག༌ཅད༌ཏེ༌ ཨིན༌།"
GEN.6.14	"ཏེ༌བོའེ༌ཕིའ༌ ཁྱོ༌རང༌ངི༌ གོ༌ཕེར༌ ཟེར༌ཁན༌ནི༌ ཤིང༌ངི༌ མ༌ ཆེན༌མོ༌ གྲུ༌ཟིང༌ཞིག༌ རྩིག༌, ཡང༌ ཏེ༌ནང༌ང༌ ནང༌མིག༌ རིག༌ ཅོས༌། ཏེ༌ནེ༌ ཆུ༌ ནང༌ཀུག༌ག༌ མི༌ཡོང༌ཅེས༌སི༌ ཕིའ༌ ཕི༌ནང༌ ཉིས༌ཀོའ༌ ཏར༌ཀོལ༌ སྐུས༌། 
GEN.6.15	གྲུ༌ཟིང༌ངི༌ རིང༌བོ༌ མི༌ཀྲར༌ 135, ཞང༌བོ༌ མི༌ཀྲར༌ 22 དང༌ ཐོན༌བོ༌ མི༌ཀྲར༌ 13 ཡོང༌གོས༌། 
GEN.6.16	ཡང༌ ཏེ༌ གྲུ༌ཟིང༌བོའ༌ ཐོག༌གའང༌ ཅོས༌, ཨིན༌ནའང༌ རྩིག༌པ༌ དང༌ ཐོག༌གི༌ ནང༌ང༌ མི༌ཀྲར༌ ཕེད༌དི༌ པར༌ བོར༌གོས༌། གྲུ༌ཟིང༌ངི༌ ནང༌ང༌ ཐོག༌ཚད༌ སུམ༌ ཡང༌ ཆོགས༌ ཅིག༌ག༌ སྒོ༌ ཅོ༌གོས༌།"
GEN.6.17	"ཏ༌, འུགས༌ ཡོད༌ཁན༌ ཚང༌མ༌ མེད༌ཁན༌ ཅོ༌ཅེས༌ལ༌ ངའེ༌ ཇིག༌རྟེན༌ གང༌པོ༌ ཆུ༌ལོག༌གི༌ཆུའི༌ གང༌ཅུག༌ཨིན༌། ཇིག༌རྟེན༌ནི༌ཀ༌ ཡོད༌ཁན༌ ཚང༌མ༌ ཤི༌ཨིན༌། 
GEN.6.18	ཨིན༌ནའང༌ ངའེ༌ ཁྱོ༌རང༌ ཉམ༌པོ༌ ཆད༌དོན༌ཞིག༌ ཅོའད༌, ཁྱོ༌རང༌ དང༌ ཁྱོ༌རང༌ངི༌ ན༌མ༌, ཁྱོ༌རང༌ངི༌ བུ༌ཚ༌གུན༌ དང༌ ཁོང༌གུན༌ནི༌ ན༌མ༌གུན༌ གྲུ༌ཟིང༌ངི༌ ནང༌ང༌ ཡོང༌གོས༌། 
GEN.6.19	ཡང༌ ཁྱོ༌རང༌ངི༌ སེམས༌ཅན༌ དང༌ བྱི༌པ༌ རིགས༌ ཚང༌མའེ༌ ཕོ༌ དང༌ མོ༌ གུན༌ སོན༌ཏེའ༌ ལུས༌ཤེས༌ལ༌ གྲུ༌ཟིང༌ངི༌ ནང༌ང༌ ཁྱོང༌གོས༌། 
GEN.6.20	བྱི༌པ༌ རིགས༌ ཚང༌མའེ༌ ཆ༌ཅིག༌, སེམས༌ཅན༌ ཆེན༌མོའེ༌ རིགས༌ ཚང༌མའེ༌ ཆ༌ཅིག༌ དང༌, སེམས༌ཅན༌ ཆུ༌ངུན༌ནི༌ རིགས༌ ཚང༌མའེ༌ ཆ༌ཅིག༌, སོན༌ཏེའ༌ ལུས༌ཤེས༌ལ༌ ཁྱོ༌རང༌ངི༌ཀ༌ གྲུ༌ཟིང༌ངི༌ ནང༌ང༌ ཡོང༌ཨིན༌། 
GEN.6.21	ཡང༌ ཁྱོ༌རང༌ དང༌ ཏེ༌གུན༌ནི༌ ཟའ༌ཅེས༌སི༌ ཕིའ༌ སྣ༌ཚོགས༌སི༌ ཟན༌ ཚང༌མ༌ གྲུ༌ཟིང༌ངི༌ ནང༌ང༌ སག༌གོས༌།"
GEN.6.22	ཏེ༌ནེ༌ དཀོན༌མཆོག༌གི༌ ཅོས༌ མོལ༌ཁན༌ ཚང༌མ༌ ནོ༌ཨཱའེ༌ ཅོས༌།
GEN.7.1	ཏེ༌ནེ༌ ཡ༌ཝའེ༌ ནོ༌ཨཱ༌ མོལ༌ལ༌ ཛདས༌, "ཁྱོ༌རང༌ དང༌ ཁྱོ༌རང༌ངི༌ ནང༌ཚངས༌ གང༌པོ༌ གྲུ༌ཟིང༌ངི༌ ནང༌ང༌ སོང༌ཤིག༌, ཇིག༌རྟེན༌ གང༌པོའེ༌ ནང༌ང༌ ངའ༌ ཁྱོ༌རང༌ མ༌ནེ༌ ཡང༌སུ༌ཞིག༌གའང༌ དྲང༌པོ༌ མི༌ཞིག༌ མ༌ཐོབ༌། 
GEN.7.2	རྩང༌མ༌ སེམས༌ཅན༌གུན༌ནི༌ བུ༌ཚ༌ དང༌ བུ༌མོའེ༌ ཆ༌ རྡུན༌, ཡང༌ རྩང༌མ༌ མན༌ཁན༌ སེམས༌ཅན༌གུན༌ནི༌ བུ༌ཚ༌ དང༌ བུ༌མོའེ༌ ཆ༌ གུན༌, ཁྱོ༌རང༌ ཉམ༌པོ༌ གྲུ༌ཟིང༌ངི༌ ནང༌ང༌ ཁྱེར༌། 
GEN.7.3	ཡང༌ བྱི༌པ༌གུན༌ནིའང༌ བུ༌ཚ༌ དང༌ བུ༌མོའེ༌ ཆ༌ དུན༌ ཁྱེར༌། ཆུ༌ལོག༌གི༌ སྟིང༌ནེའང༌, ཇིག༌རྟེན༌ནི༌ཀ༌ སེམས༌ཅན༌ དང༌ བྱི༌པ༌ གུན༌ནི༌ རིགས༌ ཚང༌མ༌ སོན༌ཏེའ༌ ལུས༌ཤེས༌སི༌ ཕིའ༌ ཁྱོ༌རང༌ངི༌ ངའེ༌ ཟེར༌ཁན༌གུན༌ ཅོ༌གོས༌། 
GEN.7.4	ཞག༌མ༌ རྡུན༌ནི༌ སྟིང༌ནེ༌, ངའེ༌ ཇིག༌རྟེན༌ནི༌ཀ༌ ཚན༌ཉིན༌ 40 ཆར༌པ༌ ཏང༌ཅུགས༌ཏེ༌, ཇིག༌རྟེན༌ གང༌པོའེ༌ ནང༌ང༌ ངའེ༌ ཅོ༌ཁན༌ནི༌ སྲོག༌ ཡོད༌ཁན༌ ཚང༌མ༌ མེད༌ཁན༌ ཅོ༌ཨིན༌།
GEN.7.5	ནོ༌ཨཱའེ༌ ཡ༌ཝའེ༌ བཀའ༌ སལ༌ལ༌ ཛད༌ཁན༌ ཚང༌མ༌ ཅོས༌།
GEN.7.6	ནོ༌ཨཱའ༌ ལོ༌ 600 ཆའད༌པིན༌ ནམ༌ ཇིག༌རྟེན༌ནི༌ཀ༌ ཆུ༌ལོག༌ ཡོངས༌། 
GEN.7.7	ཆུ༌ལོག༌ནེ༌ ཐར༌ཅེས༌ལ༌ ནོ༌ཨཱ༌, ཁོ༌རང༌ངི༌ ན༌མ༌, ཁོ༌རང༌ངི༌ བུ༌ཚ༌གུན༌ དང༌ ཁོང༌གུན༌ནི༌ ན༌མ༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ སོང༌། 
GEN.7.8	རྩང༌མ༌ དང༌ རྩང༌མ༌ མན༌ཁན༌ནི༌ སེམས༌ཅན༌ ཆེན༌མོ༌, བྱི༌པ༌ དང༌ སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ ཚང༌མ༌, 
GEN.7.9	བུ༌ཚ༌ དང༌ བུ༌མོའེ༌ ཆ༌ ཅོས༌ཏེ༌ དཀོན༌མཆོག༌གི༌ བཀའ༌ ནང༌ཞིན༌ ནོ༌ཨཱ༌ ཡོད༌སའེ༌ གྲུ༌ཟིང༌ངི༌ ནང༌ང༌ ཡོངས༌། 
GEN.7.10	ཏེ༌ནེ༌ ཞག༌མ༌ རྡུན༌ནི༌ སྟིང༌ནེ༌, ཇིག༌རྟེན༌བོ༌ ཆུ༌ལོག༌གི༌ ཆུའི༌ གང༌ཅེས༌ གོ༌ཟུགས༌།
GEN.7.11	ནོ༌ཨཱའ༌ ལོ༌ 600 ཆའེ༌ ཞག༌ག༌ ཀ༌བོ༌ ཟླ༌ཝ༌ ཉིས༌པའི༌ ཞག༌མ༌ 17 པ༌ ཡིན༌པིན༌ ཏེ༌ ཞག༌ག༌ སའེ༌ ཐིལ༌ལ༌ ཡོད༌ཁན༌ནི༌ ཆུ༌ ཚང༌མ༌ ས༌ཀྱད༌ ཡས༌ཏེ༌ བིངས༌ཏེ༌ ཡོངས༌, ཡང༌ ནམ༌ཁའ༌ནེ༌ ཆར༌པ༌བོ༌ ཆུ༌ལོག༌ ཡོང༌ང༌ ཙོགས༌ལ༌ བབས༌། 
GEN.7.12	ཇིག༌རྟེན༌ནི༌ཀ༌ ཚན༌ཉིན༌ 40 ཆད༌མེད༌ལ༌ ཆར༌པ༌ ཏངས༌།
GEN.7.13	ཆར༌པ༌ བབས༌ཤེས༌ གོ༌ཟུག༌ ཆའེ༌ ཞག༌ག༌, ནོ༌ཨཱ༌, ཁོའེ༌ ན༌མ༌, བུ༌ཚ༌ ཤེམ༌, ཧེམ༌ དང༌, ཡབ༌ཕེད༌ སུམ༌ཀོ༌ ཡང༌ ཁོང༌གུན༌ནི༌ ན༌མ༌གུན༌ གྲུ༌ཟིང༌ངི༌ ནང༌ང༌ ཞོནས༌, 
GEN.7.14	ཁོང༌གུན༌ ཉམ༌པོ༌ སེམས༌ཅན༌ནི༌ རིགས༌ ཚང༌མའེ༌ ཆ༌ཅིག༌ ཡོད༌པིན༌: སྲལ༌ཁན༌ དང༌ ནག༌ཚོགས༌སི༌ སེམས༌ཅན༌ ཆེན༌མོ༌ དང༌ ཆུ༌ངུན༌ གུན༌, ཡང༌ བྱི༌པའེ༌ རིགས༌ ཚང༌མ༌། 
GEN.7.15	འུགས༌ ལེན༌ཁན༌ནི༌ སྲོག༌ ཡོད༌ཁན༌ ཚང༌མ༌ ཉིས༌ཉིས༌སི༌ ཆ༌ ཅོས༌ཏེ༌ ནོ༌ཨཱ༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོངས༌། 
GEN.7.16	རིགས༌ ཚང༌མའེ༌ བུ༌ཚ༌ དང༌ བུ༌མོ༌ རེ༌རེ༌ ཡོངས༌, ཀ༌ཟུག༌གི༌ ནོ༌ཨཱའ༌ དཀོན༌མཆོག༌གི༌ མོལ༌ལ༌ ཛད༌ཏེ༌ ཨིན༌པིན༌། ཁོང༌ ཚང༌མ༌ གྲུ༌ཟིང༌ངི༌ ནང༌ང༌ ཞུགས༌ ཚར༌ར༌ཅིག༌, ཡ༌ཝ༌ དཀོན༌མཆོག༌གི༌ སྒོ༌བོ༌ ཅུག༌ག༌ ཛདས༌།
GEN.7.17	ཞག༌མ༌ 40 ཇིག༌རྟེན༌ནི༌ཀ༌ ཆར༌པ༌ ཆད༌མེད༌ལ༌ བབས༌, ཡང༌ ཆུ༌ལོག༌གི༌ ཆུ༌ ཕེལ༌པ༌ ས༌ཀྱད༌ ཆུའི༌ གངས༌ཏེ༌ གྲུ༌ཟིང༌བོ༌ ས༌ཀྱད༌ནེ༌ ཐོན༌པོའ༌ སྟགས༌། 
GEN.7.18	སའེ༌ཀ༌ ཆུ༌ མང༌ནེ༌ མང༌ང༌ ཕེལ༌ཨིན༌ སོང༌པ༌ གྲུ༌ཟིང༌བོ༌ ཆུའི༌ ཁ༌ཐོག༌ག༌ ཇིགས༌པ༌ མེད༌པ༌ ལྡིངས༌། 
GEN.7.19	སྟིང༌ཇུག༌ག༌ ཇིག༌རྟེན༌ནི༌ རི༌ ཐོ༌ཤོག༌གུན༌ནའང༌ ཆུའི༌ ནང༌ང༌ ནུབས༌། 
GEN.7.20	ཆུ༌ ཕེལ༌ཨིན༌ སོང༌ཏེ༌, རི༌ ཐོ༌ཤོག༌གུན༌ནི༌ སང༌ མི༌ཀྲར༌ 6 ཐོའ༌ སོང༌། 
GEN.7.21	ཇིག༌རྟེན༌ནི༌ཀ༌ ཡོད༌ཁན༌ནི༌ སྲོག༌ ཡོད༌ཁན༌ ཚང༌མ༌ ཤི༌: བྱི༌པ༌, སྲལ༌ཁན༌ དང༌ ནགས༌ཚོགས༌སི༌ སེམས༌ཅན༌, སའེ༌ཀ༌ གྲུལ༌ཁན༌ནི༌ ཆུ༌ངུན༌ སེམས༌ཅན༌ དང༌, མི༌ཚང༌མ༌། 
GEN.7.22	ས༌ སྐམ༌པོའེ༌ཀ༌ དུག༌ཁན༌ནི༌ འུགས༌ ཡོད༌ཁན༌ ཚང༌མ༌ ཤི༌། 
GEN.7.23	ཡ༌ཝའེ༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མ༌ མེད༌ཁན༌ ཅོའ༌ ཛདས༌: མི༌གུན༌, སྲལ༌ཁན༌ དང༌ སའེ༌ཀ༌ གྲུལ༌ཁན༌ནི༌ ཆུ༌ངུན༌ སེམས༌ཅན༌ གུན༌ དང༌ ནམ༌མི༌ བྱི༌པ༌ ཚང༌མ༌། ཏེ༌ ཚང༌མ༌ མེད༌ཁན༌ ཅོའ༌ ཛདས༌། ནོ༌ཨཱ༌ དང༌ ཁོ༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོད༌ཁན༌གུན༌ མ༌སྟོགས༌ སུ༌ཞིག༌གའང༌ སོན༌ཏེའ༌ མ༌ལུས༌། 
GEN.7.24	ཡང༌ ས༌ཀྱད༌པོ༌ ཞག༌མ༌ 150 ཆུའི༌ ནང༌ང༌ ལུས༌།
GEN.8.1	ཨིན༌ནའང༌ དཀོན༌མཆོག༌གི༌ ནོ༌ཨཱ༌ དང༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ སྲལ༌ཁན༌ དང༌ ནགས༌ཚོགས༌སི༌ སེམས༌ཅན༌ ཚང༌མའ༌ རྗེད༌ད༌ མ༌ཛདས༌། ཁོང༌ངི༌ ཇིག༌རྟེན༌ནི༌ཀ༌ ལུངས༌པོ༌ ཀལ༌ལ༌ ཛད༌པ༌, ཆུ༌ལོག༌གི༌ཆུ༌ ཉུ༌ངུན༌ ཆ༌ཅེས༌ གོ༌ཟུགས༌། 
GEN.8.2	ཁོང༌ངི༌ སའེ༌ ཐིལ༌ནེ༌ བིང༌སའེ༌ ཆུའི༌ ནས༌ས༌གུན༌ ཀག༌ག༌ ཛདས༌, ཡང༌ ནམ༌ཁའ༌ནེ༌ བབས༌ཁན༌ནི༌ ཆར༌པ༌ གུན༌ ཆད༌ ཅུག༌ག༌ ཛདས༌། 
GEN.8.3	ཇིག༌རྟེན༌ནི༌ ནང༌ང༌ གངས༌ཁན༌ནི༌ ཆུ༌ལོག༌གི༌ ཆུ༌ ཚང༌མ༌ ཐིམས༌ཨིན༌ ཉུ༌ངུན༌ ཆེན༌ ཆའད༌པིན༌། ཞག༌མ༌ 150 སྟིང༌ནེ༌, 
GEN.8.4	ཆུ༌ལོག༌ གོ༌ཟུགས༌ཏེ༌, ཟླ༌ཝ༌ 7 པའེ༌ ཞག༌མ༌ 17 ནི༌ ཞག༌ག༌ གྲུ༌ཟིང༌བོ༌ ཨ༌ར༌རད༌ ཟེར༌ཁན༌ནི༌ རི༌རྒྱུད༌གུན༌ནི༌ཀ༌ ཁད༌ཏེ༌ ལུས༌། 
GEN.8.5	ཡང༌ ཆུ༌གུན༌ ཆད༌མེད༌ལ༌, ཟླ༌ཝ༌ 10 ཚོག༌པ༌ ཉུ༌ངུན༌ ཆེན༌ སོང༌། ཏེ༌ནེ༌ ཏེན༌ན༌ ཟླ༌ཝའེ༌ གོ༌མའེ༌ ཞག༌ག༌, རིའི༌ གོ༌གུན༌ ཆུ༌ནེ༌ ཕི༌ལོག༌ག༌ བིང༌ཏེ༌ ཐོང༌།
GEN.8.6	རི༌ གོ༌གུན༌ ཐོང༌ཏེ༌ ཞག༌མ༌ 40 སྟིང༌ནེ༌, ནོ༌ཨཱའེ༌ ཁོ༌རང༌ངི༌ ཅོས༌ཁན༌ནི༌ གྲུ༌ཟིང༌ངི༌ ཀར༌ཁུང༌བོ༌ ཕེས༌ཏེ༌, 
GEN.8.7	རེ༌ཝེན༌ ཟེར༌ཁན༌ནི༌ བྱ༌ནག༌པོ༌ ཆེན༌མོ༌བོ༌ ཕུདས༌། ཁོ༌ ཆུ༌ སྐམས༌ཏེ༌ ས༌ཀྱད༌ བིང༌བིང༌ འུར༌ཨིན༌ དུགས༌ཏེ༌, གྲུ༌ཟིང༌ངི༌ཀ༌ ལོགས༌ཏེ༌ མ༌ནེ༌ མ༌ཡོངས༌
GEN.8.8	ཏེ༌ནེ༌ ནོ༌ཨཱའེ༌ ཆུ༌ སྐམས༌ཏེ༌ ས༌ཀྱད༌ སྐམ༌པོ༌ བིངས༌ཏེ༌ དུག༌ག༌ ལྟ༌ཅེས༌ལ༌ ཕུར༌གོན༌ཞིག༌ ཕུདས༌། 
GEN.8.9	ཨིན༌ནའང༌ ཕུར༌གོན༌ལ༌ རང༌ངི༌ རྐང༌པ༌ བོར༌ཅེས༌ལ༌ ནས༌ས༌ མ༌ཐོབ༌, ཅིའ༌ཟེར༌ན༌ ཇིག༌རྟེན༌ ཏ༌རུང༌ངའང༌ ཆུའི༌ ནང༌ང༌ ནུབས༌ཏེ༌ ཡོད༌པིན༌། ཕུར༌གོན༌བོ༌ ནོ༌ཨཱ༌ ཡོད༌ས༌ གྲུ༌ཟིང༌ངི༌ ནང༌ང༌ ལོགས༌ཏེ༌ ཡོངས༌པ༌, ནོ༌ཨཱའེ༌ ཁོ༌རང༌ངི༌ ལག༌པ༌ ཕི༌ལོག༌ག༌ ཕིངས༌ཏེ༌, ཕུར༌གོན༌བོ༌ གྲུ༌ཟིང༌ངི༌ ནང༌ང༌ ཁྱོངས༌། 
GEN.8.10	ཞག༌པོ༌ རྡུན༌ སྲིངས༌ཏེ༌ སྟིང༌ནེ༌, ནོ༌ཨཱའེ༌ ཕུར༌གོན༌བོ༌ ཡང༌སྐྱར༌ ཕུདས༌། 
GEN.8.11	ཕི༌ཏོག༌ ཕུར༌གོན༌བོ༌ ལོགས༌ཏེ༌ ཡོང༌ ཟ༌ནེ༌, ཁོའེ༌ ཁམ༌ཅུའི༌ ནང༌ང༌ ཨོ༌ལིཝ༌ཝི༌ ལྕང༌མའེ༌ ལོ༌མ༌ སྔོན༌པོ༌ཞིག༌ ཁུར༌ཏེ༌ ཐོང༌པ༌, ནོ༌ཨཱའ༌, ཇིག༌རྟེན༌ནི༌ ཀ༌ནེ༌ ཆུ༌ ཧ༌ལམ༌ ཚར༌ཏེ༌ ཨིན༌ཅེས༌པོ༌ ཧ༌གོ༌། 
GEN.8.12	ཏེ༌ནེ༌ ཡང༌ཞག༌པོ༌ རྡུན༌ སྲིངས༌ཏེ༌, ཁོའེ༌ ཕུར༌གོན༌བོ༌ ཡང༌ ལམ༌ཅུགས༌, ཨིན༌ནའང༌ འི༌ ལན༌ ཁོ༌ ནོ༌ཨཱའེ༌ཀ༌ ལོགས༌ཏེ༌ མ༌ནེ༌ མ༌ཡོངས༌།
GEN.8.13	ཏ༌ ནོ༌ཨཱ༌ ལོ༌ 601 སོང༌ཏེ༌, ཟླ༌ཝ༌ དང༌པོའི༌ གོ༌མའེ༌ ཞག༌ག༌, ས༌ཀྱད༌དི༌ ཀ༌ནེ༌ ཆུ༌ ཚང༌མ༌ ཧ༌ལམ༌ སྐམས༌ཏེ༌ མེད༌པིན༌། ནོ༌ཨཱའེ༌ གྲུ༌ཟིང༌ངི༌ཀ༌ ཀབས༌ཏེ༌ ཡོད༌ཁན༌བོ༌ ཐེན༌ཏེ༌ སྟས༌པ༌, ས༌ཀྱད༌ ཚང༌མ༌ སྐམས༌ཨིན༌ ཐོང༌། 
GEN.8.14	ཏེ༌བོའེ༌ སྟིང༌ནེ༌ ཧ༌ལམ༌ ཟླ༌ཝ༌ 2 ནེ༌, ས༌ཀྱད༌ གང༌པོ༌ སྐམ༌པོ༌ སོང༌།
GEN.8.15	ཏེ༌ནེ༌ དཀོན༌མཆོག༌གི༌ ནོ༌ཨཱའ༌ མོལ༌ལ༌ ཛདས༌, 
GEN.8.16	"ཁྱོ༌རང༌, ཁྱོ༌རང༌ངི༌ ན༌མ༌, བུ༌ཚ༌གུན༌ དང༌ ཁོང༌གུན༌ནི༌ ན༌མ༌གུན༌ གྲུ༌ཟིང༌ནེ༌ བིངས༌ཏེ༌ ཡོང༌། 
GEN.8.17	ཡང༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ སྲོག༌ ཡོད༌ཁན༌: བྱི༌པ༌, སེམས༌ཅན༌ ཆེན༌མོ༌ དང༌ ཆུ༌ངུན༌ སའེ༌ཀ༌ གྲུལ༌ཁན༌ ཚང༌མ༌ ཕི༌ལོག༌ག༌ ཕིང༌། ཁོང༌གུན༌ རྒྱས༌ཏེ༌ ཇིག༌རྟེན༌ གང༌པོའེ༌ ནང༌ང༌ ཕེལ༌ཅེས༌སི༌ ཕིའ༌ ཏེ༌ཟུག༌ ཅོས༌།"
GEN.8.18	ཏེ༌ནེ༌ ནོ༌ཨཱ༌, ཁོ༌རང༌ངི༌ ནང༌ཚངས༌ ཉམ༌པོ༌ གྲུ༌ཟིང༌ངི༌ ནང༌ནེ༌ བིངས༌ཏེ༌ ཡོངས༌། 
GEN.8.19	ཡང༌ ཏེ༌ནང༌ང༌ ཡོད༌ཁན༌ནི༌ ཆེན༌མོ༌ དང༌ ཆུ༌ངུན༌ སེམས༌ཅན༌ དང༌ བྱི༌པ༌ ཚང༌མ༌ ཉིས༌ཉིས༌སི༌ ཆ༌ ཅོས༌ཏེ༌ བིང༌ཏེ༌ ཡོངས༌། 
GEN.8.20	ཏེ༌ནེ༌ ནོ༌ཨཱའེ༌ ཡ༌ཝའ༌ ཆོད༌པ༌ ཕུལ༌ཅེས༌སི༌ ཕིའ༌ ནས༌ས༌ཞིག༌ རྩིགས༌། ཁོའེ༌ རྩང༌མ༌ སེམས༌ཅན༌ དང༌ བྱི༌པ༌ གུན༌ནི༌ ནང༌ནེ༌ སྣ༌རེ༌རེ༌ ཁྱོངས༌ཏེ༌ སདས༌ ཡང༌ མེའ༌ སྲགས༌ཏེ༌ ཆོད༌པ༌ ཕུལས༌། 
GEN.8.21	ཡ༌ཝའ༌ ཏེ༌ ཆོད༌པའེ༌ དྲི༌ཞིམ༌བོ༌ ཚོར༌ར༌ཅིག༌, ཡ༌ཝའེ༌ ཁོང༌རང༌ངི༌ སེམས༌སི༌ ནང༌ང༌ མོལ༌ལ༌ ཛད༌, "མི༌གུན༌ནི༌ ཞས༌ཏེ༌ ངའེ༌ འི༌ ཇིག༌རྟེན༌བོ༌ ཡང༌ ཆུ༌ ཉམ༌པོ༌ མེད༌ཁན༌ མ༌ནེ༌ མི༌ཅོ༌། ཆུ༌ངུན༌ནི༌ དུས༌ནེ༌ ཕར༌ལ༌, མི༌གུན༌ནི༌ སྙིང༌པོ༌ ངན༌པའེ༌ ཆོགས༌ལ༌ ཡོད༌ནའང༌, ངའེ༌ སྲོག༌ ཡོད༌ཁན༌ ཚང༌མ༌ མེད༌ཁན༌ མ༌ནེ༌ མི༌ཅོ༌། 
GEN.8.22	ཇིག༌རྟེན༌བོ༌ ལུས༌ལུས༌ ཚོག༌པ༌, ཞིང༌ ཏབ༌ཅེས༌ དང༌ རྔོ༌ཅེས༌, ཚད༌ དང༌ གྲང༌མོ༌, ཡར༌ དང༌ དགུན༌, ཡང༌ ཉི༌མ༌ དང༌ ཚན༌ནི༌ དུས༌ གུན༌ ཡོང༌ཨིན༌།
GEN.9.1	དཀོན༌མཆོག༌གི༌ ནོ༌ཨཱ༌ དང༌ ཁོའེ༌ བུ༌ཚ༌གུན༌ལ༌ བྱིན༌ལབས༌ སལ༌ཏེ༌ མོལ༌ལ༌ ཛདས༌, "ཇིག༌རྟེན༌ གང༌པོའེ༌ ནང༌ང༌ ཕེལ༌ཅེས༌སི༌ ཕིའ༌ ཕྲུ༌གུ༌ མང༌པོ༌ སྐྱེ༌ཅུག༌ཤིག༌། 
GEN.9.2	སའེ༌ཀ༌ ཚུགས༌ཁན༌ནི༌ སེམས༌ཅན༌, ནམ༌ཁའེ༌ བྱ༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ དང༌ ཆུའི༌ ནང༌ང༌ ཡོད༌ཁན༌ནི༌ ཉ༌ ཚང༌མའ༌ ཁྱོ༌རང༌གུན༌ནི༌ ཇིགས༌སི༌ ནང༌ང༌ དུག༌ཨིན༌། ངའེ༌ ཏེ༌ ཚང༌མ༌ ཁྱོ༌ཞའེ༌ ཝང༌ངི༌ ཡོག༌ག༌ ཏང༌ངད༌། 
GEN.9.3	ངའེ༌ སྲོག༌ ཡོད༌ཏེ༌ གྲུལ༌ཁན༌ ཚང༌མ༌ ཁྱོ༌ཞའ༌ ཟའ༌ཅེས༌ལ༌ ཏང༌ངད༌, ཀ༌ཟུག༌གི༌ ངའེ༌ ཁྱོ༌ཞའ༌ སྔོན༌པོའེ༌ རིགས༌ དང༌ གྲོ༌ ཚང༌མ༌ ཏངས༌ཏེ༌ ཨིན༌པིན༌། ཟའ༌ཅེས༌ལ༌ ཏ༌ ངའེ༌ ཁྱོ༌ཞའ༌ ཅི༌ཚང༌མ༌ ཏང༌ངད༌།"
GEN.9.4	"ཨིན༌ནའང༌ ཁྲག༌ ཡོད༌ཁན༌ནི༌ ཤ༌ ཟའ༌ མ༌གོས༌, ཅིའ༌ཟེར༌ན༌ སྲོག༌པོ༌ ཁྲག༌གི༌ ནང༌ང༌ ཡོད༌ཏེ༌ ཡིན༌ནོག༌། 
GEN.9.5	གལ༌ཏེས༌ མི༌ཞིག༌གི༌ སྲོག༌ ལེན༌ན༌, ཏེ༌ སྲོག༌ ལེན༌ཁན༌བོའ༌ ཤི༌ཅེས༌སི༌ ཆད༌པ༌ ཕོག༌གོས༌། སེམས༌ཅན༌ ཨིན༌གྲོ༌ ཡ༌ མི༌, མི༌ སད༌ཁན༌བོ༌ སད༌གོས༌།"
GEN.9.6	"མི༌ སད༌ཁན༌བོའ༌ ཤི༌ཅེས༌སི༌ ཆད༌པ༌ ཞན༌ཡང༌ མི༌གུན༌ནི༌ ཏང༌གོས༌, ཅིའ༌ཟེར༌ན༌ དཀོན༌མཆོག༌གི༌ མི༌བོ༌ ཁོང༌རང༌ དང༌ཙོགས༌ ཅོའ༌ ཛད༌ཏེ༌ ཨིན༌ནོག༌། 
GEN.9.7	ཡང༌ ཁྱོ༌ཞ༌གུན༌, ཇིག༌རྟེན༌ གང༌པོའེ༌ ནང༌ང༌ ཕེལ༌ཅེས༌སི༌ ཕིའ༌ ཕྲུ༌གུ༌ མང༌པོ༌ སྐྱེ༌ཅུག༌ཤིག༌།"
GEN.9.8	ཏེ༌ནེ༌ དཀོན༌མཆོག༌གི༌ ནོ༌ཨཱ༌ དང༌ ཁོའེ༌ བུ༌ཚ༌གུན༌ལ༌ མོལས༌, 
GEN.9.9	"ཏ༌ ངའེ༌ ཁྱོ༌རང༌ དང༌ ཁྱོ༌རང༌ངི༌ ཕོར༌རྒྱུད༌གུན༌ལ༌ ཏངས༌ཁན༌ནི༌ ཆད༌དོན༌བོ༌ ཏན༌ཏན༌ ཅོའད༌། 
GEN.9.10	ཏེ༌ ཆད༌དོན༌བོ༌ ཁྱོ༌རང༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ སྲོག༌ ཡོད༌ཁན༌: སྲལ༌ཁན༌ དང༌ ནགས༌ཚོགས༌སི༌ སེམས༌ཅན༌, དང༌ བྱི༌པ༌ ཡང༌ན༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མའེ༌ ཕིའང༌ ཨིན༌། 
GEN.9.11	འོ༌ན༌, ངའེ༌ ཁྱོ༌རང༌ ཉམ༌པོ༌ ཅོ༌ཁན༌ནི༌ ཆད༌དོན༌བོ༌ སྟན༌པོ༌ ཅོའད༌། ཏ༌ནེ༌ཕར༌ལ༌ ཆུ༌ལོག༌གི༌ ཆུའི༌ སྲོག༌ ཡོད༌ཁན༌ ཚང༌མ༌ མེད༌ཁན༌ མ༌ནེ༌ མི༌ཅོ༌། འི༌ ཇིག༌རྟེན༌བོ༌ ཆུ༌ལོག༌གི༌ ཆུ༌ རྒྱུད༌ཏེ༌ མེད༌ཁན༌ མ༌ནེ༌ མི༌ཆ༌།"
GEN.9.12	དཀོན༌མཆོག༌གི༌ མོལས༌ལ༌ ཛདས༌, "འི༌བོ༌ ངའེ༌ ཁྱོ༌ཞ༌གུན༌ དང༌ སྲོག༌ ཡོད༌ཁན༌ ཚང༌མ༌, ཡང༌ ཡོང༌ཅེས༌ཅན༌ནི༌ དུས༌སི༌ མིར༌རྒྱུད༌ ཚང༌མ༌ ཉམ༌པོ༌ ཅོས༌ཁན༌ནི༌ ཆད༌དོན༌ནི༌ སྟགས༌པོ༌ ཨིན༌། 
GEN.9.13	ངའེ༌ ནམ༌ཁའེ༌ ནང༌ང༌ ཟའ༌ཆུ༌ཐུང༌ཞིག༌ ཤར༌ཅུག༌ཨིན༌, ཏེ༌བོ༌ ཁྱོ༌ཞའ༌ དང༌ ཇིག༌རྟེན༌ གང༌པོ༌ ཉམ༌པོ༌ ངའེ༌ ཆད༌དོན༌ ཅོ༌ཁན༌ནི༌ སྟགས༌པོ༌ ཨིན༌། 
GEN.9.14	ངའེ༌ སྲིན༌ ཀལ༌ཏེ༌ ཇིག༌རྟེན༌ནི༌ཀ༌ ཆར༌པ༌ ཕབས༌ཏེ༌, ནམ༌མི༌ ནང༌ང༌ ཟའ༌ཆུ༌ཐུང༌ ཐོང༌ ཟ༌ནེ༌, 
GEN.9.15	ངའ༌ ཁྱོ༌ཞའ༌ དང༌ སྲོག༌ ཡོད༌ཁན༌ ཚང༌མ༌ ཉམ༌པོ༌ ཅོ༌ཁན༌ནི༌ ཆད༌དོན༌བོ༌ ཨིད༌ཏུ༌ ཡོང༌ཨིན༌། ཆུ༌ལོག༌གི༌ ཆུའི༌ སྲོག༌ ཡོད༌ཁན༌ ཚང༌མ༌ ཡང༌སྐྱར༌ མེད༌ཁན༌ མ༌ནེ༌ མི༌ཅོ༌། 
GEN.9.16	ཟའ༌ཆུ༌ཐུང༌ ནམ༌མི༌ ནང༌ང༌ ཤར༌ཏེ༌ ཐོང༌ང༌ཅིག༌, ངའ༌ ཇིག༌རྟེན༌ནི༌ཀ༌ ཡོད༌ཁན༌ནི༌ སྲོག༌ ཡོད༌ཁན༌ ཚང༌མ༌ ཉམ༌པོ༌ ངའེ༌ ཅོ༌ཁན༌ནི༌ ཆད༌དོན༌བོ༌ ཨིད༌ཏུ༌ ཡོང༌ཨིན༌།"
GEN.9.17	དཀོན༌མཆོག༌གི༌ ནོ༌ཨཱ༌ མོལས༌ལ༌ ཛདས༌, "འི༌ ཟའ༌ཆུ༌ཐུང༌བོ༌ ངའེ༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མ༌ ཉམ༌པོ༌ ཅོ༌ཁན༌ནི༌ ཆད༌དོན༌ནི༌ སྟགས༌པོ༌ ཨིན༌།
GEN.9.18	གྲུ༌ཟིང༌ངི༌ ནང༌ནེ༌ བིང༌ཁན༌ནི༌ ནོ༌ཨཱའེ༌ བུ༌ཚ༌གུན༌ ནི༌, ཤེམ༌, ཧེམ༌ དང༌ ཡབ༌ཕེད༌ གུན༌ ཨིན༌པིན༌། ༼ཧེམ༌ ཀེ༌ནན༌ ནི༌ ཨ༌བ༌ ཨིན༌པིན༌༽། 
GEN.9.19	ནོ༌ཨཱའེ༌ འིན༌ན༌ བུ༌ཚ༌ སུམ༌ཀོའེ༌ ཀ༌ནེ༌ ཇིག༌རྟེན༌ནི༌ ནང༌ང༌ མི༌ཚང༌མ༌ ཕེལ༌།
GEN.9.20	ཞིང༌བད༌པ༌ ནོ༌ཨཱ༌ ནི༌ རྒུན༌ཚས༌ ཏབ༌ཁན༌ དང༌པོ༌ མི༌བོ༌ ཨིན༌པིན༌། 
GEN.9.21	ཞག༌ཤིག༌, ཁོ༌ རྒུན༌ནི༌ ཆང༌ ཐུངས༌ཏེ༌ ར༌རོས༌པ༌, ཁོ༌ ལྗེར༌ཉལ༌ལ༌ ཁོ༌རང༌ངི༌ ཀུར༌རི༌ ནང༌ང༌ ཉིད༌ལ༌ སོང༌། 
GEN.9.22	ཀེ༌ནན༌ནི༌ ཨ༌བ༌, ཧེམ༌, ཁོ༌རང༌ངི༌ ཨ༌བའེ༌ ཀུར༌རི༌ ནང༌ང༌ སོང༌པ༌, ཨ༌བ༌ ལྗེར༌ཉལ༌ལ༌ ཡོད༌ཁན༌བོ༌ ཐོང༌། ཁོ༌ ཕི༌ལོག༌ག༌ ཡོངས༌ཏེ༌ ཁོ༌རང༌ངི༌ ཨ༌ཅོ༌ ཉིས༌ཀོའ༌ ཤདས༌། 
GEN.9.23	ཏེ༌ནེ༌ ཤེམ༌ དང༌ ཡབ༌ཕེད༌དི༌ རས༌ ཆེན༌མོ༌ཞིག༌ ཁོ༌རང༌གུན༌ནི༌ སྤུང༌པའེ༌ཀ༌, ལག༌པ༌ ཉམ༌པོ༌ ཟུམས༌ཏེ༌ རྒྱབ༌ལོག༌ག༌ ཀུར༌རི༌ ནང༌ང༌ ཨ༌བ༌ ཡོད༌ས༌ སོང༌ཏེ༌, ནོ༌ཨཱ༌ ལྗེར༌ཉལ༌ ཡོད༌ཁན༌བོ༌ ཀབས༌། ཏེ༌ཟུག༌ ཅོ༌ ཟ༌ནེ༌ ཨ༌བ༌ ལྗེར༌ཉལ༌ལ༌ མི༌ཐོང༌ཅེས༌སི༌ ཕིའ༌ ཁོང༌གུན༌ནི༌ ལྡོང༌བོ༌ ཨ༌བ༌ མེད༌ས༌ ཆོགས༌ལ༌ རྒྱུརས༌།
GEN.9.24	ནོ༌ཨཱ༌ ར༌ཞུ༌ཏེ༌ ཉིད༌ཚད༌ད༌དང༌, ཁོའ༌ ཁོའེ༌ བུ༌ཚ༌ ཆུང༌ཤོག༌པོའེ༌ ཁྲེལ༌བའེ༌ ལས༌ ཅོས༌ཁན༌བོ༌ རྒྱུས༌སོང༌། 
GEN.9.25	ཡང༌ ཁོའེ༌ ཟེརས༌, "ཧམ༌མི༌ བུ༌ཚ༌ ཀེ༌ནན༌ དང༌ ཁོའེ༌ ཕོར༌རྒྱུད༌གུན༌ལ༌ ངན༌ ཕོག༌ཤིག༌། ཁོང༌གུན༌ ཁོང༌ངི༌ ཨ༌ཅོ༌གུན༌ནི༌ ཚེ༌ཡོག༌ ཚང༌མའེ༌སང༌ རྩི༌ཝ༌ མེད༌ཁན༌བོ༌ རྒྱུར༌ཤིག༌།" 
GEN.9.26	ནོ༌ཨཱའེ༌ ཡང༌ ཟེརས༌, "ཡ༌ཝ༌, ཤེམ༌མི༌ དཀོན༌མཆོག༌ག༌ སྟོད༌པ༌ ཐོབ༌ཤིག༌, ཡང༌ ཀེ༌ནན༌ ཁོའེ༌ ཚེ༌ཡོག༌ རྒྱུར༌ཤིག༌། 
GEN.9.27	དཀོན༌མཆོག༌གི༌ ཡབ༌ཕེད༌དི༌ མིར༌རྒྱུད༌གུན༌ ཕེལ༌ཅུག༌ཤིག༌། ཡབ༌ཕེད༌ དང༌ ཤེམ༌མི༌ མིར༌རྒྱུད༌གུན༌ནི༌ མི༌ཚེ༌ ཉམ༌པོ༌ ཕུད༌ཤིག༌། ཡང༌ ཀེ༌ནན༌པ༌གུན༌ ཡབ༌ཕེད༌དི༌ ཕོར༌རྒྱུད༌གུན༌ནི༌ ཚེ༌ཡོག༌ རྒྱུར༌ཤིག༌། 
GEN.9.28	ཆུ༌ལོག༌གི༌ སྟིང༌ནེ༌ ནོ༌ཨཱ༌ ཡང༌ ལོ༌ 350 སོན༌ཏེའ༌ ལུས༌། 
GEN.9.29	ཁོ༌ ལོ༌ 950 སོན༌ཏེའ༌ ལུས༌ ཏེ༌ནེ༌ ཤི༌།
GEN.10.1	འི༌གུན༌ ནི༌ ནོ༌ཨཱའེ༌ བུ༌ཚ༌ ཤེམ༌, ཧེམ༌ དང༌ ཡབ༌ཕེད༌ གུན༌ནི༌ མིར༌རྒྱུད༌གུན༌ ཨིན༌ནོག༌། ཆུ༌ལོག༌གི༌ སྟིང༌ནེ༌, ཁོང༌གུན༌ལ༌ ཕྲུ༌གུ༌ མང༌པོ༌ ཇོར༌།
GEN.10.2	ཡབ༌ཕེད༌ ནི༌, གོ༌མེར༌, མ༌གོག༌, མ༌དའི༌, ཡ༌ཝན༌, ཏུ༌བལ༌, མེ༌ཤེག༌ དང༌ ཀྲི༌རས༌ གུན༌ནི༌ ཨ༌བ༌ ཨིན༌པིན༌། 
GEN.10.3	གོ༌མེར༌ ནི༌, ཨེཤ༌ཀི༌ནེཟ༌, རི༌ཕད༌ དང༌ ཏོ༌གར༌མ༌ གུན༌ནི༌ ཕ༌མེས༌པོ༌ ཨིན༌པིན༌། 
GEN.10.4	ཡ༌ཝན༌ ནི༌, ཨེ༌ལི༌ཤ༌, ཏར༌ཤིཤ༌, ཀིཏ༌ དང༌ རོ༌ད༌ གུན༌ནི༌ ཕ༌མེས༌པོ༌ ཨིན༌པིན༌། 
GEN.10.5	ཡ༌ཝན༌ ནི༌, ཚོའེ༌ ཐའ༌མ༌ དང༌ ཚོ༌ལིང༌ངི༌ཀ༌ དུག༌ཁན༌ནི༌ མིར༌རྒྱུད༌ གུན༌ནི༌ ཕ༌མེས༌པོ༌ ཨིན༌པིན༌། འི༌གུན༌ ཡབ༌ཕེད༌དི༌ མིར༌རྒྱུད༌གུན༌ ཨིན༌ནོག༌ ཀ༌གུན༌ལ༌ རང༌རང༌ངི༌ རིགས༌, སྐད༌ དང༌ ཡུལ༌ གུན༌ ཡོད༌པིན༌།
GEN.10.6	ཧེམ༌མི༌ བུ༌ཚ༌གུན༌ ཀུཤ༌, ཨི༌ཇིབ༌, ཕུཏ༌ དང༌ ཀེ༌ནན༌ གུན༌ ཨིན༌པིན༌། 
GEN.10.7	ཀུཤ༌ ནི༌ སི༌བ༌, ཧ༌ཝི༌ལ༌, སབ༌ཏ༌, ར༌མཧ༌ དང༌ སབ༌ཏི༌ཀ༌ གུན༌ནི༌ ཕ༌མེས༌པོ༌ ཨིན༌པིན༌། ཡང༌ ར༌མཧ༌ ནི༌ ཤི༌བ༌ དང༌ དི༌དན༌ གུན༌ནི༌ ཕ༌མེས༌པོ༌ ཨིན༌པིན༌།
GEN.10.8	ཀུཤ༌ ནིམ༌རོད༌དི༌ ཨ༌བ༌ རྒྱུར༌། ནིམ༌རོད༌ ནི༌ ཇིག༌རྟེན༌ནི༌ ནང༌ང༌ ཞན༌ཡང༌ མིར༌རྒྱུད༌གུན༌ལ༌ ཕམ༌ཀལ༌ཁན༌ནི༌ མག༌མི༌ མ༌ ཀྲག༌པོ༌ དང༌པོ༌བོ༌ རྒྱུར༌། 
GEN.10.9	ནིམ༌རོད༌ ནི༌ ལིངས༌པ༌ མ༌ ཁས༌པ༌ཞིག༌གའང༌ ཨིན༌པིན༌། ཏེན༌ན༌བོའེ༌ཕིའ༌ མི༌གུན༌ནི༌, "ཁོ༌ ཇིག༌རྟེན༌ནི༌ ལིངས༌པ༌ ཀྲག༌པོ༌, ནིམ༌རོད༌ ཙོགས༌ དུག༌" ཟེར༌རད༌པིན༌། 
GEN.10.10	དང༌པོ༌རང༌ ཁོའེ༌ ཝང༌སྲུལ༌ཁན༌ནི༌ རྒྱལ༌ས༌གུན༌ ནི༌, ཤི༌ནར༌རི༌ ཡུལ༌ལི༌ ནང༌ང༌ ཡོད༌ཁན༌ བ༌བེལ༌, ཨི༌རིག༌, ཨ༌ཀད༌ དང༌ ཀལ༌ནེཧ༌ གུན༌ ཨིན༌པིན༌། 
GEN.10.11	ཏེ༌ཀ༌ནེ༌ ཁོའེ༌ ཨ༌སི༌རི༌ཡཱའེ༌ ཡུལ༌ལི༌ ནང༌ང༌ ཁོ༌རང༌ངི༌ རྒྱལ༌སྲིད༌པོ༌ རྒྱས༌ཅུགས༌ཏེ༌ ནི༌ནེ༌ཝ༌, རེ༌ཧོ༌བོཐ༌-འིར༌ དང༌ ཀ༌ལའ༌ ཟེར༌ཁན༌ནི༌ རྒྱལ༌ས༌གུན༌ རྩིག༌ཅུགས༌། 
GEN.10.12	ཡང༌ ནི༌ནེ༌ཝ༌ དང༌ ཀ༌ལའ༌ ཉིས༌ཀོའེ༌ ཞུང༌ང༌ ཆགས༌ཏེ༌ ཡོད༌ཁན༌ནི༌ རི༌སིན༌ ཟེར༌ཁན༌ནི༌ རྒྱལ༌ས༌ ཀྲག༌པོ༌བོའང༌ རྩིག༌ཅུགས༌།
GEN.10.13	ཨི༌ཇིབ༌ ནི༌ ལུད༌པ༌གུན༌, ཨ༌ནམ༌པ༌གུན༌, ལེ༌ཧབ༌པ༌གུན༌, ནབ༌ཏུ༌པ༌གུན༌, 
GEN.10.14	ཕ༌ཏུ༌རུས༌པ༌གུན༌, ཀེས༌ལུ༌པ༌གུན༌ ༼ཀ༌བོའེ༌ ཕོར༌རྒྱུད༌ ཕི༌ལིས༌ཏི༌པ༌གུན༌ ཨིན༌ནོག༌༽ དང༌ ཀེབ༌ཐོར༌པ༌གུན༌ནི༌ ཕ༌མེས༌པོ༌ ཨིན༌པིན༌། 
GEN.10.15	ཀེ༌ནན༌ ནི༌, སི༌དཱོན༌ ༼ཁོའེ༌ བུ༌ཚ༌ གོ༌བི༌༽ དང༌ ཧེད༌ གུན༌ནི༌ ཨ༌བ༌ ཨིན༌པིན༌། 
GEN.10.16	ཀེ༌ནན༌ ནི༌ ཡེ༌བས༌པ༌གུན༌, ཨ༌མོར༌པ༌གུན༌, གིར༌གཤ༌པ༌གུན༌, 
GEN.10.17	ཧིཝ༌པ༌གུན༌, ཨར༌ཀ༌པ༌གུན༌, སིན༌པ༌གུན༌, 
GEN.10.18	ཨར༌བིད༌པ༌གུན༌, ཟི༌མར༌པ༌གུན༌ དང༌ ཧ༌མད༌པ༌གུན༌ནིའང༌ ཕ༌མེས༌པོ༌ ཨིན༌པིན༌། སྟིང༌ནེ༌ ཀེ༌ནན༌ནི༌ མིར༌རྒྱུད༌གུན༌ ནས༌ས༌ མང༌པོའེ༌ ནང༌ང༌ ཕེལ༌། 
GEN.10.19	ཡང༌ ཀེ༌ནན༌པ༌གུན༌ནི༌ དུག༌སའེ༌ ས༌ཀྱད༌བོ༌ སི༌དཱོན༌ནེ༌ ཏངས༌ཏེ༌ ག༌ཡར༌, མ༌ཚད༌ ག༌ཟ༌ ཚོག༌པའང༌ ཕེལ༌ཏེ༌ སོང༌། ཡང༌ ཤར༌ ཆོགས༌ལ༌ སོ༌དོམ༌, གོ༌མོ༌ར༌, ཨད༌མ༌, ཟི༌བོ༌ཡིམ༌ དང༌ ལ༌ཤ༌ ཚོག༌པའང༌ ཕེལ༌།
GEN.10.20	ཏེ༌གུན༌ ནི༌, ཧེམ༌མི༌ ཕོར༌རྒྱུད༌གུན༌ ཨིན༌ནོག༌། ཁོང༌གུན༌ མི༌རིགས༌ རྒྱུར༌ ཡང༌ མི༌རིགས༌གུན༌ནི༌ ནང༌ང༌ སྡེ༌སོ༌སོའ༌ རང༌རང༌ སོ༌སོའེ༌ སྐད༌ དང༌ ས༌ཀྱད༌ གུན༌ ཡོད༌པིན༌།
GEN.10.21	ཡབ༌ཕེད༌དི༌ ཨ༌ཅོ༌ ཤེམ༌མའང༌ བུ༌ཚ༌ མང༌པོའེ༌ ཨ༌བ༌ རྒྱུར༌། ཡང༌ ཤེམ༌ ནི༌ ཨེ༌བར༌པ༌གུན༌ནི༌ ཕ༌མེས༌པོ༌ ཨིན༌པིན༌། 
GEN.10.22	ཤེམ༌མི༌ བུ༌ཚ༌གུན༌ ཨེ༌ལམ༌, ཨ༌ཤེར༌, ཨར༌ཕ༌ཤེད༌, ལུད༌ དང༌ ཨ༌རམ༌ གུན༌ ཨིན༌པིན༌། 
GEN.10.23	ཨ༌རམ༌ ནི༌ ཨུཟ༌, ཧལ༌, གི༌ཏར༌ དང༌ མེ༌ཤེག༌ གུན༌ནི༌ ཕ༌མེས༌པོ༌ ཨིན༌པིན༌། 
GEN.10.24	ཨར༌ཕ༌ཤེད༌ ནི༌ ཤེ༌ལག༌གི༌ ཨ༌བ༌, ཡང༌ ཤེ༌ལག༌ ནི༌ ཨེ༌བར༌རི༌ ཨ༌བ༌ རྒྱུར༌། 
GEN.10.25	ཨེ༌བར༌ལ༌ བུ༌ཚ༌ ཉིས༌ ཡོད༌པིན༌: ཅིག༌པོའེ༌ མིང༌ང༌ པེ༌ལེག༌ ༼ཀ༌བོའེ༌ དོན༌བོ༌ པོ༌བུད༌ཅེས༌༽ ཅིའ༌ཟེར༌ན༌ ཁོའེ༌ དུས༌ལ༌, ཇིག༌རྟེན༌ནི༌ མི༌གུན༌ནི༌ ནང༌ང༌ པོ༌བུད༌། ཡང༌ ཁོའེ༌ ནོའེ༌ མིང༌ང༌ ཡོག༌ཏན༌ ཟེར༌རད༌པིན༌། 
GEN.10.26	ཡོག༌ཏན༌ ནི༌ ཨལ༌མོ༌དད༌, ཤི༌ལེཕ༌, ཧ༌ཟར༌མ༌ཝེད༌, ཡི༌ར༌, 
GEN.10.27	ཧ༌དོ༌རམ༌, འུ༌ཟལ༌, དིག༌ལ༌, 
GEN.10.28	འོ༌བལ༌, ཨ༌བི༌མེལ༌, ཤི༌བ༌, 
GEN.10.29	འོ༌ཕིར༌, ཧ༌ཝི༌ལ༌ དང༌, ཡོ༌བབ༌ གུན༌ནི༌ ཕ༌མེས༌པོ༌ ཨིན༌པིན༌, ཡང༌ ཁོང༌གུན༌ ཡོག༌ཏན༌ནི༌ ཕོར༌རྒྱུད༌ ཚང༌མ༌ ཨིན༌པིན༌། 
GEN.10.30	ཁོང༌གུན༌ དུག༌སའེ༌ ས༌ཀྱད༌བོ༌ མེ༌ཤ༌ནེ༌ ཏངས༌ཏེ༌ ཤར༌ ཆོགས༌ལ༌ ཡོད༌ཁན༌ནི༌ རི༌ ཡུལ༌, སི༌ཕར༌ ཆོགས༌ལའང༌ ཕེལ༌། 
GEN.10.31	ཏེ༌གུན༌ ཤེམ༌མི༌ ཕོར༌རྒྱུད༌གུན༌ ཨིན༌པིན༌། ཁོང༌གུན༌ མི༌རིགས༌ རྒྱུར༌ ཡང༌ མི༌རིགས༌གུན༌ནི༌ ནང༌ང༌ སྡེ༌སོ༌སོའ༌ རང༌རང༌ སོ༌སོའེ༌ སྐད༌ དང༌ ས༌ཀྱད༌ གུན༌ ཡོད༌པིན༌།
GEN.10.32	ཏེ༌ ཚང༌མ༌ ནི༌ ནོ༌ཨཱའེ༌ བུ༌ཚ༌གུན༌ནི༌ ཕོར༌རྒྱུད༌གུན༌ ཨིན༌ནོག༌, ཡང༌ མིར༌རྒྱུད༌ སོ༌སོའེ༌ མིང༌གུན༌ སྐྱེ༌ཚིར༌ ནང༌ཞིན༌ལ༌ བྲིས༌ཏེ༌ ཡོད༌ཏེ༌ ཨིན༌ནོག༌། ཆུ༌ལོག༌གི༌ སྟིང༌ནེ༌ འིན༌ན༌ མི༌རིགས༌གུན༌ནི༌ ཀ༌ནེ༌ ཇིག༌རྟེན༌ གང༌པོའེ༌ ནང༌ང༌ རྒྱལ༌ཁབ༌གུན༌ ཕེལ༌ཏེ༌ ཨིན༌པིན༌།
GEN.11.1	དུས༌ཤིག༌ག༌ ཇིག༌རྟེན༌ གང༌པོའེ༌ མི༌གུན༌ནི༌ ཅའང༌ ཁྱད༌ མེད༌ཁན༌ནི༌ སྐད༌ ཅིག༌ཅིག༌ ཏང༌ངད༌པིན༌། 
GEN.11.2	ཤར༌ ཆོགས༌ནེ༌ ཡོང༌ ཟ༌ནེ༌, ཁོང༌གུན༌ ཤི༌ནར༌ ཡུལ༌ལི༌ ཏར༌ཏར༌ ནས༌ས༌ཞིག༌ག༌ སླེབ༌ ཡང༌ ཏེ༌རུ༌ ཚུགས༌ཏེ༌ དུགས༌།
GEN.11.3	ཁོང༌ངི༌ ཅིག༌ དང༌ ཅིག༌ག༌ ཟེརས༌, "ཡོང༌ཤིག༌། ང༌དང༌ངི༌ པག༌བུ༌ ཅོས༌ཏེ༌ སྲན༌ཏྲེ༌ ཆ༌ཅེས༌ལ༌ མེའེ༌ ནང༌ང༌ སྲག༌ཨིན༌།" ཁོང༌གུན༌ནི༌ རྡོའེ༌ ཚབས༌ལ༌ པག༌བུ༌ དང༌ ཀ༌ལག༌གི༌ ཚབས༌ལ༌ ཏར༌ཀོལ༌ ཀོལས༌། 
GEN.11.4	ཏེ༌ནེ༌ ཁོང༌གུན༌ནི༌ ཟེརས༌, "ཡོང༌ཤིག༌, ང༌དང༌རང༌ངི༌ ཕིའ༌ རྒྱལ༌ས༌ དང༌ ཏེ༌ནང༌ང༌ ནམ༌ཁའ༌ ཐུབ༌ཅེས༌སི༌ ནས༌ས༌ ཐོན༌པོ༌ཞིག༌གའང༌ རྩིགས༌ཏེ༌, ང༌དང༌གུན༌ མིང༌ཅན༌ རྒྱུར༌ཨིན༌། ཡང༌ ང༌དང༌གུན༌ ཇིག༌རྟེན༌ གང༌པོའེ༌ ནང༌ང༌ བེས༌ཏེ༌ ཆ༌ མི༌གོས༌།
GEN.11.5	ཨིན༌ནའང༌ ཡ༌ཝ༌ དཀོན༌མཆོག༌, མིའི༌ རྩིགས༌ཁན༌ནི༌ རྒྱལ༌ས༌ དང༌ ཐོན༌པོ༌ ནས༌ས༌ གུན༌ ཟིགས༌ས༌ལ༌ ཡོག༌ག༌ བབས༌ཏེ༌ སྐྱོདས༌། 
GEN.11.6	ཡ༌ཝའེ༌ མོལས༌, "མི༌གུན༌ ཅིག༌གྲིལ༌ སོང༌ཏེ༌ སྐད༌ ཅིག༌ཅིག༌གི༌ ནང༌ང༌ སྤེ༌ར༌ ཏང༌ཨིན༌ འི༌ཟུག༌ ཅོ༌ཉན༌པ༌, ཏ༌ ཁོང༌གུན༌ལ༌ ཅི༌ཞིག༌ ཅོ༌ཅེས༌སི༌ དོད༌པ༌ ཡོད༌ནའང༌ ཏེ༌གུན༌ ཅོ༌ཉན༌ཅེས༌ ཨིན༌ནོག༌། 
GEN.11.7	ཡོང༌, ང༌དང༌ ཇིག༌རྟེན༌ནི༌ཀ༌ བབས༌ཏེ༌ ཆེན༌, ཡང༌ མི༌གུན༌ལ༌ ཅིག༌ དང༌ ཅིག༌གི༌ སྐད༌གུན༌ ཧ༌གོ༌ མི༌ཐུབ༌ཅེས༌སི༌ ཕིའ༌ སྐད༌གུན༌ སྲེ༌ཨིན༌།" 
GEN.11.8	ཏེ༌ནེ༌ ཡ༌ཝའེ༌ མི༌ཚང༌མ༌ ཇིག༌རྟེན༌ གང༌པོའེ༌ ནང༌ང༌ ཡན༌ ཅུག༌ག༌ ཛད༌པ༌, ཁོང༌གུན༌ནི༌ རྒྱལ༌ས༌ རྩིག༌ཅེས༌པོ༌ གྲུབ༌ མ༌གྲུབ༌བ༌ ལུས༌། 
GEN.11.9	ཏེ༌བོའེ༌ ཞས༌ཏེ༌ ཏེ༌ རྒྱལ༌ས༌བོའ༌ བ༌བེལ༌
GEN.11.10	འི༌གུན༌ནི༌ ཤེམ༌མི༌ ཕོར༌རྒྱུད༌གུན༌ནི༌ ཐོ༌ ཨིན༌ནོག༌།
GEN.11.10	ཆུ༌ལོག༌ ཡོངས༌ཏེ༌ ལོ༌ ཉིས༌སི༌ སྟིང༌ནེ༌, ནམ༌ ཤེམ༌མ༌ ལོ༌ 100 ཆའད༌པིན༌, ཁོ༌ ཨར༌ཕ༌ཤེད༌དི༌ ཨ༌བ༌ རྒྱུར༌། 
GEN.11.11	ཨར༌ཕ༌ཤེད༌ སྐྱེས༌ཏེ༌ སྟིང༌ནེ༌ ཤེམ༌ ཡང༌ ལོ༌ 500 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.12	ཨར༌ཕ༌ཤེད༌ལ༌ ལོ༌ 35 ཆའད༌པིན༌ ནམ༌ ཁོ༌ ཤེ༌ལག༌གི༌ ཨ༌བ༌ རྒྱུར༌། 
GEN.11.13	ཤེ༌ལག༌ སྐྱེས༌ཏེ༌ སྟིང༌ནེ༌ ཨར༌ཕ༌ཤེད༌ ཡང༌ ལོ༌ 403 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.14	ཤེ༌ལག༌ག༌ ལོ༌ 30 ཆའད༌པིན༌ ནམ༌ ཁོ༌ ཨེ༌བར༌རི༌ ཨ༌བ༌ རྒྱུར༌། 
GEN.11.15	ཨེ༌བར༌ སྐྱེས༌ཏེ༌ སྟིང༌ནེ༌ ཤེ༌ལག༌ ཡང༌ ལོ༌ 403 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.16	ཨེ༌བར༌ལ༌ ལོ༌ 34 ཆའད༌པིན༌ ནམ༌ ཁོ༌ པེ༌ལེག༌གི༌ ཨ༌བ༌ རྒྱུར༌། 
GEN.11.17	པེ༌ལེག༌ སྐྱེས༌ཏེ༌ སྟིང༌ནེ༌ ཨེ༌བར༌ ཡང༌ ལོ༌ 430 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.18	པེ༌ལེག༌ག༌ ལོ༌ 30 ཆའད༌པིན༌ ནམ༌ ཁོ༌ རི༌འུའི༌ ཨ༌བ༌ རྒྱུར༌། 
GEN.11.19	རི༌འུ༌ སྐྱེས༌ཏེ༌ སྟིང༌ནེ༌ པེ༌ལེག༌ ཡང༌ ལོ༌ 209 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.20	རི༌འུའ༌ ལོ༌ 32 ཆའད༌པིན༌ ནམ༌ ཁོ༌ སེ༌རུག༌གི༌ ཨ༌བ༌ རྒྱུར༌། 
GEN.11.21	སེ༌རུག༌ སྐྱེས༌ཏེ༌ སྟིང༌ནེ༌ རི༌འུ༌ ཡང༌ ལོ༌ 207 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.22	སེ༌རུག༌ག༌ ལོ༌ 30 ཆའད༌པིན༌ ནམ༌ ཁོ༌ ན༌ཧོར༌རི༌ ཨ༌བ༌ རྒྱུར༌། 
GEN.11.23	ན༌ཧོར༌ སྐྱེས༌ཏེ༌ སྟིང༌ནེ༌ སེ༌རུག༌ ཡང༌ ལོ༌ 200 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.24	ན༌ཧོར༌ལ༌ ལོ༌ 29 ཆའད༌པིན༌ ནམ༌ ཁོ༌ ཏི༌རཧ༌ཧི༌ ཨ༌བ༌ རྒྱུར༌། 
GEN.11.25	ཏི༌རཧ༌ སྐྱེས༌ཏེ༌ སྟིང༌ནེ༌ ན༌ཧོར༌ ཡང༌ ལོ༌ 119 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།
GEN.11.26	ཏི༌རཧ༌ ལོ༌ 70 ཆའད༌པིན༌ ནམ༌ ཁོ༌ ཨབ༌རམ༌, ན༌ཧོར༌ དང༌ ཧ༌རན༌ གུན༌ནི༌ ཨ༌བ༌ རྒྱུར༌།
GEN.11.27	འི༌གུན༌ནི༌ ཏི༌རཧ༌ཧི༌ ཕོར༌རྒྱུད༌གུན༌ནི༌ ཐོ༌ ཨིན༌ནོག༌། ཏི༌རཧ༌ ཨབ༌རམ༌, ན༌ཧོར༌ དང༌ ཧ༌རན༌ གུན༌ནི༌ ཨ༌བ༌ རྒྱུར༌, ཡང༌ ཧ༌རན༌ ལོད༌དི༌ ཨ༌བ༌ རྒྱུར༌། 
GEN.11.28	ཨ༌བ༌ ཏི༌རཧ༌ སོན༌ཏེའ༌ ཡོད༌དི༌ དུས༌ལ༌, ཧ༌རན༌ ཀཱལ༌དིའ༌པའེ༌ ཨུར༌ ཟེར༌སེ༌ ནས༌སའེ༌ ནང༌ང༌ ཤི༌, ཀ༌རུ༌ ཁོ༌ སྐྱེས༌ཏེ༌ ཨིན༌པིན༌། 
GEN.11.29	ཨབ༌རམ༌ དང༌ ན༌ཧོར༌ ཉིས༌ཀོའེ༌ བག༌སྟོན༌ ཅོས༌། ཨབ༌རམ༌མི༌ ན༌མའེ༌ མིང༌ང༌ སཱ༌རཱི༌ ཡང༌ ན༌ཧོར༌རི༌ ན༌མའེ༌ མིང༌ང༌ མིལ༌ཀ༌ ཟེར༌རད༌པིན༌། ༼མིལ༌ཀ༌ དང༌ འིས༌ཀ༌ ཨ༌ཅེ༌ ནོ༌མོ༌ ཉིས༌ཀོ༌ ཧ༌རན༌ ནི༌ བུ༌མོ༌གུན༌ ཨིན༌པིན༌། ཡང༌ ཧ༌རན༌ནི༌ ན༌ཧོར༌རི༌ ནོ༌ ཨིན༌པིན༌༽ 
GEN.11.30	ཏ༌ སཱ༌རཱི༌ཡའ༌ ཕྲུ༌གུ༌ ཇོར༌ མ༌ཐུབ༌པ༌ ཁོའ༌ ཕྲུ༌གུ༌ མེད༌པིན༌།
GEN.11.31	ཞག༌ཤིག༌ ཏི༌རཧ༌ཧི༌ ཁོ༌རང༌ངི༌ བུ༌ཚ༌ ཨབ༌རམ༌ དང༌ ཨབ༌རམ༌མི༌ ན༌མ༌ སཱ༌རཱི༌, ཏི༌རཧ༌ཧི༌ ཚ༌འོ༌ ལོད༌ ༼ཧ༌རན༌ནི༌ བུ༌ཚ༌༽ གུན༌ ཁྲིད༌ཏེ༌ ཀཱལ༌དིའ༌པའེ༌ ཨུར༌ ཟེར༌སེ༌ ནས༌ས༌ནེ༌ བིང༌ཏེ༌ ཀེ༌ནན༌ནི༌ ཡུལ༌ལ༌ སོང༌། ཨིན༌ནའང༌ ཧ༌རན༌ལ༌ སླེབ༌བ༌ཅིག༌, ཁོང༌གུན༌ ཏེ༌རུ༌ ཚུགས༌ཏེ༌ དུགས༌། 
GEN.11.32	ཏི༌རཧ༌ ལོ༌ 205 སོན༌ཏེའ༌ ལུས༌ཏེ༌ སྟིང༌ནེ༌ ཁོ༌ ཧ༌རན༌ ཟེར༌སེ༌ ནས༌སའེ༌ ནང༌ང༌ ཤི༌།
GEN.12.1	ཡ༌ཝ༌ དཀོན༌མཆོག༌གི༌ ཨབ༌རམ༌མ༌ མོལས༌, "རང༌ཡུལ༌, ཉེན༌གྲུང༌ དང༌ ཨ༌བའེ༌ ནང༌མི༌ གུན༌ ཕངས༌ཏེ༌ ངའེ༌ སྟན༌ཅེས༌ཅན༌ནི༌ ས༌ཆ༌བོའ༌ སོང༌། 
GEN.12.2	ངའེ༌ ཁྱོ༌རང༌ངི༌ ཕོར༌རྒྱུད༌གུན༌ རྒྱལ༌ཁག༌ ཀྲག༌པོ༌ཞིག༌ རྒྱུར༌ཅུག༌ཨིན༌, ཡང༌ ཁྱོ༌རང༌ང༌ བྱིན༌ལབས༌ ཏངས༌ཏེ༌ མིང༌ཅན༌ རྒྱུར༌ཅུག༌ཨིན༌། ཏེ༌ནེ༌ ཁྱོ༌རང༌ རྒྱུད༌ཏེ༌ ཞན༌མ༌གུན༌ལ༌ བྱིན༌ལབས༌ ཐོབ༌ཨིན༌། 
GEN.12.3	ཁྱོ༌རང༌ང༌ བྱིན༌ལབས༌ ཏང༌ཁན༌གུན༌ལ༌ ངའེ༌ བྱིན༌ལབས༌ ཏང༌ཨིན༌, ཡང༌ ཁྱོ༌རང༌ང༌ ངན༌ ཏབ༌ཁན༌གུན༌ལ༌ ངའེ༌ ངན༌ ཏབ༌ཨིན༌། ཇིག༌རྟེན༌པ༌ མི༌ཚང༌མ༌ལ༌ ཁྱོ༌རང༌ རྒྱུད༌ཏེ༌ བྱིན༌ལབས༌ ཐོབ༌ཨིན༌།"
GEN.12.4	ཏེ༌ནེ༌ ཡ༌ཝའེ༌ མོལ༌ཁན༌ ནང༌ཞིན༌, ཨབ༌རམ༌ ཏེ༌ ནས༌ས༌བོ༌ ཕངས༌ཏེ༌ སོང༌, ཡང༌ ལོད༌དའང༌ ཁོ༌ ཉམ༌པོ༌ སོང༌། ཨབ༌རམ༌ ཧ༌རན༌ནེ༌ བིང༌ཏེ༌ ཆ༌ ཟ༌ནེ༌ ཁོའ༌ ལོ༌ 75 ཆའད༌པིན༌། 
GEN.12.5	ཁོའེ༌ ཁོ༌རང༌ངི༌ ན༌མ༌ སཱ༌རཱི༌, ཁོ༌རང༌ངི༌ ཚ༌འོ༌ ལོད༌, ཁོང༌གུན༌ནི༌ རྒྱུར༌ནོར༌ སགས༌ཁན༌ ཚང༌མ༌ ཡང༌ ཧ༌རན༌ནི༌ ནང༌ང༌ ཉོས༌ཁན༌ནི༌ སེམས༌ཅན༌ དང༌ ཚེ༌ཡོག༌ གུན༌ ཁྲིད༌ཏེ༌, ཀེ༌ནན༌ནི༌ ས༌ཆའ༌ སོང༌། ཀེ༌ནན༌ལ༌ སླེབ༌བ༌ཅིག༌, 
GEN.12.6	ཨབ༌རམ༌ དང༌ ཁོའེ༌ ཕྲོ༌པ༌ ཚང༌མ༌ ཤེ༌ཀེམ༌མི༌ གྲོང༌སེབ༌ ཚོག༌པ༌ སོང༌, ཏེ༌རུ༌ ཁོང༌ མོ༌རེ༌ ཡིན༌ཁན༌ནི༌ མིང༌ཅན༌ ལྕང༌མའེ༌ ཉེ༌མོའ༌ དུས༌བན༌ཤིག༌ ནས༌ཏེ༌ དུགས༌། ༼ཏེ༌དུས༌ལ༌ ཀེ༌ནན༌པ༌གུན༌ ཏེ༌ ས༌ཆའེ༌ ནང༌ང༌ དུག༌གད༌པིན༌༽།
GEN.12.7	ཏེ༌ནེ༌ ཨབ༌རམ༌མ༌ ཡ༌ཝ༌ ཇལ༌, ཡང༌ ཁོང༌ངི༌ མོལ༌ལ༌ ཛདས༌, "ངའེ༌ འི༌ ས༌ཆ༌བོ༌ ཁྱོ༌རང༌ངི༌ ཕོར༌རྒྱུད༌གུན༌ལ༌ ཏང༌ཨིན༌།" ཏེན༌ན༌བོའེ༌ཕིའ༌ ཨབ༌རམ༌མི༌ ཁོའ༌ ཇལ༌ཁན༌ནི༌ ཡ༌ཝའ༌ ཆོད༌པ༌ ཕུལ༌ཅེས༌ལ༌ ཆོད༌ཁྲི༌ཞིག༌ རྩིགས༌། 
GEN.12.8	སྟིང༌ནེ༌ ཨབ༌རམ༌ ཏེ༌ཀ༌ནེ༌ ལྷོ༌ ཆོགས༌ལ༌ སོང༌, ཡང༌ ནུབ༌ ཆོགས༌ལ༌ བེ༌ཐེལ༌ལི༌ གྲོང༌ཁྱེར༌ དང༌ ཤར༌ ཆོགས༌ལ༌ ཨའི༌ གྲོང༌ཁྱེར༌ ཉིས༌ཀོའེ༌ པར༌རི༌ རི༌ཡུལ༌ཞིག༌གི༌ ནང༌ང༌ ཚུགས༌ཏེ༌ དུགས༌། ཏེ༌རུ༌ ཁོའེ༌ ཆོད༌ཁྲི༌ཞིག༌ རྩིགས༌ཏེ༌ དཀོན༌མཆོག༌ག༌ ཡ༌ཝ༌ ཟེར༌ཨིན༌ ཅོལ༌ཅེས༌ གོ༌ཟུགས༌། 
GEN.12.9	ཏེ༌ ནས༌ས༌ནེ༌ བིང༌ཏེ༌ དུས༌ མང༌པོའེ༌ སྟིང༌ནེ༌ ཨབ༌རམ༌ ནེ༌གེཝ༌ ཟེར༌ཁན༌ནི༌ ས༌ཆ༌བོ༌ སླེབ༌།
GEN.12.10	ཏེ༌དུས༌ལ༌ ཀེ༌ནན༌ནི༌ ནང༌ང༌ མུ༌གེ༌ ཡོངས༌། ཨབ༌རམ༌ ཐུར༌ ཆོགས༌ལ༌ ཨི༌ཇིབ༌བི༌ ཡུལ༌ལ༌ དུག༌ཅེས༌སི༌ ཕིའ༌ ཆ༌གོས༌ ཅིའ༌ཟེར༌ན༌ མུ༌གེ༌ མ༌སྲན༌ཏྲེ༌ ཡོངས༌ཏེ༌ ཡོད༌པིན༌། 
GEN.12.11	ཨི༌ཇིབ༌བི༌ ནང༌ང༌ སླེབ༌ཀྱིས༌ལ༌ ཁོའེ༌ ཁོ༌རང༌ངི༌ ན༌མ༌ ཟེརས༌, "སཱ༌རཱི༌ ཁྱོ༌རང༌ བུ༌མོ༌ མ༌ ལྡེ༌མོ༌ ཡོད༌ཅེས༌པོའེ༌, 
GEN.12.12	ཨི༌ཇིབ༌པ༌གུན༌ནི༌ ཁྱོ༌རང༌ ཐོང༌ང༌ཅིག༌, 'ཁྱོ༌རང༌ ངའེ༌ ན༌མ༌ ཨིན༌ནོག༌' སམས༌ཏེ༌ ང༌ སད༌ད༌ནོག༌ ཨིན༌ནའང༌ ཁྱོ༌རང༌ སོན༌ཏེའ༌ བོར༌ཨིན༌། 
GEN.12.13	ཁྱོ༌རང༌ངི༌ ཞས༌ཏེ༌ ང༌ མ༌སད༌ད༌ རྒྱལ༌ལ༌ ཅོ༌ཅེས༌སི༌ ཕིའ༌ ཁོང༌གུན༌ལ༌ 'ཁྱོ༌རང༌ ངའེ༌ སྲིང༌མོ༌ ཨིན༌ ཟེར༌' ཟེརས༌།"
GEN.12.14	ཨབ༌རམ༌ ཨི༌ཇིབ༌བི༌ ཡུལ༌ལ༌ སླེབ༌བ༌ཅིག༌, ཨི༌ཇིབ༌པ༌གུན༌ནི༌ སཱ༌རཱི༌ མ༌ བུ༌མོ༌ ལྡེ༌མོ༌ཞིག༌ ཡོད༌ཁན༌བོ༌ ཐོང༌། 
GEN.12.15	ཨི༌ཇིབ༌བི༌ རྒྱལ༌པོ༌ ཕེ༌རོའེ༌ སྤོན༌བོ༌གུན༌ནི༌ སཱ༌རཱི༌ ཐོང༌ཏེ༌, ཁོང༌གུན༌ནི༌ རྒྱལ༌པོའ༌ ཁོ༌ ཙམ༌ཤིག༌ ལྡེ༌མོ༌ ཡོད༌ཁན༌བོའེ༌ སྐོར༌ལ༌ ཤདས༌། ཡང༌ སཱ༌རཱི༌ རྒྱལ༌པོའི༌ ཁར༌ལ༌ ཁྲིད༌ཏེ༌ ཁྱེརས༌། 
GEN.12.16	སཱ༌རཱི༌ ཞས༌ཏེ༌, རྒྱལ༌པོའི༌ ཨབ༌རམ༌མ༌ སྙིང༌རྗེ༌ སྟནས༌ ཡང༌ ཁོའ༌ སྐྱེས༌ མང༌པོ༌ ཏངས༌, སྤེར༌ན༌ ལུག༌, ར༌མ༌, བ༌ལང༌, བུང༌བུ༌ ཕོ༌ དང༌ མོ༌, རྔ༌བོང༌ དང༌ ཚེ༌ཡོག༌ བུ༌མོ༌ དང༌ བུ༌ཚ༌ གུན༌།
GEN.12.17	ཨིན༌ནའང༌ ཡ༌ཝའེ༌ རྒྱལ༌པོ༌ དང༌ ཁོའེ༌ ནང༌ཚངས༌ ཚང༌མ༌ལ༌ ཟུ༌མོ༌ མ༌ ཇིགས༌སྣང༌ཅན༌ རིག༌ ཡོང༌ ཅུག༌ག༌ ཛདས༌, ཅིའ༌ཟེར༌ན༌ རྒྱལ༌པོའེ༌ ཨབ༌རམ༌མི༌ ན༌མ༌ སཱ༌རཱི༌, ན༌མ༌ ཅོ༌ཅེས༌ལ༌ ཁྱེར༌ཏེ༌ ཨིན༌པིན༌། 
GEN.12.18	ཏེན༌ན༌བོའེ༌ཕིའ༌ ཕེ༌རོའེ༌ ཨབ༌རམ༌མ༌ བོད༌ཏེ༌ ཟེརས༌, "ཁྱོ༌རང༌ངི༌ ངའ༌ འི༌བོ༌ ཅིའ༌ ཅོས༌ཏེ༌ ཨིན༌? ཁོ༌ ཁྱོ༌རང༌ངི༌ ན༌མ༌ ཨིན༌ ཟེར༌ཏེ༌ ང༌ ཅི༌ཕིའ༌ ཁྱོ༌རང༌ངི༌ མ༌ཤད༌པིན༌? 
GEN.12.19	ཁོ༌ ཁྱོ༌རང༌ངི༌ སྲིང༌མོ༌ ཨིན༌ ཟེར༌པ༌, ངའེ༌ ཁོ༌ ང༌རང༌ངི༌ ན༌མ༌ ཅོ༌ཅེས༌ལ༌ ཁྱེར༌པིན༌། ཅི༌ཕིའ༌ ཁྱོ༌རང༌ངི༌ ཏེ༌ཟུག༌ ཟེར༌པིན༌? ཡའ༌, ཁྱོ༌རང༌ངི༌ ན༌མ༌ ཁྲིད༌ཏེ༌ སོང༌!" 
GEN.12.20	རྒྱལ༌པོའེ༌ ཁོ༌རང༌ངི༌ མག༌མི༌ སྤོན༌བོ༌གུན༌ལ༌ བཀའ༌ ཏངས༌པ༌ ཁོང༌གུན༌ནི༌ ཨབ༌རམ༌ དང༌ ཁོའེ༌ ན༌མ༌, ཁོང༌གུན༌ནི༌ ནོར༌གུན༌ ཉམ༌པོ༌ ཨི༌ཇིབ༌བི༌ ཡུལ༌ནེ༌ ཕི༌ལོག༌ག༌ ལམ༌ཅུགས༌།
GEN.13.1	ཏེན༌ན༌བོའེ༌ཕིའ༌ ཨབ༌རམ༌ ཨི༌ཇིབ༌ནེ༌ རང༌ངི༌ ན༌མ༌ དང༌ ཁོ༌རང༌ང༌ ཡོད༌ཁན༌ ཚང༌མ༌ ཁུར༌ཏེ༌ ཀྱེན༌ ཆོགས༌ལ༌ ནེ༌གེཝ༌ ཟེར༌སེ༌ ནས༌ས༌ ལོགས༌ཏེ༌ སོང༌, ལོད༌དའང༌ ཁོ༌ ཉམ༌པོ༌ སོང༌། 
GEN.13.2	ཨབ༌རམ༌ མ༌ ཆུག༌པོ༌ རྒྱུར༌། ཁོའ༌ མུལ༌, སེར༌ དང༌ དུད༌གྲོ༌ མང༌པོ༌ ཡོད༌པིན༌། 
GEN.13.3	ནེ༌གེཝ༌ནེ༌ ཁོ༌ ནས༌ས༌ ཅིག༌ནེ༌ ཅིག༌ག༌ དུག༌ཨིན༌ བེ༌ཐེལ༌ལ༌ སླེབ༌སླེབ༌ ཚོག༌པ༌ སོང༌, བེ༌ཐེལ༌ དང༌ ཨའི༌ པར༌རི༌ ནས༌ས༌ ཀ༌བོའེ༌ཀ༌ སྔུན༌ལའང༌ ཁོའེ༌ ཁོ༌རང༌ངི༌ ཀུར༌བོ༌ ཙུགས༌ཏེ༌ 
GEN.13.4	ཆོད༌ཁྲི༌ རྩིགས༌ཏེ༌ ཡོད༌ཁན༌ནི༌ ཏེན༌ན༌ ནས༌ས༌བོའེ༌ཀ༌ ཁོའེ༌ ཡང༌སྐྱར༌ ཡ༌ཝ༌ དཀོན༌མཆོག༌ག༌ ཅོལས༌།
GEN.13.5	ཏ༌ ཨབ༌རམ༌ ཉམ༌པོ༌ ཡོད༌ཁན༌ནི༌ ལོད༌ལའང༌ ར༌ལུག༌གི༌ ཁྱུ༌, བ༌ལང༌ངི༌ ཁྱུ༌ དང༌ མི༌གུན༌ནི༌ ཕིའ༌ ཀུར༌ མང༌པོ༌ཞིག༌ ཡོད༌པིན༌། 
GEN.13.6	ཨིན༌ནའང༌ ཁོང༌ ཉིས༌ཀོའེ༌ དུད༌གྲོའ༌ ལྡང༌ཤེས༌སི༌ ཙ༌ཁ༌ ཏེ༌ ནས༌སའེ༌ ནང༌ང༌ སྨིན༌ མ༌ཐུབ༌, ཅིའ༌ཟེར༌ན༌ ཁོང༌གུན༌ལ༌ དུད༌གྲོ༌ སེམས༌ཅན༌ མ༌ མང༌པོ༌ སོང༌ཏེ༌ ཡོད༌པིན༌། 
GEN.13.7	ཏེན༌ན༌བོའེ༌ཕིའ༌ ཨབ༌རམ༌ དང༌ ལོད༌དི༌ སེམས༌ཅན༌ ཚོ༌ཁན༌གུན༌ནི༌ པར༌ལ༌ ཛིང༌མོ༌ ཆ༌ཅེས༌ གོ༌ཟུགས༌། ཏེ༌དུས༌ལ༌ ཀེ༌ནན༌པ༌ དང༌ པེ༌རིཟ༌པ༌ གུན༌ནའང༌ ཏེན༌ན༌ ནས༌སའེ༌ ནང༌ང༌ དུག༌གད༌ཀྱག༌།
GEN.13.8	ཏེ༌ནེ༌ ཨབ༌རམ༌མི༌ ལོད༌ལ༌ ཟེརས༌, "ང༌དང༌ ཡ༌ ང༌དང༌ངི༌ སེམས༌ཅན༌ ཚོ༌ཁན༌གུན༌ནི༌ པར༌ལ༌ ཛིང༌མོ༌ མི༌ཏང༌, ཅིའ༌ཟེར༌ན༌ ང༌དང༌ ཉིས༌ཀོ༌ སྤུན༌ལ༌ ཨིན༌ནོག༌། 
GEN.13.9	ང༌དང༌ངི༌ དུན༌ལ༌ ས༌ཀྱད༌ མ༌ ཆེན༌མོ༌ཞིག༌ ཡོད༌ཏེ༌ ཨིན༌ནོག༌། ཁྱོ༌རང༌ ཐད༌ཁན༌ནི༌ ས༌ཀྱད༌དི༌ ཁག༌པོ༌ ལྡོམ༌, ང༌དང༌ ཉིས༌ཀོ༌ བེ༌ཨིན༌། གལ༌ཏེས༌ ཁྱོ༌རང༌ ཡོ༌མ༌ ཆོགས༌ལ༌ ཆ༌ན༌ ཏེ༌ནེ༌ ང༌ ཡས༌པ༌ ཆོགས༌ལ༌ ཆེན༌, ཡ༌ ཁྱོ༌རང༌ ཡས༌པ༌ ཆོགས༌ལ༌ ཆ༌ན༌ ང༌ ཡོ༌མ༌ ཆོགས༌ལ༌ ཆེན༌།
GEN.13.10	ལོད༌དི༌ ཟོའར༌ གྲོང༌ཁྱེར༌རི༌ ཆོགས༌ལ༌ སྟས༌པ༌, ཁོའ༌ ཡོར༌དཱན༌ ལུང༌པ༌བོ༌ ཀ༌རུང༌ས༌ མ༌ སྔོན༌པོ༌, ཨི༌དན༌ནི༌ ས༌ཆའེ༌ ཚས༌ ཡ༌ ཨི༌ཇིབ༌བི༌ ས༌ཆའ༌ ཙོགས༌ ཐོང༌། ༼ཏེ༌བོ༌ ཡ༌ཝའེ༌ སོ༌དོམ༌ དང༌ གོ༌མོ༌རའི༌ རྒྱལ༌ས༌གུན༌ ཁྲེས༌སྟོར༌ ཅོའེ༌ སང༌ སྔུན༌ལ༌ ཨིན༌པིན༌༽། 
GEN.13.11	ལོད༌དི༌ ཁོ༌རང༌ངི༌ ཕིའ༌ ཡོར༌དཱན༌ནི༌ སྤང༌ཐང༌ ཚང༌མ༌ ལྡམས༌ཏེ༌ ཤར༌ ཆོགས༌ལ༌ སོང༌། ཏེ༌ཟུག༌གི༌ ཁོ༌ དང༌ ཨབ༌རམ༌ ཉིས༌ཀོ༌ བེ༌། 
GEN.13.12	ལོད༌ ཡོར༌དཱན༌ ཐང༌ངི༌ རྒྱལ༌ས༌གུན༌ནི༌ ཕྲོའ༌ དུགས༌ཏེ༌ ཁོ༌རང༌ངི༌ ཀུར༌བོ༌ སོ༌དོམ༌མི༌ རྒྱལ༌སའེ༌ ཉེ༌ཁོར༌ལ༌ ཙུགས༌། ཨིན༌ནའང༌ ཨབ༌རམ༌ ཀེ༌ནན༌ནི༌ ས༌ཆའེ༌ ནང༌ང༌ དུགས༌། 
GEN.13.13	ཏ༌ སོ༌དོམ༌པ༌གུན༌ མངས༌ཏེའང༌ ངན༌པ༌ ཡོད༌ཅེས༌པོའེ༌ ཡ༌ཝའེ༌ རྒྱབ༌གལ༌ལ༌ སྡིག༌པ༌ ཆད༌མེད༌ལ༌ ཅོའད༌པིན༌།
GEN.13.14	ལོད༌ སོང༌ ཚར༌ཏེ༌ སྟིང༌ནེ༌ ཡ༌ཝའེ༌ ཨབ༌རམ༌མ༌ མོལས༌, "ཁྱོ༌རང༌ ཡོད༌སའེ༌ ནས༌སའེ༌ ཀ༌ནེ༌ མིག༌ སྟགས༌ཏེ༌ ཆོགས༌ ཚང༌མ༌ལ༌ ལྟོས༌། 
GEN.13.15	ཁྱོ༌རང༌ངི༌ མིག༌ནེ༌ ཐོང༌ཁན༌ནི༌ ནས༌ས༌ ཚང༌མ༌ དུས༌རྒྱུན༌ནི༌ ཕིའ༌ ངའེ༌ ཁྱོ༌རང༌ དང༌ ཁྱོ༌རང༌ངི༌ ཕོར༌རྒྱུད༌གུན༌ལ༌ ཏང༌ཨིན༌། 
GEN.13.16	ཡང༌ ཇིག༌རྟེན༌ནི༌ཀ༌ ཡོད༌ཁན༌ནི༌ ཐལ༌བ༌ ཙོགས༌ལ༌ ངའེ༌ ཁྱོ༌རང༌ངི༌ ཕོར༌རྒྱུད༌གུན༌ སུ༌ཞིག༌གའང༌ རྩི༌ མི༌ཉན༌ཅེས༌ མང༌པོ༌ ཕེལ༌ཅུག༌ཨིན༌། 
GEN.13.17	ཏ༌ སོང༌ ཡང༌ ས༌ཀྱད༌དི༌ ཆོགས༌ ཚང༌མ༌ལ༌ གྲུལ༌, ཅིའ༌ཟེར༌ན༌ ངའེ༌ འི༌ ཚང༌མ༌ ཁྱོ༌རང༌ང༌ ཏང༌ངད༌།
GEN.13.18	ཏེ༌ནེ༌ ཨབ༌རམ༌མི༌ ཀུར༌གུན༌ ཁྱེར༌ཏེ༌ ཧེབ༌རོན༌ནི༌ ནང༌ང༌ ཡོད༌ཁན༌ནི༌ མམ༌རེ༌ ཟེར༌ཁན༌ནི༌ མི༌བོའེ༌ མིང༌ཅན༌ ལྕང༌མ༌གུན༌ནི༌ ཉེ༌མོའ༌ དུག༌ག༌ལ༌ ཙུག༌ཅུགས༌, ཡང༌ ཏེ༌རུ༌ ཁྱོའེ༌ ཡ༌ཝའ༌ ཅོལ༌ཅེས༌ལ༌ ཆོད༌ཁྲི༌ཞིག༌ རྩིགས༌།
GEN.14.1	བ༌བེ༌ལོན༌ནི༌ རྒྱལ༌པོ༌ ཨམ༌ར༌ཕེལ༌, འེ༌ལ༌སར༌རི༌ རྒྱལ༌པོ༌ ཨེ༌ར༌ཡོག༌, འེ༌ལེམ༌མི༌ རྒྱལ༌པོ༌ ཀ༌དོར༌ལ༌འོ༌མེར༌ དང༌ གོའིམ༌མེ༌ རྒྱལ༌པོ༌ ཀྲི༌གྲལ༌ ཞི༌ཀོ༌, 
GEN.14.2	སོ༌དོམ༌མི༌ རྒྱལ༌པོ༌ བེ༌ར༌, གོ༌མོ༌རའི༌ རྒྱལ༌པོ༌ བིར༌ཤའ༌, ཨད༌མའེ༌ རྒྱལ༌པོ༌ ཤི༌ནབ༌, ཟི༌བོ༌ཡིམ༌མི༌ རྒྱལ༌པོ༌ ཤེམ༌མེ༌བར༌ དང༌ བི༌ལའེ༌ ༼ཡང༌ན༌ ཟོར༌༽རི༌ རྒྱལ༌པོ༌ ལྔ༌ཀོའེ༌ རྒྱབ༌གལ༌ལ༌ མག༌ཏང༌ང༌ལ༌ སོང༌། 
GEN.14.3	ཏེ༌ རྒྱལ༌པོ༌ ལྔ༌ཀོའེ༌ མག༌མི༌གུན༌ སི༌དིམ༌མི༌ ལུང༌པའེ༌ ནང༌ང༌ ཛོམས༌ཏེ༌ ཅིག༌གྲིལ༌ སོང༌ཏེ༌ ཡོད༌པིན༌ ༼ཏེ༌བོའ༌ རྒྱ༌ཚོ༌ ཤི༌ཁན༌ནི༌ ལུང༌པའང༌ ཟེར༌ར༌ནོག༌༽། 
GEN.14.4	ཏེ༌གུན༌ ལོ༌ ཅུག༌ཉིས༌ རྒྱལ༌པོ༌ ཀ༌དོར༌ལ༌འོ༌མེར༌རི༌ ངའ༌ཡོག༌ག༌ ཡོད༌པིན༌། ཨིན༌ནའང༌ ལོ༌ ཅུག༌སུམ༌པའེ༌ ནང༌ང༌ ཁོང༌གུན༌ནི༌ ཏེ༌ རྒྱལ༌པོའེ༌ རྒྱབ༌གལ༌ ཅོས༌།
GEN.14.5	ལོ༌ ཅུབ༌ཞི༌པའི༌ ནང༌ང༌ རྒྱལ༌པོ༌ ཀ༌དོར༌ལ༌འོ༌མེར༌ དང༌ ཁོའེ༌ ཝང༌ངི༌ ཡོག༌ག༌ ཡོད༌ཁན༌ནི༌ རྒྱལ༌པོ༌གུན༌ནི༌, ཨེཤ༌ཏི༌རོཐ༌ ཀར༌ནེ༌འིམ༌མི༌ ཡུལ༌ལི༌ ནང༌ང༌ རེ༌ཕའེ༌འམ༌པ༌གུན༌ལ༌, ཧམ༌མི༌ ཡུལ༌ལི༌ ནང༌ང༌ ཟུ༌ཟེམ༌པ༌གུན༌ལ༌ ཡང༌ ཤ༌ཝེ༌ ཀི༌རིའ༌ཐ༌ཡེམ༌མི༌ ཡུལ༌ལི༌ ནང༌ང༌ ཨི༌མམ༌པ༌གུན༌ལ༌ ཕམ༌ཀལས༌། 
GEN.14.6	མ༌ཚད༌ སའི༌ར༌རི༌ རི༌ ཡུལ༌, རི༌སྟོང༌ངི༌ ཐའ༌མ༌ ཡོད༌ཁན༌ནི༌ ཨེལ༌ཕ༌རན༌ ཚོག༌པ༌ དུག༌ཁན༌ནི༌ ཧོ༌རིམ༌པ༌གུན༌ལའང༌ ཕམ༌ཀལས༌། 
GEN.14.7	ཏེ༌ནེ༌ ཁོང༌གུན༌ ལོགས༌ཏེ༌ ཨེན༌མིཤ༌པཏ༌ ༼ཡང༌ན༌ ཀ༌དིཤ༌ལ༌༽ ཡོངས༌, ཡང༌ ཏེ༌རུ༌ དུག༌ཁན༌ནི༌ ཨ༌མ༌ལིཀ༌པ༌གུན༌ལ༌ མ༌ཚད༌ ཧ༌ཟ༌ཟོན༌ ཏ༌མར༌རི༌ ནང༌ང༌ དུག༌ཁན༌ནི༌ ཨ༌མོར༌པ༌གུན༌ལའང༌ མ༌སྲན༌ཏྲེ༌ ཕམ༌ཀལས༌།
GEN.14.8+GEN.14.9	ཏེ༌ནེ༌ ཀ༌དོར༌ལ༌འོ༌མེར༌ རྒྱལ༌པོའ༌ རྒྱབ༌གལ༌ ཅོ༌ཁན༌ནི༌ སོ༌དོམ༌, གོ༌མོ༌ར༌, ཨད༌མའ༌, ཟི༌བོ༌ཡིམ༌ དང༌ བི༌ལའེ༌ ༼ཡང༌ན༌ ཟོར༌༽ རྒྱལ༌པོ༌ ལྔ༌ཀོའེ༌ སི༌དིམ༌མི༌ ལུང༌པའེ༌ ནང༌ང༌ ཁོ༌ དང༌ ཁོའ༌ ཆོགས༌སྐྱོར༌ ཅོ༌ཁན༌ནི༌ རྒྱལ༌པོ༌གུན༌ནི༌ མག༌མི༌ རྒྱབ༌གལ༌ལ༌ མག༌ཏང༌ང༌ ཡོངས༌། རྒྱལ༌པོ༌ ལྔའེ༌ རྒྱབ༌གལ༌ལ༌ རྒྱལ༌པོ༌ ཞི༌ མག༌ ཏངས༌། 
GEN.14.10	ཏ༌ ཏེ༌ ལུང༌པ༌བོ༌ ཏར༌ཀོལ༌ལི༌ ས༌དོང༌ངི༌ གངས༌ཏེ༌ ཡོད༌པིན༌, ཡང༌ སོ༌དོམ༌ དང༌ གོ༌མོ༌རའི༌ རྒྱལ༌པོའེ༌ མག༌མི༌གུན༌ ཕམ༌ཕོགས༌ཏེ༌ མག༌ནེ༌ ཤོར༌ཏེ༌ ཆ༌ ཟ༌ནེ༌ ཁ༌ཅིག༌ ཏེ༌ ས༌དོང༌གུན༌ནི༌ ནང༌ང༌ བུད༌, ཡང༌ མ༌བུད༌ཁན༌གུན༌ རི༌ཡུལ༌གུན༌ལ༌ ཤོར༌ཏེ༌ སོང༌། 
GEN.14.11	རྒྱལ༌ཐོབ༌ཁན༌ནི༌ རྒྱལ༌པོ༌ ཞི༌ཀོའེ༌ སོ༌དོམ༌ དང༌ གོ༌མོ༌རའི༌ ནོར༌ དང༌ ཟན༌ ཚང༌མ༌ ཁུར༌ཏེ༌ སོང༌། 
GEN.14.12	ཁོང༌གུན༌ནི༌ ཨབ༌རམ༌མི༌ ཚ༌འོ༌ སོ༌དོམ༌མི༌ ནང༌ང༌ དུག༌ཁན༌ ལོད༌ དང༌ ཁོའེ༌ རྒྱུ༌ནོར༌གུན༌ནའང༌ ཁྱེརས༌།
GEN.14.13	ཨིན༌ནའང༌ ཤོར༌ཁན༌གུན༌ནི༌ ནང༌ནེ༌ ཅིག༌, ཨ༌མོར༌པ༌ མམ༌རེའེ༌ ཨིན༌ཁན༌ནི༌ མིང༌ཅན༌ ལྕང༌མ༌གུན༌ནི༌ ཉེ༌མོའ༌ དུག༌ཁན༌ ཨིབ༌རི༌པ༌, ཨབ༌རམ༌ ཡོད༌ས༌ ཡོངས༌ཏེ༌ བྱུང༌ཁན༌གུན༌ ཤདས༌། མམ༌རེ༌ ནོ༌ ཨེཤ༌ཀོལ༌ དང༌ ཨ༌ནེར༌ གུན༌ ཨབ༌རམ༌མི༌ ཆོགས༌པ༌ ཨིན༌པིན༌། 
GEN.14.14	ཨབ༌རམ༌མ༌ ཁོའེ༌ ཚ༌འོ༌བོ༌ ཟུམས༌ཏོགས༌ ཟེར༌ཏེ༌ ཚོར༌ར༌ཅིག༌, ཁོའེ༌ ནང༌ཚངས༌སི༌ ནང༌ང༌ སྐྱེས༌ཁན༌, ནོལ༌ཉན༌ཁན༌ནི༌ མི༌ 318 ཛོམ༌ཅེས༌ལ༌ བོདས༌། ཡང༌ ཁོང༌གུན༌ནི༌ དཱན༌ ཟེར༌སེ༌ ནས༌ས༌ ཚོག༌པ༌ རྒྱལ༌པོ༌ ཞི༌ཀོའེ༌ མག༌མིའ༌ ཏེད༌ཏེ༌ ཁྱེརས༌། 
GEN.14.15	ཏེ༌རུ༌ ཨབ༌རམ༌མི༌ ཁོ༌རང༌ངི༌ མི༌གུན༌ སྡེ༌སྡེ༌ ནང༌ང༌ བགོས༌, ཡང༌ ཚན༌ལ༌ གྲ༌འོ༌གུན༌ནི༌ཀ༌ སྤུང༌གོལ༌ ཅོ༌ཅུགས༌པ༌ ཁོང༌གུན༌ ཤོར༌ཏེ༌ སོང༌། ཨབ༌རམ༌མི༌ མི༌གུན༌ནི༌ དཱ༌མེས༌ཁས༌ རྒྱལ༌སའེ༌ བྱང༌ ཆོགས༌ལ༌ ཡོད༌ཁན༌ནི༌ ནས༌ས༌ ཧོ༌བ༌ ཚོག༌པ༌ ཏེ༌གུན༌ལ༌ ཏེད༌ཏེ༌ ཁྱེརས༌། 
GEN.14.16	ཁོའེ༌ རྒྱུ༌ནོར༌ ཁྱེར༌ཁན༌ ཚང༌མ༌ ལོགས༌ཏེ༌ ཁྱོངས༌, ཡང༌ ཁོ༌རང༌ངི༌ ཉེན༌ ལོད༌ དང༌ ཁོའེ༌ རྒྱུ༌ནོར༌, ཡང༌ བུ༌མོ༌གུན༌ དང༌ ཞན༌མི༌གུན༌ནའང༌ ལོགས༌ཏེ༌ ཁྱོངས༌།
GEN.14.17	ཨབ༌རམ༌མི༌ རྒྱལ༌པོ༌ ཀ༌དོར༌ལ༌འོ༌མེར༌ དང༌ ཁོའ༌ རོགས༌ ཅོ༌ཁན༌ནི༌ རྒྱལ༌པོ༌གུན༌ལ༌ ཕམ༌ཀལ༌ཏེ༌ ལོགས༌ཏེ༌ ཡོང༌ ཟ༌ནེ༌ སོ༌དོམ༌མི༌ རྒྱལ༌པོ༌, ཤ༌ཝེ༌ ལུང༌པ༌ ༼ཡང༌ན༌ རྒྱལ༌པོའེ༌ ལུང༌པ༌ ཟེར༌སེ༌༽, ནང༌ང༌ ཁོའ༌ ཐུག༌ག༌ ཡོངས༌།
GEN.14.18	ཏེ༌ནེ༌ ཀུན༌ཝང༌ དཀོན༌མཆོག༌གི༌ བླ༌མ༌, ཤ༌ལེམ༌མི༌ རྒྱལ༌པོ༌ མེལ༌ཀི༌ཟེ༌དེག༌གི༌ ཨབ༌རམ༌མ༌ ཏ༌གི༌ དང༌ ཆང༌ ཁྱོངས༌། 
GEN.14.19	ཡང༌ ཁོའ༌ བྱིན༌ལབས༌ སལ༌ཏེ༌ མོལས༌, "ནམ༌ཁའ༌ དང༌ ཇིག༌རྟེན༌ ཉིས༌ཀོ༌ ཛད༌ཁན༌ནི༌ ཀུན༌ཝང༌ དཀོན༌མཆོག༌གི༌ ཁྱོ༌རང༌ང༌ བྱིན༌ལབས༌ སལ༌ཤིག༌། 
GEN.14.20	ཁྱོ༌རང༌ང༌ གྲ༌འོ༌གུན༌ནི༌ཀ༌ རྒྱལ༌ཁའ༌ ཐོབ༌ ཅུག༌ག༌ ཛད༌ཁན༌ནི༌ ཀུན༌ཝང༌ དཀོན༌མཆོག༌ག༌ སྟོད༌པ༌ ཐོབ༌ཤིག༌།", ཡང༌ ཨབ༌རམ༌མི༌ མེལ༌ཀི༌ཟེ༌དེག༌ག༌ ལོགས༌ཏེ༌ ཁྱོང༌ཁན༌ནི༌ རྒྱུ༌ནོར༌ ཚང༌མའེ༌ རྕུ༌ཁག༌པོ༌ ཏངས༌།
GEN.14.21	སོ༌དོམ༌མི༌ རྒྱལ༌པོའེ༌ ཨབ༌རམ༌མ༌ ཟེརས༌, "ངའེ༌ མི༌གུན༌ ལོགས༌ཏེ༌ ཏོང༌, ཨིན༌ནའང༌ ལོགས༌ཏེ༌ ཁྱོང༌ཁན༌ནི༌ རྒྱུ༌ནོར༌ ཚང༌མ༌ བོར༌ནའང༌ གྲིག༌།
GEN.14.22	ཨིན༌ནའང༌ ཨབ༌རམ༌མི༌ སོ༌དོམ༌མི༌ རྒྱལ༌པོའ༌ ཟེརས༌, "ངའེ༌ ནམ༌ཁའ༌ དང༌ ཇིག༌རྟེན༌ ཛད༌ཁན༌ནི༌ ཡ༌ཝ༌ ཀུན༌ཝང༌ དཀོན༌མཆོག༌གི༌ སྐུན༌དུན༌ལ༌ མནའ༌ ཁུར༌རད༌, 
GEN.14.23	ཁྱོ༌རང༌ངི༌ ཨིན༌ཁན༌ ཅི༌ཞིག༌གའང༌ ངའེ༌ མི༌ཁྱེར༌, པ༌བུ༌ ཡ༌ སྐུད༌པ༌ཞིག༌གའང༌, ཅིའ༌ཟེར༌ན༌ ཁྱོ༌རང༌ངི༌, 'ངའེ༌ ཨབ༌རམ༌ ཆུག༌པོ༌ རྒྱུར༌ཅུགས༌པིན༌' ཟེར༌སྲིད༌ཅེས༌ ཨིན༌ནོག༌། 
GEN.14.24	ངའེ༌ མི༌གུན༌ནི༌ ཟའ༌ཁན༌ནི༌ ཁར༌ཇི༌ ཡང༌ ངའ༌ རོགས༌ ཅོ༌ཁན༌ ཨ༌ནེར༌, ཨེཤ༌ཀོལ༌ དང༌, མམ༌རེ༌ གུན༌ནི༌ སྐལ༌ལའེ༌ ནོར༌གུན༌ མན༌པ༌ ངའེ༌ ཡང༌ ཅའང༌ མི༌ཁྱེར༌།
GEN.15.1	ཏེ༌སྟིང༌ནེ༌ ཞལ༌ཟིགས༌ཤིག༌གི༌ ནང༌ང༌ ཨབ༌རམ༌མ༌ ཡ༌ཝའེ༌ མོལས༌, "ཨབ༌རམ༌ ཇིགས༌ མ༌ཇིགས༌, ངའེ༌ ཁྱོ༌རང༌ སྐྱོབས༌ཏེ༌ བོར༌ཨིན༌, ཁྱོ༌རང༌ང༌ སོལ༌རས༌ ཆེན༌མོ༌ཞིག༌ ཐོབ༌ཨིན༌།"
GEN.15.2	ཨིན༌ནའང༌ ཨབ༌རམ༌མི༌ ལན༌ཏངས༌, "ཡ༌ཝ༌, ངའེ༌ གཙོ༌བོ༌, ཉེ༌རང༌ངི༌ སོལ༌རས༌པོའེ༌ ངའ༌ ཅི༌ ཕན༌ཐོགས༌ ཨིན༌? ང༌ ཕྲུ༌གུ༌ མེད༌པ༌, དཱ༌མེས༌ཁས༌སི༌ ཨེ༌ལི༌ཟར༌ལ༌ ངའེ༌ ནོར༌སྐལ༌ ཚང༌མ༌ ཐོབ༌བ༌ནོག༌། 
GEN.15.3	ཉེ༌རང༌ངི༌ ངའ༌ ཕྲུ༌གུ༌ མ༌སལ༌ པ༌སང༌ ངའེ༌ ཡོག༌པོ༌ ཅིག༌ཅིག༌ ངའེ༌ ནོར༌སྐལ༌ ལེན༌ཁན༌བོ༌ རྒྱུར༌ཨིན༌།"
GEN.15.4	ཏེ༌ནེ༌ ཁོའ༌ ཡ༌ཝའེ༌ ཡང༌སྐྱར༌ མོལ༌ཨིན༌ ཚོར༌, "མན༌, ཁྱོ༌རང༌ངི༌ ཡོག༌པོ༌ ཁྱོ༌རང༌ངི༌ ནོར༌སྐལ༌ ལེན༌ཁན༌བོ༌ མི༌རྒྱུར༌། ཨིན༌ནའང༌ ཁྱོ༌རང༌ རང༌ངི༌ བུ༌ཚ༌ ཁྱོ༌རང༌ངི༌ ནོར༌སྐལ༌ ལེན༌ཁན༌བོ༌ རྒྱུར༌ཨིན༌། 
GEN.15.5	ཡ༌ཝའེ༌ ཨབ༌རམ༌ ཀུར༌རི༌ ནང༌ནེ༌ ཕི༌ལོག༌ག༌ ཁྱོངས༌ཏེ༌ མོལས༌, "ནམ༌ཁའ༌ ལྟོས༌སའང༌, ཁྱོ༌རང༌ང༌ སྐར༌མ༌གུན༌ རྩི༌ཉན༌ཅེས༌ རག༌ག༌? ཏེ༌ སྐར༌མ༌ ཙོགས༌ མང༌པོ༌ ཁྱོ༌རང༌ངི༌ ཕོར༌རྒྱུད༌གུན༌ རྒྱུར༌ཨིན༌།"
GEN.15.6	ཨབ༌རམ༌མི༌ ཡ༌ཝའེ༌ཀ༌ ཨིད༌ཤེས༌ ཅོས༌ པ༌སང༌ ཡ༌ཝའེ༌ ཁོའ༌ དྲང༌པོ༌ མི༌ཞིག༌ ཐེའ༌ ཛདས༌།
GEN.15.7	ཡ༌ཝའེ༌ ཁོའ༌ ཡང༌ མོལས༌, "ཁྱོ༌རང༌ང༌ འི༌ ས༌ཀྱད༌པོ༌ ཏང༌ཅེས༌ལ༌ བ༌བེ༌ལོན༌ནི༌ ནང༌ང༌ ཡོད༌ཁན༌ནི༌ ཨུར༌ནེ༌ ཕིངས༌ཏེ༌ ཁྱོང༌ཁན༌, ང༌ ཡ༌ཝ༌ དཀོན༌མཆོག༌ ཨིན༌།"
GEN.15.8	ཨིན༌ནའང༌ ཨབ༌རམ༌མི༌ ཟེརས༌, "ཡ༌ཝ༌, ངའེ༌ གཙོ༌བོ༌, འི༌ ས༌ཀྱད༌བོ༌ ངའེ༌ རྒྱུར༌ཨིན༌ ཟེར༌ཏེ༌ ངའ༌ ཀ༌ཟུག༌གི༌ རྒྱུས༌ཆེན༌?"
GEN.15.9	ཡ༌ཝའེ༌ ཁོའ༌ མོལས༌, "ངའ༌ ལོ༌ སུམ༌ ཆའ༌ཁན༌ནི༌ བ༌ལང༌, ར༌མ༌ མོ༌ དང༌, ལུག༌ ཕོ༌ ཡང༌ བ༌དག༌ཞིག༌ དང༌ ཕུར༌གོན༌ནི༌ ཕྲུ༌གུ༌ཞིག༌ ཁྱོང༌།"
GEN.15.10	ཨབ༌རམ༌མི༌ ཡ༌ཝའ༌ མོལ༌ཁན༌ནི༌ སེམས༌ཅན༌གུན༌ ཁྱོངས༌ཏེ༌, ཏེ༌གུན༌ནི༌ ཟུགས༌པོ༌ ཁག༌ཉིས༌སི༌ ནང༌ང༌ ཅད༌ཏེ༌ གྲལ༌ལི༌ ཉིས༌སི༌ ནང༌ང༌ རིགས༌ཏེ༌ བོརས༌, ཨིན༌ནའང༌ བྱ༌གུན༌ ཁག༌ཉིས༌སི༌ ནང༌ང༌ མ༌ཅདས༌། 
GEN.15.11	ཤ༌ ཟའ༌ཁན༌ནི༌ བྱ༌གུན༌ སད༌ཁན༌ནི༌ རོ༌གུན༌ནི༌ཀ༌ བབས༌ཏེ༌ ཡོངས༌, ཨིན༌ནའང༌ ཨབ༌རམ༌མི༌ ཏེ༌གུན༌ལ༌ སྲོགས༌ཏེ༌ ཆ༌ཅུགས༌།
GEN.15.12	ཉི༌མ༌ སྐྱོད༌ཨིན༌ ཡོད༌ ཟ༌ནེ༌ ཨབ༌རམ༌མ༌ མའ༌ ཉིད༌ སྲན༌ཏྲེ༌ཞིག༌ ཡོངས༌ ཡང༌ ཁོའེ༌ སེམས༌པོ༌ ཇིགས༌ནའང༌ངི༌ གངས༌པ༌ ཁོ༌ དྲོགས༌། 
GEN.15.13	ཏེ༌ནེ༌ ཡ༌ཝའེ༌ མོལས༌, "འི༌བོ༌ ཏན༌ཏན༌ ཨིན༌, ཁྱོ༌རང༌ངི༌ ཕོར༌རྒྱུད༌གུན༌ ཞན༌མའེ༌ ཡུལ༌ལི༌ ནང༌ང༌ མ༌ཤེས༌ཁན༌ནི༌ མི༌ ཚུལ༌ལ༌ དུག༌ཨིན༌། ཡང༌ ཏེ༌རུ༌ ཚེ༌ཡོག༌ རྒྱུར༌ཏེ༌ ལོ༌ ཞིབ༌རྒྱ༌ ཁོང༌གུན༌ལ༌ མ༌སྲན༌ཏྲེ༌ ནགས༌ སྟན༌ཨིན༌། 
GEN.15.14	ཨིན༌ནའང༌ ངའེ༌ ཁོང༌གུན༌ ཚེ༌ཡོག༌ག༌ ལུས༌ཁན༌ནི༌ ཏེ༌ རྒྱལ༌ཁབ༌བོའ༌ ཆད༌པ༌ ཏང༌ཨིན༌, ཡང༌ ཏེ༌བོའེ༌ སྟིང༌ནེ༌ ཁོང༌གུན༌ ཏེ༌ རྒྱལ༌ཁབ༌ནེ༌ རྒྱུ༌ནོར༌ མང༌པོ༌ ཉམ༌པོ༌ བིངས༌ཏེ༌ ཡོང༌ཨིན༌། 
GEN.15.15	ཁྱོ༌རང༌ངི༌ སྐོར༌ལ༌ ཟེར༌ན༌, ཁྱོ༌རང༌ ལོ༌ མང༌པོ༌ སོན༌ཏེ༌ ལུས༌ཏེ༌ ཞི༌དེ༌ ཉམ༌པོ༌ ཤི༌ཨིན༌། 
GEN.15.16	ཁྱོ༌རང༌ངི༌ ཕོར༌རྒྱུད༌གུན༌ མི༌རབས༌ ཞི༌པའེ༌ སྟིང༌ནེ༌ འིན༌ན༌ ནས༌སའེ༌ ནང༌ང༌ ལོགས༌ཏེ༌ ཡོང༌ཨིན༌, ཅིའ༌ཟེར༌ན༌ ཨ༌མོར༌པ༌གུན༌ནི༌ སྡིག༌པའེ༌ ལས༌གུན༌, མེད༌ཁན༌ ཅོ༌གོ༌ཤེས༌སི༌ ཚད༌ ཚག༌པ༌ ཏ༌རུང༌ མ༌སླེབ༌བ༌ ཨིན༌ནོག༌། 
GEN.15.17	ཉི༌མ༌ སྐྱོད༌ ཚར༌ཏེ༌ མུན༌གྲིག༌ སོང༌ཏེ༌ སྟིང༌ནེ༌ ཨབ༌རམ༌མ༌ དུད༌པ༌ བིང༌ཁན༌ནི༌ ཟ༌མ༌ཞིག༌ དང༌ མེའེ༌ པམ༌བར༌ཞིག༌ ཏེ༌ སེམས༌ཅན༌ནི༌ རོ༌ ཁག༌ཉིས༌ པུད༌ཁན༌གུན༌ནི༌ པར༌པོ༌ནེ༌ སྐྱོད༌ད༌ ཐོང༌། 
GEN.15.18	ཏེན༌ན༌ ཞག༌ག༌ ཡ༌ཝའེ༌ ཨབ༌རམ༌ ཉམ༌པོ༌ ཆད༌དོན༌ཞིག༌ ཅོའ༌ ཛདས༌ཏེ༌ མོལས༌, "ངའེ༌ ཁྱོ༌རང༌ངི༌ ཕོར༌རྒྱུད༌གུན༌ལ༌ ཨི༌ཇིབ༌བི༌ ལྩངས༌པོ༌ནེ༌ ཨེ༌འུ༌ཕ༌ར༌ཀྲས༌སི༌ ལྩངས༌པོ༌ ཆེན༌མོ༌ ཚག༌པའེ༌ ས༌ཀྱད༌བོ༌ ཏང༌ངད༌, 
GEN.15.19	ཀ༌གུན༌ ཀེ༌ནི༌པའེ༌, ཀེ༌ནས༌པའེ༌, ཀད༌མོན༌པའེ༌, 
GEN.15.20	ཧེད༌པའེ༌, པེ༌རིཟ༌པའེ༌, རེ༌ཕའེ༌འམ༌པའེ༌, 
GEN.15.21	ཨ༌མོར༌པའེ༌, ཀེ༌ནན༌པའེ༌, གིར༌གཤ༌པའེ༌ དང༌ ཡེ༌བས༌པའེ༌ ས༌ཀྱད༌གུན༌ ཨིན༌ནོག༌།
GEN.16.1	ཨབ༌རམ༌མི༌ ན༌མ༌ སཱ༌རཱིའ༌ ཕྲུ༌གུ༌ མ༌ནེ༌ མ༌ཇོར༌, ཨིན༌ནའང༌ ཁོའ༌ ཧཱ༌གར༌ ཟེར༌ཁན༌ནི༌ ཨི༌ཇིབ༌མ༌ ཚེ༌ཡོག༌ཞིག༌ ཡོད༌པིན༌། 
GEN.16.2	སཱ༌རཱིའི༌ ཨབ༌རམ༌མ༌ ཟེརས༌, "ཡ༌ཝའེ༌ ང༌ ཕྲུ༌གུ༌ སྐྱེ༌ ཅུག༌ག༌ མ༌ཛདས༌པ༌, ཁྱོ༌རང༌ངི༌ ངའེ༌ ཨི༌ཇིབ༌མ༌ ཚེ༌ཡོག༌ ཉམ༌པོ༌ བྲེལ༌ཅོས༌། ཅི༌རྒྱུས༌, ཁོ༌ རྒྱུད༌ཏེ༌ ང༌ ཕྲུ༌གུ༌ ཐོབ༌སྲིད༌ཅེས༌ ཨིན༌ནོག༌།" ཨབ༌རམ༌མི༌ སཱ༌རཱིའི༌ ཟེར༌ཁན༌བོ༌ ཁའ༌ཉནས༌།
GEN.16.3	ཏེན༌ན༌བོའེ༌ཕིའ༌ སཱ༌རཱིའི༌, ཨི༌ཇིབ༌མ༌ ཚེ༌ཡོག༌ ཧཱ༌གར༌ ཨབ༌རམ༌མི༌ ན༌མ༌ ཉིས༌པ༌ ཅོ༌ཅེས༌ལ༌ ཏངས༌ ༼འི༌བོ༌ བྱུང༌ ཟ༌ནེ༌ ཨབ༌རམ༌ ཀེ༌ནན༌ནི༌ ཡུལ༌ལི༌ ནང༌ང༌ ཚུགས༌ཏེ༌ ལོ༌ 10 ཆའད༌པིན༌༽། 
GEN.16.4	ཨབ༌རམ༌མི༌ ཧཱ༌གར༌ ཉམ༌པོ༌ ལུས༌བྲེལ༌ བོར༌པ༌ ཁོ༌ སྐྱེ༌ཅེས༌མ༌ཞིག༌ རྒྱུར༌། ཏེ༌བོ༌ རྒྱུས༌ ཆ༌ནའང༌, ཧཱ༌གར༌ ཕོ༌སོ༌ཅན༌ རྒྱུར༌ཏེ༌ སཱ༌རཱིའ༌ ཀུས༌པ༌ མི༌ཅོ༌ཅེས༌ གོ༌ཟུགས༌། 
GEN.16.5	ཏེ༌ནེ༌ སཱ༌རཱིའི༌ ཨབ༌རམ༌མ༌ ཟེརས༌, "ཧཱ༌གར༌རི༌ ངའ༌ ངན༌པ༌ ཅོ༌ཅེས༌པོ༌ ཁྱོ༌རང༌ངི༌ སྐྱོན༌ ཨིན༌ནོག༌། ཁྱོ༌རང༌ང༌ ངའེ༌ ང༌རང༌ངི༌ ཚེ༌ཡོག༌པོ༌ ཏངས༌པིན༌ ཡང༌ ཁོའ༌ སྐྱེ༌ཅེས༌མ༌ཞིག༌ རྒྱུར༌ཁན༌བོ༌ རྒྱུས༌ ཆ༌ནའང༌, ཁོའེ༌ ངའ༌ ཀུས༌པ༌ ཅོ༌ཅེས༌ ཕངས༌། ཡ༌ཝའེ༌ ང༌དང༌ ཉིས༌ཀོའེ༌ ནང༌ནེ༌ ནོངས༌ཅན༌བོའ༌ ཁྲིམས༌ཅད༌ ཛད༌ཤིག༌།"
GEN.16.6	ཨབ༌རམ༌མི༌ ཟེརས༌, "ལྟོས༌, ཁོ༌ ཁྱོ༌རང༌ངི༌ ཚེ༌ཡོག༌ ཨིན༌ནོག༌, ཁྱོ༌རང༌ ཐད༌ཁན༌བོ༌ ཁོ༌ ཉམ༌པོ༌ ཅོས༌།" ཏེ༌ནེ༌ སཱ༌རཱིའི༌ ཧཱ༌གར༌ལ༌ རྒྱལ༌ལ༌ མ༌ཅོས༌ པ༌སང༌ ཁོ༌ ཏེ༌ ནས༌ས༌ནེ༌ ཤོར༌ཏེ༌ སོང༌།"
GEN.16.7	རི༌སྟོང༌ངི༌ ནང༌ང༌ ཆུ༌མིག༌ཤིག༌གི༌ དུན༌ལ༌ ཡ༌ཝའེ༌ ཕོ༌ཉ༌ ཧཱ༌གར༌ ཐུག༌ག༌ལ༌ སྐྱོདས༌ ༼ཏེ༌ ཆུ༌མིག༌པོ༌ ཤུར༌རི༌ རྒྱ༌ལམ༌མི༌ཀ༌ ཡོད༌པིན༌༽། 
GEN.16.8	ཕོ༌ཉའེ༌ མོལས༌, "ཧཱ༌གར༌, སཱ༌རཱིའི༌ ཚེ༌ཡོག༌, ཁྱོ༌རང༌ ཀ༌ནེ༌ ཡོངས༌པིན༌, ཡང༌ ཀ༌རུ༌ ཆའད༌?" ཁོའེ༌ ཟེརས༌, "ང༌ སཱ༌རཱིའི༌ ངའེ༌ སྤོན༌མོ༌ནེ༌ ཤོར༌ཏེ༌ ཆའད༌།"
GEN.16.9	ཏེ༌ནེ༌ ཡ༌ཝའེ༌ ཕོ༌ཉའེ༌ ཁོའ༌ མོལས༌, "རང༌ངི༌ སྤོན༌མོ༌ ཡོད༌ས༌ ལོགས༌ཏེ༌ སོང༌, ཡང༌ ཁོའེ༌ ཝང༌ངི༌ ཡོག༌ག༌ དུག༌། 
GEN.16.10	ངའེ༌ ཁྱོ༌རང༌ངི༌ ཕོར༌རྒྱུད༌གུན༌ རྩི༌ མི༌ཉན༌ཅེས༌ མང༌པོ༌ ཕེལ༌ཅུག༌ཨིན༌།" 
GEN.16.11	ཡ༌ཝའེ༌ ཕོ༌ཉའེ༌ ཡང༌སྐྱར༌ མོལས༌, "ཁྱོ༌རང༌ ཕན༌ཅེས༌མ༌ཞིག༌ ཨིན༌ནོག༌, ཡང༌ ཁྱོ༌རང༌ང༌ བུ༌ཚ༌ཞིག༌ ཇོར༌ཨིན༌། ཁྱོ༌རང༌ངི༌ ཁོའེ༌ མིང༌ང༌ ཨིཤ༌མ༌ཨེལ༌ ཏོག༌ ༼ཀ༌བོའེ༌ ཏོན༌ ནི༌ དཀོན༌མཆོག༌གི༌ སན༌ན༌ ཛདས༌༽, ཅིའ༌ཟེར༌ན༌ ཁྱོ༌རང༌ངི༌ སྡུག༌སྔལ༌གུན༌ ཡ༌ཝའེ༌ སན༌ན༌ ཛད༌ཏེ༌ ཨིན༌ནོག༌། 
GEN.16.12	ཁྱོ༌རང༌ངི༌ བུ༌ཚ༌བོ༌ ནག༌ཚོགས༌སི༌ བུང༌བུ༌ ཙོགས༌ སྐྱོང༌པོ༌ དང༌ ཁའ༌མི༌ཉན༌ ཡོང༌ཨིན༌། ཁོའེ༌ མི༌ཚང༌མ༌ལ༌ ཡང༌ མི༌ཚང༌མའེ༌ ཁོའ༌ རྒྱབ༌གལ༌ ཅོ༌ཨིན༌། ཁོ༌ ཁོ༌རང༌ངི༌ སྤུན༌ལ༌ ཚང༌མ༌ ཉམ༌པོ༌ མ༌ནེ༌ མི༌ཐུན༌།
GEN.16.13	ཧཱ༌གར༌རི༌ ཁོའ༌ ཞལ༌ཏ༌ སལ༌ཁན༌ནི༌ ཡ༌ཝའ༌ ཡང༌ཚན༌ཞིག༌ ཉམ༌པོ༌ བོད༌ད༌ ཛད༌ཏེ༌ ཟེརས༌, "ཉེ༌རང༌ ནི༌ ངའ༌ ཟིགས༌ཁན༌ནི༌ དཀོན༌མཆོག༌ ཨིན༌ནོག༌།" ཁོའེ༌ སམ༌ "ཅི༌ ངའེ༌ ངོས༌པོའ༌ ངའ༌ ཟིགས༌ཁན༌ནི༌ དཀོན༌མཆོག༌ ཇལ༌ཏེ༌ ཨིན༌ནོག༌ག༌?" 
GEN.16.14	ཏེན༌ན༌བོའེ༌ཕིའ༌ ཏེ༌ ཆུ༌དོང༌བོའ༌, ཀ༌དིཤ༌ དང༌ བེ༌རིད༌ གྲོང༌ཁྱེར༌རི༌ པར༌ལ༌ ཡོད༌ཁན༌ནི༌ བེར༌ལ༌ཧཱའི༌རོའི༌ ཟེར༌ར༌ནོག༌ ༼ཀ༌བོའེ༌ ཏོན༌ ནི༌ ངའ༌ ཟིགས༌ཁན༌ནི༌ སོན༌པོ༌ ཞུགས༌ཁན༌ནི༌ ཆུ༌དོང༌༽། 
GEN.16.15	ཨབ༌རམ༌མ༌ ཧཱ༌གར༌ རྒྱུད༌ཏེ༌ བུ༌ཚ༌ཞིག༌ སྐྱེས༌, ཡང༌ ཨབ༌རམ༌མི༌ ཁོའ༌ ཨིཤ༌མ༌ཨེལ༌ མིང༌ང༌ ཏགས༌། 
GEN.16.16	ཧཱ༌གར༌ལ༌ ཨིཤ༌མ༌ཨེལ༌ སྐྱེ༌ ཟ༌ནེ༌ ཨབ༌རམ༌མ༌ ལོ༌ 86 ཆའད༌པིན༌།
MAT.1.1	འི༌བོ༌ ནི༌ ཡེ༌ཤུ༌ མ༌ཤི༌ཀའེ༌ ཕ༌མེས༌པོ༌གུན༌ནི༌ ཐོ༌ཨིན༌, ཁོང༌ རྒྱལ༌པོ༌ དཱ༌བིད༌ དང༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ནོག༌།
MAT.1.2	ཨབ༌ར༌ཧམ༌ ནི༌ ཨི༌སཱག༌གི༌ ཨ༌བ༌ ཨིན༌པིན༌།
MAT.1.2	ཨི༌སཱག༌ ནི༌ ཡ༌ཀོབ༌བི༌ ཨ༌བ༌ ཨིན༌པིན༌།
MAT.1.2	ཡ༌ཀོབ༌ ནི༌ ཡ༌ཧུ༌དཱ༌ དང༌ ཁོའེ༌ ཨ༌ཅོ༌ནོ༌ ཚང༌མའེ༌ ཨ༌བ༌ ཨིན༌པིན༌།
MAT.1.3	ཡ༌ཧུ༌དཱ༌ ནི༌ ཕེ༌རེས༌ དང༌ ཟེ༌རཧ༌ གུན༌ནི༌ ཨ༌བ༌,
MAT.1.3	ཡང༌ ཁོང༌གུན༌ནི༌ ཨ༌མ༌ ནི༌ ཐ༌མར༌ ཨིན༌པིན༌།
MAT.1.3	ཕེ༌རེས༌ ནི༌ ཧེས༌རོན༌ནི༌ ཨ༌བ༌ ཨིན༌པིན༌།
MAT.1.3	ཧེས༌རོན༌ ནི༌ རམ༌མི༌ ཨ༌བ༌ ཨིན༌པིན༌།
MAT.1.4	རམ༌ ནི༌ ཨམ༌མི༌ན༌དབ༌བི༌ ཨ༌བ༌ ཨིན༌པིན༌།
MAT.1.4	ཨམ༌མི༌ན༌དབ༌ ནི༌ ན༌ཧ༌ཤོན༌ནི༌ ཨ༌བ༌ ཨིན༌པིན༌།
MAT.1.4	ན༌ཧ༌ཤོན༌ ནི༌ སལ༌མོན༌ནི༌ ཨ༌བ༌ ཨིན༌པིན༌།
MAT.1.5	སལ༌མོན༌ ནི༌ བོ༌ཨཟ༌ཟི༌ ཨ༌བ༌,
MAT.1.5	ཡང༌ ཁོའེ༌ ཨ༌མ༌ ནི༌ ར༌ཧབ༌ ཨིན༌པིན༌།
MAT.1.5	བོ༌ཨཟ༌ ནི༌ ཨོ༌བེད༌དི༌ ཨ༌བ༌,
MAT.1.5	ཡང༌ ཁོའེ༌ ཨ༌མ༌ ནི༌ རུད༌ ཨིན༌པིན༌།
MAT.1.5	ཨོ༌བེད༌ ནི༌ ཡི༌ཤེའེ༌ ཨ༌བ༌ ཨིན༌པིན༌།
MAT.1.6	ཡི༌ཤེ༌ ནི༌ རྒྱལ༌པོ༌ དཱ༌བིད༌དི༌ ཨ༌བ༌ ཨིན༌པིན༌།
MAT.1.6	དཱ༌བིད༌ ནི༌ སོ༌ལོ༌མོན༌ནི༌ ཨ༌བ༌,
MAT.1.6	ཡང༌ ཁོའེ༌ ཨ༌མ༌ ནི༌ ཨུ༌རི༌ཡཱའི༌ ན༌མ༌ བད༌ཤི༌བ༌ ཨིན༌པིན༌།
MAT.1.7	སོ༌ལོ༌མོན༌ ནི༌ རེ༌ཧབ༌བོ༌འམ༌མི༌ ཨ༌བ༌ ཨིན༌པིན༌།
MAT.1.7	རེ༌ཧབ༌བོ༌འམ༌ ནི༌ ཨ༌བི༌ཡཱའེ༌ ཨ༌བ༌ ཨིན༌པིན༌།
MAT.1.7	ཨ༌བི༌ཡཱ༌ ནི༌ ཨ༌སའི༌ ཨ༌བ༌ ཨིན༌པིན༌།
MAT.1.8	ཨ༌ས༌ ནི༌ ཡེ༌ཧོ༌ཤ༌ཕད༌དི༌ ཨ༌བ༌ ཨིན༌པིན༌།
MAT.1.8	ཡེ༌ཧོ༌ཤ༌ཕད༌ ནི༌ ཡེ༌ཧོ༌རམ༌མི༌ ཨ༌བ༌ ཨིན༌པིན༌།
MAT.1.8	ཡེ༌ཧོ༌རམ༌ ནི༌ ཨུཟ༌ཟི༌ཡཱའི༌ ཨ༌བ༌ ཨིན༌པིན༌།
MAT.1.9	ཨུཟ༌ཟི༌ཡཱ༌ ནི༌ ཡོ༌ཐམ༌མི༌ ཨ༌བ༌ ཨིན༌པིན༌།
MAT.1.9	ཡོ༌ཐམ༌ ནི༌ ཨ༌ཧ༌ཟིའི༌ ཨ༌བ༌ ཨིན༌པིན༌།
MAT.1.9	ཨ༌ཧ༌ཟི༌ ནི༌ ཧི༌ཟི༌ཀི༌ཡའི༌ ཨ༌བ༌ ཨིན༌པིན༌།
MAT.1.10	ཧི༌ཟི༌ཀི༌ཡ༌ ནི༌ མ༌ན༌ཤེའེ༌ ཨ༌བ༌ ཨིན༌པིན༌།
MAT.1.10	མ༌ན༌ཤེ༌ ནི༌ ཨ༌མོན༌ནི༌ ཨ༌བ༌ ཨིན༌པིན༌།
MAT.1.10	ཨ༌མོན༌ ནི༌ ཡོ༌ཤི༌ཡཱའི༌ ཨ༌བ༌ ཨིན༌པིན༌།
MAT.1.11	ཡང༌ མག༌གི༌ སྟིང༌ནེ༌ ཡ༌ཧུ༌དཱ༌པ༌གུན༌ བ༌བེ༌ལོན༌ལ༌ ཁྱེར༌རི༌ དུས༌ ཡོ༌ཤི༌ཡཱ༌ ནི༌ ཡེ༌ཀོ༌ནི༌ཡཱ༌ དང༌ ཁོའེ༌ ཨ༌ཅོ༌ནོ༌གུན༌ནི༌ མེ༌མེ༌ རྒྱུར༌།
MAT.1.12	བ༌བེ༌ལོན༌ལ༌ ཁྱེར༌ཏེ༌ སྟིང༌ནེ༌
MAT.1.12	ཡེ༌ཀོ༌ནི༌ཡཱ༌ ནི༌ ཤའལ༌ཏི༌ཡེལ༌ལི༌ ཨ༌བ༌ ཨིན༌པིན༌།
MAT.1.12	ཤའལ༌ཏི༌ཡེལ༌ ནི༌ ཟེ༌རུཔ༌བ༌བེལ༌ལི༌ མེ༌མེ༌ ཨིན༌པིན༌།
MAT.1.13	ཟེ༌རུཔ༌བ༌བེལ༌ ནི༌ ཨ༌བི༌ཧུད༌དི༌ ཨ༌བ༌ ཨིན༌པིན༌།
MAT.1.13	ཨ༌བི༌ཧུད༌ ནི༌ ཨེ༌ལི༌ཡ༌ཀིམ༌མི༌ ཨ༌བ༌ ཨིན༌པིན༌།
MAT.1.13	ཨེ༌ལི༌ཡ༌ཀིམ༌ ནི༌ ཨ༌ཟོར༌རི༌ ཨ༌བ༌ ཨིན༌པིན༌།
MAT.1.14	ཨ༌ཟོར༌ ནི༌ ཟ༌དོག༌གི༌ ཨ༌བ༌ ཨིན༌པིན༌།
MAT.1.14	ཟ༌དོག༌ ནི༌ ཨ༌ཀིམ༌མི༌ ཨ༌བ༌ ཨིན༌པིན༌།
MAT.1.14	ཨ༌ཀིམ༌ ནི༌ ཨེ༌ལི༌ཧུད༌དི༌ ཨ༌བ༌ ཨིན༌པིན༌།
MAT.1.15	ཨེ༌ལི༌ཧུད༌ ནི༌ ཨེ༌ལི༌འ༌ཟར༌རི༌ ཨ༌བ༌ ཨིན༌པིན༌།
MAT.1.15	ཨེ༌ལི༌འ༌ཟར༌ ནི༌ མད༌ཐན༌ནི༌ ཨ༌བ༌ ཨིན༌པིན༌།
MAT.1.15	མད༌ཐན༌ ནི༌ ཡ༌ཀོབ༌བི༌ ཨ༌བ༌ ཨིན༌པིན༌།
MAT.1.16	ཡ༌ཀོབ༌ ནི༌ ཡོ༌སེབ༌བི༌ ཨ༌བ༌ ཡང༌ ཡོ༌སེབ༌བི༌ ན༌མ༌ ནི༌ མིར༌ཡམ༌ ཨིན༌པིན༌, ཁོའ༌ ཡེ༌ཤུ༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ལྟམས༌།
MAT.1.17	དོར༌ལྡུས༌ན༌ ཨབ༌ར༌ཧམ༌ནེ༌ རྒྱལ༌པོ༌ དཱ༌བིད༌དི༌ པར༌ལ༌ མི༌རབས༌ 14༌, ཡང༌ རྒྱལ༌པོ༌ དཱ༌བིད༌དི༌ དུས༌ནེ༌ ཡ༌ཧུ༌དཱ༌པ༌གུན༌ བ༌བེ༌ལོན༌ནི༌ ཡུལ༌ལ༌ ཁྱེར༌ཁྱེར༌ ཚག༌པ༌ མི༌རབས༌ 14, ཡང༌ ཡ༌ཧུ༌དཱ༌པ༌གུན༌ བ༌བེ༌ལོན༌ལ༌ ཁྱེར༌ཁན༌ནི༌ དུས༌ནེ༌ མ༌ཤི༌ཀའེ༌ དུས༌ ཚག༌པ༌ མི༌རབས༌ 14 ཡོད༌ཏེ༌ ཨིན༌ནོག༌།
MAT.1.18	ཡེ༌ཤུ༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ ཁྲུང༌ ཚུལ༌ ནི༌ འི༌ཟུག༌གི༌ བྱུངས༌ཏེ༌ ཨིན༌པིན༌, ཁོང༌ངི༌ ཨ༌མ༌ མིར༌ཡམ༌མི༌ ཡོ༌སེབ༌ ཉམ༌པོ༌ ན༌མ༌ ཅོ༌ཅེས༌ལ༌ ཁའ༌ཆམས༌ཏེ༌ ཨིན༌པིན༌། ཨིན༌ནའང༌ ཁོང༌གུན༌ ཛོམས༌ཏེ༌ ཉམ༌པོ༌ དུག༌གི༌ སང༌ སྔུན༌ལ༌ དམ༌པའེ༌ ཐུག༌ཉིད༌དི༌ མིར༌ཡམ༌ སྐྱེ༌ཅེས༌མ༌ཞིག༌ རྒྱུར༌ཅུགས༌། 
MAT.1.19	ཁོ༌ ན༌མ༌ དྲི༌ཁན༌ ཡོ༌སེབ༌, མི༌ དྲང༌པོ༌ཞིག༌ ཨིན༌པ༌, མིར༌ཡམ༌མ༌ མི༌གུན༌ནི༌ དུན༌ལ༌ ཁྲེལ༌བ༌ ཆ༌ མི༌ཅུག༌ སམས༌ཏེ༌, ཁོ༌རང༌ངི༌ སམ༌བའེ༌ ནང༌ང༌ སང༌ཝའེ༌ ཐོག༌ནེ༌ མིར༌ཡམ༌ ཉམ༌པོ༌ ན༌མ༌ མི༌ཅོ༌ སམས༌ཏེ༌ ཐག༌ཅདས༌།
MAT.1.20	ཏེ༌ཟུག༌ ཐག༌ཅད༌ཏེ༌ སྟིང༌ནེ༌, ཡོ༌སེབ༌བི༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཕོ༌ཉའེ༌ འི༌ཟུག༌ མོལ༌ཨིན༌ ཇལ༌, "རྒྱལ༌པོ༌ དཱ༌བིད༌དི༌ ཕོར༌རྒྱུད༌ ཡོ༌སེབ༌, མིར༌ཡམ༌མ༌ ན༌མ༌ ཅོས༌ཏེ༌ ཁྱེར༌ཅེས༌ལ༌ ཇིགས༌ མ༌ཇིགས༌, མིར༌ཡམ༌མི༌ ནང༌ང༌ ཆགས༌ཁན༌ནི༌ ཕྲུ༌གུ༌བོ༌ དམ༌པའེ༌ ཐུག༌ཉིད༌དི༌ ཞས༌ཏེ༌ ཨིན༌། 
MAT.1.21	མིར༌ཡམ༌མ༌ བུ༌ཚ༌ཞིག༌ སྐྱེ༌ཨིན༌, ཡང༌ ཁྱོ༌རང༌ངི༌ ཁོང༌ངི༌ ཚན༌ལ༌ ཡེ༌ཤུ༌
MAT.1.22	ལུང༌སྟོན༌པ༌ ཡེ༌ཤ༌ཡཱ༌ རྒྱུད༌ཏེ༌ དཀོན༌མཆོག༌གི༌ མོལ༌ཁན༌ ཚང༌མ༌ གྲུབ༌ཅེས༌སི༌ ཕིའ༌ ཏེ༌ ཚང༌མ༌ བྱུངས༌ཏེ༌ ཨིན༌ནོག༌། ཡེ༌ཤ༌ཡཱའེ༌ བྲིས༌ཁན༌བོ༌ ནི༌,
MAT.1.23	"ལྟོས༌ ན༌ཆུང༌, བུ༌ཚ༌ ཉམ༌པོ༌ བྲེལ༌ མ༌ཆའ༌ཁན༌ ཞིག༌གི༌ ནང༌ང༌
MAT.1.23	ཕྲུ༌གུ༌ ཆགས༌ཏེ༌ བུ༌ཚ༌ཞིག༌ ཇོར༌ཨིན༌,
MAT.1.23	ཡང༌ ཁོང༌ངི༌ ཚན༌ལ༌ ཨེམ༌མ༌ནུ༌ཨེལ༌ ཞུ༌ཨིན༌,
MAT.1.23	ཀ༌བོའེ༌ ཏོན༌ཏག༌པོ༌ ནི༌ "དཀོན༌མཆོག༌ ང༌དང༌ ཉམ༌པོ༌" ཨིན༌ནོག༌།
MAT.1.24	ཡོ༌སེབ༌བ༌ ཉིད༌ཚད༌ད༌ཅིག༌, གཙོ༌བོའེ༌ ཕོ༌ཉའེ༌ མོལ༌ཁན༌ ནང༌ཞིན༌ མིར༌ཡམ༌ ཉམ༌པོ༌ ན༌མ༌ ཅོས༌ཏེ༌ ཁོ༌རང༌ངི༌ ཁང༌པ༌ ཁྱེརས༌། 
MAT.1.25	ཨིན༌ནའང༌ སྲས༌པོ༌ ཇོར༌ཇོར༌ ཚོག༌པ༌ ཡོ༌སེབ༌བི༌ མིར༌ཡམ༌ ཉམ༌པོ༌ ལུས༌བྲེལ༌ མ༌ནེ༌ མ༌བོརས༌, ཡང༌ སྲས༌པོའེ༌ ཚན༌ལ༌ ཡོ༌སེབ༌བི༌ ཡེ༌ཤུ༌ ཏག༌ག༌ ཛདས༌།།
MAT.2.1	ཧེ༌རོ༌དཱ༌ རྒྱལ༌པོ༌ ཨིན༌ ཟ༌ནེ༌, ཡ༌ཧུ༌དཱའེ༌ ཡུལ༌ལི༌ བེད༌ལེ༌ཧེམ༌མི༌ ནང༌ང༌ ཡེ༌ཤུ༌ སྐུ༌ ལྟམས༌། ཏེ༌དུས༌ལ༌ ཤར༌ ཆོགས༌ནེ༌ ཤེས༌རབས༌ཅན༌ སྐར༌མ༌ སིལ༌ཁན༌ནི༌ མི༌ ཁ༌ཅིག༌ ཡེ༌རུ༌ཤ༌ལེམ༌མི༌ རྒྱལ༌ས༌ ཡོངས༌ཏེ༌ 
MAT.2.2	དྲིས༌, "ཡ༌ཧུ༌དཱ༌པའེ༌ རྒྱལ༌པོ༌ ལྟམས༌ཁན༌བོ༌ ཀ༌ནེ༌ དུག༌? ང༌ཞའ༌ ཁོང༌ངི༌ སྐར༌མ༌ ཤར༌ ཆོགས༌ལ༌ ཐོང༌པ༌, ཁོང༌ང༌ ཅོལ༌ལ༌ ཡོངས༌པིན༌།"
MAT.2.3	ཏེ༌ སྤེ༌ར༌བོ༌ ཚོར༌ར༌ཅིག༌, རྒྱལ༌པོ༌ ཧེ༌རོ༌དཱ༌ ཧ༌ལས༌ཏེ༌ ཇིགས༌ ཡང༌ ཡེ༌རུ༌ཤ༌ལེམ༌པ༌ ཚང༌མའང༌། 
MAT.2.4	རྒྱལ༌པོ༌ ཧེ༌རོ༌དཱ༌དི༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ ཚང༌མ༌ བོད༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཀ༌རུ༌ ཁྲུངས༌ཤེས༌ དུག༌ ཟེར༌ཏེ༌ དྲིས༌།
MAT.2.5	ཁོང༌གུན༌ནི༌ ལན༌ཏངས༌, "ཡ༌ཧུ༌དཱའེ༌ གྲོང༌ཁྱེར༌ བེད༌ལེ༌ཧེམ༌མ༌: ཀ༌ཟུག༌ ལུང༌སྟོན༌པ༌ མི༌ཀའི༌ དཀོན༌མཆོག༌གི༌ མོལ༌ལ༌ ཛད༌ཁན༌བོ༌ བྲིའ༌ ཛད༌ཏེ༌ ཨིན༌ནོག༌,
MAT.2.6	" 'ཡ༌ཧུ༌དཱའེ༌ གྲོང༌ཁྱེར༌ བེད༌ལེ༌ཧེམ༌,
MAT.2.6	" ཡ༌ཧུ༌དཱ༌པའེ༌ ཡུལ༌ཇོངས༌སི༌ ནང༌ང༌ ཁྱོ༌ཞའེ༌ གྲོང༌ཁྱེར༌ ཆུ༌ངུན༌བོའང༌,
MAT.2.6	གྲོང༌ཁྱེར༌ མ༌ ཁག༌ཅན༌ཞིག༌ རྒྱུར༌ཨིན༌,
MAT.2.6	ཅིའ༌ཟེར༌ན༌ ཁྱོ༌ཞའེ༌ ཕྲོ༌ནེ༌ ཏེ༌ཟུག༌ ཝང༌སྲུལ༌པ༌ཞིག༌ ཡོང༌ཨིན༌,
MAT.2.6	ཀ༌བོའེ༌ ཨིས༌ར༌ཨེལ༌པ༌ ངའེ༌ མི༌གུན༌ལ༌ ལུག༌རྫི༌ ཚུལ༌ལ༌ ལྟ༌སྟོག༌ ཅོ༌ཨིན༌།"
MAT.2.7	ཏེ༌ནེ༌ ཧེ༌རོ༌དཱ༌དི༌ ཤར༌ ཆོགས༌སི༌ ཤེས༌རབས༌ཅན༌གུན༌ སུའང༌ རྒྱུས༌ཆའ༌ མ༌ཅུག༌ག༌ ཅིག༌པོ༌ བོད༌ཏེ༌ སྐར༌མ༌ གོ༌མ༌རང༌ ཐོང༌ཁན༌ནི༌ དུས༌པོ༌ རྒྱུས༌ཅོས༌། 
MAT.2.8	ཁོའེ༌ ཁོང༌གུན༌ བེད༌ལེ༌ཧེམ༌མ༌ ལམ༌ཅུགས༌ཏེ༌ ཟེརས༌, "སོང༌, ཞིབ༌སལ༌ ཅོས༌ཏེ༌ ཕྲུ༌གུ༌བོ༌ ཙོལ༌, ཡང༌ ཁོང༌ ཐོབ༌བ༌ཅིག༌ ལོགས༌ཏེ༌ ཡོངས༌ཏེ༌ ངའ༌ ཤོད༌, ཅིའ༌ཟེར༌ན༌ ངའ༌ ཁོང༌ ཇལ༌ལ༌ སོང༌ཏེ༌ ཁོང༌ང༌ ཅོལ༌ཨིན༌།"
MAT.2.9	རྒྱལ༌པོའེ༌ སྤེ༌ར༌ ཟེར༌ཁན༌གུན༌ ཉན༌ཏེ༌ སྟིང༌ནེ༌, ཁོང༌གུན༌ ཤར༌ ཆོགས༌ལ༌ ཐོང༌ཁན༌ནི༌ སྐར༌མའེ༌ རྒྱབ༌ནེ༌ སོང༌, ཀ༌བོ༌ ཕྲུ༌གུ༌ ཡོད༌སའེ༌ ནས༌སའེ༌ཀ༌ སླེབ༌བ༌ཅིག༌, ནམ༌ཁའེ༌ ནང༌ང༌ གྲུལ༌ མ༌གྲུལ༌ལ༌ དུགས༌། 
MAT.2.10	སྐར༌མ༌བོ༌ གྲུལ༌ མ༌གྲུལ༌ལ༌ དུགས༌ཏེ༌ ཐོང༌ང༌ཅིག༌, ཁོང༌གུན༌ནི༌ སེམས༌ ཐད༌པོའེ༌ གངས༌། 
MAT.2.11	ཁང༌པའེ༌ ནང༌ང༌ ཆའ༌ཅིག༌, ཁོང༌གུན༌ནི༌ ཕྲུ༌གུ༌ ཁོང༌རང༌ངི༌ ཨ༌མ༌ མིར༌ཡམ༌ ཉམ༌པོ༌ ཐོང༌, ཡང༌ ཁོང༌གུན༌ནི༌ པིག༌མོའེ༌ཀ༌ གྱེལ༌ཏེ༌ ཀུས༌པ༌ ཉམ༌པོ༌ ཆག༌ཕུལས༌། ཏེ༌ནེ༌ སྟེར༌སྒམ༌གུན༌ ཕེས༌ཏེ༌ སེར༌, དྲི༌ཞིམ༌ཅན༌ནི༌ སྤོས༌ དང༌ མིར༌ ཟེར༌ཁན༌ནི༌ དྲི༌ཞིམ༌ཅན༌ནི༌ མར༌ནག༌གི༌ སྐྱེས༌གུན༌ ཁོང༌ང༌ ཕུལས༌།
MAT.2.12	ཡང༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཁོང༌གུན༌ལ༌ རྒྱལ༌པོ༌ ཧེ༌རོ༌དཱ༌ ཡོད༌ས༌ ལོགས༌ཏེ༌ མི༌ཆ༌ཅེས༌ལ༌ སྤང༌པུད༌པ༌, ལམ༌ སོ༌སོ༌ཞིག༌ནེ༌ རང༌ཡུལ༌ལ༌ ལོགས༌ཏེ༌ སོང༌།
MAT.2.13	ཤེས༌རབས༌ཅན༌གུན༌ ལོགས༌ཏེ༌ ཆའ༌ཅིག༌, དཀོན༌མཆོག༌གི༌ ཕོ༌ཉ༌ཞིག༌ ཡོ༌སེབ༌བི༌ ཉི༌ལམ༌མི༌ ནང༌ང༌ མོལ༌ཨིན༌ ཇལ༌, "ལོངས༌, ཕྲུ༌གུ༌ དང༌ ཁོང༌ངི༌ ཨ༌མའ༌ ཨི༌ཇིབ༌བི༌ ཡུལ༌ཇོངས༌ལ༌ ཁྲིད༌ཏེ༌ ཤོར༌། ཡང༌ ནམ༌ཚོག༌པ༌ ངའེ༌ མི༌ཟེར༌ ཏེ༌ཏེ༌ཚོག༌པ༌ ཏེ༌རུ༌ དུག༌, ཅིའ༌ཟེར༌ན༌ རྒྱལ༌པོ༌ ཧེ༌རོ༌དཱ༌དི༌ འི༌ ཕྲུ༌གུ༌བོ༌ སད༌ཅེས༌ལ༌ ཙལ༌ཨིན༌།"
MAT.2.14	ཡོ༌སེབ༌ ལངས༌ཏེ༌ ཕྲུ༌གུ༌ དང༌ ཕྲུ༌གུའི༌ ཨ༌མ༌ མིར༌ཡམ༌ ཉིས༌ཀོ༌ ཁྲིད༌ཏེ༌ ཏེན༌ན༌ ཚན༌ལ༌ ཨི༌ཇིབ༌བི༌ ཡུལ༌ལ༌ ཤོར༌ཏེ༌ སོང༌, 
MAT.2.15	ཀ༌རུ༌ ཁོང༌གུན༌ རྒྱལ༌པོ༌ ཧེ༌རོ༌དཱ༌ ཤི༌ཤི༌ ཚོག༌པ༌ ཞུགས༌། ཀ༌ཟུག༌གི༌ དཀོན༌མཆོག༌གི༌ ལུང༌སྟོན༌པ༌ རྒྱུད༌ཏེ༌, "ངའེ༌ ཨི༌ཇིབ༌ ཡུལ༌ནེ༌ ཕི༌ལོག༌ག༌ ང༌རང༌ངི༌ བུ༌ཚ༌ བོད༌པིན༌"
MAT.2.16	རྒྱལ༌པོ༌ ཧེ༌རོ༌དཱ༌དི༌ ཤེས༌རབས༌ཅན༌གུན༌ནི༌ གོབ༌སྐོར༌ ཏང༌ཁན༌བོ༌ ཧ༌གོ༌པ༌ མ༌སྲན༌ཏྲེ༌ སྲོ༌ ཡོངས༌། ཁོའེ༌ བེད༌ལེ༌ཧེམ༌ དང༌ ཏེའེ༌ ཉེ༌ཁོར༌རི༌ ཡུལ༌ལི༌ ནང༌ང༌ ཡོད༌ཁན༌ནི༌ བུ༌ཚ༌ ལོ༌ ཉིས༌ ཡང༌ ཏེ༌སང༌ ཆུང༌ང༌ ཚང༌མ༌ སོད༌ ཟེར༌ཏེ༌ བཀའ༌ ཏངས༌, ཀ༌བོ༌ ཤེས༌རབས༌ཅན༌གུན༌ནི༌ དང༌པོ༌རང༌ སྐར༌མ༌བོ༌ ཐོང༌ ཟེར༌ཁན༌ནི༌ དུས༌ ནང༌ཞིན༌ ཨིན༌པིན༌། 
MAT.2.17	ཏེ༌ནེ༌ ལུང༌སྟོན༌པ༌ ཡེ༌རེམ༌ཡཱའི༌ རྒྱུད༌ཏེ༌ དཀོན༌མཆོག༌གི༌ མོལ༌ཁན༌གུན༌ གྲུབ༌། ཏེ༌བོ༌ ནི༌,
MAT.2.18	"ར༌མའེ༌ ཡུལ༌ནེ༌ སྐད༌ ཚོར༌ཨིན༌,
MAT.2.18	ངུ༌ཨིན༌ ཡང༌ སྡུག༌པོ༌ ཅོ༌ཨིན༌།
MAT.2.18	ར༌ཧེལ༌ལི༌ ཕོར༌རྒྱུད༌ རང༌ངི༌ ཕྲུ༌གུ༌གུན༌ནི༌ ཕིའ༌ ངུ༌ཨིན༌,
MAT.2.18	ཨིན༌ནའང༌ སེམས༌སོ༌ མི༌གོས༌,
MAT.2.18	ཅིའ༌ཟེར༌ན༌ ཕྲུ༌གུ༌གུན༌ ཤི༌ཏེ༌ མེད༌།
MAT.2.19	རྒྱལ༌པོ༌ ཧེ༌རོ༌དཱ༌ ཤི༌ཏེ༌ སྟིང༌ནེ༌, ཡོ༌སེབ༌ ཨི༌ཇིབ༌བི༌ ཡུལ༌ལ༌ ཡོད༌དི༌ དུས༌ལ༌ ཁོའ༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཕོ༌ཉ༌ཞིག༌གི༌ མོལས༌, 
MAT.2.20	"ལོངས༌, ཕྲུ༌གུ༌ དང༌ ཁོང༌ངི༌ ཨ༌མ༌ ཁྲིད༌ཏེ༌ ཨིས༌ར༌ཨེལ༌ལི༌ ཡུལ༌ལ༌ སོང༌ ཅིའ༌ཟེར༌ན༌ ཕྲུ༌གུ༌ སད༌ད༌ལ༌ ཙལ༌ཁན༌གུན༌ ཤི༌ཏེ༌ མེད༌།"
MAT.2.21	ཏེ༌བོའེ༌ཕིའ༌ ཡོ༌སེབ༌ ལངས༌ཏེ༌ ཕྲུ༌གུ༌ དང༌ ཁོང༌ངི༌ ཨ༌མ༌ ཁྲིད༌ཏེ༌ ཨིས༌ར༌ཨེལ༌ལི༌ ཡུལ༌ལ༌ ལོགས༌ཏེ༌ སོང༌། 
MAT.2.22	ཨིན༌ནའང༌ ཡོ༌སེབ༌བི༌ ཨར༌ཁེལ༌ཡིས༌ ཁོའེ༌ ཨ༌བ༌ ཧེ༌རོ༌དཱ༌དི༌ ཚབས༌ལ༌ ཡ༌ཧུ༌དཱའེ༌ རྒྱལ༌པོ༌ ཅོ༌ཁན༌བོ༌ ཚོར༌ར༌ཅིག༌, ཁོ༌ ཡ༌ཧུ༌དཱའེ༌ ཡུལ༌ཇོངས༌ལ༌ ལོགས༌ཏེ༌ ཆ༌ཅེས༌ལ༌ ཇིགས༌། ཁོའ༌ ཉི༌ལམ༌མི༌ ནང༌ང༌ སྤང༌པུད༌ད༌ ཛད༌ པ༌སང༌ གཱ༌ལིལ༌ལིའི༌ ཡུལ༌ཇོངས༌ལ༌ སོང༌། 
MAT.2.23	ཁོང༌གུན༌ སོང༌ཏེ༌ ན༌ཙ༌རེད༌ ཟེར༌ཁན༌ནི༌ གྲོང༌ཁྱེར༌རི༌ ནང༌ང༌ དུགས༌། ཏེན༌ན༌བོའེ༌ཕིའ༌ སྔུན༌མའེ༌ ལུང༌སྟོན༌པ༌གུན༌ནི༌ ཁོང༌ངི༌ སྐོར༌ལ༌ མོལ༌ཁན༌བོ༌ དྲན༌དྲ༌ གྲུབ༌, "ཁོང༌ང༌ ན༌ཙ༌རེད༌པ༌ ཞུའ༌ཨིན༌།"
MAT.3.1	ལོ༌ མང༌པོའེ༌ སྟིང༌ནེ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ ཆོས༌ཤད༌ཅེས༌ གོ༌ཟུགས༌, ཁོང༌ངི༌ ཡ༌ཧུ༌དཱའེ༌ རི༌སྟོང༌ངི༌ ནང༌ང༌ མི༌གུན༌ལ༌ ཆོས༌ཤད༌ཨིན༌ 
MAT.3.2	མོལས༌, "ནམ༌ཁའེ༌ རྒྱལ༌སྲིད༌ ཉེ༌མོའ༌ སླེབས༌ཏེ༌ ཨིན༌ནོག༌, གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམས༌ རྒྱུར༌ཤིག༌།" 
MAT.3.3	ལུང༌སྟོན༌པ༌ ཡེ༌ཤ༌ཡཱའེ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ སྐོར༌ལ༌ མོལ༌དུག༌,
MAT.3.3	"རི༌སྟོང༌ངི༌ ནང༌ནེ༌ སྐད༌ཞིག༌གི༌ མོལ༌ཨིན༌ ཚོར༌,
MAT.3.3	'གཙོ༌བོ༌ ཕེབ༌ཤེས༌ལ༌ གྲལ༌གྲིག༌ ཅོ༌ཤིག༌,
MAT.3.3	ཡང༌ ཁོང༌ངི༌ ཕེབས༌ལམ༌བོ༌ དྲང༌པོ༌ ཅོ༌ཤིག༌།'"
MAT.3.4	ཡོ༌ཧཱ༌ནན༌ནི༌ རྔ༌བོང༌ངི༌ བལ༌ལ༌ ཐགས༌ཁན༌ནི༌ ཀོས༌ དང༌ སྐེད༌པ༌ ཀོའེ༌ སྐེ༌རག༌ ཅིང༌ངད༌པིན༌། ཁོང༌ངི༌ ཁར༌ཇི༌ ནི༌ བུ༌ཙིག༌ དང༌ རི༌སྟོང༌ངི༌ རང༌རྩི༌ ཨིན༌པིན༌། 
MAT.3.5	ཏེ༌དུས༌ ཡེ༌རུ༌ཤ༌ལེམ༌, ཡ༌ཧུ༌དཱ༌ གང༌པོ༌ དང༌ ཡོར༌དཱན༌ ལུང༌པ༌ གང༌པོའེ༌ མི༌གུན༌ ཁོང༌ང༌ ལྟ༌ཅེས༌ དང༌ ཉན༌ན༌ལ༌ སོང༌། 
MAT.3.6	ཁོང༌གུན༌ནི༌ རང༌རང༌ངི༌ སྡིག༌པའེ༌ ལས༌གུན༌ མི༌གུན༌ནི༌ དུན༌ལ༌ ཤདས༌ པ༌སང༌ ཡོ༌ཧཱ༌ནན༌ནི༌ ཁོང༌གུན༌ལ༌ ཡོར༌དཱན༌ ལྩངས༌པོའེ༌ ནང༌ང༌ ཁྲུས༌སལ༌ལ༌ ཛདས༌།
MAT.3.7	ཨིན༌ནའང༌ ཕ༌རུ༌ཤི༌པ༌ དང༌ སད༌དུ༌ཀི༌པ༌ མང༌པོ༌ཞིག༌ ཁྲུས༌ལེན༌ན༌ ཡོང༌ཨིན༌ ཟིགས༌ཏེ༌ ཡོ༌ཧཱ༌ནན༌ནི༌ མོལས༌, "ཝ༌ ཏུག༌རུལ༌ལི༌ ཕོར༌རྒྱུད༌གུན༌, ཡོང༌ཅེས༌ཅན༌ནི༌ དཀོན༌མཆོག༌གི༌ ཆད༌པ༌ནེ༌ ཤོར༌ ཟེར༌ཏེ༌ ཁྱོ༌ཞའ༌ སྤང༌ སུའི༌ ཕུདས༌། 
MAT.3.8	སྡིག༌པ༌གུན༌ སྤངས༌ཏེ༌ གྱོད༌པ༌ ཅོས༌ཁན༌ནི༌ བྲས༌བུ༌ སྨིན༌ཅུག༌། 
MAT.3.9	ཡང༌ ཁྱོ༌ཞའེ༌ མ༌སམ༌ཤིག༌ 'ང༌ཞའ༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ པ༌སང༌ སྐྱོབ༌ཨིན༌'། ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ འི༌ རྡོའ༌གུན༌ནི༌ ནང༌ནེ༌ ཨབ༌ར༌ཧམ༌མི༌ ཕིའ༌ ཕོར༌རྒྱུད༌ ཛད༌ཉན༌ཨིན༌། 
MAT.3.10	ཤང༌ ཅོ༌ཤིག༌། སྟ༌རི༌ ནི༌ ལྕང༌མ༌གུན༌ནི༌ རྩའི༌ཀ༌ བོར༌ཏེ༌ དུག༌, བྲས༌བུ༌ ཟང༌པོ༌ མ༌སྨིན༌ཁན༌ནི༌ ལྕང༌མ༌གུན༌ ཅད༌ཏེ༌ མེའ༌ ཏབ༌ཨིན༌།"
MAT.3.11	"ངའེ༌ ཁྱོ༌ཞའ༌ གྱོད༌པ༌ ཅོས༌ཏེ༌ དཀོན༌མཆོག༌གི༌ ཆོགས༌ལ༌ སེམས༌ རྒྱུར༌ཅེས༌ལ༌ ཆུའི༌ཁྲུས༌ ཏང༌ངད༌། ཨིན༌ནའང༌ ངའེ༌ སྟིང༌ནེ༌ སྐྱོད༌ཅེས༌ཅན༌, ཁོང༌ ངའེ༌ སང༌ མང༌ང༌ ཝང༌ཅན༌, ཡང༌ ང༌ ནི༌ ཞབ༌ཤི༌ ཙོགས༌ལ༌ ཁོང༌ངི༌ ཞབ༌པུལ༌ ཁུར༌ཅེས༌སི༌ འོས༌པ༌ མེད༌། ཁོང༌ངི༌ དམ༌པའེ༌ ཐུག༌ཉིད༌ དང༌ མེའེ༌ ཁྲུས༌སལ༌ཨིན༌། 
MAT.3.12	ཞིང༌བད༌པ༌ཞིག༌གི༌ ཡུལ༌ཐག༌ག༌ ཟར༌ ཉམ༌པོ༌, གྲོ༌ དང༌ ཕུག༌མ༌ ཕེས༌ཏེ༌ གྲོ༌ ཁོ༌རང༌ངི༌ བང༌ངེ༌ ནང༌ང༌ ཡང༌ ཕུག༌མ༌ མེའེ༌ ནང༌ང༌ སྲག༌ག༌ ཙོགས༌ལ༌ ཁོང༌ངིའང༌ ཁོང༌རང༌ངི༌ མི༌གུན༌ དང༌ མི༌ ངན༌པ༌གུན༌ སོ༌སོའ༌ ཕེའ༌ ཛད༌ཨིན༌།
MAT.3.13	ཏེ༌ནེ༌ ཡེ༌ཤུ༌ གཱ༌ལིལ༌ལི༌ནེ༌ ཡོར༌དཱན༌ ལྩངས༌པོའ༌ ཡོ༌ཧཱ༌ནན༌ནེ༌ ཁྲུས༌ ལེན༌ན༌ལ༌ སྐྱོདས༌། 
MAT.3.14	ཨིན༌ནའང༌ ཡོ༌ཧཱ༌ནན༌ནི༌ ཡེ༌ཤུའ༌ ཁྲུས༌ ལེན༌ཅེས༌ནེ༌ གག༌ཅེས༌སི༌ རྩོན༌གྲུས༌ ཅོ༌ཨིན༌ མོལས༌, "ངའ༌ ཉེ༌རང༌ངི༌ ཁྲུས༌སལ༌ གོ༌ཤེས༌ ཨིན༌ནོག༌། ཏེ༌ནེ༌ ཉེ༌རང༌ ངའེ༌ཀ༌ ཁྲུས༌ ལེན༌ན༌ ཅིའ༌ སྐྱོད༌ཏེ༌ ཨིན༌?"
MAT.3.15	ཡེ༌ཤུའི༌ ཡོ༌ཧཱ༌ནན༌ལ༌ མོལས༌, "དག༌ས༌ ང༌ ཁྲུས༌ལེན༌ཅུག༌ ཅིའ༌ཟེར༌ན༌ འི༌ཟུག༌ ཅོ༌ཅེས༌པོའེ༌ ང༌དང༌ངི༌ དཀོན༌མཆོག༌གི༌ ཐུག༌གོངས༌ གྲུབ༌ ཅུག༌ག༌ནོག༌།" ཏེ༌ནེ༌ ཡོ༌ཧཱ༌ནན༌ ཁོང༌ང༌ ཁྲུས༌སལ༌ཅེས༌ལ༌ ཐད༌།
MAT.3.16	ཁྲུས༌ ནམས༌ཏེ༌ ཡེ༌ཤུ༌ ཆུའི༌ ནང༌ནེ༌ བིང༌ང༌ ཛད༌ད༌ཅིག༌, ནམ༌ཁའ༌ བེ༌ཏེ༌, ཕུར༌གོན༌ ཙོགས༌ལ༌ དཀོན༌མཆོག༌གི༌ ཐུག༌ཉིད༌ བབས༌ཏེ༌ ཁོང༌ངི༌ཀ༌ ཞུག༌ས༌ ཛདས༌། 
MAT.3.17	ཡང༌ ནམ༌ཁའ༌ནེ༌ སུང༌སྐད༌ཤིག༌གི༌ མོལས༌, "འི༌བོ༌ ནི༌ ངའེ༌ གཅེས༌པའེ༌ བུ༌ཚ༌ ཨིན༌, ཁོ༌ ཉམ༌པོ༌ ངའ༌ མ༌སྲན༌ཏྲེ༌ ཐད༌པོ༌ ཨིན༌།"
MAT.4.1	ཏེ༌ནེ༌ རྡུད༌གུན༌ནི༌ གོ༌བའ༌ ཚོད༌ལྟ༌ ཅུག༌ཅེས༌ལ༌ དཀོན༌མཆོག༌གི༌ ཐུག༌ཉིད༌དི༌ ཡེ༌ཤུ༌ རི༌སྟོང༌ངི༌ ནང༌ང༌ ཁྲིད༌ཏེ༌ ཁྱེར༌ར༌ ཛདས༌། 
MAT.4.2	ཉི༌མ༌ དང༌ ཚན༌ ཞིབ༌ཅུ༌ དོན༌ཏང༌ མ༌དོན༌པ༌ ཡེ༌ཤུ༌ མ༌སྲན༌ཏྲེ༌ སྟོགས༌ཏེ༌ ཡོད༌པིན༌།
MAT.4.3	ཚོད༌ལྡ༌ཁན༌ནི༌ ཤེ༌ཏན༌ ཁོང༌ངི༌ དུན༌ལ༌ ཡོངས༌ཏེ༌ ཟེརས༌, "གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ རྡོའ༌གུན༌ ཏ༌གི༌ རྒྱུར༌ཅེས༌ལ༌ བཀའ༌ སལ༌?"
MAT.4.4	གཙོ༌བོ༌ ཡེ༌ཤུའི༌ ལན༌སལས༌, "དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,
MAT.4.4	'མི༌ ཏ༌གི༌ ཅིག༌པོའེ༌ སོན༌ཏེའ༌ མི༌ལུས༌
MAT.4.4	ཨིན༌ནའང༌ དཀོན༌མཆོག༌གི༌ ཞལ༌ནེ༌ བིང༌ང༌ ཛད༌ཁན༌ནི༌
MAT.4.4	ཞལ༌ཏ༌ རེ༌རེའེ༌ ཁའ༌ ཉན༌ཅེས༌ནེ༌ སོན༌ཏེའ༌ ལུས༌ཨིན༌།'
MAT.4.5	ཏེ༌ནེ༌ ཁོའེ༌ ཡེ༌ཤུ༌ དམ༌པའེ༌ རྒྱལ༌ས༌ ཡེ༌རུ༌ཤ༌ལེམ༌མ༌ ཁྲིད༌ཏེ༌ ཁྱེརས༌ ཡང༌ ཆོད༌ཁང༌ངི༌ གོ༌ལིང༌ང༌ ཁྱེར༌ཏེ༌ 
MAT.4.6	ཁོང༌ང༌ ཟེརས༌, "གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ཀ༌ནེ༌ ཐུར༌ལ༌ ལྕེབ༌བའང༌ ཅིའ༌ཟེར༌ན༌ སུང༌རབས༌སི༌ ནང༌ང༌ བྲིས༌ཏེ༌ དུག༌
MAT.4.6	'དཀོན༌མཆོག༌གི༌ ཁྱོ༌རང༌ སྐྱོབ༌ཅེས༌སི༌ ཕིའ༌ ཕོ༌ཉ༌གུན༌ལ༌ བཀའ༌ སལ༌ཨིན༌།
MAT.4.6	ཁྱོ༌རང༌ངི༌ རྐང༌པ༌ རྡོའེ༌ཀ༌ ཕོག༌ མི༌ཅུག༌ཅེས༌སི༌ ཕིའ༌,
MAT.4.6	ཕོ༌ཉ༌གུན༌ནི༌ ལག༌པ༌ རྐྱངས༌ཏེ༌ ཁྱོ༌རང༌ ཟུམ༌མ༌ ཛད༌ཨིན༌།'
MAT.4.7	ཡེ༌ཤུའི༌ ཁོའ༌ ལན༌ སལས༌, "འི༌བོའང༌ བྲིའ༌ ཛད༌ཏེ༌ དུག༌།
MAT.4.7	'གཙོ༌བོ༌ ཁྱོ༌ཞ༌གུན༌ནི༌ དཀོན༌མཆོག༌ག༌ ཚོད༌ མ༌སྟའ༌།'
MAT.4.8	ཡང༌སྐྱར༌ རྡུད༌དི༌ གོ༌བའེ༌ ཁོང༌ རི༌ ཐོན༌པོ༌ཞིག༌གི༌ཀ༌ ཁྱེར༌ཏེ༌ ཇིག༌རྟེན༌ནི༌ རྒྱལ༌སྲིད༌ ཚང༌མ༌ དང༌ ཏེ༌གུན༌ནི༌ སྤལ༌ སྟན༌ཏེ༌, 
MAT.4.9	"གལ༌ཏེས༌ ཁྱོ༌རང༌ངི༌ ང༌ ཆག༌ཕུལ༌ཏེ༌ ཅོལ༌ན༌, ངའེ༌ ཁྱོ༌རང༌ང༌ འི༌ ཚང༌མ༌ ཏང༌ཨིན༌" ཟེརས༌།
MAT.4.10	ཡེ༌ཤུའི༌ ཁོའ༌ མོལས༌, "ཤེ༌ཏན༌ ཁྱོ༌རང༌ འི༌ཀ༌ནེ༌ སོང༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,
MAT.4.10	'ཁྱོ༌ཞའེ༌ གཙོ༌བོ༌ ཁྱོ༌ཞ༌རང༌ངི༌ དཀོན༌མཆོག༌ག༌ ཅོལ༌གོས༌།
MAT.4.10	ཡང༌ ཁོང༌ ཅིག༌པོའེ༌ ཞབ༌སྟོག༌ ཞུ༌གོས༌།'
MAT.4.11	ཏེ༌ནེ༌ རྡུད༌གུན༌ནི༌ གོ༌བ༌ ཁོང༌ནེ༌ བེ༌ཏེ༌ སོང༌ ཡང༌ དཀོན༌མཆོག༌གི༌ ཕོ༌ཉ༌གུན༌ སྐྱོད༌ཏེ༌ ཁོང༌ང༌ ཉ༌ར༌ ཅོའ༌ ཛདས༌།
MAT.4.12	ཡོ༌ཧཱ༌ནན༌ ཟུམས༌ཏེ༌ ཙོན༌ཁང༌ང༌ ཀགས༌ཁན༌བོ༌ གཙོ༌བོ༌ ཡེ༌ཤུའི༌ སན༌ན༌ཅིག༌, ཁོང༌ གཱ༌ལིལ༌ལིའི༌ ཡུལ༌ཇོངས༌ལ༌ ལོགས༌ཏེ༌ སྐྱོད༌ད༌ ཛདས༌། 
MAT.4.13	ན༌ཙ༌རེད༌དི༌ གྲོང༌ཁྱེར༌ལ༌ མ༌ཞུགས༌ས༌, ཚོའེ༌ དུན༌ལ༌ ཡོད༌ཁན༌ ཟེ༌བུ༌ལོན༌ དང༌ ནབ༌ཐལ༌ལིའི༌ ཡུལ༌ཇོངས༌ གུན༌ནི༌ ཀ༌ཕར༌ན༌ཧུམ༌ གྲོང༌ཁྱེར༌ལ༌ སྐྱོད༌ཏེ༌ ཞུག༌ས༌ ཛདས༌། 
MAT.4.14	སྔུན༌མའེ༌ ལུང༌སྟོན༌པ༌ ཡེ༌ཤ༌ཡཱ༌ རྒྱུད༌ཏེ༌ དཀོན༌མཆོག༌གི༌ མོལ༌ཁན༌བོ༌ དྲན༌དྲ༌ གྲུབ༌ཐུབ༌ཅེས༌སི༌ ཕིའ༌ ཡེ༌ཤུའི༌ ཏེ༌ ཚང༌མ༌ ཅོའ༌ ཛདས༌། ཡེ༌ཤ༌ཡཱའེ༌ བྲིའ༌ ཛད༌ཏེ༌ དུག༌,
MAT.4.15	"ཟེ༌བུ༌ལོན༌ དང༌ ནབ༌ཐལ༌ལི༌ ཡུལ༌གུན༌,
MAT.4.15	ཚོའེ༌ ལམ༌མི༌ཀ༌ ཡོར༌དཱན༌ ལྩངས༌པོའེ༌ ཕར༌ཀ༌,
MAT.4.15	གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ དུག༌ཁན༌ ཡ༌ཧུ༌དཱ༌པ༌ མན༌ཁན༌,
MAT.4.16	མུན༌པའེ༌ ནང༌ང༌ དུག༌ཁན༌གུན༌ལ༌
MAT.4.16	འོད༌ ལྡང༌ཤན༌ཞིག༌ ཐོང༌ཨིན༌།
MAT.4.16	ཤི༌ཅེས༌སི༌ མུན༌པའེ༌ ཡུལ༌ལ༌ དུག༌ཁན༌གུན༌
MAT.4.16	ཉི༌མ༌ ཤར༌ཏེ༌ འོད༌ ཕོག༌ཨིན༌།'
MAT.4.17	ཏེན༌ན༌ དུས༌ནེ༌ ཕར༌ལ༌ ཡེ༌ཤུའི༌ ཆོས༌ཤད༌ཅེས༌ གོ༌ཟུག༌ ཛདས༌, "ནམ༌ཁའེ༌ རྒྱལ༌སྲིད༌ ཉེ༌མོའ༌ སླེབས༌ཏེ༌ ཨིན༌ནོག༌, གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམས༌ རྒྱུར༌ཤིག༌།"
MAT.4.18	གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཚོའེ༌ ཐའ༌མ༌ནེ༌ ཞབ༌གྲུལ༌ ཛད༌ཨིན༌ ཡོད༌དུས༌, ཁོང༌ངི༌ ཨ༌ཅོ༌ནོ༌ ཉིས༌, ཤི༌མོན༌ ཀ༌བོའ༌ པི༌ཏྲར༌རང༌ ཟེར༌རད༌ དང༌ ཁོའེ༌ ནོ༌ ཨེན༌གྲིརིའུ༌ ཟིགས༌། ཁོང༌གུན༌ནི༌ ཚོའེ༌ ནང༌ང༌ ཉ༌དོལ༌ ཕང༌ངད༌པིན༌ ཅིའ༌ཟེར༌ན༌ ཁོང༌གུན༌ ཉ༌ ཟུམ༌ཁན༌ ཨིན༌པིན༌། 
MAT.4.19	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ རྒྱབ༌ནེ༌ ཡོངས༌ཏེ༌ ངའེ༌ སློབ༌ཕྲུག༌ རྒྱུར༌ཤིག༌ ཏ༌ནེ༌ཕར༌ལ༌ ངའེ༌ ཁྱོ༌ཞ༌གུན༌ལ༌ ཉའེ༌ ཚབས༌ལ༌ མི༌གུན༌ ཛོམ༌ཅེས༌ སླབ༌ཨིན༌།" 
MAT.4.20	ཏེན༌ན༌མལ༌ལ༌ ཁོང༌གུན༌ནི༌ ཉ༌དོལ༌ སྤངས༌ཏེ༌ གཙོ༌བོ༌ ཡེ༌ཤུའི༌ རྒྱབ༌ནེ༌ བྲངས༌།
MAT.4.21	ཡེ༌ཤུ༌ ཏེ༌ཀ༌ནེ༌ སྐྱོད༌ ཟ༌ནེ༌ ཨ༌ཅོ༌ནོ༌ ཉིས༌, ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཟིགས༌, ཁོང༌གུན༌ནི༌ ཨ༌བ༌ ཉམ༌པོ༌, གྲུ༌ཟིང༌ངི༌ ནང༌ང༌ ཁོ༌རང༌གུན༌ནི༌ ཉ༌དོལ༌ གྲལ༌གྲིག༌ ཅོའད༌པིན༌, ཡེ༌ཤུའི༌ ཁོང༌གུན༌ལ༌ བོད༌ད༌ ཛདས༌། 
MAT.4.22	ཏེན༌ན༌མལ༌ལ༌ ཡ༌ཀོབ༌ དང༌ ཡོ༌ཧཱ༌ནན༌ནི༌ གྲུ༌ཟིང༌ དང༌ ཨ༌བ༌ བོར༌ཏེ༌ གཙོ༌བོ༌ ཡེ༌ཤུའི༌ རྒྱབ༌ནེ༌ བྲངས༌།
MAT.4.23	ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ གང༌པོའེ༌ ནང༌ང༌ སྐྱོདས༌, ཁོང༌ངི༌ དུ༌ཁང༌གུན༌ནི༌ ནང༌ང༌ སླབ༌བྱ༌ སལ༌ཨིན༌, ནམ༌ཁའེ༌ རྒྱལ༌སྲིད༌དི༌ གའ༌མོའེ༌ ནས༌ཚུལ༌བོ༌ ཤད༌ད༌ ཛདས༌, ཡང༌ ཟུ༌མོ༌ དང༌ ནད༌ ཚང༌མ༌ནེ༌ མི༌གུན༌ ཕན༌ཅུག༌ག༌ ཛདས༌། 
MAT.4.24	ཁོང༌ མིང༌ཅན༌ནི༌ ནས༌ཚུལ༌བོ༌ ཐག༌རིང༌ སི༌རི༌ཡཱ༌ ཡུལ༌ཇོངས༌ ཚོག༌པ༌ ཁེབས༌ པ༌སང༌ མི༌གུན༌ནི༌ ཟུ༌མོ༌ མིན༌དྲ༌ མིན༌དྲ༌ ཡོངས༌ཁན༌ནི༌ ནད༌པ༌གུན༌ ཁྱོངས༌: སྤེར༌ན༌ ན༌ཚ༌ མ༌སྲན༌ཏྲེ༌, རྡུད༌ ཞུགས༌ཁན༌, མིར༌གི༌ ཡོང༌ཁན༌, དང༌ ཟའ༌ཕོག༌ཁན༌ གུན༌, ཏེ༌ ནད༌པ༌ ཚང༌མ༌ གཙོ༌བོ༌ ཡེ༌ཤུའི༌ རྒྱལ༌ཅུག༌ག༌ ཛདས༌། 
MAT.4.25	གཱ༌ལིལ༌ལི༌, རྒྱལ༌ས༌ རྕུ༌ ཟེར༌ས༌, ཡེ༌རུ༌ཤ༌ལེམ༌, ཡ༌ཧུ༌དཱ༌ དང༌ ཡོར༌དཱན༌ ལྩངས༌པོའེ༌ ཉེ༌ཁོར༌ནེ༌ མི༌ མང༌པོ༌ གཙོ༌བོ༌ ཡེ༌ཤུའི༌ སྟིང༌རང༌ནེ༌ ཡོངས༌།
MAT.5.1	མི༌ཚོགས༌ ཆེན༌མོ༌ ཛོམ༌ཨིན༌ ཟིགས༌ས༌ཅིག༌, གཙོ༌བོ༌ ཡེ༌ཤུ༌ རི༌ཀ༌ ཀྱེན༌ལ༌ སྐྱོད༌ཏེ༌ ཞུག༌ས༌ ཛདས༌། ཏེ༌ནེ༌ ཁོང༌ངི༌ སློབ༌ཕྲུག༌གུན༌ ཁོང༌ ཡོད༌ས༌ ཡོངས༌། 
MAT.5.2	ཡེ༌ཤུའི༌ ཁོང༌གུན༌ལ༌ སླབ༌བྱ༌ སལ༌ཅེས༌ གོ༌ཟུག༌ ཛད༌ཏེ༌ མོལས༌,
MAT.5.3	དཀོན༌མཆོག༌ནེ༌ རོགས༌ ཙལ༌ཁན༌གུན༌ བྱིན༌ལབས༌ཅན༌ ཨིན༌,
MAT.5.3	ཅིའ༌ཟེར༌ན༌ ཁོང༌གུན༌ལ༌ ནམ༌ཁའེ༌ རྒྱལ༌སྲིད༌ ནོར༌སྐལ༌ལ༌ ཐོབ༌ཨིན༌།
MAT.5.4	སེམས༌སི༌ ནང༌ང༌ སྡུག༌པོ༌ ཡོད༌ཁན༌གུན༌ བྱིན༌ལབས༌ཅན༌ ཨིན༌
MAT.5.4	ཅིའ༌ཟེར༌ན༌ དཀོན༌མཆོག༌གི༌ ཁོང༌གུན༌ལ༌ སེམས༌སོ༌ སལ༌ལ༌ ཛད༌ཨིན༌།
MAT.5.5	པས༌མོ༌ ཡོད༌ཁན༌གུན༌ བྱིན༌ལབས༌ཅན༌ ཨིན༌
MAT.5.5	ཅིའ༌ཟེར༌ན༌ ཁོང༌གུན༌ལ༌ ཇིག༌རྟེན༌ གང༌པོ༌ ནོར༌སྐལ༌ལ༌ ཐོབ༌ཨིན༌།
MAT.5.6	དྲང༌པོ༌ ཐེའ༌ ཛད༌ཅེས༌ལ༌ སྟོགས༌ཨིན༌ སྐོམས༌ཨིན༌ ཡོད༌ཁན༌གུན༌ བྱིན༌ལབས༌ཅན༌ ཨིན༌
MAT.5.6	ཅིའ༌ཟེར༌ན༌ ཁོང༌གུན༌ ཚིམ༌ཤུག༌ག༌ ཛད༌ཨིན༌།
MAT.5.7	ཞན༌མའ༌ སྙིང༌རྗེ༌ སྟན༌ཁན༌གུན༌ བྱིན༌ལབས༌ཅན༌ ཨིན༌
MAT.5.7	ཅིའ༌ཟེར༌ན༌ ཁོང༌གུན༌ལ༌ སྙིང༌རྗེ༌ སྟན༌ན༌ ཛད༌ཨིན༌།
MAT.5.8	སེམས༌ ལག༌མོ༌ ཡོད༌ཁན༌གུན༌ བྱིན༌ལབས༌ཅན༌ ཨིན༌
MAT.5.8	ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌ ཇལ༌ཨིན༌།
MAT.5.9	ཐུན༌བྲེལ༌ ཁྱོང༌ཁན༌གུན༌ བྱིན༌ལབས༌ཅན༌ ཨིན༌
MAT.5.9	ཅིའ༌ཟེར༌ན༌ ཁོང༌གུན༌ལ༌ དཀོན༌མཆོག༌གི༌ ཕྲུ༌གུ༌ མོལ༌ཨིན༌།
MAT.5.10	ལམ༌ དྲང༌པོའེ༌ཀ༌ གྲུལ༌ཅེས༌པོའེ༌ སྡུག༌སྔལ༌ ཐོང༌ཁན༌གུན༌ བྱིན༌ལབས༌ཅན༌ ཨིན༌
MAT.5.10	ཅིའ༌ཟེར༌ན༌ ཁོང༌གུན༌ལ༌ ནམ༌ཁའེ༌ རྒྱལ༌སྲིད༌ ནོར༌སྐལ༌ལ༌ ཐོབ༌ཨིན༌།
MAT.5.11	ངའ༌ དད༌པ༌ ཅོ༌ཅེས༌པོའེ༌, ཞན༌མ༌གུན༌ནི༌ ཁྲེལ༌ ཅུགས༌ཏེ༌ ནགས༌བར༌དོ༌ ཡང༌ ཟུན༌མའེ༌ ཏམ༌ངན༌ སྣ༌ཙོགས༌ ཕོག༌ཁན༌ ཁྱོ༌ཞ༌གུན༌ བྱིན༌ལབས༌ཅན༌ ཨིན༌། 
MAT.5.12	གའ༌མོ༌ དང༌ ཐད༌པོ༌ ཅོ༌ཤིག༌, ཅིའ༌ཟེར༌ན༌ ནམ༌ཁའེ༌ ནང༌ང༌ ཁྱོ༌ཞའ༌ སོལ༌རས༌ ཀྲག༌པོ༌ ཡོད༌, ཁོང༌གུན༌ནི༌ ཁྱོ༌ཞའེ༌ སང༌ སྔུན༌ལ༌ ཡོངས༌ཁན༌ དཀོན༌མཆོག༌གི༌ ལུང༌སྟོན༌པ༌གུན༌ལ༌ ཏེན༌ན༌ ཙོགས༌ ནགས༌བར༌དོ༌ སྟན༌ཏེ༌ ཨིན༌པིན༌།
MAT.5.13	ཡེ༌ཤུའི༌ མོལས༌, "ཇིག༌རྟེན༌པ༌གུན༌ནི༌ ཕིའ༌ ཁྱོ༌ཞ༌གུན༌ ཚཱ༌ ཨིན༌། ཨིན༌ནའང༌ གལ༌ཏེས༌ ཚཱའི༌ བྲོད༌པོ༌ ཡོལ༌ན༌ ཏེ༌བོ༌ ཀ༌ཟུག༌གི༌ ལོགས༌ཏེ༌ ཁྱོང༌ཨིན༌? ཏེ༌བོ༌ ཕི༌ལོག༌ག༌ ཕངས༌ཏེ༌ མི༌གུན༌ནི༌ རྐང༌པའེ༌ ཡོག༌ག༌ ནན༌ཅེས༌ མ༌ནེ༌ ཡང༌ ཅའང༌ ཕན༌ཐོགས༌ མེད༌ཀྱག༌།"
MAT.5.14	"ཇིག༌རྟེན༌པ༌གུན༌ནི༌ ཕིའ༌ ཁྱོ༌ཞའ༌ འོད༌ ཨིན༌ནོག༌, རི༌ཀ༌ ཡོད༌ཁན༌ནི༌ རྒྱལ༌ས༌ ཀབ༌ མི༌ཉན༌ཅེས༌ ཙོགས༌། 
MAT.5.15	མི༌གུན༌ནི༌ འོད༌པོ༌ ཏུགས༌ཏེ༌ གོར༌མོའེ༌ ཡོག༌ག༌ མ༌བོར༌ར༌ ནང༌ང༌ ཡོད༌ཁན༌ ཚང༌མའ༌ ཐོང༌ཅེས༌སི༌ ཕིའ༌ འོད༌སྟག༌གི༌ཀ༌ བོར༌ཨིན༌། 
MAT.5.16	ཏེན༌ན༌ ཙོགས༌ལ༌ ཁྱོ༌ཞའེ༌ ལས༌ ཟང༌པོ༌གུན༌ ཐོང༌ཏེ༌ མི༌གུན༌ནི༌ ཁྱོ༌ཞའེ༌ ནམ༌ཁའ༌ ཞུགས༌ཁན༌ནི༌ ཡབ༌ དཀོན༌མཆོག༌ག༌ སྟོད༌པ༌ ཕུལ༌ཅེས༌སི༌ ཕིའ༌ ཁྱོ༌ཞའེ༌ འོད༌དི༌ ལྡངས༌པོ༌ ཁོང༌གུན༌ནི༌ཀ༌ ཕོག༌ཅུག༌ཤིག༌།"
MAT.5.17	གཙོ༌བོ༌ ཡེ༌ཤུའི༌ མོལས༌, "ང༌ མོ༌ཟེས༌སི༌ བཀའ༌ཁྲིམས༌ ཡ༌ ལུང༌སྟོན༌པ༌གུན༌ནི༌ སླབ༌བྱ༌གུན༌ མེད༌ཁན༌ ཅོའ༌ ཡོང༌ཏེ༌ ཨིན༌ནོག༌ མ༌སམ༌ཤིག༌། ཏེ༌གུན༌ མེད༌ཁན༌ མ༌ཅོའ༌ གྲུབ༌ ཅུག༌ག༌ལ༌ ཡོངས༌པིན༌། 
MAT.5.18	ངའེ༌ དེན༌བ༌ ཟེར༌རད༌ ནམ༌ཁའ༌ དང༌ ས༌ ཉིས༌ཀོ༌ སྟོར༌རི༌ སང༌ སྔུན༌ལ༌ དཀོན༌མཆོག༌གི༌ བཀའ༌ཁྲིམས༌སི༌ ཨི༌གེ༌ ཡ༌ ཙག༌ཅིག༌གའང མ༌སྟོར༌ར༌ ཏེ༌ ཚང༌མ༌ དྲན༌དྲ༌ གྲུབ༌ཨིན༌། 
MAT.5.19	གལ༌ཏེས༌ སུ༌ཞིག༌གི༌ དཀོན༌མཆོག༌གི༌ བཀའ༌རྒྱ༌ ཚང༌མའེ༌སང༌ ཆུ༌ངུན༌ཞིག༌གའང༌ ཅག༌ན༌ ཡང༌ ཏེན༌ན༌ ཙོགས༌ལ༌ ཞན༌མ༌གུན༌ལ༌ སླབ༌བད༌ན༌ ཏེ༌ མི༌བོའ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཚང༌མའེ༌སང༌ རིན༌མེད༌ རྩི༌ཨིན༌། ཨིན༌ནའང༌ གལ༌ཏེས༌ སུ༌ཞིག༌གི༌ བཀའ༌ སྲུངས༌ཏེ༌ ཞན༌མ༌ ཏེ༌ཙོགས༌ ཅོ༌ཅེས༌ སླབ༌བད༌ན༌ ཏེ༌ མི༌བོའ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ རིན༌ཅན༌ རྩི༌ཨིན༌།
MAT.5.20	ཏ༌ ངའེ༌ ཟེར༌རད༌, གལ༌ཏེས༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ནི༌ མི༌ཚེ༌ དྲང༌པོ༌ཞིག༌ ཕུད༌ཁན༌བོའེ༌ སང༌ ཁྱོ༌ཞའེ༌ མི༌ཚེ༌ ཕུད༌ཁན༌བོ༌ མང༌ང༌ དྲང༌པོ༌ཞིག༌ མེད༌ན༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཁྱོ༌ཞ༌གུན༌ མ༌ནེ༌ ཞུགས༌ མི༌ཉན༌།"
MAT.5.21	ཡེ༌ཤུའི༌ མོལས༌, "དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ལ༌ མོལ༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌། མི༌ མ༌སད༌, མི༌ སད༌ཁན༌གུན༌ལ༌ ཁྲིམས༌ཅད༌ ཕོག༌ཨིན༌། 
MAT.5.22	ཨིན༌ནའང༌ ངའེ༌ ཟེར༌རད༌ རང༌ངི༌ སྤུན༌ལ༌ སྲོ༌ ཅོ༌ཁན༌བོའང༌ ཁྲིམས༌ཅད༌ ཕོག༌ཨིན༌། ཡང༌ རང༌ངི༌ སྤུན༌ལ༌ སྨད༌ར༌ ཏང༌ཁན༌བོའང༌ ཁྲིམས༌ཁུང༌ང༌ ཁྱོང༌ཨིན༌། གལ༌ཏེས༌ ཁྱོ༌རང༌ངི༌ སྤུན༌ཞིག༌ག༌ བུང༌བུ༌ ཨིན༌ནོག༌ ཟེར༌ན༌ ཁྱོ༌རང༌ང༌ ཉལ༌ཝའེ༌ མེ༌ ཆད༌པ༌ ཕོག༌ཅེས༌སི༌ ཇིགས༌པ༌ ཨིན༌ནོག༌།
MAT.5.23	ཏེ༌བོའེ༌ཕིའ༌ ཆོད༌ཁྲིའི༌ཀ༌ ཆོད༌པ༌ ཕུལ༌ལི༌ དུས༌, གལ༌ཏེས༌ རང༌ངི༌ སྤུན༌ཞིག༌གི༌ རྒྱབ༌གལ༌ལ༌ ངན༌པ༌ ཅོས༌ཁན༌བོ༌ ཁྱོ༌རང༌ང༌ ཨིད༌ཏུ༌ ཡོང༌ན༌, 
MAT.5.24	ཆོད༌ཁྲིའི༌ དུན༌ལ༌ ཆོད༌པ༌ བོར༌ཏེ༌ གོ༌མ༌ རང༌ངི༌ སྤུན༌ ཉམ༌པོ༌ ཐུན༌བྲེལ༌ ཅོས༌, ཏེ༌ནེ༌ སོང༌ཏེ༌ ཆོད༌པ༌ ཕུལ༌།
MAT.5.25	ཁྱོ༌རང༌ང༌ ཉད༌ཀལ༌ཏེ༌ ཁྲིམས༌ཁུང༌ང༌ ཁྱེར༌ཁན༌བོ༌ ཉམ༌པོ༌ ཏེ༌རུ༌ སླེབ༌བི༌ སང༌ སྔུན༌ལ༌ ལམ༌མ༌ གྱོགས༌པ༌ ནང༌གྲིག༌ ཅོས༌། ཏེ༌ མན༌ན༌ ཁོའེ༌ ཁྱོ༌རང༌ ཁྲིམས༌པོན༌ལ༌, ཡང༌ ཁྲིམས༌པོན༌ནི༌ ཁྲིམས༌ཁུང༌ངི༌ མག༌སྤོན༌ལ༌ སྟད༌ཏེ༌ ཙོན༌ཁང༌ང༌ ཀག༌སྲིད༌ཅེས༌ ཨིན༌ནོག༌། 
MAT.5.26	ངའེ༌ ཁྱོ༌ཞའ༌ དེན༌བ༌ ཟེར༌རད༌, ཏེ༌ཟུག༌ མ༌ཅོ༌ན༌ ཁྱོ༌རང༌ ཙོན༌ཁང༌ནེ༌ ཏེ༌ཏེ༌ཚོག༌པ༌ མི༌ཕུད༌ ནམ༌ཚོག༌པ༌ ཁྱོ༌རང༌ངི༌ ཆད༌པའེ༌ པེ༌ནེ༌ ཚང༌མ༌ མི༌ཤལ༌།
MAT.5.27	གཙོ༌བོ༌ ཡེ༌ཤུའི༌ མོལས༌, "དཀོན༌མཆོག༌གི༌ མོལ༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌, 'ལོག༌ཡེམ༌
MAT.5.28	ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌ བུ༌མོའ༌ ལུས༌བྲེལ༌ལི༌ དོད༌པ༌ ཉམ༌པོ༌ སྟའ༌ཁན༌བོའེ༌, ཁོ༌རང༌ངི༌ སྙིང༌ངི༌ ནང༌ང༌ ཁོ༌རང༌ངི༌ ཞིད༌མད༌ མན༌ཁན༌ནི༌ ཏེ༌ བུ༌མོ༌ ཉམ༌པོ༌ ལུས༌བྲེལ༌ ཅོས༌ཏེ༌ ཨིན༌ནོག༌། 
MAT.5.29	གལ༌ཏེས༌ ཁྱོ༌རང༌ངི༌ མིག༌ ཡས༌པའེ༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཏེ༌ མིག༌པོ༌ དྲུས༌ཏེ༌ ཕངས༌ཏོང༌, ལུས༌ གང༌པོ༌ ཉལ༌ཝའེ༌ ནང༌ང༌ ཕང༌ངི༌ སང༌ ལུས༌སི༌ ཁག༌ཅིག༌ མེད༌ཁན༌ ཆ༌ན༌ རྒྱལ༌། 
MAT.5.30	ཡང༌ གལ༌ཏེས༌ ཁྱོ༌རང༌ངི༌ ལག༌པ༌ ཡས༌པའེ༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཏེ༌ ལག༌པ༌ ཅད༌ཏེ༌ ཕངས༌ཏོང༌, ལུས༌ གང༌པོ༌ ཉལ༌ཝའེ༌ ནང༌ང༌ ཕང༌ངི༌ སང༌ ལུས༌སི༌ ཁག༌ཅིག༌ མེད༌ཁན༌ ཆ༌ན༌ རྒྱལ༌།
MAT.5.31	གཙོ༌བོ༌ ཡེ༌ཤུའི༌ མོལས༌, "ཁྱོ༌ཞའེ༌ འི༌བོ༌ ཚོར༌ཏེ༌ ཨིན༌ནོག༌, 'ན༌མ༌ ཅད༌ཁན༌ནི༌ བུ༌ཚའེ༌ ཁོ༌རང༌ངི༌ ན༌མ༌ ཅད༌ཁན༌བོའ༌ ཅད༌ཁན༌ནི༌ ཨི༌གེ༌ ཏང༌གོས༌།' 
MAT.5.32	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ན༌མའེ༌ ཞན༌ཞིག༌ ཉམ༌པོ༌ ལུས༌བྲེལ༌ ཅོ༌ཅེས༌སི༌ ནས༌ལུག༌ མ༌སྟོག༌, སུ༌ཞིག༌གི༌ ཁོ༌རང༌ངི༌ ན༌མ༌ ཅད༌ན༌, ཁོའེ༌ ཏེ༌ བུ༌མོ༌བོའ༌ ལོག༌ཡེམ༌ ཅོ༌ཅུགས༌ཏེ༌ ཨིན༌ནོག༌། ཡང༌ ཏེ༌ བུ༌མོ༌ ཉམ༌པོ༌ ན༌མ༌ ཅོ༌ཁན༌བོའེང༌ ལོག༌ཡེམ༌ ཅོས༌ཏེ༌ ཨིན༌ནོག༌།
MAT.5.33	གཙོ༌བོ༌ ཡེ༌ཤུའི༌ མོལས༌, "ང༌དང༌ངི༌ ཕ༌མེས༌པོ༌གུན༌ལ༌ འི༌ ཟེར༌ཁན༌བོའང༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌། མནའ༌ ཁུར༌ཁན༌བོ༌ མ༌ཅག༌, ཨིན༌ནའང༌ ཁྱོ༌ཞའེ༌ གཙོ༌བོ༌ ཉམ༌པོ༌ མནའ༌ ཁུར༌ཁན༌བོ༌ གྲུབ༌ཅུག༌ཤིག༌། 
MAT.5.34	ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, མནའ༌ མ༌ནེ༌ མ༌ཁུར༌ཤིག༌, ནམ༌ཁའེ༌ མནའ༌ མ༌ཁུར༌ ཅིའ༌ཟེར༌ན༌ ནམ༌ཁའ༌ ནི༌ དཀོན༌མཆོག༌གི༌ ཞུགས༌ཁྲིས༌ ཨིན༌, 
MAT.5.35	ཡ༌ ཇིག༌རྟེན༌ནི༌ མནའ༌ མ༌ཁུར༌ ཅིའ༌ཟེར༌ན༌ ཇིག༌རྟེན༌ནི༌ཀ༌ དཀོན༌མཆོག༌གི༌ ཞབས༌ བོར༌ར༌ ཛད༌ད༌ནོག༌, ཡ༌ ཡེ༌རུ༌ཤ༌ལེམ༌མི༌ མནའ༌ མ༌ཁུར༌ ཅིའ༌ཟེར༌ན༌ ཡེ༌རུ༌ཤ༌ལེམ༌ ནི༌ ཀྲག༌པོ༌ རྒྱལ༌པོའེ༌ རྒྱལ༌ས༌ ཨིན༌། 
MAT.5.36	རང༌ངི༌ གོའི༌ མནའ༌ མ༌ཁུར༌ ཅིའ༌ཟེར༌ན༌ ཁྱོ༌ཞའ༌ ཁྱོ༌ཞའེ༌ སྲ༌ ཅིག༌གའང༌ ཀར༌པོ༌ ཡ༌ ནག༌པོ༌ ཅོ༌ཉན༌ན༌ མ༌ནོག༌། 
MAT.5.37	ཁྱོ༌ཞའེ༌ ལན༌བོ༌ ཨིན༌ན༌ ཨིན༌ ཡ༌ མན༌ན༌ མན༌ ཟེར༌ ཅིའ༌ཟེར༌ན༌ འི༌གུན༌ནི༌ སང༌ ཐལ༌ཏེ༌ ཅི༌ཞིག༌ ཟེར༌ནའང༌ ཤེ༌ཏན༌ ངན༌པ༌ནེ༌ བྱུང༌ང༌ནོག༌།"
MAT.5.38	ཡེ༌ཤུའི༌ མོལས༌, "ཁྱོ༌ཞའེ༌ འི༌བོའང༌ ཚོར༌ཏེ༌ ཨིན༌ནོག༌, ཆད༌པ༌ མ༌སྐྱོན༌བོ༌ནའང༌ ཟོབ༌གོས༌, 'མིག༌གི༌ ལན༌ལ༌ མིག༌, སོའི༌ ལན༌ལ༌ སོ༌', 
MAT.5.39	ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, ཁྱོ༌ཞའ༌ ངན༌པ༌ ཅོ༌ཁན༌བོའ༌ ཏེན༌ན༌ ཙོགས༌ ལན༌ མ༌ཏང༌ཤིག༌། གལ༌ཏེས༌ སུ༌ཞིག༌གི༌ གྲམ༌པ༌ ཡས༌པའ༌ གྲམ༌ལྕགས༌ ཏང༌ན༌, གྲམ༌པ༌ ཡོ༌མའང༌ གྲམ༌ལྕགས༌ ནེན༌ན༌ལ༌ སྟན༌ཏོང༌། 
MAT.5.40	གལ༌ཏེས༌ སུ༌ཞིག༌གི༌ ཁྱོ༌རང༌ང༌ སྐྱོན༌ ཀལ༌ཏེ༌ ཁྲིམས༌ཁུང༌ང༌ ཁྱེར༌ཏེ༌ ཆད༌པའེ༌ ཚུལ༌ལ༌ ཁྱོ༌རང༌ངི༌ ཀ༌མིས༌པོ༌ ཏོང༌ ཟེར༌ན༌, ཀ༌མིས༌པོ༌ མ༌ཚད༌ རང༌ངི༌ ཀོས༌པོའང༌ ཏང༌ཏོང༌། 
MAT.5.41	གལ༌ཏེས༌ སུ༌ཞིག༌གི༌ ཁྱོ༌ཞའ༌ ཀི༌ལོ༌མི༌ཀྲར༌ ཅིག༌ ཝང༌ ཏངས༌ཏེ༌ གྲུལ༌ཅུག༌ན༌, ཁོ༌ ཉམ༌པོ༌ ཀི༌ལོ༌མི༌ཀྲར༌ ཉིས༌ གྲུལ༌ཏོང༌། 
MAT.5.42	ཏོང༌ ཟེར༌ཁན༌བོའ༌ ཏངས༌ཏོང༌, ཁྱོ༌ཞའེ༌ཀ༌ སྐྱིའ༌ ཡོང༌ཁན༌བོའ༌ ལག༌སྟོང༌ང༌ ལམ༌མ༌ཅུག༌།"
MAT.5.43	ཡེ༌ཤུའི༌ མོལས༌, "ཁྱོ༌ཞ༌གུན༌ནི༌ འི༌བོ༌ ཚོར༌ཏེ༌ ཨིན༌ནོག༌, 'ཁྱིམ༌ཚེས༌པ༌ བྱམས༌པ༌ ཡང༌ གྲ༌འོ༌གུན༌ལ༌ ནཕ༌རད༌ ཅོས༌'། 
MAT.5.44	ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, གྲ༌འོ༌གུན༌ལ༌ བྱམས༌པ༌ ཅོས༌ ཡང༌ ཁྱོ༌ཞའ༌ ནགས༌བར༌དོ༌ སྟན༌ཁན༌གུན༌ནི༌ ཕིའ༌ སྨོས༌ལམ༌ ཏོབ༌, 
MAT.5.45	ཏེ༌ཟུག༌ ཅོ༌ན༌ ཁྱོ༌ཞའ༌, ནམ༌ཁའ༌ ཞུགས༌ཁན༌ནི༌ ཡབ༌བི༌ ལམ༌མི༌ཀ༌ གྲུལ༌ལ༌ནོག༌། ཉི༌མའེ༌ འོད༌ དང༌ ཆར༌པ༌ གུན༌ དཀོན༌མཆོག༌གི༌ ཟང༌ངན༌ མ༌ཕེའ༌ མི༌ཚང༌མ༌ལ༌ སལ༌ལ༌ནོག༌། 
MAT.5.46	གལ༌ཏེས༌ ཁྱོ༌ཞའ༌ བྱམས༌པ༌ ཅོ༌ཁན༌གུན༌ལ༌ ཁྱོ༌ཞའེ༌ བྱམས༌པ༌ ཅོ༌ན༌, ཁྱོ༌ཞའ༌ བྱིན༌ལབས༌ ཅིའ༌ ཐོབ༌ཨིན༌? གོབ༌སྐོར༌ ཏང༌ཁན༌ནི༌ ཁྲལ༌ནེན༌ཁན༌གུན༌ནིའང༌ ཏེ༌ཟུག༌ ཅོའ༌ནོག༌། 
MAT.5.47	གལ༌ཏེས༌ ཁྱོ༌ཞའེ༌ སྤུན༌ལ༌ ཅིག༌པོའ༌ ལོན༌ སྲུལ༌ན༌, ཞན༌མ༌གུན༌ནི༌ སང༌ ཁྱོ༌ཞའེ༌ མང༌ང༌ཞིག༌ ཅི༌ ཅོས༌ཏེ༌ ཨིན༌? ཞན༌ ཆོས༌ལུག༌ག༌ ཅོལ༌ཁན༌གུན༌ནིའང༌ ཏེ༌ཟུག༌ ཅོའ༌ མ༌ནོག༌ག༌? 
MAT.5.48	ཏེ༌བོའེ༌ཕིའ༌ ཁྱོ༌ཞའེ༌ ནམ༌ཁའེ༌ ཡབ༌, ཛོམས༌པོ༌ ཞུགས༌ཁན༌ ཙོགས༌ལ༌ ཁྱོ༌ཞའང༌ ཛོམས༌པོ༌ ཡོང༌གོས༌།"
MAT.6.1	ཡེ༌ཤུའི༌ མོལས༌, "མི༌གུན༌ལ༌ སྟན༌ཅེས༌སི༌ ཕིའ༌ ལས༌ ཟང༌པོ༌ མ༌ཅོ༌། ཏེ༌ཟུག༌ ཅོ༌ན༌ ནམ༌ཁའེ༌ ནང༌ང༌ ཞུགས༌ཁན༌ ཁྱོ༌ཞའེ༌ ཡབ༌ནེ༌ སོལ༌རས༌ ཅའང༌ མི༌ཐོབ༌། 
MAT.6.2	གོས༌སྡོམ༌ ཡོད༌ཁན༌གུན༌ལ༌ སྦྱིན༌བ༌ ཏང༌ ཟ༌ནེ༌ དུ༌ཁང༌ དང༌ ལམ༌ གུན༌ལ༌ ཏུང༌ མ༌ཕུ༌ཤིག༌, ཀ༌ཟུག༌ མི༌གུན༌ནི༌ སྟོད༌པ༌ ཐོབ༌ཅེས༌ལ༌ ཁ༌ཆོས༌པ༌གུན༌ནི༌ ཅོའད༌། ངའེ༌ དེན༌བ༌ ཟེར༌རད༌, ཁོང༌གུན༌ལ༌ སོལ༌རས༌ གང༌པོ༌ ཐོབ༌ཏེ༌ ཨིན༌། 
MAT.6.3	ཨིན༌ནའང༌ སྦྱིན༌བ༌ ཏང༌ ཟ༌ནེ༌ རང༌ངི༌ ལག༌པ༌ ཡོ༌མའ༌ ལག༌པ༌ ཡས༌པའེ༌ ཅི༌ ཅོའད༌ རྒྱུས༌ ཆ༌ མ༌ཅུག༌ཤིག༌། 
MAT.6.4	སྦྱིན༌བ༌ སངས༌ཏེ༌ ཏང༌ན༌, ཏེ༌ནེ༌ ཁྱོ༌ཞའེ༌ ནམ༌ཁའེ༌ ཡབ༌བི༌ སང༌ཝའེ༌ ནང༌ང༌ ཁྱོ༌ཞའེ༌ ལས༌ ཅོ༌ཁན༌བོ༌ ཟིགས༌ཏེ༌ སོལ༌རས༌ སལ༌ཨིན༌།"
MAT.6.5	ཡེ༌ཤུའི༌ མོལས༌, "སྨོས༌ལམ༌ ཞུ༌ ཟ༌ནེ༌, ཁ༌ཆོས༌པ༌གུན༌ ཙོགས༌ ཡོང༌ མ༌གོས༌ ཅིའ༌ཟེར༌ན༌ ཁོང༌གུན༌ དུ༌ཁང༌ དང༌ སྲང༌ངི༌ གྲུའི༌ཀ༌ ལངས༌ཏེ༌ མིའ༌ ཐོང༌ཅུགས༌ཏེ༌ སྨོས༌ལམ༌ ཏབ༌བ༌ལ༌ ཐད༌ད༌ནོག༌། ངའེ༌ ཁྱོ༌ཞའ༌ དེན༌བ༌ ཟེར༌རད༌ ཏེ༌ ཁ༌ཆོས༌པ༌གུན༌ལ༌ སོལ༌རས༌ གང༌པོ༌ ཐོབ༌ཏེ༌ ཨིན༌། 
MAT.6.6	སྨོས༌ལམ༌ ཏབ༌ ཟ༌ནེ༌, རང༌ངི༌ ནང༌ང༌ སོང༌ཏེ༌ སྒོ༌ ཅུགས༌ཏེ༌ སང༌ཝའེ༌ ཐོག༌ནེ༌ རང༌ངི༌ ནམ༌ཁའེ༌ ཡབ༌བ༌ སྨོས༌ལམ༌ ཞུ༌ཤིག༌། ཏེ༌ནེ༌ ཁྱོ༌ཞའེ༌ སང༌ཝའེ༌ ནང༌ང༌ ཅོ༌ཁན༌ནི༌ ལས༌གུན༌ ཟིགས༌ཏེ༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཁྱོ༌ཞའ༌ སོལ༌རས༌ སལ༌ཨིན༌།"
MAT.6.7	"ཁྱོ༌ཞའེ༌ སྨོས༌ལམ༌ ཞུ༌ ཟ༌ནེ༌, ཏོན༌མེད༌དི༌ ཚིགས༌གུན༌ ཟེར༌ཨིན༌ ཞན༌ ཆོས༌ལུག༌ག༌ ཅོལ༌ཁན༌གུན༌ ཙོགས༌ མ༌ཅོ༌, ཅིའ༌ཟེར༌ན༌ ཁོང༌གུན༌ནི༌ སམ༌མ༌ནོག༌ སྨོས༌ལམ༌ རིང༌མོ༌ ཞུ༌ཅེས༌པོའེ༌ དཀོན༌མཆོག༌གི༌ ཁོང༌གུན༌ནི༌ སྨོས༌ལམ༌བོ༌ སན༌ཨིན༌། 
MAT.6.8	ཁོང༌གུན༌ ཙོགས༌ མ༌ཅོ༌, ཅིའ༌ཟེར༌ན༌ ཞུའི༌ སང༌ སྔུན༌ལ༌ ཁྱོ༌ཞའེ༌ གོས༌སྡོམ༌གུན༌ ནམ༌ཁའེ༌ ཡབ༌བི༌ ཁྱེན༌ན༌ ཛད༌ད༌ནོག༌། 
MAT.6.9	ཁྱོ༌ཞའེ༌ སྨོས༌ལམ༌ འི༌ཙོགས༌ལ༌ ཞུས༌,
MAT.6.9	'ནམ༌ཁའ༌ ཞུགས༌ཁན༌ནི༌ ང༌ཞའེ༌ ཡབ༌,
MAT.6.9	ཉེ༌རང༌ང༌ སྲོག༌ ཡོད༌ཁན༌ ཚང༌མའེ༌ རྩི༌ཝ༌ ཐོབ༌ཤིག༌།
MAT.6.10	ཉེ༌རང༌ངི༌ རྒྱལ༌སྲིད༌ གྱོགས༌པ༌ སླེབ༌ཤིག༌།
MAT.6.10	ཉེ༌རང༌ངི༌ ཐུག༌གོངས༌ ནམ༌ཁའེ༌ ནང༌ང༌ གྲུབ༌བ༌ ཙོགས༌ལ༌,
MAT.6.10	འི༌ ཇིག༌རྟེན༌ནི༌ཀའང༌ གྲུབ༌ཤིག༌།
MAT.6.11	དི༌རིང༌ ང༌ཞའ༌ གོས༌སྡོམ༌མི༌ ཁར༌ཇི༌ སལ༌ལ༌ ཛད༌།
MAT.6.12	ང༌ཞེའི༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ སལ༌ལ༌ ཛད༌,
MAT.6.12	ཀ༌ཟུག༌གི༌ ཞན༌མ༌གུན༌ནི༌ ང༌ཞའེ༌ རྒྱབ༌གལ༌ལ༌
MAT.6.12	སྡིག༌པ༌ ཅོ༌ཁན༌གུན༌ལ༌ ང༌ཞེའང༌ གོངས༌པ༌ ཏངས༌པིན༌།
MAT.6.13	སྡིག༌པའེ༌ དོད༌པའེ༌ ནང༌ང༌ ང༌ཞ༌གུན༌ གྱེལ༌ ཅུག༌ག༌ མ༌ཛད༌,
MAT.6.13	ཨིན༌ནའང༌ ངན༌པ༌ ཨིན༌ཁན༌ནི༌ ཤེ༌ཏན༌ནེ༌ ང༌ཞའ༌ ཐར༌ ཅུག༌ག༌ ཛད༌།"
MAT.6.14	ཡེ༌ཤུའི༌ མོལས༌, "གལ༌ཏེས༌ ཁྱོ༌ཞའེ༌ རྒྱབ༌གལ༌ལ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ ཏང༌ན༌, ཁྱོ༌ཞ༌གུན༌ནི༌ ནམ༌ཁའེ༌ ཡབ༌བིའང༌ ཁྱོ༌ཞ༌གུན༌ལ༌ ཤགས༌པ༌ སལ༌ལ༌ ཛད༌ཨིན༌། 
MAT.6.15	ཨིན༌ནའང༌ གལ༌ཏེས༌ ཁྱོ༌ཞའེ༌ རྒྱབ༌གལ༌ལ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ མ༌ཏང༌ན༌, ཁྱོ༌ཞ༌གུན༌ནི༌ ནམ༌ཁའེ༌ ཡབ༌བི༌ ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ སལ༌ལ༌ མི༌ཛད༌།"
MAT.6.16	ཡེ༌ཤུའི༌ མོལས༌, "ཁྱོ༌ཞ༌གུན༌ ཉེ༌ནས༌ལ༌ དུག༌ ཟ༌ནེ༌, སྡུག༌པོ༌ མ༌ཅོ༌, ཀ༌ཟུག༌ ཁ༌ཆོས༌པ༌གུན༌ནི༌ ཁོ༌རང༌གུན༌ནི༌ ལྡོང༌བོ༌ སྡིག༌པ༌ཞིག༌ ཅོས༌ཏེ༌ ཉེ༌ནས༌ལ༌ དུག༌ཁན༌བོ༌ མི༌གུན༌ལ༌ སྔོན༌ ཅུག༌ག༌ནོག༌། ངའེ༌ ཁྱོ༌ཞ༌གུན༌ལ༌ དེན༌བ༌ ཟེར༌རད༌ ཏེ༌ ཁ༌ཆོས༌པ༌གུན༌ལ༌ སོལ༌རས༌ གང༌པོ༌ ཐོབ༌ཚར༌ཏེ༌ ཨིན༌། 
MAT.6.17	ཨིན༌ནའང༌ ཁྱོ༌ཞ༌གུན༌ ཉེ༌ནས༌ལ༌ དུག༌ ཟ༌ནེ༌ སྲ༌ མར༌ སྐུས༌ཏེ༌ ལྡོང༌ ཁྲུས༌ཏེ༌ དུག༌ཤིག༌། 
MAT.6.18	ཁྱོ༌ཞའ༌ ཉེ༌ནས༌ལ༌ དུག༌ཁན༌བོ༌ སུའིང༌ མ༌ཇལ༌ཁན༌ནི༌ ཁྱོ༌ཞའེ༌ ཡབ༌བ༌ མ༌སྟོགས༌ ཡང༌སུ༌ཞིག༌གའང༌ མི༌ཤེ༌ཤེས༌ལ༌ ཏེ༌ ཙོགས༌ ཅོ༌ཤིག༌། ཡབ༌ དཀོན༌མཆོག༌གི༌ ཁྱོ༌ཞའེ༌ སང༌ཝའེ༌ ནང༌ང༌ ཅོ༌ཁན༌བོ༌ ཟིགས༌ཏེ༌ སོལ༌རས༌ སལ༌ལ༌ ཛད༌ཨིན༌།"
MAT.6.19	ཡེ༌ཤུའི༌ མོལས༌, "ཁྱོ༌ཞ༌རང༌ངི༌ ཕིའ༌ ཇིག༌རྟེན༌ནི༌ཀ༌ ནོར༌གུན༌ མ༌སག༌ཤིག༌། ཏེ༌གུན༌ མུག༌པའེ༌ ཟའ༌ཅེས༌ དང༌ ཡའ༌ ཡོང༌ཅེས༌ མ༌ཚད༌ རྐུན༌མ༌ ཡོངས༌ཏེ༌ རྐུ༌ཨིན༌། 
MAT.6.20	ཨིན༌ནའང༌ ཁྱོ༌ཞ༌རང༌ངི༌ ཕིའ༌ ནམ༌ཁའེ༌ ནང༌ང༌ ནོར༌ སོག༌ཤིག༌, ཏེ༌རུ༌ མུག༌པའེ༌ མི༌ཟའ༌ ཡང༌ ཡའ༌ མི༌ཡོང༌ མ༌ཚད༌ རྐུན༌མིའང༌ མི༌རྐུ༌། 
MAT.6.21	ཁྱོ༌ཞའེ༌ ནོར༌ ཡོད༌ས༌ ཁྱོ༌ཞའེ༌ སྙིང༌ངའང༌ ཆགས༌ས༌ནོག༌།"
MAT.6.22	ཡེ༌ཤུའི༌ མོལས༌, "མིག༌ ནི༌ ཟུགས༌སི༌ འོད༌པོ༌ ཨིན༌། གལ༌ཏེས༌ ཁྱོ༌ཞའེ༌ མིག༌པོ༌ ཁམ༌ཟང༌ ཡོད༌ན༌, ལུས༌ གང༌པོ༌ འོད༌དི༌ གང༌ཨིན༌། 
MAT.6.23	ཨིན༌ནའང༌ གལ༌ཏེས༌ མིག༌པོ༌ ཁམ༌ཟང༌ མེད༌ན༌, ཁྱོ༌ཞའེ༌ ལུས༌ གང༌པོ༌ མུན༌གྲིག༌གི༌ གང༌ཨིན༌། གལ༌ཏེས༌ ཁྱོ༌ཞའེ༌ ཁྱོ༌ཞ༌རང༌ངི༌ སེམས༌སི༌ ནང༌ང༌ དཀོན༌མཆོག༌གི༌ འོད༌ ཡོད༌ སམ༌ཁན༌བོ༌ ངོས༌པོའ༌ མུན༌གྲིག༌ ཨིན༌ན༌ ཏེ༌ནེ༌ ཏེ༌ མུན༌གྲིག༌པོ༌ ཙམ༌ཤིག༌ ཇིགས༌སྣང༌ཅན༌ མི༌ཡོང༌།
MAT.6.24	ཡེ༌ཤུའི༌ མོལས༌, "སུ༌ཞིག༌གའང༌ སྤོན༌བོ༌ ཉིས༌སི༌ ཞབ༌སྟོག༌ ཅོ༌ མི༌ཐུབ༌, ཅིག༌པོའ༌ ནཕ༌རད༌ ཡང༌ ཞན༌བོའ༌ གཅེས༌པ༌ ཅོའ༌ནོག༌, ཡ༌ ཅིག༌པོའ༌ ཐད༌ཨིན༌ སྙིང༌ནེ༌ ཡང༌ ཞན༌བོའ༌ མ༌ཐད༌ད༌ ཞབ༌སྟོག༌ ཞུའ༌ནོག༌། ཏེན༌ན༌ ཙོགས༌ལ༌ དཀོན༌མཆོག༌ དང༌ ནོར༌ ཉིས༌ཀོའ༌ གཅེས༌པ༌ ཅོ༌ མི༌ཉན༌།"
MAT.6.25	"ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, ཅི༌ ཟེན༌, ཅི༌ ཐུང༌ཨིན༌ ཡ༌ ཟུགས༌པོའེ༌ཀ༌ ཅི༌ གོན༌ཨིན༌ སམས༌ཏེ༌ རང༌ངི༌ མི༌ཚེའེ༌ ཕིའ༌ ཚེར༌ མ༌ཚེར༌ཤིག༌། ཟན༌ནི༌ སང༌ སྲོག༌པོ༌ ཡང༌ ཀོས༌སི༌ སང༌ ལུས༌པོ༌ ཁག༌ཆེའ༌ མ༌ནོག༌ག༌? 
MAT.6.26	ནམ༌མི༌ བྱ༌གུན༌ལ༌ ལྟོས༌སའང༌, ཏེ༌གུན༌ནི༌ ཞིང༌ ཏབ༌བ༌ ཡ༌ ཞིང༌ རྔའ༌ ཡ༌ བང༌ངེ༌ ནང༌ང༌ གྲོ༌ སག༌ག༌ མི༌དུག༌, ཨིན༌ནའང༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཏེ༌གུན༌ལ༌ ཟན༌ སལ༌ལ༌ ཛད༌དུག༌། དཀོན༌མཆོག༌གི༌ སྐུན༌དུན༌ལ༌ ཏེ༌གུན༌ནི༌ སང༌ ཁྱོ༌ཞའ༌ ཁག༌ཆེའ༌ མ༌ནོག༌ག༌? 
MAT.6.27	ཁྱོ༌ཞའ༌ སུ༌ཞིག༌གི༌ ཚེར༌ཁ༌ ཅོས༌ཏེ༌ ཁྱོ༌ཞའེ༌ མི༌ཚེ༌ ནང༌ང༌ ཆུ༌ཚོད༌ ཅིག༌ སྐྱེད༌ ཐུབ༌ཨིན༌ན༌?"
MAT.6.28	"ཀོས༌ལག༌གི༌ ཕིའ༌ ཅིའ༌ ཚེར༌རད༌? སྤང༌ཐང༌ངི༌ མེན༌ཏོག༌གུན༌ ཀ༌ཟུག༌གི༌ ལྡན༌དུག༌ ལྟོས༌ཤིག༌, ཏེ༌གུན༌ནི༌ ལས༌ ཅོའ༌ ཡ༌ བལ༌ ཁལ༌ཏེ༌ ཀོས༌ ཐག༌ག༌ མི༌དུག༌། 
MAT.6.29	ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, རྒྱལ༌པོ༌ སོ༌ལོ༌མོན༌, ཁོ༌རང༌ངི༌ སྤལ༌ལི༌ ནང༌ང༌ མ༌ཀྲག༌པོ༌ ཀོས༌ལག༌ གོན༌ནའང༌ ཏེ༌ མེན༌ཏོག༌གུན༌ ཙོགས༌ ལྡེ༌མོ༌ དང༌ ཛེས༌པོ༌ ཐོང༌ང༌ མེད༌པིན༌། 
MAT.6.30	གལ༌ཏེས༌ དཀོན༌མཆོག༌གི༌ དི༌རིང༌ ཡོད༌ཁན༌ ཐོ༌རེ༌ མེའ༌ སྲག༌ག༌ ཕང༌ཅེས༌ཅན༌ནི༌ སྤང༌ཐང༌ངི༌ མེན༌ཏོག༌གུན༌ལ༌ ཏེ༌ཙོགས༌སི༌ ཀོས༌ལག༌ སྐོན༌ ཐུབ༌བད༌ན༌ དད༌པ༌ འུ༌ཐུགས༌ཅན༌, དཀོན༌མཆོག༌གི༌ ཁྱོ༌ཞ༌གུན༌ལ༌ ཏེ༌གུན༌ནི༌ སང༌ ཀོས༌ལག༌ ཀྲག༌པོ༌ སྐོན༌ན༌ མི༌ཛད༌ད༌?"
MAT.6.31	"ཏེ༌བོའེ༌ཕིའ༌ 'ང༌དང༌ ཅི༌ ཟེན༌ ཡ༌ ང༌དང༌ ཅི༌ ཐུང༌ཨིན༌ ཡ༌ ང༌དང༌ ཅི༌ གོན༌ཨིན༌' ཟེར༌ཏེ༌ ཚེར༌ཁ༌ མ༌ཅོ༌ཤིག༌། 
MAT.6.32	ཞན༌ ཆོས༌ལུག༌ག༌ ཅོལ༌ཁན༌གུན༌ ཏེ༌ ཚང༌མའེ༌ སྟིང༌རང༌ནེ༌ བང༌ཏང༌ང༌ནོག༌, ཡང༌ ཁྱོ༌ཞའེ༌ ཏེ༌ཙོགས༌ གོས༌སྡོམ༌གུན༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཁྱེན༌ན༌ ཛད༌ད༌ནོག༌། 
MAT.6.33	ཨིན༌ནའང༌ གོ༌མ༌ ཁྱོ༌ཞ༌གུན༌ དཀོན༌མཆོག༌གི༌ རྒྱལ༌སྲིད༌ དང༌ མི༌ཚེ༌ དྲང༌པོ༌ ཕུད༌ཅེས༌སི༌ སྟིང༌རང༌ནེ༌ བང༌ཏོང༌ཤིག༌, ཏེ༌ནེ༌ ཁོང༌ངི༌ ཏེ༌ཀ༌ ནན༌ཏེ༌ ཁྱོ༌ཞའེ༌ ཞན༌ གོས༌སྡོམ༌གུན༌ནའང༌ སལ༌ལ༌ ཛད༌ཨིན༌།"
MAT.6.34	ཐོ༌རེ༌ ཕིའ༌ དི༌རིང༌ ཚེར༌ཁ༌ མ༌ཅོ༌ཤིག༌ ཅིའ༌ཟེར༌ན༌ ཐོ༌རེ༌ བྱུང༌ཅེས༌སི༌ ཚེར༌ཁ༌གུན༌ནི༌ སྐོར༌ལ༌ སམ༌བ༌ ཐོ༌རེ༌ ཏང༌ཉན༌ན༌ནོག༌། དི༌རིང༌ངི༌ ཚེར༌ཁ༌ དི༌རིང༌ངི༌ ཕིའ༌ ཙམ༌ ཐའ༌ཐད༌ཨིན༌ནོག༌།
MAT.7.1	ཡེ༌ཤུའི༌ མོལས༌, "ཁྱོ༌ཞའེ༌ ཞན༌མའ༌ སྐྱོན༌རྗོད༌ མ༌ཅོ༌ ཏེ༌ མན༌ན༌ དཀོན༌མཆོག༌གི༌ ཁྱོ༌ཞའང༌ སྐྱོན༌རྗོད༌ ཛད༌ཨིན༌། 
MAT.7.2	ཀ༌ཟུག༌ ཚུལ༌ལ༌ ཁྱོ༌ཞའེ༌ ཞན༌མ༌ སྐྱོན༌རྗོད༌ ཅོས༌ ཏེན༌ན༌ ཚུལ༌ལ༌ ཁྱོ༌ཞའང༌ སྐྱོན༌རྗོད༌ ཛད༌ཨིན༌, ཁྱོ༌ཞའེ༌ ཀོལ༌ཁན༌ནི༌ ཚད༌པོ༌ ཁྱོ༌ཞ༌གུན༌ནི༌ ཕིའང༌ ཀོལ༌ལ༌ ཛད༌ཨིན༌།"
MAT.7.3	"རང༌ངི༌ མིག༌གི༌ ནང༌ང༌ ཡོད༌ཁན༌ནི༌ རྡུང༌མ༌བོའ༌ ནང༌སྟག༌ ཅོའ༌ མེད༌ན༌ ཏེ༌ནེ༌ ཁྱོ༌ཞའེ༌ སྤུན༌ནི༌ མིག༌གི༌ ནང༌ང༌ ཡོད༌ཁན༌ནི༌ ཤིང༌ཕེ༌བོའ༌ ཅིའ༌ སྟའད༌? 
MAT.7.4	ཁྱོ༌རང༌ངི༌ སྤུན༌ལ༌ ཡོང༌, ངའེ༌ ཁྱོ༌རང༌ངི༌ མིག༌གི༌ ནང༌ནེ༌ ཤིང༌ཕེ༌བོ༌ ཕིང༌ཨིན༌ ཟེར༌ཅེས༌སི༌ ཧམ༌པ༌ ཀ༌ཟུག༌གི༌ ཅོའད༌, ནམ༌ ཏེ༌དུས༌ གང༌པོ༌ ཁྱོ༌རང༌ངི༌ མིག༌གི༌ ནང༌ང༌ རྡུང༌མ༌ ཡོད༌། 
MAT.7.5	ཁྱོ༌ཞའ༌ ཁ༌ཆོས༌པ༌གུན༌, སྔུན༌ལ༌ རང༌ངི༌ མིག༌གི༌ རྡུང༌མ༌བོ༌ ཕིང༌, ཏེ༌ནེ༌ རང༌ངི༌ སྤུན༌ནི༌ མིག༌གི༌ ནང༌ནེ༌ ཤིང༌ཕེ༌བོ༌ ཕིང༌ང༌ལ༌ སལ༌པོ༌ ཅོས༌ཏེ༌ ཐོང༌ ཐུབ༌ཨིན༌།"
MAT.7.6	ཡེ༌ཤུའི༌ མོལས༌, "དམ༌པ༌ ཨིན༌ཁན༌བོ༌ ཁྱི༌གུན༌ལ༌ མ༌ཏང༌ཤིག༌ གལ༌ཏེས༌ ཏང༌ན༌ ཏེ༌གུན༌ ཁྱོ༌ཞ༌ ཆོགས༌ལ༌ རྒྱུར༌ཏེ༌ སྲན༌ཏྲེ༌ ཐམས༌ཨིན༌། རིན༌ཅན༌ ཅ༌ལག༌ ཕག༌གུན༌ནི༌ དུན༌ལ༌ མ༌ཕང༌ཤིག༌ གལ༌ཏེས༌ ཕང༌ན༌ ཏེ༌གུན༌ རྐང༌པའེ༌ ཡོག༌ག༌ ནན༌ཏེ༌ ཕག༌གུན༌ གྲུལ༌ཨིན༌།
MAT.7.7	ཡེ༌ཤུའི༌ མོལས༌, "གལ༌ཏེས༌ ཞུ༌ཝ༌ ཞུ༌ཨིན༌ དུག༌ན༌ ཁྱོ༌ཞའ༌ སལ༌ལ༌ ཛད༌ཨིན༌, གལ༌ཏེས༌ གོས༌སྡོམ༌གུན༌ ཙལ༌ཨིན༌ དུག༌ན༌ ཁྱོ༌ཞའ༌ ཐོབ༌ ཅུག༌ག༌ ཛད༌ཨིན༌, གལ༌ཏེས༌ སྒོ༌ རྡུང༌ཨིན༌ དུག༌ན༌ སྒོ༌ ཕེའ༌ ཛད༌ཨིན༌། 
MAT.7.8	ཞུ༌ཁན༌ ཚང༌མ༌ལ༌ སལ༌ལ༌ ཛད༌ཨིན༌, ཙལ༌ཁན༌བོའ༌ ཐོབ༌ཨིན༌, ཡང༌ སྒོ༌ རྡུང༌ཁན༌བོའ༌ སྒོ༌ ཕེའ༌ ཛད༌ཨིན༌།
MAT.7.9	གལ༌ཏེས༌ རང༌ངི༌ བུ༌ཚའེ༌ ཏ༌གི༌ རྩོད༌ན༌ རྡའ༌ ཏང༌ཁན༌ནི༌ ཨ༌བ༌ ཁྱོ༌ཞའེ༌ ཕྲོའ༌ སུ༌ ཡོད༌? 
MAT.7.10	ཡ༌ གལ༌ཏེས༌ ཕྲུ༌གུའི༌ ཉ༌ ཏོང༌ ཟེར༌ན༌, ཁོའ༌ རུལ༌ ཏང༌ཨིན༌ན༌? 
MAT.7.11	ཁྱོ༌ཞ༌གུན༌ སྡིག༌ཅན༌ ཨིན༌ཨིན༌ནའང༌ རང༌ངི༌ ཕྲུ༌གུའ༌ ཕན༌ཐོགས༌ཅན༌ ཏང༌ཅེས༌པོ༌ ཤེས༌ན༌ ཏེ༌ནེ༌ ཁྱོ༌ཞའེ༌ ནམ༌ཁའ༌ ཞུགས༌ཁན༌ནི༌ ཡབ༌བི༌ ཕན༌ཐོགས༌ མང༌ང༌ཅན༌ ཁོང༌ང༌ ཞུ༌ཝ༌ ཞུ༌ཁན༌གུན༌ལ༌ མི༌སལ༌ལ༌?
MAT.7.12	ཞན༌མའེ༌ ཁྱོ༌ཞའ༌ ཅོ༌གོས༌ སམ༌ཁན༌ ཙོགས༌ ཁྱོ༌ཞ༌གུན༌ནིའང༌ ཅི༌ཚང༌མའེ༌ ནང༌ང༌ ཞན༌མ༌གུན༌ལ༌ ཅོས༌, ཏེ༌བོའེ༌ བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ བྲིས༌ཁན༌གུན༌ དྲན༌དྲའ༌ གྲུབ༌ ཅུག༌ག༌ནོག༌།"
MAT.7.13	ཡེ༌ཤུའི༌ མོལས༌, "རྒྱས༌སྒོ༌ ཕྲ༌མོ༌ནེ༌ ཞུགས༌ཤིག༌ ཅིའ༌ཟེར༌ན༌ ཁྲེས༌སྟོར༌ ཆོགས༌ལ༌ ཆའ༌ཁན༌ནི༌ ལམ༌ དང༌ རྒྱས༌སྒོ༌ ཞང༌ཅན༌ དང༌ གྲུལ༌ཅེས༌ལ༌ ལ༌མོ༌ ཡོད༌ཏེ༌ ཨིན༌ནོག༌ ཡང༌ ཏེ༌ནང༌ང༌ མི༌ མང༌པོ༌ ཞུགས༌ཏེ༌ ཆའ༌ནོག༌། 
MAT.7.14	ཨིན༌ནའང༌ ཐའ༌མེད༌པའེ༌ མི༌ཚེའེ༌ ཆོགས༌ལ༌ ཁྲིད༌ཁན༌ནི༌ རྒྱས༌སྒོ༌ ནི༌ ཕྲ༌མོ༌ ཡང༌ ལམ༌ ནི༌ ཀགས༌པོ༌ ཡོད༌ཏེ༌ ཨིན༌ནོག༌, ཙལ༌ཁན༌ནི༌ མི༌ ཉུ༌ངུན༌ཞིག༌ག༌ མ༌ནེ༌ ཏེ༌ ལམ༌བོ༌ མི༌ཐོབ༌།"
MAT.7.15	ཡེ༌ཤུའི༌ མོལས༌, "ལུང༌སྟོན༌པ༌ ཟུས༌མ༌གུན༌ནི༌ ཀ༌ནེ༌ ཤང༌ ཅོ༌ཤིག༌, ནོད༌པ༌ མི༌སྐྱལ༌ཁན༌ནི༌ ལུ༌གུའ༌ ཟུས༌ཏེ༌ ཁོང༌གུན༌ ཁྱོ༌ཞའེ༌ ཕྲོའ༌ ཡོང༌ཨིན༌, ཨིན༌ནའང༌ སེམས༌སི༌ ནང༌ང༌ ཁོང༌གུན༌ ནོད༌སྐྱལ༌ ཇིགས༌སྣང༌ཅན༌ནི༌ ཤང༌ཀུ༌ ཙོགས༌ ཡོད༌ཏེ༌ ཨིན༌ནོག༌། 
MAT.7.16	ཁོང༌གུན༌ནི༌ བྲས༌བུ༌ རྒྱུད༌ཏེ༌ ཁྱོ༌ཞའེ༌ ཁོང༌གུན༌ ཤེས༌ཨིན༌། ཁྱོ༌ཞ༌གུན༌ནི༌ ཅི༌ སམ༌མ༌རག༌, ཁྱོ༌ཞའེ༌ ཚེར༌མང༌ངི༌ ཀ༌ནེ༌ རྒུན༌ནི༌ ཁ༌ཟས༌ ཡ༌ ལྗང༌ཙེར༌རི༌ ཀ༌ནེ༌ ཕིག༌གི༌ ཁ༌ཟས༌ ཏུ༌ཉན༌ཨིན༌ན༌? 
MAT.7.17	ཏེན༌ན༌ ཙོགས༌ལ༌ ལྕང༌མ༌ ཟང༌པོ༌ཞིག༌ག༌ བྲས༌བུ༌ ཟང༌པོ༌ སྨིན༌ན༌ནོག༌ ཡང༌ ལྕང༌མ༌ ངན༌པ༌ཞིག༌ག༌ བྲས༌བུ༌ ངན༌པ༌། 
MAT.7.18	ལྕང༌མ༌ ཟང༌པོ༌ནེ༌ བྲས༌བུ༌ ངན༌པ༌ མི༌སྨིན༌ ཡང༌ ལྕང༌མ༌ ངན༌པ༌ནེ༌ བྲས༌བུ༌ ཟང༌པོ༌ མི༌སྨིན༌། 
MAT.7.19	བྲས༌བུ༌ ཟང༌པོ༌ མ༌སྨིན༌ཁན༌ནི༌ ལྕང༌མ༌, ཅད༌ཏེ༌ མེའ༌ ཏབ༌བ༌ ཛད༌ཨིན༌། 
MAT.7.20	ཁོང༌གུན༌ནི༌ བྲས༌བུ༌ རྒྱུད༌ཏེ༌ ཁྱོ༌ཞའེ༌ ཁོང༌གུན༌ ཤེས༌ཨིན༌།"
MAT.7.21	ཡེ༌ཤུའི༌ མོལས༌, " 'ངའ༌, གཙོ༌བོ༌ལེ༌, གཙོ༌བོ༌ལེ༌,' ཟེར༌ཁན༌གུན༌ནི༌ ནང༌ནེ༌ ཚང༌མ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཆ༌ མི༌ཉན༌, ནམ༌ཁའ༌ ཞུགས༌ཁན༌ནི༌ ངའེ༌ ཡབ༌བི༌ ཐུག༌གོངས༌ གྲུབ༌ཅུག༌ཁན༌གུན༌ ཅིག༌པོ༌ ཆ༌ཉན༌ཨིན༌། 
MAT.7.22	དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ མི༌ མང༌པོའེ༌ ངའ༌ ཟེར༌ཨིན༌, 'གཙོ༌བོ༌ལེ༌, གཙོ༌བོ༌ལེ༌, ང༌ཞའེ༌ ཉེ༌རང༌ངི༌ ཚན༌ནི༌ ནང༌ང༌ ལུང༌སྟན༌ ཤད༌པིན༌, མི༌གུན༌ནི༌ ནང༌ནེ༌ རྡུད༌གུན༌ ཕིངས༌པིན༌, ཡང༌ ཧ༌ལས༌ཤེས༌སི༌ ཛད༌པ༌ མང༌པོ༌ སྟན༌པིན༌།' 
MAT.7.23	ཏེ༌ནེ༌ ངའེ༌ ཁོང༌གུན༌ལ༌ ཟེར༌ཨིན༌, 'ངའེ༌ ཁྱོ༌ཞའ༌ མ༌ནེ༌ མི༌ཤེས༌, ལས༌ ངན༌པ༌ ཅོ༌ཁན༌གུན༌ ངའེ༌ དུན༌ནེ༌ སོང༌ཤིག༌།'"
MAT.7.24	ཡེ༌ཤུའི༌ མོལས༌, "ངའེ༌ སྤེ༌ར༌གུན༌ ཉན༌ཏེ༌ ཏེ༌ཀ༌ ལག༌ལེན༌ ཅོ༌ཁན༌ ཚང༌མ༌, ཁོ༌རང༌ངི༌ ཁང༌པ༌ བྲག༌གི༌ཀ༌ རྩིག༌ཁན༌ནི༌ རྩིགས༌པོན༌ ཁས༌པ༌ ཙོགས༌ ཨིན༌། 
MAT.7.25	ཆར༌པ༌ བབས༌ཏེ༌, ཆུ༌ལོག༌ དང༌ ལུངས༌པོ༌ ཤེད༌ཅན༌ ཡོང༌ཏེ༌ ཁང༌པའ༌ ཕོག༌ནའང༌, ཏེ༌བོ༌ རྡིབ༌ མི༌ རྡིབ༌ ཅིའ༌ཟེར༌ན༌ ཏེ༌བོ༌ བྲག༌གི༌ཀ༌ རྩིགས༌ཏེ༌ ཨིན༌ནོག༌། 
MAT.7.26	ངའེ༌ སྤེ༌ར༌ ཚོར༌ཏེ༌ ལག༌ལེན༌ མ༌ཅོ༌ཁན༌ ཚང༌མ༌, ཁོ༌རང༌ངི༌ ཁང༌པ༌ པེ༌མའེ༌ཀ༌ རྩིག༌ཁན༌ ལྡད༌པ༌ མེད༌ཁན༌ མི༌ ཙོགས༌ ཨིན༌། 
MAT.7.27	ཆར༌པ༌ བབས༌ཏེ༌ ཆུ༌ལོག༌ དང༌ ལུངས༌པོ༌ ཤེད༌ཅན༌ ཡོངས༌ཏེ༌ ཁང༌པ༌ ཕོག༌ན༌ ཏེ༌བོ༌ རྡིབས༌ཏེ༌ པད༌ མེད༌ཁན༌ ཆེན༌།"
MAT.7.28	གཙོ༌བོ༌ ཡེ༌ཤུའི༌ མོལ༌ཅེས༌གུན༌ མོལ༌ ཚར༌ར༌ཅིག༌, མི༌མངས༌གུན༌ ཁོང༌ངི༌ སླབ༌བྱ༌གུན༌ནི༌ཀ༌ ཧ༌ལས༌, 
MAT.7.29	ཅིའ༌ཟེར༌ན༌ ཁོང༌ངི༌ སླབ༌བྱ༌གུན༌ ཆོས༌ཁྲིམས༌ལ༌ ཁས༌པ༌གུན༌ ཙོགས༌ མེད༌པ༌, ཝང༌ཆ༌ ཉམ༌པོ༌ སལ༌ལད༌པིན༌།
MAT.8.1	གཙོ༌བོ༌ ཡེ༌ཤུ༌ རི༌ནེ༌ ཡོག༌ག༌ བབས༌ཏེ༌ སྐྱོད༌ ཟ༌ནེ༌, མི༌ཚོགས༌ ཆེན༌མོ༌ཞིག༌ ཁོང༌ངི༌ སྟིང༌རང༌ནེ༌ ཡོངས༌། 
MAT.8.2	ཛེ༌ནད༌ཅན༌ནི༌ མི༌ཞིག༌ གཙོ༌བོའེ༌ དུན༌ལ༌ ཡོངས༌ ཡང༌ པིག༌དོང༌ ཙུགས༌ཏེ༌, "གཙོ༌བོ༌ལེ༌, ཉེ༌རང༌ ཐུགས༌ཐད༌ན༌ ང༌ རྩང༌མ༌ ཛད༌ ཉན༌ན༌ནོག༌" ཟེརས༌།
MAT.8.3	ཡེ༌ཤུའི༌ ཆག༌ རྐྱངས༌ཏེ༌ ཁོའ༌ ཐུག༌ཅུག༌ག༌ ཛད༌ཏེ༌, "ང༌ ཁྱོ༌རང༌ རྒྱལ༌ ཅུག༌ཏེ༌ རྩང༌མ༌ ཅོའ༌ ཐད༌ད༌རག༌" མོལས༌, ཏེན༌ན༌མལ༌ལ༌ ཛེ༌ནད༌པོ༌ མེད༌ཁན༌ སོང༌། 
MAT.8.4	ཏེ༌ནེ༌ ཡེ༌ཤུའི༌ ཏེ༌ མི༌བོའ༌ མོལས༌, "སུའང༌ མ༌ཤད༌, ཨིན༌ནའང༌ སོང༌ཏེ༌ རང༌ངི༌ ཟུགས༌པོ༌ བླ༌མ༌ སྟོན༌ ཡང༌ ལུང༌སྟོན༌པ༌ མོ༌ཟེས༌སི༌ བཀའ༌ སལ༌ཁན༌ ནང༌ཞིན༌ དཀོན༌མཆོག༌ག༌ ཆོད༌པ༌ ཕུལ༌, ཏེ༌བོ༌ མི༌གུན༌ལ༌ ཁྱོ༌རང༌ རྩང༌མ༌ ཆའ༌ཁན༌ནི༌ སྤང༌པོ༌ ཨིན༌།"
MAT.8.5	གཙོ༌བོ༌ ཡེ༌ཤུ༌ ཀ༌ཕར༌ན༌ཧུམ༌མི༌ གྲོང༌ཁྱེར༌རི༌ ནང༌ང༌ ཅབ༌ སླེབ༌བ༌ཅིག༌, རོམ༌མི༌ མག༌རྒྱའེ༌ སྤོན༌བོ༌ཞིག༌ ཁོང༌ངི༌ དུན༌ལ༌ ཡོངས༌ཏེ༌ རོགས༌ ཛད༌ཅེས༌ལ༌ ཞུས༌, 
MAT.8.6	"གཙོ༌བོ༌ལེ༌, ངའེ༌ ཡོག༌པོའ༌ ཟའ༌ཕོག༌ཏེ༌ ཁང༌པའ༌ ཟུ༌མོ༌ སྲན༌ཏྲེ༌ ཡོང༌ཨིན༌ ཡོད༌།"
MAT.8.7	ཡེ༌ཤུའི༌ མོལས༌, "ང༌ ཡོངས༌ཏེ༌ ཁོ༌ ཕན༌ཅུག༌ཨིན༌།"
MAT.8.8	མག༌རྒྱའེ༌ སྤོན༌བོའེ༌ ཟེརས༌, "གཙོ༌བོ༌ལེ༌, ཉེ༌རང༌ ངའེ༌ ཁང༌པ༌ སྐྱོད༌ཅེས༌སི༌ འོས༌པ༌ ང༌ མན༌། ཨིན༌ནའང༌ ཉེ༌རང༌ངི༌ བཀའ༌ སལ༌ན༌ ངའེ༌ ཡོག༌པོ༌ ཕན༌ཨིན༌། 
MAT.8.9	ཝང༌ཆའེ༌ ཡོག༌ག༌ ངའང༌ དུག༌གད༌ ཡང༌ ངའེ༌ ཝང༌ཆའེ༌ ཡོག༌ག༌ མག༌མི༌གུན༌ ཡོད༌། ངའེ༌ ཁོང༌ ཅིག༌ག༌ སོང༌ ཟེར༌ན༌ ཆའ༌ནོག༌ ཡང༌ ཅིག༌ག༌ ཡོང༌ ཟེར༌ན༌ ཡོང༌ང༌ནོག༌, ཡང༌ ངའེ༌ ཡོག༌པོའ༌ འི༌ ལས༌པོ༌ ཅོས༌ ཟེར༌ན༌ ཅོའ༌ནོག༌།"
MAT.8.10	ཡེ༌ཤུའི༌ ཏེ༌བོ༌ སན༌ན༌ཅིག༌ ཧ༌ལས༌ཏེ༌ ཁོང༌ང༌ བྲངས༌ཏེ༌ ཡོང༌ཁན༌ནི༌ མི༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བའ༌ ཟེར༌རད༌, ཨིས༌ར༌ཨེལ༌ལི༌ ནང༌ང༌ ང༌ འི༌ཙོགས༌སི༌ དད༌པ༌ཅན༌ཞིག༌ མ༌ནེ༌ མ༌ཐོབ༌། 
MAT.8.11	ངའེ༌ ཁྱོ༌ཞའ༌ ཟེར༌རད༌, ཡ༌ཧུ༌དཱ༌པ༌ མན༌ཁན༌ མང༌པོ༌ ཤར༌ དང༌ ནུབ༌ནེ༌ ཡོངས༌ཏེ༌, ནམ༌ཁའེ༌ རྒྱལ༌སྲིད༌དི༌ ནང༌ང༌ གྲལ༌གྲིག༌ ཛད༌ཁན༌ནི༌ དོན༌ཏང༌ངི༌ ཕིའ༌ ང༌དང༌ངི༌ ཕ༌མེས༌པོ༌ ཨབ༌ར༌ཧམ༌, ཨི༌སཱག༌ དང༌, ཡ༌ཀོབ༌ ཉམ༌པོ༌ རང༌ངི༌ ནས༌སའེ༌ཀ༌ དུག༌ཨིན༌། 
MAT.8.12	ཨིན༌ནའང༌ ཨིས༌ར༌ཨེལ༌པ༌ ཀ༌གུན༌ནི༌ ཕིའ༌ ནམ༌ཁའེ༌ རྒྱལ༌སྲིད༌པོ༌ གྲལ༌གྲིག༌ ཅོའ༌ ཛད༌ཏེ༌ ཨིན༌པིན༌ ཁོང༌གུན༌ ཕི༌ལོག༌ག༌ མུན༌གྲིག༌གི༌ ནང༌ང༌ ཕང༌ང༌ ཛད༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།"
MAT.8.13	ཏེ༌ནེ༌ ཡེ༌ཤུའི༌ མག༌རྒྱའེ༌ སྤོན༌བོའ༌ མོལ༌ལ༌ ཛདས༌, "སོང༌, ཁྱོ༌རང༌ངི༌ དད༌པ༌ ཅོ༌ཁན༌ ནང༌ཞིན༌ ཁྱོ༌རང༌ངི༌ ཡོག༌པོ༌ རྒྱལ༌ཨིན༌།" ཡེ༌ཤུའི༌ མོལ༌ཁན༌ནི༌ ཏེན༌ན༌ དུས༌ཚོད༌པོའེ༌ཀ༌ ཡོག༌པོའེ༌ ཟུ༌མོ༌ རྒྱལས༌།
MAT.8.14	གཙོ༌བོ༌ ཡེ༌ཤུ༌ པི༌ཏྲར༌རི༌ ཁང༌པ༌ སྐྱོད༌ད༌ཅིག༌, ཁོང༌ངི༌ པི༌ཏྲར༌རི༌ ན༌མའེ༌ ཨ༌མ༌ ཚད༌ ཡོངས༌ཏེ༌ མལ༌ཙའེ༌ ནང༌ང༌ དུགས༌ཏེ༌ ཟིགས༌། 
MAT.8.15	ཡེ༌ཤུའི༌ ཁོའེ༌ ལག༌པའ༌ ཆག༌ཐུག༌ག༌ ཛད༌ པ༌སང༌ ཚད༌པོ༌ མེད༌ཁན༌ སོང༌, ཁོ༌ ལངས༌ཏེ༌ ཁོང༌ང༌ ཞབ༌སྟོག༌ ཞུས༌།
MAT.8.16	ཏེན༌ན༌ ཕི༌ཏོག༌ མི༌གུན༌ནི༌ རྡུད༌ ཞུགས༌ཁན༌ མང༌པོ༌ ཁོང༌ ཡོད༌ས༌ ཁྲིད༌ཏེ༌ ཁྱོངས༌, ཁོང༌ངི༌ "བིང༌" མོལ༌ཏེ༌ བཀའ༌ སལ༌ པ༌སང༌ རྡུད༌གུན༌ བིངས༌ ཡང༌ ཟུ༌མོ༌ ཡོད༌ཁན༌ ཚང༌མ༌ ཕན༌ཅུག༌ག༌ ཛདས༌། 
MAT.8.17	མ༌ཤི༌ཀའེ༌ སྐོར༌ལ༌ ལུང༌སྟོན༌པ༌ ཡེ༌ཤ༌ཡཱའེ༌ བྲིའ༌ ཛད༌ཁན༌བོ༌ དྲན༌དྲ༌ གྲུབ༌ཅེས༌ལ༌ ཡེ༌ཤུའི༌ ཏེ༌གུན༌ ཛདས༌། ཡེ༌ཤ༌ཡཱའེ༌ བྲིས༌ཁན༌བོ༌ ནི༌,
MAT.8.17	"ཁོང༌ངི༌ ང༌དང༌ ནད༌ནེ༌ སྐྱོབ༌བ༌ ཛདས༌,
MAT.8.17	ཡང༌ ཟུ༌མོ༌ནེ༌ ཕན༌ཅུག༌ག༌ ཛདས༌།"
MAT.8.18	གཙོ༌བོ༌ ཡེ༌ཤུའི༌, མི༌ཚོགས༌སི༌ ཁོང༌ང༌ སྐོར༌ཏེ༌ ཟིགས༌ས༌ཅིག༌, ཁོང༌ངི༌ སློབ༌ཕྲུག༌གུན༌ལ༌, "ང༌དང༌ ཚོའེ༌ ཕར༌ཀ༌ ཆེན༌" མོལ༌ཏེ༌ བཀའ༌ སལ༌ལ༌ ཛདས༌།
MAT.8.19	ཆོས༌ཁྲིམས༌ལ༌ ཁས༌པ༌ཞིག༌ ཡོངས༌ཏེ༌, "སློབ༌པོན༌ལེ༌, ཉེ༌རང༌ ཀ༌རུ༌ སྐྱོད༌ནའང༌ ང༌ ཉེ༌རང༌ང༌ བྲངས༌ཨིན༌" ཟེརས༌།
MAT.8.20	ཡེ༌ཤུའི༌ ལན༌ སལས༌, "ཝ༌ཙེའི༌ ཝ༌ཚངས༌ དང༌, ནམ༌ཁའེ༌ བྱ༌ བྱ༌ཚངས༌ ཡོད༌ཏེ༌ ཨིན༌ནོག༌, ཨིན༌ནའང༌ ང༌ མི༌རིགས༌སི༌བུའ༌ གོ༌ བོར༌ཏེ༌ ངལ༌ཚོ༌ཅེས༌སི༌ ནས༌སའང༌ མེད༌།"
MAT.8.21	ཞན༌ སློབ༌ཕྲུག༌ཞིག༌གི༌ ཟེརས༌, "གཙོ༌བོ༌ལེ༌, སྔུན༌ལ༌ ང༌ ང༌རང༌ངི༌ ཨ༌བ༌ སུབ༌བ༌ ཆ༌ཅེས༌ལ༌
MAT.8.22	ཡེ༌ཤུའི༌ མོལས༌, "ངའེ༌ སྟིང༌རང༌ནེ༌ བྲོངས༌, ཡང༌ སེམས༌ཉིད༌དི༌ ཐོག༌ནེ༌ ཤི༌ཁན༌གུན༌ལ༌ ཁོ༌རང༌གུན༌ནི༌ ཤི༌ཁན༌གུན༌ སུབ༌ཅུག༌།"
MAT.8.23	ཏེ༌ནེ༌ གཙོ༌བོ༌ ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛདས༌ ཡང༌ སློབ༌ཕྲུག༌གུན༌ ཁོང༌ ཉམ༌པོ༌ སོང༌། 
MAT.8.24	ཧུན༌མེད༌ལ༌ ནམ༌ཚུབས༌ཏེ༌ ལུང༌རག༌ ཀྲག༌པོ༌ ཡོང༌ཅེས༌པོའེ༌ ཆུལ༌བག༌ གྲུ༌ཟིང༌ངི༌ ནང༌ང༌ སླེབ༌ནའང༌, ཡེ༌ཤུ༌ ནལ༌ཟིམས༌ཏེ༌ ཡོད༌པིན༌། 
MAT.8.25	སློབ༌ཕྲུག༌གུན༌ སོང༌ཏེ༌ ཡེ༌ཤུའ༌ ཉིད༌ཚད༌ད༌ ཛད༌ཏེ༌ ཟེརས༌, "གཙོ༌བོ༌ལེ༌, གཙོ༌བོ༌ལེ༌, ང༌ཞ༌གུན༌ ཆུའི༌ ནང༌ང༌ ནུབ༌ཏེ༌ ཤི༌ཅེས༌ དུག༌། སྐྱོབ༌བ༌ ཛད༌དའང༌།"
MAT.8.26	ཡེ༌ཤུའི༌ ལན༌ སལས༌, "དད༌པ༌ ཆུ༌ངུན༌ཅན༌, ཅིའ༌ ཇིགས༌སད༌?" ཡེ༌ཤུ༌ ཞངས༌ཏེ༌, ལུང༌ཚུབ༌ དང༌ ཚོའེ༌ ཆུལ༌བག༌ གུན༌ལ༌ ཁའ༌སྐྱེའ༌ ཛད༌པ༌ ཏེན༌ན༌མལ༌ལ༌ ཏེ༌གུན༌ མེད༌ཁན༌ སོང༌ཏེ༌ ཚོའེ༌ ནང༌ང༌ བད༌ ཞི༌དེ༌ བྱུང༌།
MAT.8.27	ཁོང༌གུན༌ ཧ༌ལས༌ཏེ༌ ཟེརས༌, "ཁོང༌ ཀ༌ཟུག༌ མི༌ཞིག༌ ཨིན༌ཧེ༌? ལུངས༌པོ༌ དང༌ ཆུལ༌བག༌ གུན༌ནིའང༌ ཁོང༌ངི༌ ཁའ༌ ཉན༌དུག༌།"
MAT.8.28	གཙོ༌བོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ གཱ༌ལིལ༌ལིའི༌ ཚོའེ༌ ཕར༌ཀ༌, ག༌ད༌རེ༌ནེས༌པའེ༌ ཡུལ༌ལ༌ སླེབ༌བ༌ཅིག༌, རྡུད༌ ཞུགས༌ཁན༌ ཉིས༌ རོམ༌ཁང༌ངི༌ ནས༌ས༌ནེ༌ བིངས༌ཏེ༌ ཡོང༌ ཟ༌ནེ༌ ཡེ༌ཤུ༌ ཐུག༌། ཁོང༌གུན༌ མ༌ ནོད༌སྐྱལ༌ ཇིགས༌སྣང༌ཅན༌ ཡོད༌ཅེས༌པོའེ༌ སུ༌ཞིག༌གའང༌ ཏེ༌ ལམ༌ནེ༌ ཆ༌ཐུབ༌བ༌ མེད༌པིན༌།
MAT.8.29	ཁོང༌གུན༌ནི༌ ཀུ༌ཅོ༌ ཏངས༌ཏེ༌ ཟེརས༌, "དཀོན༌མཆོག༌གི༌ སྲས༌ ཉེ༌རང༌ང༌ ང༌ཞའ༌ ཉམ༌པོ༌ ཅི༌ ལས༌ ཡོད༌། དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཁྲིམས༌ཅད༌དི༌ དུས༌པོའེ༌ སང༌ སྔུན༌ལ༌ ང༌ཞའ༌ ནགས༌ སྟན༌ན༌ལ༌ སྐྱོད༌པིན༌ན༌?"
MAT.8.30	ཁོང༌གུན༌ ཡོད༌སའེ༌ སང༌ ཙ༌པིག༌ ཐག༌རིང༌ང༌ ཕག༌གི༌ ཁྱུ༌ ཆེན༌མོ༌ཞིག༌ རྩཱ༌ ཟེན༌ ཡོད༌པིན༌། 
MAT.8.31	རྡུད༌གུན༌ནི༌ ཡེ༌ཤུའ༌ ཇུ༌ཇུ༌ ཞུ༌ཨིན༌, "གལ༌ཏེས༌ ཉེ༌རང༌ངི༌ ང༌ཞའ༌ ཁོང༌གུན༌ནི༌ ནང༌ནེ༌ ཕིང༌ན༌, ང༌ཞའ༌ འ༌ ཕག༌གུན༌ནི༌ ནང༌ང༌ ཆ༌ཅུག༌ག༌ ཛད༌" ཟེརས༌།
MAT.8.32	ཡེ༌ཤུའི༌ ཁོང༌གུན༌ལ༌ "སོང༌ཤིག༌" མོལ༌པ༌, ཏེ༌གུན༌ བིང༌ཏེ༌ ཕག༌གུན༌ནི༌ ནང༌ང༌ ཞུག༌ས༌ཅིག༌, ཕག༌གི༌ ཁྱུ༌ གང༌པོ༌ རི༌ནེ༌ ཐུར༌ལ༌ བང༌ཏངས༌ཏེ༌ ཚོའེ༌ ནང༌ང༌ སོང༌ ཡང༌ ཆུའི༌ ནང༌ང༌ ནུབ༌ཏེ༌ ཤི༌།
MAT.8.33	ཕག༌རྫི༌གུན༌ གྲོང༌ཁྱེར༌ལ༌ བང༌ཏངས༌ཏེ༌ སོང༌, ཡང༌ རྡུད༌ ཞུགས༌ཁན༌གུན༌ལ༌ བྱུང༌ཁན༌ ཚང༌མ༌ མི༌གུན༌ལ༌ ཤདས༌། 
MAT.8.34	ཏེ༌ནེ༌ གྲོང༌ཁྱེར༌པ༌ ཚང༌མ༌ ཡེ༌ཤུ༌ ཇལ༌ལ༌ ཡོངས༌, ཡང༌ ཡེ༌ཤུ༌ ཇལ༌ལ༌ཅིག༌, ཁོང༌གུན༌ སྲན༌ཏྲེ༌ ཇིགས༌ པ༌སང༌ ཁོང༌ང༌ ཇུ༌ཇུ༌ ཁོང༌གུན༌ནི༌ ཡུལ༌ནེ༌ བིང༌ཏེ༌ སྐྱོད༌ ཟེརས༌།
MAT.9.1	གཙོ༌བོ༌ ཡེ༌ཤུ༌ གྲུ༌ཟིང༌ང༌ ཞོན༌ཏེ༌ ཚོའེ༌ ཕར༌ཀ༌ ཁོང༌རང༌ངི༌ གྲོང༌ཁྱེར༌ལ༌ སྐྱོད༌ད༌ ཛདས༌། 
MAT.9.2	ཏེ༌རུ༌ མི༌ ཁ༌ཅིག༌གི༌ ཟའ༌ཕོག༌ཁན༌ཞིག༌ མལ༌ཙའེ༌ཀ༌ ཁུར༌ཏེ༌ ཡེ༌ཤུ༌ ཡོད༌ས༌ ཁྱོངས༌། ཡེ༌ཤུའི༌ ཁོང༌གུན༌ནི༌ དད༌པའེ༌ ལས༌པོ༌ ཟིགས༌ས༌ཅིག༌, ཁོང༌ངི༌ ཟའ༌ཕོག༌ཁན༌བོའ༌ མོལས༌, "བུ༌ཚ༌ སེམས༌དེ༌ ཅོས༌, ངའེ༌ ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏང༌ངད༌།"
MAT.9.3	ཏེ༌བོ༌ ཚོར༌ར༌ཅིག༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌གི༌ སེམས༌སི༌ ནང༌ང༌, "འི༌ མི༌བོའེ༌ དད༌ལོག༌ ཅོས༌" སམས༌།
MAT.9.4	ཁོང༌གུན༌ནི༌ སམ༌ཁན༌བོ༌ ཁྱེན༌ཏེ༌ ཡེ༌ཤུའི༌ མོལས༌, "ཁྱོ༌ཞའེ༌ སྙིང༌ངི༌ ནང༌ང༌ སེམས༌ངན༌ ཅིའ༌ སམ༌མད༌། 
MAT.9.5	ཅི༌ སམ༌མ༌རག༌, ཁྱོ༌རང༌ངི༌ སྡིག༌པའ༌ ཤགས༌པ༌ ཏངས༌ཏེ༌ ཨིན༌ ཟེར༌ཅེས༌པོ༌ ལ༌མོ༌ ཨིན༌ནོག༌ག༌ ཡ༌ ལངས༌ཏེ༌ གྲུལ༌ ཟེར༌ཅེས༌པོ༌? 
MAT.9.6	ཨིན༌ནའང༌ མི༌རིགས༌སི༌བུའ༌ ཇིག༌རྟེན༌ནི༌ཀ༌ སྡིག༌པ༌ སེལ༌ཅེས༌སི༌ ཝང༌ཆའ༌ ཡོད༌ཁན༌བོ༌ ཁྱོ༌ཞའ༌ སྟན༌ཅེས༌སི༌ ཕིའ༌ ངའེ༌ འི༌བོ༌ ཅོ༌ཨིན༌" ཏེ༌ནེ༌ ཁོང༌ངི༌ ཟའ༌ཕོག༌ཁན༌བོའ༌ མོལས༌, "ལོངས༌ ཡང༌ རང༌ངི༌ མལ༌ཙ༌ ཁུར༌ཏེ༌ ཁང༌པ༌ སོང༌།"
MAT.9.7	ཁོ༌ ལངས༌ ཡང༌ ཁང༌པའ༌ སོང༌། 
MAT.9.8	མི༌ཚོགས༌སི༌ ཏེ༌བོ༌ ཐོང༌ང༌ཅིག༌, རྩི༌ཝ༌ དང༌ ཇིགས༌སི༌ ནང༌ང༌, མིའ༌ འི༌ཙོགས༌སི༌ ཝང༌ཆའ༌ སལ༌ལ༌ ཛད༌ཅེས༌ལ༌ དཀོན༌མཆོག༌ག༌ སྟོད༌པ༌ ཕུལས༌།
MAT.9.9	གཙོ༌བོ༌ ཡེ༌ཤུ༌ ཏེ༌ཀ༌ནེ༌ སྐྱོད༌ཨིན༌ ཡོད༌ ཟ༌ནེ༌, མད༌ཐཱ༌ ཁྲལ༌ནེན༌སའེ༌ ནས༌སའེ༌ཀ༌ དུགས༌ཏེ༌ ཡོད༌ད༌ ཟིགས༌ ཡང༌ ཁོང༌ངི༌ མོལས༌, "ངའེ༌ སྟིང༌རང༌ནེ༌ བྲོངས༌།" ཁོ༌ ལངས༌ཏེ༌ ཡེ༌ཤུའི༌ སྟིང༌རང༌ནེ༌ བྲངས༌།
MAT.9.10	སྟིང༌ནེ༌ ཡེ༌ཤུ༌ མད༌ཐཱའེ༌ ཁང༌པ༌ གོང༌ཟན༌ དོན༌ན༌ལ༌ སྐྱོད༌ཏེ༌ ཡོད༌དུས༌, ཁྲལ༌ལེན༌ཁན༌ དང༌ ཞན༌ སྡིག༌ཅན༌ མི༌ མང༌པོའང༌ ཡེ༌ཤུ༌ དང༌ སློབ༌ཕྲུག༌གུན༌ ཉམ༌པོ༌ ཁར༌ཇི༌ ཟའ༌ལ༌ ཡོངས༌ཏེ༌ ཡོད༌པིན༌། 
MAT.9.11	ཕ༌རུ༌ཤི༌པ༌གུན༌ནི༌ ཏེ༌བོ༌ ཐོང༌ང༌ཅིག༌, ཁོང༌གུན༌ནི༌ ཡེ༌ཤུའི༌ སློབ༌ཕྲུག༌གུན༌ལ༌ དྲིས༌, "ཁྱོ༌ཞའེ༌ སློབ༌པོན༌, ཁྲལ༌ལེན༌ཁན༌ དང༌ སྡིག༌ཅན༌ མི༌གུན༌ ཉམ༌པོ༌ དོན༌ཏང༌ ཅིའ༌ དོན༌ན༌ནོག༌?"
MAT.9.12	ཡེ༌ཤུའི༌ ཏེ༌བོ༌ སན༌ན༌ཅིག༌, ཁོང༌ངི༌ མོལས༌, "ཟུ༌མོ༌ ཡོང༌ཁན༌ཞིག༌ག༌ མ༌ནེ༌ ཁམ༌ཟང༌ མི༌ཞིག༌ག༌ ཨམ༌ཆི༌ གོས༌ས༌ མ༌ནོག༌། 
MAT.9.13	སོང༌ ཡང༌ དཀོན༌མཆོག༌གི༌, 'ཆོད༌པ༌ ཕུལ༌ཅེས༌ མན༌པ༌, ཅིག༌ དང༌ ཅིག༌ག༌ སྙིང༌རྗེ༌ སྟན༌ཅེས༌པོ༌ ངའེ༌ དོད༌པ༌ ཨིན༌' མོལ༌ཁན༌ནི༌ ཏོན༌བོ༌ ཅི༌ ཨིན༌ ཧ༌གོ༌ཅེས༌སི༌ རྩོན༌གྲུས༌ ཅོས༌། ངའ༌ ཁྱོ༌ཞ༌ དྲང༌པོ༌ ཨིན༌ སམ༌ཁན༌གུན༌ལ༌ མན༌པ༌, སྡིག༌ཅན༌གུན༌ལ༌ བོད༌ད༌ ཡོངས༌པིན༌།"
MAT.9.14	ཏེ༌ནེ༌ ཡོ༌ཧཱ༌ནན༌ནི༌ སློབ༌ཕྲུག༌གུན༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཁོང༌ང༌ དྲིས༌, "ང༌ཞའ༌ དང༌ ཕ༌རུ༌ཤི༌པ༌གུན༌ ཉེ༌ནས༌ལ༌ མ༌ མང༌པོ༌ དུག༌གད༌, ཨིན༌ནའང༌ ཉེ༌རང༌ངི༌ སློབ༌ཕྲུག༌གུན༌ ཅིའ༌ ཉེ༌ནས༌ལ༌ དུག༌ག༌ མ༌ནོག༌?"
MAT.9.15	ཡེ༌ཤུའི༌ ལན༌སལས༌, "ཅི༌ བག༌སྟོན༌ནི༌ ནང༌ང༌ མག༌པ༌ ཉམ༌པོ༌ ཡོད༌ ཟ༌ནེ༌ ཁོའེ༌ ཛ༌འོ༌གུན༌ནི༌ སྡུག༌པོ༌ ཅོ༌ཨིན༌ན༌? མི༌ཅོ༌། དུས༌པོ༌ སླེབ༌ཨིན༌ ནམ༌ མག༌པ༌ ཛ༌འོ༌གུན༌ནེ༌ ཕེས༌ཏེ༌ ཁྱེར༌ཨིན༌, ཏེ༌ནེ༌ ཁོང༌གུན༌ནི༌ སྡུག༌པོ༌ ཅོས༌ཏེ༌ ཉེ༌ནས༌ལ༌ དུག༌ཨིན༌།"
MAT.9.16	"སུ༌ཞིག༌གིའང༌ ཀོས༌ལག༌ སྙིང༌པ༌ཞིག༌ག༌ རས༌ སོ༌མའེ༌ ལྷན༌བ༌ ཏབ༌བ༌ མ༌ནོག༌, གལ༌ཏེས༌ ཏབ༌ན༌ ཀོས༌ ཁྲུའ༌ཅིག༌ ལྷན༌བ༌ སོ༌མ༌བོ༌ ཁོངས༌ཏེ༌ ཀོས༌ ཆད༌ཁན༌བོ༌ མང༌ང༌ ཐུའ༌ ཅོའ༌ནོག༌།"
MAT.9.17	"ཏེན༌ན༌ ཙོགས༌ལ༌ ཆང༌ སོ༌མ༌ པགས༌པའེ༌ སྐྱ༌པ༌ སྙིང༌པའེ༌ ནང༌ང༌ མི༌ལུག༌། གལ༌ཏེས༌ ལུག༌ན༌ ཆང༌བོའ༌ སྐྱུར༌ ལངས༌ཏེ༌ པགས༌པའེ༌ སྐྱ༌པ༌ བོས༌ཏེ༌ ཆད༌ཨིན༌, ཆང༌ བོ༌ཏེ༌ སྐྱ༌པའང༌ དོད༌མེད༌ ཆེན༌། ཨིན༌ནའང༌ ཆང༌ སོ༌མ༌ པགས༌པའེ༌ སྐྱ༌པ༌ སོ༌མའེ༌ ནང༌ང༌ ལུག༌ན༌ ཆང༌ དང༌ པགས༌པ༌ ཉིས༌ཀོ༌ སྐྱོབ༌ཨིན༌།
MAT.9.18	གཙོ༌བོ༌ ཡེ༌ཤའི༌ ཏེ༌གུན༌ མོལ༌ཨིན༌ ཡོད༌དུས༌, ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌ཞིག༌ ཁོང༌ ཡོད༌ས༌ ཡོངས༌ ཡང༌ པིག༌དོང༌ ཙུགས༌ཏེ༌ ཁོང༌ང༌ ཟེརས༌, "ངའེ༌ བུ༌མོ༌ དག༌ས༌རང༌ ཤི༌, ཨིན༌ནའང༌ ཉེ༌རང༌ སྐྱོད༌ཏེ༌ ཉེ༌རང༌ངི༌ ཆག༌ ཁོའེ༌ཀ༌ བོར༌ར༌ ཛད༌ན༌, ཁོ༌ སོན༌ཨིན༌།"
MAT.9.19	ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ ཞངས༌ཏེ༌ འུ༌སྐྱོང༌ ཉམ༌པོ༌ སྐྱོད༌ད༌ ཛདས༌། 
MAT.9.20	ཏེན༌ན༌ དུས༌ལ༌ བུད༌ཁན༌ནི༌ ལོ༌ ཅུག༌ཉིས༌ནེ༌ ཕར༌ལ༌ དུས༌རྒྱུན༌ ཟུགས༌པོ༌ ཞིག༌ཅེས༌སི༌ ཟུ༌མོ༌ ཡོངས༌ཁན༌ནི༌ བུ༌མོ༌ཞིག༌ ཡེ༌ཤུའི༌ རྒྱབ༌ནེ༌ ཡོངས༌ཏེ༌ ཁོང༌ངི༌ ནམ༌ཟའེ༌ གྲུ༌ཞིག༌ག༌ ལག༌པ༌ ཐུགས༌། 
MAT.9.21	ཁོའེ༌ ཁོ༌རང༌ངི༌ སེམས༌སི༌ ནང༌ང༌ སམ༌, "གལ༌ཏེས༌ ཁོང༌ངི༌ ནམ༌ཟའ༌ ལག༌པ༌ ཐུག༌ན༌ ངའེ༌ ཟུ༌མོ༌ རྒྱལ༌ལ༌ནོག༌།"
MAT.9.22	ཡེ༌ཤུ༌ རྒྱུར༌ར༌ ཛད༌ཏེ༌ བུ༌མོའ༌ ཟིགས༌, "བུ༌མོ༌, སེམས༌ཏེ༌ ཅོས༌། ཁྱོ༌རང༌ངི༌ དད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌", ཏེན༌ན༌མལ༌ལ༌ ཁོའེ༌ ཟུ༌མོ༌ རྒྱལ༌།
MAT.9.23	ཡེ༌ཤུ༌ འུ༌སྐྱོང༌ངི༌ ཁང༌པའེ༌ ནང༌ང༌ སྐྱོད༌ད༌ཅིག༌ ལིང༌བུ༌ ཕུ༌ཁན༌གུན༌ནི༌ ཉ༌ངན༌ནི༌ ཉགས༌ ཕུ༌ཨིན༌ ཡང༌ མི༌གུན༌ ཀུ༌ཅོ༌ ཏང༌ཨིན༌ ངུ༌ཨིན༌ ཟིགས༌། 
MAT.9.24	ཡེ༌ཤུའི༌ ཁོང༌གུན༌ལ༌, "བིང༌ཏེ༌ སོང༌ཤིག༌, བུ༌མོ༌ མ༌ཤིའ༌ ཉིད༌ལོགས༌ཏེ༌ ཨིན༌" མོལ༌པ༌ ཁོང༌གུན༌ནི༌ ཁྲེལ༌གོད༌ ཏངས༌། 
MAT.9.25	ཁོང༌གུན༌ ཕི༌ལོག༌ག༌ ཕིངས༌ཏེ༌ སྟིང༌ནེ༌ ཁོང༌ བུ༌མོ༌ ཡོད༌སའེ༌ ནང༌ང༌ སྐྱོད༌ཏེ༌, ཁོའེ༌ ལག༌པའ༌ ཐམས༌ས༌ཅིག༌, ཁོ༌ ཡང༌སྐྱར༌ སོན༌ཏེ༌ ཀོའག༌ ལངས༌། 
MAT.9.26	ཡང༌ ཏེ༌ ནས༌ཚུལ༌བོ༌ ཡུལ༌ གང༌པོའེ༌ ནང༌ང༌ ཕེལ༌།
MAT.9.27	བུ༌མོའེ༌ ཁང༌པ༌ནེ༌ གཙོ༌བོ༌ ཡེ༌ཤུ༌ བིང༌ཏེ༌ སྐྱོད༌ ཟ༌ནེ༌, ཞ༌ར༌ ཉིས༌ ཁོང༌ངི༌ སྟིང༌རང༌ནེ༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, "རྒྱལ༌པོ༌ དཱ༌བིད༌དི༌ ཕོར༌རྒྱུད༌
MAT.9.28	ཡེ༌ཤུ༌ ཁང༌པའེ༌ ནང༌ང༌ སྐྱོད༌ད༌ཅིག༌, ཞ༌ར༌ ཉིས༌ཀོ༌ ཁོང༌ ཡོད༌ས༌ ཡོངས༌། ཁོང༌ངི༌ མོལས༌, "ངའ༌, ཁྱོ༌ཞའ༌ ཕན༌ཅུག༌ ཉན༌ཨིན༌ སམ༌ཏེ༌ ཨིད༌ཤེས༌ ཅོའད༌ད༌?" ཁོང༌ ཉིས༌ཀོའེ༌ "ང༌ཞའེ༌ ཨིད༌ཤེས༌ ཅོའད༌" ཟེརས༌།
MAT.9.29	ཏེ༌ནེ༌ ཡེ༌ཤུའི༌ ཁོང༌གུན༌ནི༌ མིག༌གི༌ཀ༌ ཆག༌ བོར༌ཏེ༌ མོལས༌, "ཁྱོ༌ཞའ༌ ཨིད༌ཤེས༌ ཡོད༌ཁན༌ ནང༌ཞིན༌ གྲུབ༌ཤིག༌།" 
MAT.9.30	ཁོང༌གུན༌ནི༌ མིག༌ རྒྱལ༌ཏེ༌ ཐོང༌ཐུབ༌ ཡང༌ ཡེ༌ཤུའི༌ ཁོང༌གུན༌ལ༌, "འི༌བོའེ༌ སྐོར༌ལ༌ སུའང༌ མ༌ཤད༌" མོལ༌ཏེ༌ སྤང༌ པུད༌ད༌ ཛདས༌། 
MAT.9.31	ཨིན༌ནའང༌ ཁོང༌གུན༌ ཕི༌ལོག༌ག༌ སོང༌ཏེ༌ ཡུལ༌ཇོངས༌ གང༌པོའེ༌ ནང༌ང༌ ཡེ༌ཤུའི༌ ཁོང༌གུན༌ལ༌ ཛད༌ཁན༌ནི༌ ནས༌ཚུལ༌བོ༌ ཕེལ༌ཅུགས༌།
MAT.9.32	ཁོང༌ ཉིས༌ཀོ༌ ཆའ༌ ཚར༌ར༌ཅིག༌, རྡུད༌ ཞུགས༌ཁན༌ ཧན༌གྲང༌ཞིག༌ ཡེ༌ཤུ༌ ཡོད༌ས༌ ཁྱོངས༌། 
MAT.9.33	ཡང༌ རྡུད༌ ཞུགས༌ཁན༌བོ༌ ཕིང༌ང༌ཅིག༌, ཧན༌གྲང༌བོའེ༌ སྤེ༌ར༌ ཏངས༌། མི༌ཚོགས༌ ཧ༌ལས༌ཏེ༌ ཟེརས༌, "ཨིས༌ར༌ཨེལ༌ལི༌ ནང༌ང༌ འི༌ཙོག༌ཤིག༌ མ༌ནེ༌ མ༌ཐོང༌།"
MAT.9.34	ཨིན༌ནའང༌ ཕ༌རུ༌ཤི༌པ༌གུན༌ནི༌ ཟེརས༌, "རྡུད༌གུན༌ནི༌ གོ༌བའེ༌ ཁོའ༌ ཁྱུད༌ ཏངས༌ པ༌སང༌, ཁོའེ༌ རྡུད༌གུན༌ ཕིང༌ང༌ནོག༌།"
MAT.9.35	གཙོ༌བོ༌ ཡེ༌ཤུ༌ གྲོང༌ཁྱེར༌ དང༌ གམ༌ཡུལ༌ ཚང༌མ༌ལ༌ སྐྱོད༌ཏེ༌, དུ༌ཁང༌གུན༌ནི༌ ནང༌ང༌ སླབ༌བྱ༌ སལ༌ཨིན༌ ནམ༌ཁའེ༌ རྒྱལ༌སྲིད༌དི༌ གའ༌མོའེ༌ ནས༌ཚུལ༌བོ༌ ཤད༌ད༌ ཛདས༌, ཡང༌ ཟུ༌མོ༌ དང༌ ནད༌ ཚང༌མ༌ ཕན༌ཅུག༌ག༌ ཛདས༌། 
MAT.9.36	ཁོང༌ངི༌ མི༌ཚོགས༌པོ༌ ཟིགས༌ས༌ཅིག༌, ཁོང༌གུན༌ནི༌ཀ༌ སྙིང༌རྗེ༌ སྐྱེས༌ ཅིའ༌ཟེར༌ན༌ ཁོང༌གུན༌ ནགས༌ ཐོང༌ཁན༌ ཡང༌ རོགས༌ མ༌ཐོབ༌ཁན༌, ལུག༌རྫི༌ མེད༌ཁན༌ནི༌ ལུག༌ ཙོགས༌ ཡོད༌པིན༌། 
MAT.9.37	ཏེ༌ནེ༌ ཡེ༌ཤུའི༌ སློབ༌ཕྲུག༌གུན༌ལ༌ མོལས༌, "སྟོན༌ཐོག༌ ཆེན༌མོ༌ཞིག༌ རྔ༌ ཆོག༌ཆོག༌ དུག༌, ཨིན༌ནའང༌ སྟོན༌ཐོག༌ རྔ༌ཁན༌ནི༌ ལས༌མི༌ མ༌ ཉུ༌ངུན༌ཞིག༌ མ༌ནེ༌ མི༌དུག༌། 
MAT.9.38	ཏེ༌བོའེ༌ཕིའ༌ སྟོན༌ཐོག༌གི༌ དག༌པོ༌ དཀོན༌མཆོག༌ག༌ སྟོན༌ཐོག༌ རྔ༌ཁན༌ནི༌ ལས༌མི༌ མང༌ང༌ ཀལ༌ལ༌ ཛད༌ཅེས༌ལ༌ ཞུ༌ཝ༌ ཕུལ༌།"
MAT.10.1	ཁོང༌ངི༌ སློབ༌ཕྲུག༌ ཅུག༌ཉིས༌པོའ༌ བོད༌ད༌ ཛད༌ཏེ༌, ཁོང༌གུན༌ལ༌ རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌ ཕིང༌ཅེས༌ དང༌ ནད༌ དང༌ ཟུ༌མོའེ༌ རིགས༌ ཚང༌མ༌ རྒྱལ༌ཅུག༌ཅེས༌སི༌ ཝང༌ཆ༌ སལ༌ལ༌ ཛདས༌། 
MAT.10.2	སྐུ༌ཚབས༌ ཅུག༌ཉིས༌སི༌ མིང༌གུན༌, དང༌པོ༌ ཤི༌མོན༌ ༼ཀ༌བོའ༌ པི༌ཏྲར༌རའང༌ ཟེར༌རད༌༽། ཡང༌ ཁོའེ༌ ནོ༌ ཨེན༌གྲིརིའུ༌, ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཁོའེ༌ ནོ༌ ཡོ༌ཧཱ༌ནན༌, 
MAT.10.3	ཕི༌ལིབ༌, བར༌ཐོལ༌མཱ༌, ཐོ༌མཱས༌, ཁྲལ༌ལེན༌ཁན༌ མད༌ཐཱ༌, ཨལ༌ཕཱི༌འུས༌སི༌ བུ༌ཚ༌ ཡ༌ཀོབ༌, ཐད༌དཱ༌འུས༌, 
MAT.10.4	ཤི༌མོན༌ ༼ཡུལ༌དད༌ཅན༌༽ ཡང༌ ཡུ༌དཱ༌ ཀར༌ཡོད༌པ༌, ཁོའེ༌ གཙོ༌བོ༌ ཡེ༌ཤུའ༌ སྟིང༌ནེ༌ ངོ༌ལོག༌ ཅོས༌།
MAT.10.5	གཙོ༌བོ༌ ཡེ༌ཤུའི༌ སྐུ༌ཚབས༌ ཅུག༌ཉིས༌པོའ༌ འི༌ སླབ༌བྱ༌གུན༌ སལ༌ལ༌ ཛད༌ཏེ༌ ལམ༌ཅུག༌ག༌ ཛདས༌, "ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ མ༌ཆའ༌ ཡ༌ ས༌མར༌རི༌ཡཱའེ༌ གྲོང༌ཁྱེར༌གུན༌ནི༌ ནང༌ང༌ མ༌ཞུགས༌, 
MAT.10.6	དཀོན༌མཆོག༌གི༌ སྟོར༌ཁན༌ནི༌ ལུག༌, ཨིས༌ར༌ཨེལ༌པ༌གུན༌ནི༌ཀ༌ སོང༌། 
MAT.10.7	ཁྱོ༌ཞ༌ ཆའ༌ ཟ༌ནེ༌ 'ནམ༌ཁའེ༌ རྒྱལ༌སྲིད༌ ཉེ༌མོའ༌ དུག༌' ཟེར༌ཨིན༌ ལོན༌ ཟང༌པོ༌བོ༌ ཤོད༌། 
MAT.10.8	ཡང༌ ནད༌པ༌གུན༌ རྒྱལ༌ཅུག༌, ཤི༌ཁན༌གུན༌ སོན༌ཅུག༌, ཛེ༌ནད༌ ཡོང༌ཁན༌གུན༌ རྒྱལ༌ཅུགས༌ཏེ༌ རྩང༌མ༌ ཅོས༌, རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌གུན༌ ཕིང༌། ཏེ༌ ཝང༌ཆ༌ ཁྱོ༌ཞ༌གུན༌ལ༌ ཆོན༌ལ༌ ཐོབས༌ཏེ༌ ཨིན༌ པ༌སང༌ ལས༌གུན༌ ཆོན༌ལ༌ ཅོས༌། 
MAT.10.9	བེས༌ལ༌ ཆ༌ ཟ༌ནེ༌ སྐེ༌གུའི༌ ནང༌ང༌ སེར༌ ཡ༌ མུལ༌ ཡ༌ ར༌གན༌ནི༌ པེ༌ནེ༌, 
MAT.10.10	ཡ༌ ཇོ༌ལ༌ ཡ༌ ཀོས༌ལག༌ ཐེ༌བ༌ ཡ༌ པ༌བུ༌ ཡ༌ གྲུལ༌ཅེས༌སི༌ ཕིའ༌ བེར༌ག༌ མ༌ཁུར༌ ཅིའ༌ཟེར༌ན༌ ལས༌ ཅོ༌ཁན༌གུན༌ལ༌ གོས༌སྡོམ༌གུན༌ ཐོབ༌ཅེས༌ འོས༌པ༌ ཨིན༌ནོག༌།"
MAT.10.11	"གྲོང༌ཁྱེར༌ དང༌ གམ༌ཡུལ༌ ཀ༌རུ༌ སླེབ༌ནའང༌, ཐད༌པོ༌ ཉམ༌པོ༌ ཁའ༌སུས༌ ཞུ༌ཁན༌ཞིག༌ ཙལ༌ཏེ༌ ཏེ༌ ནས༌ས༌ནེ༌ ཆ༌ཆ༌ ཚག༌པ༌ ཁོའེ༌ ཁང༌པའེ༌ ནང༌ང༌ དུག༌། 
MAT.10.12	ཏེ༌ ཁང༌པའེ༌ ནང༌ང༌ ཞུགས༌ ཟ༌ནེ༌ དཀོན༌མཆོག༌ག༌ ཁོང༌གུན༌ལ༌ ཞི༌དེ༌ བྱིན༌ལབས༌ སལ༌ཅེས༌ལ༌ ཞུས༌། 
MAT.10.13	གལ༌ཏེས༌ ཁོང༌གུན༌ ཏེ༌བོའེ༌ འོས༌པ༌ ཡོད༌ན༌ དཀོན༌མཆོག༌གི༌ ཞི༌དེ༌ སལ༌ལ༌ ཛད༌ཨིན༌, ཨིན༌ནའང༌ འོས༌པ༌ མེད༌ན༌ ཏེ༌ ཞི༌དེ༌བོ༌ ཁྱོ༌ཞའ༌ སལ༌ལ༌ ཛད༌ཨིན༌། 
MAT.10.14	གལ༌ཏེས༌ ཁང༌པ༌ ཡ༌ གྲོང༌ཁྱེར༌རི༌ ནང༌ང༌ སུ༌ཞིག༌གིའང༌ ཁྱོ༌ཞའ༌ གའ༌སུས༌ མ༌ཞུ༌ན༌ ཡ༌ ཁྱོ༌ཞའེ༌ ཟེར༌ཁན༌བོའ༌ མ༌ཉན༌ན༌, ཏེ༌ གྲོང༌ཁྱེར༌ ཡ༌ ཁང༌པ༌ནེ༌ བིང༌ ཟ༌ནེ༌ རང༌ངི༌ རྐང༌པའེ༌ ཐལ༌བ༌ སྲུག༌། 
MAT.10.15	ངའེ༌ ཁྱོ༌ཞ༌གུན༌ལ༌ དེན༌བ༌ ཟེར༌རད༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, སོ༌དོམ༌ དང༌ ག༌མོ༌ར༌ གྲོང༌ཁྱེར༌རི༌ མི༌ངན༌པ༌གུན༌ནི༌ སང༌ ཏེ༌ གྲོང༌ཁྱེར༌རི༌ མི༌གུན༌ལ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།"
MAT.10.16	ཡེ༌ཤུའི༌ མོལས༌, "ངའེ༌ ཁྱོ༌ཞའ༌ ཤང༌ཀུའི༌ ཕྲོའ༌ ལུག༌ ཙོགས༌ལ༌ ལམ༌ཅུག༌གད༌། ཏེ༌ཕིའ༌ རུལ༌ ཙོགས༌ ཁས༌པ༌ དང༌ ནོད༌པ༌ མ༌ཏང༌ཁན༌ ཕུར༌གོན༌ ཙོགས༌ རྒྱུར༌། 
MAT.10.17	མི༌གུན༌ནི༌ ཀ༌ནེ༌ ཤང༌ ཅོས༌ཏེ༌ དུག༌, ཅིའ༌ཟེར༌ན༌ ཁྱོ༌ཞའ༌ ཏེན༌ན༌ ཡུལ༌ལི༌ ཝང༌སྲུལ༌པའེ༌ སྡེ༌ ཐུས༌མི༌གུན༌ནི༌ ལག༌ག༌ སྟད༌ཏེ༌ དུ༌ཁང༌གུན༌ནི༌ ནང༌ང༌ རྟལ༌ལྕག༌ རྒྱབ༌ཅུག༌ཨིན༌། 
MAT.10.18	ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ ཁྲིམས༌ཅད༌ད༌ལ༌ ཀའ༌ལོན༌ དང༌ རྒྱལ༌པོ༌ གུན༌ནི༌ཀ༌ ཁྱེར༌ཨིན༌། ཏེ༌བོའེ༌ ཁྱོ༌ཞའ༌ ཝང༌སྲུལ༌པ༌ དང༌ དད༌པ༌ མེད༌ཁན༌ གུན༌ནི༌ དུན༌ལ༌ ངའ༌ སུ༌ ཨིན༌ཁན༌བོའེ༌ སྤང༌པོ༌ ཏང༌ཅེས༌སི༌ སྐབས༌ ཐོབ༌ཨིན༌། 
MAT.10.19	ཁོང༌གུན༌ནི༌ ཁྱོ༌ཞ༌ ཝང༌སྲུལ༌པའེ༌ ལག༌ག༌ སྟད༌ད༌ཅིག༌, ཅི༌ ཟེར༌ཨིན༌ ཡ༌ ཀ༌ཟུག༌གི༌ ཟེར༌ཨིན༌ སམ༌ཏེ༌ ཚེར༌ མ༌ཚེར༌, ཅིའ༌ཟེར༌ན༌ ཏེན༌ན༌ དུས༌ལ༌ ཁྱོ༌ཞའ༌ རེ༌རེའ༌ ཟེར༌ཅེས༌སི༌ ཚིགས༌གུན༌ སལ༌ལ༌ ཛད༌ཨིན༌། 
MAT.10.20	ཏེ༌དུས༌ སྤེ༌ར༌ ཟེར༌ཁན༌བོ༌ ཁྱོ༌ཞའ༌ མན༌པ༌ ཁྱོ༌ཞའེ༌ ནང༌ང༌ ཡོད༌ཁན༌ནི༌ ཡབ༌ དཀོན༌མཆོག༌གི༌ ཐུག༌ཉིད༌དི༌ ཁྱོ༌ཞའ༌ རྒྱུད༌ཏེ༌ མོལ༌ལ༌ནོག༌།"
MAT.10.21	"ཨ༌ཅོ༌གུན༌ནི༌ ནོ༌གུན༌ལ༌ ཡང༌ ཨ༌བའེ༌ བུ༌ཚའ༌ ཡང༌ ཕྲུ༌གུའི༌ ཕ༌མ༌གུན༌ལ༌ ངོ༌ལོག༌ ཅོས༌ཏེ༌ སད༌ཅུག༌ཨིན༌། 
MAT.10.22	ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ མི༌ཚང༌མའེ༌ ཁྱོ༌ཞ༌གུན༌ལ༌ ནཕ༌རད༌ ཅོའ༌ནོག༌། ཨིན༌ནའང༌ ཐའ༌མ༌ ཚོག༌པ༌ དད༌པའེ༌ ནང༌ང༌ སྟན༌པོ༌ ལུས༌ཁན༌གུན༌ལ༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ སལ༌ཨིན༌། 
MAT.10.23	ཡུལ༌ཞིག༌གི༌ ནང༌ང༌ ཁྱོ༌ཞའ༌ ནགས༌བར༌དོ༌ སྟན༌ན༌ ཡང༌ ཡུལ༌ཞིག༌ག༌ ཤོར༌ཏེ༌ སོང༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, ཨིས༌ར༌ཨེལ༌ལི༌ གྲོང༌ཁྱེར༌ ཚང༌མའེ༌ ནང༌ང༌ ཁྱོ༌ཞའ༌ ལས༌ ཅོ༌ཚར༌རི༌ སང༌ སྔུན༌ལ༌ མི༌རིགས༌སི༌བུ༌ ལོགས༌ཏེ༌ ཡོང༌ཨིན༌།"
MAT.10.24	ཡེ༌ཤུའི༌ མོལས༌, "སློབ༌ཕྲུག༌ སློབ༌པོན༌ནི༌ སང༌ ཆེའ༌ མ༌ནོག༌ ཡང༌ ཡོག༌པོ༌ སྤོན༌བོའེ༌ སང༌ ཆེའ༌ མ༌ནོག༌། 
MAT.10.25	ཨིན༌ནའང༌ སློབ༌ཕྲུག༌ སློབ༌པོན༌ ཙོགས༌ ཡང༌ ཡོག༌པོ༌ སྤོན༌བོ༌ ཙོགས༌ རྒྱུར༌ཉན༌ན༌ནོག༌། གལ༌ཏེས༌ ངའ༌ སྤོན༌བོ༌ ཨིན༌ ཨིན༌ནའང༌ ངའ༌ བེལ༌ཟེ༌བུལ༌ ཡང༌ན༌ རྡུད༌དི༌ གོ༌བ༌ ཟེར༌རད༌ན༌, ཏེ༌ནེ༌ ཁྱོ༌ཞའ༌ ངའེ༌ སློབ༌ཕྲུག༌ ཨིན༌ཅེས༌པོའེ༌ མང༌ང༌ ངན༌པ༌ མི༌ཟེར༌ར༌?"
MAT.10.26	ཡེ༌ཤུའི༌ མོལས༌, "ཁྱོ༌ཞའ༌ ཇིགས༌སྣང༌ སྟན༌ཁན༌གུན༌ལ༌ མ༌ཇིགས༌, ཅིའ༌ཟེར༌ན༌ དུས༌པོ༌ སླེབ༌ཨིན༌ ནམ༌ དཀོན༌མཆོག༌གི༌ ཀབས༌ཏེ༌ བོར༌ཁན༌ ཚང༌མ༌ ཕིང༌ང༌ ཛད༌ཨིན༌ ཡ༌ སྦས༌ཏེ༌ བོར༌ཁན༌ ཚང༌མ༌ མི༌གུན༌ལ༌ སྔོན༌ ཅུག༌ག༌ ཛད༌ཨིན༌། 
MAT.10.27	ངའེ༌ ཁྱོ༌ཞ༌གུན༌ལ༌ མུན༌གྲིག༌གི༌ ནང༌ང༌ ཤད༌ཁན༌གུན༌ ཉི༌མའེ༌ འོད༌དི༌ ནང༌ང༌ ཤོད༌, ཁྱོ༌ཞའེ༌ ནམ༌ཆོག༌གི༌ ནང༌ང༌ ཤུབས༌ཏེ༌ ངའེ༌ ཤད༌ཁན༌གུན༌ ཁང༌པའེ༌ ཁེ༌ཐོག༌ནེ༌ ཀུ༌ཅོ༌ ཏངས༌ཏེ༌ ཤོད༌།"
MAT.10.28	"སེམས༌ཉིད༌ མན༌པ༌ ལུས༌ ཅིག༌པོ༌ སད༌ ཉན༌ཁན༌གུན༌ལ༌ མ༌ཇིགས༌, ཨིན༌ནའང༌ ཉལ༌ཝའེ༌ ནང༌ང༌ ཕངས༌ཏེ༌ ལུས༌ དང༌ སེམས༌ཉིད༌ ཉིས༌ཀོ༌ མེད༌ཁན༌ ཛད༌ཉན༌ཁན༌ནི༌ དཀོན༌མཆོག༌ག༌ ཇིགས༌། 
MAT.10.29	བྱི༌པ༌ ཉིས༌ པེན༌ཆུང༌ ཅིག༌ག༌ ཙོང༌ང༌ མི༌དུག༌ག༌? ཨིན༌ནའང༌ ནམ༌ཚོག༌པ༌ ནམ༌ཁའེ༌ ཡབ༌བི༌ གོངས༌པ༌ མི༌སལ༌ བྱི༌པ༌ ཅིག༌གའང༌ སའེ༌ཀ༌ མི༌བུད༌། 
MAT.10.30	ཁྱོ༌ཞའེ༌ གོའེ༌ཀ༌ ཡོད༌ཁན༌ནི༌ སྲའེ༌ གྲངས༌ཀའང༌ ཁོང༌ངི༌ ཁྱེན༌ན༌ ཛད༌ད༌ནོག༌། 
MAT.10.31	ཏེན༌ན༌བོའེ༌ཕིའ༌ ཇིགས༌ མ༌ཇིགས༌, དཀོན༌མཆོག༌གི༌ སྐུན༌དུན༌ལ༌ བྱི༌པ༌ མང༌པོའེ༌ སང༌ ཁྱོ༌ཞའ༌ རེ༌རེ༌ མང༌ང༌ རིན༌ཆེའ༌ ཨིན༌ནོག༌།"
MAT.10.32	"མི༌གུན༌ནི༌ དུན༌ལ༌, ཡེ༌ཤུ༌ ངའེ༌ གཙོ༌བོ༌ ཨིན༌ ཟེར༌ཁན༌ ཚང༌མའ༌ ངེའང༌ ངའེ༌ ཡབ༌ ནམ༌ཁའེ༌ ནང༌ང༌ ཞུགས༌ཁན༌ནི༌ སྐུན༌དུན༌ལ༌ ཁོང༌གུན༌ ངའེ༌ དེན༌བའེ༌ སློབ༌ཕྲུག༌ ཨིན༌ ཟེར༌ཨིན༌། 
MAT.10.33	ཨིན༌ནའང༌ མི༌གུན༌ནི༌ དུན༌ལ༌ ངའ༌ ངོ༌ མི༌ཤེས༌ཟུན༌ ཏང༌ཁན༌ ཚང༌མའ༌ ངེའང༌ ངའེ༌ ཡབ༌ ནམ༌ཁའེ༌ ནང༌ང༌ ཞུགས༌ཁན༌ནི༌ སྐུན༌དུན༌ལ༌ ཁོང༌གུན༌ མི༌ཤེས༌ ཟེར༌ཨིན༌།"
MAT.10.34	ཡེ༌ཤུའི༌ མོལས༌, "ཁྱོ༌ཞའེ༌ ང༌ ཇིག༌རྟེན༌ནི༌ཀ༌ ཞི༌དེ༌ ཁྱོང༌ང༌ ཡོངས༌ཏེ༌ ཨིན༌ནོག༌ མ༌སམ༌ཤིག༌། ང༌ ཞི༌དེ༌ མན༌པ༌ ནོལ༌ཅུག༌ག༌ལ༌ ཡོངས༌ཏེ༌ ཨིན༌། 
MAT.10.35	ཅིའ༌ཟེར༌ན༌, ངའ༌ དད༌པ༌ ཅོ༌ཅེས༌པོའེ༌
MAT.10.35	བུ༌ཚའེ༌ རང༌ངི༌ ཨ༌བའ༌ ངོ༌ལོག༌ ཅོ༌ཨིན༌,
MAT.10.35	ཡང༌ བུ༌མོའེ༌ རང༌ངི༌ ཨ༌མའ༌ ངོ༌ལོག༌ ཅོ༌ཨིན༌,
MAT.10.35	ཡང༌ ན༌མའེ༌ རང༌ངི༌ མག༌པའེ༌ ཨ༌མའ༌ ངོ༌ལོག༌ ཅོ༌ཨིན༌,
MAT.10.36	མི༌ཞིག༌གི༌ གྲ༌འོ༌, ཁོ༌རང༌ངི༌ ནང༌མི༌གུན༌ རྒྱུར༌ཨིན༌། 
MAT.10.37	རང༌ངི༌ ཨ༌བ༌ ཡ༌ ཨ༌མའ༌ ངའེ༌ སང༌ མང༌ང༌ ཡ༌ཤ༌ ཅོ༌ཁན༌གུན༌ ངའེ༌ སློབ༌ཕྲུག༌ རྒྱུར༌ཅེས༌སི༌ འོས༌པ༌ མན༌, ཡང༌ རང༌ངི༌ བུ༌ཚ༌ ཡ༌ བུ༌མོའ༌ ངའེ༌ སང༌ མང༌ང༌ ཡ༌ཤ༌ ཅོ༌ཁན༌གུན༌ ངའེ༌ སློབ༌ཕྲུག༌ རྒྱུར༌ཅེས༌སི༌ འོས༌པ༌ མན༌། 
MAT.10.38	རང༌ངི༌ སྡུག༌སྔལ༌ལི༌ རྐྱང༌ཤིང༌ ཁུར༌ཏེ༌ ངའེ༌ སྟིང༌ནེ༌ མ༌བྲངས༌ཁན༌གུན༌ ངའེ༌ སློབ༌ཕྲུག༌ རྒྱུར༌ཅེས༌སི༌ འོས༌པ༌ མན༌། 
MAT.10.39	ཇིག༌རྟེན༌ནི༌ མི༌ཚེའེ༌ ཕིའ༌ དུས༌རྒྱུན༌ སམ༌བ༌ ཏང༌ཁན༌གུན༌ནི༌ དེན༌བའེ༌ མི༌ཚེ༌ ཐོབ༌ཅེས༌སི༌ སྐབས༌པོ༌ སྐྱལ༌ཨིན༌། མ༌ཤི༌ཀའེ༌ སློབ༌ཕྲུག༌ ཨིན༌ཅེས༌པོའེ༌ རང༌ངི༌ སྲོག༌ སྐྱལ༌ཁན༌གུན༌ལ༌ དེན༌བའེ༌ མི༌ཚེ༌ ཐོབ༌ཨིན༌།"
MAT.10.40	ཡེ༌ཤུའི༌ མོལས༌, "ཁྱོ༌ཞའ༌ གའ༌སུས༌ ཞུ༌ཁན༌གུན༌ནི༌ ངའ༌ གའ༌སུས༌ ཞུས༌ཏེ༌ ཨིན༌ནོག༌, ཡང༌ ངའ༌ གའ༌སུས༌ ཞུ༌ཁན༌གུན༌ནི༌, ང༌ ཀལ༌ལ༌ ཛད༌ཁན༌བོའ༌ གའ༌སུས༌ ཞུས༌ཏེ༌ ཨིན༌ནོག༌། 
MAT.10.41	དཀོན༌མཆོག༌གི༌ བཀའ༌ ཤད༌ཁན༌ ཨིན༌ཅེས༌པོའེ༌ ལུང༌སྟོན༌པ༌ གའ༌སུས༌ ཞུ༌ཁན༌གུན༌ལ༌ ལུང༌སྟོན༌པ༌ ཐོབ༌ཁན༌ ཙོགས༌ སོལ༌རས༌ ཐོབ༌ཨིན༌། ཡང༌ དྲང༌པོ༌ ཨིན༌ཅེས༌པོའེ༌ མི༌ཞིག༌ག༌ གའ༌སུས༌ ཞུ༌ཁན༌གུན༌ལ༌ མི༌ དྲང༌པོ༌ཞིག༌ག༌ ཐོབ༌ཁན༌ ཙོགས༌ སོལ༌རས༌ ཐོབ༌ཨིན༌། 
MAT.10.42	ངའེ༌ ཁྱོ༌ཞའ༌ དེན༌བ༌ ཟེར༌རད༌ ངའེ༌ སློབ༌ཕྲུག༌ ཉམ༌ཤུང༌ཞིག༌ག༌ ཆུ༌ གྲང༌མོ༌ ཀོ༌རེ༌ གང༌ ཏང༌ཁན༌གུན༌ལ༌ ཏན༌ཏན༌ལ༌ སོལ༌རས༌ སལ༌ལ༌ ཛད༌ཨིན༌།"
MAT.11.1	གཙོ༌བོ༌ ཡེ༌ཤུའི༌ སློབ༌ཕྲུག༌ ཅུག༌ཉིས༌ལ༌ སླབ༌བྱ༌ སལ༌ ཚར༌ཏེ༌ སྟིང༌ནེ༌, ཁོང༌ ཏེ༌ཀ༌ནེ༌ སླབ༌བྱ༌ སལ༌ཅེས༌ དང༌ ཆོས༌ཤད༌ད༌ལ༌ གཱ༌ལིལ༌ལིའི༌ ཡུལ༌ཇོངས༌སི༌ གྲོང༌ཁྱེར༌གུན༌ལ༌ སྐྱོདས༌།
MAT.11.2	ཡོ༌ཧཱ༌ནན༌ནི༌ ཙོན༌ཁང༌ངི༌ ནང༌ང༌, མ༌ཤི༌ཀའེ༌ ཧ༌ལས༌ཤེས༌སི༌ ཛད༌པ༌ ཛད༌ཁན༌གུན༌ ཚོར༌ར༌ཅིག༌, ཁོང༌རང༌ངི༌ སློབ༌ཕྲུག༌གུན༌ ཡེ༌ཤུ༌ ཡོད༌ས༌, འི༌ དྲི༌ཝ༌བོ༌ དྲིའ༌ལ༌ ལམ༌ཅུགས༌, 
MAT.11.3	"ལུང༌སྟོན༌པ༌གུན༌ནི༌ སྐྱོད༌ཨིན༌ མོལ༌ཁན༌ མ༌ཤི༌ཀ༌ ཉེ༌རང༌ ཞུགས༌ཏེ༌ ཨིན༌ན༌ ཡ༌ ང༌ཞའ༌ ཡང༌ཞིག༌ག༌ སྲུང༌?"
MAT.11.4	ཡེ༌ཤུའི༌ ལན༌སལས༌, "ཁྱོ༌ཞའེ༌ ཚོར༌ཁན༌ དང༌ ཐོང༌ཁན༌གུན༌ སོང༌ཏེ༌ ཡོ༌ཧཱ༌ནན༌ལ༌ ཤོད༌། 
MAT.11.5	ཞ༌ར༌གུན༌ལ༌ ཐོང༌, ཞ༌འོ༌གུན༌ གྲུལས༌, ཛེ༌ནད༌ཅན༌གུན༌ རྒྱལ༌ཏེ༌ རྩང༌མ༌ སོང༌, མ༌ཚོར༌ཁན༌གུན༌ནི༌ ཚོར༌, ཤི༌ཁན༌གུན༌ སོན༌ཏེའ༌ ལངས༌, ཡང༌ ཉལ༌བ༌ཅན༌གུན༌ལ༌ གའ༌མོའེ༌ ནས༌ཚུལ༌ ཤདས༌། 
MAT.11.6	ཁོང༌ང༌ ཤོད༌, ངའེ༌ ཅོ༌ཁན༌གུན༌ནི༌ ཞས༌ཏེ༌ ངའ༌ མ༌ཕང༌ཁན༌གུན༌ལ༌ བྱིན༌ལབས༌ སལ༌ལ༌ ཛད༌ཨིན༌།"
MAT.11.7	ཡོ༌ཧཱ༌ནན༌ནི༌ སློབ༌ཕྲུག༌གུན༌ ལོགས༌ཏེ༌ ཆའ༌ཅིག༌, ཡེ༌ཤུའི༌ མི༌ཚོགས༌ལ༌ ཡོ༌ཧཱ༌ནན༌ནི༌ སྐོར༌ལ༌ མོལ༌ཅེས༌ གོ༌ཟུགས༌, "ཁྱོ༌ཞའ༌ རི༌སྟོང༌ངི༌ ནང༌ང༌ ཀ༌ཟུག༌ མི༌ཞིག༌ག༌ ལྟའ༌ལ༌ སོང༌པིན༌? ཆུའི༌ ཐ༌མའེ༌ ལྗངས༌པ༌ ལུངས༌པོའེ༌ སྐུལ༌ལ༌ ཙོགས༌ལ༌, སླབ༌བྱའེ༌ ནང༌ང༌ དུས༌རྒྱུན༌ རྒྱུར༌ཇ༌ ཁྱོང༌ཁན༌ ཞིག༌ག༌? 
MAT.11.8	གལ༌ཏེས༌ མན༌ན༌ ཁྱོ༌ཞ༌གུན༌ ཅི༌ ལྟའ༌ལ༌ སོང༌པིན༌? མི༌ ཀོས༌ལག༌ ཇམ༌པོ༌ དང༌ རིན༌ཅན༌ གོན༌ཁན༌ཞིག༌ ཁྱོ༌ཞ༌གུན༌ནི༌ ཐོང༌ང༌? མ༌ཐོང༌། ཀོས༌ལག༌ ཇམ༌པོ༌ དང༌ རིན༌ཅན༌ གོན༌ཁན༌གུན༌ རྒྱལ༌པོའེ༌ ཁར༌ལ༌ དུག༌ག༌ནོག༌། 
MAT.11.9	ཁྱོ༌ཞའ༌ ལུང༌སྟོན༌པ༌ཞིག༌ག༌ ལྟའ༌ལ༌ སོང༌པིན༌ན༌? འོ༌ན༌, ཁོ༌ ལུང༌སྟོན༌པ༌ སང༌ ཀྲག༌ག༌ཞིག༌ ཨིན༌། 
MAT.11.10	དམ༌པའེ༌ སུང༌རབས༌སི༌ ནང༌ང༌ ཁོའེ༌ སྐོར༌ལ༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌,
MAT.11.10	'ལྟོས༌, ཁྱོ༌རང༌ངི༌ སང༌ སྔུན༌ལ༌ ངའེ༌ ལོན༌ཁྱེར༌ཁན༌ཞིག༌ ཀལ༌ཨིན༌།
MAT.11.10	ཁོའེ༌ ཁྱོ༌རང༌ངི༌ ཕིའ༌ ལམ༌ གྲལ༌གྲིག༌ ཅོ༌ཨིན༌།'
MAT.11.11	ངའེ༌ ཁྱོ༌ཞའ༌ དེན༌བ༌ ཟེར༌རད༌, དག༌ས༌ ཚོག༌པ༌ སྐྱེས༌ཁན༌ མི༌གུན༌ནི༌ ནང༌ནེ༌ ཡོ༌ཧཱ༌ནན༌ ཁྲུས༌སལ༌ཁན༌ནི༌ སང༌ ཀྲག༌ག༌ཞིག༌ སུའང༌ མེད༌པ༌ ཨིན༌ནོག༌, ཨིན༌ནའང༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཆུང༌ཤོག༌པོ༌ ཡོ༌ཧཱ༌ནན༌ནི༌ སང༌ ཀྲག༌ག༌ ཨིན༌། 
MAT.11.12	ཁྲུས༌སལ༌ཁན༌ ཡོ༌ཧཱ༌ནན༌ནི༌ ཆོས༌ཤད༌ཅེས༌ གོ༌ཟུགས༌པ༌ནེ༌ དག༌ས༌ ཚོག༌པ༌ དཀོན༌མཆོག༌གི༌ ཝང༌ ཉམ༌པོ༌ ཁོང༌རང༌ངི༌ རྒྱལ༌སྲིད༌པོ༌ རྒྱས༌ཤུག༌ག༌ ཛད༌ཨིན༌ ཨིན༌ནོག༌, ཨིན༌ནའང༌ ནོད༌སྐྱལ༌ མི༌ ངན༌གུན༌ནི༌ ཏེ༌བོའེ༌ རྒྱབ༌གལ༌ལ༌ ནོལ༌ཨིན༌ ཨིན༌ནོག༌། 
MAT.11.13	ཡོ༌ཧཱ༌ནན༌ ཡོང༌ངི༌ སང༌ སྔུན༌ལ༌ ནམ༌ཁའེ༌ རྒྱལ༌སྲིད༌དི༌ སྐོར༌ལ༌ བཀའ༌ཁྲིམས༌སི༌ སྤེ༌ཆ༌ དང༌ ལུང༌སྟོན༌པ༌ ཚང༌མའེ༌ ལུང༌སྟན༌ ཤད༌ད༌ ཛདས༌། 
MAT.11.14	གལ༌ཏེས༌ ངའེ༌ ཟེར༌ཅེས༌པོའ༌ ཨིད༌ཤེས༌ ཅོའ༌ ཐད༌ན༌, ཡོ༌ཧཱ༌ནན༌ ནི༌ ཨེ༌ལི༌ཡཱ༌ ཨིན༌ ཀ༌བོ༌ ལུང༌སྟོན༌པ༌གུན༌ནི༌ ཡོང༌ཨིན༌ མོལ༌ཏེ༌ ཨིན༌པིན༌། 
MAT.11.15	ནམ༌ཆོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།"
MAT.11.16	"ངའེ༌ འི༌ མི༌རབས༌པོ༌ སུ༌ ཉམ༌པོ༌ ལྡུར༌? ཁྲོམས༌སི༌ ནང༌ང༌ དུག༌ཁན༌ནི༌ ཕྲུ༌གུ༌གུན༌ ཙོགས༌ ཀ༌གུན༌ནི༌ ཛ༌འོ༌གུན༌ལ༌ བོད༌ཨིན༌ ཟེར༌དུག༌,
MAT.11.17	ང༌ཞའེ༌ ལིང༌བུ༌ ཕུས༌ཏེའང༌ ཁྱོ༌ཞའ༌ མ༌རྩེས༌།
MAT.11.17	ང༌ཞའེ༌ ཤད༌པ༌ ཏང༌ ཟ༌ནེ༌ ཁྱོ༌ཞའེ༌ ཉ༌ངན༌ མ༌ཅོས༌།
MAT.11.18	ཏེན༌ན༌ ཙོགས༌ལ༌ ཡོ༌ཧཱ༌ནན༌ ཡོངས༌ཏེ༌ ཟན༌ མ༌ཟོས༌ ཡ༌ ཆང༌ མ༌ཐུངས༌པ༌ མི༌གུན༌ནི༌ ཁོའེ༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌ ཟེརས༌། 
MAT.11.19	མི༌རིགས༌སི༌བུ༌ ཡོང༌ཏེ༌ ཟན༌ ཟོས༌ཏེ༌ ཆང༌ ཐུངས༌པ༌, མི༌གུན༌ནི༌ ཁོ༌ མངས༌ཏེའང༌ ཟན༌ ཟའ༌ཁན༌ དང༌ ཆང༌ མང༌པོ༌ ཐུང༌ཁན༌ ཡང༌ ཁྲལ༌ལེན༌ཁན༌ དང༌ སྡིག༌ཅན༌ གུན༌ནི༌ ཛ༌འོ༌ ཨིན༌ནོག༌ ཟེརས༌། ཨིན༌ནའང༌ ང༌ཞའ༌ དཀོན༌མཆོག༌གི༌ ཤེས༌རབས༌སི༌ ལམ༌མི༌ཀ༌ གྲུལ༌ཁན༌བོ༌ ང༌ཞའེ༌ ལས༌སི༌ བྲས༌བུ༌གུན༌ནི༌ སྟན༌ཨིན༌།
MAT.11.20	ཏེ༌ནེ༌ གཙོ༌བོ༌ ཡེ༌ཤུའི༌ ཁོང༌ངི༌ ཧ༌ལས༌ཤེས༌སི༌ ཛད༌པ༌ མང༌པོ༌ སྟན༌ན༌ ཛད༌ཁན༌ནི༌ རྒྱལ༌ས༌གུན༌ནི༌ རྒྱབ༌གལ༌ལ༌ མོལས༌, ཅིའ༌ཟེར༌ན༌ ཏེ༌ནང༌ང༌ ཡོད༌ཁན༌གུན༌ནི༌ སྡིག༌པ༌ སྤངས༌ཏེ༌ གྱོད༌པ༌ མ༌ཅོས༌། 
MAT.11.21	ཀོ༌ར༌ཟིན༌པ༌ དང༌ བེད༌སེ༌དཱ༌པ༌ གུན༌ ཁྱོ༌ཞ༌གུན༌ལ༌ ཙམ༌ཤིག༌གི༌ ཇིགས༌ནའང༌ མ༌ནོག༌། གལ༌ཏེས༌ ཁྱོ༌ཞའེ༌ ནང༌ང༌ སྟན༌ཁན༌ནི༌ ཛད༌པ༌གུན༌, ཐཱ༌ཡིར༌ དང༌ སི༌དཱོན༌ གྲོང༌ཁྱེར༌ ངན༌པ༌གུན༌ནི༌ ནང༌ང༌ སྟན༌པིན༌ན༌, ཁོང༌གུན༌ནི༌ སྡིག༌པ༌ སྤངས༌ཏེ༌ གྱོད༌པ༌ ཅོས༌ཏེ༌ བུ༌རི༌ གོན༌ཏེ༌, གོག༌ཐལ༌ ཡོག༌ཨིན༌ སྡུག༌པོ༌ ཅོས༌ཏེ༌ ཡོད༌གྲོ༌། 
MAT.11.22	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, ཐཱ༌ཡིར༌ དང༌ སི༌དཱོན༌ གྲོང༌ཁྱེར༌རི༌ མི༌གུན༌ནི༌ སང༌ ཁྱོ༌ཞའ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།"
MAT.11.23	"ཝ༌ ཀ༌ཕར༌ན༌ཧུམ༌པ༌གུན༌ ཅི༌ ཁྱོ༌ཞའ༌ རྩི༌ཝ༌ ཏངས༌ཏེ༌ ནམ༌ཁའ༌ ཐེན༌ན༌ ཛད༌ད༌ནོག༌ སམ༌མ༌ རག༌ག༌? མ༌ནེ༌ མི༌ཐེན༌། ཁྱོ༌ཞ༌གུན༌ ཉལ༌ཝའེ༌ ནང༌ང༌ ཕང༌ང༌ ཛད༌ཨིན༌། གལ༌ཏེས༌ ཁྱོ༌ཞ༌གུན༌ལ༌ སྟན༌ན༌ ཛད༌ཁན༌ནི༌ ཛད༌པ༌གུན༌ ངན༌པ༌ སོ༌དོམ༌པ༌གུན༌ལ༌ སྟན༌པིན༌ན༌ གྱོད༌པ༌ ཅོས༌ཏེ༌ ཁོང༌གུན༌ དག༌ས༌ ཚོག༌པ༌ འི༌ ཇིག༌རྟེན༌ནི༌ཀ༌ ལུས༌ཏེ༌ ཡོད༌གྲོ༌། 
MAT.11.24	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, སོ༌དོམ༌ གྲོང༌ཁྱེར༌རི༌ མི༌གུན༌ནི༌ སང༌ ཁྱོ༌ཞའ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།
MAT.11.25	ཏེན༌ན༌ དུས༌ལ༌ གཙོ༌བོ༌ ཡེ༌ཤུའི༌ སྨོས༌ལམ༌ ཞུ༌ཨིན༌ མོལས༌, "ངའེ༌ ཡབ༌ ནམ༌ཁའ༌ དང༌ ཇིག༌རྟེན༌ནི༌ གཙོ༌བོ༌ལེ༌, ངའེ༌ ཉེ༌རང༌ང༌ སྟོད༌པ༌ ཕུལ༌ལད༌ ཅིའ༌ཟེར༌ན༌ ཉེ༌རང༌ངི༌ དྲང༌པོ༌ ལམ༌བོ༌ ཁས༌པ༌ དང༌ ཡོན༌ཏན༌ཅན༌གུན༌ནེ༌ སྦས༌ཏེ༌, ཕྲུ༌གུ༌ ཙོགས༌ ཡོད༌ཁན༌གུན༌ལ༌ སྔོན༌ ཅུག༌ག༌ ཛདས༌། 
MAT.11.26	འོ༌ན༌ ཡབ༌ལེ༌ ཏེ༌ཟུག༌ ཛད༌ཅེས༌པོའེ༌ ཉེ༌རང༌ ཐུགས༌ཐད༌།"
MAT.11.27	"ངའེ༌ ཡབ༌ དཀོན༌མཆོག༌གི༌ ཝང༌ཆ༌ ཚང༌མ༌ ངའ༌ སྟད༌ད༌ ཛད༌ཏེ༌ ཨིན༌། ཡབ༌བི༌ མ༌ནེ༌ ཞན༌སུའང༌ བུ༌ཚ༌ མི༌ཤེས༌, ཡང༌ བུ༌ཚའེ༌ མ༌ནེ༌ ཞན༌སུའང༌ ཡབ༌ མི༌ཤེས༌, ཨིན༌ནའང༌ ལྡམ༌ཁན༌གུན༌ལ༌ ངའེ༌ ཡབ༌ སྔོན༌ཅུག༌ཨིན༌།"
MAT.11.28	"སེམས༌སི༌ ནང༌ང༌ ངལ༌ཁན༌ དང༌ ཁུར༌རུ༌ ལྕིན༌ཏེ༌ ཁུར༌ཁན༌ ཚང༌མ༌ ང༌ ཡོད༌ས༌ ཡོང༌, ཡང༌ ངའེ༌ ཁྱོ༌ཞའ༌ ངལ༌ཚོ༌ ཏང༌ཨིན༌། 
MAT.11.29	ངའེ༌ ཉ༌ཤིང༌བོ༌ ཁུར༌ ཡང༌ ངའེ༌ ཀ༌ནེ༌ སློབ༌ ཅིའ༌ཟེར༌ན༌ ང༌ ནི༌ སེམས༌སི༌ ནང༌ང༌ བོལ༌མོ༌ དང༌ ཉམ༌ཤུང༌ ཨིན༌, ཡང༌ ཁྱོ༌ཞ༌གུན༌ནི༌ སེམས༌ལ༌ ངལ༌ཚོ༌ ཐོབ༌ཨིན༌། 
MAT.11.30	ངའེ༌ ཉ༌ཤིང༌བོ༌ ཁུར༌ར༌ལ༌ ལ༌མོ༌ ཡང༌ ངའེ༌ ཁུ༌རུ༌བོ༌ ཡང༌མོ༌ ཡོད༌།
MAT.12.1	ཏེན༌ན༌ དུས༌ཤིག༌ག༌ གཙོ༌བོ༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཞིང༌ རྒྱུད༌ཏེ༌ སྐྱོད༌ཨིན༌ ཡོད༌ ཟ༌ནེ༌, སློབ༌ཕྲུག༌གུན༌ སྟོགས༌ཏེ༌ ཡོད༌པ༌ ཞིང༌ངི༌ སྙེ༌མ༌ ཅད༌ཏེ༌ ཟའ༌ཅེས༌ གོ༌ཟུག༌། 
MAT.12.2	ཏེ༌བོ༌ ཐོང༌ཏེ༌ ཕ༌རུ༌ཤི༌པ༌ ཁ༌ཅིག༌གི༌ ཡེ༌ཤུའ༌ ཟེརས༌, "ཁྱོ༌རང༌ངི༌ སློབ༌ཕྲུག༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོས༌ཏེ༌ ཆོས༌ཁྲིམས༌ ཅག༌ཨིན༌ ཨིན༌ནོག༌།"
MAT.12.3	ཡེ༌ཤུའི༌ ལན༌སལས༌, "དཱ༌བིད༌ དང༌ ཁོའེ༌ ཕྲོ༌པ༌གུན༌ སྟོགས༌ཏེ༌ ཡོད༌ ཟ༌ནེ༌ ཅི༌ ཅོས༌ དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ མ༌སིལ༌པིན༌ན༌? 
MAT.12.4	དཱ༌བིད༌ དཀོན༌མཆོག༌གི༌ ཀུར༌རི༌ ཆོད༌པ༌ ཕུལ༌སའེ༌ ནས༌སའེ༌ ནང༌ང༌ སོང༌, ཡང༌ ཁོ༌ དང༌ ཁོའེ༌ ཕྲོ༌པ༌གུན༌ནི༌ དམ༌པའེ༌ ཏ༌གི༌ ཟོས༌ཏེ༌ ཆོས༌ཁྲིམས༌ ཅགས༌, ཏེ༌བོ༌ ཡ༌ཧུ༌དཱ༌པའེ༌ བླ༌མའ༌ མ༌ནེ༌ ཟའ༌ཆོག༌ག༌ མེད༌པིན༌། 
MAT.12.5	ཡ༌ ཆོས༌ཁྲིམས༌སི༌ ནང༌ང༌ མ༌སིལ༌པིན༌ན༌, ཆོད༌ཁང༌ངི༌ ནང༌ང༌ བླ༌མའེ༌ ཆོད༌པ༌ ཕུལ༌ཅེས༌སི༌ ལས༌ ཅོས༌ཏེ༌ ཤབ༌བད༌དི༌ ཞག༌གི༌ ཁྲིམས༌ ཅག༌ནའང༌ དཀོན༌མཆོག༌གི༌ དུན༌ལ༌ ཁོང༌གུན༌ ནོངས༌མེད༌ ཨིན༌ནོག༌། 
MAT.12.6	ངའེ༌ ཁྱོ༌ཞའ༌ ཟེར༌རད༌, ཆོད༌ཁང༌ངི༌ སང༌ ཀྲག༌ག༌ཞིག༌ འི༌ཀ༌ ཡོད༌། 
MAT.12.7	དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལས༌, 'ངའེ༌ དོད༌པ༌ ནི༌ ངའ༌ ཆོད༌པ༌ ཕུལ༌ཅེས༌ མན༌པ༌ ཞན༌མ༌ སྙིང༌རྗེ༌ སྟན༌ཅེས༌པོ༌ ཨིན༌།' གལ༌ཏེས༌ ཏེ༌བོ༌ ཁྱོ༌ཞ༌གུན༌ལ༌ ཧ༌གོ༌ཏེ༌ ཨིན༌པིན༌ན༌ ཏེ༌ནེ༌ ཁྱོ༌ཞའེ༌ ནོངས༌མེད༌གུན༌ལ༌ སྐྱོན༌ ཀལ༌ཏེ༌ མེད༌གྲོ༌། 
MAT.12.8	ཅིའ༌ཟེར༌ན༌ མི༌རིགས༌སི༌བུའ ཤབ༌བད༌དི༌ ངལ༌ཚོའེ༌ ཞག༌ག༌ ཅི༌ ཅོ༌ ཆོགས༌ ཡ༌ མི༌ཆོགས༌ ཟེར༌ཅེས༌སི༌ ཝང༌ཆ༌ ཡོད༌།"
MAT.12.9	གཙོ༌བོ༌ ཡེ༌ཤུ༌ ཏེ༌ཀ༌ནེ༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོདས༌, 
MAT.12.10	ཏེ༌རུ༌ ལག༌པ༌ སྐམས༌ཏེ༌ ཀོལ༌ མ༌ཉན༌ཁན༌ནི༌ མི༌ཞིག༌ ཡོད༌པིན༌། ཕ༌རུ༌ཤི༌པ༌གུན༌ནི༌ ཡེ༌ཤུའ༌ སྐྱོན༌ ཀལ༌ཅེས༌ལ༌ ཁོང༌གུན༌ནི༌ འི༌ དྲི༌ཝ༌བོ༌ དྲིས༌, "ཆོས༌ཁྲིམས༌ ནང༌ཞིན༌ ཤབ༌བད༌དི༌ ངལ༌ཚོའེ༌ ཞག༌ག༌ མི༌ཞིག༌ རྒྱལ༌ཅུག༌ན༌ གྲིག༌ཏེ༌ ཨིན༌ནོག༌ག༌?"
MAT.12.11	ཡེ༌ཤུའི༌ ཁོང༌གུན༌ལ༌ མོལས༌, "གལ༌ཏེས༌ ཁྱོ༌ཞའེ༌ ཕྲོ༌ནེ༌ ལུག༌ ཅིག༌ཅིག༌ མ༌ནེ༌ མེད༌ཁན༌བོའེ༌ ལུག༌པོ༌ ཤབ༌བད༌དི༌ ཞག༌ག༌ ས༌དོང༌ཞིག༌གི༌ ནང༌ང༌ བུད༌ན༌, ཁྱོ༌ཞའེ༌ ཏེ༌བོ༌ ཟུམས༌ཏེ༌ ཕིང༌ མི༌ ཕིང༌ང༌? 
MAT.12.12	ལུག༌གི༌ སང༌ མི༌ མངས༌ཏེའང༌ རིན༌ཆེའ༌ མ༌ནོག༌ག༌། ཏེ༌བོའེ༌ཕིའ༌ ཆོས༌ཁྲིམས༌ ནང༌ཞིན༌ ཤབ༌བད༌དི༌ ཞག༌ག༌ ལས༌ ཟང༌པོ༌ ཅོ༌ ཆོག༌ག༌ནོག༌།"
MAT.12.13	ཏེ༌ནེ༌ ཡེ༌ཤུའི༌ ལག༌པ༌ སྐམས༌ཁན༌བོའ༌, "ལག༌པ༌ རྐྱོང༌" མོལ༌པ༌ ཁོའེ༌ ལག༌པ༌ རྐྱང༌ང༌ཅིག༌ ལག༌པ༌ ཐར༌རྐྱང༌ ཉན༌ཏེ༌ ཞན༌ ལག༌པ༌བོ༌ ཙོགས༌ ཤེད༌ཅན༌ རྒྱུར༌། 
MAT.12.14	ཨིན༌ནའང༌ ཕ༌རུ༌ཤི༌པ༌གུན༌ ཕི༌ལོག༌ག༌ སོང༌ཏེ༌, ཡེ༌ཤུ༌ སད༌ཅེས༌སི༌ ཐབས༌ ངན༌པ༌ ལྡིངས༌།
MAT.12.15	གཙོ༌བོ༌ ཡེ༌ཤུའི༌ ཁོང༌གུན༌ནི༌ ཐབས༌ལྡིང༌ཁན༌བོ༌ ཁྱེན༌ པ༌སང༌, ཏེ༌ཀ༌ནེ༌ སྐྱོདས༌། མི༌ཚོགས༌ ཆེན༌མོ༌ཞིག༌ ཁོང༌ང༌ བྲངས༌ཏེ༌ ཡོངས༌, ཡང༌ ཏེ༌ ཕྲོའ༌ ཡོད༌ཁན༌ནི༌ ནད༌པ༌ ཚང༌མ༌ ཁོང༌ངི༌ རྒྱལ༌ཅུག༌ག༌ ཛདས༌། 
MAT.12.16	ཁོང༌ངི༌ རྒྱལ༌ཅུག༌ཁན༌གུན༌ལ༌ ཁོང༌ངི༌ ཛད༌ཁན༌བོ༌ སུའང༌ མ༌ཤད༌ མོལ༌ཏེ༌ བཀའ༌ སལས༌། 
MAT.12.17	ལུང༌སྟོན༌པ༌ ཡེ༌ཤ༌ཡཱ༌ རྒྱུད༌ཏེ༌ མོལ༌ཁན༌ ཚང༌མ༌ གྲུབ༌ ཅུག༌ག༌ ཛད༌ཅེས༌ལ༌ ཁོང༌ངི༌ ཏེ༌ཟུག༌ ཅོའ༌ ཛདས༌། 
MAT.12.18	དཀོན༌མཆོག༌གི༌ མོལས༌,
MAT.12.18	"ངའེ༌ ལྡམས༌ཁན༌ནི༌ ཞབ༌སྟོག༌པ༌ ལྟོས༌ཤིག༌,
MAT.12.18	ཚང༌མའེ༌སང༌ མང༌ང༌ ཁོའ༌ ངའེ༌ གཅེས༌པ༌ ཅོའད༌,
MAT.12.18	ཡང༌ ཁོའེ༌ ང༌ ཐད༌པོ༌ ཆ༌ཅུག༌དུག༌།
MAT.12.18	ཁོའ༌ ངའེ༌ ང༌རང༌ངི༌ ཐུག༌ཉིད༌ ཏང༌ཨིན༌།
MAT.12.18	སྡིག༌ཅན༌གུན༌ལ༌ ཆད༌པ༌ ཡང༌ དྲང༌པོ༌གུན༌ལ༌
MAT.12.18	སོལ༌རས༌ ཐོབ༌ཅེས༌, ཁོའེ༌ རྒྱལ༌ཁམས༌གུན༌ལ༌ ཤད༌ད༌ ཛད༌ཨིན༌།
MAT.12.19	ཁོའེ༌ ཛིང༌མོ༌ ཡ༌ ཀུ༌ཅོ༌ མི༌ཏང༌,
MAT.12.19	ཁྲོམས༌སི༌ ནང༌ང༌ སུ༌ཞིག༌གིའང༌ ཁོའེ༌ ཀུ༌ཅོའེ༌ སྐད༌ མི༌ཚོར༌།
MAT.12.20	ཁོའེ༌ རྩོའ༌ ནད༌ཁན༌གུན༌ མི༌ཅག༌ ཡ༌ ཤི༌ཀྱི༌ ཡོད༌ཁན༌ནི༌ འོད༌ མི༌སད༌
MAT.12.20	ཏེན༌ན༌ ཙོགས༌ལ༌ ཁོའེ༌ དད༌པའེ༌ ནང༌ང༌ ཉམ༌ཤུང༌གུན༌ལ༌
MAT.12.20	དྲང༌པོ༌ ཁྲིམས༌ཅད༌དི༌ རྒྱལ༌ཁའ༌ ཁྱོང༌ཁྱོང༌ཚོག༌པ༌ སྐྱོབ༌ཏེ༌ བོར༌ར༌ ཛད༌ཨིན༌།
MAT.12.21	རྒྱལ༌ཁམས༌གུན༌ནི༌ ཁོའེ༌ཀ༌ ཨིད༌ཤེས༌ ཅོས༌ཏེ༌
MAT.12.21	ཁོང༌གུན༌ སྐྱོབ༌ཅེས༌སི༌ རེ༌ཝ༌ བོར༌ཨིན༌།
MAT.12.22	ཏེ༌ནེ༌ མི༌ ཁ༌ཅིག༌གི༌ རྡུད༌ ཞུགས༌ཁན༌, ཧན༌གྲང༌ དང༌ ཞ༌ར༌ ཡོད༌ཁན༌ནི༌ མི༌ཞིག༌ གཙོ༌བོ༌ ཡེ༌ཤུ༌ ཡོད༌ས༌ ཁྱོངས༌། ཁོའ༌ སྤེ༌ར༌ ཏང༌ཅུག༌ཅེས༌ དང༌ ཐོང༌ཅུག༌ཅེས༌སི༌ ཐུགས༌དོད༌ ཡེ༌ཤུའ༌ ཡོད༌ པ༌སང༌ ཁོང༌ངི༌ ཁོ༌ ཕན༌ཅུག༌ག༌ ཛདས༌། 
MAT.12.23	མི༌ཚང༌མ༌ ཧ༌ལས༌ཏེ༌ ཟེརས༌, "འི༌ མི༌བོ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌
MAT.12.24	ཨིན༌ནའང༌ ཕ༌རུ༌ཤི༌པ༌གུན༌ནི༌ ཏེ༌བོ༌ ཚོར༌ར༌ཅིག༌ ཟེརས༌, "བེལ༌ཟེ༌བུལ༌ རྡུད༌གུན༌ནི༌ གོ༌བའེ༌ འི༌ མི༌བོའ༌ ཁྱུད༌ ཏངས༌ པ༌སང༌, ཁོའེ༌ རྡུད༌གུན༌ ཕིང༌ང༌ནོག༌།"
MAT.12.25	ཁོང༌གུན༌ནི༌ སམ༌བ༌ ངན༌པ༌བོ༌ ཡེ༌ཤུའི༌ ཁྱེན༌ཏེ༌ མོལས༌, "རྒྱལ༌སྲིད༌དི༌ ནང༌ང༌ ཡོད༌ཁན༌གུན༌ ཐུན༌ཏེ༌ མ༌དུག༌ན༌ ཏེ༌བོ༌ མེད༌ཁན༌ ཆེན༌, ཡང༌ རྒྱལ༌ས༌ ཡ༌ ནང༌ཚངས༌ཞིག༌གི༌ མི༌གུན༌ ནོལ༌ཨིན༌ དུག༌ན༌ ཏེ༌གུན༌ མེད༌ཁན༌ ཆེན༌། 
MAT.12.26	གལ༌ཏེས༌ ཤེ༌ཏན༌ནི༌ ཤེ༌ཏན༌ ཕིང༌ན༌, ཁོའེ༌ ཁོ༌རང༌ང༌ ནོལ༌ཏེ༌ ཨིན༌ནོག༌, ཏེ༌ནེ༌ ཁོའེ༌ རྒྱལ༌སྲིད༌པོ༌ ཀ༌ཟུག༌གི༌ ལུས༌ ཐུབ༌ཨིན༌? 
MAT.12.27	ཡང༌ གལ༌ཏེས༌ ངའེ༌ རྡུད༌དི༌ གོ༌བ༌ བེལ༌ཟེ༌བུལ༌ རྒྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའེ༌ སློབ༌ཕྲུག༌གུན༌ནི༌ སུ༌ རྒྱུད༌ཏེ༌ རྡུད༌གུན༌ ཕིང༌ང༌ནོག༌? ཏེ༌བོའེ༌ཕིའ༌ ཁོང༌གུན༌ནི༌ ཁྱོ༌ཞའེ༌ ཟེར༌ཁན༌བོའ༌ སྐྱོན༌རྗོད༌ ཅོ༌ཨིན༌། 
MAT.12.28	ཨིན༌ནའང༌ གལ༌ཏེས༌ ངའེ༌ དཀོན༌མཆོག༌གི༌ ཐུག༌ཉིད༌ རྒྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའེ༌ཀ༌ ནམ༌ཁའེ༌ རྒྱལ༌སྲིད༌ སླེབ༌ ཚར༌ཏེ༌ ཨིན༌། 
MAT.12.29	ཤེ༌ཏན༌ ཙོགས༌སི༌ མི༌ སྟོབས༌ཅན༌ཞིག༌གི༌ ནང༌ང༌ ཞུགས༌ཏེ༌ ཁོའེ༌ ནོར༌ རྐུ༌ཉན༌ཅེས༌སི༌ ཤེད༌ཅན༌ མི༌ སུ༌ ཨིན༌? ཁོའེ༌ སང༌ ཤེད༌ ཆེའ༌ཞིག༌ ཀ༌བོའེ༌ ཁོ༌ ལྡམས༌ཏེ༌ ཁོའེ༌ ཁང༌པའེ༌ ནང༌ང༌ ཡོད༌ཁན༌ནི༌ ནོར༌གུན༌ རྐུ༌ཨིན༌།"
MAT.12.30	"ངའེ༌ ཆོགས༌ལ༌ མན༌ཁན༌གུན༌ནི༌ ངའ༌ རྒྱབ༌གལ༌ལ༌ ཅོའ༌ནོག༌, ཡང༌ ང༌ ཉམ༌པོ༌ ལས༌ ཅོས༌ཏེ༌ བྲས༌བུ༌ མ༌ལྡུམ༌ཁན༌གུན༌ནི༌, ངའེ༌ ལས༌སི༌ བྲས༌བུ༌ ཡན༌ཅུག༌ག༌ནོག༌། 
MAT.12.31	ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, སྡིག༌པ༌ ཅོ༌ཁན༌ དང༌ དཀོན༌མཆོག༌ག༌ དད༌ལོག༌ ཞུ༌ཁན༌ ཚང༌མའ༌ ཤགས༌པ༌ སལ༌ལ༌ ཛད༌ཨིན༌, ཨིན༌ནའང༌ དམ༌པའེ༌ ཐུག༌ཉིད༌ལ༌ དད༌ལོག༌ ཞུ༌ཁན༌གུན༌ལ༌ ཤགས༌པ༌ སལ༌ལ༌ མི༌ཛད༌། 
MAT.12.32	ཡང༌ མི༌རིགས༌སི༌བུའི༌ རྒྱབ༌གལ༌ལ༌ ཟེར༌ཁན༌གུན༌ལ༌ ཤགས༌པ༌ སལ༌ལ༌ ཛད༌ཨིན༌, ཨིན༌ནའང༌ དམ༌པའེ༌ ཐུག༌ཉིད༌དི༌ རྒྱབ༌གལ༌ལ༌ ཟེར༌ཁན༌གུན༌ལ༌ འི༌ མི༌ཚེའེ༌ མ༌ཚད༌ ཡོང༌ཅེས༌ཅན༌ནི༌ མི༌ཚེའེ༌ ནང༌ངའང༌ ཤགས༌པ༌ མ༌ནེ༌ མི༌སལ༌།"
MAT.12.33	"ལྕང༌མ༌ ཟང༌པོ༌ ཨིན༌ན༌ ཏེ༌བོའ༌ ཁ༌ཟས༌ ཟང༌པོ༌ སྨིན༌ཨིན༌, ཡ༌ ལྕང༌མ༌ ངན༌པ༌ ཨིན༌ན༌ ཏེ༌བོའ༌ ཁ༌ཟས༌ ངན༌པ༌ སྨིན༌ཨིན༌། ལྕང༌མ༌ ཏེ༌བོའེ༌ བྲས༌བུའི༌ ཀ༌ནེ༌ ཤེས༌ས༌ནོག༌། 
MAT.12.34	ཁྱོ༌རང༌ ཕ༌རུ༌ཤི༌པ༌, ཏུག༌རུལ༌ལི༌ ཕྲུ༌གུ༌གུན༌, ཁྱོ༌ཞ༌ ངན༌པ༌ ཨིན༌ཨིན༌ཞིག༌ ཀ༌ཟུག༌གི༌ སྤེ༌ར༌ ཟང༌པོ༌ ཏང༌ཨིན༌? སྙིང༌ གངས༌ཏེ༌ ལུད༌ཁན༌བོ༌ ཁའ༌ནེ༌ བིང༌ང༌ནོག༌། 
MAT.12.35	མི༌ ཟང༌པོའེ༌ སེམས༌ ཟང༌པོའེ༌ བང༌ཛོད༌ནེ༌ བྲས༌བུ༌ ཟང༌པོ༌ སྨིན༌ན༌ནོག༌, ཡང༌ མི༌ ངན༌པའེ༌ སེམས༌ ངན༌པའེ༌ བང༌ཛོད༌ནེ༌ བྲས༌བུ༌ ངན༌པ༌ སྨིན༌ན༌ནོག༌། 
MAT.12.36	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ ཁྱོ༌ཞའེ༌ སྣང༌མེད༌ ཅོས༌ཏེ༌ སྤེ༌ར༌ ཟེར༌ཁན༌ རེ༌རེ༌ དོན༌ དཀོན༌མཆོག༌གི༌ སྐུན༌དུན༌ལ༌ ཤད༌གོས༌ཨིན༌། 
MAT.12.37	ཅིའ༌ཟེར༌ན༌ ཁྱོ༌ཞའེ༌ སྤེ༌ར༌ ཟེར༌ཁན༌གུན༌ནི༌ ཁྱོ༌ཞའ༌ ནོངས༌མེད༌ ཡ༌ ནོངས༌ཅན༌ ཡོད༌ཁན༌བོ༌ སྟན༌ཨིན༌།"
MAT.12.38	ཏེ༌ནེ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཅིག༌གི༌ ཡེ༌ཤུའ༌ ཟེརས༌, "སློབ༌པོན༌ལེ༌, ང༌ཞའ༌ ཉེ༌རང༌ངི༌ ཀ༌ནེ༌ ཧ༌ལས༌ཤེས༌སི༌ སྟགས༌ཤིག༌ ལྟ༌ཉིན༌རག༌, ཀ༌བོའེ༌ ཉེ༌རང༌ང༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཨིན༌།"
MAT.12.39	ཁོང༌ངི༌ ཁོང༌གུན༌ལ༌ ལན༌སལས༌, "མི༌རབས༌ ངན༌པ༌ དང༌ དཀོན༌མཆོག༌ག༌ ཨིད༌ཤེས༌ མེད༌ཁན༌གུན༌ནི༌ ཧ༌ལས༌ཤེས༌སི༌ སྟགས༌ སྟོན༌ ཟེར༌ར༌ནོག༌། ཨིན༌ནའང༌ ལུང༌སྟོན༌པ༌ ཡོ༌ནཱའེ༌ སྟགས༌པོ༌ མ༌ནེ༌ ཁོང༌གུན༌ལ༌ ཡང༌སྟགས༌ཤིག༌ མི༌སྟན༌། 
MAT.12.40	ཀ༌ཟུག༌གི༌ ལུང༌སྟོན༌པ༌ ཡོ༌ནཱ༌ ཉི༌མ༌ སུམ༌ དང༌ ཚན༌ སུམ༌ ཆུའི༌ སེམས༌ཅན༌ མ༌ ཆེན༌མོ༌ཞིག༌གི༌ གྲོད༌པའེ༌ ནང༌ང༌ ལུས༌ཁན༌ ཙོགས༌ལ༌ མི༌རིགས༌སི༌བུའང༌ ཉི༌མ༌ སུམ༌ དང༌ ཚན༌ སུམ༌ སའེ༌ ནང༌ང༌ ལུས༌ཨིན༌།"
MAT.12.41	"དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ནི༌ནེ༌ཝ༌པ༌གུན༌ནི༌ འི༌ མི༌རབས༌པོའ༌ ཁྱོ༌ཞའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ནཱའེ༌ ཆོས༌ཤད༌ཁན༌བོ༌ ཉན༌ཏེ༌, གྱོད༌པ༌ ཅོས༌, ལྟོས༌སའང༌ ཡོ༌ནཱ༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌། 
MAT.12.42	ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ལྷོ༌ ཆོགས༌སི༌ རྒྱལ༌མོའིང༌ འི༌ མི༌རབས༌པོའ༌ ཁྱོ༌ཞའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོ༌ རྒྱལ༌པོ༌ སོ༌ལོ༌མོན༌ནི༌ ཤེས༌རབས༌སི༌ སྤེ༌ར༌གུན༌ ཉན༌ན༌ལ༌ ས༌ཆ༌ མ༌ ཐག༌རིང༌ནེ༌ ཡོངས༌, ལྟོས༌སའང༌ སོ༌ལོ༌མོན༌ནི༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌།"
MAT.12.43	"མིའི༌ ནང༌ནེ༌ གོང༌པོ༌ བིང༌ཏེ༌ སྟིང༌ནེ༌, གོང༌པོའེ༌ ཆུ༌ མེད༌ས༌ རི༌སྟོང༌ངི༌ ནང༌ང༌ ཁོར༌ཨིན༌ ངལ༌ཚོས༌སེ༌ ནས༌ས༌ ཙལ༌ཏེའང༌ མ༌ཐོབ༌ པ༌སང༌, 
MAT.12.44	གོང༌པོའེ༌ ཁོ༌རང༌ང༌ ཟེར༌ར༌ནོག༌, 'ང༌ བིང༌ཏེ༌ ཡོང༌ཁན༌ནི༌ ཏེན༌ན༌ མིའི༌ ནང༌ང༌ ལོགས༌ཏེ༌ ཆེན༌།' ཏེ༌རུ༌ སླེབ༌བ༌ཅིག༌, ཏེ༌ ནས༌ས༌བོ༌ སྟོང༌པ༌ དང༌ ལག༌མོ༌ ལྡུས༌ཏེ༌ ཅི༌ཚང༌མ༌ རང༌རང༌ངི༌ མལ༌ལ༌ བོར༌ཏེ༌ ཐོང༌། 
MAT.12.45	ཏེ༌ནེ༌ ཁོ༌ སོང༌ཏེ༌ ཁོ༌རང༌ངི༌ སང༌ མང༌ང༌ ངན༌པ༌ ཞན༌ གོང༌པོ༌ རྡུན༌ ཁོ༌རང༌ ཉམ༌པོ༌ ཁྱོངས༌ཏེ༌ ཏེན༌ན༌ ནས༌སའེ༌ ནང༌ང༌ དུགས༌། ཡང༌ ཏེ༌ མིའི༌ ནས༌ལུག༌པོ༌ སྔུན༌ནི༌ སང༌ ཐུའ༌ སོང༌།
MAT.12.45	འི༌ མི༌རབས༌ ངན༌པ༌ ཉམ༌པོའང༌ ཏེན༌ན༌ ཙོགས༌ ཇིགས༌ནའང༌ཅན༌ནི༌ ནས༌ལུག༌ ཤར༌ཨིན༌།
MAT.12.46	གཙོ༌བོ༌ ཡེ༌ཤུ༌ མི༌ཚོགས༌ལ༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌ ཁོང༌ངི༌ ཨ༌མ༌ དང༌ ནོ༌གུན༌ ཡོངས༌ཏེ༌, ཁོང༌ང༌ སྤེ༌ར༌ ཏང༌ཅེས༌ལ༌ ཁོང༌གུན༌ ཁང༌པའེ༌ ཕི༌ལོག༌ག༌ སྲུངས༌ཏེ༌ དུགས༌། 
MAT.12.47	མི༌ཞིག༌གི༌ ཁོང༌ང༌, "ཉེ༌རང༌ངི༌ ཨ༌མ༌ དང༌ ནོ༌གུན༌ ཉེ༌རང༌ང༌ སྤེ༌ར༌ ཏང༌ཅེས༌ལ༌ ཕི༌ལོག༌ག༌ སྲུང༌ཏེ༌ དུག༌" ཟེརས༌།
MAT.12.48	ཡེ༌ཤུའི༌ ཁོའ༌ ལན༌སལས༌, "སུ༌ ཨིན༌ནོག༌ ངའེ༌ ཨ༌མ༌ དང༌ ནོ༌གུན༌།" 
MAT.12.49	སློབ༌ཕྲུག༌གུན༌ ཆོགས༌ལ༌ ཛི༌གུ༌ ཙུགས༌ཏེ༌, "འི༌གུན༌ ངའེ༌ ཨ༌མ༌ དང༌ ནོ༌གུན༌ ཨིན༌། 
MAT.12.50	ངའེ༌ ཡབ༌ དཀོན༌མཆོག༌ ནམ༌ཁའེ༌ ནང༌ང༌ ཞུགས༌ཏེ༌ ཡོད༌ཁན༌ནི༌ ཐུག༌གོངས༌ ནང༌ཞིན༌ ཅོ༌ཁན༌གུན༌ ངའེ༌ ཨ༌མ༌, ནོ༌ དང༌ ནོ༌མོ༌ གུན༌ ཨིན༌།"
MAT.13.1	ཏེན༌ན༌ ཞག༌ག༌ གཙོ༌བོ༌ ཡེ༌ཤུ༌ ཁང༌པ༌ནེ༌ བིང༌ང༌ ཛད༌ཏེ༌ ཚོའེ༌ ཐའ༌མ༌ ཞུགས༌། 
MAT.13.2	ཁོང༌ ཡོད༌ས༌ མི༌ཚོགས༌ མངས༌ཏེའང༌ མང༌པོ༌ ཛོམ༌པ༌ ཁོང༌ གྲུ༌ཟིང༌ངི༌ ནང༌ང༌ ཤོན༌ཏེ༌ ཞུགས༌, ཡང༌ མི༌ ཚང༌མ༌ ཚོའེ༌ ཐའ༌མ༌ ལངས༌ཏེ༌ དུགས༌།
MAT.13.3	ཏེ༌ནེ༌ ཁོང༌ངི༌ མི༌གུན༌ལ༌ རུངས༌ རྒྱུད༌ཏེ༌ སླབ༌བྱ༌ མང༌པོ༌ སལ༌ལ༌ ཛད༌ཏེ༌ མོལས༌, "ཉོན༌ཤིག༌, ཞིང༌བད༌པ༌ཞིག༌ ས༌འོན༌ ཏབ༌བ༌ལ༌ སོང༌། 
MAT.13.4	ཞིང༌ང༌ ས༌འོན༌ ཏབ༌ ཟ༌ནེ༌ ཁ༌ཅིག༌ ལམ༌མི༌ཀ༌ བུད༌, བྱི༌པ༌ ཡོངས༌ཏེ༌ ཏེ༌གུན༌ ཟོས༌། 
MAT.13.5	ས༌འོན༌ ཁ༌ཅིག༌ ས༌ མང༌པོ༌ མེད༌སའེ༌ བྲག༌གི༌ཀ༌ བུད༌, ས༌ མང༌པོ༌ མེད༌ཅེས༌པོའེ༌ ས༌འོན༌བོ༌ གྱོགས༌པ༌ སྐྱེས༌། 
MAT.13.6	ཨིན༌ནའང༌ ཉི༌མའེ༌ ཚད༌དི༌ ཞས༌ཏེ༌ ཞིང༌ སྐྱེ༌ཁན༌བོ༌ ཚིགས༌, ཡང༌ པ༌ཀྲག༌ ཏིང༌ཅན༌ མེད༌ པ༌སང༌, ཏེ༌བོ༌ སྐམས༌ཏེ༌ ཤི༌། 
MAT.13.7	ས༌འོན༌ ཁ༌ཅིག༌ ཚེར༌མང༌ངི༌ ཕྲོའ༌ བུད༌, ཡང༌ ཚེར༌མང༌ སྐྱེས༌ཏེ༌ ནན༌པ༌, ཞིང༌བོ༌ ལྡན༌ མ༌ཐུབ༌། 
MAT.13.8	ཞན༌ ས༌འོན༌གུན༌ ས༌ རྒྱལ༌ལ༌ ཡོད༌སའེ༌ ཞིང༌ངི༌ཀ༌ བུད༌པ༌, སྟོན༌ཐོག༌ སྨིན༌, ཀ༌བོ༌ ས༌འོན༌ ཏབ༌ཁན༌ ནི༌ 30, 60, ཡང༌ 100 རྒྱུར༌ ཡོད༌པིན༌། 
MAT.13.9	ནམ༌ཆོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།"
MAT.13.10	སློབ༌ཕྲུག༌གུན༌ ཡོངས༌ཏེ༌ ཁོང༌ང༌ དྲིས༌, "ཉེ༌རང༌ངི༌ མི༌གུན༌ལ༌ རུངས༌ རྒྱུད༌ཏེ༌ སླབ༌བྱ༌ ཅིའ༌ སལ༌ལ༌ ཛད༌དད༌།"
MAT.13.11	ཡེ༌ཤུའི༌ ལན༌སལས༌, "ནམ༌ཁའེ༌ རྒྱལ༌སྲིད༌དི༌ སང༌ཝ༌གུན༌ ཧ༌གོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ སལ༌ལ༌ ཛད༌ཏེ༌ ཨིན༌ནོག༌, ཨིན༌ནའང༌ ཁོང༌གུན༌ལ༌ མ༌སལས༌། 
MAT.13.12	ངའེ༌ སླབ༌བྱ༌ ཉན༌ཁན༌གུན༌ལ༌ མང༌ང༌ ཧ༌གོ༌ཅུག༌ག༌ ཛད༌ཨིན༌, མ༌ཚད༌ ཁོང༌ངི༌ ནང༌ནེ༌ ལུད༌ཏེ༌ ཆེན༌ ཨིན༌ནའང༌ མ༌ཉན༌ཁན༌གུན༌ནི༌ ནང༌ནེ༌ ཧ༌གོ༌ཏེ༌ ཡོད༌ཁན༌བོའང༌ ཁྱེར༌ར༌ ཛད༌ཨིན༌། 
MAT.13.13	ངའེ༌ རུངས༌ རྒྱུད༌ཏེ༌ ཤད༌ཅེས༌སི༌ ཏོན༌བོ༌ ནི༌ འི༌བོ༌ ཨིན༌",
MAT.13.13	"ཁོང༌གུན༌ནི༌ སྟ༌དུག༌ ཨིན༌ནའང༌ ཁོང༌གུན༌ལ༌ དེན༌བ༌ ཐོང༌ང༌ མི༌དུག༌,
MAT.13.13	ཉན༌དུག༌ ཨིན༌ནའང༌ ཁོང༌གུན༌ལ༌ ཚོར༌ར༌ ཡ༌ ཧ༌གོ༌ ཐུབ༌བ༌ མི༌དུག༌།
MAT.13.14	ཏེ༌བོའེ༌ ཡེ༌ཤ༌ཡཱ༌ ལུང༌སྟོན༌པའེ༌ མ༌འོང༌ ལུང༌སྟན༌བོ༌ གྲུབ༌ཏེ༌ ཨིན༌ནོག༌, ཀ༌བོ༌
MAT.13.14	ཁོང༌གུན༌ནི༌ ངའེ༌ ཤད༌ཁན༌གུན༌ ཚོར༌ནའང༌ ཧ༌གོ༌ཐུབ༌བ༌ མི༌དུག༌,
MAT.13.14	ཁོང༌གུན༌ནི༌ ངའེ༌ ཅོ༌ཁན༌གུན༌ ཐོང༌ནའང༌ ང༌ སུ༌ ཨིན༌ཁན༌བོ༌ ངོ༌ཤེས༌ས༌ མི༌དུག༌།
MAT.13.15	ཅིའ༌ཟེར༌ན༌ ཁོང༌གུན༌ནི༌ སྙིང༌ སྐྱོང༌པོ༌ རྒྱུར༌ཏེ༌ དུག༌།
MAT.13.15	ནམ༌ཆོག༌གུན༌ གགས༌ཏེ༌ མིག༌གུན༌ ཙུམས༌ཏེ༌ དུག༌
MAT.13.15	ཏེ༌ མ༌ནེ༌ ཁོང༌གུན༌ནི༌ ནམ༌ཆོག༌ནེ༌ ཚོར༌ཏེ༌ མིག༌གུན༌ནེ༌ ཐོང༌ཏེ༌,
MAT.13.15	ཁོང༌གུན༌ནི༌ སྙིང༌ནེ༌ ང༌ སུ༌ ཨིན༌ཁན༌བོ༌ ཧ༌གོ༌ཏེ༌ ང༌ ཆོགས༌ལ༌ སེམས༌ རྒྱུར༌ཏེ༌,
MAT.13.15	ངའེ༌ ཁོང༌གུན༌ ཕན༌ཅུགས༌ཏེ༌ ཡོད༌གྲོ༌།"
MAT.13.16	"ཨིན༌ནའང༌ ཁྱོ༌ཞའེ༌ མིག༌ དང༌ ནམ༌ཆོག༌ གུན༌ལ༌ བྱིན༌ལབས༌ སལ༌ལ༌ ཛད༌ཏེ༌ ཨིན༌ནོག༌ ཅིའ༌ཟེར༌ན༌ ཁྱོ༌ཞའེ༌ མིག༌གི༌ ཐོང༌ང༌ནོག༌ ཡང༌ ནམ༌ཆོག༌གི༌ ཚོར༌ར༌ནོག༌། 
MAT.13.17	ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞ༌གུན༌ལ༌ ཐོང༌ཁན༌ དང༌ ཚོར༌ཁན༌ གུན༌, སྔུན༌མའེ༌ ལུང༌སྟོན༌པ༌ དང༌ མི༌ དྲང༌པོ༌ མང༌པོ༌ཞིག༌གི༌ ཐོང༌ཅེས༌ དང༌ ཚོར༌ཅེས༌སི༌ དོད༌པ༌ ཡོད༌ནའང༌ མ༌ཐོང༌ང༌ ཡང༌ མ༌ཚོར༌ར༌ ཨིན༌པིན༌།"
MAT.13.18	"ཏ༌ ཞིང༌བད༌པའེ༌ ས༌འོན༌ ཏབ༌ཁན༌ནི༌ རུངས༌སི༌ དོན༌བོ༌ ཉོན༌། 
MAT.13.19	ལམ༌མ༌ ས༌འོན༌ བུད༌ཁན༌གུན༌ ནི༌ ནམ༌ཁའེ༌ རྒྱལ༌སྲིད༌དི༌ བཀའ༌ ཚོར༌ཏེའང༌ ཧ༌མ༌གོ༌ཁན༌གུན༌ ཨིན༌ནོག༌ ཅིའ༌ཟེར༌ན༌ ཤེ༌ཏན༌ ཡོངས༌ཏེ༌ ཁོང༌གུན༌ནི༌ སྙིང༌ངི༌ ནང༌ང༌ ཏབ༌ཁན༌བོ༌ ཀོགས༌ཏེ༌ ཁྱེར༌ར༌ནོག༌། 
MAT.13.20	བྲག༌གི༌ཀ༌ ས༌འོན༌ བུད༌ཁན༌བོ༌ ནི༌ ནམ༌ཁའེ༌ རྒྱལ༌སྲིད༌དི༌ བཀའ༌ ཚོར༌ར༌ཅིག༌ ཐད༌པོ༌ ཉམ༌པོ༌ དད༌པ༌ ཅོ༌ཁན༌གུན༌ ཨིན༌ནོག༌། 
MAT.13.21	ཨིན༌ནའང༌ ཏེ༌བོའ༌ པ༌ཀྲག༌ ཏིང༌ཅན༌ མེད༌ པ༌སང༌ དུས༌ཡུན༌རིང༌ མི༌ལུས༌། བཀའེ༌ཀ༌ དད༌པ༌ ཅོ༌ཅེས༌པོའེ༌ ནགས༌ དང༌ བར༌དོ༌ ཐོང༌ང༌ཅིག༌ ཁོང༌གུན༌ནི༌ དད༌པ༌ ཕང༌ཨིན༌། 
MAT.13.22	ཚེར༌མངས༌སི༌ ཕྲོའ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌, ཨིན༌ནའང༌ མི༌ཚེའེ༌ ཚེར༌ཁ༌ ཡང༌ ནོར༌རི༌ དོད༌པ༌ གུན༌ནི༌ ནན༌ཅེས༌པོའེ༌ ཏེ༌བོའ༌ བྲས༌བུ༌ སྨིན༌ན༌ མ༌ནོག༌། 
MAT.13.23	ཨིན༌ནའང༌ ས༌ ཟང༌པོའེ༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཉན༌ཏེ༌ ཧ༌གོ༌ ཐུབ༌ཁན༌གུན༌ ཨིན༌ནོག༌, ཡང༌ ཁོང༌གུན༌ལ༌ བྲས༌བུ༌ ཆགས༌ཏེ༌, ས༌འོན༌ ཏབ༌ཁན༌བོའེ༌ 30, 60, ཡང༌ 100 རྒྱུར༌ སྨིན༌ན༌ནོག༌།"
MAT.13.24	གཙོ༌བོ༌ ཡེ༌ཤུའི༌ ཡང༌ རུངས༌ཤིག༌ ཤད༌ད༌ ཛདས༌, "ནམ༌ཁའེ༌ རྒྱལ༌སྲིད༌ ནི༌ ཞིང༌བད༌པའེ༌ ཁོ༌རང༌ངི༌ ཞིང༌ང༌ ས༌འོན༌ ཟང༌པོ༌ ཏབ༌ཁན༌ ཙོགས༌ ཨིན༌། 
MAT.13.25	ཚན༌ལ༌ ཚང༌མ༌ ཉིད༌ལོགས༌ཏེ༌ ཡོད༌དུས༌, ཁོའེ༌ གྲ༌འོ༌ ཡོངས༌ཏེ༌ གྲུ༌ ཏབ༌ཁན༌ནི༌ ཕྲོའ༌ ཙཱ༌ངན༌ནི༌ ས༌འོན༌ ཏབས༌ ཡང༌ སོང༌། 
MAT.13.26	ཞིང༌ ལྡན༌ཏེ༌ སྙེ༌མ༌ ཆགས༌ས༌ཅིག༌ ཙཱ༌ངན༌ནའང༌ ཏེ༌ཕྲོའ༌ སྐྱེ༌ཁན༌བོ༌ ཐོང༌།"
MAT.13.27	"ལས༌མི༌གུན༌ ཡོངས༌ཏེ༌ སྤོན༌བོའ༌ ཟེར༌, 'ཉེ༌རང༌ངི༌ ཞིང༌ང༌ ས༌འོན༌ ཟང༌པོ༌ མ༌ཏབས༌པིན༌ན༌? ཏེ༌ནེ༌ ཙཱ༌ངན༌ ཀ༌ཟུག༌གི༌ སྐྱེས༌ཏེ༌ ཨིན༌ཧེ༌?' "
MAT.13.28	"སྤོན༌བོའེ༌ ཟེརས༌, 'གྲ༌འོའེ༌ ཏབས༌ཏེ༌ ཨིན༌ནོག༌།' ལས༌མི༌གུན༌ནི༌ ཁོའ༌, 'ང༌ཞའ༌ སོང༌ཏེ༌ ཙཱ༌ངན༌པ༌གུན༌ ཕུད༌ཏེ༌ ཕང༌ང༌?' ཟེརས༌།"
MAT.13.29	"ཁོའེ༌ ལན༌ཏངས༌, 'མ༌ཆ༌, ཙཱ༌ངན༌པ༌ ཉམ༌པོ༌ གྲོའེ༌ ཞིང༌ངའང༌ བུད༌ཏེ༌ ཡོང༌སྲིད༌ཅེས༌ ཨིན༌ནོག༌། 
MAT.13.30	རྔབ༌ས༌ ཏང༌ཏང༌ ཚོག༌པ༌ ཉིས༌ཀོ༌ ཉམ༌པོ༌ སྐྱེ༌ཅུག༌, ཏེ༌དུས༌ལ༌ ངའེ༌ རྔ༌ཁན༌གུན༌ལ༌ ཟེར༌ཨིན༌, སྔུན༌ལ༌ ཙཱ༌ངན༌པ༌ ཏུས༌ཏེ༌ མེའ༌ ཏབ༌བ༌ལ༌ ལྡོམ༌། ཏེ༌ནེ༌ གྲོ༌གུན༌ བང༌ངེ༌ ནང༌ང༌ ཁྱེར༌།' "
MAT.13.31	གཙོ༌བོ༌ ཡེ༌ཤུའི༌ ཡང༌ རུངས༌ཤིག༌ ཤད༌ད༌ ཛདས༌, "ནམ༌ཁའེ༌ རྒྱལ༌སྲིད༌ ནི༌ ཉུང༌སྐར༌རི༌ ས༌འོན༌ ཙོགས༌ ཨིན༌ནོག༌ ཀ༌བོ༌ མི༌ཞིག༌གི༌ ཁོ༌རང༌ངི༌ ཞིང༌ང༌ ཏབ༌བ༌ལ༌ ཁྱེརས༌། 
MAT.13.32	ས༌འོན༌གུན༌ནི༌ ཕྲོ༌ནེ༌ ཏེ༌བོ༌ ཚང༌མའེ༌སང༌ ཆུ༌ངུན༌ ཨིན༌ནའང༌, ལྡན༌ ཚར༌ར༌ཅིག༌ ཚས༌སི༌ ནང༌ང༌ ཚང༌མའེ༌སང༌ ཆེན༌མོ༌ ལྕང༌མ༌ རྒྱུར༌, ཡང༌ ནམ༌ཁའེ༌ བྱ༌གུན༌ ཡོངས༌ཏེ༌ ཏེ༌བོའེ༌ ཡལ༌གེ༌ཀ༌ ཚངས༌ ཅོས༌།"
MAT.13.33	ཁོང༌ངི༌ ཡང༌ རུངས༌ཤིག༌ ཤད༌ད༌ ཛདས༌, "ནམ༌ཁའེ༌ རྒྱལ༌སྲིད༌ ནི༌ སྐྱུར༌ ཙོགས༌ ཨིན༌, ཀ༌བོ༌ བུ༌མོའེ༌ ཕེ༌ མང༌པོའེ༌ ནང༌ང༌ སྲེས༌ཏེ༌ རུས༌པ༌ སྐྱུར༌བོ༌ པག༌པའེ༌ གང༌པོའེ༌ ནང༌ང༌ དྲེས༌ ཐུབ༌།"
MAT.13.34	ཡེ༌ཤུའི༌ མི༌ཚོགས༌ལ༌ སླབ༌བྱ༌ སལ༌ ཟ༌ནེ༌ དུས༌རྒྱུན༌ རུངས༌ ཀོལ༌ལ༌ ཛད༌དད༌པིན༌། ཁོང༌ངི༌ རུངས༌ རྒྱུད༌ཏེ༌ མ༌སྟོགས༌ ཅི༌ སླབ༌བྱ༌ཞིག༌གའང༌ སལ༌ལ༌ མེད༌པིན༌། 
MAT.13.35	ཏེ༌བོའེ༌ ལུང༌སྟོན༌པ༌ རྒྱུད༌ཏེ༌ སྔུན༌ལ༌ མོལ༌ཁན༌གུན༌ དྲན༌དྲ༌ གྲུབ༌ཏེ༌ ཨིན༌,
MAT.13.35	"ངའེ༌ མི༌གུན༌ལ༌ རུངས༌ རྒྱུད༌ཏེ༌ སྤེ༌ར༌ ཏང༌ཨིན༌།
MAT.13.35	ཡང༌ ཇིག༌རྟེན༌ ཆགས༌པ༌ནེ༌ ཕར༌ལ༌
MAT.13.35	སངས༌ཏེ༌ ཡོད༌ཁན༌གུན༌ ཤད༌ཨིན༌།"
MAT.13.36	ཏེ༌ནེ༌ གཙོ༌བོ༌ ཡེ༌ཤུ༌ མི༌ཚོགས༌པོ༌ ཕི༌ལོག༌ག༌ བོར༌ཏེ༌ ཁང༌པའེ༌ ནང༌ང༌ སྐྱོདས༌། ཁོང༌ངི༌ སློབ༌ཕྲུག༌གུན༌ ཡོངས༌ཏེ༌ ཁོང༌ང༌ ཟེརས༌, "ཙཱ༌ངན༌ནི༌ རུངས༌སི༌ ཏོན༌ཏག༌པོ༌ ང༌ཞའ༌ ཧ༌གོ༌ཅུག༌ག༌ ཛད༌དའང༌།"
MAT.13.37	ཁོང༌ངི༌ མོལས༌, "ས༌འོན༌ ཟང༌པོ༌ ཏབ༌ཁན༌བོ༌, མི༌རིགས༌སི༌བུ༌ ཨིན༌། 
MAT.13.38	ཞིང༌བོ༌ ཇིག༌རྟེན༌, ས༌འོན༌ ཟང༌པོ༌ ནམ༌ཁའེ༌ རྒྱལ༌སྲིད༌དི༌ མི༌གུན༌, ཡང༌ ཙཱ༌ངན༌བོ༌ ངན༌པ༌ ཨིན༌ཁན༌ ཤེ༌ཏན༌ནི༌ མི༌གུན༌ ཨིན༌ནོག༌། 
MAT.13.39	ཙཱ༌ངན༌ ཏབ༌ཁན༌ནི༌ གྲ༌འོ༌ ནི༌ རྡུད༌གུན༌ནི༌ གོ༌བ༌, རྔབ༌ས༌ ནི༌ ཐའ༌མའེ༌ དུས༌ ཡང༌ རྔ༌ཁན༌གུན༌ ནི༌ ཕོ༌ཉ༌གུན༌ ཨིན༌ནོག༌།"
MAT.13.40	"ཐའ༌མའེ༌ དུས༌ལ༌ ཙཱ༌ངན༌ ཏུས༌ཏེ༌ མེའ༌ ཏབ༌ཁན༌ ཙོགས༌ བྱུང༌ཨིན༌། 
MAT.13.41	མི༌རིགས༌སི༌བུའི༌ ཁོ༌རང༌ངི༌ ཕོ༌ཉ༌གུན༌ ཀལ༌ཨིན༌, ཡང༌ ཁོང༌གུན༌ནི༌ ཁོའེ༌ རྒྱལ༌སྲིད༌དི༌ ནང༌ནེ༌ སྡིག༌པའེ༌ རྒྱུ༌ ཚང༌མ༌ དང༌ ངན༌པ༌ ཅོ༌ཁན༌ ཚང༌མ༌ ཕིང༌ཨིན༌། 
MAT.13.42	ཡང༌ ཕོ༌ཉ༌གུན༌ནི༌ ཁོང༌ ཚང༌མ༌ ཉལ༌ཝའེ༌ མེའེ༌ ནང༌ང༌ ཕང༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌། 
MAT.13.43	ཏེ༌ནེ༌ མི༌ དྲང༌པོ༌གུན༌ ཁོང༌གུན༌ནི༌ ནམ༌ཁའེ༌ ཡབ༌བི༌ རྒྱལ༌སྲིད༌དི༌ ནང༌ང༌ ཉི༌མ༌ ཙོགས༌ལ༌ ལྡང༌ཤན༌ བར༌ཨིན༌། ནམ༌ཆོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།"
MAT.13.44	"ནམ༌ཁའེ༌ རྒྱལ༌སྲིད༌ ནི༌ ཞིང༌ངི༌ ནང༌ང༌ སྦས༌ཏེ༌ ཡོད༌ཁན༌ནི༌ རྒྱུ༌ནོར༌ རིན༌ཅན༌ ཙོགས༌ ཨིན༌། མི༌ཞིག༌ག༌ ཏེ༌བོའ༌ ཐོབ༌བ༌ཅིག༌ ཐད༌ཏེ༌ ཏེན༌ན༌ ཞིང༌ངི༌ ནང༌ང༌ ཡང༌སྐྱར༌ སྦས༌, ཏེ༌ནེ༌ ཁོ༌ སོང༌ཏེ༌ ཡོད༌ཁན༌ནི༌ ནོར༌ ཚང༌མ༌ ཙོངས༌ ཡང༌ ཏེ༌ ཞིང༌བོ༌ ཉོས༌།"
MAT.13.45	"ནམ༌ཁའེ༌ རྒྱལ༌སྲིད༌ ནི༌ ཚོང༌པའེ༌ ཙལ༌ཁན༌ནི༌ མུ༌ཏིག༌ ལག༌མོ༌ རིན༌ཅན༌གུན༌ ཙོགས༌ ཨིན༌། 
MAT.13.46	མུ༌ཏིག༌ རིན༌ཅན༌ཞིག༌ ཐོབ༌བ༌ཅིག༌ ཁོ༌ སོང༌ཏེ༌ ཁོ༌རང༌ངི༌ རྒྱུ༌ནོར༌ ཚང༌མ༌ ཙོང༌ཏེ༌, ཏེ༌བོ༌ ཉོས༌།"
MAT.13.47	གཙོ༌བོ༌ ཡེ༌ཤུའི༌ མོལས༌, "ནམ༌ཁའེ༌ རྒྱལ༌སྲིད༌ ནི༌ རྒྱ༌ཚོའེ༌ ནང༌ང༌ ཉ༌རིགས༌ སྣ༌ཚོགས༌ ཟུམ༌མ༌ལ༌ ཕང༌ཁན༌ནི༌ ཉ༌དོལ༌ ཙོགས༌ ཨིན༌། 
MAT.13.48	ཉ༌དོལ༌བོ༌ གང༌ང༌ཅིག༌ ཚོའེ༌ ཐའ༌མ༌ དྲུད༌ཏེ༌ ཁྱེར༌ཨིན༌, ཡང༌ སའེ༌ཀ༌ དུགས༌ཏེ༌ ཉ༌ རྒྱལ༌ལ༌གུན༌ པག༌ཙེ༌ ནང༌ང༌ གྱངས༌ ཡང༌ རྒྱལ༌ལ༌ མེད༌ཁན༌གུན༌ ཕངས༌། 
MAT.13.49	ཏེན༌ན༌ ཙོགས༌ ཐའ༌མའེ༌ དུས༌ལ༌ བྱུང༌ཨིན༌, ཕོ༌ཉ༌གུན༌ སྐྱོད༌ཏེ༌ མི༌ དྲང༌པོ༌གུན༌ནི༌ ཕྲོ༌ནེ༌ ངན༌པ༌གུན༌ ཕེའ༌ ཛད༌ཏེ༌, 
MAT.13.50	ཁོང༌གུན༌ ཉལ༌ཝའེ༌ མེའེ༌ ནང༌ང༌ ཕང༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌། 
MAT.13.51	ཡེ༌ཤུའི༌ ཁོང༌ངི༌ སློབ༌ཕྲུག༌གུན༌ལ༌ དྲིའ༌ ཛདས༌, "འི༌ ཚང༌མ༌ ཁྱོ༌ཞའེ༌ ཧ༌གོའ༌?" ཁོང༌གུན༌ནི༌ ལན༌ཏངས༌, "ཧ༌གོ༌ལེ༌།"
MAT.13.52	ཡེ༌ཤུའི༌ ཁོང༌གུན༌ལ༌ མོལས༌, "ནམ༌ཁའེ༌ རྒྱལ༌སྲིད༌དི༌ སློབ༌ཕྲུག༌ རྒྱུར༌ཁན༌ནི༌ ཆོས༌ཁྲིམས༌ སླབ༌ཁན༌ ཚང༌མ༌ ཁང༌པའེ༌ ཁང༌དག༌ ཙོགས༌ ཨིན༌, ཀ༌བོའེ༌ ཛོད༌དི༌ ནང༌ནེ༌ ནོར༌ རིན༌ཅན༌ སོ༌མ༌ དང༌ སྙིང༌པ༌ ཉིས༌ཀོ༌ ཕིངས༌ཏེ༌ ཁྱོང༌ང༌ནོག༌།
MAT.13.53	གཙོ༌བོ༌ ཡེ༌ཤུའི༌ རུངས༌གུན༌ ཤད༌ ཚར༌ར༌ཅིག༌ ཁོང༌ ཏེ༌ཀ༌ནེ༌ སྐྱོདས༌། 
MAT.13.54	ཁོང༌རང༌ངི༌ གྲོང༌ཁྱེར༌ལ༌ སྐྱོད༌ཏེ༌ དུ༌ཁང༌ངི༌ ནང༌ང༌ མི༌གུན༌ལ༌ སླབ༌བྱ༌ སལ༌ཅེས༌ གོ༌ཟུག༌། མི༌གུན༌ ཧ༌ལས༌ཏེ༌ དྲིས༌, "འི༌ མི༌བོའ༌ ཤེས༌རབས༌ དང༌ ཛད༌པ༌གུན༌ ཛད༌ཅེས༌སི༌ ཁྱུད༌ ཀ༌ནེ༌ ཐོབ༌ཀྱག༌? 
MAT.13.55	ཁོ༌ ཤིང༌ཁན༌བོའེ༌ བུ༌ཚ༌ མ༌ནོག༌ག༌? ཁོའེ༌ ཨ༌མ༌ མིར༌ཡམ༌ ཡང༌ ཡ༌ཀོབ༌, ཡོ༌སེབ༌, ཤི༌མོན༌ དང༌ ཡུ༌དཱ༌ གུན༌ ཁོའེ༌ ནོ༌ མ༌ནོག༌ག༌? 
MAT.13.56	ཁོའེ༌ སྲིང༌མོ༌ ཚང༌མ༌ ང༌དང༌གུན༌ ཉམ༌པོ༌ མེད༌ད༌? ཏེ༌ནེ༌ འི༌ མི༌བོའ༌ ཏེ༌ ཁྱུད༌གུན༌ ཀ༌ནེ༌ ཐོབ༌ཀྱག༌? 
MAT.13.57	ཁོང༌གུན༌ནི༌ སྙིང༌གུན༌ སྐྱོང༌པོ༌ ཅོས༌ཏེ༌ ཁོང༌ངི༌ཀ༌ དད༌པ༌ མ༌ཅོའ༌ ཁོང༌ང༌ རྒྱབ༌གལ༌ ཅོས༌།
MAT.13.57	ཡེ༌ཤུའི༌ ཁོང༌གུན༌ལ༌ མོལས༌, "ལུང༌སྟོན༌པ༌ཞིག༌ག༌ རང༌ངི༌ གྲོང༌ཁྱེར༌ དང༌ རང༌ངི༌ ནང༌ཚངས༌སི༌ ནང༌ང༌ མ༌ནེ༌, ཞན༌ ཀ༌རུང༌ས༌ རྩི༌ཝ༌ ཅོ༌རུག༌།" 
MAT.13.58	ཁོང༌གུན༌ནི༌ དད༌པ༌ མི༌ཅོ༌ཅེས༌པོའེ༌ ཞས༌ཏེ༌, ཡེ༌ཤུའི༌ ཏེ༌རུ༌ ཧ༌ལས༌ཤེས༌སི༌ ཛད༌པ༌ མང༌པོ༌ སྟན༌ན༌ མ༌ཛདས༌།
MAT.14.1	ཏེན༌ན༌ དུས༌ལ༌ ཀའ༌ལོན༌ ཧེ༌རོ༌དཱ༌ལ༌ གཙོ༌བོ༌ ཡེ༌ཤུའི༌ ཆག༌ལས༌གུན༌ནི༌ སྐོར༌ལ༌ ཚོར༌ཏེ༌ 
MAT.14.2	ཁོའེ༌, ཁོའ༌ ཁད༌ད༌ ཏང༌ཁན༌གུན༌ལ༌ ཟེརས༌, "འི༌ མི༌བོ༌ ཁྲུས༌སལ༌ཁན༌ ཡོ༌ཧཱ༌ནན༌ ཨིན༌ནོག༌ ཁོ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཅེས༌པོའེ༌, ཁོའ༌ འི༌ ཛད༌པ༌གུན༌ སྟན༌ཉན༌ཏེ༌ ཨིན༌ནོག༌།"
MAT.14.3+MAT.14.4	ཧེ༌རོ༌དཱ༌དི༌ ཧེ༌རོ༌དཱས༌སི༌ ཞས༌ཏེ༌ ཡོ༌ཧཱ༌ནན༌ ཟུམས༌ ཅུགས༌ཏེ༌ ཙོན༌ཁང༌ང༌ ཀགས༌ཏེ༌ ཨིན༌པིན༌, ཅིའ༌ཟེར༌ན༌ ཡོ༌ཧཱ༌ནན༌ནི༌ ཧེ༌རོ༌དཱ༌ལ༌ མོལ༌ལད༌པིན༌, "ཁྱོ༌རང༌ངི༌ ཨ༌ཅོ༌ ཕི༌ལིབ༌བི༌ ན༌མ༌ ཧེ༌རོ༌དཱས༌ ཉམ༌པོ༌ ན༌མ༌ ཅོ༌ཅེས༌པོ༌ དཀོན༌མཆོག༌གི༌ ཁྲིམས༌སི༌ རྒྱབ༌གལ༌ ཨིན༌ནོག༌།" 
MAT.14.5	ཧེ༌རོ༌དཱ༌ལ༌ ཡོ༌ཧཱ༌ནན༌ སད༌ཉིན༌ ཡོད༌པིན༌, ཨིན༌ནའང༌ མི༌ཚོགས༌ལ༌ ཇིགས༌སད༌པིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ཧཱ༌ནན༌ལ༌ ལུང༌སྟོན༌པ༌ རྩིའད༌པིན༌།
MAT.14.6	ཨིན༌ནའང༌ ཧེ༌རོ༌དཱ༌དི༌ སྐྱེ༌ཞག༌གི༌ ཞག༌ག༌, གྲོན༌པོ༌གུན༌ནི༌ དུན༌ལ༌ ཧེ༌རོ༌དཱས༌སི༌ བུ༌མོའེ༌ རྩེས༌ཏང༌ཏེ༌ ཧེ༌རོ༌དཱ༌ སྲན༌ཏྲེ༌ ཐད༌ ཅུགས༌པ༌, 
MAT.14.7	ཁོའེ༌ བུ༌མོའ༌ ཅི༌ གོས༌ནའང༌ ཏང༌ཨིན༌ ཟེར༌ཏེ༌ མནའ༌ ཁུརས༌། 
MAT.14.8	བུ༌མོའེ༌ ཨ༌མའེ༌ ཟེར༌ཁན༌ ནང༌ཞིན༌, "ངའ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ གོ༌ ཐལ༌ལི༌ཞིག༌གི༌ཀ༌ སལ༌" ཟེརས༌། 
MAT.14.9	རྒྱལ༌པོ༌ ཚེར༌ ཨིན༌ནའང༌ གྲོན༌པོ༌གུན༌ནི༌ དུན༌ལ༌ མནའ༌ ཁུར༌ཁན༌བོའེ༌ ཞས༌ཏེ༌ བུ༌མོའ༌ གོས༌ཁན༌བོ༌ ཏོང༌ ཟེར༌ཏེ༌ བཀའ༌ ཏངས༌། 
MAT.14.10	ཏེ༌ནེ༌ ཙོན༌ཁང༌ངི༌ ནང༌ང༌ ཡོ༌ཧཱ༌ནན༌ནི༌ གོ༌ ཅད༌ཏེ༌ 
MAT.14.11	ཐལ༌ལི༌ཀ༌ ཁྱོངས༌ཏེ༌ ཧེ༌རོ༌དཱས༌སི༌ བུ༌མོའ༌ ཏངས༌། བུ༌མོའེ༌ ཏེ༌བོ༌ ཁོ༌རང༌ངི༌ ཨ༌མ༌ ཡོད༌ས༌ ཁྱེརས༌། 
MAT.14.12	ཡོ༌ཧཱ༌ནན༌ནི༌ སློབ༌ཕྲུག༌གུན༌ ཡོངས༌ཏེ༌ ཁོང༌ངི༌ སྤུར༌བོ༌ ཁྱེར༌ཏེ༌ སུབས༌། ཏེ༌ནེ༌ ཁོང༌གུན༌ སོང༌ཏེ༌ ཡེ༌ཤུའ༌ ཤདས༌།
MAT.14.13	གཙོ༌བོ༌ ཡེ༌ཤུའི༌ ཏེ༌ བྱུང༌ཁན༌བོ༌ སན༌ན༌ཅིག༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ གྲུ༌ཟིང༌ཞིག༌གི༌ ནང༌ང༌ ཞོན༌ཏེ༌ མི༌ མེད༌སའེ༌ ནས༌ས༌ཞིག༌ག༌ སྐྱོདས༌། མི༌ཚོགས༌སི༌ ཏེ༌བོ༌ ཚོར༌ར༌ཅིག༌ གྲོང༌ཁྱེར༌གུན༌ནེ༌ བིང༌ཏེ༌ ཡེ༌ཤུ༌ སྐྱོད༌སའེ༌ ནས༌ས༌ གྲུལ༌ཏེ༌ སོང༌། 
MAT.14.14	ཁོང༌ངི༌ གྲུ༌ཟིང༌ ཚོའེ༌ ཐ༌མ༌ སླེབ༌བ༌ཅིག༌ ཁོང༌ངི༌ མི༌ཚོགས༌ ཆེན༌མོ༌ ཟིགས༌ ཡང༌ ཁོང༌གུན༌ནི༌ཀ༌ སྙིང༌རྗེ༌ སྐྱེའ༌ ཛད༌ཏེ༌ ནད༌པ༌གུན༌ རྒྱལ༌ཅུག༌ག༌ ཛདས༌།
MAT.14.15	ཉི༌མ༌ ནུབ༌ ཟ༌ནེ༌ སློབ༌ཕྲུག༌གུན༌ ཁོང༌ ཡོད༌ས༌ ཡོངས༌ཏེ༌ ཟེརས༌, "འི༌ ནས༌ས༌ རི༌སྟོང༌ ཡང༌ མུན༌ཅུའང༌ རུབ༌ཅེས༌ ཡོད༌ པ༌སང༌, གམ༌ཡུལ༌གུན༌ལ༌ སོང༌ཏེ༌ ཁོ༌རང༌གུན༌ནི༌ ཕིའ༌ ཟན༌ ཉོ༌ཅེས༌ལ༌ མི༌ཚོགས༌པོ༌ ལམ༌ཅུག༌ག༌ ཛད༌དའང༌།"
MAT.14.16	ཡེ༌ཤུའི༌ ལན༌སལས༌, "ཁོང༌གུན༌ ཆ༌གོ༌ཤེས༌ མེད༌། ཁྱོ༌ཞའེ༌ ཁོང༌གུན༌ལ༌ ཟའ༌ཅེས༌ ཏོང༌" མོལས༌།
MAT.14.17	ཁོང༌གུན༌ནི༌ ཟེརས༌, "ང༌ཞའེ༌ ལག༌ག༌ ཏ༌གི༌ ལྔ༌ དང༌ ཉ༌ ཉིས༌ མ༌ནེ༌ མེད༌།"
MAT.14.18	ཡེ༌ཤུའི༌ "ཏེ༌བོ༌ ངའེ༌ཀ༌ ཁྱོང༌" མོལས༌། 
MAT.14.19	ཏེ༌ནེ༌ མི༌ཚོགས༌པོའ༌ རྩའི༌ཀ༌ དུག༌ཅེས༌ལ༌ མོལས༌། ཏ༌གི༌ ལྔ༌ དང༌ ཉ༌ ཉིས༌ཀོ༌ ཆག༌ག༌ ནམས༌ཏེ༌, ནམ༌ཁའ༌ ཟིགས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌། ཏ༌གི༌ ཅགས༌ཏེ༌ སློབ༌ཕྲུག༌གུན༌ལ༌ སལས༌ ཡང༌ སློབ༌ཕྲུག༌གུན༌ནི༌ མི༌ཚོགས༌པོའ༌ བགོས༌ཏེ༌ ཏངས༌། 
MAT.14.20	མི༌ཚང༌མ༌ གྲང༌གྲང༌ ཟོས༌ ཡང༌ སློབ༌ཕྲུག༌གུན༌ནི༌ ཏ༌གི༌ ལག༌ལུས༌གུན༌ ལྡུས༌པ༌ པག༌ཙེ༌ ཅུག༌ཉིས༌ གང༌། 
MAT.14.21	བུ༌མོ༌ དང༌ ཕྲུ༌གུ༌གུན༌ མ༌ཐེའ༌ སྟོང༌ལྔ༌ ཟམ༌ཤིག༌ ཏེ༌རུ༌ ཟན༌ ཟའ༌ཁན༌ ཡོད༌པིན༌།
MAT.14.22	ཏེན༌ན༌མལ༌ལ༌ གཙོ༌བོ༌ ཡེ༌ཤུའི༌ མི༌ཚོགས༌པོ༌ ལོགས༌ཏེ༌ ལམ༌ཅུག༌ག༌ ཛད༌ ཟ༌ནེ༌ སློབ༌ཕྲུག༌གུན༌ ཁོང༌ངི༌ ཁོང༌རང༌ངི༌ སང༌ སྔུན༌ལ༌ གྲུ༌ཟིང༌ངི༌ ནང༌ང༌ ཚོའེ༌ འ༌ངོ༌ ཆོགས༌ལ༌ ལམ༌ཅུག༌ག༌ ཛདས༌། 
MAT.14.23	མི༌ཚོགས༌ ལོག༌ཏེ༌ ལམ༌ཅུག༌ ཚར༌ར༌ཅིག༌ ཡེ༌ཤུ༌ ཅིག༌པོ༌ རི༌ཀ༌ སྨོས༌ལམ༌ ཞུའ༌ སྐྱོདས༌། ཁོང༌ ཏེ༌རུ༌ ཅིག༌པོ༌ ཡོད༌དི༌ དུས༌ མུན༌ཅུ༌རུབ༌།
MAT.14.24	ཏེན༌ན༌ དུས༌ལ༌ གྲུ༌ཟིང༌བོ༌ ས༌ཀྱད༌ནེ༌ ཐག༌རིང༌ང༌ སླེབ༌ཏེ༌ ཡོད༌ ཟ༌ནེ༌, གོ༌ལོག༌ ཆོགས༌ནེ༌ ལུངས༌པོ༌ ཀྲག༌པོ༌ ཡོངས༌པ༌ ཆུལ༌བག༌ གྲུ༌ཟིང༌ང༌ རྒྱབས༌། 
MAT.14.25	ང༌ཏོག༌གི༌ ཉི༌མ༌ ཤར༌རི༌ སང༌ སྔུན༌ལ༌ ཡེ༌ཤུ༌ ཚོའེ༌ ཀ༌ནེ༌ གྲུལ༌ཨིན༌ སློབ༌ཕྲུག༌གུན༌ ཡོད༌ས༌ སྐྱོད༌། 
MAT.14.26	སློབ༌ཕྲུག༌གུན༌ནི༌ ཁོང༌ ཚོའེ༌ ཀ༌ནེ༌ གྲུལ༌ཨིན༌ སྐྱོད༌ད༌ ཐོང༌ང༌ཅིག༌ མ༌སྲན༌ཏྲེ༌ ཇིགས༌ཏེ༌, ཀུ༌ཅོ༌ ཏང༌ཨིན༌ ཟེརས༌ "ཤིན༌དྲེ༌ ཨིན༌ནོག༌།"
MAT.14.27	ཨིན༌ནའང༌ ཏེན༌ན༌མལ༌ལ༌ ཡེ༌ཤུའི༌ ཁོང༌གུན༌ལ༌ མོལས༌, "ཇིག༌ མ༌ཇིགས༌ ང༌ ཨིན༌། ཧམ༌པ༌ ཅོས༌།"
MAT.14.28	པི༌ཏྲར༌རི༌ ལན༌ཏངས༌, "གཙོ༌བོ༌ ཉེ༌རང༌ ཨིན༌ན༌ ངའ༌ ཆུའི༌ཀ༌ གྲུལ༌ཏེ༌ ཉེ༌རང༌ ཡོད༌ས༌ ཡོང༌ མོལ༌ལའང༌།"
MAT.14.29	ཡེ༌ཤུའི༌, "ཡོང༌" མོལས༌།
MAT.14.29	པི༌ཏྲར༌ གྲུ༌ཟིང༌ནེ༌ བབས༌ཏེ༌ ཆུའི༌ཀ༌ གྲུལ༌ཨིན༌ ཡེ༌ཤུ༌ ཡོད༌ས༌ སོང༌། 
MAT.14.30	ཨིན༌ནའང༌ ལུངས༌པོ༌ སྲན༌ཏྲེ༌ དང༌ ཆུལ༌བག༌ ཐོང༌ང༌ཅིག༌ ཁོ༌ ཇིགས༌ ཡང༌ ནུབ༌ཅེས༌ གོ༌ཟུག༌པ༌ ཀུ༌ཅོ༌ ཏངས༌ཏེ༌ ཟེརས༌, "གཙོ༌བོ༌ལེ༌, ང༌ སྐྱོབ༌བ༌ ཛད༌།"
MAT.14.31	ཏེན༌ན༌མལ༌ལ༌ ཡེ༌ཤུའི༌ ཆག༌ རྐྱང༌ང༌ ཛད༌ཏེ༌ ཁོ༌ ཟུམས༌, "དད༌པ༌ ཆུ༌ངུན༌ ཡོད༌ཁན༌ ཁྱོ༌རང༌ངི༌ ཐེ༌ཚོམས༌ ཅིའ༌ ཅོའད༌" མོལས༌།
MAT.14.32	ཁོང༌ ཉིས༌ཀོ༌ གྲུ༌ཟིང༌ངི༌ ནང༌ང༌ ཞོན༌ན༌ཅིག༌ ལུངས༌པོ༌བོ༌ ཆད༌། 
MAT.14.33	གྲུ༌ཟིང༌ངི༌ ནང༌ང༌ ཡོད༌ཁན༌གུན༌ནི༌ ཁོང༌ང༌ ཅོལ༌ཨིན༌ ཟེརས༌, "དེན༌བ༌, ཉེ༌རང༌ དཀོན༌མཆོག༌གི༌ སྲས༌ ཨིན༌ནོག༌།"
MAT.14.34	ཏེ༌ནེ༌ ཚོའེ༌ འ༌ངོ༌ ཆོགས༌ལ༌ སྐྱོད༌ཏེ༌ གེ༌ནེ༌ས༌རེད༌དི༌ གྲོང༌ཁྱེར༌ལ༌ སླེབ༌། 
MAT.14.35	ཏེ༌ གྲོང༌ཁྱེར༌པ༌གུན༌ནི༌ ཡེ༌ཤུ༌ ཨིན༌ཁན༌བོ༌ ངོ༌ཤེས༌པ༌ ཉེ༌ཁོར༌རི༌ ཡུལ༌ ཚང༌མ༌ལ༌ ཡེ༌ཤུ༌ སྐྱོད༌ཏེ༌ དུག༌ ཟེར༌ཏེ༌ ལོན༌ ཀལས༌། མི༌གུན༌ནི༌ ནད༌པ༌ ཚང༌མ༌ ཁོང༌ ཡོད༌ས༌ ཁྲིད༌ཏེ༌ ཁྱོངས༌། 
MAT.14.36	ཁོང༌གུན༌ནི༌ ནད༌པ༌གུན༌ལ༌ ཡེ༌ཤུའི༌ ནམ༌ཟའེ༌ གྲུ༌ཞིག༌ག༌ ལག༌པ༌ རྩེ༌ ཅུག༌ག༌ ཛད༌ཅེས༌ལ༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལས༌, ཡང༌ ཁོང༌ངི༌ ནམ༌ཟའ༌ ལག༌པ༌ རྩེ༌ཁན༌ ཚང༌མ༌ ཕན༌།
MAT.15.1	ཏེ༌ནེ༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌ ཡེ༌རུ༌ཤ༌ལེམ༌མི༌ རྒྱལ༌ས༌ནེ༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ དྲིས༌, 
MAT.15.2	"ཉེ༌རང༌ངི༌ སློབ༌ཕྲུག༌གུན༌ནི༌ ང༌དང༌ངི༌ ཕ༌མེས༌པོ༌གུན༌ནི༌ ལམ༌ལུག༌སྲོལ༌གུན༌ ཅིའ༌ ཅག༌ག༌ནོག༌? ཁོང༌གུན༌ནི༌ ཟན༌ ཟའེ༌ སང༌ སྔུན༌ལ༌ ལག༌པ༌ ཁྲུའ༌ མི༌དུག༌།"
MAT.15.3	ཡེ༌ཤུའི༌ ཁོང༌གུན༌ལ༌ ལན༌སལས༌, "ཁྱོ༌ཞའེ༌ ཁྱོ༌ཞ༌རང༌ངི༌ ལམ༌ ལུག༌སྲོལ༌ སྲུང༌ཅེས༌ལ༌ དཀོན༌མཆོག༌གི༌ བཀའ༌ ཅིའ༌ ཅག༌གད༌? 
MAT.15.4	སྤེར༌ན༌ དཀོན༌མཆོག༌གི༌ མོལ༌ཏེ༌ ཨིན༌ནོག༌, "རང༌ངི༌ ཨ༌བ༌ དང༌ ཨ༌མའ༌ རྩི༌ཝ༌ ཅོས༌, ཡང༌ རང༌ངི༌ ཨ༌བ༌ ཡ༌ ཨ༌མའ༌ ངན༌ ཏབ༌ཁན༌གུན༌ སད༌གོས༌། 
MAT.15.5	ཨིན༌ནའང༌ ཁྱོ༌ཞའེ༌ མི༌གུན༌ལ༌ རང༌ངི༌ ཕ༌མའ༌, 'ངའེ༌ ཁྱོ༌ཞ༌གུན༌ལ༌ རོགས༌ ཅོ༌ཅེས༌པོ༌ དཀོན༌མཆོག༌ག༌ ཕུལ༌ཨིན༌ ཟེར༌ཏེ༌ ཞལ༌ཆད༌ ཅོས༌ཏེ༌ ཨིན༌ ཟེར༌ཅེས༌ སླབ༌དུག༌།' 
MAT.15.6	ཏེ༌ཟུག༌ ཅོ༌ཅེས༌ནེ༌ ཁྱོ༌ཞ༌གུན༌ནི༌ ཁོང༌གུན༌ལ༌ རང༌ངི༌ ཨ༌བ༌ ཡ༌ ཨ༌མའ༌ རྩི༌ཝ༌ ཅོ༌ མ༌ཅུག༌ག༌ ཨིན༌ནོག༌, ཏེན༌ན༌བོའེ༌ཕིའ༌ ཁྱོ༌ཞ༌རང༌ངི༌ ལམ༌ ལུག༌སྲོལ༌ སྲུང༌ཅེས༌སི༌ ནང༌ང༌ ཁྱོ༌ཞའེ༌ དཀོན༌མཆོག༌གི༌ བཀའ༌ ཅགས༌ཏེ༌ ཨིན༌ནོག༌། 
MAT.15.7	ཁ༌ཆོས༌པ༌ ཁྱོ༌ཞའེ༌ སྐོར༌ལ༌ དཀོན༌མཆོག༌གི༌ ཡེ༌ཤ༌ཡཱ༌ རྒྱུད༌ཏེ༌ མ༌འོང༌ ལུང༌སྟན༌ སལ༌ཁན༌བོ༌ དེན༌བ༌ ཨིན༌ནོག༌, ཀ༌བོའེ༌ ནང༌ང༌,
MAT.15.8	'འི༌ མི༌གུན༌ནི༌ ཁའ༌ནེ༌ ངའ༌ རྩི༌ཝ༌ ཅོ༌ནའང༌
MAT.15.8	ཁོང༌གུན༌ནི༌ སྙིང༌གུན༌ ང༌ནེ༌ ཐག༌རིང༌ དུག༌།
MAT.15.9	ཁོང༌གུན༌ནི༌ ངའ༌ ཅོལ༌ཅེས༌པོ༌ རིན༌མེད༌ ཨིན༌ནོག༌,
MAT.15.9	ཅིའ༌ཟེར༌ན༌ ཁོང༌གུན༌ནི༌ ཁོ༌རང༌གུན༌ནི༌ ལུག༌སྲོལ༌གུན༌
MAT.15.9	དཀོན༌མཆོག༌གི༌ བཀའ༌ ཨིན༌ ཟེར༌ཏེ༌ མི༌གུན༌ལ༌ སླབ༌བ༌ནོག༌།'"
MAT.15.10	ཡེ༌ཤུའི༌ མི༌ཚོགས༌ལ༌ བོད༌ད༌ ཛད༌ཏེ༌ མོལས༌, "ངའེ༌ ཟེར༌ཁན༌བོ༌ ཉན༌ཏེ༌ ཧ༌གོ༌ཅེས༌སི༌ རྩོན༌གྲུས༌ ཅོས༌། 
MAT.15.11	ཁའེ༌ ནང༌ང༌ ཆའ༌ཁན༌གུན༌ནི༌ མི༌ ཚི༌ཏུ༌ རྒྱུར༌ཅུག༌ག༌ མ༌ནོག༌, ཨིན༌ནའང༌ ཁའེ༌ ནང༌ནེ༌ སྤེ༌ར༌ ངན༌པ༌ བིང༌ཁན༌བོའེ༌ ཚི༌ཏུ༌ རྒྱུར༌ ཅུག༌ག༌ནོག༌།"
MAT.15.12	ཏེ༌ནེ༌ སློབ༌ཕྲུག༌གུན༌ ཁོང༌ ཡོད༌ས༌ ཡོངས༌ཏེ༌ ཟེརས༌, "ཉེ༌རང༌ངི༌ མོལ༌ཁན༌བོའེ༌ ཕ༌རུ༌ཤི༌པ༌གུན༌ མ༌སྲན༌ཏྲེ༌ ཁྲེལ༌བ༌ ཆ༌ཅུག༌ཁན༌བོ༌ ཉེ༌རང༌ངི༌ ཁྱེན༌ན༌?"
MAT.15.13	ཡེ༌ཤུའི༌ ལན༌སལས༌, "ངའེ༌ ནམ༌ཁའེ༌ ཡབ༌བི༌ མ༌ཙུག༌ཁན༌ནི༌ ལྕང༌མ༌གུན༌ པ༌ཀྲག༌ནེ༌ ཕུད༌ད༌ ཛད༌ཨིན༌། 
MAT.15.14	ཚེར༌ཁའ༌ མ༌ཅོ༌, ཏེ༌ ཕ༌རུ༌ཤི༌པ༌གུན༌ ཞ༌རའ༌ ལམ༌ སྟན༌ཁན༌ནི༌ ཞ༌ར༌གུན༌ ཨིན༌ནོག༌, གལ༌ཏེས༌ ཞ༌ར༌ཞིག༌གི༌ ཞ༌ར༌ཞིག༌ག༌ ལམ༌ སྟན༌ན༌ ཉིས༌ཀོ༌ ས༌དོང༌ངི༌ ནང༌ང༌ བུད༌ཨིན༌།"
MAT.15.15	པི༌ཏྲར༌རི༌ ཟེརས༌, "ང༌ཞ༌གུན༌ལ༌ ཏེ༌ རུངས༌པོ༌ ཧ༌གོ༌ཅུག༌ག༌ ཛད༌དའང༌།"
MAT.15.16	ཡེ༌ཤུའི༌ མོལས༌, "འི༌ ཚང༌མ༌ ཚོར༌ཏེའང༌ ཁྱོ༌ཞའ༌ ཧ༌མ༌གོའ༌?" 
MAT.15.17	ཐོང༌ང༌ མི༌དུག༌ག༌, ཁའ༌ནེ༌ ཟའ༌ཁན༌ནི༌ ཟན༌བོ༌ གྲོད༌པའེ༌ ནང༌ང༌ སླེབ༌ཏེ༌ ཟུགས༌པོ༌ནེ༌ ཕི༌ལོག༌ག༌ བིང༌ང༌ནོག༌? 
MAT.15.18	ཨིན༌ནའང༌ ཁའ༌ནེ༌ བིང༌ཁན༌ སྤེ༌ར༌ སེམས༌སི༌ ནང༌ནེ༌ བིང༌ཏེ༌ མི༌གུན༌ ཚི༌ཏུ༌ རྒྱུར༌ ཅུག༌ག༌ནོག༌། 
MAT.15.19	ཅིའ༌ཟེར༌ན༌ སམ༌བ༌ ངན༌པ༌, མི༌ སད༌ཅེས༌, རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌, ལུས༌བྲེལ༌ ངན༌པ༌, རྐུ༌ཅེས༌, ཁྲིམས༌ཁུང༌ང༌ ཟུན༌བ༌ སྤང༌པོ༌ ཏང༌ཅེས༌ དང༌ ཞན༌མའེ༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཅེས༌ གུན༌ སེམས༌སི༌ ནང༌ནེ༌ བིང༌ང༌ནོག༌། 
MAT.15.20	ཏེ༌ ཚང༌མའེ༌ མི༌གུན༌ ཚི༌ཏུ༌ རྒྱུར༌ ཅུག༌ག༌ནོག༌, ཨིན༌ནའང༌ ལག༌པ༌ མ༌ཁྲུའ༌ ཟན༌ ཟའ༌ཅེས༌པོའེ༌ མི༌ ཚི༌ཏུ༌ རྒྱུར༌ཅུག༌ག༌ མ༌ནོག༌།"
MAT.15.21	ཏེ༌ཀ༌ནེ༌ བིང༌ཏེ༌ གཙོ༌བོ༌ ཡེ༌ཤུ༌ ཐཱ༌ཡིར༌ དང༌ སི༌དཱོན༌ནི༌ རྒྱལ༌ས༌གུན༌ལ༌ སྐྱོདས༌། 
MAT.15.22	ཏེ༌ ཡུལ༌ཇོངས༌སི༌ ཀེ༌ནན༌མ༌ བུ༌མོ༌ཞིག༌གི༌ ཁོང༌ངི༌ཀ༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, "རྒྱལ༌པོ༌ དཱ༌བིད༌དི༌ ཕོར༌རྒྱུད༌
MAT.15.23	ཡེ༌ཤུའི༌ ཅའང༌ མ༌མོལས༌། སློབ༌ཕྲུག༌གུན༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, "ཇུ༌ཇུ༌ འི༌ བུ༌མོ༌བོ༌ ལོགས༌ཏེ༌ ལམ༌ཅུག༌ག༌ ཛད༌དའང༌ ཅིའ༌ཟེར༌ན༌ ཁོ༌ ཀུ༌ཅོ༌ ཏང༌ཨིན༌ ང༌དང༌གུན༌ནི༌ རྒྱབ༌ནེ༌ ཡོང༌དུག༌།"
MAT.15.24	ཡེ༌ཤུའི༌ ཏེ༌ བུ༌མོ༌བོའ༌ ལན༌སལས༌, "ང༌ དཀོན༌མཆོག༌གི༌ ལུག༌ སྟོར༌ཁན༌ ཨིས༌ར༌ཨེལ༌པ༌གུན༌ ཅིག༌པོའེ༌ ཕིའ༌ ཀལ༌ལ༌ ཛད༌ཏེ༌ ཨིན༌།"
MAT.15.25	ཁོ༌ ཁོང༌ངི༌ དུན༌ལ༌ ཡོངས༌ཏེ༌ པིག༌དོང༌ ཙུགས༌ཏེ༌, "གཙོ༌བོ༌ལེ༌, ངའ༌ རོགས༌ ཅོའ༌ ཛད༌དའང༌" ཟེརས༌།
MAT.15.26	ཡེ༌ཤུའི༌ མོལས༌, "ཕྲུ༌གུའི༌ ཏ༌གི༌བོ༌ ལེན༌ཏེ༌ ཁྱིའ༌ ཕང༌ན༌ མ༌གྲིག༌ག༌ ཨིན༌ནོག༌།"
MAT.15.27	ཁོའེ༌ ལན༌ཏངས༌, "དེན༌བ༌ ཨིན༌ནོག༌ གཙོ༌བོ༌ལེ༌, ཨིན༌ནའང༌ ཁང༌དག༌གི༌ ཅོག༌ཙེ༌ ཀ༌ནེ༌ ཁར༌ཇི༌ བུད༌ཁན༌གུན༌ ཁྱི༌ ཆུ༌ངུན༌གུན༌ནིའང༌ ཟའ༌དུག༌།"
MAT.15.28	ཡེ༌ཤུའི༌ ལན༌སལས༌, "བུ༌མོ༌, ཁོ༌རང༌ང༌ དད༌པ༌ ཀྲག༌པོ༌ དུག༌། ཁྱོ༌རང༌ངི༌ དོད༌པ༌ ཅོ༌ཁན༌བོ༌ གྲུབ༌ཤིག༌།" ཏེན༌ན༌ དུས༌ཚོད༌པོའེ༌ཀ༌ རྡུད༌ བིང༌ཏེ༌ སོང༌ ཡང༌ ཁོའེ༌ བུ༌མོ༌ ཕན༌།
MAT.15.29	གཙོ༌བོ༌ ཡེ༌ཤུ༌ ཏེ༌ཀ༌ནེ༌ ཞངས༌ཏེ༌ གཱ༌ལིལ༌ལིའི༌ ཚོའེ༌ ཐའ༌མ༌ རྒྱུད༌ཏེ༌ ཀྱེན༌ལ༌ རི༌ཞིག༌གི༌ཀ༌ སྐྱོད༌ཏེ༌ ཞུག༌ས༌ ཛདས༌། 
MAT.15.30	ཏེ༌རུ༌ ཞ༌འོ༌, ཞ༌ར༌, ཧན༌གྲང༌, ཁོངས༌ཁན༌ དང༌ ཞན༌ མང༌པོ༌ ཁྲིད༌ཏེ༌ མི༌ཚོགས༌ ཆེན༌མོ༌ཞིག༌ ཡེ༌ཤུའི༌ དུན༌ལ༌ ཛོམས༌, ཡང༌ ཁོང༌ངི༌ ཁོང༌གུན༌ ཕན༌ཅུག༌ག༌ ཛདས༌། 
MAT.15.31	ཧན༌གྲང༌གུན༌ནི༌ སྤེ༌ར༌ ཏང༌ཅེས༌, ཁོངས༌ཁན༌གུན༌ ཁྲངས༌པོ༌ སོང༌ཏེ༌, ཞ༌འོ༌གུན༌ གྲུལ༌ཅེས༌ ཡང༌ ཞ༌ར༌གུན༌ལ༌ ཐོང༌ཅེས༌ མི༌གུན༌ནི༌ ཐོང༌ང༌ཅིག༌ ཁོང༌གུན༌ ཧ༌ལས༌ཏེ༌ ཨིས༌ར༌ཨེལ༌ལི༌ དཀོན༌མཆོག༌ག༌ སྟོད༌པ༌ ཕུལས༌།
MAT.15.32	གཙོ༌བོ༌ ཡེ༌ཤུའི༌ སློབ༌ཕྲུག༌གུན༌ བོད༌ད༌ ཛད༌ཏེ༌ མོལས༌, "འི༌ མི༌གུན༌ ང༌ ཉམ༌པོ༌ དུགས༌ཏེ༌ ཞག༌མ༌ སུམ༌ སོང༌ ཡང༌ ཟའ༌ཅེས༌ལ༌ ཅའང༌ མེད༌ པ༌སང༌, ང༌ སྙིང༌རྗེའ༌ སྐྱེའ༌རག༌། ངའེ༌ ཁོང༌གུན༌ སྟོག༌རིའ༌ ལམ༌ཅུག༌ཉིན༌ མེ༌རག༌ ཅིའ༌ཟེར༌ན༌ ཁོང༌གུན༌ ལམ༌མ༌ གོ༌ཡོང༌ ཁོར༌ཏེ༌ གྱེལ༌ སྲིད༌ཅེས༌ ཨིན༌ནོག༌།"
MAT.15.33	ཁོང༌ངི༌ སློབ༌ཕྲུག༌གུན༌ནི༌ ལན༌ཏངས༌, "ང༌དང༌ང༌ འི༌ མི༌ཚོགས༌ ཆེན༌མོ༌བོ༌ གྲང༌ཤེས༌སི༌ ཏ༌གི༌ འི༌ རི༌སྟོང༌ངི༌ ནང༌ང༌ ཀ༌ནེ༌ ཐོབ༌ཨིན༌?"
MAT.15.34	ཡེ༌ཤུའི༌ ཁོང༌གུན༌ལ༌ དྲིའ༌ ཛདས༌, "ང༌དང༌ངི༌ ལག༌ག༌ ཏ༌གི༌ ཙམ༌ཤིག༌ ཡོད༌།" ཁོང༌གུན༌ནི༌ ལན༌ཏངས༌, "ཏ༌གི༌ རྡུན༌ ཡང༌ ཉ༌ ཆུ༌ངུན༌ ཁ༌ཅིག༌ ཡོད༌ལེ༌།"
MAT.15.35	ཡེ༌ཤུའི༌ མི༌ཚོགས༌པོའ༌ སའེ༌ཀ༌ དུག༌ཅེས༌ལ༌ མོལས༌། 
MAT.15.36	ཁོང༌ངི༌ ཏ༌གི༌ རྡུན༌ དང༌ ཉ༌གུན༌ ནམས༌ས༌ ཛད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཡང༌ ཏེ༌གུན༌ ཅགས༌ཏེ༌ སློབ༌ཕྲུག༌གུན༌ལ༌ སལས༌, ཡང༌ ཁོང༌གུན༌ནི༌ མི༌ཚོགས༌ལ༌ བགོས༌ཏེ༌ ཏངས༌།
MAT.15.37	ཁོང༌ ཚང༌མའེ༌ ཚིམས༌ཚིམས༌ ཟོས༌། སྟིང༌ནེ༌ སློབ༌ཕྲུག༌གུན༌ནི༌ ཏ༌གི༌ ལག༌མ༌གུན༌ དུམས༌པ༌ པག༌ཙེ༌ ཆེན༌མོ༌ རྡུན༌ གང༌། 
MAT.15.38	བུ༌མོ༌ དང༌ ཕྲུ༌གུ༌གུན༌ མ༌ཐེའ༌ ཁར༌ཇི༌ ཟའ༌ཁན༌ནི༌ མི༌ སྟོང༌ཞི༌ ཡོད༌པིན༌། 
MAT.15.39	མི༌ཚོགས༌ ལོགས༌ཏེ༌ ལམ༌ཅུག༌ག༌ ཛད༌ཏེ༌ ཡེ༌ཤུ༌ སློབ༌ཕྲུག༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ ཞོན༌ཏེ༌ མ༌ག༌དན༌ནི༌ ཡུལ༌ཇོངས༌ལ༌ སྐྱོདས༌།
MAT.16.1	ཕ༌རུ༌ཤི༌པ༌ དང༌ སད༌དུ༌ཀི༌པ༌ གུན༌ གཙོ༌བོ༌ ཡེ༌ཤུའི༌ཀ༌ ཚོད༌ལྟ༌ཅེས༌ལ༌ ཡོངས༌ཏེ༌, ཁོང༌ང༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཅེས༌ལ༌ ནམ༌ཁའེ༌ སྟགས༌ཤིག༌ སྟོན༌ ཟེརས༌།
MAT.16.2	ཁོང༌ངི༌ ལན༌སལས༌, "ཕི༌ཏོག༌ ནམ༌ མར༌པོ༌ ཡོད༌ད༌ ཐོང༌ཏེ༌ ཁྱོ༌ཞའེ༌ 'ཐོ༌རེ༌ ནམ༌ལ༌ རྒྱལ༌ལ༌ ཡོང༌ང༌ནོག༌' ཟེར༌དུག༌, 
MAT.16.3	ཡང༌ ང༌ཏོག༌ སྲིན༌ནག༌ གངས༌ཏེ༌ ནམ༌ཚུབས༌ཏེ༌ ཐོང༌ན༌, 'དི༌རིང༌ ལུང༌རག༌ དང༌ ཆར༌པ༌ ཏང༌ང༌ནོག༌' ཟེར༌དུག༌། ཁྱོ༌ཞ༌གུན༌ནི༌ ནམ༌ཁའེ༌ ནང༌ང༌ སྟགས༌གུན༌ ཐོང༌ཏེ༌ ནམ༌ལའེ༌ སྐོར༌ ཤད༌ཉན༌དུག༌, ཨིན༌ནའང༌ ཁྱོ༌ཞ༌གུན༌ནི༌ འི༌དུས༌སི༌ སྟགས༌གུན༌ནི༌ སྐོར༌ ཅིའ༌ ཤད༌ཉན༌ན༌ མེ༌རག༌། 
MAT.16.4	མི༌རབས༌ ངན༌པ༌ དང༌ དཀོན༌མཆོག༌ག༌ ཨིད༌ཤེས༌ མེད༌ཁན༌གུན༌ནི༌ ཧ༌ལས༌ཤེས༌སི༌ སྟགས༌ སྟོན༌ ཟེར༌ར༌ནོག༌། ཨིན༌ནའང༌ ལུང༌སྟོན༌པ༌ ཡོ༌ནཱའེ༌ སྟགས༌པོ༌ མ༌ནེ༌ ཡང༌སྟགས༌ཤིག༌ མི༌སྟན༌།" ཏེ༌ནེ༌ ཁོང༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཏེ༌ཀ༌ནེ༌ སྐྱོདས༌།
MAT.16.5	ཚོའེ༌ ཕར༌ཀའ༌ སླེབ༌བ༌ཅིག༌ སློབ༌ཕྲུག༌གུན༌ལ༌ ཏ༌གི༌ ཁུར༌ར༌ལ༌ རྗེད༌ཁན༌བོ༌ ཨིད༌ཏུ༌ ཡོངས༌། 
MAT.16.6	གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, "ཕ༌རུ༌ཤི༌པ༌ དང༌ སད༌དུ༌ཀི༌པའེ༌ སྐྱུར༌ནེ༌ ཤང༌ ཅོས༌།"
MAT.16.7	ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, "ང༌དང༌ངི༌ ཏ༌གི༌ ཁུར༌ཏེ༌ མེད༌པ༌ ཁོང༌ངི༌ ཏེ༌བོ༌ མོལ༌ཏེ༌ ཨིན༌ནོག༌ག༌?" 
MAT.16.8	ཁོང༌གུན༌ནི༌ ཟེར༌ཁན༌བོ༌ ཡེ༌ཤུའི༌ ཁྱེན༌ཏེ༌ དྲིའ༌ ཛདས༌, "ཁྱོ༌ཞའ༌ དད༌པ༌ ཆུ༌ངུན༌གུན༌, ཏ༌གི༌ མེད༌ཁན༌ནི༌ སྐོར༌ལ༌ ཁྱོ༌ཞ༌གུན༌ནི༌ ཅིའ༌ སྤེ༌ར༌ ཏང༌ངད༌? 
MAT.16.9	ཏ༌རུང༌ངའང༌ ཁྱོ༌ཞ༌གུན༌ལ༌ ཧ༌མ༌གོའ༌? ཨིད༌ཏུ༌ མེ༌རག༌ག༌ ཏ༌གི༌ ལྔ༌ནེ༌ མི༌ སྟོང༌ལྔ༌ གྲང༌ཤེས༌ མ༌ཚད༌ ཁྱོ༌ཞའེ༌ ལུས༌ཁན༌ནི༌ ཏ༌གི༌ ལྡུས༌པ༌ པག༌ཙེ༌ ཙམ༌ གང༌, 
MAT.16.10	ཡ༌ ཏ༌གི༌ དུན༌ནེ༌ མི༌ སྟོང༌ཞི༌ གྲང༌ཤེས༌ མ༌ཚད༌ ཁྱོ༌ཞའེ༌ ལུས༌ཁན༌ནི༌ ཏ༌གི༌ ལྡུས༌པ༌ པག༌ཙེ༌ ཙམ༌ གང༌? 
MAT.16.11	ངའེ༌ ཏ༌གི༌ སྐོར༌ལ༌ སྤེ༌ར༌ ཏངས༌ཏེ༌ ཨིན༌ནོག༌ ཁྱོ༌ཞའེ༌ ཅིའ༌ སམ༌? ཨིན༌ནའང༌ ཕ༌རུ༌ཤི༌པ༌ དང༌ སད༌དུ༌ཀི༌པའེ༌ སྐྱུར༌རི༌ ཀ༌ནེ༌ ཤང༌ ཅོས༌།"
MAT.16.12	ཏེ༌ནེ༌ ཁོང༌གུན༌ལ༌ ཏ༌གི༌ ཅོ༌ཅེས༌ལ༌ ཀོལ༌ཁན༌ནི༌ སྐྱུར༌རི༌ སྐོར༌ མན༌པ༌, ཕ༌རུ༌ཤི༌པ༌ དང༌ སད༌དུ༌ཀི༌པའེ༌ སླབ༌བྱ༌གུན༌ནེ༌ ཤང༌ ཅོ༌ཅེས༌ལ༌ ཞུ༌ཁན༌བོ༌ ཧ༌གོ༌།
MAT.16.13	གཙོ༌བོ༌ ཡེ༌ཤུ༌ ཀཱེ༌སར༌རིའ༌ ཕི༌ལི༌པི༌ ཡུལ༌ཇོངས༌ལ༌ སླེབ༌བ༌ཅིག༌, ཁོང༌ངི༌ ཁོང༌རང༌ངི༌ སློབ༌ཕྲུག༌གུན༌ལ༌ དྲིའ༌ ཛདས༌, "མི༌གུན༌ནི༌ མི༌རིགས༌སི༌བུ༌ སུ༌ ཨིན༌ནོག༌ ཟེར༌དུག༌?"
MAT.16.14	ཁོང༌གུན༌ནི༌ ལན༌ཏངས༌, "ཁ༌ཅིག༌གི༌ ཁྲུས༌སལ༌ཁན༌ ཡོ༌ཧཱ༌ནན༌, ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌ ཡང༌ ཞན༌མ༌གུན༌ནི༌ ལུང༌སྟོན༌པ༌ ཡེ༌རེམ༌ཡཱ༌ ཡ༌ ལུང༌སྟོན༌པ༌གུན༌ནི༌ ཕྲོ༌ནེ༌ ཅིག༌ཅིག༌ ཞུགས༌ཏེ༌ ཨིན༌ནོག༌ ཟེར༌དུག༌།"
MAT.16.15	"ཨིན༌ནའང༌ ཁྱོ༌ཞའེ༌ ཅི༌ སམ༌མ༌རག༌?" ཡེ༌ཤུའི༌ དྲིའ༌ ཛདས༌, "ང༌ སུ༌ ཨིན༌ནོག༌?"
MAT.16.16	ཤི༌མོན༌ པི༌ཏྲར༌རི༌ ལན༌ཏངས༌, "ཉེ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, སོན༌པོ༌ དཀོན༌མཆོག༌གི༌ སྲས༌ ཨིན༌ནོག༌།"
MAT.16.17	ཡེ༌ཤུའི༌ མོལས༌, "ཡོ༌ནཱའེ༌ བུ༌ཚ༌ ཤི༌མོན༌ ཁྱོ༌རང༌ བྱིན༌ལབས༌ཅན༌ ཨིན༌ནོག༌། ཏེ༌བོ༌ ཁྱོ༌རང༌ང༌ མིའི༌ ཆོགས༌ནེ༌ མན༌པ༌ ངའེ༌ ནམ༌ཁའེ༌ ཡབ༌བི༌ སྔོན༌ཅུག༌ག༌ ཛད༌ཏེ༌ ཨིན༌། 
MAT.16.18	ངའེ༌ ཁྱོ༌རང༌ང༌ ཟེར༌རད༌, ཁྱོ༌རང༌ པི༌ཏྲར༌
MAT.16.19	ནམ༌ཁའེ༌ རྒྱལ༌སྲིད༌དི༌ ཀུ༌ལིག༌གུན༌ ངའེ༌ ཁྱོ༌རང༌ང༌ ཏང༌ཨིན༌། ཇིག༌རྟེན༌ནི༌ཀ༌ ཁྱོ༌རང༌ངི༌ གོངས༌པ༌ ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ ཛད༌ཨིན༌, ཡང༌ ཇིག༌རྟེན༌ནི༌ཀ༌ ཁྱོ༌རང༌ངི༌ གོངས༌པ༌ མ༌ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ མི༌ཛད༌།
MAT.16.20	ཏེ༌ནེ༌ ཁོང༌རང༌ངི༌ སློབ༌ཕྲུག༌གུན༌ལ༌ ཁོང༌ མ༌ཤི༌ཀ༌ ཨིན༌ཁན༌བོ༌ སུའང༌ མ༌ཤད༌ མོལ༌ཏེ༌ བཀའ༌ སལས༌།
MAT.16.21	ཏེ༌ནེ༌ཕར༌ལ༌ གཙོ༌བོ༌ ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ལ༌, ཁོང༌ ཡེ༌རུ༌ཤ༌ལེམ༌མ༌ སོང༌ཏེ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ སྡུག༌སྔལ༌ མང༌པོ༌ ཉོངས༌ཏེ༌ སད༌གོ༌ཤེས༌ ཡང༌ ཞག༌ སུམ༌པའེ༌ ཞག༌ག༌ སོན༌པོ༌ ལངས༌ཤེས༌སི༌ སྐོར༌གུན༌ ཧ༌གོ༌ཅུག༌ཅེས༌ གོ༌ཟུག༌ ཛདས༌།
MAT.16.22	པི༌ཏྲར༌རི༌ ཁོང༌ སོ༌སོའ༌ ཁྱེར༌ཏེ༌ ཁའ༌སྐྱེས༌ ཡང༌ ཟེརས༌, "གཙོ༌བོ༌ལེ༌, ཏེ༌ཟུག༌ དཀོན༌མཆོག༌གི༌ ཆ༌ཅུག༌ག༌ མི༌ཛད༌། ཉེ༌རང༌ང༌ འི༌ཙོགས༌ མ༌ནེ༌ ཆའ༌ མ༌གོས༌།"
MAT.16.23	ཡེ༌ཤུའི༌ པི༌ཏྲར༌ ཆོགས༌ལ༌ ཟིགས༌ཏེ༌ མོལས༌, "ཤེ༌ཏན༌, ང༌ནེ༌ ཐག༌རིང༌ང༌ སོང༌། ཁྱོ༌རང༌ངི༌ ངའ༌ གག༌རྒྱབ༌ ཅུག༌ག༌ནོག༌། ཁྱོ༌རང༌ངི༌ སམ༌ཚུལ༌ དཀོན༌མཆོག༌གི༌ ཆོགས༌ནེ༌ མན༌པ༌, མིའི༌ ཆོགས༌ནེ༌ ཨིན༌ནོག༌།"
MAT.16.24	ཏེ༌ནེ༌ ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ལ༌ མོལས༌, "ངའེ༌ སྟིང༌རང༌ནེ༌ ཡོང༌ང༌ ཐད༌ཁན༌གུན༌, རང༌དོད༌ ཕངས༌ཏེ༌ རང༌ངི༌ སྡུག༌སྔལ༌ལི༌ རྐྱང༌ཤིང༌ ཁུར༌ཏེ༌ ངའ༌ བྲངས༌གོས༌། 
MAT.16.25	རང༌སྲོག༌ སྐྱོབ༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ ངའེ༌ ཕིའ༌ ཁོ༌རང༌ངི༌ སྲོག༌ སྐྱལ༌ཁན༌གུན༌ལ༌ དེན༌བའེ༌ མི༌ཚེ༌བོ༌ ཐོབ༌ཨིན༌། 
MAT.16.26	མི༌ཞིག༌ག༌ ཇིག༌རྟེན༌ གང༌པོ༌ ཐོབ༌ཏེའང༌ རང༌ངི༌ ཐའ༌མེད༌པའེ༌ མི༌ཚེ༌ སྐྱལ༌ན༌ ཅི༌ ཕན༌ཐོགས༌, ཡ༌ མི༌ཞིག༌གི༌ ཏེ༌བོའེ༌ ཚབས༌ལ༌ ཅི༌ ཏང༌ཉན༌ཨིན༌? 
MAT.16.27	མི༌རིགས༌སི༌བུ༌ ནམ༌ཁའེ༌ ཡབ༌བི༌ ཟིར༌རྗིད༌དི༌ ནང༌ང༌ ཁོང༌ངི༌ ཕོ༌ཉ༌ ཉམ༌པོ༌ ཡོངས༌ཏེ༌, མི༌ རེ༌རེའ༌ རང༌རང༌ངི༌ ལས༌ ནང༌ཞིན༌ སོལ༌རས༌ ཏང༌ཨིན༌། 
MAT.16.28	ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ ཁ༌ཅིག༌གི༌ མི༌རིགས༌སི༌བུ༌ ཁོ༌རང༌ངི༌ རྒྱལ༌སྲིད༌དི༌ ནང༌ང༌ སྐྱོད༌ཅེས༌པོ༌ ཐོང༌ཏེ༌ མ༌ནེ༌ མི༌ཤི༌།"
MAT.17.1	ཞག༌ དྲུག༌གི༌ སྟིང༌ནེ༌, ཡེ༌ཤུའི༌ པི༌ཏྲར༌, ཡ༌ཀོབ༌ དང༌ ཁོའེ༌ ནོ༌ ཡོ༌ཧཱ༌ནན༌ ཁྲིད༌ཏེ༌ རི༌ ཐོན༌པོ༌ཞིག༌གི༌ཀ༌ སོ༌སོ༌ སྐྱོད༌ད༌ ཛདས༌། 
MAT.17.2	ཏེ༌རུ༌ ཏེ༌ མི༌ ཚང༌ཀོའེ༌ དུན༌ལ༌ ཡེ༌ཤུའི༌ སྐུ༌ཟུགས༌ གང༌པོ༌ རྒྱུར༌ཏེ༌, ཁོང༌ངི༌ ཞལ༌དོང༌ནེ༌ ཉི༌མའེ༌ འོད༌ ཤར༌ཁན༌ དང༌ཙོགས༌ ཡང༌ ཁོང༌ངི༌ ནམ༌ཟ༌ ནི༌ འོད༌ ཙོགས༌སི༌ ཀར༌པོ༌ ལྡང༌ཤན༌ རྒྱུར༌། 
MAT.17.3	ཧུན༌མེད༌ལ༌ ཁོང༌གུན༌ནི༌ ལུང༌སྟོན༌པ༌ མོ༌ཟེས༌ དང༌ ཨེ༌ལི༌ཡཱའེ༌ གཙོ༌བོ༌ ཡེ༌ཤུའ༌ ཞལ༌ཏ༌ སལ༌ཨིན༌ ཇལ༌།
MAT.17.4	པི༌ཏྲར༌རི༌ གཙོ༌བོ༌ ཡེ༌ཤུའ༌, "གཙོ༌བོ༌ལེ༌, ང༌ཞའ༌ འི༌ཀ༌ ཉེ༌རང༌ ཉམ༌པོ༌ ཡོད༌ཅེས༌པོ༌ རྒྱལ༌ལ༌ སོང༌། གལ༌ཏེས༌ ཉེ༌རང༌ ཐུགས༌ཐད༌ན༌ ངའེ༌ ཞུག༌ས༌ སུམ༌ རྩིག༌ཨིན༌, ཉེ༌རང༌ང༌ ཅིག༌, མོ༌ཟེས༌ལ༌ ཅིག༌, ཡང༌ ཨེ༌ལི༌ཡཱ༌ ཅིག༌" ཟེརས༌།
MAT.17.5	པི༌ཏྲར༌རི༌ སྤེ༌ར༌ ཏང༌ཨིན༌ ཡོད༌དུས༌, སྲིན༌ ལྡང༌ཤན༌ཞིག༌གི༌ ཁོང༌གུན༌ ཀབས༌ཏེ༌ སྲིན༌ནི༌ ནང༌ནེ༌ སུང༌སྐད༌ཅིག༌ ཚོར༌, "འི༌བོ༌ ནི༌ ངའེ༌ སྲས༌ ཨིན༌ ཀ༌བོའ༌ ངའེ༌ གཅེས༌པ༌ ཅོའད༌ ཡང༌ ང༌ ཁོང༌ངི༌ཀ༌ མ༌སྲན༌ཏྲེ༌ ཐད༌ཏེ༌ ཡོད༌། ཁོང༌ངི༌ ཁའ༌ཉོན༌ཤིག༌" མོལ༌ལ༌ ཛདས༌། 
MAT.17.6	སློབ༌ཕྲུག༌ ཚང༌ཀོའ༌ ཏེ༌གུན༌ ཚོར༌ར༌ཅིག༌ མ༌སྲན༌ཏྲེ༌ ཇིགས༌ཏེ༌ ཁལ༌བུག༌ག༌ གྱེལ༌།
MAT.17.7	ཨིན༌ནའང༌ གཙོ༌བོ༌ ཡེ༌ཤུ༌ སྐྱོད༌ཏེ༌ ཁོང༌གུན༌ལ༌ ཆག༌ཐུག༌ག༌ ཛད༌ཏེ༌, "ལོང༌ཤིག༌ མ༌ཇིགས༌ཤིག༌" མོལ༌ལ༌ ཛདས༌། 
MAT.17.8	ཁོང༌གུན༌ནི༌ གོ༌ སྟགས༌ཏེ༌ ལྟ༌ཅིག༌ གཙོ༌བོ༌ ཡེ༌ཤུ༌ མ༌ནེ༌ སུའང༌ མ༌ཐོང༌།
MAT.17.9	རི༌ནེ༌ བབས༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཡེ༌ཤུའི༌ ཁོང༌ ཚང༌ཀོའ༌ བཀའ༌ སལས༌, "ཁྱོ༌ཞ༌གུན༌ལ༌ ཐོང༌ཁན༌བོ༌ སུའང༌ མ༌ཤད༌ཤིག༌ ནམ༌ཚོག༌པ༌ མི༌རིགས༌སི༌བུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ མི༌ལངས༌།
MAT.17.10	སློབ༌ཕྲུག༌ སུམ༌ཀོའེ༌ ཁོང༌ང༌ དྲིས༌, "ཏེ༌ནེ༌ ཆོས༌ཁྲིམས༌ལ༌ ཁས༌པ༌གུན༌ནི༌ ལུང༌སྟོན༌པ༌ ཨེ༌ལི༌ཡཱ༌ མ༌ཤི༌ཀ༌ ཕེབས༌སི༌ སང༌ སྔུན༌ལ༌ སྐྱོདས༌ གོས༌ས༌ནོག༌ ཅིའ༌ ཟེར༌ཏེ༌ ཨིན༌ནོག༌།"
MAT.17.11	གཙོ༌བོ༌ ཡེ༌ཤུའི༌ ལན༌ལ༌ མོལས༌, "ཏེ༌བོ༌ དེན༌བ༌རང༌ ཨིན༌ནོག༌། ཨེ༌ལི༌ཡཱ༌ གོ༌མ༌ སྐྱོད༌ཏེ༌ མ༌ཤི༌ཀ༌ སྐྱོད༌ཅེས༌སི༌ ཕིའ༌ མི༌གུན༌ གྲལ༌གྲིག༌ ཅོའ༌ནོག༌། 
MAT.17.12	ངའེ༌ ཁྱོ༌ཞའ༌ ཟེར༌རད༌, ཨེ༌ལི༌ཡཱ༌ སྐྱོད༌ ཚར༌ཏེ༌ ཨིན༌། ཨིན༌ནའང༌ ཏེ༌ མི༌གུན༌ནི༌ ཁོང༌ སུ༌ ཨིན༌ཁན༌བོ༌ ངོ༌ མ༌ཤེས༌ མ༌ཚད༌ ཁོང༌ང༌ ཅི༌ཞིག༌ ཅོ༌ཨིན༌ སམ༌ནའང༌ ཅོས༌། ཡང༌ ཏེན༌ན༌ ཙོགས༌ལ༌ མི༌རིགས༌སི༌བུའང༌ ཏེ༌ མི༌གུན༌ནི༌ ལག༌ནེ༌ སྡུག༌སྔལ༌ བྱུང༌ཨིན༌།" 
MAT.17.13	ཏེ༌ནེ༌ སློབ༌ཕྲུག༌གུན༌ནི༌ གཙོ༌བོ༌ ཡེ༌ཤུའི༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ སྐོར༌ལ༌ མོལ༌ཏེ༌ ཨིན༌ཁན༌བོ༌ ཧ༌གོ༌།
MAT.17.14	ཡེ༌ཤུ༌ དང༌ ཁོང༌ངི༌ སློབ༌ཕྲུག༌ སུམ༌ཀོ༌ རི༌ནེ༌ ཐུར༌ལ༌ བབས༌ཏེ༌ སྐྱོད༌ཏེ༌ མི༌ཚོགས༌ ཡོད༌ས༌ སྐྱོད༌དུས༌, མི༌ཞིག༌ ཡེ༌ཤུའི༌ དུན༌ལ༌ ཡོངས༌ཏེ༌ སའེ༌ཀ༌ གྱེལ༌། 
MAT.17.15	ཡང༌ ཁོའེ༌ ཟེརས༌, "གཙོ༌བོ༌ལེ༌, ངའེ༌ བུ༌ཚའ༌ སྙིང༌རྗེ༌ ཛད༌ ཅིའ༌ཟེར༌ན༌ ཁོ༌ སའེ༌ཀ༌ གྱེལ༌ཏེ༌ རང༌ངི༌ ཟུགས༌པོ༌ གང༌པོ༌ སྲུག༌ཨིན༌ ལུས༌ཏེ༌ ནགས༌ མང༌པོ༌ ཐོང༌དུག༌། ལན༌ མང༌པོ༌ཞིག༌ ཁོ༌ མེ༌ ཡ༌ ཆུའི༌ ནང༌ང༌ གྱེལ༌། 
MAT.17.16	ཉེ༌རང༌ངི༌ སློབ༌ཕྲུག༌གུན༌ ཡོད༌ས༌ ཁྲིད༌ཏེ༌ ཁྱོངས༌པིན༌ ཨིན༌ནའང༌ ཁོང༌གུན༌ནི༌ ཁོའ༌ ཕན༌ཅུག༌ མ༌ཉན༌།"
MAT.17.17	ཡེ༌ཤུའི༌ མོལས༌, "མི༌རབས༌ དད༌པ༌ མེད༌ཁན༌ དང༌ ངན༌པ༌ གུན༌ ནམ༌ནམ༌ ང༌ ཁྱོ༌རང༌གུན༌ ཉམ༌པོ༌ དུག༌། ཡང༌ ཁྱོ༌ཞ༌གུན༌ལ༌ དད༌པ༌ མེད༌ཨིན༌ཞིག༌ ནམ༌ཚོག༌པ༌ ངའེ༌ ཁྱོ༌རང༌གུན༌ ཉམ༌པོ༌ ཟོད༌པ༌ བོར༌། སོང༌ ཡང༌ ཏེ༌ བུ༌ཚ༌བོ༌ ང༌ ཡོད༌ས༌ ཁྲིད༌ཏེ༌ ཁྱོང༌།" 
MAT.17.18	ཡེ༌ཤུའི༌ གོང༌པོའ༌ ཁའ༌སྐྱེའ༌ ཛདས༌། ཏེན༌ན༌མལ༌ལ༌ གོང༌པོ༌ ཕྲུ༌གུའི༌ ནང༌ནེ༌ བིང༌ཏེ༌ སོང༌ པ༌སང༌ ཕྲུ༌གུ༌བོ༌ རྒྱལ༌།
MAT.17.19	ཏེ༌ནེ༌ སློབ༌ཕྲུག༌གུན༌ མི༌མེད༌ས༌ གཙོ༌བོ༌ ཡེ༌ཤུའི༌ སྐུ༌དུན༌ལ༌ སྐྱོད༌ཏེ༌, "ང༌ཞ༌གུན༌ནི༌ གོང༌པོ༌བོ༌ ཅི༌ཕིའ༌ ཕིང༌ མ༌ཉན༌ན༌ ཨིན༌ནོག༌?" ཞུས༌།
MAT.17.20	ཁོང༌ངི༌ ལན༌ལ༌, "ཅིའ༌ཟེར༌ན༌ ཁྱོ༌ཞའ༌ ཚང༌མའ༌ དཀོན༌མཆོག༌གི༌ཀ༌ དད༌པ༌ མ༌ ཆུ༌ངུན༌ ཡོད༌ཏེ༌ ཨིན༌ནོག༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, གལ༌ཏེས༌ ཁྱོ༌ཞ༌གུན༌ལ༌ ཉུང༌སྐར༌རི༌ ས༌འོན༌ ཆུ༌ངུན༌ ཟམ༌ཤིག༌གི༌ དད༌པ༌ ཡོད༌པིན༌ན༌ འི༌ རི༌བོ༌ འི༌ཀ༌ནེ༌ འ༌ཀ༌ སོང༌ ཟེར༌ན༌ ཆེན༌། ཡང༌ ཁྱོ༌ཞ༌གུན༌ལ༌ ཅོ༌ མི༌ཐུབ༌ཅེས༌ཤིག༌ ཅའང༌ མེད༌གྲོ༌།"
MAT.17.22	གཙོ༌བོ༌ ཡེ༌ཤུ༌ ཁོང༌ངི༌ སློབ༌ཕྲུག༌གུན༌ ཉམ༌པོ༌ གཱ༌ལིལ༌ལིའི༌ ཡུལ༌ལི༌ ནང༌ང༌ ཛོམ༌ཏེ༌ ཡོད༌དུས༌, ཁོང༌གུན༌ལ༌ ཡེ༌ཤུའི༌, "མི༌རིགས༌སི༌བུ༌ གྲ༌འོའེ༌ ལག༌ག༌ སྟད༌ཨིན༌། 
MAT.17.23	ཏེ༌ མི༌གུན༌ནི༌ ཁོ༌ སད༌ད༌ནོག༌། ཞག༌ སུམ༌པའེ༌ ཞག༌ག༌ དཀོན༌མཆོག༌གི༌ ཁོ༌ སོན༌པོ༌ ལངས༌ཤུག༌ག༌ ཛད༌ཨིན༌" མོལ༌པ༌ སློབ༌ཕྲུག༌ ཚང༌མ༌ལ༌ ཚེར༌ཁ༌ ཆེན༌མོ༌ བྱུང༌།
MAT.17.24	གཙོ༌བོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ ཀ༌ཕར༌ན༌ཧུམ༌མི༌ རྒྱལ༌ས༌ སླེབ༌ ཚར༌ར༌ཅིག༌, ཆོད༌ཁང༌ངི༌ ཁྲལ༌ ལྡུ༌ཁན༌བོ༌ པི༌ཏྲར༌ ཡོད༌ས༌ ཡོངས༌ཏེ༌ དྲིས༌, "ཁྱོ༌རང༌ངི༌ སློབ༌པོན༌ནི༌ ཆོད༌ཁང༌ངི༌ ཕིའ༌ ཁྲལ༌ ཤལ༌ལ༌ མ༌ནོག༌ག༌?"
MAT.17.25	པི༌ཏྲར༌རི༌, "ཤལ༌ལད༌" ཟེར༌། པི༌ཏྲར༌ ནང༌ང༌ ཡོང༌ ཟ༌ནེ༌ པི༌ཏྲར༌རི༌ ཟེར༌རི༌ སང༌ སྔུན༌ལ༌ གཙོ༌བོ༌ ཡེ༌ཤུའི༌ དྲིའ༌ ཛདས༌, "ཤི༌མོན༌, ཅི༌ སམ༌མ༌རག༌? ཇིག༌རྟེན༌ནི༌ རྒྱལ༌པོའེ༌ ཁྲལ༌ སུའི༌ ཀ༌ནེ༌ ལེན༌དུག༌། རང༌ངི༌ བུ༌ཚའེ༌ ཀ༌ནེ༌ ལེན༌དུག༌ག༌ ཡ༌ ཞན༌མའེ༌ ཀ༌ནེ༌ ལེན༌དུག༌?"
MAT.17.26	པི༌ཏྲར༌རི༌, "ཞན༌མའེ༌ ཀ༌ནེ༌ ལེན༌དུག༌" ཞུས༌། གཙོ༌བོ༌ ཡེ༌ཤུའི༌, "ཏེ༌ནེ༌ བུ༌ཚ༌གུན༌ ཐར༌གོས༌། 
MAT.17.27	ཨིན༌ནའང༌ ཁོང༌གུན༌ནི༌ ང༌དང༌ ཉིས༌ཀོའ༌ སྲོ༌ མི༌ཅོ༌ཅེས༌སི༌ ཕིའ༌ ཚོའ༌ སོང༌ཏེ༌ ཉ༌ཀུག༌ ཏོང༌། ཡང༌ ཉ༌ གོ༌མ༌ ཟུམ༌ཁན༌བོའེ༌ ཁའ༌ ཕེས༌། མུལ༌ལི༌ པེ༌ནེ༌ཞིག༌ ཐོབ༌ཨིན༌། ཏེ༌བོ༌ ཁྱེར༌ཏེ༌ ང༌དང༌ ཉིས༌ཀོའེ༌ ཁྲལ༌ལི༌ སྐལ༌ལ༌ ཁོང༌གུན༌ལ༌ ཏོང༌" མོལས༌།
MAT.18.1	ཏེ༌དུས༌ སློབ༌ཕྲུག༌གུན༌ གཙོ༌བོ༌ ཡེ༌ཤུའི༌ སྐུ༌དུན༌ལ༌ ཡོངས༌ཏེ༌, "ནམ༌ཁའེ༌ རྒྱལ༌སྲིད༌དི༌ ནང༌ང༌ ཆེ༌ཤོག༌པོ༌ སུ༌ ཨིན༌ནོག༌" ཞུས༌།
MAT.18.2	ཡེ༌ཤུའི༌ ཕྲུ༌གུ༌ ཆུ༌ངུན༌ཞིག༌ བོད༌ཏེ༌ ཁྱོང༌ང༌ ཛདས༌ ཡང༌ ཏེ༌གུན༌ནི༌ སྐྱིལ༌ལ༌ དུག༌ཅུགས༌། 
MAT.18.3	ཏེ༌ནེ༌ ཁོང༌ངི༌ མོལས༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞའ༌ ཚང༌མའེ༌ ནམ༌ཚོག༌པ༌ སེམས༌ རྒྱུར༌ཏེ༌, ཕྲུ༌གུ༌ ཙོགས༌ མི༌རྒྱུར༌ ཏེ༌ཏེ༌ཚོག༌པ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ མ༌ནེ༌ ཆ༌ མི༌ཉན༌། 
MAT.18.4	ཏེ༌བོའེ༌ཕིའ༌ ཕྲུ༌གུ༌ ཙོགས༌ལ༌ པས༌མོ༌ རྒྱུར༌ཁན༌ ཚང༌མ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཆེ༌ཤོག༌པོ༌ ཨིན༌།"
MAT.18.5	ཡེ༌ཤུའི༌ ཏ༌རུང༌ངའང༌ མོལས༌, "ང༌ གཅེས༌པ༌ ཅོ༌ཅེས༌པོའེ༌ སུ༌ཞིག༌གི༌ འི༌ཙོགས༌སི༌ ཕྲུ༌གུ༌ ཆུ༌ངུན༌ཞིག༌ག༌ གའ༌སུས༌ ཞུ༌ན༌ ངའ༌ གའ༌སུས༌ ཞུས༌ཏེ༌ ཨིན༌། 
MAT.18.6	ཡང༌ ང༌ དད༌པ༌ ཡོད༌ཁན༌ནི༌ འི༌ ཆུ༌ངུན༌ ཚང༌མའེ༌ ནང༌ནེ༌ ཅིག༌ག༌ སྡིག༌པ༌ ཅོ༌ཅུག༌གི༌ སང༌ རང༌ངི༌ སྐྱེའ༌ རན༌ཐག༌གི༌ རྡོའ༌ ཆེན༌མོ༌ ཏགས༌ཏེ༌, རྒྱ༌ཚོའེ༌ ནང༌ང༌ ནུབས༌ཏེ༌ ཤི༌ན༌ རྒྱལ༌།"
MAT.18.7	"མི༌གུན༌ལ༌ སྡིག༌པའེ༌ ནང༌ང༌ གྱེལ༌ཅུག༌ཁན༌ནི༌ ཇིག༌རྟེན༌པ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། འི༌ ནས༌ལུག༌པོ༌ བྱུང༌ང༌ནོག༌། ཨིན༌ནའང༌ ཏེ༌ མི༌བོའ༌ ཙམ༌ཤིག༌ ཇིགས༌པ༌ མི༌ཡོང༌ ཀ༌བོའེ༌ འི༌ ནས༌ལུག༌པོ༌ ཆ༌ཅུག༌གད༌། 
MAT.18.8	གལ༌ཏེས༌ ཁྱོ༌རང༌ངི༌ ལག༌པ༌ ཡ༌ རྐང༌པའེ༌ སྡིག༌པ༌ ཅོ༌ཅུག༌གད༌ན༌, ཅད༌ཏེ༌ ཕངས༌ཏོང༌ ཅིའ༌ཟེར༌ན༌ ལག༌པ༌ ཉིས༌ཀོ༌ དང༌ རྐང༌པ༌ ཉིས༌ཀོ༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ཅུག༌གི༌ སང༌, ལག༌པ༌ ཅིག༌ དང༌ རྐང༌པ༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ སླེབ༌ན༌ རྒྱལ༌། 
MAT.18.9	ཡང༌ གལ༌ཏེས༌ ཁྱོ༌རང༌ངི༌ མིག༌གི༌ སྡིག༌པ༌ ཅོ༌ཅུག༌ན༌, མིག༌པོ༌ ཕིངས༌ཏེ༌ ཕངས༌ཏོང༌ ཅིའ༌ཟེར༌ན༌ མིག༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ སླེབ༌བི༌ སང༌, མིག༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ སླེབ༌ན༌ རྒྱལ༌།"
MAT.18.10	"འི༌ ཕྲུ༌གུ༌ ཆུ༌ངུན༌གུན༌ ཅིག༌གའང༌ སྣང༌མེད༌ མ༌ཅོ༌ཤིག༌། ངའེ༌ ཁྱོ༌ཞའ༌ ཟེར༌རད༌, ཁོང༌གུན༌ ཁག༌ཅན༌ ཨིན༌ཅེས༌པོའེ༌ ཁོང༌གུན༌ནི༌ ཕོ༌ཉའ༌ ནམ༌ཁའེ༌ ནང༌ང༌ ངའེ༌ ནམ༌ཁའེ༌ ཡབ༌བི༌ དུན༌ལ༌ དུས༌རྒྱུན༌ དུག༌ཅེས༌སི༌ རྩི༌ཝ༌ ཡོད༌།"
MAT.18.12	ཡེ༌ཤུའི༌ མོལས༌, "ཅི༌ སམ༌མ༌རག༌? མི༌ཞིག༌ག༌ ལུག༌ རྒྱ༌ ཡོད༌ཏེ༌ ཡང༌ ཏེ༌ནང༌ནེ༌ ལུག༌ ཅིག༌ སྟོར༌ན༌, གུབ༌ཅུ༌ གོར༌གུ༌བོ༌ རིའ༌ བོར༌ཏེ༌ སྟོར༌ཁན༌ནི༌ ལུག༌ ཅིག༌པོ༌ མི༌ཙལ༌ལ༌? 
MAT.18.13	ངའེ༌ དེན༌བ༌ ཟེར༌རད༌ གལ༌ཏེས༌ ལུག༌ སྟོར༌ཁན༌བོ༌ ཐོབ༌ན༌, མ༌སྟོར༌ཁན༌ནི༌ ལུག༌ གུབ༌ཅུ༌ གོར༌གུའི༌ སང༌ འི༌ སྟོར༌ཏེ༌ ཐོབ༌ཁན༌ནི༌ ལུག༌ ཅིག༌པོའེ༌ ཕིའ༌ ཁོ༌ མང༌ང༌ ཐད༌པོ༌ ཆེན༌། 
MAT.18.14	ཏེན༌ན༌ ཙོགས༌ལ༌ ཁྱོ༌རང༌གུན༌ནི༌ ནམ༌ཁའེ༌ ཡབ༌ ནི༌ དད༌པ༌ ཡོད༌ཁན༌ནི༌ འི༌ ཆུ༌ངུན༌ ཚང༌མའེ༌ ནང༌ནེ༌ ཅིག༌གའང༌ སྟོར༌ཅེས༌ལ༌ ཐུགས༌ཐད༌ད༌ མ༌ནོག༌།"
MAT.18.15	ཡེ༌ཤུའི༌ ཏ༌རུང༌ངའང༌ མོལས༌, "གལ༌ཏེས༌ དད༌པ༌ ཡོད༌ཁན༌ནི༌ སྤུན༌ཞིག༌གི༌ ཁྱོ༌རང༌ངི༌ རྒྱབ༌གལ༌ལ༌ སྡིག༌པ༌ ཅོ༌ན༌, ཁོ༌ ཡོད༌ས༌ ཅིག༌པོ༌ སོང༌ཏེ༌ ཁོའེ༌ སྐྱོན༌བོ༌ སྟོན༌། གལ༌ཏེས༌ ཁོའེ༌ ཁྱོ༌རང༌ངི༌ ཁའ༌ཉན༌ན༌ ཏེ༌ནེ༌ ཁྱོ༌ཞའ༌ ཉིས༌ཀོའེ༌ ནང༌ང༌ ཡང༌སྐྱར༌ བྲེལ༌བོ༌ སྟན༌པོ༌ ལུས༌ས༌ནོག༌། 
MAT.18.16	ཨིན༌ནའང༌ གལ༌ཏེས༌ ཁོའེ༌ ཁའ༌ མ༌ཉན༌ན༌ ཁྱོ༌རང༌ངི༌ ཁོའེ༌ སྐོར༌ལ༌ ཟེར༌ཁན༌ ཚང༌མ༌ དེན༌བ༌ ཨིན༌ཁན༌བོའེ༌ སྤང༌པོ༌ ཏང༌ཅེས༌ལ༌ དད༌པ༌ ཡོད༌ཁན༌ནི༌ སྤུན༌ ཅིག༌ ཡ༌ ཉིས༌ ཁྲིད༌ཏེ༌ ཁྱོང༌། 
MAT.18.17	གལ༌ཏེས༌ ཁོའེ༌ ཏེ༌ སྤང༌པོ༌གུན༌ནི༌ ཁའ༌ མ༌ཉན༌ན༌, ཏེ༌ནེ༌ ཆོས༌ཚོགས༌ལ༌ ཤོད༌། ཡང༌ གལ༌ཏེས༌ ཁོའེ༌ ཆོས༌ཚོགས༌སི༌ ཁའང༌ མ༌ཉན༌ན༌, ཏེ༌ནེ༌ ཁོ༌ ཞན༌ ཆོས༌ལུག༌ག༌ ཅོལ༌ཁན༌ དང༌ ཁྲལ༌ནེན༌ཁན༌ དྲང༌པོ༌ མེད༌ཁན༌གུན༌ ཙོགས༌ རྩི༌ཤིག༌།"
MAT.18.18	"ངའེ༌ ཁྱོ༌ཞའ༌ དེན༌བ༌ ཟེར༌རད༌ ཇིག༌རྟེན༌ནི༌ཀ༌ ཁྱོ༌རང༌ངི༌ གོངས༌པ༌ ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ ཛད༌ཨིན༌, ཡང༌ ཇིག༌རྟེན༌ནི༌ཀ༌ ཁྱོ༌རང༌ངི༌ གོངས༌པ༌ མ༌ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ མི༌ཛད༌།"
MAT.18.19	"ངའེ༌ ཁྱོ༌ཞ༌གུན༌ལ༌ འི༌བོའང༌ ཟེར༌རད༌, གལ༌ཏེས༌ ཇིག༌རྟེན༌ནི༌ཀ༌ དད༌པ༌ ཡོད༌ཁན༌ནི༌ མི༌ ཉིས༌སི༌ སེམས༌ གྲིལ༌ཏེ༌ ཅིག༌ རྒྱུར༌ཏེ༌ ཅི༌ཞིག༌ ངའེ༌ ནམ༌ཁའེ༌ ཡབ༌བ༌ ཞུ༌ཝ༌ ཕུལ༌ན༌, ཁྱོ༌ཞའེ༌ ཞུ༌ཝ༌གུན༌ ངའེ༌ ནམ༌ཁའེ༌ ཡབ༌བི༌ གྲུབ༌ ཅུག༌ག༌ ཛད༌ཨིན༌། 
MAT.18.20	ཅིའ༌ཟེར༌ན༌ ཀ༌རུ༌ ངའེ༌ མིང༌ ཁུར༌ཏེ༌ མི༌ ཉིས༌ ཡ༌ སུམ༌ ཛོམ༌མད༌, ང༌ ཏེ༌རུ༌ ཏེ༌ ཚང༌མའེ༌ སྐྱིལ༌ལ༌ ཡོད༌།"
MAT.18.21	ཏེ༌ནེ༌ པི༌ཏྲར༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཞུས༌, "གཙོ༌བོ༌ལེ༌, གལ༌ཏེས༌ ངའེ༌ སྤུན༌ཞིག༌གི༌ ངའ༌ སྡིག༌པ༌ ཅོ༌ན༌, ཏེ༌ནེ༌ ལན༌ ཙམ༌ཤིག༌ ངའེ༌ ཁོའ༌ གོངས༌པ༌ ཏང༌གོས༌། ངའེ༌ ཁོའ༌ ལན༌ རྡུན༌
MAT.18.22	གཙོ༌བོ༌ ཡེ༌ཤུའི༌ ལན༌ལ༌, "ངའེ༌ ཁྱོ༌རང༌ང༌ ཟེར༌རད༌, ལན༌ རྡུན༌ མན༌པ༌ རྡུན༌ཅུ༌དོན༌རྡུན༌།"
MAT.18.23	"སྤེར༌ན༌ ནམ༌ཁའེ༌ རྒྱལ༌སྲིད༌ ནི༌ འི༌ཙོགས༌ རྒྱལ༌པོ༌ཞིག༌ ཨིན༌, ཀ༌བོའེ༌ རང༌ངི༌ ཡོག༌པོ༌གུན༌ ཉམ༌པོ༌ རྩིས༌ ལེན༌ན༌ལ༌ ཐད༌དད༌། 
MAT.18.24	རྩིས༌ ལེན༌ཅེས༌ གོ༌ཟུག༌ ཅོའ༌ཅིག༌, རྒྱལ༌པོའེ༌ དུན༌ལ༌ འི༌ཟུག༌ མི༌ཞིག༌ ཁྲིད༌ཏེ༌ ཁྱོངས༌ ཀ༌བོའ༌ བུ༌ལོན༌ མ༌ མང༌པོ༌ སེར༌རི༌ པེ༌ནེ༌ སྐངས༌ཁན༌ནི༌ ཇོ༌ལ༌, སྟོང༌ཅུ༌ ཟམ༌ཤིག༌ ཡོད༌པིན༌། 
MAT.18.25	བུ༌ལོན༌ ཤལ༌རྒྱུ༌ མེད༌ པ༌སང༌ རྒྱལ༌པོའེ༌, 'ཏེ༌ མི༌བོ༌, ཁོའེ༌ ན༌མ༌, ཕྲུ༌གུ༌ དང༌ ཅ༌ལག༌ ཅི༌ ཡོད༌ནའང༌ ཙོང༌ཏེ༌, བུ༌ལོན༌ ཤོལ༌ཤིག༌' ཟེར༌ཏེ༌ བཀའ༌ སལས༌།"
MAT.18.26	"ཡོག༌པོའེ༌ རྒྱལ༌པོའེ༌ དུན༌ལ༌ གྱེལ༌ཏེ༌, 'ངའ༌ དུས༌ ཉུ༌ངུན༌ཞིག༌ སལ༌། བུ༌ལོན༌ ལོགས༌ཏེ༌ ཕུལ༌ཨིན༌' ཇུ༌ཇུ༌ ཟེར༌ཏེ༌ ཞུ༌ཝ༌ ཕུལས༌། 
MAT.18.27	ཏེ༌ནེ༌ རྒྱལ༌པོའེ༌ སྙིང༌རྗེ༌ སྐྱེས༌ཏེ༌, ཁོའེ༌ བུ༌ལོན༌བོ༌ མེད༌ཁན༌ ཅོས༌ཏེ༌ ཆ༌ཅུགས༌།"
MAT.18.28	"ཨིན༌ནའང༌ ཡོག༌པོ༌ བིང༌ཏེ༌ ཆ༌ ཟ༌ནེ༌, ཁོ༌རང༌ངི༌ ཕྲོ༌པ༌ ཡང༌ ཡོག༌པོ༌ཞིག༌ ཐུག༌ ཀ༌བོའ༌ ཁོའེ༌ ཟངས༌སི༌ པེ༌ནེ༌ ཆུ༌ངུན༌ རྒྱ༌ ཟམ༌ཤིག༌ བུ༌ལོན༌ལ༌ ཏངས༌ཏེ༌ ཡོད༌པིན༌། ཁོའེ༌ ཏེ༌ མི༌བོ༌ ཟུམས༌ཏེ༌ སྐྱེ༌ ལྡམས༌ཏེ༌, 'ངའེ༌ བུ༌ལོན༌བོ༌ ལོགས༌ཏེ༌ ཏོང༌' ཟེརས༌།"
MAT.18.29	"ཁོའེ༌ ཕྲོ༌པ༌ ཡོག༌པོའེ༌ སའེ༌ཀ༌ གྱེལ༌ཏེ༌, 'ངའ༌ དུས༌ ཉུ༌ངུན༌ཞིག༌ སལ༌། བུ༌ལོན༌ ལོགས༌ཏེ༌ ཕུལ༌ཨིན༌' ཇུ༌ཇུ༌ ཟེར༌ཏེ༌ ཞུ༌ཝ༌ ཕུལས༌། 
MAT.18.30	ཁོའེ༌ དུས༌ མ༌ཏངས༌ མ༌ཚད༌ སོང༌ཏེ༌ ཁོའ༌ བུ༌ལོན༌ ལོགས༌ཏེ༌ ཏང༌ཏང༌ ཚོག༌པ༌ ཙོན༌ཁང༌ང༌ ཀག༌ཅུགས༌།"
MAT.18.31	"ཡོག༌པོ༌ ཞན༌མ༌ ཕྲོ༌པའ༌ ཚང༌མའེ༌ ཏེ༌བོ༌ ཐོང༌ཏེ༌ སེམས༌ མ༌ སྐྱོ༌མོ༌ སོང༌། ཡང༌ ཏེ༌ ནས༌ཚུལ༌ ཚང༌མ༌ རྒྱལ༌པོའ༌ ཤདས༌། 
MAT.18.32	ཏེ༌ནེ༌ རྒྱལ༌པོའེ༌ ཏེ༌ ཡོག༌པོ༌ སྙིང༌རྗེ༌ མེད༌ཁན༌བོ༌ ཁོང༌རང༌ ཡོད༌ས༌ བོད༌ཏེ༌ ཁྱོངས༌ ཡང༌ མོལས༌, 'ཡོག༌པོ༌ ངན༌པ༌ ཁྱོད༌, ཁྱོ༌རང༌ངི༌ ང༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལ༌ པ༌སང༌, སྙིང༌རྗེ༌ ཚོར༌ཏེ༌, ངའེ༌ ཁྱོ༌རང༌ངི༌ བུ༌ལོན༌ ཚང༌མ༌ མེད༌ཁན༌ ཅོས༌པིན༌། 
MAT.18.33	ངའེ༌ ཁྱོ༌རང༌ང༌ སྙིང༌རྗེ༌ སྐྱེའ༌ ཙོགས༌ལ༌, ཁྱོ༌རང༌ངའང༌ རང༌ངི༌ ཕྲོ༌པ༌བོའེ༌ཀ༌ སྙིང༌རྗེ༌ མ༌སྐྱེས༌ས༌?' 
MAT.18.34	རྒྱལ༌པོའ༌ ཐུགས༌སྲོ༌ སྐྱོད༌ཏེ༌, ནམ༌ཚོག༌པ༌ བུ༌ལོན༌ མི༌ཤལ༌ ཏེ༌ཏེ༌ཚོག༌པ༌ ཏེ༌ མི༌བོའ༌ ནགས༌ སྟན༌ན༌ལ༌ ཙོན༌ཁང༌ངི༌ ནང༌ང༌ ཀགས༌ཅུགས༌།"
MAT.18.35	"ཏེ༌བོའེ༌ཕིའ༌ གལ༌ཏེས༌ ཁྱོ༌རང༌ངི༌ སྙིང༌ནེ༌ རང༌ངི༌ དད༌པ༌ ཡོད༌ཁན༌ནི༌ སྤུན༌ཞིག༌ག༌ གོངས༌པ༌ མ༌ཏང༌ན༌, ངའེ༌ ནམ༌ཁའེ༌ ཡབ༌བིའང༌ ཁྱོ༌རང༌ང༌ ཏེན༌ན༌ ཙོགས༌ ཛད༌ཨིན༌།"
MAT.19.1	ཞལ༌ཏ༌ སལ༌ ཚར༌ཏེ༌ སྟིང༌ནེ༌, གཙོ༌བོ༌ ཡེ༌ཤུ༌ གཱ༌ལིལ༌ལི༌ནེ༌ ཡོར༌དཱན༌ ལྩངས༌པོའེ༌ ཕར༌ཀ༌ ཡ༌ཧུ༌དཱ༌ ཡུལ༌ལ༌ སྐྱོདས༌། 
MAT.19.2	མི༌ཚོགས༌ ཆེན༌མོ༌ ཁོང༌ངི༌ སྟིང༌རང༌ནེ༌ ཡོངས༌ ཡང༌ ཁོང༌ངི༌ ཟུ༌མོ༌ ཡོང༌ཁན༌ནི༌ མི༌ཚང༌མ༌ ཕན༌ཅུག༌ག༌ ཛདས༌།
MAT.19.3	ཚོད༌ལྟ༌ཅེས༌ལ༌ ཕ༌རུ༌ཤི༌པ༌ ཁ༌ཅིག༌ ཁོང༌ ཡོད༌ས༌ ཡོངས༌ཏེ༌, "ཏོན༌ཏག༌ ཆུ༌ངུན༌ ཡ༌ ཆེན༌མོའེ༌ ཞས༌ཏེ༌ མི༌ཞིག༌གི༌ རང༌ངི༌ ན༌མ༌ ཅད༌ན༌ ཁྲིམས༌ ནང༌ཞིན༌ འོས༌པ༌ ཨིན༌ནོག༌ག༌?" ཞུས༌།
MAT.19.4	གཙོ༌བོ༌ ཡེ༌ཤུའི༌ ལན༌ལ༌ མོལས༌, "ཁྱོ༌ཞའ༌ ཚང༌མའེ༌ དམ༌པའེ༌ སུང༌རབས༌སི༌ ནང༌ང༌ འི༌བོ༌ མ༌སིལ༌པིན༌ན༌? དཀོན༌མཆོག༌ ཀ༌བོའེ༌ ཇིག༌རྟེན༌ ཛདས༌། ཁོང༌ངི༌ གོ༌མ༌རང༌ བུ༌ཚ༌ དང༌ བུ༌མོ༌ ཉིས༌ཀོ༌ ཛདས༌། 
MAT.19.5	ཡང༌ དཀོན༌མཆོག༌གི༌ མོལས༌། བུ༌ཚའ༌ རང༌ངི༌ ཨ༌བ༌ དང༌ ཨ༌མ༌ ཕངས༌ཏེ༌ ཁོ༌རང༌ངི༌ ན༌མ༌ ཉམ༌པོ༌ དུག༌ཨིན༌། ཏེ༌ ཉིས༌ཀོ༌ དཀོན༌མཆོག༌གི༌ ཅིག༌ རྒྱུར༌ཏེ༌ ཨིན༌ཁན༌ ཐེའ༌ཛད༌ཏེ༌ ཨིན༌། 
MAT.19.6	སོང༌པ༌སང༌ ཁོང༌ ཉིས༌ཀོ༌ མི༌ ཉིས༌ མན༌པ༌ ཅིག༌ ཨིན༌ནོག༌། ཏེ༌བོའེ༌ཕིའ༌ དཀོན༌མཆོག༌གི༌ ཅིག༌ ཛད༌ཁན༌བོ༌ མི༌སུ༌ཞིག༌གའང༌ ཕེ༌མི༌ཉན༌།"
MAT.19.7	ཏེ༌ནེ༌ ཕ༌རུ༌ཤི༌པ༌གུན༌ནི༌ ཁོང༌ང༌ དྲིས༌, "གལ༌ཏེས༌ ཁྱོ༌རང༌ངི༌ འི༌ཟུག༌ ཟེར༌རད༌ན༌, ན༌མ༌ ཅད༌ན༌, ན༌མའ༌ ཅད༌ཁན༌ནི༌ ཤུ༌གུ༌ བྲིས༌ཁན༌བོ༌ ཏོང༌ ཡང༌ ཁོ༌ ཆ༌ཅུག༌ ཟེར༌ཏེ༌ ཅི༌ཕིའ༌ མོ༌ཟེས༌སི༌ བཀའ༌ སལ༌ཏེ༌ ཨིན༌ནོག༌?"
MAT.19.8	ཡེ༌ཤུའི༌ ཁོང༌གུན༌ལ༌ ལན༌སལས༌, "ཁྱོ༌ཞ༌གུན༌ནི༌ ཕ༌མེས༌པོ༌གུན༌ནི༌ སྙིང༌ སྐྱོང༌པོ༌ ཡོད༌ པ༌སང༌, མོ༌ཟེས༌སི༌ ཏེ༌གུན༌ལ༌ ན༌མ༌ ཅད༌ཅེས༌ལ༌ གོངས༌པ༌ སལ༌ཏེ༌ ཨིན༌པིན༌། ཨིན༌ནའང༌ གོ༌མ༌ ཏེ༌ཟུག༌ མེད༌པིན༌། 
MAT.19.9	ངའེ༌ ཁྱོ༌ཞ༌གུན༌ལ༌ ཟེར༌རད༌, ན༌མའེ༌ ཞན༌ཞིག༌ ཉམ༌པོ༌ ལུས༌བྲེལ༌ ཅོ༌ཅེས༌སི༌ ནས༌ལུག༌ མན༌པ༌, སུ༌ཞིག༌གི༌ ཁོ༌རང༌ངི༌ ན༌མ༌ ཅད༌ཏེ༌ ཞན༌ བུ༌མོ༌ཞིག༌ ཉམ༌པོ༌ ན༌མ༌ ཅོ༌ཅེས༌པོའེ༌ ཁོའེ༌ ལོག༌ཡེམ༌ ཅོས༌ཏེ༌ ཨིན༌ནོག༌།"
MAT.19.10	སློབ༌ཕྲུག༌གུན༌ནི༌ གཙོ༌བོ༌ ཡེ༌ཤུའ༌ ཞུས༌, "འོ༌ གལ༌ཏེས༌ ན༌མ༌ དང༌ མག༌པའེ༌ ནང༌ང༌ འི༌ཟུག༌ ནས༌ལུག༌ ཆ༌ན༌ ཏེ༌ནེ༌ ན༌མ༌ མ༌ཅོ༌ན༌ རྒྱལ༌ཅེས༌ རག༌།"
MAT.19.11	ཡེ༌ཤུའི༌ མོལས༌, "དཀོན༌མཆོག༌གི༌ བག༌མ༌ མ༌ཅོའ༌ དུག༌ཅེས༌སི༌ ཁྱུད༌པོ༌ སལ༌ལ༌ ཛད༌ཁན༌ནི༌ མི༌གུན༌ མན༌པ༌, འི༌ སླབ༌བྱའ༌ ཁའ༌ཆམས༌ས༌ལ༌ མི༌ཚང༌མ༌ ཐད༌ད༌ མ༌ནོག༌། 
MAT.19.12	སྤེར༌ན༌ མི༌ ཁ༌ཅིག༌གི༌ འི༌ རྒྱུན༌ཚན༌གུན༌ནི༌ ཕིའ༌ བག༌སྟོན༌ ཅོའ༌ མ༌ནོག༌། བུ༌ཚ༌ ཁ༌ཅིག༌ ནི༌ སྐྱེས༌པ༌ནེ༌ ཕར༌ལ༌ ཨ༌བ༌ རྒྱུར༌ཅེས༌སི༌ ཁྱུད༌ མེད༌པ༌, ཡང༌ ཁ༌ཅིག༌ག༌ མི༌གུན༌ནི༌ ཨ༌བ༌ རྒྱུར༌ཅེས༌སི༌ ཁྱུད༌པོ༌ མེད༌ཁན༌ ཅོས༌པ༌, ཡང༌ ཁ༌ཅིག༌གི༌ ནམ༌ཁའེ༌ རྒྱལ༌སྲིད༌ལ༌ ཞབ༌སྟོག༌ ཞུ༌ཅེས༌སི༌ ཕིའ༌, སུ༌ཞིག༌གི༌ འི༌ སླབ༌བྱ༌གུན༌ལ༌ དེན༌ཤེས༌ཏེ༌ དད༌པ༌ ཅོ༌ཐུབ༌ན༌ ཅོ༌ཤིག༌།"
MAT.19.13	ཏེ༌ནེ༌ གཙོ༌བོ༌ ཡེ༌ཤུའི༌ ཕྲུ༌གུ༌གུན༌ནི༌ གོའེ༌ཀ༌ ཆག༌ བོར༌ར༌ ཛད༌ཏེ༌ སྨོས༌ལམ༌ ཞུ༌ཅེས༌ལ༌ ཕ༌མ༌གུན༌ནི༌ ཕྲུ༌གུ༌ ཆུ༌ངུན༌གུན༌ ཁོང༌ ཡོད༌ས༌ ཁྲིད༌ཏེ༌ ཁྱོངས༌། ཨིན༌ནའང༌ ཁོང༌ངི༌ སློབ༌ཕྲུག༌གུན༌ནི༌ ཕྲུ༌གུ༌གུན༌ ཁྲིད༌ཏེ༌ ཁྱོང༌ཁན༌ནི༌ མི༌གུན༌ལ༌ ཁའ༌སྐྱེས༌།
MAT.19.14	གཙོ༌བོ༌ ཡེ༌ཤུའི༌ མོལས༌, "ཕྲུ༌གུ༌གུན༌ མ༌གག༌ག༌ ང༌ ཡོད༌ས༌ ཡོང༌ཅུག༌ ཅིའ༌ཟེར༌ན༌ ནམ༌ཁའེ༌ རྒྱལ༌སྲིད༌ ནི༌ འི༌ཙོགས༌སི༌ མི༌གུན༌ནི༌ ཕིའ༌ ཨིན༌།" 
MAT.19.15	ཏེ༌ ཕྲུ༌གུ༌གུན༌ནི༌ གོའེ༌ཀ༌ ཆག༌ བོར༌ར༌ ཛད༌ཏེ༌ བྱིན༌ལབས༌ སལ༌ལ༌ ཛདས༌། ཡང༌ གཙོ༌བོ༌ ཡེ༌ཤུ༌ ཏེ༌ཀ༌ནེ༌ སྐྱོདས༌།
MAT.19.16	མི༌ཞིག༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཞུས༌, "སློབ༌པོན༌ལེ༌, ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ངའེ༌ ལས༌ ཟང༌པོ༌ ཅི༌ཞིག༌ ཅོ༌?"
MAT.19.17	ཁོང༌ངི༌ ཏེ༌ མི༌བོའ༌ མོལས༌, "ཟང༌པོ༌ ཅི༌ ཨིན༌ ཟེར༌ཏེ༌ ངའ༌ ཅི༌ཕིའ༌ དྲིའད༌། དཀོན༌མཆོག༌ ཅིག༌པོ༌ མན༌པ༌ ཡང༌སུའང༌ ཟང༌པོ༌ མེད༌། གལ༌ཏེས༌ ཁྱོ༌རང༌ང༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ གོས༌ཨིན༌ སམ༌ན༌, ཏེ༌ནེ༌ ཁོང༌ངི༌ བཀའ༌རྒྱ༌གུན༌ སྲུང༌།"
MAT.19.18	"ཀ༌གུན༌?" ཏེ༌ མི༌བོའེ༌ ཞུས༌པ༌ གཙོ༌བོ༌ ཡེ༌ཤུའི༌ ལན༌ལ༌, "མི༌ མ༌སད༌, ཡང༌ ཞན༌མའེ༌ ཞིད༌མད༌ཞིག༌ ཉམ༌པོ༌ ལུས༌བྲེལ༌ མ༌ཅོ༌, མ༌རྐུ༌, ཁྲིམས༌ཁུང༌ང༌ ཟུན༌ མ༌ཏང༌, 
MAT.19.19	རང༌ངི༌ ཨ༌བ༌ དང༌ ཨ༌མ༌ ཉིས༌ཀོའ༌ རྩི༌ཝ༌ ཅོས༌, རང༌ དང༌ཙོགས༌སི༌ གཅེས༌པ༌ ཁྱིམ༌ཚེས༌པའང༌ ཅོས༌" མོལས༌།
MAT.19.20	ཞོན༌ནུའི༌ གཙོ༌བོ༌ ཡེ༌ཤུའ༌ ཞུས༌, "འི༌ ཚང༌མ༌ ངའེ༌ སྲུང༌ཨིན༌ ནང༌ ཡོད༌། ཨིན༌ནའང༌ འི༌བོ༌ མན༌པ༌ ཏ༌རུང༌ ཐེ༌བ༌ ངའེ༌ ཅི༌ ཅོ༌གོས༌།"
MAT.19.21	གཙོ༌བོ༌ ཡེ༌ཤུའི༌, "གལ༌ཏེས༌ ཁྱོ༌རང༌ ཛོམས༌པོ༌ཞིག༌ རྒྱུར༌དོད༌ ཡོད༌ན༌, སོང༌ ཡང༌ ནོར༌གུན༌ ཙོང༌ཏེ༌ ཉལ༌བ༌ཅན༌ ཚང༌མ༌ལ༌ བགོས༌ཏེ༌ ཏོང༌། ཏེ༌ནེ༌ ནམ༌ཁའེ༌ ནང༌ང༌ ཁྱོ༌རང༌ང༌ བང༌ཛོད༌ ཐོབ༌ཨིན༌། ཏེ༌ སྟིང༌ནེ༌ ང༌ ཉམ༌པོ༌ ཡོངས༌ཏེ༌ ངའེ༌ སློབ༌ཕྲུག༌ རྒྱུར༌" མོལས༌།
MAT.19.22	ཏེ༌བོ༌ ཚོར༌ར༌ཅིག༌, རྒྱུ༌ནོར༌ མང༌པོ༌ ཡོད༌ཅེས༌པོའེ༌ ཞས༌ཏེ༌ ཞོན༌ནུ༌བོའེ༌ སེམས༌ སྐྱོ༌མོ༌ སོང༌ ཡང༌ ཁོ༌ ཏེ༌ཀ༌ནེ༌ སང༌།
MAT.19.23	ཏེ༌ནེ༌ གཙོ༌བོ༌ ཡེ༌ཤུའི༌ སློབ༌ཕྲུག༌གུན༌ལ༌ མོལས༌, "ངའེ༌ དེན༌བ༌ ཟེར༌རད༌, མི༌ ཆུག༌པོ༌ཞིག༌ ནམ༌ཁའེ༌ རྒྱལ༌སྲིད༌དི༌ ནང༌ང༌ སླེབ༌ཅེས༌ ནི༌ མ༌ ཀགས༌པོ༌ ཨིན༌ནོག༌། 
MAT.19.24	ཡང༌སྐྱར༌ ངའེ༌ ཁྱོ༌ཞའ༌ ཟེར༌རད༌ ཆུག༌པོ༌ཞིག༌ ནམ༌ཁའེ༌ རྒྱལ༌སྲིད༌དི༌ ནང༌ང༌ སླེབ༌ཅེས༌སི༌ སང༌ རྔ༌བོང༌ཞིག༌ ཁབ༌བི༌ མིག༌གི༌ ནང༌ནེ༌ བིང༌ཅེས༌པོ༌ སླའ༌མོ༌ ཆེན༌།"
MAT.19.25	སློབ༌ཕྲུག༌གུན༌ནི༌ འི༌ སྐོར༌ལ༌ ཚོར༌ར༌ཅིག༌ མ༌ཧ༌ལས༌ཏེ༌, "ཏེ༌ནེ༌ སུའ༌ ཐར༌པ༌ ཐོབ༌ཨིན༌" ཞུས༌།
MAT.19.26	གཙོ༌བོ༌ ཡེ༌ཤུའི༌ སློབ༌ཕྲུག༌ ཚང༌མ༌ལ༌ ཟིགས༌ཨིན༌, "འི༌བོ༌ མི༌གུན༌ལ༌ ཅོ༌ མ༌ནེ༌ མི༌ཐུབ༌། ཨིན༌ནའང༌ དཀོན༌མཆོག༌ག༌ ཅི༌ཚང༌མ༌ ཛད༌ཐུབ༌བ༌ནོག༌" མོལས༌།
MAT.19.27	པི༌ཏྲར༌རི༌ ཡེ༌ཤུའ༌ ཟེརས༌, "ང༌ཞའ༌ ཅི༌ཚང༌མ༌ ཕངས༌ཏེ༌, ཉེ༌རང༌ ཉམ༌པོ༌ བྲངས༌ཏེ༌ ཡོངས༌པིན༌། ཏེ༌ནེ༌ ང༌ཞའ༌ སོལ༌རས༌ ཅི༌ ཐོབ༌བ༌ནོག༌?"
MAT.19.28	གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, ནམ༌ དཀོན༌མཆོག༌གི༌ འི༌ ཇིག༌རྟེན༌བོ༌ སོ༌མ༌ཞིག༌ ཅོའ༌ ཛད༌དུས༌, ཡང༌ མི༌རིགས༌སི༌བུ༌ ཟིར༌རྗིད༌ཅན༌ནི༌ ཁྲིས༌ལ༌ དུག༌ ཟ༌ནེ༌ ངའེ༌ སྟིང༌རང༌ནེ༌ བྲངས༌ཁན༌ ཁྱོ༌ཞའ༌ ཚང༌མའང༌ ཁྲིས༌ ཅུག༌ཉིས༌སི༌ཀ༌ དུག༌ཨིན༌, ཡང༌ ཨིས༌ར༌ཨེལ༌ལི༌ མི༌རིགས༌ ཅུག༌ཉིས༌སི༌ཀ༌ ཁྲིམས༌ཅད༌ ཏང༌ཨིན༌། 
MAT.19.29	ངའེ༌ ཏོན༌ལ༌ ཁང༌པ༌ ཡ༌ ཨ༌ཅོ༌ནོ༌ ཡ༌ ཨ༌ཅེ༌ ནོ༌མོ༌ ཡ༌ ཨ༌བ༌ ཨ༌མ༌ ཡ༌ ཕྲུ༌གུ༌ ཡ༌ ཞིང༌ ཕངས༌ཁན༌ ཚང༌མ༌ལ༌ ཏེ༌གུན༌ནི༌ རྒྱལ༌ཏབ༌ མ༌ཚད༌ ཐའ༌མེད༌པའེ༌ མི༌ཚེའང༌ ཐོབ༌ཨིན༌། 
MAT.19.30	དག༌ས༌ སྔུན༌མ༌ ཨིན༌ཁན༌ མང༌པོ༌ སྟིང༌མ༌ ཡང༌ དག༌ས༌ སྟིང༌མ༌ ཨིན༌ཁན༌ མང༌པོ༌ སྔུན༌མ༌ རྒྱུར༌ཨིན༌" མོལས༌།
MAT.20.1	ཡེ༌ཤུའི༌ ཏ༌རུང༌ངའང༌ མོལས༌, "ནམ༌ཁའེ༌ རྒྱལ༌སྲིད༌ ནི༌ རྒུན༌ཚས༌སི༌ ནང༌ང༌ ལས༌ ཅོ༌ཅེས༌སི༌ ཕིའ༌ ང༌ཏོག༌ ང༌མོ༌ནེ༌ ལ༌པ༌གུན༌ ཙལ༌ལ༌ བིང༌ཁན༌ནི༌ དག༌པོ༌ དང༌ཙོགས༌ཤིག༌ ཨིན༌། 
MAT.20.2	ལས༌ ཅོ༌ཁན༌ནི༌ ལ༌པ༌གུན༌ལ༌ མུལ༌ལི༌ པེ༌ནེ༌ ཅིག༌, ཀ༌བོ༌ ཉིན༌ལའ༌ ཨིན༌པིན༌ ཏང༌ཅེས༌ ཅོས༌ཏེ༌ རྒུན༌ཚས༌ལ༌ ལམ༌ཅུགས༌།"
MAT.20.3	"ཧ༌ལམ༌ ཆུ༌ཚོད༌ དགུ༌པ༌ཞིག༌གི༌ཀ༌ དག༌པོ༌ ཕི༌ལོག༌ག༌ བིང༌ཏེ༌ སོང༌པ༌, ཁྲོམས༌ལ༌ ལས༌སི༌ ཕིའ༌ སྲུངས༌ཏེ༌ དུག༌ཁན༌ ཞན༌མི༌ ཁ༌ཅིག༌ ཐོང༌ཏེ༌ 
MAT.20.4	ཁོའེ༌ ཏེ༌གུན༌ལ༌, 'ཁྱོ༌རང༌གུན༌ནའང༌ ངའེ༌ རྒུན༌ཚས༌སི༌ ནང༌ང༌ ལས༌ ཅོའ༌ སོང༌ཤིག༌། ལ༌ཆ༌ ཙམ༌ཤིག༌ འོས༌པ༌ ཡོད༌ནའང༌ ངའེ༌ ཏང༌ཨིན༌' ཟེརས༌། 
MAT.20.5	ཏེ༌ མི༌གུན༌ ལས༌ ཅོའ༌ལ༌ སོང༌། ཏེན༌ན༌ ཙོགས༌ལ༌ ཆུ༌ཚོད༌ ཅུག༌ཉིས༌ དང༌ སུམ༌པའེ༌ཀའང༌ དག༌པོ༌ ཕི༌ལོག༌ག༌ སོང༌ཏེ༌, ལས༌ ཅོ༌ཁན༌ནི༌ མི༌ མང༌ང༌ཞིག༌ ཁྲིད༌ཏེ༌ ཁྱོངས༌།"
MAT.20.6	"ཕི༌ཏོག༌ ཆུ༌ཚོད༌ ལྔ༌པའེ༌ཀ༌ ཡང༌སྐྱར༌ ཕི༌ལོག༌ག༌ བིང༌ཏེ༌ སོང༌། ཏེ༌རུ༌ ལས༌སི༌ ཕིའ༌ ཏ༌རུང༌ངའང༌ སྲུངས༌ཏེ༌ དུག༌ཁན༌ནི༌ ཞན༌ མི༌རིག༌ ཐོང༌པ༌ ཏེ༌གུན༌ལ༌ དྲིས༌, 'ཁྱོ༌ཞའ༌ ཚང༌མ༌ ཉི༌མ༌ ཚེ༌རེ༌ ལས༌ མ༌ཅོའ༌ འི༌ཀ༌ ཅི༌ ཅོའ༌ དུགས༌ཏེ༌ ཨིན༌།'"
MAT.20.7	"ཏེ༌ མི༌གུན༌ནི༌, 'མི༌ སུ༌ཞིག༌གིའང༌ ང༌ཞའ༌ ཚང༌མ༌ ལས༌ ཅོའ༌ལ༌ མ༌ཁྱེརས༌' ཟེརས༌།"
MAT.20.7	"རྒུན༌ཚས༌སི༌ དག༌པོའེ༌, 'ཁྱོ༌ཞ༌གུན༌ནའང༌ སོང༌ཏེ༌ ངའེ༌ རྒུན༌ཚས༌སི༌ཀ༌ ལས༌ ཅོ༌ཤིག༌' ཟེརས༌།"
MAT.20.8	"ཕི༌ཏོག༌ རྒུན༌ཚས༌སི༌ དག༌པོའེ༌ ཆག༌ཛོད༌ལ༌, 'ལ༌པ༌ ཚང༌མ༌ལ༌ བོད༌ཏེ༌ སྟིང༌ཇུག༌ག༌ ཡོང༌ཁན༌ ཚང༌མ༌ནེ༌ གོ༌ཟུག༌ ཅོས༌ཏེ༌ གོ༌མ༌ ཙུགས༌པ༌ལ༌ ཁོང༌རང༌གུན༌ནི༌ ལ༌ཆ༌ ཏོང༌' ཟེརས༌། 
MAT.20.9	ཆུ༌ཚོད༌ ལྔ༌པའེ༌ཀ༌ ལས༌ ཅོ༌ཁན༌ ཚང༌མ༌ལ༌ ཉི༌མ༌ ཅིག༌གི༌ ལ༌ཆ༌ ཐོབ༌ པ༌སང༌ 
MAT.20.10	ང༌ཏོག༌ ང༌མོ༌ནེ༌ ཕར༌ལ༌ ལས༌ ཅོ༌ཁན༌གུན༌ནི༌ ལ༌ཆའ༌ ལེན༌ཅེས༌སི༌ དུས༌ སླེབ༌བ༌དང༌ ཞན༌གུན༌ནི༌ སང༌ཏ༌ ང༌ཞ༌གུན༌ལ༌ མང༌ང༌ ལ༌ཆའ༌ ཐོབ༌བ༌ནོག༌ སམ༌། ཨིན༌ནའང༌ ཁོང༌གུན༌ལའང༌ ཉི༌མ༌ ཅིག༌གི༌ ཉིན༌ལ༌ མ༌ནེ༌ མ༌ཐོབ༌། 
MAT.20.11	ལ༌ཆའ༌ ཐོབ༌པ༌ཅིག༌ ཁོང༌གུན༌ནི༌ དག༌པོའ༌ རྒྱབ༌གལ༌ ཅོས༌ཏེ༌ བུག༌ཨིན༌ཞིག༌ ཟེརས༌། 
MAT.20.12	'ཆུ༌ཚོད༌ ཅིག༌ མ༌ནེ༌ ལས༌ མ༌ཅོ༌ཁན༌གུན༌ལའང༌ ཉེ༌རང༌ངི༌ ང༌ཞའ༌, ཉི༌མ༌ ཚེ༌རེ༌ ཉི༌མའེ༌ ཚད༌དི༌ ནང༌ང༌ ནགས༌ ཐོང༌ཨིན༌ ལས༌ ཅོ༌ཁན༌གུན༌ ཙོགས༌སི༌ ལ༌ཆའ༌ ཏངས༌།'"
MAT.20.13	"ཁོའེ༌ ཏེ༌ ལས༌མི༌ ཅིག༌ག༌ ཟེརས༌, 'ཛ༌འོ༌ལེ༌, ངའེ༌ ཁྱོ༌རང༌ང༌ མི༌འོས༌པ༌ཞིག༌ ནི༌ མ༌ཅོས༌པིན༌། ཉིན༌ལ༌ ཏང༌ཅེས༌སི༌ ང༌དང༌ ཉིས༌ཀོའེ༌ ཁའ༌ཆམས༌ཏེ༌ མན༌པིན༌ན༌? 
MAT.20.14	ཁྱོ༌རང༌ངི༌ ཉིན༌ལ༌ ཁུར༌ཏེ༌ སོང༌། སྟིང༌ནེ༌ ཡོང༌ཁན༌ནི༌ མི༌གུན༌ལའང༌ ཁྱོ༌རང༌ དང༌ དྲན༌དྲ༌ ལ༌ཆ༌ ཏང༌ཉིན༌རག༌། 
MAT.20.15	ངའེ༌ ང༌རི༌ ནོར༌ལ༌ ཅི༌ ཅོ༌ནའང༌ མི༌ཆོག༌ག༌? ཡ༌ ང༌ སེམས༌ ཆེན༌མོ༌ཞིག༌ ཨིན༌ པ༌སང༌ ཚིག༌ཅེས༌ ཡོང༌ང༌ རག༌ག༌?' ཟེརས༌"
MAT.20.16	"ཏེན༌ན༌ ཙོགས༌ལ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ སྟིང༌མ༌གུན༌ སྔན༌མ༌ དང༌ སྔན༌མ༌གུན༌ སྟིང༌མ༌ རྒྱུར༌ཨིན༌" མོལས༌།
MAT.20.17	གཙོ༌བོ༌ ཡེ༌ཤུ༌ ཡེ༌རུ༌ཤ༌ལེམ༌མ༌ སྐྱོད༌ཨིན༌ ཡོད༌དུས༌ ལམ༌མ༌ སློབ༌ཕྲུག༌ ཅུག༌ཉིས༌གུན༌ མི༌མེད༌ས༌ཞིག༌ག༌ ཁྲིད༌ཏེ༌ ཁྱེར༌ཏེ༌ མོལས༌། 
MAT.20.18	"ཉོན༌ཤིག༌, ང༌དང༌གུན༌ ཡེ༌རུ༌ཤ༌ལེམ༌མ༌ ཆ༌ཅེས༌ ཨིན༌ནོག༌། མི༌རིགས༌སི༌བུ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ལག༌ག༌ སྟད༌ཏེ༌, སད༌ཅེས༌སི༌ ཕིའ༌ ཁྲིམས༌ཅད༌ཨིན༌། 
MAT.20.19	ཏེ༌ནེ༌ ཁོང༌གུན༌ནི༌ མི༌རིགས༌སི༌བུ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ ཁྲེལ༌བ༌ སྟན༌ཅེས༌ དང༌ རྟལ༌ལྕག༌ རྒྱབ༌ཅེས༌ དང༌ རྐྱང༌ཤིང༌ངི༌ཀ༌ རྐྱང༌ཏེ༌ སད༌ཅེས༌ལ༌ སྟད༌ཨིན༌། ཡང༌ ཞག༌ སུམ༌པའེ༌ ཞག༌ག༌ མི༌རིགས༌སི༌བུ༌ སོན༌ཏེའ༌ ལངས༌ཤུག༌ག༌ ཛད༌ཨིན༌" མོལས༌།
MAT.20.20	ཏེ༌ནེ༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཉིས༌ཀོ༌ ཁོང༌ངི༌ ཨ༌མ༌ ཉམ༌པོ༌ གཙོ༌བོ༌ ཡེ༌ཤུའི༌ སྐུ༌དུན༌ལ༌ ཡོངས༌ཏེ༌, ཨ༌མའེ༌ པིག༌དོང༌ ཙུགས༌ཏེ༌, "ངའེ༌ ཞུ༌ཝ༌བོ༌ སན༌ན༌ ཛད༌ལེ༌" ཞུས༌།
MAT.20.21	ཡེ༌ཤུའི༌ ཨ༌མ༌བོའ༌ མོལས༌, "ཉེ༌རང༌ང༌ ཅི༌ གོས༌སད༌?"
MAT.20.21	ཨ༌མའེ༌, "ངའེ༌ བུ༌ཚ༌ ཉིས༌ཀོ༌ ཉེ༌རང༌ངི༌ རྒྱལ༌སྲིད༌དི༌ ནང༌ང༌ ཅིག༌ ཉེ༌རང༌ངི༌ ཕྱགས༌ ཡས༌པ༌ དང༌ ཡང༌ ཅིག༌ ཕྱགས༌ ཡོན༌ལ༌ དུག༌ ཅུག༌ག༌ ཛད༌" ཞུས༌།
MAT.20.22	ཡེ༌ཤུའི༌ ལན༌ལ༌, "ཁྱོ༌ཞའེ༌ ཅི༌ ཞུ༌ཝ༌ ཕུལ༌ཏེ༌ ཨིན༌ ཧ༌མ༌གོའ༌ ཨིན༌ནོག༌། ང༌ ཐུང༌ཅེས༌ཅན༌ནི༌ སྡུག༌སྔལ༌ལི༌ ཀོ༌རེ༌བོ༌ ཁྱོ༌ཞའེ༌ ཐུང༌ཉན༌ཅེས༌ རག༌ག༌?" མོལས༌།
MAT.20.22	ཁོང༌ ཉིས༌ཀོའེ༌, "ཐུང༌ ཉན༌ཅེས༌རག༌" ཟེར༌།
MAT.20.23	གཙོ༌བོ༌ ཡེ༌ཤུའི༌ ཁོང༌གུན༌ལ༌, "ངའེ༌ སྡུག༌སྔལ༌ལི༌ ཀོ༌རེ༌ ནང༌ནེ༌ ཁྱོ༌ཞ༌གུན༌ ཏན༌ཏན༌ ཐུང༌ཨིན༌, ཨིན༌ནའང༌ ངའེ༌ ཡས༌པ༌ དང༌ ཡོ༌མའེ༌ཀ༌ དུག༌ཅུག༌ཅེས༌སི༌ ཝང༌བོ༌ ངའ༌ མེད༌། ངའེ༌ ཡབ༌བི༌ འི༌ ནས༌ས༌ ཉིས༌ཀོ༌ སུའ༌ སལ༌ཅེས༌ཨིན༌ སྔུན༌ལ༌ ཐག༌ཅད༌ད༌ ཛད༌ཏེ༌ ཡོད༌" མོལས༌།
MAT.20.24	སློབ༌ཕྲུག༌ ཅུའི༌ ཏེ༌བོ༌ ཚོར༌ར༌ཅིག༌, ཁོང༌ ཚང༌མའ༌ ཡ༌ཀོབ༌ དང༌ ཡོ༌ཧཱ༌ནན༌ནི༌ཀ༌ སྲོ༌ ཡོངས༌། 
MAT.20.25	གཙོ༌བོ༌ ཡེ༌ཤུའི༌ ཁོང༌ ཚང༌མ༌ ཉམ༌པོ༌ བོད༌ད༌ ཛད༌ཏེ༌, "ཁྱོ༌ཞ༌གུན༌ལ༌ རྒྱུས༌མེད༌ད༌? ཡ༌ཧུ༌དཱ༌པ༌ མན༌ཁན༌གུན༌ནི༌ རྒྱལ༌པོའེ༌ མི༌གུན༌ལ༌ སྙིང༌རྗེ༌ མེད༌པ༌ ཝང༌སྲུལ༌ལ༌ ཐད༌ད༌ནོག༌། ཡང༌ ཏེ༌ རྒྱལ༌པོའེ༌ ཀའ༌ལོན༌གུན༌ནི༌ ཏེ༌ ཡུལ༌ལི༌ མི༌གུན༌ རང༌ངི༌ རྐང༌པའེ༌ ཡོག༌ག༌ བོར༌ཏེ༌ ཝང༌སྲུལ༌ལ༌ནོག༌། 
MAT.20.26	ཁྱོ༌ཞའེ༌ ནང༌ང༌ ཏེ༌ཙོགས༌ ཡོང༌ མ༌གོས༌། གལ༌ཏེས༌ སུ༌ཞིག༌ ཆེན༌མོ༌ རྒྱུར༌དོད༌ ཡོད༌ན༌, ཁྱོ༌ཞའ༌ ཞན༌མ༌གུན༌ནི༌ ཡོག༌པོ༌ རྒྱུར༌གོས༌། 
MAT.20.27	ཡང༌ ཚང༌མའེ༌སང༌ ཁག༌ཅན༌ རྒྱུར༌དོད༌ ཡོད༌ཁན༌གུན༌ ཞན༌མ༌ ཚང༌མའེ༌ ཡོག༌པོ༌ རྒྱུར༌གོས༌། 
MAT.20.28	ཀ༌ཟུག༌གི༌ མི༌རིགས༌སི༌བུ༌ ཞབ༌སྟོག༌ ལེན༌ན༌ལ༌ མ༌ཡོང༌ང༌ ཞབ༌སྟོག༌ ཞུའ༌ལ༌ ཡོངས༌པིན༌, མ༌ཚད༌ མི༌ མང༌པོའེ༌ སྲོག༌གི༌ ཚབས༌ལ༌ རང༌སྲོག༌ ཏང༌ང༌ ཡོངས༌ཏེ༌ ཨིན༌" མོལས༌།
MAT.20.29	ཡེ༌རི༌ཀོ༌ གྲོང༌ཁྱེར༌ནེ༌ གཙོ༌བོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ བིང༌ཏེ༌ སྐྱོད༌ ཟ༌ནེ༌, མི༌ཚོགས༌ ཆེན༌མོ༌ཞིག༌ ཁོང༌ངི༌ སྟིང༌རང༌ནེ༌ ཡོངས༌། 
MAT.20.30	ལམ༌མི༌ ཐའ༌མའེ༌ཀ༌ ཡོད༌ཁན༌ནི༌ ཞ༌ར༌ ཉིས༌སི༌ ཡེ༌ཤུ༌ སྐྱོད༌ཨིན༌ ཡོད༌ཁན༌བོ༌ ཚོར༌ཏེ༌, ཀུ༌ཅོ༌ ཏང༌ཨིན༌ ཟེརས༌, "གཙོ༌བོ༌, རྒྱལ༌པོ༌ དཱ༌བིད༌དི༌ ཕོར༌རྒྱུད༌
MAT.20.31	མི༌མངས༌གུན༌ནི༌ ཏེ༌ ཞ༌ར༌ ཉིས༌ཀོའ༌ "ཅུབ༌ཅོད༌" ཟེར༌ཏེ༌ ཁའ༌སྐྱེ༌།
MAT.20.31	ཨིན༌ནའང༌ ཏེ༌ ཞ༌ར༌ ཉིས༌ཀོའེ༌ མང༌ང༌ ཀུ༌ཅོ༌ ཏངས༌ཏེ༌, "རྒྱལ༌པོ༌ དཱ༌བིད༌དི༌ ཕོར༌རྒྱུད༌ལེ༌, ང༌ཞའང༌ སྙིང༌རྗེ༌ ཛད༌དའང༌" ཞུས༌།
MAT.20.32	གཙོ༌བོ༌ ཡེ༌ཤུ༌ མ༌གྲུལ༌ལ༌ ཞུགས༌ཏེ༌, ཞ༌ར༌ ཉིས༌ཀོའ༌ བོད༌ད༌ ཛདས༌, "ངའེ༌ ཁྱོ༌ཞའ༌ ཉིས༌ཀོའ༌ ཅི༌ ཅོ༌?" མོལས༌།
MAT.20.33	"གཙོ༌བོ༌ལེ༌, ང༌ཞའེ༌ མིག༌ནེ༌ ཐོང༌ ཅུག༌ག༌ ཛད༌དའང༌" ཟེརས༌། 
MAT.20.34	ཡེ༌ཤུའ༌ ཁོང༌ངི༌ཀ༌ སྙིང༌རྗེ༌ སྐྱེའ༌ ཛད༌ཏེ༌ ཁོང༌གུན༌ནི༌ མིག༌གི༌ཀ༌ ཆག༌ བོར༌ར༌ཅིག༌, ཁོང༌གུན༌ལ༌ ཐོང༌ཐུབ༌ ཡང༌ ཁོང༌གུན༌ ཡེ༌ཤུའི༌ སྟིང༌རང༌ནེ༌ སོང༌།
MAT.21.1	ཡེ༌རུ༌ཤ༌ལེམ༌མི༌ རྒྱལ༌སའེ༌ ཉེ༌མོའ༌ ཨོ༌ལིཝ༌ཝི༌ རི༌ཀ༌
MAT.21.2	ཁོང༌ངི༌ ཏེ༌ ཉིས༌ཀོའ༌ མོལས༌, "འ༌ གྲོང༌ཁྱེར༌རི༌ ནང༌ང༌ སོང༌ཤིག༌། ཏེ༌རུ༌ སླེབ༌བ༌ཅིག༌ བུང༌བུ༌ཞིག༌ ཁོ༌རང༌ངི༌ བོང༌སར༌ ཉམ༌པོ༌ ཏགས༌ཏེ༌ ཡོང༌ཅེན༌། ཏེ༌གུན༌ ཀྲོལ༌ཏེ༌ ང༌ ཡོད༌ས༌ ཁྲིད༌ཏེ༌ ཁྱོང༌ཤིག༌། 
MAT.21.3	གལ༌ཏེས༌ སུ༌ཞིག༌གི༌ ཅི༌ ཅོའད༌ ཟེར༌ན༌, གཙོ༌བོའ༌ གོས༌དུག༌ ཟེར༌། ཁོའེ༌ ཏེན༌ན༌མལ༌ལ༌ ཁྱེར༌ ཅུག༌ག༌ནོག༌།"
MAT.21.4	སྔུན༌དུས༌ལ༌ དཀོན༌མཆོག༌གི༌ ལུང༌སྟོན༌པ༌ རྒྱུད༌ཏེ༌ མོལ༌ཁན༌ ཚང༌མ༌ དྲན༌དྲ༌ གྲུབ༌ཅེས༌སི༌ ཕིའ༌, འི༌ ཚང༌མ༌ བྱུངས༌ཏེ༌ ཨིན༌ནོག༌,
MAT.21.5	"ཡེ༌རུ༌ཤ༌ལེམ༌པ༌གུན༌ལ༌
MAT.21.5	ལྟོས༌སའང༌ ཁྱོ༌ཞའེ༌ རྒྱལ༌པོ༌ ཁྱོ༌ཞའ༌ ཡོད༌ས༌ སྐྱོད༌ད༌ལ༌།
MAT.21.5	ཁོང༌ ནི༌ མ༌ ཉམ༌ཤུང༌ཞིག༌ དུག༌།
MAT.21.5	ལྟོས༌སའང༌ ཁོང༌ བོང༌སར༌རི༌ཀ༌ ཞོན༌ཏེ༌ སྐྱོད༌ད༌ལ༌།"
MAT.21.6	སློབ༌ཕྲུག༌གུན༌ སོང༌ཏེ༌ གཙོ༌བོ༌ ཡེ༌ཤུའི༌ བཀའ༌ སལ༌ཁན༌ ནང༌ཞིན༌ ཅོས༌། 
MAT.21.7	ཁོང༌གུན༌ནི༌ བུང༌བུ༌ དང༌ བོང༌སར༌ ཉིས༌ཀོ༌ ཁྲིད༌ཏེ༌ ཁྱོངས༌ ཡང༌ ཁོང༌རང༌ངི༌ ཀོས༌ལག༌ གཙོ༌བོ༌ ཡེ༌ཤུ༌ ཞུགས༌ཤེས༌སི༌ ཕིའ༌ ཏེ༌གུན༌ནི༌ཀ༌ སྡདས༌། གཙོ༌བོ༌ ཡེ༌ཤུ༌ བོང༌སར༌རི༌ཀ༌ ཆིབས༌།
MAT.21.8	མི༌ མང༌པོ༌ཞིག༌གི༌ རང༌རང༌ངི༌ ཀོས༌ལག༌ ཕུད༌ཏེ༌ ཕེབས༌ལམ༌མ༌ ཏིང༌ཨིན༌ ཡོད༌ ཟ༌ནེ༌ ཞན༌མ༌ མི༌གུན༌ནི༌ ལྕང༌མའེ༌ ཀ༌ནེ༌ ལོ༌མ༌ཅན༌ནི༌ ཡལ༌ག༌ ཅད༌ཏེ༌ གཙོ༌བོའེ༌ ཕེབས༌ལམ༌མ༌ ཏིངས༌། 
MAT.21.9	གཙོ༌བོ༌ ཡེ༌ཤུའི༌ རྒྱབ༌དུན༌ལ༌ ཡོད༌ཁན༌ནི༌ མི༌མངས༌གུན༌ནི༌ ཀུ༌ཅོ༌ ཏངས༌ཏེ༌ འི༌ཟུག༌ ཟེརས༌,
MAT.21.9	"རྒྱལ༌པོ༌ དཱ༌བིད༌དི༌ ཕོར༌རྒྱུད༌
MAT.21.9	དཀོན༌མཆོག༌ག༌ སྟོད༌པ༌ ཕུལ༌ཤིག༌།
MAT.21.9	གཙོ༌བོ༌ དཀོན༌མཆོག༌གི༌ ཚན༌ནི༌ ཝང༌ངི༌ ནང༌ང༌ སྐྱོད༌ཁན༌ལ༌ ཀྲའ༌ཤིས༌།
MAT.21.9	ནམ༌ཁའེ༌ ཐོ༌ཤོག༌ག༌ ཞུགས༌ཁན༌ དཀོན༌མཆོག༌ག༌ སྟོད༌པ༌ ཕུལ༌ཤིག༌།"
MAT.21.10	ཡེ༌རུ༌ཤ༌ལེམ༌མི༌ ནང༌ང༌ སྐྱོད༌ད༌ཅིག༌, རྒྱལ༌སའེ༌ ནང༌ང༌ ཧི༌ལིངས༌ ཤོར༌ ཡང༌ མི༌གུན༌ནི༌, "འི༌ མི༌བོ༌ སུ༌ ཨིན༌ནོག༌" ཟེར༌ཏེ༌ ཅིག༌ དང༌ ཅིག༌ག༌ དྲིས༌།
MAT.21.11	གཙོ༌བོ༌ ཡེ༌ཤུ༌ ཉམ༌པོ༌ ཡོད༌ཁན༌ནི༌ མི༌ཚོགས༌སི༌ ལན༌ལ༌, "ཁོང༌ ནི༌ ལུང༌སྟོན༌པ༌ ཡེ༌ཤུ༌ གཱ༌ལིལ༌ལིའི༌ ཡུལ༌ ན༌ཙ༌རེད༌ནེ༌ ཨིན༌ནོག༌" ཟེརས༌།
MAT.21.12	ཡེ༌ཤུ༌ ཆོད༌ཁང༌ང༌ སྐྱོདས༌། ཏེ༌རུ༌ ཉོབ༌ཚོང༌ ཏང༌ཁན༌ ཚང༌མ༌ ཕི༌ལོག༌ག༌ ཕིངས༌ཏེ༌, པེ༌ནེ༌ ཞེབ༌ཁན༌ནི༌ ཅོག༌ཙེ༌ དང༌ ཕུར༌གོན༌ ཚོང༌ཁན༌ནི༌ ཀུར༌སི༌ ཚང༌མ༌ ལོག༌ག༌ ཛདས༌། 
MAT.21.13	ཡེ༌ཤུའི༌ མོལས༌, "དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ འི༌ཟུག༌གི༌ མོལ༌ལ༌ ཛད༌ཏེ༌ ཨིན༌ནོག༌, 'ངའེ༌ ཁང༌པའ༌ སྨོས༌ལམ༌ ཞུས༌སི༌ ཁང༌པ༌ ཟེར༌ཨིན༌།' ཨིན༌ནའང༌ ཁྱོ༌ཞ༌གུན༌ནི༌ ཅག༌པའེ༌ ཚངས༌ ཙོགས༌ ཅོས༌ཏེ༌ དུག༌།"
MAT.21.14	ཞ༌ར༌ དང༌ ཞ༌འོ༌ གུན༌ ཆོད༌ཁང༌ངི༌ ནང༌ང༌ ཡེ༌ཤུའི༌ སྐུ༌དུན༌ལ༌ ཡོངས༌པ༌ ཁོང༌ངི༌ ཏེ༌ མི༌གུན༌ ཕན༌ཅུག༌ག༌ ཛདས༌། 
MAT.21.15	ཨིན༌ནའང༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌ ཏེ༌ ཧ༌ལས༌སི༌ ཛད༌པ༌ ཡང༌ ཕྲུ༌གུ༌གུན༌ནི༌ ཆོད༌ཁང༌ངི༌ ནང༌ང༌ ཀུ༌ཅོ༌ ཏང༌ཨིན༌, "རྒྱལ༌པོ༌ དཱ༌བིད༌དི༌ ཕོར༌རྒྱུད༌, སྐྱོད༌ཅེས༌སི༌ ཕིའ༌ དཀོན༌མཆོག༌ག༌ སྟོད༌པ༌ ཕུལ༌ཤིག༌" ཟེར༌ཨིན༌ ཐོང༌པ༌, ཁོང༌གུན༌ལ༌ མ༌སྲན༌ཏྲེ༌ སྲོ༌ ཡོངས༌།
MAT.21.16	ཁོང༌གུན༌ནི༌ གཙོ༌བོ༌ ཡེ༌ཤུའ༌ དྲིས༌, "ཁྱོ༌རང༌ང༌ ཚོར༌ར༌། འི༌ ཕྲུ༌གུ༌གུན༌ནི༌ ཅི༌ ཟེར༌ར༌རག༌?"
MAT.21.16	ཡེ༌ཤུའི༌ ལན༌ལ༌, "ཚོར༌། ཁྱོ༌རང༌གུན༌ནི༌ དམ༌པའེ༌ སུང༌རབས༌སི༌ ནང༌ང༌ འི༌ བྲིས༌ཏེ༌ ཡོད༌ཁན༌གུན༌ མ༌སིལ༌པིན༌ན༌? 'དཀོན༌མཆོག༌གི༌ ཁོང༌རང༌ང༌ སྟོད༌པ༌ ཕུལ༌ཅེས༌ལ༌ ཕྲུ༌གུ༌ ཆུ༌ངུན༌ དང༌ ཆེན༌མོ༌ གུན༌ ལྡམ༌མ༌ ཛད༌ཏེ༌ ཨིན༌ནོག༌།'" 
MAT.21.17	ཏེ༌ སྟིང༌ནེ༌ གཙོ༌བོ༌ ཡེ༌ཤུ༌ བེད༌ཐཱ༌ནི༌ གྲོང༌ཁྱེར༌ལ༌ སྐྱོདས༌ ཡང༌ ཏེ༌ ཚན༌བོ༌ ཏེ༌རུ༌ ཞུགས༌།
MAT.21.18	ང༌ཏོག༌ ང༌མོ༌ རྒྱལ༌ས༌ ལོགས༌ཏེ༌ སྐྱོད༌ཨིན༌ ཡོད༌ ཟ༌ནེ༌ ལམ༌མ༌ ཡེ༌ཤུ༌ རིམས༌། 
MAT.21.19	ལམ༌བར༌ལ༌ ཁོང༌ངི༌ ཕིག༌ ཟེར༌ཁན༌ནི༌ ཁ༌ཟས༌སི༌ ལྕང༌མ༌ཞིག༌ ཟིགས༌། ཁོང༌ ཏེ༌ ལྕང༌མ༌ ཡོད༌ས༌ སྐྱོད༌ཏེ༌ ལོ༌མ༌ མ༌ནེ༌ ཞན༌ཅང༌ མ༌ཟིགས༌པ༌ ཁོང༌ངི༌ ཏེ༌ ལྕང༌མའ༌, "ཏ༌ནེ༌ཕར༌ལ༌ ཁྱོ༌རང༌ང༌ བྲས༌བུ༌ མ༌ཆགས༌ཤིག༌" མོལས༌། ཏེན༌ན༌མལ༌ལ༌ ཏེ༌ ཁ༌ཟས༌སི༌ ལྕང༌མ༌བོ༌ སྐམས༌།
MAT.21.20	སློབ༌ཕྲུག༌གུན༌ནི༌ ཕིག༌གི༌ ཁ༌ཟས༌སི༌ ལྕང༌མ༌ སྐམས༌ས༌ལ༌ ཐོང༌ཏེ༌ ཧ༌ལས༌ཏེ༌, གཙོ༌བོ༌ ཡེ༌ཤུའ༌ དྲིས༌, "ཕིག༌གི༌ ལྕང༌མ༌བོ༌ འི༌ཟུག༌ གྱོགས༌པ༌ ཀ༌ཟུག༌གི༌ སྐམས༌ཏེ༌ ཨིན༌ནོག༌?"
MAT.21.21	ལན༌ལ༌ གཙོ༌བོ༌ ཡེ༌ཤུའི༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, གལ༌ཏེས༌ ཐེ༌ཚོམས༌ མེད༌པ༌ དཀོན༌མཆོག༌ག༌ དད༌པ༌ ཅོ༌ན༌, ངའེ༌ འི༌ ཕིག༌གི༌ ལྕང༌མའ༌ ཅོ༌ཁན༌ནི༌ ཧ༌ལས༌ཤེས༌སི༌ ཛད༌པ༌ ཅིག༌པོ༌ མན༌པ༌ ཁྱོ༌ཞའེ༌ འི༌ རི༌བོའ༌ ལངས༌ཏེ༌ རྒྱ༌ཚོའེ༌ ནང༌ང༌ སོང༌ ཟེར༌ན༌ ཆེན༌། 
MAT.21.22	གལ༌ཏེས༌ ཁྱོ༌ཞའེ༌ དཀོན༌མཆོག༌གི༌ཀ༌ དད༌པ༌ ཅོས༌ཏེ༌, སྨོས༌ལམ༌མི༌ ནང༌ང༌ ཅི༌ཞིག༌ ཞུ༌ནའང༌ ཁྱོ༌ཞ༌གུན༌ལ༌ ཐོབ༌བ༌ནོག༌" མོལས༌།
MAT.21.23	གཙོ༌བོ༌ ཡེ༌ཤུའི༌ ཆོད༌ཁང༌ངི༌ ནང༌ང༌ སྐྱོད༌ཏེ༌ སླབ༌བྱ༌ སལ༌ཨིན༌ ཡོད༌དུས༌, བླ༌མ༌ འུ༌སྐྱོང༌ དང༌ མི༌ འུ༌སྐྱོང༌ གུན༌ ཡོངས༌ཏེ༌, "ཀ༌ ཝང༌ རྒྱུད༌ཏེ༌ ཁྱོ༌རང༌ངི༌ འི༌ ཚང༌མ༌ ཅོའད༌ ཡང༌ སུའི༌ ཁྱོ༌རང༌ང༌ འི༌ ཝང༌བོ༌ ཏངས༌?" ཟེར༌ཏེ༌ དྲིས༌།
MAT.21.24	ཡེ༌ཤུའི༌ ཁོང༌གུན༌ནི༌ ལན༌ལ༌, "ངའེ༌ ཁྱོ༌ཞ༌གུན༌ལ༌ དྲི༌ཝ༌ཞིག༌ དྲི༌ཨིན༌། གལ༌ཏེས༌ ཁྱོ༌ཞའེ༌ ལན༌ཏང༌ན༌, ངེའང༌ ཀ༌ ཝང༌བོ༌ རྒྱུད༌ཏེ༌ འི༌ ཚང༌མ༌ ཅོའད༌ ཏེ༌བོ༌ ཤད༌ཨིན༌། 
MAT.21.25	ཡོ༌ཧཱ༌ནན༌ལ༌ ཁྲུས༌སལ༌ཅེས༌སི༌ ཝང༌ ཀ༌ནེ༌ ཐོབ༌ཏེ༌ ཨིན༌ནོག༌? དཀོན༌མཆོག༌གི༌ ཆོགས༌ནེ༌ ཐོབ༌ཏེ༌ ཨིན༌ནོག༌ག༌ ཡ༌ མི༌ནེ༌ ཐོབ༌ཏེ༌ ཨིན༌ནོག༌?" མོལས༌།
MAT.21.25	ཁོང༌གུན༌ནི༌ ཅིག༌ དང༌ ཅིག༌གི༌ ནང༌ང༌ གྲོལ༌དུར༌ ཅོས༌ཏེ༌, "དཀོན༌མཆོག༌ནེ༌ ཟེར༌ན༌ ནི༌ ཁྱོ༌རང༌གུན༌ནི༌ ཁོང༌ང༌ ཅི༌ཕིའ༌ ཨིད༌ མ༌ཤེས༌ ཟེར༌སྲིད༌ཅེས༌ ཨིན༌ནོག༌ 
MAT.21.26	ཨིན༌ནའང༌ གལ༌ཏེས༌ མི༌ནེ༌ ཐོབ༌ཏེ༌ ཨིན༌ནོག༌ ཟེར༌ན༌, མི༌གུན༌ལ༌ ཇིགས༌ས༌རག༌། ཏེ༌གུན༌ནི༌ ཡོ༌ཧཱ༌ནན༌ལ༌ ལུང༌སྟོན༌པ༌ཞིག༌ རྩིས༌པ༌ ཁོང༌གུན༌ནི༌ ཧི༌ལིངས༌ ཕིང༌སྲིད༌ཅེས༌ ཨིན༌ནོག༌" ཟེརས༌། 
MAT.21.27	ཏེ༌བོའེ༌ཕིའ༌ ཁོང༌གུན༌ནི༌ ཡེ༌ཤུའ༌ ལན༌ཏངས༌, "ང༌ཞའ༌ ཡོ༌ཧཱ༌ནན༌ལ༌ ཝང༌བོ༌ ཀ༌ནེ༌ ཐོབ༌ ཅའང༌ རྒྱུས༌མེད༌།"
MAT.21.27	ཡེ༌ཤུའི༌ ཁོང༌གུན༌ལ༌ མོལས༌, "ཏེ༌ནེ༌ འི༌ ལས༌ ཚང༌མ༌ ཅོ༌ཅེས༌ལ༌ ངའ༌ ཝང༌བོ༌ ཀ༌ནེ༌ ཐོབ༌ ངེའང༌ མི༌ཤད༌།"
MAT.21.28	ཡེ༌ཤུའི༌ ཏ༌རུང༌ངའང༌ མོལས༌, "ཁྱོ༌ཞའེ༌ འི༌བོའེ༌ སྐོར༌ལ༌ ཅི༌ སམ༌མ༌རག༌། མི༌ཞིག༌ག༌ བུ༌ཚ༌ ཉིས༌ ཡོད༌ཀྱག༌། ཁོ༌ བུ༌ཚ༌ ཆེན༌མོ༌བོ༌ ཡོད༌ས༌ སོང༌ཏེ༌ ཟེརས༌, 'བུ༌ཚ༌ ཁྱོ༌རང༌ དི༌རིང༌ རྒུན༌ཚས༌སི༌ ནང༌ང༌ ལས༌ ཅོའ༌ལ༌ སོང༌།'" 
MAT.21.29	ཏེ༌ ཕྲུ༌གུ༌ ཆེན༌མོ༌བོའེ༌, "ང༌ ཆ༌མེད༌" ཟེརས༌། ཨིན༌ནའང༌ སྟིང༌ནེ༌ སེམ༌བ༌ རྒྱུར༌ཏེ༌ ལས༌ ཅོའ༌ སོང༌། 
MAT.21.30	ཏེ༌ སྟིང༌ནེ༌ ཨ༌བ༌ བུ༌ཚ༌ ཆུ༌ངུན༌ ཡོད༌ས༌ སོང༌ཏེ༌ ཏེན༌ན༌ ཙོགས༌ ཟེར༌པ༌ "ཆེན༌ ཨ༌བ༌ལེ༌" ཟེརས༌ ཨིན༌ནའང༌ ཁོ༌ མ༌སོང༌།
MAT.21.31	ཁོང༌ ཉིས༌ཀོའེ༌ ནང༌ནེ༌ ཨ༌བ༌ལེ༌ དོད༌པ༌ ནང༌ཞིན༌ སུའི༌ ཅོས༌?" མོལས༌།
MAT.21.31	ཁོང༌གུན༌ནི༌ ཟེརས༌, "བུ༌ཚ༌ ཆེན༌མོའེ༌།"
MAT.21.31	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྲལ༌ནེན༌ཁན༌ དང༌ ཟུགས༌ཙོང༌མ༌ བུ༌མོ༌ གུན༌ ཁྱོ༌རང༌གུན༌ནི༌ སང༌ སྔུན༌ལ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ སླེབ༌ཨིན༌། 
MAT.21.32	མི༌ཚེ༌ ཕུད༌ཅེས༌ལ༌ ལམ༌ དྲང༌པོ༌ སྟན༌ན༌ལ༌ ཡོ༌ཧཱ༌ནན༌ ཁྱོ༌ཞའ༌ ཡོད༌ས༌ ཡོངས༌ཏེའང༌, ཁྱོ༌ཞ༌གུན༌ནི༌ ཨིད༌ མ༌ཤེས༌། ཨིན༌ནའང༌ ཁྲལ༌ནེན༌ཁན༌ དང༌ ཟུགས༌ཙོང༌མ༌ བུ༌མོ༌ གུན༌ནི༌ ཨིད༌ཤེས༌། ཁྱོ༌ཞའེ༌ ཏེ༌གུན༌ ཐོང༌ཏེ༌ སྟིང༌ནེའང༌ ཁོང༌ང༌ ཨིད༌ཤེས༌ ཅོས༌ཏེ༌ གྱོད༌པ༌ མ༌ཅོས༌།"
MAT.21.33	ཡེ༌ཤུའི༌ བླ༌མ༌ འུ༌སྐྱོང༌ དང༌ འུ༌སྐྱོང༌ གུན༌ལ༌ མོལས༌, "ཡང༌ སྤེ༌ཞིག༌ ཉོན༌ཤིག༌། དག༌པོ༌ཞིག༌གི༌ ཞིང༌ང༌ རྒུན༌ ཏབས༌ཏེ༌ ཏེ༌བོའ༌ ཀྱང༌ར༌ སྐོར༌ ཡང༌ རྒུན༌ ཏུས༌ཏེ༌ རྒུན༌ཆང༌ ཕིང༌ཅེས༌སི༌ ཕིའ༌ སའེ༌ ནང༌ང༌ ས༌དོང༌ བྲུས༌། ཡང༌ རྒུན༌ཚས༌ལ༌ ལྟ༌ཅེས༌སི༌ ཕིའ༌ ནས༌ས༌ ཐོན༌པོ༌ཞིག༌ རྩིགས༌། ཏེ༌ སྟིང༌ནེ༌ ཁོའེ༌ རྒུན༌ཚས༌པོ༌ ཞན༌མ༌ ཞིང༌བད༌པ༌ རིག༌ག༌ ཤས༌ལ༌ ཏང༌ཏེ༌ ཁོ༌རང༌ ཡང༌ ཞན༌ཡུལ༌ཞིག༌ག༌ སོང༌། 
MAT.21.34	སྟོན༌ཐོག༌གི༌ དུས༌པོ༌ ཉེ༌མོའ༌ སླེབ༌བ༌ཅིག༌, ཁོ༌རང༌ངི༌ ཤིང༌ཏོག༌གི༌ སྐལ༌ལ༌ ལེན༌ན༌ལ༌ ཚས༌ཁན༌གུན༌ ཡོད༌ས༌ རང༌ངི༌ ཡོག༌པོ༌ སུམ༌ ལམ༌ཅུགས༌། 
MAT.21.35	ཚས༌ཁན༌གུན༌ནི༌ ཡོག༌པོ༌གུན༌ ཟུམ༌ཏེ༌, ཅིག༌ག༌ རྡུང༌གྱབ༌ ཏང༌ ཡང༌ ཅིག༌ སད༌། ཡང༌ ཡོག༌པོ༌ སུམ༌པ༌བོ༌ སད༌ཅེས༌སི༌ ཕིའ༌ རྡོའ༌ རྒྱབས༌། 
MAT.21.36	ཏེ༌ནེ༌ སྔུན༌ནེ༌ སང༌ ཡོག༌པོ༌ མང༌ང༌རིག༌ ལམ༌ཅུགས༌ པ༌སང༌, ཁོང༌གུན༌ལའང༌ ཏེན༌ན༌ ཙོགས༌ ངན༌པ༌ ཅོས༌།
MAT.21.37	སྟིང༌ཇུག༌ག༌ རང༌ངི༌ བུ༌ཚ༌བོ༌ ཏེ༌ མི༌གུན༌ ཡོད༌ས༌ ལམ༌ཅུགས༌ ཅིའ༌ཟེར༌ན༌ ཁོའེ༌, "ཏན༌ཏན༌ལ༌ ངའེ༌ བུ༌ཚའ༌ རྩི༌ཝ༌ ཅོའ༌ནོག༌" སམ༌།
MAT.21.38	ཨིན༌ནའང༌ ཚས༌ཁན༌ ཚང༌མའེ༌ བུ༌ཚ༌ ཐོང༌ང༌ཅིག༌, ཁོང༌གུན༌ནི༌ ཅིག༌ དང༌ ཅིག༌ག༌, "འི༌ བུ༌ཚ༌བོ༌ ནི༌ འི༌ ཞིང༌ངི༌ དག༌པོ༌ རྒྱུར༌ཅེས༌ཅན༌ ཨིན༌ནོག༌། ཡོང༌ཤིག༌ ཁོ༌ མེད༌ཁན༌ ཅོ༌ཨིན༌ ཡང༌ འི༌ ཞིང༌བོ༌ ང༌དང༌ངི༌ རྒྱུར༌ཨིན༌" ཟེརས༌། 
MAT.21.39	ཏེ༌བོའེ༌ཕིའ༌ ཁོ༌ ཟུམས༌ཏེ༌ རྒུན༌ཚས༌སི༌ ཕི༌ལོག༌ག༌ ཁྱེར༌ཏེ༌ སད༌།"
MAT.21.40	སྟིང༌ཇུག༌ག༌ ཡེ༌ཤུའི༌ ཏེ༌ ཡ༌ཧུ༌དཱ༌པའེ༌ སྤོན༌བོ༌གུན༌ལ༌ དྲིའ༌ ཛདས༌, "ཏ༌ རྒུན༌ཚས༌སི༌ དག༌པོ༌བོ༌ ཡོང༌ང༌ཅིག༌ ཚས༌ཁན༌གུན༌ལ༌ ཅི༌ ཅོ༌ཨིན༌?"
MAT.21.41	འུ༌སྐྱོང༌གུན༌ནི༌, "ཁོའེ༌ ཏེ༌ མི༌ངན༌གུན༌ མ༌ཇིགས༌སྣང༌ངི༌ ཚུལ༌ལ༌ སད༌ཏེ༌ རྒུན༌ཚས༌པོ༌ ཞན༌མ༌ ཞིང༌བད༌པ༌ ཟང༌པོ༌ རིག༌ག༌ ཤས༌ལ༌ ཏང༌ང༌ནོག༌, ཀ༌གུན༌ནི༌ ཁོའ༌ ཁོ༌རང༌ངི༌ སྟོན༌ཐོག༌གི༌ སྐ༌ལ༌བོ༌ ཏང༌ཨིན༌" ཟེརས༌།
MAT.21.42	ཡེ༌ཤུའི༌ ཏེ༌ སྤོན༌བོ༌གུན༌ལ༌ མོལས༌, "དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཡོད༌ཁན༌བོ༌ ཁྱོ༌ཞའེ༌ མ༌སིལ༌པིན༌ན༌?
MAT.21.42	ཀ༌ རྡོའ༌བོ༌ ཁང༌པ༌ རྩིག༌ཁན༌ནི༌ ཕན༌མི༌ཐོགས༌ཤིག༌ དུག༌ སམ༌།
MAT.21.42	ཏེན༌ན༌ རྡོའ༌བོ༌ དཀོན༌མཆོག༌གི༌ ཁོང༌རང༌ངི༌ ཁང༌པ༌ རྩིག༌ཅེས༌སི༌ ཕིའ༌
MAT.21.42	རྡོའ༌ ཚང༌མའེ༌སང༌ ཁག༌ཅན༌བོ༌ རྒྱུར༌ ཅུག༌ག༌ ཛདས༌།
MAT.21.42	གཙོ༌བོའེ༌ འི༌གུན༌ ཅོའ༌ ཛད༌ཏེ༌ ཨིན༌ནོག༌།
MAT.21.42	ང༌ཏི༌ འི༌ ཐོང༌ཁན༌གུན༌ མ༌ ཧ༌ལས༌ཤེས༌ ཨིན༌ནོག༌།
MAT.21.43	ཏེའེ༌ཕིའ༌ ངའེ༌ ཁྱོ༌རང༌གུན༌ལ༌ ཟེར༌རད༌, ཏ༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཁྱོ༌རང༌གུན༌ དུག༌ཅེས༌སི༌ སྐབས༌ ཁོང༌ངི༌ ཁྱོ༌རང༌གུན༌ནི༌ ཀ༌ནེ༌ ཀོགས༌ཏེ༌ ཁྱེར༌ར༌ ཛད༌ཨིན༌ ཡང༌ ནམ༌ཁའེ༌ རྒྱལ༌སྲིད༌དི༌ བྲས༌བུ༌ ཟང༌པོ༌ སྐྱེ༌ཁན༌ནི༌ ཏེ༌ མི༌གུན༌ལ༌ སལ༌ལ༌ ཛད༌ཨིན༌། 
MAT.21.44	སུ༌ཞིག༌ ཏེ༌ རྡོའེ༌ཀ༌ གྱེལ༌ན༌, ཏེ༌གུན༌ ཏུམ༌པ༌ཏུམ༌པ༌ རྒྱུར༌ཨིན༌། ཨིན༌ནའང༌ སུ༌ཞིག༌གི༌ཀ༌ ཏེ༌ རྡོའ༌བོ༌ བུད༌ན༌, ཁོ༌ མེད༌ཁན༌ ཅོ༌ཨིན༌།
MAT.21.45	བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ནི༌ འི༌གུན༌ ཚོར༌ར༌ཅིག༌, གཙོ༌བོ༌ ཡེ༌ཤུའི༌ ཁོང༌གུན༌ནི༌ སྐོར༌ལ༌ མོལ༌ཁན༌བོ༌ ཧ༌གོ༌། 
MAT.21.46	ཁོང༌གུན༌ནི༌ གཙོ༌བོ༌ ཡེ༌ཤུ༌ ཟུམ༌ཅེས༌ལ༌ སྐབས༌ ཙལས༌། ཨིན༌ནའང༌ ཁོང༌གུན༌ མི༌མངས༌གུན༌ལ༌ ཇིགས༌ ཅིའ༌ཟེར༌ན༌ མི༌མངས༌གུན༌ནི༌ གཙོ༌བོ༌ ཡེ༌ཤུའ༌ ལུང༌སྟོན༌པ༌ཞིག༌ རྩིའད༌པིན༌།
MAT.22.1	གཙོ༌བོ༌ ཡེ༌ཤུའི༌ ཏེ༌ མི༌གུན༌ལ༌ ཡང༌སྐྱར༌ སྤེ༌གུན༌ རྒྱུད༌ཏེ༌ མོལས༌། 
MAT.22.2	"ནམ༌ཁའེ༌ རྒྱལ༌སྲིད༌ ནི༌ རང༌ངི༌ སྲས༌སི༌ བག༌སྟོན༌ནི༌ ཕིའ༌ དོན༌ཏང༌ གྲལ༌གྲིག༌ ཅོ༌ཁན༌ནི༌ རྒྱལ༌པོ༌ དང༌ཙོགས༌ཤིག༌ ཨིན༌། 
MAT.22.3	བག༌སྟོན༌ལ༌ བོད༌ཁན༌ ཚང༌མའ༌ རྒྱལ༌པོའེ༌ རང༌ངི༌ ཡོག༌པོ༌ བོད༌ད༌ལ༌ ལམ༌ཅུག༌ནའང༌, གྲོན༌ལ༌ ཡོང༌ང༌ལ༌ སུའང༌ མ༌ཐད༌།
MAT.22.4	རྒྱལ༌པོའེ༌ ཁོང༌རང༌ངི༌ ཡོག༌པོ༌གུན༌ ཡང༌སྐྱར༌ བོད༌ད༌ལ༌ ལམ༌ཅུགས༌ཏེ༌ ཟེརས༌, 'བག༌སྟོན༌ལ༌ བོད༌ཁན༌གུན༌ལ༌ ཟེར༌ཤིག༌ གོང༌ཟན༌ གྲུབ༌ ཚར༌ཏེ༌ དུག༌། ལང༌ཏོ༌ དང༌ བ༌ལང༌ གྱགས༌པ༌ ཚང༌མ༌ སད༌ཏེ༌ ཁར༌ཇི༌ སྐོལ༌ ཚར༌ཏོག༌ ཡང༌ ཅི༌ཚང༌མ༌ གྲལ༌གྲིག༌ དུག༌། བག༌སྟོན༌ལ༌ ཡོང༌ཤིག༌ ཟེར༌།' 
MAT.22.5	རྒྱལ༌པོའེ༌ ཀལ༌ཁན༌ནི༌ ལོན༌ལ༌ སུ༌ཞིག༌གིའང༌ ནང༌སྟག༌ མ༌ཅོའ༌། ཅིག༌ ནི༌ ཞིང༌ང༌ སོང༌། ཅིག༌ ནི༌ ཚོང༌ང༌ སོང༌། 
MAT.22.6	ལག༌ལུས༌ ཁ༌ཅིག༌གི༌ ཞབ༌ཤི༌ ཚང༌མ༌ ཟུམས༌ཏེ༌ རྡུང༌རྒྱབ༌ ཏང༌ཏེ༌ སད༌།
MAT.22.7	རྒྱལ༌པོའ༌ མ༌སྲན༌ཏྲེ༌ ཐུགས༌སྲོ༌ སྐྱོད༌ཏེ༌ རང༌ངི༌ མག༌མི༌ ལམ༌ཅུགས༌ཏེ༌, ཏེ༌ མི༌ སད༌གུན༌ མེད༌ཁན༌ ཅོས༌ ཡང༌ ཏེའེ༌ གྲོང༌ཁྱེར༌ ཚང༌མ༌ མེའ༌ སྲགས༌། 
MAT.22.8	ཏེ༌ནེ༌ རང༌ངི༌ ཡོག༌པོ༌གུན༌ལ༌ མོལས༌, 'བག༌སྟོན༌ནི༌ གྲལ༌གྲིག༌ ནི༌ ཅོ༌ཚར༌ ཨིན༌ནའང༌ ངའེ༌ གྲོན༌ལ༌ བོད༌ཁན༌ནི༌ མི༌གུན༌ ཏེ༌བོའེ༌ འོས༌པ༌ མི༌དུག༌། 
MAT.22.9	ཏེ༌བོའེ༌ཕིའ༌ ལམ༌མི༌ ཐའ༌ཐོ༌ཐའ༌མ༌ ཡོད༌ཁན༌ ཚང༌མ༌ལ༌ 'བག༌སྟོན༌ནི༌ གྲོན༌ལ༌ ཡོང༌ཤིག༌' ཟེར༌། 
MAT.22.10	རྒྱལ༌པོའེ༌ ཡོག༌པོ༌གུན༌ནི༌ ལམ༌ནེ༌ ཡོད༌ཁན༌ནི༌ མི༌ ཟང༌པོ༌ དང༌ ངན༌པ༌ ཚང༌མ༌ ཛོམ༌ ཅུགས༌ཏེ༌ ཁྱོངས༌། ཏེ༌ནེ༌ གྲལ༌ ཚང༌མ༌ གྲོན༌པོའེ༌ གང༌།
MAT.22.11	ཨིན༌ནའང༌ རྒྱལ༌པོ༌ གྲོན༌པོ༌གུན༌ལ༌ ལྟའ༌ལ༌ ཡོང༌ང༌ཅིག༌, བག༌སྟོན༌ནི༌ ཕིའ༌ ཟབ༌གོས༌ མ༌གོན༌ཁན༌ ཅིག༌ ཐོང༌ཏེ༌, 
MAT.22.12	རྒྱལ༌པོའེ༌ མོལས༌, 'ཛ༌འོ༌ལེ༌, ཁྱོ༌རང༌ ཟབ༌ མ༌ཟབ༌བ༌ བག༌སྟོན༌ལ༌ ཀ༌ཟུག༌གི༌ ཡོངས༌པིན༌?' ཁོའ༌ ཅའང༌ ལན༌ཏང༌ མ༌ཉན༌། 
MAT.22.13	ཏེ༌ནེ༌ རྒྱལ༌པོའ༌ ཐུགས༌སྲོ༌ སྐྱོད༌ཏེ༌, རང༌ངི༌ ཡོག༌པོ༌གུན༌ལ༌ མོལས༌, 'འི༌ མི༌བོའེ༌ ལག༌པ༌ དང༌ རྐང༌པ༌ གུན༌ ལྡམས༌ཏེ༌, ཕི༌ལོག༌ག༌ མུན༌གྲིག༌གི༌ ནང༌ང༌ ཕངས༌ཏོང༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།'"
MAT.22.14	སྟིང༌ཇུག༌ག༌ ཡེ༌ཤུའི༌ མོལས༌, "ནམ༌ཁའེ༌ རྒྱལ༌སྲིད༌དི༌ ནང༌ང༌ དུག༌ཅེས༌སི༌ ཕིའ༌ བོད༌ཏེ༌, ཏ༌ མང༌པོ༌ དུག༌། ཨིན༌ནའང༌ ཉུ༌ངུན༌ཞིག༌ མ༌ནེ༌ ལྡམ༌མ༌ མ༌ཛདས༌།"
MAT.22.15	ཏེ༌ སྟིང༌ནེ༌ ཕ༌རུ༌ཤི༌པ༌ ཚང༌མ༌ ཏེ༌ཀ༌ནེ༌ སོང༌ཏེ༌, གཙོ༌བོ༌ ཡེ༌ཤུའ༌ སྤེ༌རའེ༌ ནང༌ང༌ ཀ༌ཟུག༌གི༌ ཁད༌ཅུག༌ ཉན༌ཨིན༌ ཟེར༌ཏེ༌ ཁོང༌ ཚང༌མའེ༌ གྲབས༌ ཅོས༌། 
MAT.22.16	ཁོང༌གུན༌ནི༌ སློབ༌ཕྲུག༌གུན༌ དང༌ རྒྱལ༌པོ༌ ཧེ༌རོ༌དཱ༌དི༌ ཆོགས༌པ༌གུན༌ གཙོ༌བོ༌ ཡེ༌ཤུ༌ ཡོད༌ས༌ ལམ༌ཅུགས༌། ཁོང༌གུན༌ནི༌, "སློབ༌པོན༌ལེ༌། ཉེ༌རང༌ ནི༌ དྲང༌པོ༌ ཞུགས༌ཏེ༌ ཨིན༌པ༌ ཉེ༌རང༌ངི༌ མི༌ ཁག༌ཅན༌ ཡ༌ ཉམ༌ཤུང༌ངི༌ ནང༌ང༌ ཡ༌ཕེས༌ ཅོའ༌ མ༌ཛད༌ད༌ ཁོང༌གུན༌ལ༌ དཀོན༌མཆོག༌གི༌ ལམ༌ ཟང༌པོའེ༌ཀ༌ གྲུལ༌ཅེས༌ སླབ༌བ༌ ཛད༌ད༌ནོག༌། 
MAT.22.17	ཉེ༌རང༌ངི༌ ཐུགས༌སམ༌མ༌ ཅི༌ རག༌། རོམ༌མི༌ རྒྱལ༌པོའ༌ ཁྲལ༌ ཏང༌ཅེས༌པོ༌ འོས༌པ༌ ཨིན༌ནོག༌ག༌ མ༌ནོག༌?" ཞུས༌།
MAT.22.18	ཨིན༌ནའང༌ གཙོ༌བོ༌ ཡེ༌ཤུའི༌ ཏེ༌ མི༌ཚང༌མའེ༌ ཇུས༌ངན༌ ཁྱེན༌ཏེ༌, ཁོང༌ངི༌ མོལས༌, "ཁ༌ཆོས༌པ༌ ཚང༌མ༌, ཅི༌ཕིའ༌ ང༌ ཟུམ༌ཅེས༌སི༌ རྩོན༌གྲུས༌ ཅོའད༌? 
MAT.22.19	ཁྲལ༌ལ༌ ཏང༌ཁན༌ནི༌ ལྕགས༌སི༌ པེ༌ནེ༌ཞིག༌ ངའ༌ སྟོན༌ནའང༌།" ཁོང༌གུན༌ནི༌ གཙོ༌བོ༌ ཡེ༌ཤུའ༌ རོམ༌མི༌ པེ༌ནེ༌ གྲི༌ན༌རི༌ ཟེར༌ཁན༌བོ༌ སྟནས༌། 
MAT.22.20	ཡེ༌ཤུའི༌ ཁོང༌གུན༌ལ༌, "འི༌ པེ༌ནེ༌ཀ༌ ཡོད༌ཁན༌ནི༌ ལྡོང༌ངི༌ པར༌བོ༌ དང༌ མིང༌བོ༌ སུའི༌ ཨིན༌ནོག༌" མོལས༌།
MAT.22.21	ལན༌ལ༌ ཁོང༌གུན༌ནི༌, "རོམ༌མི༌ རྒྱལ༌པོའེ༌ ཨིན༌ནོག༌" ཞུས༌།
MAT.22.21	ཏེ༌ནེ༌ ཁོང༌ངི༌ ཏེ༌ མི༌གུན༌ལ༌, "རྒྱལ༌པོའེ༌ ཨིན༌ཁན༌བོ༌ རྒྱལ༌པོའ༌ ཏོང༌ ཡང༌ དཀོན༌མཆོག༌གི༌ ཨིན༌ཁན༌བོ༌ དཀོན༌མཆོག༌ག༌ ཕུལ༌" མོལས༌།
MAT.22.22	ཁོང༌གུན༌ལ༌ ཏེ༌བོ༌ ཚོར༌ར༌ཅིག༌, ཧ༌ལས༌ཏེ༌ ཡེ༌ཤུ༌ ཡོད༌ས༌ནེ༌ སོང༌།
MAT.22.23	ཏེན༌ན༌ ཞག༌ག༌, ཤི༌ཏེ༌ སྟིང༌ནེ༌ ཤི༌ཁན༌བོ༌ མི༌ལངས༌ ཟེར༌ཏེ༌ ཨིད༌ཤེས༌ ཅོ༌ཁན༌ནི༌ སད༌དུ༌ཀི༌པ༌གུན༌ ཡེ༌ཤུ༌ ཡོད༌ས༌ དྲི༌ཝ༌ཞིག༌ ཁུར༌ཏེ༌ ཡོངས༌། 
MAT.22.24	ཁོང༌གུན༌ནི༌ ཡེ༌ཤུའ༌ ཟེརས༌, "སློབ༌པོན༌ལེ༌ མོ༌ཟེས༌ ལུང༌སྟོན༌པའེ༌ ང༌དང༌ངི༌ ཕ༌མེས༌པོ༌གུན༌ལ༌ མོལ༌ཏེ༌ ཨིན༌པིན༌། གལ༌ཏེས༌ མི༌ཞིག༌ ཕྲུ༌གུ༌ མེད༌ཏེ༌ ཤི༌ན༌, ཏེ༌ མི༌བོའེ༌ ཨ༌ཅོ༌ ཡ༌ ནོ༌ གུན༌ནི༌ མག༌པ༌ ཤི༌ཁན༌ནི༌ བུ༌མོའ༌ ན༌མ༌ ཅོས༌ཏེ༌, ཏེ༌ མི༌ ཤི༌ཁན༌བོའེ༌ མིང༌བོ༌ ལུས༌ཤེས༌སི༌ ཕིའ༌ ཕྲུ༌གུ༌ སྐྱེ༌ཅུག༌ གོས༌། 
MAT.22.25	ཏ༌ ཁོང༌ ཨ༌ཅོ༌ནོ༌ རྡུན༌ ཡོད༌པིན༌ དང༌པོ༌བོའེ༌ བག༌མ༌ ཅོས༌ཏེ༌ ཕྲུ༌གུ༌ མེད༌ཏེ༌ ཤི༌པ༌ ཁོའེ༌ ནོའེ༌ ཏེ༌ བུ༌མོའ༌ ན༌མ༌ ཅོས༌། 
MAT.22.26	ཏེན༌ན༌ ཙོགས༌ ཉིས༌པ༌ དང༌ སུམ༌པ༌ དང༌ རྡུན༌པའ༌ ཚག༌པ༌ སོང༌། 
MAT.22.27	སྟིང༌ཇུག༌ག༌ ཏེ༌ བུ༌མོ༌བོའང༌ ཤི༌། 
MAT.22.28	ཏེ༌ བུ༌མོ༌བོ༌ ཏེ༌ མི༌ཚང༌མའེ༌ ན༌མ༌ ཨིན༌པ༌ ཤི༌ཁན༌གུན༌ སོན༌ཏེའ༌ ལང༌ ཟ༌ནེ༌ རྡུན༌ནི༌ ནང༌ནེ༌ སུའི༌ ན༌མ༌ རྒྱུར༌ཨིན༌?" ཞུས༌།
MAT.22.29	གཙོ༌བོ༌ ཡེ༌ཤུའི༌ མོལས༌, "ཁྱོ༌ཞ༌གུན༌ནི༌ སམ༌ཚུལ༌བོ༌ ནོར༌ཏེ༌ ཨིན༌ནོག༌ ཅིའ༌ཟེར༌ན༌ ཁྱོ༌ཞ༌གུན༌ལ༌ དམ༌པའེ༌ སུང༌རབས༌ ཡ༌ དཀོན༌མཆོག༌གི༌ སྟོབས༌པོ༌ ཧ༌མ༌གོའ༌ ཨིན༌ནོག༌། 
MAT.22.30	དཀོན༌མཆོག༌གི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ ཟ༌ནེ༌, མི༌ཚང༌མའེ༌ ན༌མ༌ མི༌ཁྱོང༌ ཡ༌ བག༌མའང༌ མི༌ཆ༌། ཁོང༌གུན༌ནི༌ ནམ༌ཁའེ༌ ཕོ༌ཉ༌ ཙོགས༌ རྒྱུར༌ཨིན༌།
MAT.22.31	ཨིན༌ནའང༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཅེས༌སི༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ཁན༌གུན༌ ཁྱོ༌ཞའེ༌ མ༌སིལ༌པིན༌ན༌? 
MAT.22.32	ཏེ༌བོ༌ འི༌ཟུག༌གི༌ བྲིའ༌ ཛད༌ཏེ༌ དུག༌,
MAT.22.32	'ང༌ ནི༌ ཨབ༌ར༌ཧམ༌མི༌ དཀོན༌མཆོག༌,
MAT.22.32	ཨི༌སཱག༌གི༌ དཀོན༌མཆོག༌ དང༌ ཡ༌ཀོབ༌བི༌ དཀོན༌མཆོག༌ ཨིན༌།'
MAT.22.32	ཁོང༌ ནི༌ ཤི༌ཁན༌གུན༌ནི༌ དཀོན༌མཆོག༌ མན༌པ༌,
MAT.22.32	སོན༌པོ༌གུན༌ནི༌ དཀོན༌མཆོག༌ ཨིན༌ནོག༌" མོལས༌།
MAT.22.33	མི༌ཚོགས༌སི༌ ཏེ༌གུན༌ནི༌ སྐོར༌ལ༌ ཚོར༌ར༌ཅིག༌ ཁོང༌ངི༌ སླབ༌བྱ༌གུན༌ནི༌ཀ༌ ཧ༌ལས༌།
MAT.22.34	གཙོ༌བོ༌ ཡེ༌ཤུའི༌ སད༌དུ༌ཀི༌པ༌གུན༌ སྤེ༌ར༌ ཏང༌ཉན༌ མེད༌ཁན༌ ཅོའ༌ ཛད༌ཁན༌བོ༌ ཚོར༌པ༌ ཕ༌རུ༌ཤི༌པ༌གུན༌ ཛོམས༌ཏེ༌, 
MAT.22.35	ཏེ༌ ཚང༌མའེ༌ ནང༌ནེ༌ བཀའ༌ཁྲིམས༌ལ༌ ཁས༌པ༌ཞིག༌གི༌ ཡེ༌ཤུའ༌ ཚོད༌ལྟ༌ཅེས༌སི༌ ཕིའ༌ འི༌ དྲི༌ཝ༌བོ༌ དྲིས༌། 
MAT.22.36	"སློབ༌པོན༌ལེ༌, བཀའ༌ཁྲིམས༌སི༌ ནང༌ནེ༌ ཚང༌མའེ༌སང༌ བཀའ༌རྒྱ༌ མ༌ ཁག༌ཅན༌བོ༌ ཀ༌བོ༌ ཨིན༌ནོག༌?" ཞུས༌།
MAT.22.37	ཡེ༌ཤུའི༌ ལན༌སལས༌, "རང༌ངི༌ གཙོ༌བོ༌ དཀོན༌མཆོག༌ག༌ རང༌ངི༌ སྙིང༌ ཚང༌མ༌, སེམས༌ ཚང༌མ༌ དང༌ སམ༌ཚུལ༌ ཚང༌མ༌ནེ༌ གཅེས༌པ༌ ཅོ༌གོས༌། 
MAT.22.38	འི༌བོ༌ ནི༌ བཀའ༌རྒྱ༌ མ༌ ཁག༌ཅན༌ དང༌ ཆེ༌ཤོག༌པོ༌ ཨིན༌། 
MAT.22.39	ཏེན༌ན༌ ཙོགས༌ལ༌ ཉིས༌པ༌ བཀའ༌རྒྱ༌ ཁག༌ཅན༌བོ༌ འི༌བོ༌ ཨིན༌། ཞན༌མ༌གུན༌ནའང༌ རང༌ དང༌ཙོགས༌སི༌ གཅེས༌པ༌ ཅོ༌གོས༌། 
MAT.22.40	ལུང༌སྟོན༌པ༌ མོ༌ཟེས༌སི༌ བྲིས༌ཁན༌ནི༌ བཀའ༌ཁྲིམས༌ དང༌ ལུང༌སྟོན༌པ༌ ཞན༌མ༌གུན༌ནི༌ སླབ༌བྱ༌གུན༌ དོར༌ལྡུས༌ ཅོས༌ཏེ༌ འི༌ བཀའ༌རྒྱ༌ ཉིས༌ཀོའེ༌ ནང༌ང༌ ཡོད༌ཏེ༌ ཨིན༌ནོག༌" མོལས༌།
MAT.22.41	ཕ༌རུ༌ཤི༌པ༌ ཚང༌མ༌ ཛོམས༌ཏེ༌ ཡོད༌དུས༌, ཡེ༌ཤུའི༌ ཁོང༌ ཚང༌མ༌ལ༌། 
MAT.22.42	"དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ སྐོར༌ལ༌ ཁྱོ༌ཞའེ༌ ཅི༌ སམ༌མ༌རག༌། ཁོང༌ སུའི༌ ཕོར༌རྒྱུད༌ ཨིན༌ནོག༌?" མོལ༌ཏེ༌ དྲིའ༌ ཛད༌པ༌ ཁོང༌གུན༌ནི༌ ལན༌ལ༌, "རྒྱལ༌པོ༌ དཱ༌བིད༌དི༌ ཕོར༌རྒྱུད༌ ཨིན༌ནོག༌" ཟེརས༌།
MAT.22.43	ཡེ༌ཤུའི༌, "དཀོན༌མཆོག༌གི༌ དམ༌པའེ༌ ཐུག༌ཉིད༌ རྒྱུད༌ཏེ༌ རྒྱལ༌པོ༌ དཱ༌བིད༌དི༌ མ༌ཤི༌ཀའ༌ གཙོ༌བོ༌ ཟེར༌ཏེ༌ ཅི༌ཕིའ༌ བོད༌ཏེ༌ ཨིན༌ནོག༌། དམ༌པའེ༌ སུང༌རབས༌སི༌ ནང༌ང༌ རྒྱལ༌པོ༌ དཱ༌བིད༌དི༌ འི༌ཟུག༌ མོལ༌ཏེ༌ དུག༌,
MAT.22.44	དཀོན༌མཆོག༌གི༌ ངའེ༌ གཙོ༌བོའ༌ མོལས༌།
MAT.22.44	ནམ༌ཚོག༌པ༌ ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,
MAT.22.44	ཁྱོ༌རང༌ངི༌ རྐང༌པའེ༌ ཡོག༌ག༌ མི༌བོར༌,
MAT.22.44	ཏེ༌ཏེ༌ཚོག༌པ༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།"
MAT.22.45	"གལ༌ཏེས༌ རྒྱལ༌པོ༌ དཱ༌བིད༌དི༌ མ༌ཤི༌ཀའ༌ གཙོ༌བོ༌ ཟེར༌རད༌ན༌, ཏེ༌ནེ༌ ཀ༌ཟུག༌གི༌ མ༌ཤི༌ཀ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌ ཨིན༌ནོག༌?" ཞུས༌།
MAT.22.46	སུ༌ཞིག༌གའང༌ ལན༌ཏང༌ མ༌ཉན༌། ཏེན༌ན༌ ཞག༌ནེ༌ ཕར༌ལ༌ སུ༌ཞིག༌གའང༌ ཁོང༌ང༌ དྲི༌ཝ༌ དྲི༌ མ༌ཁྱུད༌།
MAT.23.1	གཙོ༌བོ༌ ཡེ༌ཤུའི༌ མི༌ཚོགས༌ དང༌ ཁོང༌ངི༌ སློབ༌ཕྲུག༌གུན༌ལ༌ མོལས༌། 
MAT.23.2	"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ལ༌ ལུང༌སྟོན༌པ༌ མོ༌ཟེས༌སི༌ ཁྲིམས༌གུན༌ ཡ༌ཧུ༌དཱ༌པ༌ མི༌གུན༌ལ༌ ཧ༌གོ༌ཅུག༌ཅེས༌སི༌ ཝང༌ ཡོད༌ཏེ༌ ཨིན༌ནོག༌། 
MAT.23.3	ཏེ༌བོའེ༌ཕིའ༌ ཁོང༌གུན༌ནི༌ ཁྱོ༌ཞའ༌ ཚང༌མ༌ལ༌ ཅི༌ཞིག༌ སླབ༌ནའང༌ ཏེ༌གུན༌ ཁའ༌ཉན༌ཏེ༌ ཅོ༌ཤིག༌། ཨིན༌ནའང༌ ཁོང༌གུན༌ནི༌ ཅོ༌ཁན༌ ཙོགས༌པོ༌ ཁྱོ༌ཞ༌གུན༌ནི༌ མ༌ཅོ༌ཤིག༌ ཅིའ༌ཟེར༌ན༌ ཁོང༌གུན༌ནི༌ སླབ༌ཁན༌བོ༌ ཁོ༌རང༌གུན༌ནི༌ ལག༌ལེན༌ ཅོའ༌ མ༌ནོག༌། 
MAT.23.4	ཁོང༌གུན༌ནི༌ ཆོས༌སི༌ ཁྲིམས༌སི༌ ཁུ༌རུ༌ ལྕིན༌ཏེ༌ ལྡམས༌ཏེ༌ ཞན༌མའེ༌ རྒྱབ༌བ༌ ཀལ༌ལ༌ ཐད༌ད༌ནོག༌། ཨིན༌ནའང༌ མི༌གུན༌ལ༌ འི༌ ཁུ༌རུ༌ ཁུར༌ཅེས༌སི༌ ཕིའ༌ ཡ༌ཏོ༌ ཅོ༌ཅེས༌ལ༌ རང༌ངི༌ ཛི༌གུའང༌ སྟག༌ག༌ལ༌ ཐད༌ད༌ མ༌ནོག༌།"
MAT.23.5	"ཁོང༌གུན༌ནི༌ ལས༌ ཅི༌ཞིག༌ ཅོ༌ནའང༌, མི༌ཚང༌མ༌ལ༌ རང༌ ཆོས༌པ༌ཞིག༌ ཨིན༌ ཟེར༌ཏེ༌ སྟན༌ཅེས༌སི༌ ཕིའ༌ ཅོའ༌ནོག༌། སྤེར༌ན༌ རང༌ངི༌ ཟུགས༌པོའ༌ ལྡམ༌ཁན༌ནི༌ སྤེ༌ཆ༌བོ༌ ཞང༌ཅན༌ དང༌ ཤན༌ཏབ༌ གུན༌ ཁྱབ༌ཁྱབ༌ དང༌ ཆེན༌མོ༌ ཅོའ༌ནོག༌། 
MAT.23.6	ཁོང༌གུན༌ལ༌ གྲོན༌ལ༌ བོད༌ས༌ གྲལ༌གོ༌ དང༌ དུ༌ཁང༌ངི༌ ནང༌ང༌ ཁྲིས༌ ཐོན༌པོ༌ གོས༌ས༌ནོག༌། 
MAT.23.7	ཁྲོམས༌སི༌ ནང༌ང༌ ཁོང༌གུན༌ལ༌ རྩི༌ཝ༌ ཅོ༌ཅེས༌ དང༌, མི༌གུན༌ནི༌ སློབ༌པོན༌ལེ༌ ཟེར༌ར༌ལ༌ ཐད༌ད༌ནོག༌།"
MAT.23.8	"ཨིན༌ནའང༌ ཞན༌མ༌གུན༌ནི༌ ཁྱོ༌རང༌གུན༌ལ༌ སློབ༌པོན༌ ཟེར༌ མ༌ཅུག༌ཤིག༌། ཁྱོ༌ཞའ༌ སློབ༌པོན༌ ཅིག༌ མ༌ནེ༌ མེད༌། ཁྱོ༌ཞའ༌ ཚང༌མ༌ སྤུན༌ ཨིན༌། 
MAT.23.9	ཡང༌ ཇིག༌རྟེན༌ནི༌ཀ༌ སུའང༌ ཡབ༌ མ༌ཟེར༌ཤིག༌། ནམ༌ཁའ༌ ཞུགས༌ཁན༌ ཅིག༌པོ༌ ནི༌ ཁྱོ༌ཞ༌གུན༌ནི༌ ཡབ༌ ཨིན༌། 
MAT.23.10	ཡ༌ ཞན༌མ༌གུན༌ནི༌ ཁྱོ༌རང༌གུན༌ལ༌ སྤོན༌བོ༌ ཟེར༌ མ༌ཅུག༌ཤིག༌ ཅིའ༌ཟེར༌ན༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཅིག༌པོ༌ ནི༌ ཁྱོ༌ཞ༌གུན༌ནི༌ སྤོན༌བོ༌ ཨིན༌། 
MAT.23.11	ཁྱོ༌ཞ༌གུན༌ནི༌ ཕྲོ༌ནེ༌ ཆེ༌ཤོག༌ རྒྱུར༌ཅེས༌སི༌ དོད༌པ༌ ཡོད༌ཁན༌བོའེ༌ ཁྱོ༌ཞ༌གུན༌ལ༌ ཡོག༌པོའེ༌ ཚུལ༌ལ༌ ཞབ༌ཤི༌ ཞུ༌གོས༌། 
MAT.23.12	སུ༌ཞིག༌གི༌ ཁོ༌རང༌ ཆེ༌ཤོག༌ ཨིན༌ སམ༌ན༌, དཀོན༌མཆོག༌གི༌ དུན༌ལ༌ ཏེ༌ མི༌བོ༌ ཚང༌མའེ༌སང༌ ཆུང༌ཤོག༌ རྒྱུར༌ཨིན༌། ཡང༌ སུ༌ཞིག༌གི༌ ཁོ༌རང༌ ཆུང༌ཤོག༌ ཅོ༌ན༌, ཏེ༌ མི༌བོའ༌ དཀོན༌མཆོག༌གི༌ རྩི༌ཝ༌ ཐོབ༌ཨིན༌།"
MAT.23.13	ཡེ༌ཤུའི༌ ཏ༌རུང༌ངའང༌ མོལས༌, "ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁ༌ཆོས༌པ༌ ཁྱོ༌ཞའེ༌ མི༌ཚང༌མ༌ལ༌ ནམ༌ཁའེ༌ རྒྱལ༌སྲིད༌དི༌ སྒོ༌ གགས༌ཏེ༌, ཁྱོ༌ཞ༌རང༌གུན༌ ཏེ༌ནང༌ང༌ མ༌ཆའ༌ མ༌ཚད༌ ཏེ༌ནང༌ང༌ ཆའ༌ ཐད༌ཁན༌གུན༌ནའང༌ ཆ༌ཅུག༌ག༌ མི༌དུག༌།"
MAT.23.15	"ཁྱོ༌ཞའ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། མི༌ ཅིག༌ སློབ༌ཕྲུག༌ ཅོ༌ཅེས༌ལ༌ ཁྱོ༌ཞའ༌ ཚང༌མ༌ ས༌ཀྱད༌ དང༌ ཚོ༌ མང༌པོ༌ རྒལ༌དུག༌། སློབ༌ཕྲུག༌ རྒྱུར༌ ཚར༌ར༌ཅིག༌, ཁྱོ༌ཞ༌རང༌ངི༌ སང༌ ལྡབ༌ ཉིས༌སི༌ མང༌ང༌ ཁོང༌གུན༌ ངན༌པ༌ རྒྱུར༌ཅུག༌དུག༌།"
MAT.23.16	"ལམ༌སྟན༌པ༌ ཞ༌ར༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ ཟེར༌དུག༌། ཆོད༌ཁང༌ངི༌ མནའ༌ སྐྱལ༌ན༌ མི༌སྟོ༌། ཨིན༌ནའང༌ གལ༌ཏེས༌ སུ༌ཞིག༌གི༌ ཆོད༌ཁང༌ངི༌ ནང༌ང༌ ཡོད༌ཁན༌ནི༌ སེར༌རི༌ མནའ༌ སྐྱལ༌ན༌, ཏེ༌ནེ༌ ཏན༌ཏན༌ལ༌ ཏེན༌ན༌ མནའ༌ སྐྱལ༌ཁན༌བོ༌ ཅོ༌གོས༌ཨིན༌། 
MAT.23.17	སེམས༌ཉིད༌དི༌ ཐོག༌ནེ༌ ཞ༌ར༌ དང༌ སམ༌བ༌ མེད༌ཁན༌ གུན༌ སེར༌པོ༌ ཁག༌ཆེའ༌ ཨིན༌ནོག༌ག༌ ཡ༌ ཆོད༌ཁང༌བོ༌ ཀ༌བོའེ༌ ཏེ༌ སེར༌པོ༌ དམ༌པ༌ ཅོའད༌? 
MAT.23.18	ཁྱོ༌ཞ༌གུན༌ནི༌ འི༌བོའང༌ ཟེར༌དུག༌། ཆོད༌ཁྲི༌ མནའ༌ སྐྱལ༌ན༌ མི༌སྟོ༌། ཨིན༌ནའང༌ ཆོད༌ཁྲིའི༌ཀ༌ ཆོད༌པ༌ རིགས༌ཏེ༌ ཡོད༌ཁན༌བོའེ༌ མནའ༌ སྐྱལ༌ན༌, ཏེ༌ནེ༌ ཏན༌ཏན༌ལ༌ ཏེ༌ མནའ༌ སྐྱལ༌ཁན༌བོ༌ ཅོ༌གོས༌ཨིན༌། 
MAT.23.19	ཞ༌ར༌གུན༌ ཀ༌བོ༌ ཁག༌ཆེའ༌ ཨིན༌ནོག༌? ཆོད༌པ༌ ཁག༌ཆེའ༌ ཨིན༌ནོག༌ག༌ ཡ༌ ཆོད༌ཁྲི༌ ཁག༌ཆེ༌ ཀ༌བོའེ༌ ཆོད༌པ༌བོ༌ དམ༌པ༌ཞིག༌ རྒྱུར༌ཅུག༌གད༌? 
MAT.23.20	སོང༌པ༌སང༌ སུ༌ཞིག༌གི༌ ཆོད༌ཁྲི༌ མནའ༌ སྐྱལ༌ན༌, ཆོད༌ཁྲི༌ དང༌ ཆོད༌ཁྲིའི༌ཀ༌ ཡོད༌ཁན༌ ཚང༌མའེ༌ མནའ༌ སྐྱལ༌ཏེ༌ ཨིན༌། 
MAT.23.21	ཡང༌ སུ༌ཞིག༌གི༌ ཆོད༌ཁང༌ངི༌ མནའ༌ སྐྱལ༌ན༌, ཆོད༌ཁང༌ དང༌ ཆོད༌ཁང༌ངི༌ ནང༌ང༌ ཞུགས༌ཏེ༌ ཡོད༌ཁན༌ནི༌ དཀོན༌མཆོག༌གི༌ མནའ༌ སྐྱལ༌ཏེ༌ ཨིན༌། 
MAT.23.22	ཡང༌ ནམ༌ཁའེ༌ མནའ༌ སྐྱལ༌ན༌, དཀོན༌མཆོག༌གི༌ ཞུགས༌ཁྲིས༌ དང༌ ཏེ༌ཀ༌ ཞུགས༌ཏེ༌ ཡོད༌ཁན༌བོའེ༌ མནའ༌ སྐྱལ༌ཏེ༌ ཨིན༌།
MAT.23.23	ཁྱོ༌ཞའ༌ ཁ༌ཆོས༌པ༌གུན༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌རང༌གུན༌ནི༌ ཏབ༌ཁན༌ནི༌ མ༌ས༌ལེ༌ ཡོང༌གོ༌ ཆུང༌ཤོག༌གི༌ ནང༌ནེའང༌ རྕུ༌ཁག༌ ཅིག༌ཏ༌ ཕུལ༌དུག༌པ༌, ཨིན༌ནའང༌ ལུང༌སྟོན༌པ༌ མོ༌ཟེས༌སི༌ བཀའ༌ཁྲིམས༌ མ༌ ཁག༌ཅན༌གུན༌ སྤེར༌ན༌ ཡ༌ཕེས༌ མེད༌པ༌ མི༌གུན༌ལ༌ ཁྲིམས༌ཅད༌ཅེས༌ དང༌ སྙིང༌རྗེ༌ དང༌ དཀོན༌མཆོག༌གི༌ཀ༌ ཨིད༌ཤེས༌ ཅོ༌ཁན༌གུན༌ ཁྱོ༌ཞའེ༌ ཕངས༌ ཏང༌དུག༌། ཁྱོ༌ཞའེ༌ ཡོང༌གོ༌གུན༌ནི༌ ནང༌ནེ༌ རྕུ༌ཁག༌ཅིག༌ དཀོན༌མཆོག༌ག༌ ཕུལ༌གོས༌ ཨིན༌ནའང༌ མོ༌ཟེས༌སི༌ བཀའ༌ཁྲིམས༌གུན༌ནའང༌ སྣང༌མེད༌ ཅོ༌ མ༌གོས༌། 
MAT.23.24	ཆོས༌སི༌ ལམ༌སྟན༌ཁན༌ ཞ༌ར༌གུན༌, ཁྱོ༌ཞ༌གུན༌ ཏེ༌ མི༌གུན༌ དང༌ཙོགས༌ ཨིན༌ནོག༌ ཀ༌གུན༌ནི༌ ཆུ༌ ཐང༌ངི༌ སང༌ སྔུན༌ལ༌ ཆུའི༌ ནང༌ནེ༌ བུ༌ཙིག༌ ཆུང༌ཤོག༌བོའང༌ ཕིང༌ཅེས༌ལ༌ རྩོན༌གྲུས༌ མ༌ ཆེན༌མོ༌ ཅོའད༌། ཨིན༌ནའང༌ སྔ༌བོང༌བོ༌ སྨིད༌ཏང༌དུག༌།
MAT.23.25	ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཀོ༌རེ༌ དང༌ ཐལ༌ལི༌ ཕི༌ལོག༌པོ༌ རྩང༌མ༌ ཅོ༌ཅེས༌སི༌ མ༌ རྩོན༌གྲུས༌ ཅོ༌རུག༌པ༌, ཨིན༌ནའང༌ ནང༌ཀུག༌ག༌ ནབ༌སེམས༌ དང༌ རང༌དོད༌དི༌ གངས༌ཏེ༌ ཡོད༌ཁན༌བོའ༌ སྣང༌མེད༌ ཅོ༌རུག༌། 
MAT.23.26	ཕ༌རུ༌ཤི༌པ༌ ཞ༌ར༌གུན༌, ཁྱོ༌ཞ༌གུན༌ནི༌ ཚི༌ཏུ༌ཅན༌ནི༌ ཏེ༌ ཀོ༌རེ༌ དང༌ ཐལ༌ལི༌ ཙོགས༌ ཨིན༌ནོག༌། སྔུན༌ལ༌ ནང༌ཀུག༌པོ༌ རྩང༌མ༌ ཅོས༌ཤིག༌, ཏེ༌ནེ༌ ཕི༌ལོག༌པོ༌ རང༌མེད༌ལ༌ རྩང༌མ༌ ཆའ༌ནོག༌།
MAT.23.27	ཁྱོ༌ཞའ༌ ཁ༌ཆོས༌པ༌གུན༌, ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ ཀར༌ཙི༌ སྐུས༌ཁན༌ནི༌ རོམ༌ཁང༌ དང༌ཙོགས༌ཤིག༌ དུག༌, ཀ༌བོ༌ ཕི༌ལོག༌ནེ༌ མ༌ ལྡེ༌མོ༌ ཐོང༌ནའང༌ ནང༌ནེ༌ མི༌ ཤི༌ཁན༌ནི༌ རུས༌པ༌ དང༌ ཚི༌ཏུ༌ སྐྱང༌ ཡོད༌ཏེ༌ ཨིན༌ནོག༌། 
MAT.23.28	ཏེན༌ན༌ ཙོགས༌ལ༌ ཕི༌ལོག༌ནེ༌ མི༌གུན༌ལ༌ ཁྱོ༌ཞ༌གུན༌ དྲང༌པོ༌ ཙོགས༌རིག༌ ཐོང༌ནའང༌ ནང༌ནེ༌ ཁ༌ཆོས༌ དང༌ ངན༌སེམས༌ སྐྱང༌ གངས༌ཏེ༌ ཡོད༌ཏེ༌ ཨིན༌ནོག༌།
MAT.23.29	ཁྱོ༌ཞའ༌ ཁ༌ཆོས༌པ༌གུན༌, ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ ལུང༌སྟོན༌པ༌གུན༌ལ༌ སྤུར༌ཁང༌ རྩིགས༌ཏེ༌, མི༌ དྲང༌པོ༌གུན༌ནི༌ རོམ༌ཁང༌གུན༌ ལྡེ༌མོ༌ ཅོ༌རུག༌། 
MAT.23.30	ཡང༌ ཁྱོ༌ཞའ༌ ཚང༌མའེ༌ ཟེར༌དུག༌། གལ༌ཏེས༌ ང༌ཞའ༌ ང༌ཞའེ༌ ཕ༌མེས༌པོ༌གུན༌ནི༌ དུས༌ལ༌ ཡོད༌པིན༌ན༌, ལུང༌སྟོན༌པ༌ ཚང༌མ༌ སད༌ཅེས༌སི༌ ནང༌ང༌ ང༌ཞའ༌ དྲེས༌ཏེ༌ མེད༌གྲོ༌།
MAT.23.31	ཁྱོ༌ཞ༌རང༌ངི༌ སྤེ༌རའེ༌ ཁྱོ༌ཞ༌གུན༌ ལུང༌སྟོན༌པ༌གུན༌ སད༌ཁན༌ནི༌ ཕོར༌རྒྱུད༌ ཨིན༌ཁན༌བོའེ༌ སྤང༌པོ༌ ཏང༌དུག༌། 
MAT.23.32	ཏ༌ སོང༌ཏེ༌ ཁྱོ༌ཞ༌གུན༌ནི༌ ཕ༌མེས༌པོ༌གུན༌ནི༌ གོ༌ཟུག༌ ཅོ༌ཁན༌ནི༌ ཏེ༌ ལས༌ ངན༌པ༌གུན༌ གྲུབ༌ཅུག༌ཤིག༌། 
MAT.23.33	རུལ༌གུན༌, ཁྱོ༌ཞའ༌ ཏུག༌རུལ༌ལི༌ རྒྱུད༌གུན༌ ཨིན༌ནོག༌། ཉལ༌ཝའེ༌ ཆད༌པ༌ནེ༌ ཀ༌ཟུག༌གི༌ ཁྱོ༌ཞའ༌ ཚང༌མ༌ ཐར༌ཐུབ༌ཨིན༌?
MAT.23.34	ཏེ༌ཕིའ༌ ངའེ༌ ཁྱོ༌ཞ༌གུན༌ལ༌ ལུང༌སྟོན༌པ༌ དང༌ ཤེས༌རབས༌ཅན༌ནི༌ མི༌གུན༌ དང༌, སློབ༌པོན༌གུན༌ ཀལ༌ཨིན༌། ཡང༌ ཁྱོ༌ཞ༌གུན༌ནི༌ ཁ༌ཅིག༌ སད༌ད༌ནོག༌, ཁ༌ཅིག༌ རྐྱང༌ཤིང༌ང༌ རྐྱང༌ང༌ནོག༌, ཁ༌ཅིག༌ག༌ དུ༌ཁང༌ངི༌ ནང༌ང༌ རྟལ༌ལྕག༌ རྒྱབ༌ཨིན༌ ཡང༌ གྲོང༌ཁྱེར༌ནེ༌ གྲོང༌ཁྱེར༌ལ༌ ཏེ༌ མི༌གུན༌ ཙལ༌ལ༌ ཆེན༌། 
MAT.23.35	ཏེ༌བོའེ༌ཕིའ༌ སྔུན༌ དུས༌ནེ༌ ཕར༌ལ༌ མི༌ དྲང༌པོ༌གུན༌ནི༌ སྲོག༌ ལེན༌ཁན༌ནི༌ ཉད༌གལ༌བོ༌ ཁྱོ༌ཞ༌གུན༌ནི༌ཀ༌ ཕོག༌ཨིན༌། སྤེར༌ན༌ དྲང༌པོ༌ ཨ༌བེལ༌ ཟེར༌ཁན༌བོ༌ནེ༌ ཏངས༌ཏེ༌ ཆོད༌ཁང༌ དང༌ ཆོད༌ཁྲིའི༌ སྐྱིལ༌ལ༌ སད༌ཁན༌ནི༌ བ༌རག༌ཡཱའི༌ བུ༌ཚ༌ ཟ༌ཀར༌ཡཱའེ༌ ཁྲག༌ ཚོག༌པ༌ལ༌། 
MAT.23.36	ངའེ༌ དེན༌བ༌ ཟེར༌རད༌, ཏེ༌ མི༌ དྲང༌པོ༌གུན༌ སད༌ཁན༌ནི༌ མི༌ངན༌པ༌ ཚང༌མའེ༌ ཆད༌པ༌བོ༌ འི༌ མི༌རབས༌སི༌ མི༌གུན༌ནི༌ཀ༌ ཕོག༌ཨིན༌།"
MAT.23.37	ཡེ༌ཤུའི༌ ཏ༌རུང༌ངའང༌ མོལས༌, "ཡེ༌རུ༌ཤ༌ལེམ༌པ༌གུན༌, ཡེ༌རུ༌ཤ༌ལེམ༌པ༌གུན༌, ཁྱོ༌ཞ༌གུན༌ནི༌ ལུང༌སྟོན༌པ༌གུན༌ སད༌ཏེ༌ ཨིན༌ནོག༌། ཡང༌ ཁྱོ༌ཞ༌གུན༌ནི༌ ཏོན༌ལ༌ དཀོན༌མཆོག༌གི༌ ལམ༌ཅུག༌ག༌ ཛད༌ཁན༌གུན༌ལ༌ ཁྱོ༌ཞའེ༌ རྡོའ༌ རྒྱབས༌ ཀ༌ཟུག༌གི༌ བྱ༌མོའེ༌ རང༌ངི༌ ཕྲུ༌གུ༌གུན༌ སྐྱོབ༌བ༌ལ༌ ཤོག༌པའེ༌ ཡོག༌ག༌ ཀབ༌བ༌ ཙོགས༌ལ༌, ངེའང༌ ཁྱོ༌ཞའ༌ ཚང༌མ༌ ལན༌ མང༌པོ༌ ཏེན༌ན༌ ཙོགས༌ ཅོའ༌ ཐད༌ནའང༌ ཁྱོ༌ཞ༌གུན༌ མ༌ཐད༌། 
MAT.23.38	དཀོན༌མཆོག༌ ནི༌ ཁྱོ༌ཞ༌གུན༌ནི༌ ཕྲོའ༌ མ༌ཞུགས༌ས༌ སྐྱོད༌ཨིན༌། 
MAT.23.39	ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞའ༌ ཚང༌མ༌ལ༌ ང༌ ཏེ༌ཏེ༌ཚོག༌པ༌ མི༌ཐོང༌ ནམ༌ཚོག༌པ༌ ཁྱོ༌ཞ༌གུན༌ནི༌ འི༌ཟུག༌ མི༌ཟེར༌, 'གཙོ༌བོ༌ དཀོན༌མཆོག༌གི༌ ཚན༌ནི༌ ཝང༌ངི༌ ནང༌ང༌ སྐྱོད༌ཁན༌ལ༌ ཀྲའ༌ཤིས༌།'"
MAT.24.1	གཙོ༌བོ༌ ཡེ༌ཤུ༌ ཆོད༌ཁང༌ནེ༌ བིང༌ཏེ༌ སྐྱོད༌ཨིན༌ ཡོད༌ ཟ༌ནེ༌ ཁོང༌ ཡོད༌ས༌ སློབ༌ཕྲུག༌གུན༌ ཡོངས༌ཏེ༌ ཆོད༌ཁང༌ ཙམ༌ཤིག༌གི༌ ཧ༌ལས༌ཤེས༌ ཡོད༌ཁན༌བོའེ༌ ཆོགས༌ལ༌ གཙོ༌བོ༌ ཡེ༌ཤུའི༌ ཐུགས༌སྣང༌ ཁྱོང༌ང༌ ཛདས༌། 
MAT.24.2	ཡེ༌ཤུའི༌ ཁོང༌གུན༌ལ༌ མོལ༌ལ༌ ཛདས༌, "འི༌གུན༌ ཁྱོ༌ཞའ༌ ཚང༌མའེ༌ ཐོང༌དུག༌ག༌? ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ནི༌ རྡོའ༌ ཅིག༌གའང༌ ཅིག༌གི༌ཀ༌ རྩགས༌ཏེ༌ མ༌ལུས༌ས༌ ཚང༌མ༌ ཤིག༌ཨིན༌།"
MAT.24.3	གཙོ༌བོ༌ ཡེ༌ཤུ༌ ཨོ༌ལིཝ༌ཝི༌ རི༌ཀ༌ ཞུགས༌ཏེ༌ ཡོད༌ ཟ༌ནེ༌, སློབ༌ཕྲུག༌གུན༌ ཁོང༌ ཅིག༌པོ༌ ཡོད༌ས༌ ཡོངས༌ཏེ༌ ཞུས༌, "ང༌ཞ༌གུན༌ལ༌ ཤད༌ད༌ ཛད༌དའང༌ འི༌ ཚང༌མ༌ ནམ༌ བྱུང༌ཨིན༌ ཡང༌ ཉེ༌རང༌ སྐྱོད༌ཅེས༌ དང༌ དུས༌སི༌ ཐའ༌མའེ༌ སྟགས༌པོ༌ ཅི༌རིག༌ ཡོང༌ཨིན༌།
MAT.24.4	གཙོ༌བོ༌ ཡེ༌ཤུའི༌ ལན༌ལ༌, "སུ༌ཞིག༌གིའང༌ ཁྱོ༌ཞ༌གུན༌ལ༌ གོབ༌སྐོར༌ ཏང༌ མི༌ཅུག༌ཅེས༌ལ༌ ཤང༌ ཅོས༌ཤིག༌། 
MAT.24.5	ཅིའ༌ཟེར༌ན༌ མི༌ མང༌པོ༌ཞིག༌གི༌ ཟུན༌ ཏངས༌ཏེ༌, ངའེ༌ མིང༌ ཁུར༌ཏེ༌ ང༌ མ༌ཤི༌ཀ༌ ཨིན༌ ཟེར༌ཨིན༌ མི༌ མང༌པོ༌ཞིག༌ག༌ གོབ༌སྐོར༌ ཏང༌ཨིན༌། 
MAT.24.6	ཡང༌ ཁྱོ༌རང༌གུན༌ནི༌ མག༌ དང༌ མག༌གི༌ ཇིགས༌སྣང༌ངི༌ སྐོར༌གུན༌ ཚོར༌ཨིན༌། ཇིགས༌ མ༌ཇིག༌ཤིག༌, ཏན༌ཏན༌ལ༌ འི༌ ཚང༌མ༌ བྱུང༌གོས༌། ཨིན༌ནའང༌ ཐའ༌མ༌བོ༌ ཏེན༌ན༌མལ༌ལ༌ མི༌སླེབ༌། 
MAT.24.7	རྒྱལ༌ཁག༌ ཅིག༌ དང༌ ཅིག༌ ཡང༌ རྒྱལ༌ཁམས༌ ཅིག༌ དང༌ ཅིག༌གི༌ མག༌ ཏང༌ཨིན༌། ས༌ཆ༌ མང༌པོ༌ཞིག༌གི༌ ནང༌ང༌ མུ༌གེ༌ དང༌ སང༌གུལ༌ གུན༌ ཡོང༌ཨིན༌། 
MAT.24.8	ཨིན༌ནའང༌ ཏེ༌ ཚང༌མ༌ ནི༌ བུ༌མོ༌ཞིག༌ག༌ ཕྲུ༌གུ༌ སྐྱེ༌ཅེས༌སི༌ གོ༌མའེ༌ ཟུག༌ཟེར༌བོ༌ དང༌ཙོགས༌ཤིག༌ ཨིན༌།"
MAT.24.9	"ཏེ༌ནེ༌ ཁྱོ༌ཞ༌གུན༌ སྡུག༌སྔལ༌ སྟན༌ཅེས༌ལ༌ སྟད༌ཨིན༌ ཡང༌ སད༌ཨིན༌། ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ རྒྱལ༌ཁམས༌ ཚང༌མའེ༌ མི༌གུན༌ནི༌ ཁྱོ༌ཞ༌གུན༌ལ༌ ནཕ༌རད༌ ཅོ༌ཨིན༌། 
MAT.24.10	ཏེ༌དུས༌ལ༌ མི༌ མང༌པོ༌ཞིག༌གི༌ ངའེ༌ཀ༌ ཡོད༌ཁན༌ནི༌ དད༌པ༌བོ༌ ཕང༌ཨིན༌ ཡང༌ ཁོང༌རང༌ ཅིག༌ དང༌ ཅིག༌ག༌ ནཕ༌རད༌ ཅོས༌ཏེ༌ གྲ༌འོའེ༌ ལག༌ག༌ སྟད༌ཨིན༌། 
MAT.24.11	ཟུས༌མའེ༌ ལུང༌སྟོན༌པ༌ མང༌པོ༌ཞིག༌ ཡོངས༌ཏེ༌ མི༌ མང༌པོ༌ཞིག༌ག༌ གོབ༌སྐོར༌ ཏང༌ཨིན༌། 
MAT.24.12	ཇིག༌རྟེན༌ནི༌ ནང༌ང༌ ངན༌སེམས༌གུན༌ རྒྱས༌ཤེས༌པོའེ༌ དཀོན༌མཆོག༌ དང༌ སྤུན༌གུན༌ནི༌ ཕིའ༌ ཡ༌ཤ༌བོ༌ ཉམས༌ཨིན༌། 
MAT.24.13	ཨིན༌ནའང༌ སུ༌ཞིག༌གི༌ ཐའ༌མ༌ ཚོག༌པ༌ ངའེ༌ཀ༌ ཡོད༌ཁན༌ནི༌ དད༌པའེ༌ ནང༌ང༌ སྟན༌པོ༌ དུག༌ན༌ ཏེ༌ མི༌གུན༌ ཐར༌ཨིན༌། 
MAT.24.14	ངའེ༌ཀ༌ དད༌པ༌ ཡོད༌ཁན༌གུན༌ནི༌ ཇིག༌རྟེན༌ གང༌པོའེ༌ ནང༌ང༌ ནམ༌ཁའེ༌ རྒྱལ༌སྲིད༌དི༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཤད༌ཨིན༌། འི༌ ལོན༌བོ༌ མིར༌རྒྱུད༌ ཚང༌མའེ༌ ཕིའ༌ སྤང༌པོ༌ཞིག༌ ཨིན༌ནོག༌། ཏེ༌ སྟིང༌ནེ༌ དུས༌སི༌ ཐའ༌མ༌ སླེབ༌ཨིན༌" མོལས༌།
MAT.24.15	"ནམ༌ཞིག༌ ཁྱོ༌ཞ༌གུན༌ནི༌ 'དམ༌པའེ༌ ཆོད༌ཁང༌ངི༌ ནང༌ང༌ ཏེ༌ ཚི༌ཏུ༌ ཅོ༌ཁན༌ནི༌ ཁམ༌ལོག༌ཅེས༌པོ༌ བོར༌ཏེ༌' ཐོང༌ཨིན༌, ཀ༌བོའེ༌ སྐོར༌ལ༌ སྔུན༌མའེ༌ ལུང༌སྟོན༌པ༌ དཱ༌ནི༌ཨེལ༌ལི༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཡོད༌། འི༌བོ༌ སིལ༌ཁན༌གུན༌ལ༌ དཀོན༌མཆོག༌གི༌ ཧ༌གོ༌ཅུག༌ག༌ ཛད༌ཤིག༌། 
MAT.24.16	ཏེ༌ནེ༌ ཁྱོ༌ཞའ༌ ཡ༌ཧུ༌དཱ༌ དུག༌ཁན༌ ཚང༌མ༌ རང༌རང༌ངི༌ སྲོག༌ སྐྱོབ༌ཅེས༌སི༌ ཕིའ༌ རི༌གུན༌ལ༌ ཤོར༌ཏེ༌ སོང༌ཤིག༌། 
MAT.24.17	སུ༌ཞིག༌ ཁང༌པའེ༌ ཁ༌ཐོག༌ག༌ ཡོད༌ན༌ ཡོག༌ག༌ བབས༌ཏེ༌ ཁང༌པའེ༌ ནང༌ང༌ ནོར༌གུན༌ ལེན༌ན༌ལ༌ མ༌ཆ༌ཤིག༌། 
MAT.24.18	ཏེན༌ན༌ ཙོགས༌ལ༌ ཞིང༌ངི༌ཀ༌ ལས༌ ཅོ༌ཨིན༌ ཡོད༌ཁན༌ ཚང༌མ༌ ལོགས༌ཏེ༌ རང༌ངི༌ ཁང༌པའེ༌ ནང༌ནེ༌ ཀོས༌ལག༌ ཁུར༌ར༌ལ༌ མ༌ཆ༌ཤིག༌། 
MAT.24.19	ཏེ༌དུས༌ལ༌ སྐྱེ༌ཅེས༌ མ༌ཏང༌ ཕྲུ༌གུའ༌ འོ༌མ༌ སྟེར༌ཁན༌ནི༌ ཨ༌མ༌ ཚང༌མ༌ ཙམ༌ཤིག༌ སྡིག༌པ༌ མ༌ནོག༌། 
MAT.24.20	ཁྱོ༌ཞ༌གུན༌ ཤོར༌ཅེས༌སི༌ དུས༌པོ༌ དགུན༌དུས༌ ཡ༌ ཤབ༌བད༌དི༌ ངལ༌ཚོའེ༌ ཞག༌ མན༌ཅེས༌ལ༌ སྨོས༌ལམ༌ ཏོབ༌ཤིག༌། 
MAT.24.21	ཏེ༌དུས༌ལ༌ འི༌ཟུག༌ སྡུག༌སྔལ༌ ཆེན༌མོ༌བོ༌ ཤར༌ཨིན༌, ཀ༌བོ༌ འི༌ ཇིག༌རྟེན༌ ཆགས༌པ༌ནེ༌ ཕར༌ལ༌ དག༌ས༌ ཙུགས༌པ༌ མ༌བྱུང༌ང༌ ཨིན༌ནོག༌ ཡང༌ སྟིང༌ཞིན༌ནའང༌ མི༌བྱུང༌། 
MAT.24.22	གལ༌ཏེས༌ དཀོན༌མཆོག༌གི༌ ཏེ༌དུས༌པོ༌ ཉུ༌ངུན༌ཞིག༌ མ༌ཛད༌པིན༌ན༌ སུ༌ཞིག༌གའང༌ ལུས༌ཏེ༌ མེད༌གྲོ༌། ཨིན༌ནའང༌ དཀོན༌མཆོག༌གི༌ ལྡམས༌ཁན༌ ཚང༌མའེ༌ ཏོན༌ལ༌ ཏེ༌དུས༌པོ༌ ཉུ༌ངུན༌ ཅོའ༌ ཛད༌ཨིན༌།"
MAT.24.23	"ཏེ༌དུས༌ལ༌ སུ༌ཞིག༌གི༌ གལ༌ཏེས༌ ཁྱོ༌ཞ༌གུན༌ལ༌, 'ལྟོས༌ཤིག༌ མ༌ཤི༌ཀ༌ འི༌ཀ༌ནེ༌ ཡ༌ འ༌ཀ༌ནེ༌ ཞུགས༌ཏེ༌ དུག༌' ཟེར༌ན༌ ཨིད༌ མ༌ཤེས༌ཤིག༌། 
MAT.24.24	ཅིའ༌ཟེར༌ན༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌གུན༌ལ༌ གོབ༌སྐོར༌ ཏང༌ཅེས༌སི༌ རྩོན༌གྲུས༌ ཅོ༌ཅེས༌སི༌ ཕིའ༌ མ༌ཤི༌ཀ༌ ཟུས༌མ༌ དང༌ ལུང༌སྟོན༌པ༌ ཟུས༌མ༌ གུན༌ ཡོངས༌ཏེ༌ ཧ༌ལས༌སི༌ ཛད༌པ༌ དང༌ སྟས༌གུན༌ སྟན༌ཨིན༌། 
MAT.24.25	ལྟོས༌ཤིག༌ དུས༌པོ༌ མ༌སླེབ༌བི༌ སང༌ སྔུན༌ལ༌ འི༌ ཚང༌མའེ༌ སྐོར༌ལ༌ ངའེ༌ ཤད༌དད༌ ཏེ༌བོའེ༌ཕིའ༌ ཤང༌ ཅོ༌ཤིག༌།"
MAT.24.26	"ཡ༌ གལ༌ཏེས༌ སུ༌ཞིག༌གི༌ མ༌ཤི༌ཀ༌ རི༌སྟོང༌ཞིག༌གི༌ཀ༌ སྐྱོད༌ཏེ༌ དུག༌ ཟེར༌ན༌ མ༌ཆ༌ཤིག༌། ཡང༌ ཁོང༌ འ༌ནང༌ནེ༌ ཞུགས༌ཏེ༌ དུག༌ ཟེར༌ན༌ ཨིད༌ མ༌ཤེས༌། 
MAT.24.27	ཀ༌ཟུག༌གི༌ ནམ༌ཁའ༌ བྲུག༌ལྡིར༌ཏེ༌ ནམ༌ གང༌པོ༌ འོད༌དི༌ ཁེབས༌ཁན༌ དང༌ཙོགས༌ལ༌, མི༌རིགས༌སི༌བུ༌ ལོགས༌ཏེ༌ ཡོང༌ ཟ༌ནེའང༌ ཐོང༌ཨིན༌། 
MAT.24.28	ནམ༌ ཁྱོ༌ཞ༌གུན༌ནི༌ ལག༌གུན༌ ཁོར༌ར༌ ཐོང༌ན༌, ཏེ༌རུ༌ རོ༌ཞིག༌ ཡོད༌ཁན༌བོ༌ ཤེས༌ས༌ནོག༌། ༼ཏེན༌ན༌ ཙོགས༌ལ༌ ནམ༌ ཁྱོ༌ཞའེ༌ འི༌ སྟགས༌གུན༌ ཐོང༌ན༌ ཏེ༌ནེ༌ ང༌ གྱོགས༌པ༌ སླེབ༌ཅེས༌པོ༌ ཧ༌གོ༌གོས༌༽།"
MAT.24.29	"ཏེ༌དུས༌སི༌ སྡུག༌སྔལ༌ལི༌ སྟིང༌ནེ༌,
MAT.24.29	ཉི༌མ༌ མུན༌གྲིག༌ རྒྱུར༌ཨིན༌།
MAT.24.29	ཟླ༌ཝའེ༌ འོད༌ མི༌ཏང༌
MAT.24.29	ནམ༌ནེ༌ སྐར༌མ༌ ཚང༌མ༌ ཇིག༌རྟེན༌ནི༌ཀ༌ བུད༌ཏེ༌
MAT.24.29	ནམ༌ཁའ༌ ནས༌ཏེ༌ ཡོད༌ཁན༌ནི༌
MAT.24.29	ཏེ༌ ཝང༌ དང༌ ཤེད༌གུན༌ དཀོན༌མཆོག༌གི༌ སྲུག༌ག༌ ཛད༌ཨིན༌།"
MAT.24.30	"ཏེ༌ནེ༌ མི༌རིགས༌སི༌བུ༌ ཡོང༌ཅེས༌སི༌ སྟགས༌པོ༌ ནམ༌ཁའ༌ནེ༌ དཀོན༌མཆོག༌གི༌ སྟན༌ན༌ ཛད༌ཨིན༌། ཏེ༌དུས༌ལ༌ ཇིག༌རྟེན༌ནི༌ མིར༌རྒྱུད༌ ཚང༌མའེ༌ ཉ༌ངན༌ ཅོ༌ཨིན༌། མི༌རིགས༌སི༌བུ༌ ཝང༌ དང༌ ཟིར༌རྗིད༌ ཉམ༌པོ༌ སྲིན༌ནི༌ཀ༌ ཞོན༌ཏེ༌ ཡོང༌ང༌ལ༌ ཐོང༌ཨིན༌། 
MAT.24.31	ཁོའེ༌ ཁོ༌རང༌ངི༌ ཕོ༌ཉ༌གུན༌ ཀལ༌ཨིན༌། ཏུང༌སྐད༌ ཆེན༌མོ༌ ཉམ༌པོ༌ དཀོན༌མཆོག༌གི༌ ལྡམ༌མ༌ ཛད༌ཁན༌ ཚང༌མ༌ ཇིག༌རྟེན༌ནི༌ ཆོགས༌ ཞི༌ནེ༌ ལྡུ༌ཅེས༌སི༌ ཕིའ༌ བོད༌ཨིན༌།"
MAT.24.32	ཡེ༌ཤུའི༌ ཏ༌རུང༌ངའང༌ མོལས༌, "ཕིག༌ ཟེར༌ཁན༌ནི༌ ལྕང༌མ༌ནེ༌ སྤེ༌ ལེན༌ཤིག༌། ཏེ༌ ཡལ༌ག༌ སྔོན༌པོ༌ སོང༌ཏེ༌ ལོ༌མ༌ སོ༌མ༌ཞིག༌ བིང༌ངད༌ན༌, ཡར༌ སླེབ༌ཁན༌བོ༌ ཤེས༌ས༌ནོག༌། 
MAT.24.33	ཏེན༌ན༌ ཙོགས༌ལ༌ འི༌ ནས༌ལུག༌ ཚང༌མ༌ ཁྱོ༌ཞ༌གུན༌ནི༌ ཐོང༌ང༌ཅིག༌, ང༌ གྱོགས༌པ༌ ལོགས༌ཏེ༌ ཡོང༌ཅེས༌པོ༌ ཁྱོ༌ཞ༌གུན༌ནི༌ ཤེས༌ཨིན༌། 
MAT.24.34	ངའེ༌ དེན༌བ༌ ཟེར༌རད༌ འི༌ མིར༌རྒྱུད༌པོ༌ མེད༌ཁན༌ ཆེ༌ སང༌ སྔུན༌ལ༌ འི༌ ཚང༌མ༌ བྱུང༌ཨིན༌། 
MAT.24.35	ཞག༌ཤིག༌ ནམ༌ཁའ༌ དང༌ ཇིག༌རྟེན༌ ཉིས༌ཀོ༌ མེད༌ཁན༌ ཆེན༌། ཨིན༌ནའང༌ ངའེ༌ སྤེ༌ར༌ ཟེར༌ཁན༌གུན༌ མེད༌ཁན༌ མི༌ཆ༌།"
MAT.24.36	ཡེ༌ཤུའི༌ མོལས༌, "ང༌ ཡང༌སྐྱར༌ ལོགས༌ཏེ༌ ཡོང༌ཅེས༌སི༌ དུས༌ཚོད༌པོ༌ ངའེ༌ ཡབ༌ ཅིག༌པོའ༌ མ༌ནེ༌ ཡང༌ སུ༌ཞིག༌གིའང༌ རྒྱུས༌མེད༌། ནམ༌ཁའེ༌ ཕོ༌ཉའང༌ ཡ༌ ང༌ བུ༌ཚའང༌།
MAT.24.37	ནོ༌ཨཱ༌ ཟེར༌ཁན༌ནི༌ དུས༌ལ༌ བྱུང༌ང༌ ཙོགས༌ལ༌ མི༌རིགས༌སི༌བུ༌ ཡོང༌ངི༌ དུས༌ལའང༌ བྱུང༌ཨིན༌། 
MAT.24.38	ཇིག༌རྟེན༌ནི༌ཀ༌ ཆུ༌ལོག༌ ཡོང༌ངི༌ སང༌ སྔུན༌ལ༌, ནོ༌ཨཱ༌ གྲུ༌ཟིང༌ངི༌ ནང༌ང༌ ཆ༌ཆ༌ ཚག༌པ༌ མི༌ཚང༌མའེ༌ ཟའ༌ཅེས༌ དང༌ ཐུང༌ཅེས༌, བག༌མ༌ ཏང༌ཅེས༌ དང༌ བག༌མ༌ ལེན༌ཅེས༌ ཅོ༌ཨིན༌ དུགས༌། 
MAT.24.39	ཏེ༌ མི༌གུན༌ལ༌ འི༌ བྱུང༌ཅེས༌ ཚང༌མ༌ ཏེ༌ཏེ༌ཚོག༌པ༌ མ༌ཤེས༌, ནམ༌ཚོག༌པ༌ ཆུ༌ལོག༌གི༌ ཁོང༌ ཚང༌མ༌ ཁྱེར༌ཏེ༌ ཤི༌ མ༌ཤི༌, ཏེན༌ན༌ ཙོགས༌ མི༌རིགས༌སི༌བུ༌ སླེབ༌ ཟ༌ནེའང༌ བྱུང༌ཨིན༌།"
MAT.24.40	"ཞིང༌ངི༌ཀ༌ མི༌ ཉིས༌ ཡོད༌ཁན༌ནི༌ ནང༌ནེ༌ ཅིག༌པོ༌ དཀོན༌མཆོག༌གི༌ ནམ༌ཁའ༌ ཁྱེར༌ར༌ ཛད༌ཨིན༌ ཡང༌ ཅིག༌པོ༌ བོར༌ཨིན༌། 
MAT.24.41	བུ༌མོ༌ ཉིས༌ རང༌ཐག༌ སྐོར༌ཨིན༌ཞིག༌ ཡོད༌དུས༌, ཅིག༌ ནམ༌ཁའ༌ ཁྱེར༌ར༌ ཛད༌ཨིན༌ ཡང༌ ཅིག༌པོ༌ བོར༌ཨིན༌།"
MAT.24.42	"ཏེ༌བོའེ༌ཕིའ༌ ཤང༌ ཅོས༌ཏེ༌ དུག༌ཤིག༌ ཅིའ༌ཟེར༌ན༌ ཁྱོ༌ཞ༌གུན༌ལ༌ གཙོ༌བོ༌ སྐྱོད༌ཅེས༌སི༌ ཞག༌པོ༌ རྒྱུས༌མེད༌ཏེ༌ ཨིན༌ནོག༌། 
MAT.24.43	ཨིན༌ནའང༌ ཁྱོ༌ཞ༌གུན༌ལ༌ འི༌ སྤེ༌བོ༌ ཧ༌གོ༌གོ༌ཤེས༌ ཨིན༌ནོག༌། གལ༌ཏེས༌ ཚན༌ལ༌ རྐུན༌མ༌ ཡོང༌ཅེས༌སི༌ དུས༌ཚོད༌པོ༌ ཁང༌དག༌ག༌ རྒྱུས༌ཡོད༌པིན༌ན༌, ཁོ༌ སྲུངས༌ཏེ༌ དུགས༌ཏེ༌ རྐུན༌མ༌བོའ༌ ནང༌ང༌ ཡོངས༌ཏེ༌ རྐུ༌ མི༌ཅུག༌། 
MAT.24.44	ཏེའེ༌ཕིའ༌ ཁྱོ༌ཞ༌གུན༌ ཤང༌ ཅོས༌ཏེ༌ དུག༌གོས༌ ཅིའ༌ཟེར༌ན༌ ཁྱོ༌རང༌གུན༌ནི༌ རེ༌ཝ༌ མི༌ཅོའེ༌ དུས༌ཤིག༌ག༌ མི༌རིགས༌སི༌བུ༌ ཡོང༌སྲིད༌ཅེས༌ ཨིན༌ནོག༌།"
MAT.24.45	ཡེ༌ཤུའི༌ ཏ༌རུང༌ངའང༌ མོལས༌, "ངའེ༌ དད༌པ༌ ཅོ༌ཉན༌ཅེས༌ཅན༌ནི༌ ཡོག༌པོ༌ ཤེས༌རབས༌ཅན༌པོ༌ སུ༌ ཨིན༌རག༌? ཏེ༌ ཡོག༌པོ༌བོ༌ ཀ༌བོའ༌ སྤོན༌བོའེ༌ ཁོ༌རང༌ངི༌ ཁང༌པའེ༌ ལྟ༌སྟོག༌ དང༌ ཡོག༌པོ༌གུན༌ལ༌ དུས༌སི༌ཀ༌ ཁར༌ཇི༌ སྟེར༌ཅེས༌སི༌ ཕིའ༌ སྐོའ༌ ཛདས༌། 
MAT.24.46	གལ༌ཏེས༌ སྤོན༌བོ༌ ལོགས༌ཏེ༌ སྐྱོད༌ ཟ༌ནེ༌ ཏེ༌ ཡོག༌པོ༌བོའེ༌ སྐོའ༌ཁན༌ནི༌ ལས༌པོ༌ ཅོ༌ཨིན༌ ཐོང༌ན༌ ཁོའ༌ རྩི༌ཝ༌ ཐོབ༌ཨིན༌། 
MAT.24.47	ཡང༌ ངའེ༌ ཁྱོ༌ཞའ༌ དེན༌བ༌ ཟེར༌རད༌, ཏེ༌ ཡོག༌པོ༌བོའ༌ སྤོན༌བོའེ༌ ནོར༌ ཚང༌མ༌ སྟད༌ད༌ནོག༌། 
MAT.24.48	ཨིན༌ནའང༌ གལ༌ཏེས༌ ཡོག༌པོ༌ ངན༌པ༌ ཨིན༌ན༌ 'ངའེ༌ སྤོན༌བོ༌ གོར༌ར༌ནོག༌' སམས༌ཏེ༌ 
MAT.24.49	ཡོག༌པོ༌ ཞན༌མ༌ ཚང༌མ༌ལ༌ རྡུང༌ཅེས༌ གོ༌ཟུག༌ ཅོས༌ཏེ༌, ར༌རོས༌ མི༌གུན༌ ཉམ༌པོ༌ ཆང༌ ཐུང༌ཨིན༌ ཟེན༌ སྐྱིད༌པོ༌ ཅོའ༌ནོག༌། 
MAT.24.50	ཁོའེ༌ རེ༌ཝ༌ མེད༌ཏེ༌ ཞག༌ག༌ ཡང༌ ཁོའ༌ རྒྱུས༌མེད༌ཏེ༌ དུས༌ལ༌ སྤོན༌བོ༌ ཡོངས༌ཏེ༌ 
MAT.24.51	ཏེ༌ ཡོག༌པོ༌ ངན༌པ༌བོའ༌ ཏུམ༌ཏུམ༌པའེ༌ ནང༌ང༌ ཅད༌ཏེ༌, ཁ༌ཆོས༌པ༌གུན༌ནི༌ ཕྲོའ༌ བོར༌ཨིན༌ ཀ༌རུ༌ ངུ༌ཨིན༌ཞིག༌ དང༌ སྡུག༌སྔལ༌ མང༌པོ༌ ཡོད༌ཅེས༌པོའེ༌ སོ༌གུན༌ སྲིག༌ཨིན༌ཞིག༌ ལུས༌ཨིན༌།
MAT.25.1	ཡེ༌ཤུའི༌ ཏ༌རུང༌ངའང༌ མོལས༌, "ནམ༌ཁའེ༌ རྒྱལ༌སྲིད༌ ནི༌ སྐྱོང༌ཙེ༌ ཁུར༌ཏེ༌ མག༌པའ༌ ཐུག༌ག༌ ཆའ༌ཁན༌ནི༌ ཞོན༌ནུ༌མ༌ རྕུ༌ དང༌ཙོགས༌ཤིག༌ ཨིན༌། 
MAT.25.2	ཏེའེ༌ ནང༌ང༌ ལྡད༌པ༌ མེད༌ཁན༌ བུ༌མོ༌ ལྔ༌ དང༌ ཤེས༌རབས༌ཅན༌ནི༌ བུ༌མོ༌ ལྔ༌ ཡོད༌པིན༌། 
MAT.25.3	ལྡད༌པ༌ མེད༌ཁན༌ ལྔ༌ཀོའེ༌ སྐྱོང༌ཙེ༌ཏ༌ ཁུརས༌། ཨིན༌ནའང༌ སྐྱོང༌ཙེ༌ ནང༌ང༌ ནན༌ཅེས༌སི༌ ཕིའ༌ ཐེ༌བ༌ ས༌མར༌ ཁུར༌ར༌ལ༌ རྗེད༌། 
MAT.25.4	ཤེས༌རབས༌ཅན༌གུན༌ནི༌ སྐྱོང༌ཙེ༌ ཉམ༌པོ༌ སྐྱོང༌ཙེ༌ ནང༌ང༌ ནན༌ཅེས༌སི༌ ཕིའ༌ ཐེ༌བ༌ ས༌མར༌རའང༌ ཁུརས༌། 
MAT.25.5	མག༌པ༌ སླེབ༌བ༌ལ༌ དུས༌ མང༌པོ༌ཞིག༌ གོར༌པ༌ ཁོང༌གུན༌ ངལ༌ཏེ༌ ཉིད༌ལ༌ སོང༌།"
MAT.25.6	"ཚན༌ཕེད༌ཤིག༌ག༌ 'ལོང༌ཤིག༌ མག༌པ༌ སླེབ༌ཅེས༌དུག༌ ཐུག༌ག༌ལ༌ ཡོང༌ཤིག༌' ཟེར༌ཏེ༌ སྐད༌ཅིག༌ ཚོར༌།"
MAT.25.7	"ཞོན༌ནུ༌མ༌ ཚང༌མ༌ ལངས༌ཏེ༌ འོད༌གུན༌ སལ༌པོ༌ ཅོས༌ པ༌སང༌ 
MAT.25.8	ལྡད༌པ༌ མེད༌ཁན༌ ལྔ༌ཀོའེ༌ ཤེས༌རབས༌ཅན༌ ལྔ༌ཀོའ༌ ཟེར༌, 'ང༌ཞའ༌ ས༌མར༌ རིག༌ ཏོང༌ཤིག༌གའང༌། ང༌ཞའེ༌ འོད༌པོ༌ ཤི༌རུག༌པ༌།'"
MAT.25.9	"ཤེས༌རབས༌ཅན༌གུན༌ནི༌ 'ཏང༌ང༌མེད༌' ཟེརས༌, 'ང༌ཞའེ༌ ཁྱོ༌ཞའ༌ ཏང༌ན༌ ང༌དང༌ ཚང༌མ༌ལ༌ ཉུ༌ངུན༌ ཆེན༌། ཏེ༌སང༌ ས༌མར༌ ཙོང༌ཁན༌ནི༌ཀ༌ སོང༌ཏེ༌ རང༌ངི༌ ཕིའ༌ ཉོས༌ཏེ༌ ཁྱོང༌ཤིག༌།'"
MAT.25.10	"ཨིན༌ནའང༌ ཁོང༌གུན༌ ས༌མར༌ ཉོའ༌ལ༌ སོང༌ཏེ༌ མེད༌ ཟ༌ནེ༌ མག༌པ༌ སླེབ༌། གྲལ༌གྲིག༌ ཡོད༌ཁན༌ ཞོན༌ནུ༌མ༌ ཚང༌མ༌ མག༌པ༌ ཉམ༌པོ༌ བག༌སྟོན༌ནི༌ གྲོན༌ལ༌ སོང༌ ཡང༌ ཏེ༌ སྒོ༌བོ༌ ཅུགས༌། 
MAT.25.11	སྟིང༌ནེ༌ ཞན༌ ལྔ༌ཀོའང༌ ཡོངས༌ཏེ༌ མག༌པའ༌, ཟེརས༌, 'ཨ༌ཅོ༌ལེ༌, ཨ༌ཅོ༌ལེ༌, ང༌ཞའེ༌ ཕིའ༌ སྒོ༌ ཕེའ༌ཛད༌' "
MAT.25.12	"ཁོའེ༌ ལན༌ཏངས༌, 'ངའེ༌ དེན༌བ༌ ཟེར༌རད༌, ངའེ༌ ཁྱོ༌ཞའ༌ ཤེས༌ས༌མེད༌'།"
MAT.25.13	དོར༌ལྡུས༌ཏེ༌ ཡེ༌ཤུའི༌ མོལས༌, "ཤང༌ ཅོས༌ཏེ༌ དུག༌ཤིག༌ ཅིའ༌ཟེར༌ན༌ མི༌རིགས༌སི༌བུ༌ ཀ༌ ཞག༌ དང༌ དུས༌ཚོད༌དི༌ཀ༌ ལོགས༌ཏེ༌ ཡོང༌ཨིན༌, ཁྱོ༌ཞའ༌ རྒྱུས༌མེད༌།"
MAT.25.14	ཡེ༌ཤུའི༌ མོལས༌, "ནམ༌ཁའེ༌ རྒྱལ༌སྲིད༌ ནི༌ འི༌ ཙོགས༌ཤིག༌ ཨིན༌ནོག༌། བེས༌ལ༌ ཆེ༌ སང༌ སྔུན༌ལ༌ མི༌ཞིག༌གི༌ ཡོག༌པོ༌གུན༌ བོད༌ཏེ༌ ནོར༌ ཏངས༌། 
MAT.25.15	རང༌རང༌ངི༌ ཁྱུད༌ལ༌ སྟས༌ཏེ༌ ཁོའེ༌ ཡོག༌པོ༌ ཅིག༌ག༌ མུལ༌ལི༌ པེ༌ནེ༌ ཇོ༌ལ༌ ལྔ༌ སྐངས༌ཏེ༌ ཏངས༌། ཉིས༌པ༌བོའ༌ ཇོ༌ལ༌ ཉིས༌ ཡང༌ ཡོག༌པོ༌ སུམ༌པ༌བོའ༌ ཇོ༌ལ༌ ཅིག༌ ཏངས༌ཏེ༌ ཁོ༌རང༌ བེས༌ལ༌ སོང༌།"
MAT.25.16	"མུལ༌ལི༌ པེ༌ནེ༌ ཇོ༌ལ༌ ལྔ༌ ཐོབ༌ཁན༌ནི༌ མི༌བོ༌ ཏེན༌ན༌མལ༌ལ༌ སོང༌ཏེ༌, ཏེ༌ པེ༌ནེ༌བོ༌ ལས༌སི༌ ནང༌ང༌ ཏངས༌པ༌ ཡང༌ ཇོ༌ལ༌ ལྔ༌ བྱོར༌། 
MAT.25.17	ཨིན༌ན༌ ཙོགས༌ལ༌ ཇོ༌ལ༌ ཉིས༌ ཐོབ༌ཁན༌ལའང༌ ཡང༌ ཇོ༌ལ༌ ཉིས༌ བྱོར༌། 
MAT.25.18	ཨིན༌ནའང༌ ཇོ༌ལ༌ ཅིག༌ མ༌ནེ༌ མ༌ཐོབ༌ཁན༌ནི༌ མི༌བོའེ༌ སའ༌ བྲུས༌ཏེ༌ སྤོན༌བོའེ༌ པེ༌ནེ༌ ཏངས༌ཁན༌བོ༌ སྦས༌ཏེ༌ བོརས༌།"
MAT.25.19	"དུས༌ མང༌པོ༌ཞིག༌གི༌ སྟིང༌ནེ༌ སྤོན༌བོ༌ ལོགས༌ཏེ༌ ཡོང༌ང༌ཅིག༌ ཏེ༌ ཡོག༌པོ༌ སུམ༌ཀོའེ༌ ཀ༌ནེ༌ རྩི༌རུག༌ ལེནས༌། 
MAT.25.20	ཇོ༌ལ༌ ལྔ༌ སྐངས༌ཏེ༌ མུལ༌ ཐོབ༌ཁན༌བོའེ༌ ཡང༌ ཐེ༌བ༌ ཇོ༌ལ༌ ལྔ༌ ཁྱོངས༌ཏེ༌, 'སྤོན༌བོ༌ལེ༌ ཉེ༌རང༌ངི༌ ངའ༌ ཇོ༌ལ༌ ལྔ༌ སལས༌། ཟིགས༌སའང༌ ང༌ ཡང༌ ཇོ༌ལ༌ ལྔ༌ བྱོར༌' ཞུས༌།"
MAT.25.21	"སྤོན༌བོའེ༌, 'མ༌ རྒྱལ༌ལ༌ སོང༌། ཁྱོ༌རང༌ ནི༌ ཡོག༌པོ༌ དྲང༌པོ༌ དང༌ ཟང༌པོ༌ཞིག༌ དུག༌། ཉུ༌ངུན༌ཞིག༌ག༌ དྲང༌པོ༌ ཅོས༌པ༌, ཏ༌ ནོར༌ མང༌པོའེ༌ ལྟ༌སྟོག༌གི༌ ཝང༌ ངའེ༌ ཏང༌ཨིན༌ ཡོང༌ ཡང༌ ང༌ ཉམ༌པོ༌ གའ༌མོ༌ ཅོས༌' མོལས༌།"
MAT.25.22	"ཇོ༌ལ༌ ཉིས༌ སྐངས༌ཏེ༌ མུལ༌ ཐོབ༌ཁན༌ནི༌ ཟེརས༌, 'སྤོན༌བོ༌ལེ༌ ཉེ༌རང༌ངི༌ ང༌ ཇོ༌ལ༌ ཉིས༌ སལས༌། ཟིགས༌སའང༌ ངའ༌ ཡང༌ ཇོ༌ལ༌ ཉིས༌ བྱོར༌།'"
MAT.25.23	"སྤོན༌བོའེ༌, 'མ༌ རྒྱལ༌ལ༌ སོང༌། ཁྱོ༌རང༌ ནི༌ ཡོག༌པོ༌ དྲང༌པོ༌ དང༌ ཟང༌པོ༌ཞིག༌ དུག༌། ཉུ༌ངུན༌ཞིག༌ག༌ དྲང༌པོ༌ ཅོས༌པ༌, ཏ༌ ནོར༌ མང༌པོའེ༌ ལྟ༌སྟོག༌གི༌ ཝང༌ ངའེ༌ ཏང༌ཨིན༌ ཡོང༌ ཡང༌ ང༌ ཉམ༌པོ༌ གའ༌མོ༌ ཅོས༌' ཟེརས༌།"
MAT.25.24	"ཇོ༌ལ༌ ཅིག༌ སྐངས༌ཏེ༌ མུལ༌ ཐོབ༌ཁན༌བོའེ༌, 'སྤོན༌བོ༌ལེ༌། ཉེ༌རང༌ ནི༌ མི༌ ཝང༌ཅན༌ཞིག༌ ཀ༌བོའེ༌ ཁོ༌རང༌ངི༌ མ༌ཏབ༌ཁན༌ནི༌ ས༌ཀྱད༌དི༌ ཀ༌ནེ༌ རྔ༌ཁན༌ དང༌ རང༌ངི༌ ས༌འོན༌ མ༌ཏབ༌ཁན༌ནི༌ ས༌ཀྱད༌དི༌ ཀ༌ནེ༌ ལྡུ༌ཁན༌ ཨིན༌ཁན༌བོ༌ ང༌ རྒྱུས༌ཡོད༌། 
MAT.25.25	ཏེ༌བོའེ༌ཕིའ༌ ང༌ ཉེ༌རང༌ང༌ ཇིགས༌ཏེ༌, ཉེ༌རང༌ངི༌ མུལ༌ལི༌ པེ༌ནེ༌ ཇོ༌ལ༌བོ༌ སའེ༌ ཡོག༌ག༌ སྦས༌ཏེ༌ བོར༌པིན༌། ཏ༌ ཉེ༌རང༌ངི༌ པེ༌ནེ༌བོ༌ ལོགས༌ཏེ༌ ནམས༌' ཟེརས༌།"
MAT.25.26	"སྤོན༌བོའེ༌ ཡོག༌པོ༌, 'ངན༌པ༌ དང༌ ལས༌མི༌ལམ༌, ཁྱོད༌ ང༌ ང༌རང༌ངི༌ མ༌ཏབ༌ཁན༌ནི༌ ས༌ཀྱད༌དི༌ ཀ༌ནེ༌ རྔ༌ཁན༌ དང༌ རང༌ངི༌ ས༌འོན༌ མ༌ཏབ༌ཁན༌ནི༌ ས༌ཀྱད༌དི༌ ཀ༌ནེ༌ ལྡུ༌ཁན༌ ཨིན༌ཁན༌བོ༌ རྒྱུས༌ཡོད༌ཏེའང༌, 
MAT.25.27	ངའེ༌ པེ༌ནེ༌བོ༌ མུལ༌ཛོད༌ཁང༌ངི༌ ནང༌ང༌ ཅི༌ཕིའ༌ མ༌སྟད༌པིན༌། གལ༌ཏེས༌ སྟད༌པིན༌ན༌, ང༌ ཡོང༌ ཟ༌ནེ༌ ཕར༌ཉམ༌པོ༌ ང༌རི༌ ནོར༌ ལེན༌ཏེ༌ ཡོད༌གྲོ༌པ༌།'"
MAT.25.28	"ཏེ༌བོའེ༌ཕིའ༌ སྤོན༌བོའེ༌ ཡོག༌པོ༌ ཞན༌མ༌ཞིག༌ག༌, 'སོང༌ ཡང༌ ཁོའེ༌ ཀ༌ནེ༌ ཇོ༌ལ༌ ཅིག༌པོ༌ ཁྱོངས༌ཏེ༌ ཇོ༌ལ༌ རྕུ༌ ཡོད༌ཁན༌བོའ༌ ཏོང༌' ཟེརས༌། 
MAT.25.29	སལ༌ཁན༌གུན༌ རྒྱལ༌ལ༌ ཅོས༌ཏེ༌ ཀོལ༌ཁན༌གུན༌ལ༌ མང༌ང༌ སལ༌ལ༌ ཛད༌ཨིན༌, མ༌ཚད༌ ཁོང༌ངི༌ ནང༌ནེ༌ ལུད༌ཏེ༌ ཆེན༌ ཨིན༌ནའང༌ ཏེ༌བོ༌ མ༌ཀོལ༌ཁན༌གུན༌ནི༌ ནང༌ནེ༌ ཉུ༌ངུན༌ ཡོད༌ཁན༌བོའང༌ ཁྱེར༌ར༌ ཛད༌ཨིན༌། 
MAT.25.30	ཏ༌ འི༌ ཕན༌མི༌ཐོགས༌སི༌ ཡོག༌པོ༌བོ༌ ཕི༌ལོག༌ག༌ མུན༌པའེ༌ ནང༌ང༌ ཁྱེར༌ ཀ༌རུ༌ ངུ༌ཨིན༌ཞིག༌ ནགས༌ མང༌པོ༌ ཐོང༌ཅེས༌སི༌ ཞས༌ཏེ༌ སོ༌ སྲིག༌ཨིན༌ཞིག༌ ལུས༌ཨིན༌།'"
MAT.25.31	ཡེ༌ཤུའི༌ མོལས༌, "མི༌རིགས༌སི༌བུ༌ ཟིར༌རྗིད༌དི༌ ནང༌ང༌ རྒྱལ༌པོ༌ ཚུལ༌ལ༌ ཕོ༌ཉ༌ ཚང༌མ༌ ཉམ༌པོ༌ ཡོང༌ངི༌ དུས༌ལ༌ ཁོ༌ ནམ༌ཁའེ༌ ཟིར༌རྗིད༌དི༌ ཁྲིས༌སི༌ཀ༌ དུག༌ཨིན༌། 
MAT.25.32	མིར༌རྒྱུད༌ ཚང༌མ༌ ཁོའེ༌ དུན༌ལ༌ ལྡུ༌ཏེ༌ ལུག༌རྫི༌, ར༌མའེ༌ ཕྲོ༌ནེ༌ ལུག༌གུན༌ སོ༌སོ༌ ཕེའ༌ ཙོགས༌ལ༌, ཁོའེང༌ མི༌ཚང༌མ༌ ཕེ༌ཨིན༌། 
MAT.25.33	ཁོའེ༌ ཡས༌པ༌ ཆོགས༌ལ༌ ལུག༌ དང༌ ཡོ༌མ༌ ཆོགས༌ལ༌ ར༌མ༌གུན༌ བོར༌ཨིན༌།"
MAT.25.34	"ཏེ༌ནེ༌ ཁོ༌, རྒྱལ༌པོའེ༌ ཡས༌ལ༌ ཡོད༌ཁན༌གུན༌ལ༌ ཟེར༌ཨིན༌ ངའེ༌ ཡབ༌བི༌ བྱིན༌ལབས༌ སལ༌ཁན༌ ཚང༌མ༌, ཇིག༌རྟེན༌ ཕྱགས༌པ༌ནེ༌ ཕར༌ལ༌ ནམ༌ཁའེ༌ རྒྱལ༌སྲིད༌ ནི༌ ཁྱོ༌ཞའེ༌ ཕིའ༌ ཛད༌ཏེ༌ ཨིན༌། ཏེ༌ ནོར༌སྐལ༌བོ༌ ལེན༌ན༌ལ༌ ཡོང༌ཤིག༌། 
MAT.25.35	ཅིའ༌ཟེར༌ན༌ ང༌ སྟོགས༌ ཟ༌ནེ༌ ཁྱོ༌རང༌གུན༌ནི༌ ཟན༌ ཏངས༌ ཡང༌ ང༌ སྐོམས༌ ཟ༌ནེ༌ ཁྱོ༌རང༌གུན༌ནི༌ ཏུང༌ཅེས༌ ཏངས༌། ང༌ ངོ༌ མ༌ཤེས༌ཁན༌ཞིག༌ག༌ ཁྱོ༌རང༌གུན༌ནི༌ གྲོན༌པོའེ༌ ཚུལ༌ལ༌ རང༌ངི༌ ནང༌ང༌ བོརས༌། 
MAT.25.36	ང༌ ལྗེར༌ཉལ༌ལ༌ ཡོད༌ ཟ༌ནེ༌ ཀོས༌ལག༌ ཏངས༌། ང༌ ཟུ༌མོ༌ ཡོང༌ ཟ༌ནེ༌ སྟས༌། ང༌ ཙོན༌ཁང༌ང༌ ཡོད༌ ཟ༌ནེ༌ ཐུག༌ག༌ལ༌ ཡོངས༌།"
MAT.25.37	"ཏེ༌ནེ༌ མི༌ དྲང༌པོ༌ ཚང༌མའེ༌, 'གཙོ༌བོ༌ལེ༌, ཉེ༌རང༌ སྟོགས༌ ཟ༌ནེ༌ ང༌ཞའེ༌ ནམ༌ ཟའ༌ཅེས༌ལ༌ ཏངས༌ ཡ༌ སྐོམས༌ ཟ༌ནེ༌ ནམ༌ ཐུང༌ཅེས༌ལ༌ ཏངས༌། 
MAT.25.38	ཉེ༌རང༌ ངོ༌ མ༌ཤེས༌ཁན༌ཞིག༌ ཨིན༌ ཟ༌ནེ༌ ནམ༌ ནང༌ང༌ བོརས༌, ལྗེར༌ཉལ༌ལ༌ ཡོད༌ ཟ༌ནེ༌ ནམ༌ ཀོས༌ལག༌ ཏངས༌, 
MAT.25.39	ཡ༌ ཟུ༌མོ༌ ཡ༌ ཙོན༌ཁང༌ང༌ ཡོད༌ ཟ༌ནེ༌ ནམ༌ ཐོག༌ག༌ལ༌ ཡོངས༌' ཟེར༌ཏེ༌ དྲི༌ཨིན༌།"
MAT.25.40	"ཏེ༌ནེ༌ རྒྱལ༌པོའེ༌ ཟེར༌ཨིན༌ 'ངའེ༌ དེན༌བ༌ ཟེར༌རད༌ ཁྱོ༌རང༌གུན༌ནི༌ ངའེ༌ འུ༌ཐུགས༌ སྤུན༌ ཆུང༌ཤོག༌ ཅིག༌ག༌ ཏེ༌ཙོགས༌ ཅོས༌ཁན༌བོ༌ ང༌རང༌ང༌ ཅོ༌ཁན༌ དང༌ཙོགས༌ ཨིན༌།'"
MAT.25.41	"ཏེ༌ནེ༌ ཡོ༌མའེ༌ ཆོགས༌ལ༌ ཡོད༌ཁན༌གུན༌ལ༌, 'རྔན༌ ཕོག༌ཁན༌, ཁྱོ༌ཞ༌གུན༌ ང༌ནེ༌ ཐག༌རིང༌ང༌ ཤེ༌ཏན༌ དང༌ ཁོའེ༌ ཕོ༌ཉ༌ ངན༌པ༌གུན༌ནི༌ ཕིའ༌ ཅོ༌ཁན༌ནི༌ མ༌ནེ༌ མི༌ཤི༌ཅེས༌སི༌ མེའེ༌ ནང༌ང༌ སོང༌ཤིག༌། 
MAT.25.42	ཅིའ༌ཟེར༌ན༌ ང༌ སྟོགས༌ ཟ༌ནེ༌ ཁྱོ༌རང༌གུན༌ནི༌ ཟའ༌ཅེས༌ མ༌ཏངས༌, སྐོམས༌ ཟ༌ནེ༌ ཐུང༌ཅེས༌ མ༌ཏངས༌། 
MAT.25.43	ངོ༌ མི༌ཤེས༌ཁན༌ཞིག༌ ཨིན༌ ཟ༌ནེ༌ ནང༌ང༌ བོད༌ཏེ༌ མ༌ཁྱེརས༌, ལྗེར༌ཉལ༌ ཡོད༌ ཟ༌ནེ༌ ཀོས༌ལག༌ མ༌ཏངས༌, ཟུ༌མོ༌ ཡ༌ ཙོན༌ཁང༌ང༌ ཡོད༌ ཟ༌ནེ༌ ང༌ ཐུག༌ག༌ལ༌ མ༌ཡོངས༌' ཟེརས༌།"
MAT.25.44	" 'ངའེ༌ ཡོ༌མ༌ ཡོད༌ཁན༌ནི༌ མི༌ཚང༌མའེ༌ དྲི༌ཨིན༌, 'གཙོ༌བོ༌ལེ༌, ཉེ༌རང༌ སྟོགས༌ས༌ལ༌, སྐོམས༌ས༌ལ༌, མི༌ ངོ༌ མ༌ཤེས༌ཁན༌ཞིག༌ ཨིན༌ན༌ལ༌, ཡ༌ ཉེ༌རང༌ ལྗེར༌ཉལ༌ལ༌, ཟུ༌མོ༌ ཡོངས༌ཏེ༌, ནམ༌ ང༌ཞའེ༌ ཉེ༌རང༌ ཐོང༌? ཡ༌ ཉེ༌རང༌ ཙོན༌ཁང༌ང༌ ཡོད༌ཨིན༌ཞིག༌ ནམ༌ ང༌ཞའེ༌ ཉེ༌རང༌ང༌ རོགས༌ མ༌ཅོས༌?' ཟེར༌ཨིན༌།"
MAT.25.45	"ཏེ༌ནེ༌ རྒྱལ༌པོའེ༌ ཟེར༌ཨིན༌, 'ངའེ༌ དེན༌བ༌ ཟེར༌རད༌ འུ༌ཐུགས༌ཁན༌ ཆུ༌ངུན༌ ཁོང༌ ཅིག༌གའང༌ ཁྱོ༌ཞའེ༌ ཅའང༌ མ༌ཅོས༌པ༌, ངའང༌ ཅའང༌ མ༌ཅོ༌ཁན༌ ཙོགས༌ ཨིན༌།'"
MAT.25.46	"ཏེ༌ མི༌ ངན༌པ༌གུན༌ལ༌ ཐའ༌མེད༌པའེ༌ ཆད༌པ༌ ཕོག༌ཨིན༌ ཡང༌ མི༌ དྲང༌པོ༌གུན༌ ང༌ ཉམ༌པོ༌ ཐའ༌མེད༌ཁན༌ནི༌ མི༌ཚེ༌ ནང༌ང༌ དུག༌ཨིན༌།"
MAT.26.1	ཡེ༌ཤུའི༌ ཏེ༌ སླབ༌བྱ༌གུན༌ སལ༌ ཚར༌ཏེ༌ སློབ༌ཕྲུག༌གུན༌ལ༌ མོལས༌། 
MAT.26.2	"ནངས༌ལ༌ པེ༌སག༌གི༌ དུས༌ཆེན༌ ཨིན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌ ཡང༌ ཏེ༌ ཞག༌ག༌ མི༌རིགས༌སི༌བུ༌ གྲ༌འོའེ༌ ལག༌ག༌ རྐྱང༌ཤིང༌ང༌ རྐྱང༌ང༌ལ༌ སྟད༌ཅེས༌ ཨིན༌ནོག༌།"
MAT.26.3	ཏེན༌ན༌ ཞག༌ག༌ བླ༌མ༌ འུ༌སྐྱོང༌གུན༌ དང༌ འུ༌སྐྱོང༌ ཚང༌མ༌, ཀ༌ཡ༌ཕཱས༌ ཟེར༌ཁན༌ བླ༌མ༌ ཆེན༌མོའེ༌ ཕོ༌གྲང༌ངི༌ ནང༌ང༌ ལྡུས༌། 
MAT.26.4	ཁོང༌གུན༌ནི༌ སང༌ཝའེ༌ ནང༌ང༌ ཡེ༌ཤུ༌ ཟུམས༌ཏེ༌ སད༌ཅེས༌སི༌ གྲབས༌ ཅོས༌། 
MAT.26.5	ཨིན༌ནའང༌ ཁོང༌གུན༌ནི༌ ཟེརས༌, "པེ༌སག༌གི༌ དུས༌ཆེན༌ནི༌ དུས༌ལ༌ ཡེ༌ཤུ༌ ཟུམ༌ མ༌གོས༌ ཅིའ༌ཟེར༌ན༌ མི༌ཚང༌མ༌ལ༌ སྲོ༌ ཡོངས༌ཏེ༌ ཧི༌ལིངས༌ ཕིང༌སྲིད༌ཅེས༌ ཨིན༌ནོག༌།"
MAT.26.6	ཏེན༌ན༌ དུས༌ལ༌ གཙོ༌བོ༌ ཡེ༌ཤུ༌ བེད༌ཐཱ༌ནི༌ གྲོང༌ཁྱེར༌ལ༌ ཛེ༌ནད༌ནེ༌ ཕན༌ཅུག༌ག༌ ཛདས༌ཁན༌ ཤི༌མོན༌ནི༌ ཁང༌པའ༌ ཡོད༌པིན༌། 
MAT.26.7	ཡེ༌ཤུ༌ ཅོག༌ཙེ༌ དུན༌ལ༌ སྟེན༌ཏེ༌ ཞུགས༌ཏེ༌ ཡོད༌དུས༌, བུ༌མོ༌ཞིག༌གི༌ ཀར༌ཡོལ༌ རིན༌ཅན༌ནི༌ ནོད༌ སྐང༌ཁན༌ནི༌ དྲི༌ཞིམ༌ཅན༌ནི༌ མར༌ རིན༌ཅན༌ ཁྱོངས༌ཏེ༌ གཙོ༌བོའེ༌ དབུའི༌ཀ༌ ལུགས༌།
MAT.26.8	སློབ༌ཕྲུག༌གུན༌ལ༌ ཏེ༌བོ༌ ཐོང༌ང༌ཅིག༌ མ༌སྲན༌ཏྲེ༌ སྲོ༌ ཡོངས༌ཏེ༌, ཅིག༌ དང༌ ཅིག༌ག༌ ཟེརས༌, "ཅི༌ཕིའ༌ གོད༌ལ༌ ཏངས༌ཏེ༌ ཨིན༌པིན༌ ཧེ༌? 
MAT.26.9	འི༌ རིན༌ཅན༌ དྲི༌ཞིམ༌ཅན༌ནི༌ མར༌པོ༌ རིན༌ ཆེན༌མོ༌ཞིག༌ག༌ ཙོངས༌ཏེ༌ ཐོབ༌ཁན༌ནི༌ པེ༌ནེ༌བོ༌ ཉལ༌བ༌ཅན༌གུན༌ལ༌ བགོས༌ཏེ༌ ཏོང༌ཤིག༌པིའང༌།"
MAT.26.10	ཡེ༌ཤུའི༌ ཁྱེན༌ཏེ༌ ཁོང༌གུན༌ལ༌, "ཁྱོ༌ཞ༌གུན༌ནི༌ འི༌ བུ༌མོའེ༌ སེམ༌བ༌ ཅི༌ཕིའ༌ ཚེར༌ ཅུག༌གད༌ ཁོའེ༌ ངའེ༌ ཕིའ༌ ལས༌ རྒྱལ༌ལ༌ ཅོས༌། 
MAT.26.11	མི༌ ཉལ༌བ༌ཅན༌ ཚང༌མ༌ དུས༌རྒྱུན༌ ཁྱོ༌ཞའ༌ ཉམ༌པོ༌ ལུས༌ས༌ནོག༌། ཨིན༌ནའང༌ ང༌ དུས༌རྒྱུན༌ ཁྱོ༌ཞའ༌ ཚང༌མ༌ ཉམ༌པོ༌ མི༌ལུས༌། 
MAT.26.12	ངའེ༌ ཟུགས༌པོའེ༌ཀ༌ མར༌ ལུགས༌ཏེ༌ ཁོའེ༌ ང༌ ས༌ཡོག༌ག༌ སུབ༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཨིན༌ནོག༌། 
MAT.26.13	ངའེ༌ དེན༌བ༌ ཟེར༌རད༌ ཇིག༌རྟེན༌ནི༌ ནང༌ང༌ ཀ༌རུ༌ གའ༌མོའེ༌ ནས༌ཚུལ༌བོ༌ ཤད༌ནའང༌, འི༌ བུ༌མོ༌བོ༌ ཨིད༌ཏུ༌ ཅོས༌ཏེ༌ ཁོའེ༌ ང༌ ཅོས༌ཁན༌བོའང༌ ཤད༌ཨིན༌" མོལས༌།
MAT.26.14	སློབ༌ཕྲུག༌ ཅུག༌ཉིས༌སི༌ ནང༌ནེ༌ ཀར༌ཡོད༌པ༌ ཡུ༌དཱ༌ ཟེར༌ཁན༌བོ༌ བླ༌མ༌ འུ༌སྐྱོང༌ ཚང༌མ༌ ཡོད༌ས༌ སོང༌ཏེ༌ 
MAT.26.15	ཁོང༌གུན༌ལ༌, "གལ༌ཏེས༌ ངའེ༌ ཡེ༌ཤུ༌ ཁྱོ༌ཞ༌གུན༌ལ༌ སྟད༌ན༌, ངའ༌ ཅི༌ སལ༌ཨིན༌" ཟེརས༌། བླ༌མ༌ འུ༌སྐྱོང༌གུན༌ནི༌ མུལ༌ལི༌ པེ༌ནེ༌ སུམ༌ཅུ༌ ཏངས༌། 
MAT.26.16	ཏེ༌ནེ༌ཕར༌ལ༌ ཡུ༌དཱའེ༌ གཙོ༌བོ༌ ཡེ༌ཤུ༌ བླ༌མ༌ འུ༌སྐྱོང༌གུན༌ལ༌ སྟད༌ཅེས༌སི༌ ཕིའ༌ སྐབས༌ ཙལས༌།
MAT.26.17	དུས༌ཆེན༌ནི༌ ཞག༌ དང༌པོའེ༌ ཞག༌ག༌ ནམ༌ ཡ༌ཧུ༌དཱ༌པ༌གུན༌ སྐྱུར༌ མེད༌ཁན༌ནི༌ ཏ༌གི༌ དོན༌ནད༌། སློབ༌ཕྲུག༌གུན༌ ཡེ༌ཤུའི༌ དུན༌ལ༌ ཡོངས༌ཏེ༌ "ཉེ༌རང༌ དོན༌ཅེས༌སི༌ ཕིའ༌ པེ༌སག༌གི༌ དོན༌ཏང༌ ཀ༌རུ༌ གྲལ༌གྲིག༌ ཅོ༌" ཟེར༌ཏེ༌ དྲིས༌།
MAT.26.18	ཁོང༌ངི༌ མོལས༌, "ཡེ༌རུ༌ཤ༌ལེམ༌མི༌ རྒྱལ༌ས༌ ཏེ༌ མི༌བོ༌ ཡོད༌ས༌ སོང༌ཏེ༌, འི༌ཟུག༌ ཟེར༌ 'སློབ༌པོན༌ནི༌ ཟེར༌དུག༌ ངའེ༌ ཕིའ༌ ལྡམ༌མ༌ ཛད༌ཏེ༌ ཡོད༌ཁན༌ནི༌ དུས༌ཚོད༌པོ༌ ཉེ༌མོ༌ སླེབ༌། ང༌ སློབ༌ཕྲུག༌གུན༌ ཉམ༌པོ༌ ཁྱོ༌རང༌ངི༌ ཁང༌པ༌ པེ༌སག༌གི༌ དོན༌ཏང༌ ཟེན༌།'" 
MAT.26.19	ཏེ༌ནེ༌ སློབ༌ཕྲུག༌གུན༌ནི༌ ཡེ༌ཤུའི༌ བཀའ༌ ནང༌ཞིན༌ ཏེ༌རུ༌ པེ༌སག༌གི༌ དོན༌ཏང༌ངི༌ གྲལ༌གྲིག༌ ཅོས༌།
MAT.26.20	ཕི༌ཏོག༌ སླེབ༌བ༌ཅིག༌ སློབ༌ཕྲུག༌ ཅུག༌ཉིས༌ ཉམ༌པོ༌ ཡེ༌ཤུ༌ ཅོག༌ཙེ༌ དུན༌ལ༌ སྟེན༌ཏེ༌ ཞུགས༌ཏེ༌ 
MAT.26.21	དོན༌ཏང༌ དོན༌ཨིན༌ ཡོད༌དུས༌, ཁོང༌ངི༌ སློབ༌ཕྲུག༌གུན༌ལ༌ མོལས༌, "ངའེ༌ དེན༌བ༌ ཟེར༌རད༌ ཁྱོ༌ཞའ༌ ཚང༌མའེ༌ ནང༌ནེ༌ ཅིག༌ཅིག༌གི༌ ངའ༌ གྲ༌འོའེ༌ ལག༌ག༌ སྟད༌ཨིན༌།"
MAT.26.22	སློབ༌ཕྲུག༌ ཚང༌མ༌ མ༌སྲན༌ཏྲེ༌ ཚེར༌ཏེ༌, ཅིག༌གི༌ སྟིང༌ནེ༌ ཅིག༌གི༌ འི༌ཟུག༌ ཟེརས༌, "གཙོ༌བོ༌ལེ༌ ང༌ཏ༌ མ༌ནོག༌ག༌?" 
MAT.26.23	གཙོ༌བོ༌ ཡེ༌ཤུའི༌, "ང༌ ཉམ༌པོ༌ ནོད༌ ཅིག༌ཅིག༌གི༌ ནང༌ང༌ ཟན༌ ཟའ༌ཁན༌བོའེ༌ ངའ༌ གྲ༌འོའེ༌ ལག༌ག༌ སྟད༌ཨིན༌། 
MAT.26.24	དམ༌པའེ༌ སུང༌རབས༌སི༌ ནང༌ང༌ མི༌རིགས༌སི༌བུ༌ ཤི༌ཅེས༌སི༌ སྐོར༌ལ༌ བྲིས༌ཏེ༌ ཡོད༌ཁན༌བོ༌ ཙོགས༌ལ༌ གྲུབ༌ཨིན༌། ཨིན༌ནའང༌ མི༌རིགས༌སི༌བུ༌ གྲ༌འོའེ༌ ལག༌ག༌ སྟད༌ཁན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཏེ༌ སང༌ཏ༌ ཁོ༌རང༌ངི༌ ཕིའ༌ ཁོ༌ མ༌སྐྱེས༌པིན༌ན༌ རྒྱལ༌ལ༌ ཡོད༌གྲོ༌" མོལས༌།
MAT.26.25	ཏེ༌ སྟིང༌ནེ༌ ཁོང༌ གྲ༌འོའེ༌ ལག༌ག༌ སྟད༌ཅེས༌ ཅོ༌ཁན༌ནི༌ ཡུ༌དཱའེ༌ ཡེ༌ཤུའ༌, "སློབ༌པོན༌ལེ༌ ང༌ཏ༌ མན༌ན༌ཧེ༌" ཞུས༌།
MAT.26.25	ཡེ༌ཤུའི༌, "འོ༌ན༌ ཁྱོ༌རང༌རང༌ ཨིན༌" མོལས༌།
MAT.26.26	དོན༌ཏང༌ དོན༌ཨིན༌ ཡོད༌དུས༌, ཡེ༌ཤུའི༌ ཏ༌གི༌ ཆག༌ག༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ ཛད༌ཏེ༌ ཅགས༌ཏེ༌, སློབ༌ཕྲུག༌གུན༌ལ༌ སལས༌། ཡེ༌ཤུའི༌ ཁོང༌གུན༌ལ༌, "འི༌བོ༌ ནི༌ ངའེ༌ ཟུགས༌པོ༌ ཨིན༌ ལེན༌ཏེ༌ ཟོ༌ཤིག༌" མོལས༌།
MAT.26.27	རྒུན༌ཆང༌ངི༌ དོན༌སྐྱོག༌པོ༌ ནམས༌ཏེ༌, དཀོན༌མཆོག༌ག༌ ཐུག༌རྗེ༌ཆེ༌ ཞུས༌ ཡང༌ སློབ༌ཕྲུག༌གུན༌ལ༌ སལ༌ཏེ༌ མོལས༌, "ཁྱོ༌རང༌ ཚང༌མ༌ འི༌ ནང༌ནེ༌ ཐུང༌ཤིག༌ 
MAT.26.28	འི༌བོ༌ ནི༌ ངའེ༌ ཁྲག༌ ཨིན༌, ཀ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ནི༌ ཕིའ༌ ཆད༌དོན༌ ཛད༌ཁན༌བོའེ༌ གོ༌ཟུགས༌པོ༌ ཨིན༌། ཡང༌ ངའེ༌ མི༌ མང༌པོ༌ཞིག༌གི༌ སྡིག༌པ༌ སེལ༌ཅེས༌སི༌ ཕིའ༌ ང༌རང༌ངི༌ ཁྲག༌པོ༌ ཕུ༌ཨིན༌། 
MAT.26.29	ངའེ༌ ཟེར༌རད༌, ཁྱོ༌ཞ༌གུན༌ ཉམ༌པོ༌ ང༌རང༌ངི༌ ཡབ༌བི༌ རྒྱལ༌སྲིད༌དི༌ ནང༌ང༌ འི༌ རྒུན༌ཆང༌བོའ༌ སོ༌མ༌ ཏོན༌ཏག༌ཞིག༌ ཡོད༌ཏེ༌ མ༌ནེ༌, ངའེ༌ འི༌བོ༌ ཡང༌སྐྱར༌ མ༌ནེ༌ མི༌ཐུང༌།"
MAT.26.30	ཁོང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ སུང༌གུར༌ ཏང༌ ཚར༌ར༌ཅིག༌, ཁོང༌གུན༌ ཨོ༌ལིཝ༌ཝི༌ རིའ༌ སྐྱོདས༌།
MAT.26.31	ཏེན༌ན༌ དུས༌ལ༌ གཙོ༌བོ༌ ཡེ༌ཤུའི༌ སློབ༌ཕྲུག༌གུན༌ལ༌ མོལས༌, "དི༌རིང༌ ཚན༌ལ༌ ཁྱོ༌ཞའ༌ ཚང༌མའེ༌ ང༌ ཟུར༌ལ༌ ཕངས༌ཨིན༌ ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ ཨིན༌ནོག༌,
MAT.26.31	'ངའེ༌ ལུག༌རྫི༌བོ༌ སད༌ཅུག༌ཨིན༌།
MAT.26.31	ཡང༌ ལུག༌ ཚང༌མ༌ ཡན༌ཏེ༌ ཆའ༌ནོག༌།'"
MAT.26.32	"ཨིན༌ནའང༌ ང༌ སོན༌པོ༌ ལངས༌ཏེ༌ སྟིང༌ནེ༌ ཁྱོ༌ཞའེ༌ སང༌ སྔུན༌ལ༌ གཱ༌ལིལ༌ལིའི༌ ཡུལ༌ལ༌ ཆེན༌།"
MAT.26.33	པི༌ཏྲར༌རི༌ ཞུས༌, "ཚང༌མའེ༌ ཉེ༌རང༌ང༌ ཟུར༌ལ༌ ཕང༌ནའང༌, ངའེ༌ ནི༌ མ༌ནེ༌ མི༌ཕང༌།"
MAT.26.34	གཙོ༌བོ༌ ཡེ༌ཤུའི༌, "ངའེ༌ དེན༌བ༌ ཟེར༌རད༌ དི༌རིང༌ ནམ༌ལངས༌ལ༌ བྱ༌སྐད༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ རྒྱབ༌ཨིན༌" མོལས༌།
MAT.26.35	པི༌ཏྲར༌རི༌ ཨུ༌ཚུགས༌ ཏངས༌ཏེ༌, "གལ༌ཏེས༌ ང༌ ཉེ༌རང༌ ཉམ༌པོ༌ ཤི༌གོས༌ནའང༌, ངའེ༌ ཉེ༌རང༌ང༌ མི༌ཤེས༌ཟུན༌ མ༌ནེ༌ མི༌ཏང༌" ཟེརས༌། ཏེན༌ན༌ ཙོགས༌ སློབ༌ཕྲུག༌ ཞན༌མ༌ ཚང༌མེའང༌ ཟེརས༌།
MAT.26.36	ཏེ༌ནེ༌ གཙོ༌བོ༌ ཡེ༌ཤུ༌ སློབ༌ཕྲུག༌ ཚང༌མ༌ ཉམ༌པོ༌ གེད༌ཤེ༌མ༌ནེ༌ ཟེར༌ཁན༌ནི༌ ཚས༌ལ༌ སྐྱོདས༌། ཁོང༌ངི༌ སློབ༌ཕྲུག༌གུན༌ལ༌ མོལས༌, "ང༌ འ༌ཀ༌ སོང༌ཏེ༌ སྨོས༌ལམ༌ ཞུ༌ཨིན༌ ཁྱོ༌ཞ༌གུན༌ འི༌ཀ༌ དུག༌ཤིག༌།" 
MAT.26.37	ཁོང༌ངི༌ པི༌ཏྲར༌ དང༌ ཡ༌ཀོབ༌ དང༌ ཡོ༌ཧཱ༌ནན༌, ཟེ༌བེད༌དིའི༌ ཕྲུ༌གུ༌ ཉིས༌ཀོ༌ ཁྲིད༌ཏེ༌ ཁྱེར༌ར༌ ཛདས༌། ཡེ༌ཤུའ༌ ཐུགས༌ཚེར༌ དང༌ ཚབས༌ཤེས༌ ཡོང༌ང༌ ཛདས༌། 
MAT.26.38	གཙོ༌བོ༌ ཡེ༌ཤུའི༌ ཁོང༌ ཚང༌ཀོའ༌ མོལ༌ལ༌ ཛདས༌, "ངའེ༌ སེམས༌ལ༌ ཤི༌ཅེས༌ ཙོགས༌ མ༌སྲན༌ཏྲེ༌ ཚེར༌ཁ༌ རག༌། ང༌ ཉམ༌པོ༌ འི༌ཀ༌ ཤང༌ ཅོས༌ཏེ༌ དུག༌ཤིག༌།"
MAT.26.39	ཁོང༌ ཙ༌པིག༌ཤིག༌ འ༌ཟམ༌མ༌ སྐྱོད༌ཏེ༌, སའེ༌ཀ༌ དབུ༌བོ༌ ཞུགས༌ཏེ༌, སྨོས༌ལམ༌ ཞུ༌ཨིན༌ཞིག༌ མོལ༌ལ༌ ཛདས༌, "ཡབ༌ལེ༌, ཉན༌ན༌ནི༌ འི༌ སྡུག༌སྔལ༌ལི༌ ཀོ༌རེ༌བོ༌ ཐེན༌ན༌ ཛད༌དའང༌, ཨིན༌ནའང༌ ངའེ༌ དོད༌པ༌ ནང༌ཞིན༌ མན༌པ༌, ཡབ༌ ཉེ༌རང༌ངི༌ ཐུག༌གོངས༌ ནང༌ཞིན༌ ཅོའ༌ ཛད༌།"
MAT.26.40	ཏེ༌ནེ༌ སློབ༌ཕྲུག༌ ཚང༌ཀོ༌ ཡོད༌ས༌ སྐྱོད༌ད༌ཅིག༌, ཁོང༌ ཚང༌ཀོ༌ ཉིད༌ལ༌ སོང༌ཏེ༌ ཟིགས༌ཏེ༌ ཡེ༌ཤུའི༌ པི༌ཏྲར༌ལ༌, "ཆུ༌ཚོད༌ ཅིག༌གའང༌ ང༌ ཉམ༌པོ༌ ཤང༌ ཅོས༌ཏེ༌ དུག༌མ༌ཉན༌ན༌?" མོལས༌། 
MAT.26.41	"སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ ཤང༌ ཅོས༌ཏེ༌ སྨོས༌ལམ༌ ཏོབ༌ཤིག༌། སེམས༌ཉིད༌དི༌ དོད༌པ༌ སྡིག༌པའེ༌ ནང༌ང༌ མི༌གྱེལ༌ཅེས༌ ཡོད༌ནའང༌ ཟུགས༌པོ༌བོ༌ འུ༌ཐུགས༌ ཡོད༌ཏེ༌ ཨིན༌ནོག༌" མོལས༌།
MAT.26.42	ལན༌ ཉིས༌པ༌ ཁོང༌ འ༌ཟམ༌མ༌ སྐྱོད༌ཏེ༌ སྨོས༌ལམ༌ ཏབ༌བ༌ ཛདས༌, "ཡབ༌ལེ༌, གལ༌ཏེས༌ ངའེ༌ འི༌ སྡུག༌སྔལ༌ལི༌ ཀོ༌རེ༌བོ༌ ཐུངས༌ཏེ༌ མ༌ནེ༌ ཐེན༌ ཉན༌ཅེས༌ མེད༌ན༌, ཉེ༌རང༌ངི༌ ཐུག༌གོངས༌ ནང༌ཞིན༌ གྲུབ༌ཤིག༌" ཞུས༌། 
MAT.26.43	ཁོང༌ ལོགས༌ཏེ༌ སྐྱོད༌ད༌ཅིག༌, སློབ༌ཕྲུག༌གུན༌ སྲན༌ཏྲེ༌ ངལ༌ཅེས༌པོའེ༌ ཉིད༌ལ༌ སོང༌ཏེ༌ ཟིགས༌།
MAT.26.44	ཁོང༌ངི༌ སློབ༌ཕྲུག༌གུན༌ ཏེ༌རུ༌ བོར༌ཏེ༌ འ༌ཟམ༌མ༌ སྐྱོད༌ཏེ༌ སྔན༌མ༌ ནང༌ ཙོགས༌ལ༌ ལན༌ སུམ༌པ༌ སྨོས༌ལམ༌ ཞུའ༌ ཛདས༌། 
MAT.26.45	ཏེ༌ནེ༌ ཁོང༌ སློབ༌ཕྲུག༌གུན༌ ཡོད༌ས༌ ལོགས༌ཏེ༌ སྐྱོད༌ཏེ༌, "ཏ༌རུང༌ངའང༌ ཁྱོ༌ཞའ༌ ཉིད༌ དང༌ ངལ༌ཚོ༌ ཨིན༌ དུག༌ཅེན༌ན༌? ལྟོས༌ཤིག༌, མི༌རིགས༌སི༌བུ༌ སྡིག༌ཅན༌ནི༌ ལག༌ག༌ སྟད༌ཅེས༌སི༌ དུས༌ སླེབ༌ ཚར༌ཏེ༌ དུག༌། 
MAT.26.46	ལོང༌ཤིག༌། ང༌དང༌ ཆེན༌། ལྟོས༌ཤིག༌, ང༌ ངོ༌ལོག༌ ཅོ༌ཁན༌ནི༌ ཏེ༌ མི༌བོ༌ ཡོང༌དུག༌" མོལས༌།
MAT.26.47	ཡེ༌ཤུའི༌ ཞལ༌ཏ༌ སལ༌ཨིན༌ ཡོད༌དུས༌ སློབ༌ཕྲུག༌ ཅུག༌ཉིས༌པོའེ༌ ནང༌ནེ༌ ཡུ༌དཱ༌ ཟེར༌ཁན༌བོ༌ སླེབ༌ཏེ༌, ཁོ༌ ཉམ༌པོ༌ བླ༌མ༌ འུ༌སྐྱོང༌ དང༌ འུ༌སྐྱོང༌ གུན༌ནི༌ ཀལ༌ཁན༌ནི༌ མི༌ མང༌པོ༌ཞིག༌ ར༌འི༌ དང༌ བེར༌གའེ༌ ལག༌ཆ༌ ཁུར༌ཏེ༌ ཡོངས༌། 
MAT.26.48	སྔུན༌ལ༌ ཡུ༌དཱ༌ ངོ༌ལོག༌ ཅོ༌ཁན༌བོའེ༌ ཁོང༌གུན༌ ཉམ༌པོ༌ ཡེ༌ཤུ༌ ཟུམ༌ཅེས༌ལ༌ སྟགས༌ཤིག༌ ཅོ༌ཨིན༌ ཟེརས༌ "ཀ༌བོ༌ ངའེ༌ སུ༌ཞིག༌ག༌ པུག༌ ཏང༌ན༌, ཏེ༌ མི༌བོ༌ ཟུམ༌ཤིག༌།" 
MAT.26.49	ཁོ༌ གཙོ༌བོ༌ ཡེ༌ཤུ༌ ཡོད༌ས༌ ཏེན༌ན༌མལ༌ལ༌ སོང༌ཏེ༌, "སློབ༌པོན༌ལེ༌, ཇུ༌ལེ༌" ཟེར༌ཏེ༌ པུག༌ ཏངས༌།
MAT.26.50	ཡེ༌ཤུའི༌ མོལས༌, "ཛ༌འོ༌, ཁྱོ༌རང༌ ཅི༌ ཅོའ༌ ཡོངས༌ཏེ༌ ཨིན༌ནའང༌ གྱོགས༌པ༌ ཅོ༌ཤིག༌།" ཏེ༌ནེ༌ ཏེ༌ མི༌གུན༌ ཡོངས༌ཏེ༌ ཡེ༌ཤུ༌ ཟུམས༌ པ༌སང༌ 
MAT.26.51	སློབ༌ཕྲུག༌ ཅིག༌གི༌ ར༌འི༌ ཕིངས༌ཏེ༌, བླ༌མ༌ འུ༌སྐྱོང༌ངི༌ ཡོག༌པོ༌ཞིག༌ག༌ རྒྱབ༌ཏེ༌ ནམ༌ཆོག༌ ཅིག༌པོ༌ ཅདས༌ ཏངས༌།
MAT.26.52	གཙོ༌བོ༌ ཡེ༌ཤུའི༌, "ར༌འི༌ ཤུབས༌སི༌ ནང༌ང༌ ཅུག༌ ཅིའ༌ཟེར༌ན༌ སུ༌ཞིག༌གི༌ ར༌འི༌ ཀོལ༌ན༌ ར༌འི༌ ཀ༌ནེ༌ ཤི༌ཨིན༌། 
MAT.26.53	ཁྱོ༌རང༌ངི༌ ཅི༌ སམ༌? གལ༌ཏེས༌ ངའེ༌ ང༌རང༌ངི༌ ཡབ༌བ༌ ཞུ༌ན༌ ཏེན༌ན༌མལ༌ལ༌ ཕོ༌ཉའེ༌ མག༌མི༌ གྲངས༌ མེད༌ཤིག༌ ངའ༌ སྐྱོབ༌བ༌ལ༌ ཀལ༌ལ༌ མི༌ཛད༌ད༌? 
MAT.26.54	ཨིན༌ནའང༌ གལ༌ཏེས༌ ཏེ༌བོ༌ ངའེ༌ ཅོ༌ན༌, ཏེ༌ནེ༌ དམ༌པའེ༌ སུང༌རབས༌སི༌ ནང༌ང༌ འི༌གུན༌ ངའེ༌ཀ༌ ཆ༌གོ༌ཤེས༌ ཨིན༌ནོག༌ མོལ༌ཁན༌བོ༌ ཀ༌ཟུག༌གི༌ དྲན༌དྲ༌ གྲུབ༌ ཐུབ༌ཨིན༌" མོལས༌།
MAT.26.55	ཏེ༌དུས༌ལ༌ ཡེ༌ཤུའི༌ ཟུམ༌ཁན༌གུན༌ལ༌, "ཁྱོ༌ཞ༌གུན༌ནི༌ ཅི༌ ང༌ སྟན༌ཤིག༌ ཨིན༌ནོག༌ སམ༌མ༌, ཀ༌བོ༌ ཟུམ༌མ༌ལ༌ ཁྱོ༌ཞ༌གུན༌ ར༌འི༌ དང༌ བེར༌ག༌ ཁུར༌ཏེ༌ ཡོངས༌? ངའེ༌ ཞག༌དང༌ ཆོད༌ཁང༌ངི༌ ནང༌ང༌ དུགས༌ཏེ༌ སླབ༌བྱ༌ ཏང༌ ཟ༌ནེ༌ ཁྱོ༌ཞ༌གུན༌ནི༌ ཅི༌ཕིའ༌ ང༌ མ༌ཟུམས༌པིན༌? 
MAT.26.56	ཨིན༌ནའང༌ འི༌ ཚང༌མ༌ བྱུང༌ཅེས༌པོ༌ ནི༌ ལུང༌སྟོན༌པའེ༌ བྲིས༌ཁན༌ ཚང༌མ༌ གྲུབ༌ཅེས༌སི༌ ཕིའ༌ ཨིན༌" མོལས༌། ཏེ༌ནེ༌ སློབ༌ཕྲུག༌གུན༌ ཁོང༌ ཕང༌ཏེ༌ ཤོར༌ཏེ༌ སོང༌།
MAT.26.57	ཡེ༌ཤུ༌ ཟུམ༌ཁན༌ ཚང༌མའེ༌, ཁོང༌ བླ༌མ༌ ཆེན༌མོ༌ ཀ༌ཡ༌ཕཱས༌སི༌ ཕོ༌གྲང༌ང༌ ཁྱེརས༌, ཀ༌རུ༌ ཆོས༌ཁྲིམས༌ལ༌ ཁས༌པ༌ དང༌ འུ༌སྐྱོང༌ ཚང༌མ༌ ལྡུས༌ཏེ༌ ཡོད༌པིན༌། 
MAT.26.58	ཨིན༌ནའང༌ པི༌ཏྲར༌ བླ༌མ༌ ཆེན༌མོའེ༌ ཕོ༌གྲང༌ངི༌ ཀྱང༌ར༌ ཚོག༌པ༌ལ༌ ཐག༌རིང༌ཞིག༌ནེ༌ བྲངས༌ཏེ༌ ཡོངས༌ ཡང༌ ཁོ༌ ཀྱང༌རའི༌ ནང༌ང༌ སོང༌ཏེ༌ སྒོ༌སྲུང༌པ༌ ཉམ༌པོ༌ ཅི༌ ཆ༌རུག༌ ལྟའ༌ལ༌ སའེ༌ཀ༌ དུགས༌།
MAT.26.59	བླ༌མ༌ ཆེན༌མོ༌ དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཚང༌མའེ༌ གཙོ༌བོ༌ ཡེ༌ཤུ༌ སད༌ཅེས༌སི༌ ཕིའ༌ ཉད༌ ཙལས༌། 
MAT.26.60	མི༌ མང༌པོ༌ཞིག༌གི༌ ཟུན༌ནི༌ སྤང༌པོ༌ ཏང༌ནའང༌ ཁོང༌ སད༌ཅེས༌སི༌ ཕིའ༌ ཉད༌ མ༌ཐོབ༌། སྟིང༌ཇུག༌ག༌ མི༌ ཉིས༌ ཡོངས༌ཏེ༌ 
MAT.26.61	ཏེ༌ ཉིས༌ཀོའེ༌, "འི༌ མི༌བོའེ༌ དཀོན༌མཆོག༌གི༌ ཆོད༌ཁང༌ ཤིགས༌ཏེ༌, ཞག༌ སུམ༌མི༌ ནང༌ང༌ ཡང༌སྐྱར༌ རྩིག༌ཨིན༌ ཟེར༌དུག༌" ཟེར༌ཏེ༌ ཉད༌ ཀལས༌།"
MAT.26.62	བླ༌མ༌ ཆེན༌མོ༌ ལངས༌ཏེ༌ ཁོང༌ང༌ ཟེརས༌, "འི༌ མི༌ ཉིས༌ཀོའེ༌ ཁྱོ༌རང༌ངི༌ རྒྱབ༌གལ༌ལ༌ སྤང༌པོ༌ ཏང༌ཁན༌བོའ༌ ལན༌ཏང༌ཅེས༌ མེད༌ད༌?" 
MAT.26.63	གཙོ༌བོ༌ ཡེ༌ཤུའི༌ ཅའང༌ མ༌མོལ༌ལ༌ ཞུགས༌། ཏེ༌ནེ༌ བླ༌མ༌ ཆེན༌མོའེ༌ ཟེརས༌, "ངའེ༌ ཁྱོ༌རང༌ང༌ དཀོན༌མཆོག༌ སོན༌པོའེ༌ མནའ༌ ཀལ༌ལད༌། ང༌ཞའ༌ ཤོད༌དང༌ ཁྱོ༌རང༌ མ༌ཤི༌ཀའ༌, དཀོན༌མཆོག༌གི༌ སྲས༌ ཨིན༌ན༌?"
MAT.26.64	ཡེ༌ཤུའི༌ མོལས༌, "ཁྱོ༌རང༌ངི༌ ཟེར༌ཁན༌བོ༌ ཨིན༌། ཨིན༌ནའང༌ ངའེ༌ ཁྱོ༌རང༌གུན༌ལ༌ ཟེར༌རད༌, མ༌འོངས༌པའེ༌ དུས༌སི༌ ནང༌ང༌ མི༌རིགས༌སི༌བུ༌ ནི༌ ཀུན༌ཝང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ དུགས༌ཏེ༌, ནམ༌མི༌ སྲིན༌ནི༌ཀ༌ ཤོན༌ཏེ༌ ཡོང༌ང༌ལ༌ ཁྱོ༌རང༌ ཚང༌མའེ༌ ཐོང༌ཨིན༌།"
MAT.26.65	བླ༌མ༌ ཆེན༌མོ༌ ལངས༌ཏེ༌ རང༌ངི༌ ཀོས༌པོ༌ ཤགས༌ཏེ༌ ཟེརས༌, "ཁོའེ༌ འི༌ སྤེ༌ར༌གུན༌ ཟེར༌ཏེ༌ དཀོན༌མཆོག༌ག༌ དད༌ལོག༌ ཅོས༌། ཏ༌རུང༌ སྤང༌པོ༌ ཅི༌ གོས༌ཨིན༌། ལྟོས༌ཤིག༌ ཁོའེ༌ དད༌ལོག༌ ཅོ༌ཁན༌བོ༌ ནི༌ ཁྱོ༌ཞ༌གུན༌ནི༌ དག༌ས༌རང༌ ཚོར༌ཏེ༌ ཨིན༌ནོག༌། 
MAT.26.66	ཁྲིམས༌ ཅི༌ ཅད༌?" ཟེར༌། ཁོང༌ ཚང༌མའེ༌ ལན༌ལ༌, "ཁོ༌ སད༌ནའང༌ འོས༌པ༌ དུག༌" ཟེརས༌།
MAT.26.67	ཏེ༌ནེ༌ ཏེ༌གུན༌ནི༌ ཁོང༌ངི༌ ཞལ༌དོང༌ང༌ ཐུ༌ དང༌ མུལ༌ཐུག༌ རྒྱབས༌ ཡང༌ ཁ༌ཅིག༌གི༌ ཁོང༌ང༌ གྲམ༌ལྕགས༌ ཏངས༌། 
MAT.26.68	ཚིག༌ ཏང༌ཨིན༌ཞིག༌, "ཀྱེ༌ མ༌ཤི༌ཀ༌ ལུང༌སྟན༌ ཏོང༌ངའང༌ ཁྱོ༌རང༌ང༌ སུའི༌ རྡུངས༌" ཟེརས༌།
MAT.26.69	ཡེ༌ཤུའ༌ ཁྲིམས༌ཅད༌ཏེ༌ དུས༌ལ༌ པི༌ཏྲར༌ ཕི༌ལོག༌ག༌ གྱང༌རའི༌ ནང༌ང༌ དུགས༌ཏེ༌ ཡོད༌པིན༌། ཡོག༌མོ༌ཞིག༌ ཁོ༌ ཡོད༌ས༌ ཡོངས༌ཏེ༌, "ཁྱོ༌རང༌ གཱ༌ལིལ༌ལི༌པ༌ ཡེ༌ཤུའི༌ ཕྲོ༌པ༌ ཅིག༌ མན༌ན༌?" ཟེར༌།
MAT.26.70	ཨིན༌ནའང༌ ཁོའེ༌ མི༌གུན༌ནི༌ དུན༌ལ༌ ཟུན༌ ཏངས༌ཏེ༌ ཟེརས༌, "ཁྱོ༌རང༌ངི༌ ཟེར༌ཁན༌བོ༌ ངའེ༌ ཧ༌མ༌གོ༌།"
MAT.26.71	ཏེ༌ སྟིང༌ནེ༌ ཁོ༌ རྒྱས༌སྒོའེ༌ཀ༌ སོང༌པ༌, ཡོག༌མོ༌ ཞན༌མ༌ཞིག༌གི༌ ཐོང༌ཏེ༌ ཏེ༌རུ༌ ཡོད༌ཁན༌ནི༌ མི༌ཚང༌མ༌ལ༌, "འི༌ མི༌བོ༌ ན༌ཙ༌རེད༌པ༌ ཡེ༌ཤུ༌ ཉམ༌པོ༌ ཡོད༌ཁན༌བོ༌ ཨིན༌ནོག༌" ཟེརས༌།
MAT.26.72	ཡང༌སྐྱར༌ ཁོའེ༌, "མན༌" ཟེར༌ཏེ༌ མནའ༌ སྐྱལ༌, "ང༌ འི༌ མི༌བོ༌ ཤེས༌ས༌མེད༌" ཟེརས༌།
MAT.26.73	ཙ༌པིག༌ཤིག༌གི༌ སྟིང༌ནེ༌ སྒོའེ༌ དུན༌ལ༌ ལངས༌ཏེ༌ ཡོད༌ཁན༌ ཚང༌མ༌ པི༌ཏྲར༌ ཡོད༌ས༌ སོང༌ཏེ༌, "དེན༌བ༌ ཁྱོ༌རང༌ངའང༌ ཡེ༌ཤུའི༌ ཕྲོ༌པ༌གུན༌ནི༌ ནང༌ནེ༌ ཅིག༌ ཨིན༌ནོག༌ ཅིའ༌ཟེར༌ན༌ ཁྱོ༌རང༌ངི༌ སྐད༌དི༌ ཀ༌ནེ༌ ཤེས༌ས༌རག༌" ཟེརས༌།
MAT.26.74	ཏེ༌ནེ༌ ཁོའེ༌, "ངའེ༌ ཟུན༌ ཏངས༌ཏེ༌ ཨིན༌ན༌ ང༌ ངན༌ ཕོག༌ཤིག༌" ཟེར༌ཏེ༌ མནའ༌ སྐྱལས༌ཏེ༌, "ངའེ༌ འི༌ མི༌བོ༌ ཤེས༌ས༌མེད༌" ཟེརས༌། ཏེན༌ན༌མལ༌ལ༌ བྱའི༌ སྐད༌ ཏངས༌།
MAT.26.75	ཡང༌ ཁོའ༌ ཡེ༌ཤུའི༌ མོལ༌ཁན༌བོ༌ ཨིད༌ཏུ༌ ཡོངས༌, "བྱ༌སྐད༌ ཏང༌ངི༌ སང༌ སྔུན༌ལ༌ ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌།" ཏེ༌ནེ༌ ཁོ༌ ཕི༌ལོག༌ག༌ སོང༌ཏེ༌ མ༌སྲན༌ཏྲེ༌ ངུས༌།
MAT.27.1	ང༌ཏོག༌ ང༌མོ༌ནེ༌, བླ༌མ༌ ཆེན༌མོ༌ དང༌ འུ༌སྐྱོང༌ ཚང༌མའེ༌ ཡེ༌ཤུ༌ སད༌ཅེས༌སི༌ ཕིའ༌ ཐག༌ཅད༌ ཅོས༌། 
MAT.27.2	ཁོང༌ངི༌ རྐང༌ལག༌ ལྡམས༌ཏེ༌ ཀའ༌ལོན༌ པི༌ལ༌ཏུའི༌ ལག༌ག༌ སྟད༌ད༌ ཁྱེརས༌།
MAT.27.3	ངོ༌ལོག༌ ཅོ༌ཁན༌ནི༌ ཡུ༌དཱའེ༌ ཁོང༌ང༌ སྲོག༌གི༌ ཁྲིམས༌ ཕོག༌ག༌ ཐོང༌ཏེ༌ ཁོའེ༌ ལས༌ ཅོ༌ཁན༌བོའ༌ གྱོད༌པ༌ སྐྱེས༌ ཡང༌ མུལ༌ལི༌ པེ༌ནེ༌ སུམ༌ཅུ༌བོ༌ བླ༌མ༌ འུ༌སྐྱོང༌ དང༌ འུ༌སྐྱོང༌ གུན༌ལ༌ ལོགས༌ཏེ༌ ཁྱེརས༌། 
MAT.27.4	ཁོའེ༌ ཏེ༌ མི༌གུན༌ལ༌, "ངའེ༌ ནོངས༌མེད༌ཁན༌ནི༌ མི༌ཞིག༌ག༌ ངོ༌ལོག༌ ཅོས༌ཏེ༌ མའ༌ སྡིག༌པ༌ ཆེན༌མོ༌ཞིག༌ ཅོས༌ཏོག༌" ཟེརས༌།
MAT.27.4	ཁོང༌གུན༌ནི༌ "ཏེ༌ནེ༌ ང༌ཞའེ༌ ཅི༌ ཅོ༌། འི༌བོ༌ ཁོ༌རང༌ རང༌ངི༌ ཉོས༌ཏེ༌ ཨིན༌ནོག༌" ཟེརས༌།
MAT.27.5	ཡུ༌དཱའེ༌ མུལ༌ལི༌ པེ༌ནེ༌གུན༌ ཆོད༌ཁང༌ངི༌ ནང༌ང༌ ཕངས༌ ཡང༌ ཕི༌ལོག༌ག༌ སོང༌ཏེ༌ ཨོག༌སྐྱེལ༌ལི༌ག༌ ཞུགས༌ཏེ༌ ཤི༌།
MAT.27.6	བླ༌མ༌ འུ༌སྐྱོང༌གུན༌ནི༌ མུལ༌ལི༌ པེ༌ནེ༌བོ༌ ཁུར༌ཏེ༌, "འི༌ པེ༌ནེ༌ ནི༌ མི༌ཞིག༌གི༌ ཁྲག༌གི༌ རིན༌ ཨིན༌ པ༌སང༌, ཆོད༌ཁང༌ངི༌ བང༌ཛོད༌དི༌ ནང༌ང༌ ཏང༌ཅེས༌ ནི༌ ཁྲིམས༌ དང༌ གལ༌ཏེ༌ ཨིན༌ནོག༌" ཟེརས༌། 
MAT.27.7	ཁོང༌ ཚང༌མའེ༌ གྲབས༌ ཅོས༌ ཡང༌ ཏེ༌ པེ༌ནེ༌བོའ༌ ཛ༌མ༌ ཅོ༌ཁན༌གུན༌ནི༌ ཞིང༌ ཟེར༌ཁན༌བོ༌ ཉོས༌ཏེ༌ ཆོགས༌མི༌གུན༌ནི༌ རོམ༌ཁང༌ ཅོ༌ཅེས༌སི༌ ཕིའ༌ ཐག༌ཅདས༌། 
MAT.27.8	ཏེན༌ན༌བོའེ༌ ཞས༌ཏེ༌ དག༌སའང༌ ཏེ༌ ཞིང༌བོའ༌ ཁྲག༌ རིན༌ནི༌ ཞིང༌ ཟེར༌ར༌ནོག༌། 
MAT.27.9	འི༌བོའེ༌ སྔུན༌མའེ༌ ལུང༌སྟོན༌པ༌ ཡེ༌རེམ༌ཡཱའི༌ མོལ༌ཁན༌ ཚང༌མ༌ དྲན༌དྲ༌ གྲུབ༌ཏེ༌ ཨིན༌ནོག༌། ཁོང༌ངི༌ མོལས༌,
MAT.27.9	"ཨིས༌ར༌ཨེལ༌ལི༌ ཕོར༌རྒྱུད༌གུན༌ནི༌ ཁོང༌ངི༌ སྲོག༌ རིན༌ ཅད༌ཁན༌ནི༌
MAT.27.9	མུལ༌ལི༌ པེ༌ནེ༌ སུམ༌ཅུ༌བོ༌ ཁུརས༌།
MAT.27.10	ཁོང༌གུན༌ནི༌ ཏེ༌ པེ༌ནེ༌བོའ༌ ཛ༌མ༌ ཅོ༌ཁན༌ནི༌ ཞིང༌བོ༌ ཉོས༌།
MAT.27.10	ཀ༌ཟུག༌གི༌ དཀོན༌མཆོག༌གི༌ ངའ༌ བཀའ༌ སལ༌ལ༌ ཛད༌ཏེ༌ ཡོད༌།"
MAT.27.11	ཏེན༌ན༌ དུས༌ལ༌ ཡེ༌ཤུ༌ ཀའ༌ལོན༌ པི༌ལ༌ཏུའི༌ དུན༌ལ༌ ཞངས༌ཏེ༌ ཡོད༌པིན༌ ཡང༌ ཀའ༌ལོན༌ནི༌ དྲིས༌, "ཁྱོ༌རང༌ ཡ༌ཧུ༌དཱ༌པའེ༌ རྒྱལ༌པོ༌ ཨིན༌ན༌?"
MAT.27.11	ཡེ༌ཤུའི༌, "ཉེ༌རང༌ངི༌ ཟེར༌ཁན༌ ཏེན༌ན༌ རང༌ ཨིན༌" མོལ༌ལ༌ ཛདས༌།
MAT.27.12	བླ༌མ༌ འུ༌སྐྱོང༌ དང༌ འུ༌སྐྱོང༌ ཚང༌མའེ༌ ཁོང༌ང༌ སྐྱོན༌ ཀལ༌དུས༌ ཅའང༌ ལན༌སལ༌ལ༌ མ༌ཛདས༌། 
MAT.27.13	ཏེ༌ནེ༌ པི༌ལ༌ཏུའི༌ དྲིས༌, "ཁྱོ༌རང༌ང༌ འི༌ མི༌གུན༌ནི༌ སྐྱོན༌ མང༌པོ༌ ཀལ༌ཁན༌བོ༌ ཚོར༌ར༌ མེ༌རག༌ག༌?" 
MAT.27.14	ཁོང༌ངི༌ ཚིགས༌ ཅིག༌གའང༌ ལན༌ མ༌སལ༌ པ༌སང༌, ཀའ༌ལོན༌ མངས༌ཏེའང༌ ཧ༌ལས༌།
MAT.27.15	སྐྱུར༌ མེད༌པའེ༌ ཏ༌གིའི༌ དུས༌ཆེན༌ལ༌, ཀའ༌ལོན༌ནི༌ ལུག༌སྲོལ༌ ནང༌ཞིན༌, མི༌ཚོགས༌སི༌ ལྡམ༌ཁན༌ནི༌ ཙོན༌པ༌ ཅིག༌ ཕུད༌དད༌པིན༌། 
MAT.27.16	ཏེ༌དུས༌ལ༌ བཱ༌ར༌བས༌ ཟེར༌ཁན༌ནི༌ ཙོན༌པ༌ མིང༌ཅན༌ཞིག༌ ཡོད༌པིན༌། 
MAT.27.17	མི༌ མང༌པོ༌ཞིག༌ ཛོམ༌ཏེ༌ ཡོད༌དུས༌, པི༌ལ༌ཏུའི༌ དྲིས༌, "བཱ༌ར༌བས༌ ཡ༌ ཡེ༌ཤུ༌ ཀ༌བོའ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཟེར༌ར༌ནོག༌། ཁོང༌ ཉིས༌ཀོའེ༌ ནང༌ནེ༌ ཁྱོ༌ཞ༌གུན༌ནི༌, ཀ༌བོ༌ ཙོན༌ཁང༌ནེ༌ ཕུད༌ཅེས༌ལ༌ ཐད༌ད༌རག༌?" 
MAT.27.18	པི༌ལ༌ཏུ༌ ཁོང༌གུན༌ ཡེ༌ཤུའ༌ ཚིག༌ཅེས༌པོའེ༌ ཁོའེ༌ ལག༌ག༌ སྟད༌ཁན༌བོ༌ རྒྱུས༌ཡོད༌པིན༌།
MAT.27.19	པི༌ལ༌ཏུ༌ ཁྲིམས༌པོན༌ནི༌ ཁྲིས༌སི༌ཀ༌ ཞུགས༌ཨིན༌ ཡོད༌དུས༌, ཁོའེ༌ ན༌མའེ༌ འི༌ ལོན༌བོ༌ ཀལས༌, "འི༌ མི༌ ནོངས༌མེད༌པོའ༌ ཁྲིམས༌ཅད༌ཅེས༌སི༌ ནང༌ང༌ དྲེས༌ མ༌དྲེས༌ ཅིའ༌ཟེར༌ན༌ ད༌ཅི༌ ཚན༌ལ༌ ཁོང༌ངི༌ སྐོར༌ལ༌ ངའ༌ ཉི༌ལམ༌མི༌ ནང༌ང༌ སྡུག༌སྔལ༌ ཆེན༌མོ༌ཞིག༌ ཐོང༌།"
MAT.27.20	ཨིན༌ནའང༌ བླ༌མ༌ འུ༌སྐྱོང༌ དང༌ འུ༌སྐྱོང༌ གུན༌ནི༌ བཱ༌ར༌བས༌ ཕུད༌ཅེས༌ དང༌ ཡེ༌ཤུ༌ སད༌ ཅུག༌ཅེས༌སི༌ ཕིའ༌ མི༌ཚོགས༌ལ༌ ཀའ༌ལོན༌ པི༌ལ༌ཏུའ༌ ཞུ༌ཝ༌ ཕུལ༌ཅུག༌ཅེས༌སི༌ ཕིའ༌ ལྕེ༌ ཀོལ༌ཏེ༌ ཁའ༌ཆམས༌ ཅུགས༌། 
MAT.27.21	ཀའ༌ལོན༌ པི༌ལ༌ཏུའི༌ འི༌ཟུག༌ ཟེར༌ཨིན༌ མི༌ཚོགས༌ལ༌ དྲིས༌, "ཁོང༌ ཉིས༌ཀོའེ༌ ནང༌ནེ༌ ངའེ༌ ཁྱོ༌ཞའེ༌ ཕིའ༌ སུ༌ ཕུད༌?"
MAT.27.21	མི༌ཚོགས༌སི༌ ལན༌ཏང༌ཨིན༌, "བཱ༌ར༌བས༌ ཕུད༌" ཟེརས༌།
MAT.27.22	པི༌ལ༌ཏུའི༌ དྲིས༌, "ཏེ༌ནེ༌ ངའེ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཟེར༌ཁན༌ནི༌ ཡེ༌ཤུའ༌ ཅི༌ ཅོ༌?"
MAT.27.22	མི༌ཚོགས༌སི༌ "རྐྱང༌ཤིང༌ངི༌ཀ༌ རྐྱངས༌ཏེ༌ སད༌གོས༌" ཟེརས༌ 
MAT.27.23	པི༌ལ༌ཏུའི༌ དྲིས༌, "ཅི༌ཕིའ༌, ཁོའེ༌ ཁྲིམས༌ གལ༌ ཅི༌ ཅོས༌ཏོག༌?" ཨིན༌ནའང༌ མི༌ཚོགས༌སི༌ ཀུ༌ཅོ༌ མང༌ང༌ ཏང༌ཨིན༌ "རྐྱང༌ཤིང༌ངི༌ཀ༌ རྐྱང༌གོས༌" ཟེརས༌།
MAT.27.24	པི༌ལ༌ཏུའི༌ མི༌ཚོགས༌སི༌ ནང༌ང༌ རྒྱུར༌ཇ༌ ཁྱོང༌ མི༌ཉན༌ན༌ནོག༌ མ༌ཚད༌ མི༌ཚོགས༌སི༌ སྲོ༌ སྲན༌ཏྲེ༌ ཡོངས༌ཏེ༌, ཧི༌ལིངས༌ ཕིང༌ཅེས༌དུག༌ སམས༌ པ༌སང༌ ཁོའེ༌ ཆུ༌ ཁྱོངས༌ཏེ༌, མི༌ཚོགས༌སི༌ དུན༌ལ༌ རང༌ངི༌ ལག༌པ༌ ཁྲུས༌ ཡང༌ "འི༌ མི༌བོ༌ ཤི༌ཅུགས༌ཅེས༌སི༌ ནང༌ང༌ ང༌ ནོངས༌མེད༌ ཨིན༌། ཁྱོ༌ཞའ༌ ཚང༌མའེ༌ ཁག༌ ཨིན༌ནོག༌" ཟེརས༌།
MAT.27.25	མི༌ཚོགས༌སི༌, "ཁོ༌ ཤི༌ཅེས༌སི༌ ཉད༌གལ༌བོ༌ ང༌ཞའ༌ དང༌ ང༌ཞའེ༌ ཕྲུ༌གུ༌ གུན༌ལ༌ ཕོག༌ནའང༌ གྲིག༌" ཟེརས༌།
MAT.27.26	ཏེ༌ནེ༌ པི༌ལ༌ཏུའི༌ བཱ༌ར༌བས༌ ཙོན༌ཁང༌ནེ༌ ཕུད༌ཏེ༌, ཁོང༌གུན༌ལ༌ སྟདས༌། ཡང༌ ཡེ༌ཤུའ༌ རྟལ༌ལྕག༌ རྒྱབ༌ཅེས༌ དང༌ རྐྱང༌ཤིང༌ངི༌ཀ༌ རྐྱང༌ཅེས༌ལ༌ མག༌མི༌ གུན༌ལ༌ སྟདས༌།
MAT.27.27	ཏེ༌ནེ༌ ཀའ༌ལོན༌ནི༌ མག༌མི༌གུན༌ནི༌ ཀའ༌ལོན༌ པི༌ལ༌ཏུ༌ དུག༌སའེ༌ ཁར༌རི༌ ནང༌ང༌ ཡེ༌ཤུ༌ ཁྱེར༌ཏེ༌ མག༌ཚོགས༌ གང༌པོ༌ སྤུང༌ཁན༌གུན༌ ཁོང༌ང༌ ཐའ༌ སྐོར༌ཏེ༌ དུགས༌། 
MAT.27.28	ཁོང༌ངི༌ ནམ༌ཟའ༌ ཕུད༌ཏེ༌, རྒྱལ༌པོ༌གུན༌ གོན༌ཅེས༌ ཙོགས༌སི༌ ནམ༌ཟའ༌ མར༌པོ༌ཞིག༌ སྐོནས༌། 
MAT.27.29	ཚེར༌མང༌ངི༌ ཐོར༌ཤོག༌ ཅོས༌ཏེ༌, གཙོ༌བོ༌ ཡེ༌ཤུའི༌ དབུའ༌ སྐོནས༌། ཁོང༌ངི༌ ཆག༌ ཡས༌པའེ༌ ནང༌ང༌ སྙུག༌བེར༌ཞིག༌ ཀལས༌ ཡང༌ ཁོང༌ངི༌ དུན༌ལ༌ པིག༌མོ༌ ཙུགས༌ཏེ༌, "ཡ༌ཧུ༌དཱ༌པའེ༌ རྒྱལ༌པོའ༌ ཆག༌ཚལ༌" ཟེར༌ཏེ༌ ཚིག༌པ༌ སྲགས༌། 
MAT.27.30	ཆིལ༌མག༌ རྒྱབ༌, སྙུག༌བེར༌བོ༌ ཁུར༌ཏེ༌ དབུའ༌ ལན༌ མང༌པོ༌ རྒྱབས༌། 
MAT.27.31	ཚིག༌པ༌ སྲག༌ ཚར༌ཏེ༌ སྟིང༌ནེ༌ རྒྱལ༌པོའེ༌ ནམ༌ཟའ༌ མར༌པོ༌བོ༌ ཕུད༌ཏེ༌, ཁོང༌རང༌ངི༌ ནམ༌ཟའ༌བོ༌ སྐོནས༌། ཏེ༌ནེ༌ རྐྱང༌ཤིང༌ངི༌ཀ༌ རྐྱང༌ཅེས༌སི༌ ཕིའ༌ ཁྱེརས༌།
MAT.27.32	ཡེ༌རུ༌ཤ༌ལེམ༌མི༌ རྒྱལ༌ས༌ནེ༌ ཕི༌ལོག༌ག༌ ཕིངས༌ཏེ༌ ཁྱེར༌ཨིན༌ཞིག༌, ཀི༌རིན༌པ༌ ཤི༌མོན༌ ཟེར༌ཁན༌བོ༌ དང༌ ཐུག༌, ཡང༌ མག༌མི༌གུན༌ནི༌ ཁོའ༌ ཡེ༌ཤུའི༌ རྐྱང༌ཤིང༌ ཁུར༌ ཟེར༌ཏེ༌ ཝང༌ ཏངས༌། 
MAT.27.33	ཏེ༌ནེ༌ གོལ༌གོ༌ཐཱ༌ ༼ཀ༌བོའེ༌ ཏོན༌ཏག༌པོ༌ གོའི༌ རུས༌པའེ༌ ས༌ཀྱད༌༽ ཟེར༌ཁན༌ནི༌ ས༌ཆ༌བོའེ༌ཀ༌ སླེབ༌། 
MAT.27.34	ཏེ༌རུ༌ མག༌མི༌གུན༌ནི༌ ཡེ༌ཤུའ༌ རྒུན༌ཆང༌ངི༌ ནང༌ང༌ གལ༌
MAT.27.35	གཙོ༌བོ༌ ཡེ༌ཤུ༌ རྐྱང༌ཤིང༌ང༌ རྐྱངས༌ ཚར༌ཏེ༌ ཁོང༌གུན༌ནི༌ ཡེ༌ཤུའི༌ ནམ༌ཟའ༌ རྒྱན༌ རྒྱབས༌ཏེ༌ བགོས༌ 
MAT.27.36	ཡང༌ ཡེ༌ཤུའ༌ སྲུང༌ཅེས༌ལ༌ ཏེ༌ མག༌མི༌གུན༌ སའེ༌ཀ༌ དུགས༌། 
MAT.27.37	ཁོང༌ངི༌ དབུའི༌ སྟག༌ག༌ རྐྱང༌ཤིང༌ངི༌ཀ༌ ཁོང༌ང༌ ཉད༌གལ༌ ཀལ༌ཁན༌བོ༌ འི༌ཟུག༌ བྲིས༌ཏེ༌ ཏགས༌, "འི༌ མི༌བོ༌ ཡ༌ཧུ༌དཱ༌པའེ༌ རྒྱལ༌པོ༌ ཡེ༌ཤུ༌ ཨིན༌ནོག༌།" 
MAT.27.38	ཁོང༌ངི༌ ཡས༌པ༌ དང༌ ཡོ༌མ༌ ཉིས༌ཀོའ༌ ཅག༌པ༌ ཉིས༌ རྐྱང༌ཤིང༌ངི༌ཀ༌ རྐྱངས༌།
MAT.27.39	ཏེ༌ རྒྱུད༌ཏེ༌ གྲུལ༌ཏེ༌ ཆའ༌ཁན༌གུན༌ནི༌ གོ༌ ཡུག༌ཏེ༌ སྨད༌ར༌ ཏང༌ཨིན༌ཞིག༌, 
MAT.27.40	"ཆོད༌ཁང༌ ཤིགས༌ཏེ༌ ཞག༌ སུམ༌མ༌ རྩིག༌ཁན༌ ཁྱོད༌, ཉན༌ན༌ རང༌ སྐྱོབ༌བའང༌, གལ༌ཏེས༌ དཀོན༌མཆོག༌གི༌ སྲས༌ ཨིན༌ན༌ རྐྱང༌ཤིང༌ངི༌ ཀ༌ནེ༌ བོབས༌སའང༌" ཟེར༌ཨིན༌ ཆའད༌པིན༌།
MAT.27.41	ཏེན༌ན༌བོ༌ དང༌ཙོགས༌ལ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ དང༌ འུ༌སྐྱོང༌ ཚང༌མའེ༌ ཁོང༌ང༌ ཁྲེལ༌བ༌ ཅོ༌ཨིན༌ ཟེརས༌། 
MAT.27.42	"ཁོའེ༌ མི༌ ཞན༌མ༌གུན༌ སྐྱོབ༌བད༌པིན༌ ཨིན༌ནའང༌ ཁོ༌རང༌ སྐྱོབ༌ ཐུབ༌བ༌ མི༌དུག༌། ཏ༌ གལ༌ཏེས༌ ཁྱོ༌རང༌ ཨིས༌ར༌ཨེལ༌ལི༌ རྒྱལ༌པོ༌ ཨིན༌ན༌, རྐྱང༌ཤིང༌ནེ༌ བབས༌ཏེ༌ ཡོང༌། ཏེ༌ནེ༌ ང༌ཞའེ༌ ཨིད༌ཤེས༌ ཅོ༌ཨིན༌། 
MAT.27.43	ཁོའེ༌ ནི༌ དཀོན༌མཆོག༌ག༌ ཨིད༌ཤེས༌ ཅོའ༌ནོག༌། གལ༌ཏེས༌ དཀོན༌མཆོག༌ ཁོའ༌ ཐུགས༌ཐད༌དད༌ན༌ ཏ༌ དཀོན༌མཆོག༌ག༌ ཁོ༌ སྐྱོབ༌ཅུག༌ ཅིའ༌ཟེར༌ན༌ ཁོའེ༌ 'ང༌ ནི༌ དཀོན༌མཆོག༌གི༌ སྲས༌ ཨིན༌' ཟེར༌རད༌པིན༌།" 
MAT.27.44	ཏེན༌ན༌ ཙོགས༌ལ༌ ཁོང༌ ཉམ༌པོ༌ རྐྱངས༌ཁན༌ནི༌ ཅག༌པ༌ ཉིས༌ཀོའེང༌ ཁོང༌ང༌ སྨད༌ར༌ ཏངས༌།
MAT.27.45	ཉིང༌གུང༌ནེ༌ ཆུ༌ཚོད༌ སུམ༌པ༌ ཚག༌པ༌ ཡུལ༌ ཚང༌མ༌ མུན༌པའེ༌ ཐིབས༌། 
MAT.27.46	ཆུ༌ཚོད༌ སུམ༌པ༌ ཟོད༌ཤིག༌ག༌ ཡེ༌ཤུའི༌ ཨིབ༌རི༌པའེ༌ སྐད༌དི༌ ནང༌ང༌ ཀུ༌ཅོ༌ ཆེན༌མོ༌ ཉམ༌པོ༌, "ཨེ༌ལོའི༌ ཨེ༌ལོའི༌ ལ༌མ༌ ས༌བའཅ༌ཐ༌ནི༌" མོལས༌ ཀ༌བོའེ༌ ཏོན༌ཏག༌པོ༌, "ངའེ༌ དཀོན༌མཆོག༌, ངའེ༌ དཀོན༌མཆོག༌, ཉེ༌རང༌ངི༌ ང༌ ཅི༌ཕིའ༌ ཕང༌ང༌ ཛད༌ཏེ༌ ཨིན༌།"
MAT.27.47	ཏེ༌རུ༌ ཡོད༌ཁན༌ནི༌ མི༌ ཁ༌ཅིག༌གི༌ ཏེ༌བོ༌ ཚོར༌ར༌ཅིག༌, "ཁོའེ༌ ནི༌ ལུང༌སྟོན༌པ༌ ཨེ༌ལི༌ཡཱ༌ བོད༌དུག༌" ཟེརས༌། 
MAT.27.48	ཏེན༌ན༌མལ༌ལ༌ ཏེ༌གུན༌ནི༌ ཕྲོ༌ནེ༌ མི༌ ཅིག༌ བང༌ཏངས༌ཏེ༌ སོང༌། རས༌བལ༌ཞིག༌ ཆང༌ སྐྱུར༌རི༌ ནང༌ང༌ སྦངས༌ཏེ༌ བེར༌ག༌ཞིག༌གི༌ཀ༌ སྐྱོན༌ཏེ༌, ཡེ༌ཤུའ༌ དོན༌ཅེས༌སི༌ ཕིའ༌ ཏངས༌། 
MAT.27.49	ཞན༌མ༌གུན༌ནི༌, "དུག༌ཅུག༌གའང༌། ལུང༌སྟོན༌པ༌ ཨེ༌ལི༌ཡཱའ༌ ཁོ༌ སྐྱོབ༌བ༌ལ༌ སྐྱོད༌དུག༌ག༌ སྟེན༌བ༌" ཟེརས༌།
MAT.27.50	ཡེ༌ཤུའི༌ ཡང༌སྐྱར༌ སྐད༌ ཆེན༌མོ༌ ཉམ༌པོ༌ ཀུ༌ཅོ༌ སལ༌ཏེ༌ རང༌ངི༌ སྐུ༌སྲོག༌པོ༌ སལས༌། 
MAT.27.51	ཏེན༌ན༌ དུས༌ལ༌ ཆོད༌ཁང༌ངི༌ ཡོལ༌ལ༌ གོ༌ནེ༌ ཇུག༌ ཚོག༌པ༌ ཁག༌ཉིས༌ སོང༌ཏེ༌ ཆད༌, སང༌གུལ༌ ཡོངས༌, རྡོའ༌ དང༌ གྲག༌གུན༌ ཀས༌། 
MAT.27.52	རོམ༌ཁང༌གུན༌ བེ༌ཏེ༌ མི༌ དམ༌པ༌ གྲོངས༌ཁན༌ ཚང༌མ༌ དཀོན༌མཆོག༌གི༌ སོན༌ཏེའ༌ ལང༌ང༌ ཛདས༌། 
MAT.27.53	ཏེ༌ ཚང༌མ༌ རོམ༌ཁང༌ནེ༌ བིངས༌ ཡང༌ ཡེ༌ཤུ༌ སོན༌ཏེའ༌ ཞངས༌ཏེ༌ སྟིང༌ནེ༌, ཏེ༌གུན༌ དམ༌པའེ༌ ཡེ༌རུ༌ཤ༌ལེམ༌མི༌ རྒྱལ༌ས༌ སྐྱོད༌ཏེ༌ མི༌ མང༌པོ༌ཞིག༌ག༌ ཐོང༌།
MAT.27.54	ཡེ༌ཤུ༌ རྐྱང༌ཤིང༌ང༌ རྐྱང༌ཏེ༌ ཡོད༌དུས༌ མག༌མི༌ སྲུང༌ཁན༌གུན༌ དང༌ མག༌མི༌ སྤོན༌བོ༌ཞིག༌གི༌, སང༌གུལ༌ དང༌ ཡང༌ བྱུང༌ཁན༌ ཚང༌མ༌ ཐོང༌ཏེ༌ མ༌སྲན༌ཏྲེ༌ ཇིགས༌ཏེ༌, "འི༌ མི༌བོ༌ ནི༌ དེན༌བ༌རང༌ དཀོན༌མཆོག༌གི༌ སྲས༌ ཨིན༌ནོག༌" ཟེརས༌།
MAT.27.55	ཏེ༌རུ༌ བུ༌མོ༌ མང༌པོ༌ཞིག༌ ཐག༌རིང༌ནེ༌ ཡེ༌ཤུ༌ རྐྱང༌ཤིང༌ངི༌ཀ༌ རྐྱང༌ང༌ལ༌ སྟེན༌ དུག༌ཏེ༌ ཡོད༌པིན༌། འི༌ བུ༌མོ༌གུན༌ ཡེ༌ཤུའི༌ གོས༌སྡོམ༌གུན༌ ཏངས༌ཏེ༌ ཞབ༌ཤི༌ ཞུ༌ཅེས༌ལ༌ ཁོང༌ ཉམ༌པོ༌ གཱ༌ལིལ༌ལི༌ནེ༌ ཡོང༌ཁན༌གུན༌ ཨིན༌པིན༌། 
MAT.27.56	ཏེ༌ ཚང༌མའེ༌ ཕྲོའ༌ མག༌དལ༌ལེན༌མ༌ མིར༌ཡམ༌, ཡ༌ཀོབ༌ དང༌ ཡོ༌སེབ༌བི༌ ཨ༌མ༌ མིར༌ཡམ༌ དང༌ ཟེ༌བེད༌དིའི༌ བུ༌ཚའ༌ གུན༌ནི༌ ཨ༌མ༌ ཡོད༌པིན༌།
MAT.27.57	མུན༌ཅུ༌རུབ༌བ༌ཅིག༌ ཡོ༌སེབ༌ ཟེར༌ཁན༌ནི༌ ཨ༌རི༌མ༌ཐཱ༌པ༌ མི༌ ཆུག༌པོ༌ཞིག༌ ཏེ༌རུ༌ ཡོངས༌། ཁོ༌ སྔུན༌ཞིག༌ག༌ ཡེ༌ཤུའི༌ སློབ༌ཕྲུག༌ རྒྱུར༌ཏེ༌ ཨིན༌པིན༌། 
MAT.27.58	ཁོ༌ ཀའ༌ལོན༌ པི༌ལ༌ཏུའ༌ ཡོད༌ས༌ སོང༌ཏེ༌, ཡེ༌ཤུའི༌ སྤུར༌ ཁོའ༌ སལ༌ ཟེར༌ཏེ༌ ཞུ༌ཝ༌ ཕུལ༌པ༌ ཀའ༌ལོན༌ པི༌ལ༌ཏུའི༌ སྤུར༌ ཏང༌ནའང༌ གྲིག༌ ཟེར༌ཏེ༌ བཀའ༌ ཏངས༌། 
MAT.27.59	ཡོ༌སེབ༌བི༌ ཡེ༌ཤུའི༌ སྤུར༌ ཁྱེར༌ར༌ ཛད༌ཏེ༌ རས༌ ལག༌མོ༌ ཀུས༌པོ༌ཞིག༌གི༌ ནང༌ང༌ ཏུམས༌ཏེ༌ 
MAT.27.60	བྲག༌གི༌ ནང༌ང༌ རང༌ངི༌ ཕིའ༌ སྤུར༌ཁང༌ སོ༌མ༌ སྐོས༌ཏེ༌ ཡོད༌ཁན༌བོའེ༌ ནང༌ང༌ ཡེ༌ཤུའི༌ སྤུར༌ བོརས༌ ཡང༌ སྤུར༌ཁང༌ངི༌ སྒོའ༌ ཕོ༌ལོང༌ ཆེན༌མོ༌ཞིག༌ རིལ༌ཏེ༌ སོང༌། 
MAT.27.61	མག༌དལ༌ལེན༌མ༌ མིར༌ཡམ༌ དང༌ ཡང༌ མིར༌ཡམ༌ཞིག༌ ཏེ༌ སྤུར༌ཁང༌ངི༌ དུན༌ལ༌ སའེ༌ཀ༌ དུགས༌ཏེ༌ ཡོད༌པིན༌།
MAT.27.62	ཐོ༌རེ༌ཟུག༌པོ༌ ཤབ༌བད༌དི༌ ཞག༌ག༌, བླ༌མ༌ འུ༌སྐྱོང༌ དང༌ ཕ༌རུ༌ཤི༌པ༌ ཚང༌མ༌ ཀའ༌ལོན༌ པི༌ལ༌ཏུ༌ ཡོད༌ས༌ སོང༌། 
MAT.27.63	ཁོང༌གུན༌ནི༌, "སྤོན༌བོ༌ ཁྱེན༌། ང༌ཞའ༌ ཨིད༌ཏུ༌རག༌ ཡེ༌ཤུ༌ སོན༌ཏེའ༌ ཡོད༌དུས༌ ཏེ༌ གོབ༌སྐོར༌ཁན༌བོའེ༌ ཟེར༌ར༌རག༌པིན༌། ཤི༌ཏེ༌ ཞག༌ སུམ༌མི༌ སྟིང༌ནེ༌ ང༌ སོན༌ཏེའ༌ ལང༌ཨིན༌། 
MAT.27.64	ཏེ༌ཕིའ༌ ཞག༌ སུམ༌ ཚོག༌པ༌ལ༌ ཁོའེ༌ སྤུར༌ཁང༌ང༌ སྲུང༌ཁན༌གུན༌ བོར༌ར༌ ཛད༌། ཏེ༌ མ༌ནེ༌ ཁོའེ༌ སློབ༌ཕྲུག༌གུན༌ ཡོངས༌ཏེ༌ རོ༌བོ༌ སྐུས༌ཏེ༌ ཁྱེར༌ཏེ༌ མི༌ཚང༌མ༌ལ༌ ཁོ༌ ཤི༌ཁན༌གུན༌ནི༌ ཕྲོ༌ནེ༌ ལངས༌ ཟེར༌ཏེ༌ གོབ༌སྐོར༌ཅེས༌ ཨིན༌ནོག༌། གལ༌ཏེས༌ ཏེ༌ཟུག༌ ཆ༌ན༌ ཏེ༌ནེ༌ འི༌ གོབ༌སྐོར༌བོ༌ ང༌དང༌གུན༌ནི༌ ཕིའ༌ སྔུན༌ནི༌ སང༌ མང༌ང༌ ཐུའ༌ཞིག༌ ཆ༌ཅེས༌ ཨིན༌ནོག༌" ཟེརས༌།
MAT.27.65	ཀའ༌ལོན༌ པི༌ལ༌ཏུའི༌, "མག༌མི༌ ཁ༌ཅིག༌ ཁྱེར༌ཏེ༌ རྒྱལ༌ལ༌ ཅོས༌ཏེ༌ སྲུང༌ཅུག༌ཤིག༌" ཟེརས༌། 
MAT.27.66	ཁོང༌གུན༌ སོང༌ཏེ༌ ཡེ༌ཤུའི༌ སྤུར༌བོ༌ སྤུར༌ཁང༌ངི༌ ནང༌ནེ༌ སྐུས༌ཏེ༌ མི༌ཁྱེར༌ཅེས༌སི༌ ཕིའ༌ ཏེ༌ སྤུར༌ཁང༌ངི༌ སྒོའེ༌ཀ༌ ཐེ༌ཙེ༌ རྒྱབ༌ཏེ༌ མག༌མི༌ ཁ༌ཅིག༌ སྲུང༌ང༌ལ༌ བོརས༌།
MAT.28.1	ཤབ༌བད༌དི༌ ངལ༌ཚོའེ༌ ཞག༌གི༌ སྟིང༌ནེ༌ ཟ༌ཉི༌མའེ༌ ཞག༌ག༌ ང༌ཏོག༌ ཉི༌མ༌ ཤར༌ཀི༌མ༌ལ༌, མག༌དལ༌ལེན༌མ༌ མིར༌ཡམ༌ དང༌ ཡང༌ མིར༌ཡམ༌ཞིག༌ སྤུར༌ཁང༌ང༌ ལྟའ༌ལ༌ སོང༌།
MAT.28.2	ཧུན༌མེད༌ཅིག༌ག༌ སང༌གུལ༌ མ༌ ཆེན༌མོ༌ཞིག༌ ཡོངས༌ ཅིའ༌ཟེར༌ན༌ དཀོན༌མཆོག༌གི༌ ཕོ༌ཉ༌ ནམ༌ཁའ༌ནེ༌ ཏེ༌ཀ༌ བབས༌ ཡང༌ སྤུར༌ཁང༌ངི༌ སྒོའེ༌ ཀ༌ནེ༌ རྡོའ༌ རིལ༌ཏེ༌, ཏེ༌ཀ༌ ཞུགས༌། 
MAT.28.3	ཁོང༌ངི༌ ཞལ༌དོང༌ ནི༌ སྐམ༌ལྷག༌ ཙོགས༌ལ༌ ལྡང༌ཅན༌ ཡང༌ ནམ༌ཟའ༌ ནི༌ ཁ༌ ཙོགས༌ལ༌ ཀར༌པོ༌ ཡོད༌པིན༌། 
MAT.28.4	ཏེ༌གུན༌ ཐོང༌ཏེ༌ མག༌མི༌ སྲུང༌ཁན༌ ཚང༌མ༌ མ༌སྲན༌ཏྲེ༌ ཇིགས༌ཏེ༌ དར༌ཨིན༌ཞིག༌ སའེ༌ཀ༌ གྱེལ༌ཏེ༌ ཤི༌ཁན༌ ཙོགས༌ རྒྱུར༌།
MAT.28.5	ཕོ༌ཉའེ༌ བུ༌མོ༌ ཉིས༌ཀོའ༌ མོལས༌, "ཇིགས༌ མ༌ཇིགས༌། ཁྱོ༌རང༌གུན༌ རྐྱང༌ཤིང༌ང༌ རྐྱངས༌ཁན༌ནི༌ ཡེ༌ཤུའ༌ ལྟའ༌ལ༌ ཡོང༌ཁན༌བོ༌ ང༌ རྒྱུས༌ཡོད༌། 
MAT.28.6	ཨིན༌ནའང༌ ཁོང༌ ནི༌ འི༌ཀ༌ མེད༌། ཁོང༌ངི༌ མོལ༌ཁན༌ ནང༌ཞིན༌ ཁོང༌ སོན༌ཏེའ༌ ཞངས༌ཏེ༌ ཨིན༌ ཡོངས༌ཏེ༌ ཁོང༌ངི༌ སྤུར༌བོ༌ བོར༌ས༌ ལྟོས༌ཤིག༌། 
MAT.28.7	གྱོགས༌པ༌ སོང༌ཏེ༌ ཁོང༌ངི༌ ཞན༌མ༌ སློབ༌ཕྲུག༌གུན༌ལ༌ ཤོད༌། ཁོང༌ ནི༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌, ཁྱོ༌ཞའེ༌ སང༌ སྔུན༌ལ༌ གཱ༌ལིལ༌ལིའི༌ ཡུལ༌ལི༌ ནང༌ང༌ སྐྱོད༌ཨིན༌, ཏེ༌རུ༌ ཁྱོ༌ཞ༌གུན༌ལ༌ ཁོང༌ ཇལ༌ཨིན༌། ཨིན༌ནའང༌ ངའེ༌ ཤད༌ཁན༌བོ༌ མ༌རྗེད༌ཤིག༌" མོལས༌།
MAT.28.8	ཏེན༌ན༌བོའེ༌ཕིའ༌ ཏེ༌ བུ༌མོ༌ ཉིས༌ཀ༌ ཇིགས༌ཨིན༌ ཡོད༌ནའང༌ ཐད༌ཏེ༌ གའ༌མོ༌ ཉམ༌པོ༌ ཞན༌ སློབ༌ཕྲུག༌གུན༌ལ༌ ལོན༌ ཟེར༌ར༌ལ༌ བང༌སྐྱང༌ ཏང༌ཨིན༌ སོང༌། 
MAT.28.9	ཧུན༌མེད༌ཤིག༌ག༌ ཡེ༌ཤུའི༌ ཁོང༌ ཉིས༌ཀོའ༌ ཁོང༌རང༌ སྔོན༌ ཅུག༌ག༌ ཛད༌ཏེ༌, "ཇུ༌ལེ༌" མོལས༌། ཏེ༌ བུ༌མོ༌ ཉིས༌ཀ༌ དུན༌ལ༌ ཡོངས༌ ཡང༌ ཁོང༌ངི༌ ཞབས༌ལ༌ ཐམས༌ཏེ༌ ཆག༌ཕུལས༌། 
MAT.28.10	ཡེ༌ཤུའི༌ ཁོང༌གུན༌ལ༌ མོལས༌, "ཇིགས༌ མ༌ཇིག༌ཤིག༌། སོང༌ ཡང༌ ངའེ༌ སྤུན༌ ཚང༌མ༌ལ༌ གཱ༌ལིལ༌ལིའ༌ སོང༌ ཟེར༌ ཏེ༌རུ༌ ང༌ ཐུག༌ཨིན༌།"
MAT.28.11	ཏེ༌ བུ༌མོ༌ ཉིས༌ཀོ༌ ཆེན༌ ཡོད༌ ཟ༌ནེ༌, མག༌མི༌ སྲུང༌ཁན༌ ཁ༌ཅིག༌ ཡེ༌རུ༌ཤ༌ལེམ༌མི༌ རྒྱལ༌སའེ༌ ནང༌ང༌ ཡོངས༌ཏེ༌ ནས༌ཚུལ༌ ཚང༌མ༌ བླ༌མ༌ འུ༌སྐྱོང༌གུན༌ལ༌ ཤདས༌། 
MAT.28.12	བླ༌མ༌ འུ༌སྐྱོང༌ ཚང༌མའེ༌ ཡུལ༌ལི༌ འུ༌སྐྱོང༌གུན༌ ཉམ༌པོ༌ ཐུགས༌ཏེ༌ མག༌མི༌གུན༌ལ༌ ཟུན༌ ཏང༌ཅེས༌སི༌ ཕིའ༌ པེ༌ནེ༌ མང༌པོ༌ ཏང༌ཅེས༌སི༌ ཐབས༌ ཅོས༌། 
MAT.28.13	ཁོང༌གུན༌ནི༌ མག༌མི༌གུན༌ལ༌, "ཁྱོ༌ཞ༌གུན༌ནི༌ སུ༌ ཐུག༌ནའང༌ 'ང༌ཞའ༌ ཚན༌ལ༌ ཉིད༌ལ༌ སོང༌ཏེ༌ ཡོད༌ ཟ༌ནེ༌ ཁོའེ༌ སློབ༌ཕྲུག༌གུན༌ ཡོངས༌ཏེ༌ རོ༌ རྐུས༌ཏེ༌ ཁྱེར༌ཏོག༌' ཟེར༌ཏེ༌ ཤོད༌ཤིག༌། 
MAT.28.14	གལ༌ཏེས༌ ཀའ༌ལོན༌ནི༌ ཏེ༌བོ༌ ཚོར༌ན༌, ང༌ཞའེ༌ ཁོང༌ང༌ སྤེ༌ར༌ ཏངས༌ཏེ༌ ཁྱོ༌ཞའ༌ ཆད༌པ༌ ཏང༌ མི༌ཅུག༌" ཟེརས༌། 
MAT.28.15	མག༌མི༌ ཚང༌མའེ༌ པེ༌ནེ༌ ལེན༌ཏེ༌ སླབ༌བྱ༌ ནང༌ཞིན༌ ཅོས༌ པ༌སང༌, ཡ༌ཧུ༌དཱ༌པའེ༌ ཕྲོའ༌ དི༌རིང༌ ཚོག༌པ༌ འི༌ སྤེ༌ར༌བོ༌ དར༌ཏེ༌ ཨིན༌ནོག༌།
MAT.28.16	ཏེ༌ནེ༌ སློབ༌ཕྲུག༌ ཅུག༌ཤིག༌པོ༌ གཱ༌ལིལ༌ལིའི༌ ནང༌ང༌ ཏེ༌ རི༌ཀ༌ སོང༌ ཀ༌རུ༌ སོང༌ ཟེར༌ཏེ༌ ཡེ༌ཤུའི༌ བཀའ༌ ཡོད༌པིན༌། 
MAT.28.17	ཡེ༌ཤུ༌ ཇལ༌ལ༌དང༌ ཁོང༌གུན༌ནི༌ ཆག༌ཕུལས༌། ཨིན༌ནའང༌ ཁ༌ཅིག༌གི༌ ཁོང༌, ཡེ༌ཤུ༌ ཨིན༌ན༌ཧེ༌ སམས༌ཏེ༌ ཐེ༌ཚོམས༌ ཅོས༌།
MAT.28.18	ཡེ༌ཤུའི༌ ཁོང༌གུན༌ལ༌ མོལས༌, "ནམ༌ཁའ༌ དང༌ ཇིག༌རྟེན༌ ཉིས༌ཀོའེ༌ཀ༌ ཝང༌ ཚང༌མ༌ དཀོན༌མཆོག༌གི༌ ང༌ སལ༌ཏེ༌ ཡོད༌། 
MAT.28.19	ཏེ༌བོའེ༌ཕིའ༌ སོང༌ཏེ༌ མིར༌རྒྱུད༌ ཚང༌མ༌ ངའེ༌ སློབ༌ཕྲུག༌ ཅོས༌ཏེ༌ ཡབ༌ དང༌ སྲས༌ དང༌ དམ༌པའེ༌ ཐུག༌ཉིད༌དི༌ ཚན༌ནི༌ ནང༌ང༌ ཁོང༌གུན༌ལ༌ ཁྲུས༌ ཏོང༌ཤིག༌། 
MAT.28.20	ཡང༌ ཁྱོ༌ཞའ༌ ཚང༌མ༌ལ༌ ཤད༌ཁན༌ནི༌ ངའེ༌ སླབ༌བྱ༌ ཚང༌མ༌ ལག༌ལེན༌ ཅོ༌ཅེས༌སི༌ ཕིའ༌ མི༌གུན༌ལ༌ སླབ༌བྱ༌ ཏོང༌ཤིག༌ ཡང༌ ཨིད༌ཏུ༌ བོར༌ཤིག༌། ང༌ ནི༌ དུས༌རྒྱུན༌ དུས༌སི༌ ཐའ༌མ༌ ཚོག༌པ༌ ཁྱོ༌ཞའ༌ ཉམ༌པོ༌ ཡོད༌"༎
MRK.1.1	འི༌བོ༌ ནི༌ དཀོན༌མཆོག༌གི༌ སྲས༌ ཡེ༌ཤུའི༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཨིན༌ནོག༌། འི༌བོའེ༌ གོ༌ཟུག༌ ནི༌, 
MRK.1.2	ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆའེ༌ ནང༌ང༌ བྲིའ༌ ཛད༌ཁན༌ ནང༌ཞིན༌ ཨིན༌ནོག༌,
MRK.1.2	"དཀོན༌མཆོག༌གི༌ མོལས༌, 'ལྟོས༌ ངའེ༌ ང༌རང༌ངི༌ ལོན༌ཁྱེར༌ཁན༌བོ༌
MRK.1.2	ཁྱོ༌རང༌ངི༌ སང༌ སྔུན༌ལ༌ ཀལ༌ལད༌།
MRK.1.2	ཡང༌ ཁོའེ༌ མི༌གུན༌ ཁྱོ༌རང༌ ཡོང༌ཅེས༌སི༌ ཕིའ༌
MRK.1.2	གྲལ༌གྲིག༌ ཅོ༌ཨིན༌།
MRK.1.3	ཁོའེ༌ རི༌སྟོང༌ངི༌ ནང༌ང༌ ཀུ༌ཅོ༌ ཏང༌ཨིན༌ མི༌གུན༌ལ༌
MRK.1.3	'གཙོ༌བོའེ༌ ཕིའ༌ ལམ༌ གྲལ༌གྲིག༌ ཅོ༌ཤིག༌།
MRK.1.3	ཡང༌ ཁོང༌ངི༌ ཕིའ༌ ལམ༌གུན༌ ཁ༌དྲང༌ ཅོས༌ ཟེར༌ཨིན༌།'
MRK.1.4	ཁྲུས༌སལ༌ཁན༌ ཡོ༌ཧཱ༌ནན༌ནི༌ རི༌སྟོང༌ངི༌ ནང༌ང༌ སྐྱོད༌ཏེ༌ མི༌གུན༌ལ༌, ཤགས༌པ༌ ཐོབ༌ཅེས༌སི༌ ཕིའ༌ སྡིག༌པ༌ ཅོ༌ཁན༌གུན༌ནི༌ཀ༌ གྱོད༌པ༌ ཅོས༌ཏེ༌ ཁྲུས༌ལེན༌ཅེས༌ལ༌ ཆོས༌ཤདས༌། 
MRK.1.5	ཡེ༌རུ༌ཤ༌ལེམ༌མི༌ རྒྱལ༌སའེ༌ མི༌གུན༌ ཐེས༌ཏེ༌ ཡ༌ཧུ༌དཱའེ༌ ཡུལ༌མི༌ གང༌པོ༌ བིངས༌ཏེ༌ ཡོ༌ཧཱ༌ནན༌ལ༌ ལྟ༌ཅེས༌ དང༌ ཉན༌ན༌ལ༌ སོང༌། ཁོང༌གུན༌ནི༌ རང༌རང༌ངི༌ སྡིག༌པའེ༌ ལས༌གུན༌ མི༌གུན༌ནི༌ དུན༌ལ༌ ཤདས༌ པ༌སང༌ ཡོ༌ཧཱ༌ནན༌ནི༌ ཁོང༌གུན༌ལ༌ ཡོར༌དཱན༌ ལྩངས༌པོའེ༌ ནང༌ང༌ ཁྲུས༌སལ༌ལ༌ ཛདས༌། 
MRK.1.6	ཡོ༌ཧཱ༌ནན༌ནི༌ རྔ༌བོང༌ངི༌ བལ༌ལ༌ ཐགས༌ཁན༌ནི༌ ཀོས༌ དང༌, སྐེད༌པ༌ ཀོའེ༌ སྐེ༌རག༌ ཅིང༌ངད༌པིན༌, ཡང༌ བུ༌ཙིག༌ དང༌ རི༌སྟོང༌ངི༌ རང༌རྩི༌ ཟའད༌པིན༌།
MRK.1.7	ཡོ༌ཧཱ༌ནན༌ནི༌ ཁྱབ༌གྲགས༌ ཅོས༌, "ངའེ༌ སྟིང༌ནེ༌ སྐྱོད༌ཅེས༌ཅན༌བོ༌ ནི༌, ངའེ༌ སང༌ མང༌ང༌ ཝང༌ཅན༌ཞིག༌ ཨིན༌། ངའ༌ ཡོག༌པོ༌ཞིག༌གི༌ ཚུལ༌ལ༌ སྒུས༌ཏེ༌ ཁོང༌ངི༌ ཞབ༌པུལ༌ ཀྲོལ༌ཅེས༌སི༌ འོས༌པའང༌ མེད༌། 
MRK.1.8	ངའེ༌ ཁྱོ༌ཞ༌གུན༌ལ༌ ཆུ༌ ཉམ༌པོ༌ ཁྲུས༌ ཏང༌ངད༌། ཨིན༌ནའང༌ ཁོང༌ངི༌, ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌ ཉམ༌པོ༌ ཁྲུས༌སལ༌ལ༌ ཛད༌ཨིན༌།"
MRK.1.9	ཞག༌ཤིག༌ ཡེ༌ཤུ༌ གཱ༌ལིལ༌ལིའི༌ རྒྱལ༌ཁག ན༌ཙ༌རེད༌ གྲོང༌ཁྱེར༌ནེ༌ སྐྱོདས༌, ཡང༌ ཡོ༌ཧཱ༌ནན༌ནི༌ ཁོང༌ང༌ ཡོར༌དཱན༌ནི༌ ལྩངས༌པོའེ༌ ནང༌ང༌ ཁྲུས༌སལ༌ལ༌ ཛདས༌། 
MRK.1.10	ཡེ༌ཤུ༌ ཆུའི༌ ནང༌ནེ༌ ཁ༌ཐོག༌ག༌ ཕིང༌ ཟ༌ནེ༌, ཁོང༌ངི༌ ནམ༌ཁའ༌ བེས༌ཏེ༌ དཀོན༌མཆོག༌གི༌ ཐུག༌ཉིད༌ ཁོང༌ངི༌ཀ༌ ཕུར༌གོན༌ཞིག༌གི༌ ཚུལ༌ལ༌ བབས༌ཨིན༌ ཟིགས༌། 
MRK.1.11	ཡང༌ ནམ༌ཁའ༌ནེ༌ དཀོན༌མཆོག༌གི༌ སུང༌སྐད༌དི༌, "ཁྱོ༌རང༌ ནི༌ ངའེ༌ གཅེས༌པའེ༌ སྲས༌པོ༌ ཨིན༌། ངའ༌ ཁྱོ༌རང༌ ཉམ༌པོ༌ མ༌ ཐད༌པོ༌ ཨིན༌" མོལས༌།
MRK.1.12	ཏེན༌ན༌མལ༌ལ༌ དཀོན༌མཆོག༌གི༌ ཐུག༌ཉིད༌དི༌ ཡེ༌ཤུ༌ རི༌སྟོང༌ངི༌ ནང༌ང༌ ཁྲིད༌ཏེ༌ ཁྱེར༌ར༌ ཛདས༌། 
MRK.1.13	ཀ༌རུ༌ ཤེ༌ཏན༌ནི༌, ཞག༌ 40 ཡེ༌ཤུ༌ སྡིག༌པའེ༌ ནང༌ང༌ གྱེལ༌ཅུག༌ཅེས༌སི༌ རྩོན༌གྲུས༌ ཅོས༌། ཏེ༌དུས༌ ཁོང༌ རིའི༌ སེམས༌ཅན༌གུན༌ནི༌ ཕྲོའ༌ ཡོད༌ ཟ༌ནེ༌, དཀོན༌མཆོག༌གི༌ ཕོ༌ཉ༌གུན༌ནི༌ ཁོང༌ང༌ ལྟ༌སྟོག༌ ཅོའ༌ ཛདས༌།
MRK.1.14	ཡོ༌ཧཱ༌ནན༌ ཟུམས༌ཏེ༌ ཙོན༌ཁང༌ངི༌ ནང༌ང༌ ཀགས༌ཏེ༌ སྟིང༌ནེ༌ ཡེ༌ཤུ༌ གཱ༌ལིལ༌ལིའི༌ རྒྱལ༌ཁག༌གི༌ ནང༌ང༌ སྐྱོད༌ད༌ ཛད༌ཏེ༌ དཀོན༌མཆོག༌གི༌ གའ༌མོའེ༌ ནས༌ཚུལ༌བོ༌ ཤད༌ད༌ ཛདས༌། 
MRK.1.15	ཁོང༌ངི༌ མོལས༌, "ཞལ༌ཆད༌ ཛད༌ཁན༌ནི༌ དུས༌པོ༌ སླེབས༌ཏེ༌ ཨིན༌ནོག༌། དཀོན༌མཆོག༌གི༌ རྒྱལ༌སྲིད༌ ཉེ༌མོ༌ དུག༌། ཏེ༌བོའེ༌ཕིའ༌ གྱོད༌པ༌ ཅོས༌ཏེ༌ རང༌རང༌ངི༌ སྡིག༌པ༌གུན༌ ཕངས༌ཏེ༌ གའ༌མོའེ༌ ནས༌ཚུལ༌ལི༌ ནང༌ང༌ དད༌པ༌ ཅོ༌ཤིག༌།"
MRK.1.16	ཞག༌ཤིག༌ གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཚོའེ༌ ཐའ༌མ༌ནེ༌ ཞབ༌གྲུལ༌ ཛད༌ཨིན༌ ཡོད༌དུས༌, ཁོང༌ངི༌ ཤི༌མོན༌ དང༌ ཁྱོའེ༌ ནོ༌ ཨེན༌གྲིརིའུ༌ གུན༌ནི༌ ཚོའེ༌ ནང༌ང༌ ཉ༌དོལ༌བོ༌ ཕང༌ཨིན༌ ཟིགས༌, ཅིའ༌ཟེར༌ན༌ ཁོང༌གུན༌ ཉ༌ ཟུམ༌ཁན༌ ཨིན༌པིན༌། 
MRK.1.17	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ རྒྱབ༌ནེ༌ ཡོངས༌ཏེ༌ ངའེ༌ སློབ༌ཕྲུག༌ རྒྱུར༌ཤིག༌ ཏ༌ནེ༌ཕར༌ལ༌ ངའེ༌ ཁྱོ༌ཞ༌གུན༌ལ༌ ཉའེ༌ ཚབས༌ལ༌ མི༌གུན༌ ཛོམ༌ཅེས༌ སླབ༌ཨིན༌།" 
MRK.1.18	ཏེན༌ན༌མལ༌ལ༌ ཁོང༌གུན༌ནི༌ ཉ༌དོལ༌ སྤངས༌ཏེ༌ གཙོ༌བོ༌ ཡེ༌ཤུའི༌ རྒྱབ༌ནེ༌ བྲངས༌།
MRK.1.19	ཏེ༌ཀ༌ནེ༌ ཙ༌པིག༌ ཐག༌རིང༌ང༌ སྐྱོད༌ད༌ཅིག༌, ཡེ༌ཤུའི༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཟིགས༌། ཁོང༌གུན༌ནི༌ གྲུ༌ཟིང༌ངི༌ ནང༌ང༌ ཁོ༌རང༌གུན༌ནི༌ ཉ༌དོལ༌ གྲལ༌གྲིག༌ ཅོའད༌པིན༌། 
MRK.1.20	ཏེན༌ན༌མལ༌ལ༌ ཡེ༌ཤུའི༌ ཁོང༌གུན༌ལ༌ བོད༌ད༌ ཛདས༌, ཡང༌ ཁོང༌གུན༌ ཁོ༌རང༌གུན༌ནི༌ ཨ༌བ༌ ཟེ༌བེད༌དི༌ ལ༌པ༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ བོར༌ཏེ༌ ཡེ༌ཤུའི༌ རྒྱབ༌ནེ༌ བྲངས༌།
MRK.1.21	ཡེ༌ཤུ༌ དང༌ ཁོང༌ངི༌ ཕྲོ༌པ༌གུན༌ ཀ༌ཕར༌ན༌ཧུམ༌མི༌ གྲོང༌ཁྱེར༌ལ༌ སྐྱོདས༌། ངལ༌ཚོ༌ཅེས༌སི༌ ཞག༌ ཤབ༌བད༌བོ༌ སླེབ༌བ༌ཅིག༌, ཁོང༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ སྐྱོད༌ཏེ༌ ཆོས༌ཤད༌ཅེས༌ གོ༌ཟུག༌ ཛདས༌། 
MRK.1.22	མི༌གུན༌ ཁོང༌ངི༌ སླབ༌བྱ༌གུན༌ནི༌ཀ༌ ཧ༌ལས༌, ཅིའ༌ཟེར༌ན༌ ཅིའ༌ཟེར༌ན༌ ཁོང༌ངི༌ སླབ༌བྱ༌གུན༌ ཆོས༌ཁྲིམས༌ལ༌ ཁས༌པ༌གུན༌ ཙོགས༌ མན༌པ༌, ཝང༌ཆ༌ ཉམ༌པོ༌ སལ༌ལད༌པིན༌།
MRK.1.23	ཧུན༌མེད༌ཤིག༌ག༌ དུ༌ཁང༌ངི༌ ནང༌ང༌ གོང༌པོ༌ ཞུགས༌ཏེ༌ ཡོད༌ཁན༌ནི༌ མི༌ཞིག༌གི༌ ཀུ༌ཅོ༌ སྲན༌ཏྲེ༌ ཏང༌ཨིན༌། 
MRK.1.24	"ན༌ཙ༌རེད༌པ༌ ཡེ༌ཤུ༌, ཉེ༌རང༌ང༌ ང༌ཞ༌གུན༌ནི༌ ཀ༌ནེ༌ ཅི༌ གོས༌སད༌? ཉེ༌རང༌ ང༌ཞ༌གུན༌ མེད༌ཁན༌ ཅོའ༌ལ༌ སྐྱོད༌ཏེ༌ ཨིན༌ན༌? ཉེ༌རང༌ སུ༌ ཞུགས༌ཏེ༌ ཨིན༌ཁན༌བོ༌ ངའ༌ རྒྱུས༌ཡོད༌། ཉེ༌རང༌ དཀོན༌མཆོག༌གི༌ དམ༌པ༌བོ༌ ཞུགས༌ཏེ༌ ཨིན༌ནོག༌" ཟེརས༌།
MRK.1.25	ཨིན༌ནའང༌ ཡེ༌ཤུའི༌ ཁོའ༌ ཁའ༌སྐྱེའ༌ ཛད༌ཏེ༌, "ཅུབ༌ཅོད༌, ཁོའེ༌ ནང༌ནེ༌ ཕི༌ལོག༌ག༌ བིངས༌ཏེ༌ ཡོང༌" མོལས༌། 
MRK.1.26	ཏེན༌ན༌ ཟ༌ནེ༌, གོང༌པོ༌བོའེ༌ ཏེ༌ མི༌བོ༌ མ༌སྲན༌ཏྲེ༌ སྲུགས༌, ཡང༌ ངུ༌ཨིན༌ ཀུ༌ཅོ༌ ཏང༌ཨིན༌ ཁོའེ༌ ནང༌ནེ༌ ཕི༌ལོག༌ག༌ བིངས༌ཏེ༌ སོང༌།
MRK.1.27	མི༌ཚང༌མ༌ སྲན༌ཏྲེ༌ ཧ༌ལས༌ པ༌སང༌, ཁོང༌གུན༌ནི༌ ཅིག༌ དང༌ ཅིག༌ག༌ དྲིས༌, "འི༌བོ༌ ཀ༌ཟུག༌ སླབ༌བྱ༌ སོ༌མ༌ཞིག༌ ཨིན༌ནོག༌? འི༌བོའ༌ ཏེ༌ཟམ༌ ཝང༌ཞིག༌ དུག༌། གོང༌པོ༌གུན༌ནིའང༌ ཁོང༌ངི༌ ཁའ༌ ཉན༌དུག༌།" 
MRK.1.28	ཡེ༌ཤུའི༌ སྐོར༌ལ༌ ནས༌ཚུལ༌བོ༌ གཱ༌ལིལ༌ལིའི༌ རྒྱལ༌ཁག༌ གང༌པོའེ༌ ནང༌ང༌ གྱོགས༌པ༌ ཕེལ༌།
MRK.1.29	ཡེ༌ཤུ༌ ཡ༌ཀོབ༌ དང༌ ཡོ༌ཧཱ༌ནན༌ གུན༌ ཉམ༌པོ༌ དུ༌ཁང༌ནེ༌ བིང༌ཏེ༌ ཁོང༌ངི༌ སློབ༌ཕྲུག༌ ཤི༌མོན༌ དང༌ ཁོའེ༌ ནོ༌ ཨེན༌གྲིརིའུ༌འི༌ ཁང༌པ༌ སྐྱོདས༌། 
MRK.1.30	ཁོང༌གུན༌ནི༌ ཡེ༌ཤུའ༌ ཤི༌མོན༌ནི༌ ན༌མའེ༌ ཨ༌མ༌ ཚད༌ ཡོངས༌ཏེ༌ མལ༌ཙའེ༌ ནང༌ང༌ ཡོད༌ཁན༌བོའེ༌ སྐོར༌ར༌ ཤདས༌, 
MRK.1.31	ཡེ༌ཤུ༌ ཨ༌མ༌ ཡོད༌ས༌ སྐྱོད༌ཏེ༌ ཁོའེ༌ ལག༌པ༌ ཟུམས༌ཏེ༌ ཁོའ༌ ལང༌ཅེས༌ལ༌ རོགས༌ ཛདས༌། ཏེ༌ནེ༌ ཁོའེ༌ ཚད༌པོ༌ མེད༌ཁན༌ སོང༌, ཁོང༌གུན༌ལ༌ ཞབ༌སྟོག༌ ཞུ༌ཅེས༌ གོ༌ཟུག༌།
MRK.1.32	ཏེན༌ན༌ ཕི༌ཏོག༌ ཉི༌མ༌ སྐྱོད༌ ཚར༌ཏེ༌ སྟིང༌ནེ༌, ཟུ༌མོ༌ ཡོད༌ཁན༌ དང༌ རྡུད༌ ཞུགས༌ཁན༌ ཚང༌མ༌ ཡེ༌ཤུ༌ ཡོད༌ས༌ ཁྱོངས༌། 
MRK.1.33	གྲོང༌ཁྱེར༌རི༌ མི༌ གང༌པོ༌ སྒོའེ༌ དུན༌ལ༌ ཛོམས༌། 
MRK.1.34	ཟུ༌མོ༌ སྣ༌ཚོགས༌ ཡོད༌ཁན༌ མང༌པོ༌ ཡེ༌ཤུའི༌ ཕན༌ཅུག༌ག༌ ཛདས༌, ཡང༌ རྡུད༌ ཞུགས༌ཁན༌ མང༌པོའེ༌ ནང༌ནེ༌ རྡུད༌ ཕིང༌ང༌ ཛདས༌, ཨིན༌ནའང༌ ཁོང༌ངི༌, རྡུད༌གུན༌ལ༌ སྤེ༌ར༌ ཏང༌ ཅུག༌ག༌ མ༌ཛདས༌, ཅིའ༌ཟེར༌ན༌ ཏེ༌གུན༌ནི༌ ཁོང༌ སུ༌ ཞུགས༌ཁན༌བོ༌ ཤེས༌སད༌པིན༌།
MRK.1.35	སྟིང༌མ༌ཞག༌གི༌ ང༌ཏོག༌ ནམ༌ལངས༌སི༌ སང༌ སྔུན༌ལ༌, ཡེ༌ཤུ༌ ཞངས༌ས༌ ཛདས༌ ཡང༌སུའང༌ མེད༌སའེ༌ ནས༌ས༌ཞིག༌ག༌ སྨོས༌ལམ༌ ཞུའ༌ལ༌ ཕེབས༌། 
MRK.1.36	ཤི༌མོན༌ དང༌ ཁོའེ༌ ཕྲོ༌པ༌གུན༌ ཁོང༌ ཙལ༌ལ༌ སོང༌། 
MRK.1.37	ཁོང༌ ཐོབ༌བ༌ཅིག༌ ཁོང༌གུན༌ནི༌, "ཚང༌མའེ༌ ཉེ༌རང༌ ཙལ༌དུག༌" ཟེརས༌།
MRK.1.38	ཨིན༌ནའང༌ ཡེ༌ཤུའི༌ ལན༌སལ༌ལ༌ ཛདས༌, "ངའ༌ ཉེ༌ཁོར༌རི༌ ཞན༌ཡང༌ གྲོང༌ཁྱེར༌གུན༌ནི༌ ནང༌ངའང༌ ཆོས༌ཤད༌ ཉན༌ཅེས༌ལ༌ ང༌དང༌གུན༌ ཏེ༌རུ༌ ཆེན༌། ཏེན༌ན༌བོའེ༌ཕིའ༌ ངའ༌ ཡོངས༌ཏེ༌ ཨིན༌།" 
MRK.1.39	ཏེ༌བོའེ༌ཕིའ༌ ཁོང༌ གཱ༌ལིལ༌ལིའི༌ ཡུལ༌ཇོངས༌ གང༌པོའེ༌ དུ༌ཁང༌གུན༌ནི༌ ནང༌ང༌ སླབ༌བྱ༌ སལ༌ཨིན༌, རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌གུན༌ ཕིང༌ཨིན༌ སྐྱོདས༌།
MRK.1.40	ཛེ༌ནད༌ཅན༌ནི༌ མི༌ཞིག༌ གཙོ༌བོ༌ ཡེ༌ཤུའི༌ དུན༌ལ༌ ཡོངས༌ ཡང༌ པིག༌དོང༌ ཙུགས༌ཏེ༌ ཇུ༌ཇུ༌ ཞུ༌ཨིན༌, "ཉེ༌རང༌ ཐུགས༌ཐད༌ན༌ ང༌ རྩང༌མ༌ ཛད༌ ཉན༌ན༌ནོག༌" ཟེརས༌།
MRK.1.41	སྙིང༌རྗེ༌ གངས༌ཏེ༌ ཡོད༌ཅེས༌པོའེ༌, ཡེ༌ཤུའི༌ ཆག༌ རྐྱངས༌ཏེ༌ ཁོའ༌ ཐུག༌ཅུག༌ག༌ ཛད༌ཏེ༌, "ང༌ ཁྱོ༌རང༌ རྒྱལ༌ ཅུག༌ཏེ༌ རྩང༌མ༌ ཅོའ༌ ཐད༌ད༌རག༌" མོལས༌། 
MRK.1.42	ཏེན༌ན༌མལ༌ལ༌ ཛེ༌ནད༌ པགས༌པའེ༌ ནད༌པོ༌ མེད༌ཁན༌ སོང༌ ཡང༌ མི༌བོ༌ ཕན༌། 
MRK.1.43	ཡེ༌ཤུའི༌ ཁོ༌ ལམ༌ཅུག༌ག༌ ཛད༌ ཟ༌ནེ༌, སྤང༌ སྲན༌ཏྲེ༌ པུད༌ཨིན༌ མོལ༌ལ༌ ཛདས༌, 
MRK.1.44	"སུའང༌ མ༌ཤད༌, ཨིན༌ནའང༌ སོང༌ཏེ༌ རང༌ངི༌ ཟུགས༌པོ༌ བླ༌མ༌ སྟོན༌ ཡང༌ ལུང༌སྟོན༌པ༌ མོ༌ཟེས༌སི༌ བཀའ༌ སལ༌ཁན༌ ནང༌ཞིན༌ དཀོན༌མཆོག༌ག༌ ཆོད༌པ༌ ཕུལ༌, ཏེ༌བོ༌ མི༌གུན༌ལ༌ ཁྱོ༌རང༌ རྩང༌མ༌ ཆའ༌ཁན༌ནི༌ སྤང༌པོ༌ ཨིན༌།"
MRK.1.45	ཨིན༌ནའང༌ མི༌བོ༌ སོངས༌ཏེ༌ ཁོའ༌ བྱུང༌ཁན༌གུན༌ མི༌ཚང༌མ༌ལ༌ ཤད༌ཨིན༌ ནས༌ཚུལ༌བོ༌ ཁྱབས༌ཤུགས༌, ཏེ༌བོའེ༌ ཞས༌ཏེ༌ མི༌ཚོགས༌ ཆེན༌མོ༌ ཡེ༌ཤུ༌ ཡོད༌ས༌ ཛོམས༌། ཡང༌ ཁོང༌ མི༌གུན༌ལ༌ ཐོང༌ཅུགས༌ཏེ༌ ཀ༌ཟུག༌ གྲོང༌ཁྱེར༌ཞིག༌གི༌ ནང༌ངའང༌ སྐྱོད༌ མ༌ཉན༌། ཁོང༌ མི༌ མེད༌སའེ༌ ནས༌སའེ༌ ནང༌ང༌ ཞུགས༌། ཏེ༌ནེའང༌ མི༌གུན༌ ཀ༌རུང༌ས༌ནེ༌ ཁོང༌ ཡོད༌ས༌ ཡོངས༌།
MRK.2.1	ཞག༌ ཁ༌ཅིག༌གི༌ སྟིང༌ནེ༌ ཡེ༌ཤུ༌ ཀ༌ཕར༌ན༌ཧུམ༌མི༌ གྲོང༌ཁྱེར༌ལ༌ ལོགས༌ཏེ༌ སྐྱོད༌ད༌ཅིག༌, ཁོང༌ ཁང༌པ༌ ལོགས༌ཏེ༌ སྐྱོད༌ཁན༌ནི༌ ནས༌ཚུལ༌བོ༌ གྱོགས༌པ༌ ཕེལ༌ 
MRK.2.2	པ༌སང༌, འི༌ཟམ༌ མི༌ མང༌པོ༌ ཛོམ༌, ཁོང༌ངི༌ ཁང༌པའེ༌ མ༌ཚད༌ སྒོའེ༌ ཕི༌ལོག༌གའང༌ ནས༌ས༌ སྟོང༌པ༌ མ༌ལུས༌། ཁོང༌ངི༌ མི༌གུན༌ལ༌ དཀོན༌མཆོག༌གི༌ བཀའ༌ ཤད༌ད༌ ཛདས༌། 
MRK.2.3	ཞན༌ ཕྲོ༌པ༌གུན༌ ཉམ༌པོ༌, མིང༌གོ༌ ཞི༌ ཟའ༌ཕོག༌ཁན༌ཞིག༌ མལ༌སྟན༌ནི༌ཀ༌ ཁུར༌ཏེ༌ ཁོང༌ ཡོད༌ས༌ ཁྱོངས༌ 
MRK.2.4	མི༌ཚོགས༌ ཆེན༌མོ༌ ཡོད༌ པ༌སང༌, ཏེ༌གུན༌ནི༌ ཁོ༌ ཡེ༌ཤུ༌ ཡོད༌ས༌ ཁྱོང༌ མ༌ཉན༌། ཁོང༌གུན༌ ཁང༌པའེ༌ ཁེ༌ཐོག༌ག༌ ཛགས༌ཏེ༌ ཡེ༌ཤུ༌ ཞུགས༌ཏེ༌ ཡོད༌སའེ༌ ཁ༌དྲང༌ང༌ ཧོལ༌ཏོར༌ཞིག༌ པུད༌ཏེ༌ མི༌བོ༌ ཁོ༌རང༌ངི༌ མལ༌ཙའ༌ ཉམ༌པོ༌ ཐུར༌ལ༌ ཡེ༌ཤུའི༌ སྐུན༌དུན༌ལ༌ ཕབས༌། 
MRK.2.5	ཡེ༌ཤུའི༌ ཏེ༌ མི༌གུན༌ནི༌ དད༌པའེ༌ ལས༌པོ༌ ཟིགས༌ས༌ཅིག༌, ཁོང༌ངི༌ ཟའ༌ཕོག༌ཁན༌བོའ༌ མོལས༌, "བུ༌ཚ༌, ངའེ༌ ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏང༌ངད༌།"
MRK.2.6	ཏེ༌ཀ༌ དུགས༌ཏེ༌ ཡོད༌ཁན༌ནི༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌གི༌ སེམས༌སི༌ ནང༌ང༌, 
MRK.2.7	"ཁོའེ༌ ཏེ༌ཟུག༌ ཅིའ༌ ཟེར༌ར༌ནོག༌? ཁོའེ༌ དད༌ལོག༌ ཅོས༌ཏེ༌ ཨིན༌ནོག༌། དཀོན༌མཆོག༌ མ༌སྟོག༌ སུའ༌ སྡིག༌པ༌ ཤགས༌པ༌ སལ༌ ཉན༌ཨིན༌" སམས༌།
MRK.2.8	ཏེན༌ན༌མལ༌ལ༌ ཁོང༌གུན༌ནི༌ སེམས༌སི༌ ནང༌ང༌ སམ༌ཁན༌བོ༌, ཡེ༌ཤུའི༌ ཁྱེན༌ན༌ ཛད༌ པ༌སང༌, ཁོང༌ངི༌ ཁོང༌གུན༌ལ༌ དྲིའ༌ ཛདས༌, "ཁྱོ༌ཞའེ༌ འི༌ཙོགས༌ ཅིའ༌ སམ༌མད༌? 
MRK.2.9	ཟའ༌ཕོག༌ཁན༌བོའ༌, ཁྱོ༌རང༌ངི༌ སྡིག༌པའ༌ ཤགས༌པ༌ ཏངས༌ཏེ༌ ཨིན༌ ཟེར༌ཅེས༌པོ༌ ལ༌མོ༌ ཨིན༌ནོག༌ག༌ ཡ༌ ལངས༌ཏེ༌ ཁྱོ༌རང༌ངི༌ མལ༌སྟན༌ ཁུར༌ཏེ༌ གྲུལ༌ ཟེར༌ཅེས༌པོ༌? 
MRK.2.10	མི༌རིགས༌སི༌བུའ༌ འི༌ ཇིག༌རྟེན༌ནི༌ཀ༌ སྡིག༌པ༌གུན༌ལ༌ ཤགས༌པ༌ ཏང༌ཅེས༌སི༌ ཝང༌ཆ༌ ཡོད༌ཁན༌བོ༌, ངའེ༌ ཁྱོ༌རང༌གུན༌ལ༌ སྟན༌ཨིན༌།" ཏེ༌ནེ༌ ཡེ༌ཤུའི༌ གྲུལ༌ མ༌ཉན༌ཁན༌ནི༌ མི༌བོའ༌ མོལས༌། 
MRK.2.11	"ལོངས༌, མལ༌ཙ༌བོ༌ ཁུར༌ཏེ༌ ཁྱོ༌རང༌ངི༌ ཁང༌པ༌ སོང༌།"
MRK.2.12	ཏེན༌ན༌མལ༌ལ༌ མི༌བོ༌ ལངས༌ཏེ༌ ཁོ༌རང༌ངི༌ མལ༌ཙ༌བོ༌ ཁུརས༌, ཡང༌ མི༌ སྟའ༌ཁན༌ ཚང༌མའེ༌ དུན༌ནེ༌ གྲུལ༌ཏེ༌ སོང༌། ཁོང༌ ཚང༌མ༌ ཧ༌ལས༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, "ང༌ཞ༌གུན༌ལ༌, འི༌ ཙོགས༌ཤིག༌ མ༌ནེ༌ མ༌ཐོང༌།"
MRK.2.13	ཏེ༌ནེ༌ ཡང༌སྐྱར༌ ཡེ༌ཤུ༌ གཱ༌ལིལ༌ལིའི༌ ཚོའེ༌ ཐའ༌མ༌ སྐྱོདས༌། ཡང༌ ཁོང༌ ཡོད༌ས༌ ཡོང༌ཁན༌ནི༌ མི༌ཚོགས༌གུན༌ལ༌ ཆོས༌ཤད༌ད༌ ཛདས༌། 
MRK.2.14	ཁོང༌ ཞབ༌གྲུལ༌ལ༌ སྐྱོད༌ ཟ༌ནེ༌ ཁོང༌ངི༌ ཨལ༌ཕཱི༌འུས༌སི༌ བུ༌ཚ༌ ལི༌ཝི༌, ཁྲལ༌ནེན༌སའེ༌ ནས༌སའེ༌ཀ༌ དུགས༌ཏེ༌ ཡོད༌ད༌ ཟིགས༌ ཡང༌ ཁོང༌ངི༌ མོལས༌, "ངའེ༌ སྟིང༌རང༌ནེ༌ བྲོངས༌།" ཁོ༌ ལངས༌ཏེ༌ ཡེ༌ཤུའི༌ སྟིང༌རང༌ནེ༌ བྲངས༌།
MRK.2.15	སྟིང༌ནེ༌ ཡེ༌ཤུ༌ ལི༌ཝིའི༌ ཁང༌པ༌ གོང༌ཟན༌ དོན༌ན༌ལ༌ སྐྱོད༌ཏེ༌ ཡོད༌དུས༌, ཁྲལ༌ལེན༌ཁན༌ དང༌ ཞན༌ སྡིག༌ཅན༌ མི༌ མང༌པོའང༌ ཡེ༌ཤུ༌ དང༌ སློབ༌ཕྲུག༌གུན༌ ཉམ༌པོ༌ ཁར༌ཇི༌ ཟའ༌ལ༌ ཡོད༌པིན༌། ༼ཏེ༌ཙོགས༌སི༌ མི༌ མང༌པོ༌ ཡེ༌ཤུའི༌ སྟིང༌རང༌ནེ༌ ཡོང༌ངད༌པིན༌༽། 
MRK.2.16	ཕ༌རུ༌ཤི༌པ༌ ཆོས༌ཁྲིམས༌ལ༌ ཁས༌པ༌གུན༌ནི༌, ཡེ༌ཤུ༌ ཁྲལ༌ནེན༌ཁན༌ དང༌ སྡིག༌ཅན༌ གུན༌ ཉམ༌པོ༌ དོན༌ཏང༌ དོན༌ཨིན༌ ཐོང༌ང༌ཅིག༌, ཁོང༌ངི༌ སློབ༌ཕྲུག༌གུན༌ལ༌ དྲིས༌, "ཁོང༌ ཁྲལ༌ལེན༌ཁན༌ དང༌ སྡིག༌ཅན༌ གུན༌ ཉམ༌པོ༌ དོན༌ཏང༌ ཅིའ༌ དོན༌ན༌ནོག༌?"
MRK.2.17	ཡེ༌ཤུའི༌ ཏེ༌བོ༌ སན༌ན༌ཅིག༌, ཁོང༌ངི༌ ཁོང༌གུན༌ལ༌ མོལས༌, "ཟུ༌མོ༌ ཡོང༌ཁན༌ཞིག༌ག༌ མ༌ནེ༌ ཁམ༌ཟང༌ མི༌ཞིག༌ག༌ ཨམ༌ཆི༌ གོས༌ས༌ མ༌ནོག༌། ངའ༌ ཁྱོ༌ཞ༌ དྲང༌པོ༌ ཨིན༌ སམ༌ཁན༌གུན༌ལ༌ མན༌པ༌, སྡིག༌ཅན༌གུན༌ལ༌ བོད༌ད༌ ཡོངས༌པིན༌།"
MRK.2.18	ཡོ༌ཧཱ༌ནན༌ནི༌ སློབ༌ཕྲུག༌གུན༌ དང༌ ཕ༌རུ༌ཤི༌པ༌གུན༌ ཉེ༌ནས༌
MRK.2.19	ཡེ༌ཤུའི༌ ལན༌སལས༌, "ཅི༌ བག༌སྟོན༌ནི༌ ནང༌ང༌ མག༌པ༌ ཉམ༌པོ༌ ཡོད༌ ཟ༌ནེ༌ ཁོའེ༌ ཛ༌འོ༌གུན༌ནི༌ ཉེ༌ནས༌ལ༌ དུག༌ཨིན༌ན༌? མག༌པ༌ ཉམ༌པོ༌ ཡོད༌དུས༌ ཁོང༌གུན༌ མི༌དུག༌། 
MRK.2.20	ཨིན༌ནའང༌ དུས༌པོ༌ སླེབ༌ཨིན༌ ནམ༌ མག༌པ༌ ཛ༌འོ༌གུན༌ནེ༌ ཕེས༌ཏེ༌ ཁྱེར༌ཨིན༌, ཏེན༌ན༌ ཞག༌ག༌ ཁོང༌གུན༌ནི༌ སྡུག༌པོ༌ ཅོས༌ཏེ༌ ཉེ༌ནས༌ལ༌ དུག༌ཨིན༌།"
MRK.2.21	"སུ༌ཞིག༌གིའང༌ ཀོས༌ལག༌ སྙིང༌པ༌ཞིག༌ག༌ རས༌ སོ༌མའེ༌ ལྷན༌བ༌ ཏབ༌བ༌ མ༌ནོག༌, གལ༌ཏེས༌ ཏབ༌ན༌ ཀོས༌ ཁྲུའ༌ཅིག༌ ལྷན༌བ༌ སོ༌མ༌བོ༌ ཁོངས༌ཏེ༌ ཀོས༌ ཆད༌ཁན༌བོ༌ མང༌ང༌ ཐུའ༌ ཅོའ༌ནོག༌།"
MRK.2.22	"ཏེན༌ན༌ ཙོགས༌ལ༌ ཆང༌ སོ༌མ༌ པགས༌པའེ༌ སྐྱ༌པ༌ སྙིང༌པའེ༌ ནང༌ང༌ མི༌ལུག༌། གལ༌ཏེས༌ ལུག༌ན༌ ཆང༌བོའ༌ སྐྱུར༌ ལངས༌ཏེ༌ པགས༌པའེ༌ སྐྱ༌པ༌ བོས༌ཏེ༌ ཆད༌ཨིན༌, ཆང༌ བོ༌ཏེ༌ སྐྱ༌པའང༌ དོད༌མེད༌ ཆེན༌། ཨིན༌ནའང༌ ཆང༌ སོ༌མ༌ པགས༌པའེ༌ སྐྱ༌པ༌ སོ༌མའེ༌ ནང༌ང༌ ལུག༌ཨིན༌།
MRK.2.23	གཙོ༌བོ༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཞིང༌ རྒྱུད༌ཏེ༌ སྐྱོད༌དད༌པིན༌, སློབ༌ཕྲུག༌གུན༌ ཁང༌ངི༌ སྟིང༌རང༌ནེ༌ ཡོང༌ ཟ༌ནེ༌ ཞིང༌ངི༌ སྙེ༌མ༌ ཟའ༌ཅེས༌ལ༌ ཅད༌ པ༌སང༌, 
MRK.2.24	ཕ༌རུ༌ཤི༌པ༌གུན༌ནི༌ ཡེ༌ཤུའ༌ ཟེརས༌, "ལྟོས༌སའང༌ ཁོང༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོས༌ཏེ༌ ཅིའ༌ ཆོས༌ཁྲིམས༌ ཅག༌ག༌ནོག༌?"
MRK.2.25	ཡེ༌ཤུའི༌ ལན༌སལས༌, "དཱ༌བིད༌ དང༌ ཁོའེ༌ ཕྲོ༌པ༌གུན༌ སྟོགས༌ཏེ༌ ཡང༌ གོས༌སྡོམ༌ ཟ༌ནེ༌ ཅི༌ ཅོས༌ དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ མ༌ནེ༌ མ༌སིལ༌པིན༌ན༌? 
MRK.2.26	ཨ༌བི༌འ༌ཐར༌ ཡ༌ཧུ༌དཱ༌པའེ༌ བླ༌མ༌ ཆེན༌མོ༌ འིན༌ནི༌ དུས༌ལ༌, དཱ༌བིད༌ དཀོན༌མཆོག༌གི༌ ཀུར༌རི༌ ནང༌ང༌ ཆོད༌པ༌ ཕུལ༌སའེ༌ ནས༌སའེ༌ ནང༌ང༌ སོང༌ཏེ༌ དམ༌པའེ༌ ཏ༌གི༌ ཟོས༌, ཏེ༌བོ༌ ཡ༌ཧུ༌དཱ༌པའེ༌ བླ༌མའ༌ མ༌ནེ༌ ཟའ༌ཆོག༌ག༌ མེད༌པིན༌, ཡང༌ ཁོང༌ངི༌, ཕྲོ༌པ༌གུན༌ལའང༌ ཏངས༌།"
MRK.2.27	ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, "མི༌ ངལ༌ཚོའེ༌ ཞག༌པོའེ༌ ཕན༌ཐོགས༌སི༌ ཕིའ༌ མན༌པ༌, ངལ༌ཚོའེ༌ ཞག༌པོ༌ མིའི༌ ཕན༌ཐོགས༌སི༌ ཕིའ༌ ཅོའ༌ ཛད༌ པ༌སང༌, 
MRK.2.28	ཏེ༌ནེ༌ མི༌རིགས༌སི༌བུའ ཤབ༌བད༌དི༌ ངལ༌ཚོའེ༌ ཞག༌གའང༌ ཅི༌ ཅོ༌ ཆོགས༌ ཡ༌ མི༌ཆོགས༌ ཟེར༌ཅེས༌སི༌ ཝང༌ཆ༌ ཡོད༌།"
MRK.3.1	གཙོ༌བོ༌ ཡེ༌ཤུ༌ ཡ༌ཧུ༌དཱ༌པའེ༌ དུ༌ཁང༌ང༌ ཡང༌སྐྱར༌ སྐྱོདས༌, ཏེ༌རུ༌ ལག༌པ༌ སྐམས༌ཏེ༌ ཀོལ༌ མ༌ཉན༌ཁན༌ནི༌ མི༌ཞིག༌ ཡོད༌པིན༌། 
MRK.3.2	ཡེ༌ཤུའི༌ ཏེ༌ མི༌བོའེ༌ ལག༌པ༌ ཕན༌ཅུག༌ན༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོ༌ཅེས༌པོའ༌ སྐྱོན༌ ཀལ༌ཅེས༌ལ༌ ཕ༌རུ༌ཤི༌པ༌གུན༌ནི༌ ཁོང༌ང༌ རྒྱལ༌ལ༌ ཅོས༌ཏེ༌ སྟེན༌དུགས༌།
MRK.3.3	ཡེ༌ཤུའི༌ ལག༌པ༌ སྐམས༌ཁན༌ནི༌ མི༌བོའ༌ མོལས༌, "ཚང༌མའེ༌ དུན༌ལ༌ ཀོའག༌ ལོངས༌།" 
MRK.3.4	ཏེ༌ནེ༌ ཁོང༌ངི༌ ཁོང༌གུན༌ལ༌ དྲིའ༌ ཛདས༌, "ཆོས༌ཁྲིམས༌ ནང༌ཞིན༌ ཤབ༌བད༌དི༌ ཞག༌ག༌ ལས༌ ཟང༌པོ༌ ཅོ༌ ཆོག༌ག༌ནོག༌ག༌ ཡ༌ ངན༌པ༌, སྲོག༌ སྐྱོབ༌ ཆོག༌ག༌ནོག༌ག༌ ཡ༌ སད༌?" ཨིན༌ནའང༌ ཁོང༌གུན༌ནི༌ ཁོང༌ང༌ ལན༌ མ༌ཏངས༌།
MRK.3.5	ཡེ༌ཤུའི༌ ཐུགས༌སྲོའེ༌ ནང༌ང༌ ཁོང༌ རེ༌རེའ༌ ཟིགས༌, ཡང༌ ཁོང༌གུན༌ནི༌ སྙིང༌ སྐྱོང༌པོ༌ ཟིགས༌ཏེ༌ ཁོང༌ང༌ མ༌སྲན༌ཏྲེ༌ ཐུགས༌ཚེར༌ སྐྱོདས༌། ཁོང༌ངི༌ ལག༌པ༌ སྐམས༌ཁན༌བོའ༌, "ལག༌པ༌ རྐྱོང༌" མོལ༌པ༌ ཁོའེ༌ ལག༌པ༌ རྐྱང༌ང༌ཅིག༌ ལག༌པ༌ ཐར༌རྐྱང༌ ཉན༌ཏེ༌ ཤེད༌ཅན༌ རྒྱུར༌། 
MRK.3.6	ཏེ༌ནེ༌ ཕ༌རུ༌ཤི༌པ༌གུན༌ ཕི༌ལོག༌ག༌ སོང༌ཏེ༌, རྒྱལ༌པོ༌ ཧེ༌རོ༌དཱ༌དི༌ ཆོགས༌པ༌གུན༌ ཉམ༌པོ༌ ཡེ༌ཤུ༌ སད༌ཅེས༌སི༌ ཐབས༌ ངན༌པ༌ ལྡིངས༌།
MRK.3.7	གཙོ༌བོ༌ ཡེ༌ཤུ༌ ཁོང༌ངི༌ སློབ༌ཕྲུག༌གུན༌ ཉམ༌པོ༌ ཚོའེ༌ ཆོགས༌ལ༌ སྐྱོདས༌, ཡང༌ གཱ༌ལིལ༌ལི༌ནེ༌ མི༌ཚོགས༌ ཆེན༌མོ༌ཞིག༌ ཁོང༌ངི༌ སྟིང༌རང༌ནེ༌ ཡོངས༌། 
MRK.3.8	ཡེ༌ཤུའི༌ ཛད༌ཁན༌ ཚང༌མའེ༌ སྐོར༌ལ༌ ཚོར༌པ༌, ཏེ༌ མི༌ཚོགས༌པོ༌ ཡ༌ཧུ༌དཱ༌ ཡུལ༌ཇོངས༌, ཡེ༌རུ༌ཤ༌ལེམ༌མི༌ རྒྱལ༌ས༌, ཨི༌དུ༌མེའ༌, ཡོར༌དཱན༌ ལྩངས༌པོའེ༌ ཤར༌ ཆོགས༌སི༌ ས༌ཆ༌གུན༌, ཡང༌ བྱང༌ ཆོགས༌སི༌ ཐག༌རིང༌ངི༌ ནས༌ས༌ ཐཱ༌ཡིར༌ དང༌ སི༌དཱོན༌ རྒྱལ༌ས༌ གུན༌ནེ༌ ཡོངས༌ཏེ༌ ཨིན༌པིན༌།
MRK.3.9	མི༌ཚོགས༌སི༌ ཁོང༌ ནན༌ མི༌ནན༌ཅེས༌སི༌ ཕིའ༌ ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ལ༌ གྲུ༌ཟིང༌ཞིག༌ གྲལ༌གྲིག༌ ཅོ༌ཅེས༌ལ༌ མོལས༌། 
MRK.3.10	ཁོང༌ངི༌ མི༌ མང༌པོ༌ ཕན༌ཅུག༌ག༌ ཛད༌ཅེས༌པོའེ༌, ཟུ༌མོ༌ ཡོང༌ཁན༌ ཚང༌མའེ༌ ཁོང༌ང༌ ལག༌པ༌ ཐུག༌ཅེས༌ལ༌ ནན༌ཏེ༌ ཁྱོང༌ངད༌པིན༌། 
MRK.3.11	ཡང༌ ཏེ༌ གོང༌པོ༌གུན༌ནི༌ ཁོང༌ ཇལ༌ལ༌ཅིག༌, ཏེ༌གུན༌ ཞུགས༌ཏེ༌ ཡོད༌ཁན༌ནི༌ མི༌གུན༌ ཡེ༌ཤུའི༌ སྐུན༌དུན༌ལ༌ སའ༌ རྒྱབས༌ཏེ༌ ཀུ༌ཅོ༌ ཏང༌ཨིན༌ ཟེརས༌, "ཉེ༌རང༌ ནི༌, དཀོན༌མཆོག༌གི༌ སྲས༌ ཞུགས༌ཏེ༌ ཨིན༌ནོག༌།" 
MRK.3.12	ཨིན༌ནའང༌ ཡེ༌ཤུའི༌ གོང༌པོ༌གུན༌ལ༌ ཁོང༌ སུ༌ ཞུགས༌ཏེ༌ ཨིན༌ཁན༌བོ༌ མི༌ཤད༌ཅེས༌ལ༌ བཀའ༌ སལ༌ལ༌ ཛདས༌།
MRK.3.13	ཏེ༌བོའེ༌ སྟིང༌ནེ༌ ཡེ༌ཤུ༌ རི༌ཞིག༌གི༌ཀ༌ སྐྱོད༌ཏེ༌ ཁོང༌ང༌ གོས༌ཁན༌ནི༌ མི༌གུན༌ལ༌ བོད༌ད༌ ཛདས༌, ཡང༌ ཏེ༌གུན༌ ཁོང༌ ཡོད༌ས༌ ཡོངས༌། 
MRK.3.14	ཁོང༌ངི༌ ཅུག༌ཉིས༌པོ༌ ལྡམ༌མ༌ ཛད༌ཏེ༌ ཁོང༌གུན༌ལ༌ ཁོང༌རང༌ངི༌ སྐུ༌ཚབས༌ མོལ༌ལ༌ ཛདས༌, ཏེ༌གུན༌ ཁོང༌ ཉམ༌པོ༌ དུག༌ཨིན༌ ཡང༌ ཁོང༌ངི༌ ཏེ༌གུན༌ ཆོས༌ཤད༌ད༌ལ༌ ལམ༌ཅུག༌ག༌ ཛད༌ཨིན༌། 
MRK.3.15	ཁོང༌ངི༌ ཏེ༌གུན༌ལ༌, མི༌གུན༌ནི༌ ནང༌ནེ༌ རྡུད༌གུན༌ ཕིང༌ཅེས༌སི༌ ཝང༌ཆ༌ སལ༌ལ༌ ཛདས༌། 
MRK.3.16	ཁོང༌ངི༌ སྐོའ༌ ཛད༌ཁན༌ནི༌ སྐུ༌ཚབས༌ ཅུག༌ཉིས༌པོ༌ ནི༌, ཤི༌མོན༌ ༼ཡེ༌ཤུའི༌ ཁོའེ༌ མིང༌ང༌ པི༌ཏྲར༌ ཏག༌ག༌ ཛདས༌༽, 
MRK.3.17	ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཁོའེ༌ ནོ༌ ཡོ༌ཧཱ༌ནན༌ ༼ཁོང༌ ཉིས༌ཀོ༌ སྲོན༌ཇན༌ ཡོད༌ པ༌སང༌, ཡེ༌ཤུའི༌ ཁོང༌གུན༌ལ༌ "བོ༌ཡ༌ནེར༌གེ༌" ཡང༌ན༌ "བྲུག༌ལྡིར༌རི༌ བུ༌ཚ༌གུན༌" མིང༌ ཏག༌ག༌ ཛདས༌, ཨིན༌ནོག༌༽། 
MRK.3.18	ཨེན༌གྲིརིའུ༌, ཕི༌ལིབ༌, བར༌ཐོལ༌མཱ༌, མད༌ཐཱ༌, ཐོ༌མཱས༌, ཨལ༌ཕཱི༌འུས༌སི༌ བུ༌ཚ༌ ཡ༌ཀོབ༌, ཐད༌དཱ༌འུས༌, ཤི༌མོན༌ ༼ཡུལ༌དད༌ཅན༌༽, 
MRK.3.19	དང༌ ཡུ༌དཱ༌ ཀར༌ཡོད༌པ༌ ཀ༌བོའེ༌ གཙོ༌བོ༌ ཡེ༌ཤུའ༌ སྟིང༌ནེ༌ ངོ༌ལོག༌ ཅོས༌།
MRK.3.20	ཏེ༌ནེ༌ ཡེ༌ཤུ༌ ཁང༌པ༌ཞིག༌གི༌ ནང༌ང༌ སྐྱོདས༌། མི༌ཚོགས༌ ཛོམ༌ཅེས༌ གོ༌ཟུགས༌པ༌, ཁོང༌ དང༌ ཁོང༌ངི༌ སློབ༌ཕྲུག༌གུན༌ལ༌ ཟན༌ནའང༌ ཟའ༌ཅེས༌སི༌ དུས༌ མ༌ཐོབ༌། 
MRK.3.21	འི༌ ཚང༌མ༌ ཡེ༌ཤུའི༌ ནང༌མི༌གུན༌ལ༌ ཚོར༌ར༌ཅིག༌, ཁོང༌གུན༌ ཡེ༌ཤུ༌ ཁང༌པ༌ ཁྲིད༌ཏེ༌ ཁྱེར༌ཅེས༌ལ༌ ཡོངས༌, ཅིའ༌ཟེར༌ན༌ མི༌གུན༌ནི༌ ཁོ༌ སྙོས༌ཏེ༌ ཨིན༌ནོག༌ ཟེར༌རད༌པིན༌།
MRK.3.22	ཨིན༌ནའང༌ ཡེ༌རུ༌ཤ༌ལེམ༌ རྒྱལ༌ས༌ནེ༌ ཡོངས༌ཁན༌ནི༌ ཆོས༌ཁྲིམས༌ལ༌ ཁས༌པ༌གུན༌ནི༌ ཟེརས༌, "ཁོའེ༌ ནང༌ང༌ བེལ༌ཟེ༌བུལ༌ ཞུགས༌ཏེ༌ ཨིན༌ནོག༌། ཏེ༌ རྡུད༌གུན༌ནི༌ གོ༌བའེ༌ ཁོའ༌ ཁྱུད༌ ཏངས༌ པ༌སང༌, ཁོའེ༌ རྡུད༌གུན༌ ཕིང༌ང༌ནོག༌།"
MRK.3.23	ཡེ༌ཤུའི༌ ཁོང༌གུན༌ལ༌ བོད༌ད༌ ཛད༌ཏེ༌ སྤེ༌ སལ༌ཨིན༌ ལན༌སལ༌ལ༌ ཛདས༌, "ཀ༌ཟུག༌གི༌ ཤེ༌ཏན༌ནི༌ ཤེ༌ཏན༌ ཁོ༌རང༌ ཕིང༌ ཉན༌ན༌ནོག༌? 
MRK.3.24	གལ༌ཏེས༌ རྒྱལ༌སྲིད༌དི༌ ནང༌ང༌ ཡོད༌ཁན༌གུན༌ ཐུན༌ཏེ༌ མ༌དུག༌ན༌ ཏེ༌བོ༌ ལུས༌ མི༌ཐུབ༌། 
MRK.3.25	གལ༌ཏེས༌ ནང༌ཚངས༌ཞིག༌གི༌ མི༌གུན༌ ནོལ༌ཨིན༌ དུག༌ན༌ ཏེ༌བོ༌ ལུས༌ མི༌ཐུབ༌། 
MRK.3.26	གལ༌ཏེས༌ ཤེ༌ཏན༌ནི༌ ཁོ༌རང༌ངི༌ རྒྱབ༌གལ༌ ཅོས༌ཏེ༌ ཁོ༌རང༌ང༌ ནོལ༌ལད༌ན༌, ཁོ༌ ཀ༌ཟུག༌གི༌ ལུས༌ཨིན༌? ཁོ༌ མེད༌ཁན༌ ཆ༌ཅེས༌སི༌ དུས༌པོ༌ སླེབས༌ཏེ༌ ཨིན༌། 
MRK.3.27	ང༌ ཡང༌ སྤེ༌ཞིག༌ ཏང༌ཅུག༌། ཤེ༌ཏན༌ ཙོགས༌སི༌ མི༌ སྟོབས༌ཅན༌ཞིག༌གི༌ ནང༌ང༌ ཞུགས༌ཏེ༌ ཁོའེ༌ ནོར༌ རྐུ༌ཉན༌ཅེས༌སི༌ ཤེད༌ཅན༌ མི༌ སུ༌ ཨིན༌? ཁོའེ༌ སང༌ ཤེད༌ ཆེའ༌ཞིག༌ ཀ༌བོའེ༌ ཁོ༌ ལྡམས༌ཏེ༌ ཁོའེ༌ ཁང༌པའེ༌ ནང༌ང༌ ཡོད༌ཁན༌ནི༌ ནོར༌གུན༌ རྐུ༌ཨིན༌།"
MRK.3.28	"ངའེ༌ ཁྱོ༌ཞའ༌ ཟེར༌རད༌, སྡིག༌པ༌ ཅོ༌ཁན༌ དང༌ དཀོན༌མཆོག༌ག༌ དད༌ལོག༌ ཞུ༌ཁན༌ ཚང༌མའ༌ ཤགས༌པ༌ སལ༌ལ༌ ཛད༌ཨིན༌, 
MRK.3.29	ཨིན༌ནའང༌ དམ༌པའེ༌ ཐུག༌ཉིད༌ལ༌ དད༌ལོག༌ ཞུ༌ཁན༌གུན༌ལ༌ ཤགས༌པ༌ མ༌ནེ༌ སལ༌ལ༌ མི༌ཛད༌; ཐའ༌མེད༌དི༌ སྡིག༌པ༌ ཅོ༌ཅེས༌སི༌ ནོངས༌ཅན༌ ཁོ༌ ཨིན༌ནོག༌།" 
MRK.3.30	ཁོང༌ངི༌ ཏེ༌གུན༌ལ༌ ཏེ༌བོ༌ མོལ༌ལ༌ ཛདས༌ ཅིའ༌ཟེར༌ན༌, ཁོང༌གུན༌ནི༌ "ཡེ༌ཤུའི༌ ནང༌ང༌ རྡུད༌ ཞུགས༌ཏེ༌ ཡོད༌ཏེ༌ ཨིན༌ནོག༌" ཟེར༌རད༌པིན༌།
MRK.3.31	ཏེ༌ནེ༌ ཡེ༌ཤུའི༌ ཨ༌མ༌ དང༌ ནོ༌གུན༌ ཡོངས༌, ཡང༌ ཕི༌ལོག༌ག༌ དུགས༌ཏེ༌ མི༌ཞིག༌ ཁོང༌ང༌ བོད༌ད༌ལ༌ ཀལས༌། 
MRK.3.32	ཡེ༌ཤུའ༌ སྐོར༌ཏེ༌ ཡོད༌ཁན༌ནི༌ མི༌ཚོགས༌སི༌ ཟེརས༌, "ཉེ༌རང༌ངི༌ ཨ༌མ༌ དང༌ ནོ༌གུན༌ ཉེ༌རང༌ ཙལ༌ཨིན༌ ཕི༌ལོག༌ག༌ དུག༌།"
MRK.3.33	ཡེ༌ཤུའི༌ ལན༌སལས༌, "སུ༌ ཨིན༌ནོག༌ ངའེ༌ ཨ༌མ༌ དང༌ ནོ༌གུན༌?" 
MRK.3.34	ཏེ༌ནེ༌ ཁོང༌ངི༌ ཁོང༌ང༌ སྐོར༌ཏེ༌ ཡོད༌ཁན༌གུན༌ལ༌ ཟིགས༌ཏེ༌ མོལས༌, "འི༌གུན༌ ངའེ༌ ཨ༌མ༌ དང༌ ནོ༌གུན༌ ཨིན༌། 
MRK.3.35	ངའེ༌ ཡབ༌ དཀོན༌མཆོག༌ ནམ༌ཁའེ༌ ནང༌ང༌ ཞུགས༌ཏེ༌ ཡོད༌ཁན༌ནི༌ ཐུག༌གོངས༌ ནང༌ཞིན༌ ཅོ༌ཁན༌གུན༌ ངའེ༌ ཨ༌མ༌, ནོ༌ དང༌ ནོ༌མོ༌ གུན༌ ཨིན༌།"
MRK.4.1	ཡང༌སྐྱར༌ ཡེ༌ཤུའི༌ གཱ༌ལིལ༌ལིའི༌ ཚོའེ༌ ཐའ༌མའ༌ སླབ༌བྱ༌ སལ༌ཅེས༌ གོ༌ཟུག༌ ཛདས༌། ཁོང༌ ཡོད༌ས༌ མི༌ཚོགས༌ མངས༌ཏེའང༌ མང༌པོ༌ ཛོམ༌པ༌ ཁོང༌ གྲུ༌ཟིང༌ངི༌ ནང༌ང༌ ཤོན༌ཏེ༌ ཞུགས༌, ཡང༌ མི༌ ཚང༌མ༌ ཆུའི༌ ཐའ༌མ༌ ལངས༌ཏེ༌ དུགས༌། 
MRK.4.2	ཁོང༌ངི༌ མི༌གུན༌ལ༌ རུངས༌ རྒྱུད༌ཏེ༌ སླབ༌བྱ༌ མང༌པོ༌ སལ༌ལ༌ ཛད༌ཏེ༌ མོལས༌། 
MRK.4.3	"ཉོན༌ཤིག༌, ཞིང༌བད༌པ༌ཞིག༌ ས༌འོན༌ ཏབ༌བ༌ལ༌ སོང༌། 
MRK.4.4	ཞིང༌ང༌ ས༌འོན༌ ཏབ༌ ཟ༌ནེ༌ ཁ༌ཅིག༌ ལམ༌མི༌ཀ༌ བུད༌, བྱི༌པ༌ ཡོངས༌ཏེ༌ ཏེ༌གུན༌ ཟོས༌། 
MRK.4.5	ཁ༌ཅིག༌ ས༌ མང༌པོ༌ མེད༌སའེ༌ བྲག༌གི༌ཀ༌ བུད༌, ས༌ མང༌པོ༌ མེད༌ཅེས༌པོའེ༌ ས༌འོན༌བོ༌ གྱོགས༌པ༌ སྐྱེས༌། 
MRK.4.6	ཨིན༌ནའང༌ ཉི༌མའེ༌ ཚད༌དི༌ ཞས༌ཏེ༌, ཞིང༌ སྐྱེ༌ཁན༌བོ༌ ཚིགས༌, ཡང༌ པ༌ཀྲག༌ ཏིང༌ཅན༌ མེད༌ པ༌སང༌, ཏེ༌བོ༌ སྐམས༌ཏེ༌ ཤི༌། 
MRK.4.7	ས༌འོན༌ ཁ༌ཅིག༌ ཚེར༌མང༌ངི༌ ཕྲོའ༌ བུད༌, ཡང༌ ཚེར༌མང༌ སྐྱེས༌ཏེ༌ ནན༌པ༌, ཞིང༌བོ༌ ལྡན༌ མ༌ཐུབ༌, ཏེ༌བོའེ༌ ཞས༌ཏེ༌ གྲོ༌ སྨིན༌ མ༌ཐུབ༌། 
MRK.4.8	ཞན༌ ས༌འོན༌གུན༌ ས༌ རྒྱལ༌ལ༌ ཡོད༌སའེ༌ ཞིང༌ངི༌ཀ༌ བུད༌པ༌, ཏེ༌གུན༌ སྐྱེས༌ཏེ༌ ལྡན༌ཏེ༌ སྟོན༌ཐོགས༌ སྨིན༌, ཀ༌བོ༌ ས༌འོན༌ ཏབ༌ཁན༌ ནི༌ 30, 60, མ༌ཚད༌ 100 རྒྱུར༌རའང༌ སྨིན༌།" 
MRK.4.9	ཏེ༌ནེ༌ ཁོང༌ངི༌ མོལས༌, "ནམ༌ཆོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།"
MRK.4.10	སྟིང༌ནེ༌ ཡེ༌ཤུ༌ ཅིག༌པོ༌ ཡོད༌ ཟ༌ནེ༌, ཁོང༌ང༌ སྐོར༌ཏེ༌ ཡོད༌ཁན༌ནི༌ ཁོང༌ངི༌ སློབ༌ཕྲུག༌ ཅུག༌ཉིས༌ དང༌, ཞན༌གུན༌ནི༌ ཁོང༌ངི༌ ཤད༌ད༌ ཛད༌ཁན༌ནི༌ རུངས༌སི༌ ཏོན༌ཏག༌པོ༌ དྲིས༌།
MRK.4.11	ཁོང༌ངི༌ ལན༌སལ༌ལ༌ ཛདས༌, "དཀོན༌མཆོག༌གི༌ རྒྱལ༌སྲིད༌དི༌ སང༌ཝ༌གུན༌ ཧ༌གོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ སལ༌ལ༌ ཛད༌ཏེ༌ ཨིན༌ནོག༌། ཨིན༌ནའང༌ དཀོན༌མཆོག༌གི༌ རྒྱལ༌སྲིད༌དི༌ ཕི༌ལོག༌ག༌ ཡོད༌ཁན༌གུན༌ལ༌ ངའེ༌, ཅི༌ཚང༌མ༌ རུངས༌ རྒྱུད༌ཏེ༌ ཤད༌དད༌། 
MRK.4.12	དམ༌པའེ༌ སུང༌རབས༌སི༌ ནང༌ང༌ བྲིས༌ཁན༌བོ༌ དྲན༌དྲ༌ གྲུབ༌ཅེས༌ལ༌ ངའེ༌ ཏེ༌བོ༌ ཅོའད༌། ཏེ༌བོ༌ ནི༌,
MRK.4.12	'ཁོང༌གུན༌ནི༌ ངའེ༌ ཅོ༌ཁན༌གུན༌ ཐོང༌ནའང༌ ང༌ སུ༌ ཨིན༌ཁན༌བོ༌ ངོ༌ཤེས༌ས༌ མི༌དུག༌།
MRK.4.12	ཁོང༌གུན༌ནི༌ ངའེ༌ ཤད༌ཁན༌གུན༌ ཚོར༌ནའང༌ ཧ༌གོ༌ཐུབ༌བ༌ མི༌དུག༌
MRK.4.12	ཏེ༌ མ༌ནེ༌ ཁོང༌གུན༌ནི༌ སེམས༌ ངའེ༌ ཆོགས༌ལ༌ རྒྱུར༌ཏེ༌ ཁོང༌ངི༌ སྡིག༌པ༌གུན༌ལ༌ ཤགས༌པ༌ ཐོབ༌ཏེ༌ ཡོད༌གྲོ༌།' "
MRK.4.13	ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, "གལ༌ཏེས༌ ཁྱོ༌ཞ༌གུན༌ལ༌ འི༌ རུངས༌པོའེ༌ ཏོན༌ཏག༌པོ༌ ཧ༌མ༌གོ༌ན༌, ཏེ༌ནེ༌ ཞན༌ཡང༌ རུངས༌ ཚང༌མའེ༌ ཏོག༌ཏག༌གུན༌ ཀ༌ཟུག༌གི༌ ཧ༌གོ༌ ཐུབ༌ཨིན༌? 
MRK.4.14	ཞིང༌བད༌པའེ༌ ས༌འོན༌ ཏབ༌ཅེས༌པོ༌ ནི༌, དཀོན༌མཆོག༌གི༌ བཀའ༌ ཤད༌ཅེས༌པོ༌ ཨིན༌ནོག༌། 
MRK.4.15	ལམ༌མི༌ཀ༌ ས༌འོན༌ བུད༌ཁན༌གུན༌ ནི༌ དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌, ཨིན༌ནའང༌ ཤེ༌ཏན༌ ཡོངས༌ཏེ༌ ཁོང༌གུན༌ནི༌ སྙིང༌ངི༌ ནང༌ང༌ ཏབ༌ཁན༌བོ༌ ཀོགས༌ཏེ༌ ཁྱེར༌ར༌ནོག༌། 
MRK.4.16	བྲག༌གི༌ཀ༌ ས༌འོན༌ བུད༌ཁན༌བོ༌ ནི༌ ནམ༌ཁའེ༌ རྒྱལ༌སྲིད༌དི༌ བཀའ༌ ཚོར༌ར༌ཅིག༌ ཐད༌པོ༌ ཉམ༌པོ༌ དད༌པ༌ ཅོ༌ཁན༌གུན༌ ཨིན༌ནོག༌། 
MRK.4.17	ཨིན༌ནའང༌ ཏེ༌བོའ༌ པ༌ཀྲག༌ ཏིང༌ཅན༌ མེད༌ པ༌སང༌ དུས༌ཡུན༌རིང༌ མི༌ལུས༌། བཀའེ༌ཀ༌ དད༌པ༌ ཅོ༌ཅེས༌པོའེ༌ ནགས༌ དང༌ བར༌དོ༌ ཐོང༌ང༌ཅིག༌ ཁོང༌གུན༌ནི༌ དད༌པ༌ ཕང༌ཨིན༌། 
MRK.4.18	ཚེར༌མངས༌སི༌ ཕྲོའ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌ 
MRK.4.19	ཨིན༌ནའང༌ མི༌ཚེའེ༌ ཚེར༌ཁ༌ ཡང༌ ནོར༌ དང༌ ཇིག༌རྟེན༌ནི༌ ཞན༌ དོད༌པ༌ གུན༌ནི༌ ནན༌ཅེས༌པོའེ༌ ཏེ༌བོའ༌ བྲས༌བུ༌ སྨིན༌ན༌ མ༌ནོག༌། 
MRK.4.20	ས༌ ཟང༌པོའེ༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཉན༌ཏེ༌ དད༌པ༌ ཅོ༌ཁན༌གུན༌ ཨིན༌ནོག༌, ཡང༌ ཁོང༌གུན༌ལ༌ བྲས༌བུ༌ ཆགས༌ཏེ༌, ས༌འོན༌ ཏབ༌ཁན༌བོའེ༌ 30, 60, ཡང༌ 100 རྒྱུར༌ སྨིན༌ན༌ནོག༌།"
MRK.4.21	ཏེ༌ནེ༌ ཡེ༌ཤུའི༌ ཁོང༌གུན༌ལ༌ དྲིའ༌ ཛདས༌, "ཅི༌ ཁྱོ༌ཞའེ༌ འོད༌པོ༌ ཏུགས༌ཏེ༌ གོར༌མོ༌ ཡ༌ མལ༌ཙའེ༌ ཡོག༌ག༌ བོར༌ཨིན༌ན༌? འོད༌པོ༌ འོད༌སྟགས༌སི༌ཀ༌ མི༌བོར༌ར༌? 
MRK.4.22	སྦས༌ཏེ༌ བོར༌ཁན༌ ཚང༌མ༌ ཞག༌ཤིག༌ སྔོན༌ཅུག༌ག༌ ཛད༌ཨིན༌, ཡང༌ ཀབས༌ཏེ༌ བོར༌ཁན༌ ཚང༌མ༌ ཕི༌ལོག༌ག༌ ཕིང༌ང༌ ཛད༌ཨིན༌། 
MRK.4.23	གལ༌ཏེས༌ ནམ༌ཆོག༌ ཡོད༌ན༌ ངའེ༌ ཟེར༌ཁན༌ལ༌ ཉོན༌ཤིག༌།"
MRK.4.24	ཏེ༌ནེ༌ ཁོང༌ངི༌ མོལས༌, "ཁྱོ༌ཞའེ༌ ཚོར༌ཁན༌གུན༌ལ༌ ནང༌སྟག༌ རྒྱལ༌ལ༌ ཏོང༌ཤིག༌། ཁྱོ༌ཞའེ༌ ཀོལ༌ཁན༌ནི༌ ཚད༌པོ༌ ཁྱོ༌ཞ༌གུན༌ནི༌ ཕིའང༌ ཀོལ༌ལ༌ ཛད༌ཨིན༌, ཡང༌ ཏེ༌སང༌ མང༌ང༌ སལ༌ཨིན༌། 
MRK.4.25	ངའེ༌ སླབ༌བྱ༌ ཉན༌ཁན༌གུན༌ལ༌ མང༌ང༌ ཧ༌གོ༌ཅུག༌ག༌ ཛད༌ཨིན༌, ཨིན༌ནའང༌ མ༌ཉན༌ཁན༌གུན༌ནི༌ ནང༌ནེ༌ ཧ༌གོ༌ཏེ༌ ཡོད༌ཁན༌བོའང༌ ཁྱེར༌ར༌ ཛད༌ཨིན༌།"
MRK.4.26	ཡེ༌ཤུའི༌ འི༌བོའང༌ མོལས༌, "དཀོན༌མཆོག༌གི༌ རྒྱལ༌སྲིད༌པོ༌ ནི༌, ས༌འོན༌ ཞིང༌ང༌ ཡོག༌ཁན༌ནི༌ ཞིང༌བད༌པ༌ཞིག༌ དང༌ཙོགས༌ ཨིན༌ནོག༌། 
MRK.4.27	ཁོ༌ ཉིད༌ ཏངས༌ཏེ༌ ཡ༌ ལངས༌ཏེ༌ ཡོད༌གྲོ༌, ཉིན༌ཚན༌ མེད༌པ༌ ཏེ༌ ས༌འོན༌བོ༌ སྐྱེས༌ཏེ༌ ལྡན༌ན༌ནོག༌, ཨིན༌ནའང༌ ཏེ༌བོ༌ ཀ༌ཟུག༌གི༌ ལྡན༌ནད༌, ཁོའ༌ ཅའང༌ རྒྱུས༌ མེད༌ཀྱག༌། 
MRK.4.28	ས༌ ཁོ༌རང༌ངི༌ ས༌འོན༌ སྐྱེ༌ཅུགས༌ཏེ༌ ཞིང༌ ལྡན༌ཏེ༌ སྙེ༌མའེ༌ གོ༌ བིང༌ཏེ༌ ཏེ༌ བྲུའེ༌ གང༌ཅུག༌ག༌ནོག༌། 
MRK.4.29	གྲོ༌ ཚོས༌ས༌ཅིག༌, ཞིང༌བད༌པ༌བོ༌ ཡོངས༌ཏེ༌ ཟོ༌ར༌ ཉམ༌པོ༌ ཏེ༌བོ༌ རྔའ༌ནོག༌ ཅིའ༌ཟེར༌ན༌, རྔབ༌སའི༌ དུས༌པོ༌ སླེབས༌ཏེ༌ ཨིན༌ནོག༌།"
MRK.4.30	ཡེ༌ཤུའི༌ མོལས༌, "དཀོན༌མཆོག༌གི༌ རྒྱལ༌སྲིད༌པོ༌ ངའེ༌ ཁྱོ༌ཞའ༌ ཀ༌ཟུག༌གི༌ ཧ༌གོ༌ཅུག༌? ཏེ༌བོ༌ ཧ༌གོ༌ཅུག༌ཅེས༌སི༌ ཕིའ༌ ང༌ཞའེ༌ ཀ༌རུངས༌པོ༌ ཀོལ༌? 
MRK.4.31	ཏེ༌བོ༌ ནི༌, ཉུང༌སྐར༌རི༌ ས༌འོན༌ ཚང༌མའེ༌སང༌ ཆུ༌ངུན༌ སའེ༌ ནང༌ང༌ ཏབ༌ཁན༌བོ༌ ཙོགས༌ ཨིན༌ནོག༌། 
MRK.4.32	ཨིན༌ནའང༌, ཏབ༌བ༌ཅིག༌ ལྡན༌ཏེ༌ ཚས༌སི༌ ནང༌ང༌ ཚང༌མའེ༌སང༌ ཆེན༌མོ༌ ལྕང༌མ༌ རྒྱུར༌ཨིན༌, ཡང༌ ཡལ༌ག༌གུན༌ འི༌ཟམ༌ ཆེན༌མོ༌ ཆེན༌ ནམ༌ཁའེ༌ བྱ༌གུན༌ ཡོངས༌ཏེ༌ ཏེ༌བོའེ༌ སིལ༌ལ༌ ཚངས༌ ཅོ༌ཨིན༌།"
MRK.4.33	ཡེ༌ཤུའི༌ ཏེན༌ན༌ ཙོགས༌སི༌ རུངས༌ མང༌པོ༌ ཀོལ༌ཏེ༌ མི༌གུན༌ནི༌ ཧ༌གོ༌ཅེས༌སི༌ ཁྱུད༌ནེ༌ ཐལ༌ཏེ༌ དཀོན༌མཆོག༌གི༌ བཀའ༌ ཤད༌ད༌ མ༌ཛདས༌། 
MRK.4.34	ཁོང༌ངི༌ རུངས༌ རྒྱུད༌ཏེ༌ མ༌སྟོགས༌ ཅི༌ སླབ༌བྱ༌ཞིག༌གའང༌ སལ༌ལ༌ མེད༌པིན༌། ཨིན༌ནའང༌ ཁོང༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཅིག༌པོ༌ ཡོད༌ ཟ༌ནེ༌, ཁོང༌ངི༌ རུངས༌ ཚང༌མའེ༌ ཏོན༌བོ༌ ཧ༌གོ༌ཅུག༌ག༌ ཛད༌དད༌པིན༌།
MRK.4.35	ཕི༌ཏོག༌ སླེབ༌བ༌ཅིག༌, ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ལ༌ མོལས༌, "ང༌དང༌ གཱ༌ལིལ༌ལི༌ ཚོའེ༌ ཕར༌ཀ༌ ཆེན༌།" 
MRK.4.36	མི༌ཚོགས༌པོ༌ བོར༌ཏེ༌ ཁོང༌གུན༌ ཡེ༌ཤུ༌ ཉམ༌པོ༌ གྲུ༌ཟིང༌ངི༌ ནང༌ང༌ ཞོན༌ཏེ༌ སོང༌། ཁོང༌ངི༌ རྒྱབ༌ནེ༌ ཞན༌ གྲུ༌ཟིང༌གུན༌ནའང༌ ཡོངས༌། 
MRK.4.37	ཏེ༌དུས༌ལ༌ ནམ༌ཚུབས༌ཏེ༌ ལུང༌རག༌ ཀྲག༌པོ༌ ཡོངས༌, ཡང༌ ཆུལ༌བག༌ གྲུ༌ཟིང༌ངི༌ ནང༌ང༌ སླེབས༌ཏེ༌ ཏེ༌བོ༌ ནུབ༌ཅེས༌ ཡོད༌པིན༌།
MRK.4.38	ཡེ༌ཤུ༌ གྲུ༌ཟིང༌ངི༌ རྒྱབ༌པོའ༌ ཉས༌སི༌ཀ༌ དབུ༌ བོར༌ཏེ༌ ནལ༌ཟིམས༌ཏེ༌ ཡོད༌པིན༌། སློབ༌ཕྲུག༌གུན༌ནི༌ ཁོང༌ང༌ ཉིད༌ཚད༌ད༌ ཛད༌ཏེ༌ ཟེརས༌, "སློབ༌པོན༌ལེ༌, ང༌ཞའ༌ ཆུའི༌ ནང༌ང༌ ནུབ༌ཅེས༌ དུག༌, ཚེར༌ཁའ༌ མེ༌རག༌ག༌?"
MRK.4.39	ཡེ༌ཤུ༌ ཞངས༌ཏེ༌ ལུངས༌པོའ༌ ཁའ༌སྐྱེས༌ཏེ༌ ཆུལ༌བག༌གུན༌ལ༌ མོལས༌, "ཅུབ༌ཅད༌ཏེ༌ དུག༌།" ཏེ༌ནེ༌ ལུངས༌པོ༌ མེད༌ཁན༌ སོང༌ཏེ༌ ཚོའེ༌ ནང༌ང༌ བད༌ ཞི༌དེ༌ བྱུང༌། 
MRK.4.40	ཏེ༌ནེ༌ ཁོང༌ངི༌ ཏེ༌གུན༌ལ༌ དྲིའ༌ ཛདས༌, "ཅིའ༌ ཇིགས༌སད༌? ཁྱོ༌ཞ༌གུན༌ལ༌ ངའེ༌ཀ༌ ཏ༌རུང༌ངའང༌ དད༌པ༌ མེད༌པ༌ ཨིན༌ན༌?"
MRK.4.41	སློབ༌ཕྲུག༌གུན༌ སྲན༌ཏྲེ༌ ཇིགས༌ཏེ༌ ཅིག༌ དང༌ ཅིག༌ག༌ དྲིས༌, "ཁོང༌ སུ༌ ཨིན༌ནོག༌? ལུངས༌པོ༌ དང༌ ཆུལ༌བག༌ གུན༌ནིའང༌ ཁོང༌ངི༌ ཁའ༌ ཉན༌དུག༌།"
MRK.5.1	ཁོང༌གུན༌ གཱ༌ལིལ༌ལིའི༌ ཚོའེ༌ ཕར༌ཀ༌, ག༌ད༌རེ༌ནེས༌པའེ༌ ཡུལ༌ལ༌ སྐྱོདས༌། 
MRK.5.2	ཡེ༌ཤུ༌ གྲུ༌ཟིང༌ནེ༌ ཕི༌ལོག༌ག༌ བིང༌ང༌ ཛད༌ད༌ཅིག༌, རྡུད༌ ཞུགས༌ཁན༌ ཞིག༌ ཁོང༌ང༌ ཇལ༌ལ༌ལ༌ རོམ༌ཁང༌ངི༌ ནས༌ས༌ནེ༌ བིངས༌ཏེ༌ ཡོངས༌། 
MRK.5.3	ཁོ༌ རོམ༌ཁང༌ངི༌ ཕུགས༌གུན༌ནི༌ ནང༌ང༌ དུག༌གད༌པིན༌, སུ༌ཞིག༌གིའང༌ ཁོ༌ ལྡམས༌ཏེ༌ བོར༌ མ༌ཉན༌ན༌ ཨིན༌པིན༌, ལྕགས༌ཐག༌ ཉམ༌པོའང༌། 
MRK.5.4	ལན༌ མང༌པོ༌ཞིག༌ ཁོའེ༌ རྐང༌ལག༌གུན༌ ལྕགས༌ཐག༌ ཉམ༌པོ༌ ཏགས༌ཏེ༌ བོར༌ནའང༌ ཁོའེ༌ ལྕགས༌ཐག༌པོ༌ ཅད༌ཏེ༌ ཕངས༌, སུ༌ཞིག༌གའང༌ ཁོ༌ ལྡམས༌ཏེ༌ བོར༌ཅེས༌སི༌ ཤེད༌ མེད༌པིན༌། 
MRK.5.5	ཉིན༌ཚན༌ མེད༌པ༌ ཁོ༌ རི༌ དང༌ རོམ༌ཁང༌གུན༌ནི༌ ཕྲོའ༌ ཁོར༌ཨིན༌, ཀུ༌ཅོ༌ ཏང༌ཨིན༌, རྡོའ༌ ནོན༌པོ༌ ཉམ༌པོ༌ རང༌ངི༌ ཟུགས༌པའེ༌ ཤ༌གུན༌ ཅད༌དད༌པིན༌།
MRK.5.6	ཁོའེ༌ ཐག༌རིང༌ནེ༌ ཡེ༌ཤུ༌ ཇལ༌ལ༌ཅིག༌, བང༌ཏངས༌ཏེ༌ ཁོང༌ངི༌ དུན༌ལ༌ ཁོ༌རང༌ངི༌ པིག༌མོའེ༌ཀ༌ གྱེལ༌། 
MRK.5.7	ཁོའེ༌ ནང༌ང༌ ཞུགས༌ཁན༌ནི༌ གོང༌པོའེ༌ ཀུ༌ཅོ༌ ཤེད༌ཅན༌ ཏངས༌ཏེ༌, "ཡེ༌ཤུ༌, དཀོན༌མཆོག༌ ཀུན༌ཝང༌ངི༌ སྲས༌ ཉེ༌རང༌ང༌ ངའ༌ ཉམ༌པོ༌ ཅི༌ ལས༌ ཡོད༌? ང༌ ནགས༌ མི༌སྟན༌ཅེས༌ལ༌, དཀོན༌མཆོག༌གི༌ ཚན༌ནི༌ ནང༌ང༌ མནའ༌ ཁུར༌ར༌ ཛད༌།" 
MRK.5.8	ཅིའ༌ཟེར༌ན༌ ཡེ༌ཤུའི༌ ཁོའ༌ མོལས༌, "རྡུད༌, ཁྱོ༌རང༌ འི༌ མི༌བོའེ༌ ནང༌ནེ༌ བིང༌ཏེ༌ ཡོང༌"
MRK.5.9	ཏེ༌ནེ༌ ཡེ༌ཤུའི༌ ཁོའ༌ དྲིའ༌ ཛདས༌, "ཁྱོ༌རང༌ངི༌ མིང༌ང༌ ཅི༌ ཨིན༌?"
MRK.5.9	ཁོའེ༌ ལན༌ཏངས༌ཏེ༌, "ང༌ཞའེ༌ མིང༌ང༌ རྡུད༌ཚོགས༌ ཨིན༌, ཅིའ༌ཟེར༌ན༌ ང༌ཞའ༌ མང༌པོ༌ཞིག༌ འི༌ མི༌བོའེ༌ ནང༌ང༌ ནས༌ཏེ༌ ཡོད༌།" 
MRK.5.10	ཏེ༌ནེ༌ ཁོའེ༌ ཡེ༌ཤུའ༌ ཁོང༌གུན༌ འི༌ རྒྱལ༌ཁག༌ནེ༌ ཐག༌རིང༌ང༌ མི༌ཕིང༌ཅེས༌ལ༌ ཇུ༌ཇུ༌ ཞུ༌ཨིན༌ ཡང༌ནེ༌ ཡང༌ ཞུ༌ཝ༌ ཕུལས༌།
MRK.5.11	ཉེ༌མོ༌ ཡོད༌ཁན༌ནི༌ རི༌ཀ༌ ཕག༌གི༌ ཁྱུ༌ ཆེན༌མོ༌ཞིག༌ རྩཱ༌ ཟེན༌ ཡོད༌པིན༌། 
MRK.5.12	རྡུད༌གུན༌ནི༌ ཡེ༌ཤུའ༌ ཇུ༌ཇུ༌ ཞུ༌ཨིན༌ ཟེརས༌, "ང༌ཞའ༌ འ༌ ཕག༌གུན༌ནི༌ ནང༌ང༌ ཀལ༌ལ༌ ཛད༌, ང༌ཞའ༌ ཏེ༌གུན༌ནི༌ ནང༌ང༌ ཆ༌ཅུག༌ག༌ ཛད༌།
MRK.5.13	ཡེ༌ཤུའི༌ གོངས༌པ༌ སལ༌ལ༌ ཛད༌པ༌, རྡུད༌གུན༌ བིང༌ཏེ༌ ཕག༌གུན༌ནི༌ ནང༌ང༌ ཞུགས༌། ཏེ༌ ཕག༌གི༌ ཁྱུ༌ ཧ༌ལམ༌ 2,000 ཞིག༌, རི༌ནེ༌ ཐུར༌ལ༌ བང༌ཏངས༌ཏེ༌ ཚོའེ༌ ནང༌ང༌ བུད༌ ཡང༌ ཆུའི༌ ནང༌ང༌ ནུབ༌ཏེ༌ ཤི༌།
MRK.5.14	ཕག༌རྫི༌གུན༌ བང༌ཏངས༌ཏེ༌ གྲོང༌ཁྱེར༌ དང༌ ཉེ༌ཁོར༌རི༌ ནས༌ས༌གུན༌ལ༌ སོང༌ ཡང༌ བྱུང༌ཁན༌ ཚང༌མ༌ ཤདས༌, ཡང༌ མི༌གུན༌ ཏེ༌ བྱུང༌ཁན༌གུན༌ ལྟའ༌ལ༌ སོང༌། 
MRK.5.15	ཁོང༌གུན༌ ཡེ༌ཤུ༌ ཡོད༌ས༌ སླེབ༌བ༌ཅིག༌, ཁོང༌གུན༌ལ༌ རྡུད༌ ཚོགས༌ ཞུགས༌ཁན༌ནི༌ མི༌བོ༌, ཀོས༌ལག༌ གོན༌ཏེ༌ སྙོ༌ མ༌སྙོའ༌ ཏེ༌ཀ༌ དུགས༌ཏེ༌ ཐོང༌པ༌ ཁོང༌གུན༌ ཇིགས༌། 
MRK.5.16	ཏེ༌ ཐོང༌ཁན༌གུན༌ནི༌, ཞན༌མ༌གུན༌ལ༌ གོང༌ཚོགས༌ ཞུགས༌ཁན༌ནི༌ མི༌ དང༌ ཕག༌གུན༌ལ༌ བྱུང༌ཁན༌ནི༌ སྐོར༌བོ༌ ཤདས༌། 
MRK.5.17	ཏེ༌ནེ༌ མི༌གུན༌ནི༌, ཡེ༌ཤུའ༌ ཇུ༌ཇུ༌ ཁོང༌གུན༌ནི༌ ཡུལ༌ནེ༌ བིང༌ཏེ༌ སྐྱོད༌ ཟེར༌ཅེས༌ གོ༌ཟུག༌།
MRK.5.18	ཡེ༌ཤུ༌ གྲུ༌ཟིང༌ངི༌ ནང༌ང༌ སྐྱོད༌ད༌ཅིག༌ གོང༌པོ༌ ཞུགས༌ཁན༌ནི༌ མི༌བོའེ༌ ཇུ༌ཇུ༌ ཞུ༌ཨིན༌, ཁོང༌ ཉམ༌པོ༌ ཡོང༌ ཅུག༌ག༌ ཛད༌ཅེས༌ལ༌ ཞུ༌ཝ༌ ཕུལས༌། 
MRK.5.19	ཨིན༌ནའང༌ ཡེ༌ཤུའི༌ མོལས༌, "མན༌, ཁྱོ༌རང༌ངི༌ ནང༌མི༌གུན༌ ཡོད༌ས༌ ཁང༌པ༌ ལོགས༌ཏེ༌ སོང༌, ཡང༌ གཙོ༌བོའེ༌ ཁྱོ༌རང༌ང༌ ཛདས༌ཁན༌ ཚང༌མ༌ དང༌ ཁྱོ༌རང༌ངི༌ཀ༌ ཁོང༌ངི༌ ཙམ༌ཤིག༌གི༌ སྙིང༌རྗེ༌ སྟན༌ན༌ ཛད༌ཁན༌བོ༌ ཤོད༌། 
MRK.5.20	ཏེ༌ནེ༌ ཁོ༌ ཏེ༌ཀ༌ནེ༌ སོང༌ཏེ༌ རྒྱལ༌ས༌ རྕུ༌ ཡོད༌ཁན༌ནི༌ རྒྱལ༌ཁག༌གི༌ ནང༌ང༌ ཡེ༌ཤུའི༌ ཁོའ༌ ཛད༌ཁན༌ ཚང༌མ༌ ཤདས༌། ཡང༌ ཁོའེ༌ ཤད༌ཁན༌གུན༌ ཚོར༌ཏེ༌ མི༌གུན༌ ཧ༌ལས༌།
MRK.5.21	ཡེ༌ཤུ༌ ཡང༌སྐྱར༌ གྲུ༌ཟིང༌ངི༌ ནང༌ང༌ གཱ༌ལིལ༌ལིའི༌ ཚོའེ༌ ཕར༌ཀ༌ ཆོགས༌ལ༌ སྐྱོདས༌། ཚོའེ༌ འ༌ངོ༌ ཐའ༌མ༌ སླབ༌བ༌ཅིག༌, ཁོང༌ ཡོད༌ས༌ མི༌ཚོགས༌ ཆེན༌མོ༌ཞིག༌ ཛོམས༌། 
MRK.5.22	ཏེ༌ནེ༌ ཡེ༌རས༌ ཟེར༌ཁན༌ནི༌ ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌ཞིག༌ ཏེ༌རུ༌ ཡོངས༌། ཡེ༌ཤུ༌ ཇལ༌ལ༌ཅིག༌, ཁོ༌ ཁོང༌ངི༌ ཞབས༌སི༌ དུན༌ལ༌ གྱེལ༌ཏེ༌, 
MRK.5.23	སྙིང༌ནེ༌ ཇུ༌ཇུ༌ ཞུ༌ཨིན༌, "ངའེ༌ བུ༌མོ༌ ཆུ༌ངུན༌བོ༌ ཤི༌ཀྱིས༌ དུག༌། ཇུ༌ཇུ༌ སྐྱོད༌ཏེ༌ ཉེ༌རང༌ངི༌ ཆག༌ ཁོའེ༌ཀ༌ བོར༌ར༌ ཛད༌ན༌ ཁོ༌ ཕན༌ཏེ༌ སོན༌ཨིན༌" ཟེརས༌།
MRK.5.24	ཡེ༌ཤུ༌ ཁོ༌ ཉམ༌པོ༌ སྐྱོད༌ད༌ ཛདས༌། མི༌ཚོགས༌ ཆེན༌མོ༌, ཁོང༌ངི༌ སྟིང༌རང༌ནེ༌ ཡོངས༌ཏེ༌ ཁོང༌ང༌ ནན༌ཏེ༌ ཁྱོངས༌། 
MRK.5.25	བུད༌ཁན༌ནི༌ ལོ༌ ཅུག༌ཉིས༌ནེ༌ ཕར༌ལ༌ དུས༌རྒྱུན༌ ཟུགས༌པོ༌ ཞིག༌ཅེས༌སི༌ ཟུ༌མོ༌ ཡོངས༌ཁན༌ནི༌ བུ༌མོ༌ཞིག༌ མི༌ཚོགས༌སི༌ ཕྲོའ༌ ཡོད༌པིན༌། 
MRK.5.26	ཨམ༌ཆི༌གུན༌ནི༌ ལྟ༌སྟོགས༌སི༌ ནང༌ང༌ ནགས༌ མང༌པོ༌ ཐོང༌ཏེ༌ ཁོ༌རང༌ངི༌ པེ༌ནེ༌ ཚང༌མ༌ སྐྱགས༌ཏེའང༌, ཁོ༌ རྒྱལ༌ལ༌ ཆ༌ཅེས༌སི༌ སང༌ མང༌ང༌ ཐུའ༌ སོང༌ཏེ༌ ཡོད༌པིན༌།
MRK.5.27	ཏེ༌ བུ༌མོ༌བོའ༌ ཡེ༌ཤུའི༌ སྐོར༌ལ༌ ཚོར༌པ༌, མི༌ཚོགས༌སི༌ ནང༌ང༌ ཁོང༌ངི༌ རྒྱབ༌ནེ༌ ཡོངས༌ཏེ༌ ཁོང༌ངི༌ ནམ༌ཟའ༌ ལག༌པ༌ ཐུགས༌། 
MRK.5.28	ཅིའ༌ཟེར༌ན༌ ཁོའེ༌ ཁོ༌རང༌ངི༌ སེམས༌སི༌ ནང༌ང༌ སམ༌, "གལ༌ཏེས༌ ཁོང༌ངི༌ ནམ༌ཟའ༌ ལག༌པ༌ ཐུག༌ན༌ ངའེ༌ ཟུ༌མོ༌ རྒྱལ༌ལ༌ནོག༌" 
MRK.5.29	ཏེན༌ན༌མལ༌ལ༌ ཁྲག༌པོ༌ ཆད༌ཏེ༌ རྩོག༌པོ༌ ཟུ༌མོ༌ནེ༌ ཕན༌ཁན༌བོ༌ ཁོའ༌ རྒྱུས༌སོང༌།
MRK.5.30	ཏེན༌ན༌ དུས༌ལ༌ ཡེ༌ཤུའ༌, ཁོང༌རང༌ངི༌ ནང༌ནེ༌ ཕན༌ཅེས༌སི༌ ཁྱུད༌ བིངས༌ཏེ༌ ཆའ༌ཁན༌བོ༌ ཁྱེན༌། ཁོང༌ངི༌ འི༌ངོ༌ འ༌ངོ༌ རྒྱུར༌ཨིན༌ མི༌ཚོགས༌ལ༌ ཟིགས༌ཏེ༌ མོལས༌, "སུའི༌ ངའེ༌ ཀོས༌ལག༌ག༌ ཐུག༌།"
MRK.5.31	ཁོང༌ངི༌ སློབ༌ཕྲུག༌གུན༌ནི༌ ཁོང༌ང༌ ཟེརས༌, "མི༌ཚོགས༌སི༌ ཉེ༌རང༌ང༌ ནན༌ཏེ༌ ཁྱོང༌ཅེས༌པོ༌ ཟིགས༌ས༌ མི༌དུག༌ག༌? ཏེ༌ནེ༌ ཉེ༌རང༌ངི༌ སུའི༌ ངའ༌ ཐུགས༌ མོལ༌ཏེ༌ ཅིའ༌ དྲིའ༌ ཛད༌དད༌?"
MRK.5.32	ཨིན༌ནའང༌ ཏེ༌ཟུག༌ ཅོ༌ཁན༌བོའ༌ ཟིག༌ཤེས༌ལ༌ ཁོང༌ངི༌ འི༌ངོ༌ འ༌ངོའ༌ ཟིགས༌ཨིན༌ ཞུགས༌། 
MRK.5.33	ཏེ༌ནེ༌ ཏེ༌ བུ༌མོ༌བོའེ༌ ཁོ༌རང༌ང༌ བྱུང༌ཁན༌གུན༌ རྒྱུས༌ཡོད༌པ༌, ཇིགས༌ཨིན༌ ཏར༌ཨིན༌ ཡོངས༌ཏེ༌ ཡེ༌ཤུའི༌ སྐུན༌དུན༌ལ༌ པིག༌དོང༌ སའེ༌ཀ༌ ཙུགས༌ཏེ༌ ཁོང༌ང༌ ཁོའེ༌ ཅོ༌ཁན༌ ཚང༌མ༌ དྲང༌པོ༌ ཤདས༌། 
MRK.5.34	ཡེ༌ཤུའི༌ ཁོའ༌ མོལས༌, "བུ༌མོ༌ ཁྱོ༌རང༌ངི༌ དད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌། ཞི༌དེའེ༌ ཉམ༌པོ༌ སོང༌, ཁྱོ༌རང༌ངི༌ སྡུག༌སྔལ༌བོ༌ མེད༌ཁན༌ སོང༌ཏེ༌ ཨིན༌ནོག༌།"
MRK.5.35	ཁོང༌ངི༌ ཏེ༌ བུ༌མོ༌བོ༌ ཉམ༌པོ༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌, དུ༌ཁང༌ངི༌ འུ༌སྐྱོང༌ ཡེ༌རས༌སི༌ ཁང༌པ༌ནེ༌ མི༌ ཁ༌ཅིག༌ ལོན༌ ཁུར༌ཏེ༌ སླེབ༌། ཁོང༌གུན༌ནི༌ ཁོའ༌ ཟེརས༌, "ཉེ༌རང༌ངི༌ བུ༌མོ༌བོ༌ ཤི༌, ཏ༌ སློབ༌པོན༌ལེའ༌ འོབ༌རྒྱལ༌ སྟན༌ན༌ མ༌ཛད༌།"
MRK.5.36	ཨིན༌ནའང༌ ཡེ༌ཤུའི༌ ཁོང༌གུན༌ནི༌ ཟེར༌ཁན༌བོའ༌ སྣང༌ང༌ མ༌སལ༌ལ༌ ཡེ༌རས༌ལ༌ མོལས༌, "ཇིགས༌ མ༌ཇིགས༌། དད༌པ༌ ཅིག༌པོ༌ ཅོས༌།"
MRK.5.37	ཏེ༌ནེ༌ ཡེ༌ཤུའི༌ པི༌ཏྲར༌, ཡ༌ཀོབ༌ དང༌, ཁོའེ༌ ནོ༌ ཡོ༌ཧཱ༌ནན༌ མ༌སྟོགས༌ ཞན༌སུ༌ཞིག༌གའང༌ ཁོང༌ ཉམ༌པོ༌ ཡོང༌ ཅུག༌ག༌ མ༌ཛདས༌། 
MRK.5.38	ཁོང༌གུན༌ དུ༌ཁང༌ངི༌ འུ༌སྐྱོང༌ངི༌ ཁང༌པ༌ སླེབ༌བ༌ཅིག༌, ཡེ༌ཤུའི༌, ཀུ༌ཅོ༌ ཏང༌ཨིན༌, ངུ༌ཨིན༌ མི༌ མང༌པོ༌ཞིག༌གི༌ ཧི༌ལིངས༌ ཏང༌ང༌ ཟིགས༌། 
MRK.5.39	ཁོང༌ ནང༌ཀུག༌ག༌ སྐྱོད༌ཏེ༌, "ཅི༌ཕིའ༌ ངུ༌ཨིན༌ ཧི༌ལིངས༌ ཏང༌ང༌ནོག༌? ཕྲུ༌གུ༌བོ༌ མ༌ཤིའ༌ ཉིད༌ལོགས༌ཏེ༌ ཨིན༌" མོལ༌པ༌ 
MRK.5.40	ཁོང༌གུན༌ནི༌ ཁྲེལ༌གོད༌ ཏངས༌།
MRK.5.40	ཡེ༌ཤུའི༌ ཁོང༌ ཚང༌མ༌ ཁང༌པ༌ནེ༌ ཕི༌ལོག༌ག༌ བིངས༌ཏེ༌ བུ༌མོའེ༌ ཕ༌མ༌ དང༌, ཁོང༌རང༌ངི༌ སློབ༌ཕྲུག༌ སུམ༌ཀོ༌ ཁྲིད༌ཏེ༌ བུ༌མོ༌ ཡོད༌སའེ༌ ནང༌ང༌ སྐྱོད༌ཏེ༌ 
MRK.5.41	བུ༌མོའེ༌ ལག༌པ༌ ཐམས༌ས༌ ཛད༌ཏེ༌ ཁོའ༌ མོལས༌, "ཏ༌ལི༌ཐའ༌ ཀོའམ༌" ཀ༌བོའེ༌ ཏོན༌ཏག༌པོ༌ "བུ༌མོ༌ ཆུ༌ངུན༌ ལོངས༌" ཟེར༌ར༌ནོག༌། 
MRK.5.42	ཏེན༌ན༌མལ༌ལ༌ ལོ༌ ཅུག༌ཉིས༌ ཆའ༌ཁན༌ནི༌ བུ༌མོ༌བོ༌ ཀོའག༌ ལངས༌ཏེ༌ གྲུལས༌། འི༌བོ༌ ཐོང༌ཏེ༌ ཁོང༌གུན༌ མ༌སྲན༌ཏྲེ༌ ཧ༌ལས༌། 
MRK.5.43	ཡེ༌ཤུའི༌ ཏེ༌ བྱུང༌ཁན༌བོ༌ སུ༌ཞིག༌གའང༌ མི༌ཤད༌ཅེས༌ལ༌ ཁོང༌གུན༌ལ༌ བཀའ༌ སལ༌ལ༌ ཛདས༌, ཡང༌ ཁོང༌གུན༌ལ༌ བུ༌མོ༌བོའ༌ ཅི༌ཏོང༌ཤིག༌ ཟའ༌ ཏང༌ཅེས༌ལ༌ མོལས༌།
MRK.6.1	གཙོ༌བོ༌ ཡེ༌ཤུ༌ ཏེ༌ཀ༌ནེ༌ སློབ༌ཕྲུག༌གུན༌ ཉམ༌པོ༌ ཁོང༌རང༌ངི༌ གྲོང༌ཁྱེར༌ ན༌ཙ༌རེད༌ལ༌ སྐྱོདས༌། 
MRK.6.2	ཤབ༌བད༌ ངལ༌ཚོའེ༌ ཞག༌པོ༌ སླེབ༌བ༌ཅིག༌, ཁོང༌ངི༌ དུ༌ཁང༌ངི༌ ནང༌ང༌ སླབ༌བྱ༌ སལ༌ཅེས༌ གོ༌ཟུག༌, ཡང༌ ཁོང༌ང༌ ཚོར༌ཁན༌ མང༌པོ༌ ཧ༌ལས༌ཏེ༌ དྲིས༌, "འི༌ མི༌བོའ༌ ཤེས༌རབས༌ དང༌ ཧ༌ལས༌ཤེས༌སི༌ ཛད༌པ༌གུན༌ ཛད༌ཅེས༌སི༌ ཁྱུད༌ ཀ༌ནེ༌ ཐོབ༌ཀྱག༌? 
MRK.6.3	ཁོ༌ ཤིང༌ཁན༌བོ༌ མ༌ནོག༌ག༌? ཁོ༌ མིར༌ཡམ༌མི༌ བུ༌ཚ༌ ཡང༌ ཡ༌ཀོབ༌, ཡོ༌སེབ༌, ཡུ༌དཱ༌ དང༌, ཤི༌མོན༌ གུན༌ནི༌ ཨ༌ཅོ༌ མ༌ནོག༌ག༌? ཡང༌ ཁོའེ༌ སྲིང༌མོ༌གུན༌ འི༌ཀ༌ ང༌དང༌གུན༌ ཉམ༌པོ༌ མེད༌ད༌?" ཁོང༌གུན༌ནི༌ སྙིང༌གུན༌ སྐྱོང༌པོ༌ ཅོས༌ཏེ༌ ཁོང༌ངི༌ཀ༌ དད༌པ༌ མ༌ཅོའ༌ ཁོང༌ང༌ རྒྱབ༌གལ༌ ཅོས༌།
MRK.6.4	ཏེ༌ནེ༌ ཡེ༌ཤུའི༌ ཁོང༌གུན༌ལ༌, "ལུང༌སྟོན༌པ༌ཞིག༌ག༌ ཁོ༌རང༌ངི༌ ཕ༌ཡུལ༌, ཉེན༌གྲུང༌ དང༌ ནང༌མི༌ གུན༌ནི༌ ཀ༌ནེ༌ མ༌སྟོགས༌, ཞན༌ ཚང༌མའེ༌ ཀ༌ནེ༌ རྩི༌ཝ༌ ཐོབ༌བ༌ནོག༌" མོལས༌། 
MRK.6.5	ཁོང༌གུན༌ནི༌ དད༌པ༌ མི༌ཅོ༌ཅེས༌པོའེ༌ ཞས༌ཏེ༌, ཁོང༌ངི༌ ཁོང༌གུན༌ནི༌ ཕྲོའ༌ ཟུ༌མོ༌ ཡོང༌ཁན༌ ཁ༌ཅིག༌གི༌ཀ༌ ཁོང༌རང༌ངི༌ ཆག༌ བོར༌ཏེ༌ ཕན༌ཅུག༌ག༌ ཛད༌ཅེས༌ མ༌སྟོགས༌, ཞན༌ཡང༌ ཅའང༌ ཧ༌ལས༌སི༌ ཛད༌པ༌ཞིག༌ སྟན༌ན༌ མ༌ཛདས༌། 
MRK.6.6	 ཡང༌ ཁོང༌གུན༌ནི༌ དད༌པ༌ མེད༌ཅེས༌པོའ༌ ཟིགས༌ཏེ༌ ཁོང༌ ཧ༌ལས༌།
MRK.6.7	ཁོང༌ངི༌ སྐུ༌ཚབས༌ ཅུག༌ཉིས༌པོའ༌ བོད༌ད༌ ཛདས༌, ཡང༌ ཉིས༌ཉིས༌ ཅོས༌ཏེ༌ རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌ ཕིང༌ཅེས༌སི༌ ཝང༌ཆ༌ སལ༌ལ༌ ཛད༌ཏེ༌ ཁོང༌གུན༌ ཏེ༌ཀ༌ནེ༌ ལམ༌ཅུག༌ག༌ ཛདས༌། 
MRK.6.8	ཁོང༌ངི༌ ཁོང༌གུན༌ལ༌ སླབ༌བྱའ༌ སལ༌ཏེ༌ མོལས༌, "ཁྱོ༌རང༌གུན༌ནི༌ བེས༌སི༌ ཕིའ༌ གྲུལ༌ཅེས༌སི༌ བེར༌ག༌ མ༌སྟོགས༌, ཁར༌ཇི༌, ཇོ༌ལ༌ དང༌ སྐེ༌གུའི༌ ནང༌ང༌ པེ༌ནེ༌ མ༌ཁུར༌། 
MRK.6.9	པ༌བུ༌ གོན༌ ཨིན༌ནའང༌ ཀོས༌ལག༌ སྤོ༌ཅེས༌ མ༌ཁུར༌"།
MRK.6.10	ཁོང༌ངི༌ མོལས༌, "ཁྱོ༌ཞའ༌ ཞུགས༌ཁན༌ནི༌ ཏེན༌ན༌ ཁང༌པའེ༌ ནང༌ང༌ དུག༌ ནམ༌ ཚོག༌པ༌ ཏེ༌ ནས༌ས༌ནེ༌ བིང༌ཏེ༌ ཆའ༌ མི༌ཆའ༌ 
MRK.6.11	ཨིན༌ནའང༌ གལ༌ཏེས༌ གྲོང༌ཁྱེར༌ཞིག༌གི༌ ནང༌ང༌ ཁྱོ༌ཞའ༌ གའ༌སུས༌ མ༌ཅོ༌ན༌, ཡ༌ ཁྱོ༌ཞའེ༌ ཟེར༌ཁན༌བོའ༌ མ༌ཉན༌ན༌, ཏེ༌ནེ༌ བིང༌ཏེ༌ ཆ༌ ཟ༌ནེ༌, ཁྱོ༌ཞ༌གུན༌ནི༌ རྐང༌པའེ༌ ཐལ༌ཚུབ༌ སྲུགས༌ཏེ༌ ཁོང༌གུན༌ནི༌ ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཅེས༌ ཐག༌ཅད༌ཏེ༌ ཨིན༌ཁན༌བོ༌ སྟོན༌ཤིག༌།"
MRK.6.12	སྐུ༌ཚབས༌གུན༌ནི༌ མི༌གུན༌ལ༌ སྡིག༌པའེ༌ ཀ༌ནེ༌ གྱོད༌པ༌ སྐྱེས༌ཏེ༌ དཀོན༌མཆོག༌གི༌ ཆོགས༌ལ༌ སེམས༌ རྒྱུར༌ཅེས༌ལ༌ ཆོས༌ཤད༌ཨིན༌ སྐྱོད༌། 
MRK.6.13	ཡང༌ ཁོང༌གུན༌ནི༌ རྡུད༌ མང༌པོ༌ཞིག༌ ཕིངས༌ཏེ༌ ཟུ༌མོ༌ ཡོང༌ཁན༌ མང༌པོ༌ཞིག༌ག༌ ཨོ༌ལིཝ༌ཝི༌ མར༌ སྐུས༌ཏེ༌ ཕན༌ཅུག༌ག༌ ཛདས༌།
MRK.6.14	གཙོ༌བོ༌ ཡེ༌ཤུའི༌ ཚན༌ མིང༌ཅན༌ རྒྱུར༌ཅེས༌པོའེ༌ རྒྱལ༌པོ༌ ཧེ༌རོ༌དཱ༌དི༌ ཁོང༌ངི༌ སྐོར༌ལ༌ ཚོར༌། ཁ༌ཅིག༌གི༌ ཟེར༌རད༌པིན༌, "ཁྲུས༌སལ༌ཁན༌ ཡོ༌ཧཱ༌ནན༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཅེས༌པོའེ༌, ཁོའ༌ འི༌ ཛད༌པ༌གུན༌ སྟན༌ཉན༌ཏེ༌ ཨིན༌ནོག༌།" 
MRK.6.15	ཞན༌གུན༌ནི༌ ཟེརས༌, "ཁོང༌ ནི༌ ལུང༌སྟོན༌པ༌ ཨེ༌ལི༌ཡཱ༌ ཨིན༌ནོག༌།" ཡང༌ ཞན༌གུན༌ནི༌, "སྔུན༌མའེ༌ དུས༌སི༌ ལུང༌སྟོན༌པ༌ ཙོགས༌ལ༌ ཁོང༌ངའང༌ ལུང༌སྟོན༌པ༌ཞིག༌ ཨིན༌ནོག༌" ཟེརས༌།
MRK.6.16	ཧེ༌རོ༌དཱ༌དི༌ ཡེ༌ཤུའི༌ སྐོར༌ལ༌ ཚོར༌ར༌ཅིག༌, ཁོའེ༌ ཟེརས༌, "ངའེ༌ གོ༌ ཅད༌ཁན༌ནི༌ ཡོ༌ཧཱ༌ནན༌, ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ནོག༌།"
MRK.6.17+MRK.6.18	ཧེ༌རོ༌དཱ༌དི༌ ཧེ༌རོ༌དཱས༌སི༌ ཞས༌ཏེ༌ ཡོ༌ཧཱ༌ནན༌ ཟུམས༌ ཅུགས༌ཏེ༌ ཙོན༌ཁང༌ང༌ ཀག༌ཅེས༌ལ༌ བཀའ༌ ཏངས༌ཏེ༌ ཨིན༌པིན༌, ཅིའ༌ཟེར༌ན༌ ཡོ༌ཧཱ༌ནན༌ནི༌ ཧེ༌རོ༌དཱ༌ལ༌ མོལ༌ལད༌པིན༌, "ཁྱོ༌རང༌ངི༌ ཨ༌ཅོ༌ ཕི༌ལིབ༌བི༌ ན༌མ༌ ཧེ༌རོ༌དཱས༌ ཉམ༌པོ༌ ན༌མ༌ ཅོ༌ཅེས༌པོ༌ དཀོན༌མཆོག༌གི༌ ཁྲིམས༌སི༌ རྒྱབ༌གལ༌ ཨིན༌ནོག༌།" 
MRK.6.19	ཏེ༌ནེ༌ ཧེ༌རོ༌དཱས༌སི༌ ཡོ༌ཧཱ༌ནན༌ལ༌ ནཕ༌རད༌ ཅོས༌ཏེ༌ ཁོང༌ སད༌ཅེས༌སི༌ དོད༌པ༌ ཅོས༌, ཨིན༌ནའང༌ ཁོའ༌ ཅའང༌ ཅོ༌ མ༌ཉན༌, 
MRK.6.20	ཅིའ༌ཟེར༌ན༌ ཧེ༌རོ༌དཱ༌དི༌ ཡོ༌ཧཱ༌ནན༌ མི༌ ཟང༌པོ༌ དང༌ དམ༌པ༌ཞིག༌ ཨིན༌ཁན༌བོ༌ ཤེས༌པ༌, རྩི༌ཝ༌ དང༌ ཇིགས༌སི༌ ནང༌ང༌ ཁོང༌ སྐྱོབས༌ཏེ༌ བོརས༌། ཡོ༌ཧཱ༌ནན༌ནི༌ མོལ༌ཁན༌གུན༌ ཉན༌ ཟ༌ནེ༌, རྒྱལ༌པོ༌ ཧེ༌རོ༌དཱ༌ལ༌ སེམས༌སི༌ ནང༌ང༌ མི༌དེ༌ཅེས༌ ཡོང༌ནའང༌ ཁོ༌ ཡོ༌ཧཱ༌ནན༌ནི༌ མོལ༌ཁན༌གུན༌ ཉན༌ཅེས༌ལ༌ ཐད༌དད༌པིན༌།
MRK.6.21	ཨིན༌ནའང༌ རྒྱལ༌པོ༌ ཧེ༌རོ༌དཱ༌དི༌ སྐྱེ༌ཞག༌གི༌ ཞག༌ག༌ ཧེ༌རོ༌དཱས༌ལ༌ སྐབས༌ ཐོབ༌། ཏེ༌ ཞག༌ག༌ ཧེ༌རོ༌དཱ༌དི༌ ཁོ༌རང༌ངི༌ ལས༌མི༌ འུ༌སྐྱོང༌, མག༌མི༌ སྤོན༌བོ༌གུན༌ དང༌, གཱ༌ལིལ༌ལིའི༌ སྤོན༌བོ༌གུན༌ གྲོན༌ལ༌ བོད༌ཏེ༌ ཡོད༌པིན༌། 
MRK.6.22	ཧེ༌རོ༌དཱས༌སི༌ བུ༌མོ༌ ཡོངས༌ཏེ༌ རྩེས༌ མ༌ ལྡེ༌མོ༌ ཏངས༌པ༌, ཧེ༌རོ༌དཱ༌ དང༌ ཁོང༌ངི༌ གྲོན༌པོ༌གུན༌ སྲན༌ཏྲེ༌ ཐད༌། རྒྱལ༌པོའེ༌ བུ༌མོ༌བོའ༌ ཟེརས༌, "ཁྱོ༌རང༌ང༌ དོད༌པ༌ ཡོད༌ཁན༌བོ༌ ངའ༌ ཤོད༌, ཡང༌ ངའེ༌ ཏེ༌བོ༌ ཁྱོ༌རང༌ང༌ ཏང༌ཨིན༌།" 
MRK.6.23	ཁོའེ༌ མནའ༌ ཁུར༌ཏེ༌ ཟེརས༌, "ཁྱོ༌རང༌ངི༌ ཅི༌ཞིག༌ ཏོང༌ ཟེར༌ནའང༌, ངའེ༌ ཏང༌ཨིན༌, ངའེ༌ རྒྱལ༌སྲིད༌དི༌ ཕེད༌པོའང༌།"
MRK.6.24	ཁོ༌ ཕི༌ལོག༌ག༌ སོང༌ཏེ༌ ཁོ༌རང༌ངི༌ ཨ༌མ༌ དྲིས༌, "ངའེ༌ ཅི༌ ཏོང༌ ཟེར༌།" ཨ༌མའེ༌ ཁོའ༌ ཟེརས༌, "ཁྲུས༌སལ༌ཁན༌ ཡོ༌ཧཱ༌ནན༌ནི༌ གོ༌བོ༌ ཏོང༌ ཟེར༌།" 
MRK.6.25	ཏེན༌ན༌མལ༌ལ༌ བུ༌མོ༌ རྒྱལ༌པོ༌ ཡོད༌ས༌ གྱོགས༌པ༌ སོང༌ཏེ༌ ཟེརས༌, "དག༌ས༌རང༌ ངའ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ གོ༌ ཐལ༌ལི༌ཞིག༌གི༌ཀ༌ གོས༌སད༌།"
MRK.6.26	རྒྱལ༌པོ༌ མ༌སྲན༌ཏྲེ༌ ཚེར༌ ཨིན༌ནའང༌ གྲོན༌པོ༌གུན༌ནི༌ དུན༌ལ༌ མནའ༌ ཁུར༌ཁན༌བོའེ༌ ཞས༌ཏེ༌, ཁོའེ༌ བུ༌མོའ༌ མན༌ ཟེར༌ མ༌ཉན༌། 
MRK.6.27	ཏེ༌ནེ༌ ཁོའེ༌ ཏེན༌ན༌མལ༌ལ༌ མི༌ སད༌ཅེས༌སི༌ ལས༌ ཅོ༌ཁན༌ནི༌ མི༌བོ༌ ཙོན༌ཁང༌ང༌ ཡོ༌ཧཱ༌ནན༌ནི༌ གོ༌ ཁྱོང༌ཅེས༌ལ༌ ལམ༌ཅུགས༌། ཁོ༌ ཙོན༌ཁང༌ངི༌ ནང༌ང༌ སོང༌ཏེ༌ ཡོ༌ཧཱ༌ནན༌ནི༌ གོ༌ ཅདས༌། 
MRK.6.28	ཁོའེ༌ ཁོང༌ངི༌ གོ༌བོ༌ ཐལ༌ལི༌ཀ༌ ཁྱོངས༌ཏེ༌, བུ༌མོ༌བོའ༌ ཏངས༌པ༌, ཁོའེ༌ ཁོ༌རང༌ངི༌ ཨ༌མ༌ ཏངས༌། 
MRK.6.29	ཏེ༌བོ༌ ཚོར༌ར༌ཅིག༌, ཡོ༌ཧཱ༌ནན༌ནི༌ སློབ༌ཕྲུག༌གུན༌ ཡོངས༌ཏེ༌ ཁོང༌ངི༌ སྤུར༌བོ༌ ཁྱེར༌ཏེ༌ སྤུར༌ཁང༌ངི༌ ནང༌ང༌ བོརས༌།
MRK.6.30	སྐུ༌ཚབས༌གུན༌ ཡེ༌ཤུ༌ ཡོད༌ས༌ ལོགས༌ཏེ༌ ཡོངས༌, ཡང༌ ཁོང༌གུན༌ནི༌ ཅོས༌ཁན༌ དང༌ སླབ༌ཁན༌ ཚང༌མ༌ ཡེ༌ཤུའ༌ ཤདས༌། 
MRK.6.31	མི༌ མང༌པོ༌ ཡེ༌ཤུ༌ ཡོད༌ས༌ ཆ༌ཡོང༌ ཏངས༌པ༌ ཡེ༌ཤུ༌ དང༌ ཁོང༌ངི༌ སྐུ༌ཚབས༌གུན༌ལ༌ ངལ༌ཚོས༌ཏེ༌ དོན༌ཏང༌ དོན༌ཅེས༌སི༌ དུས༌ མ༌ཐོབ༌། ཏེ༌བོའེ༌ཕིའ༌ ཡེ༌ཤུའི༌ མོལས༌, "ཡོང༌ཤིག༌ ང༌དང༌རང༌ སུའང༌ མེད༌སའེ༌ ནས༌ས༌ཞིག༌ག༌ སོངས༌ཏེ༌ ངལ༌ཚོ༌ ཨིན༌།"
MRK.6.32	ཏེ༌ནེ༌ ཁོང༌གུན༌ གྲུ༌ཟིང༌ཞིག༌གི༌ ནང༌ང༌ ཞོན༌ཏེ༌ སུའང༌ མེད༌སའེ༌ ནས༌ས༌ཞིག༌ག༌ སྐྱོདས༌། 
MRK.6.33	ཨིན༌ནའང༌ མི༌ མང༌པོ༌ཞིག༌གི༌ ཁོང༌གུན༌ ཏེ༌ཀ༌ནེ༌ སྐྱོད༌ད༌ལ༌ ཐོང༌ ཡང༌ ངོ༌ཤེས༌། ཡང༌ ཁོང༌གུན༌ རྒྱ༌ཚོའེ༌ ཐའ༌མ༌ ཡོད༌ཁན༌ནི༌ གྲོང༌ཁྱེར༌ ཚང༌མ༌ནེ༌ བང༌ཏང༌ཨིན༌ སོང༌ཏེ༌ ཁོང༌གུན༌ནི༌ སང༌ སྔུན༌ལ༌ ཏེ༌ ནས༌སའེ༌ཀ༌ སླེབ༌། 
MRK.6.34	ཡེ༌ཤུ༌ གྲུ༌ཟིང༌ནེ༌ བབས༌ཏེ༌ སྐྱོདས༌ ཡང༌ མི༌ཚོགས༌ ཆེན༌མོ༌ ཟིགས༌ས༌ཅིག༌, ཁོང༌གུན༌ནི༌ཀ༌ སྙིང༌རྗེ༌ སྐྱེའ༌ ཛདས༌ ཅིའ༌ཟེར༌ན༌ ཁོང༌གུན༌ ལུག༌རྫི༌ མེད༌ཁན༌ནི༌ ལུག༌ ཙོགས༌ ཡོད༌པིན༌། ཡང༌ ཁོང༌ངི༌ ཁོང༌གུན༌ལ༌ སླབ༌བྱ༌ རིགས༌ མང༌པོ༌ སལ༌ཅེས༌ གོ༌ཟུག༌ ཛདས༌།
MRK.6.35	ཉི༌མ༌ གོར༌གོར༌ལ༌ ཡེ༌ཤུའི༌ སློབ༌ཕྲུག༌གུན༌ ཁོང༌ ཡོད༌ས༌ ཡོངས༌ཏེ༌ ཟེརས༌, "འི༌ ནས༌ས༌ རི༌སྟོང༌ ཡང༌ མུན༌ཅུའང༌ རུབ༌ཅེས༌ ཡོད༌ པ༌སང༌, 
MRK.6.36	ཉེ༌ཁོར༌རི༌ ནས༌ས༌ དང༌ གམ༌ཡུལ༌གུན༌ལ༌ སོང༌ཏེ༌ ཁོ༌རང༌གུན༌ནི༌ ཕིའ༌ ཟན༌ ཉོ༌ཅེས༌ལ༌ མི༌ཚོགས༌པོ༌ ལམ༌ཅུག༌ག༌ ཛད༌དའང༌"།
MRK.6.37	ཨིན༌ནའང༌ ཡེ༌ཤུའི༌ མོལས༌, "ཁྱོ༌ཞ༌གུན༌ནི༌ ཁོང༌གུན༌ལ༌ ཟའ༌ཅེས༌ ཏོང༌།"
MRK.6.37	ཁོང༌གུན༌ནི༌ ལན༌ཏངས༌ཏེ༌, "འི༌ མི༌ཚང༌མ༌ ཁར༌ཇི༌ ཏང༌ཅེས༌སི༌ ཕིའ༌ ཟླ༌ཝ༌ 8 དི༌ ལ༌ཆ༌ དྲན༌དྲའེ༌ པེ༌ནེ༌ གོས༌སོག༌། ང༌ཞའ༌ སོང༌ཏེ༌ ཏེ༌ཟམ༌ཤིག༌གི༌ པེ༌ནེ༌ སྐྱགས༌ཏེ༌ ཁོང༌གུན༌ལ༌ ཁར༌ཇི༌ ཟའ༌ཅེས༌ ཉོའ༌?" ཟེརས༌།
MRK.6.38	ཁོང༌ངི༌ དྲིའ༌ ཛདས༌, "ཁྱོ༌ཞའེ༌ ལག༌ག༌ ཏ༌གི༌ ཙམ༌ ཡོད༌། སོང༌ཏེ༌ ལྟོས༌ཤིག༌?"
MRK.6.38	ཁོང༌གུན༌ནི༌ སྟས༌ཏེ༌, "ཏ༌གི༌ ལྔ༌ དང༌ ཉ༌ ཉིས༌ དུག༌ལེ༌" ཟེརས༌།
MRK.6.39	ཏེ༌ནེ༌ ཡེ༌ཤུའི༌ སློབ༌ཕྲུག༌གུན༌ལ༌ མི༌གུན༌ སྡེ༌སྡེ༌ ཅོས༌ཏེ༌ རྩཱ༌ སྔོན༌པོའེ༌ཀ༌ དུག༌ཅུག༌ཅེས༌སི༌ ཕིའ༌ མོལས༌། 
MRK.6.40	མི༌གུན༌ 50 ཡ༌ 100 སྡེ༌ ཅོས༌ཏེ༌ སའེ༌ཀ༌ དུགས༌།
MRK.6.41	ཡེ༌ཤུའི༌ ཏ༌གི༌ ལྔ༌བོ༌ དང༌ ཉ༌ ཉིས༌པོ༌ ལེན༌ན༌ ཛདས༌, ཡང༌ ནམ༌ཁའ༌ ཟིགས༌ས༌ ཛད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལས༌། ཏེ༌ནེ༌ ཏ༌གི༌བོ༌ ཆུ༌ངུན༌ ཆུ༌ངུན༌ ཅོས༌ཏེ༌ ཅག༌ག༌ ཛད༌ཏེ༌ མི༌གུན༌ལ༌ ཏང༌ཅེས༌སི༌ ཕིའ༌ ཁོང༌རང༌ངི༌ སློབ༌ཕྲུག༌གུན༌ལ༌ སལ༌ལ༌ ཛདས༌། ཏེན༌ན༌ ཙོགས༌ལ༌ ཁོང༌ངི༌ ཉ༌བོའང༌ བགོས༌ཏེ༌ ཁོང༌ ཚང༌མ༌ལ༌ སལ༌ལ༌ ཛདས༌། 
MRK.6.42	ཁོང༌ ཚང༌མ༌ ཚམ༌ཉན༌ ཟེན༌ སམ༌ནའང༌ ཟོས༌། 
MRK.6.43	ཡང༌ སྟིང༌ནེ༌ སློབ༌ཕྲུག༌གུན༌ནི༌ ཙེ༌པོ༌ ཅུག༌ཉིས༌སི༌ ཏ༌གི༌ དང༌ ཉའེ༌ ལག༌ལུས༌གུན༌ དུམས༌། 
MRK.6.44	ཏ༌གི༌ དང༌ ཉ༌ ཟའ༌ཁན༌ མི༌གུན༌ནི༌ ཕྲོའ༌ ལྡན༌ཁན༌ནི༌ བུ༌ཚའ༌ 5,000 ཡོད༌པིན༌།
MRK.6.45	ཁར༌ཇི༌ ཟོ༌ཚར༌ར༌ཅིག༌ ཡེ༌ཤུའི༌ མི༌ཚོགས༌གུན༌ ལོགས༌ཏེ༌ ལམ༌ཅུག༌ག༌ ཛད༌ཨིན༌ ཡོད༌ ཟ༌ནེ༌, ཁོང༌ངི༌ ཁོང༌རང༌ངི༌ སློབ༌ཕྲུག༌གུན༌ལ༌ གྲུ༌ཟིང༌ངི༌ ནང༌ང༌ ལོགས༌ཏེ༌ ཚོའེ༌ ཕར༌ཀ༌ བེད༌སེ༌དཱའེ༌ གྲོང༌ཁྱེར༌ལ༌ སོང༌ མོལ༌ཏེ༌ ལམ༌ཅུག༌ག༌ ཛདས༌། 
MRK.6.46	མི༌ཚོགས༌ སོང༌ཚར༌ཏེ༌ སྟིང༌ནེ༌ ཁོང༌ རི༌ཀ༌ སྨོས༌ལམ༌ ཞུའ༌ སྐྱོདས༌།
MRK.6.47	མུན༌ཅུ༌རུབ༌བ༌ཅིག༌ སློབ༌ཕྲུག༌གུན༌ གྲུ༌ཟིང༌ངི༌ ནང༌ང༌ ཚོའེ༌ སྐྱིལ༌ལ༌, ཡང༌ ཡེ༌ཤུ༌ རི༌ཀ༌ ཅིག༌པོ༌ ཡོད༌པིན༌། 
MRK.6.48	ལུངས༌པའེ༌ རྒྱབ༌གལ༌ལ༌ ནོལ༌ཨིན༌ ཏེ༌གུན༌ལ༌ གྲུ༌ཟིང༌ སྲུལ༌ཅེས༌ལ༌ ནགས༌ མང༌པོ༌ ཐོང༌ཨིན༌ ཡོད༌ཁན༌བོ༌ ཡེ༌ཤུའི༌ ཟིགས༌། ཧ༌ལམ༌ ང༌ཏོག༌ ཆུ༌ཚོད༌ སུམ༌པ༌ཞིག༌གི༌ཀ༌ ཡེ༌ཤུ༌ ཚོའེ༌ ཀ༌ནེ༌ ཞབ༌གྲུལ༌ལ༌ ཁོང༌གུན༌ནི༌ ཆོགས༌ལ༌ སྐྱོདས༌, ཡང༌ ཁོང༌གུན༌ནི༌ ལྡོ༌ནེ༌ སྐྱོད༌ཅེས༌ ཡོད༌པིན༌། 
MRK.6.49	ཨིན༌ནའང༌ ཏེ༌གུན༌ནི༌ ཁོང༌ ཆུའི༌ ཀ༌ནེ༌ ཞབ༌གྲུལ༌ལ༌ སྐྱོད༌ཨིན༌ ཐོང༌ང༌ཅིག༌, ཁོང༌ ཤིན༌དྲེ༌ ཨིན༌ནོག༌ སམས༌ཏེ༌ ཀུ༌ཅོ༌ ཏངས༌། 
MRK.6.50	ཡེ༌ཤུ༌ ཐོང༌ང༌ཅིག༌, ཁོང༌ ཚང༌མ༌ སྲན༌ཏྲེ༌ ཇིགས༌། ཡེ༌ཤུའི༌ ཏེན༌ན༌མལ༌ལ༌ ཁོང༌གུན༌ལ༌ ཞལ༌ཏ༌ སལ༌ཏེ༌, "ཇིགས༌ མ༌ཇིགས༌ཤིག༌། ང༌ ཨིན༌, སེམས༌སྟོབས༌ ལེན༌" མོལས༌། 
MRK.6.51	ཏེ༌ནེ༌ ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛདས༌, ཡང༌ ལུངས༌པོ༌ མེད༌ཁན༌ སོང༌། ཁོང༌ ཚང༌མ༌ མ༌ ཧ༌ལས༌། 
MRK.6.52	ཁོང༌གུན༌ལ༌ ཏ༌གི༌ ཉམ༌པོ༌ ཡེ༌ཤུའི༌ ཧ༌ལས༌ཤེས༌སི༌ ཛད༌པ༌ ཅོའ༌ ཛད༌ཁན༌བོ༌ ཐོང༌ཏེའང༌ ཡེ༌ཤུ༌ སྟོབས༌ཅན༌ ཞུགས༌ཏེ༌ ཡོད༌ཁན༌བོ༌ ཏ༌རུང༌ངའང༌ ཧ༌མ༌གོའ༌ ཡོད༌པིན༌། ཁོང༌ངི༌ སྙིང༌གུན༌ མ༌ སྐྱོང༌པོ༌ ཡོད༌པིན༌།
MRK.6.53	ཚོའེ༌ འ༌ངོ༌ ཆོགས༌ལ༌ སྐྱོད༌ཏེ༌ གེ༌ནེ༌ས༌རེད༌དི༌ གྲོང༌ཁྱེར༌ལ༌ སླེབས༌ཏེ༌ གྲུ༌ཟིང༌བོ༌ ཆུའི༌ ཐའ༌མ༌ ལྡམས༌། 
MRK.6.54	ཡང༌ གྲུ༌ཟིང༌ནེ༌ ཕི༌ལོག༌ག༌ བིང༌ང༌ཅིག༌, མི༌གུན༌ནི༌ ཡེ༌ཤུ༌ ཨིན༌ཁན༌བོ༌ ངོ༌ཤེས༌། 
MRK.6.55	ཁོང༌གུན༌ བང༌ཏང༌ཨིན༌ སོང༌ཏེ༌ ཡུལ༌ གང༌པོའེ༌ ནང༌ང༌ ཏེ༌བོ༌ ཤདས༌, ཡང༌ མི༌ཚང༌མའེ༌ ནད༌པ༌གུན༌ མལ༌ཙའེ༌ཀ༌ ཁུར༌ཏེ༌ ཡེ༌ཤུ༌ ཞུགས༌ཏེ༌ དུག༌ ཟེརས༌སའེ༌ ནས༌སའེ༌ཀ༌ ཁྱོངས༌། 
MRK.6.56	ཁོང༌ གམ༌ཡུལ༌, གྲོང༌ཁྱེར༌ ཡ༌ གྲོང༌སེབ༌ ཀ༌རུ༌ སྐྱོད༌ནའང༌ མི༌གུན༌ནི༌ ཟུ༌མོ༌ ཡོང༌ཁན༌གུན༌, ཁྲོམས༌སི༌ ནང༌ང༌ ཕི༌ལོག༌ག༌ ཕིངས༌ཏེ༌ ཁྱོངས༌། ཁོང༌གུན༌ནི༌ ནད༌པ༌གུན༌ལ༌ ཡེ༌ཤུའི༌ ནམ༌ཟའེ༌ གྲུ༌ཞིག༌ག༌ ལག༌པ༌ རྩེ༌ ཅུག༌ག༌ ཛད༌ཅེས༌ལ༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལས༌, ཡང༌ ཁོང༌ངི༌ ནམ༌ཟའ༌ ལག༌པ༌ རྩེ༌ཁན༌ ཚང༌མ༌ ཕན༌།
MRK.7.1	ཞག༌ཤིག༌ ཡེ༌རུ༌ཤ༌ལེམ༌མི༌ རྒྱལ༌ས༌ནེ༌ ཡོངས༌ཁན༌ནི༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌ གཙོ༌བོ༌ ཡེ༌ཤུ༌ ཡོད༌ས༌ ཛོམས༌། 
MRK.7.2	ཁོང༌གུན༌ནི༌ ཡེ༌ཤུའི༌ སློབ༌ཕྲུག༌ ཁ༌ཅིག༌གི༌ ཁར༌ཇི༌ ཟའེ༌ སང༌ སྔུན༌ལ༌ ཡ༌ཧུ༌དཱ༌པའེ༌ ལུག༌སྲོལ༌ ནང༌ཞིན༌ལ༌ ལག༌པ༌ མ༌ཁྲུ༌ཁན༌བོ༌ ཐོང༌། 
MRK.7.3	༼ཡ༌ཧུ༌དཱ༌པ༌, མིག༌སལ༌ལི༌ ཕ༌རུ༌ཤི༌པ༌གུན༌ནི༌, ཁོ༌རང༌གུན༌ནི༌ ཕ༌མེས༌པོའེ༌ ལུག༌སྲོལ༌ ནང༌ཞིན༌ ལག༌པ༌ ཁྲུས༌ཏེ༌ མ༌ནེ༌ ཟན༌ ཟའ༌མེད༌པིན༌། 
MRK.7.4	ཁོང༌གུན༌ ཁྲོམས༌ནེ༌ ཡོངས༌ཏེ༌, ཁོ༌རང༌གུན༌ནི༌ ལུག༌སྲོལ༌ ནང༌ཞིན༌ ལག༌པ༌ ཁྲུས༌ཏེ༌ མ༌ནེ༌, ཟན༌ ཟའ༌མེད༌པིན༌། ཁོང༌གུན༌ནི༌ ཡང༌ ལུག༌སྲོལ༌ མང༌པོ༌ཞིག༌ སྲུང༌ངད༌པིན༌ སྤེར༌ན༌, ཀོ༌རེ༌, ཆུ༌ནོད༌ དང༌ ཁྲ༌གུ༌ ཁྲུ༌ཅེས༌གུན༌༽།
MRK.7.5	ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌ ཡེ༌ཤུའ༌ དྲིས༌, "ཉེ༌རང༌ངི༌ སློབ༌ཕྲུག༌གུན༌ནི༌ ལག༌པ༌ ཚི༌ཏུ༌ ཉམ༌པོ༌ ཟན༌ ཟོས༌ཏེ༌ ཅིའ༌ ང༌དང༌ངི༌ ཕ༌མེས༌པོའེ༌ ལམ༌ ལུག༌སྲོལ༌ལི༌ཀ༌ གྲུལ༌ལ༌ མ༌ནོག༌?"
MRK.7.6	ཡེ༌ཤུའི༌ ལན༌སལ༌ལ༌ ཛདས༌, "ཁ༌ཆོས༌པ༌ ཁྱོ༌ཞའེ༌ སྐོར༌ལ༌ དཀོན༌མཆོག༌གི༌ ཡེ༌ཤ༌ཡཱ༌ རྒྱུད༌ཏེ༌ མ༌འོང༌ ལུང༌སྟན༌ སལ༌ཁན༌བོ༌ དེན༌བ༌ ཨིན༌ནོག༌, ཀ༌བོའེ༌ ནང༌ང༌,
MRK.7.6	'འི༌ མི༌གུན༌ནི༌ ཁའ༌ནེ༌ ངའ༌ རྩི༌ཝ༌ ཅོ༌ནའང༌
MRK.7.6	ཁོང༌གུན༌ནི༌ སྙིང༌གུན༌ ང༌ནེ༌ ཐག༌རིང༌ དུག༌།
MRK.7.7	ཁོང༌གུན༌ནི༌ ངའ༌ ཅོལ༌ཅེས༌པོ༌ ཕན༌མི༌ཐོགས༌ ཨིན༌ནོག༌,
MRK.7.7	ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ བཀའེ༌ ཚབས༌ལ༌
MRK.7.7	ཁོང༌རང༌གུན༌ནི༌ ཅོ༌ཁན༌ནི༌ ཁྲིམས༌གུན༌ སླབ༌དུག༌།'
MRK.7.8	ཁྱོ༌ཞ༌གུན༌ནི༌, དཀོན༌མཆོག༌གི༌ བཀའ༌རྒྱ༌གུན༌ལ༌ སྣང༌མེད༌ ཅོས༌ཏེ༌ ཏེ༌བོའེ༌ ཚབས༌ལ༌ ཁྱོ༌ཞ༌རང༌ངི༌ ལུག༌སྲོལ༌གུན༌ སྲུང༌དུག༌།"
MRK.7.9	ཏེ༌ནེ༌ ཡེ༌ཤུའི༌ མོལས༌, "ཁྱོ༌ཞའེ༌, ཁྱོ༌ཞ༌རང༌ངི༌ ལམ༌ ལུག༌སྲོལ༌ སྲུང༌ཅེས༌ལ༌ ཐབས༌ ཁས༌པ༌ ཉམ༌པོ༌ དཀོན༌མཆོག༌གི༌ བཀའ༌ཁྲིམས༌གུན༌ ཟུར༌ལ༌ ཐེན༌ཏེ༌ བོར༌དུག༌། 
MRK.7.10	སྤེར༌ན༌ མོ༌ཟེས༌སི༌ ཟེརས༌, རང༌ངི༌ ཨ༌བ༌ དང༌ ཨ༌མའ༌ རྩི༌ཝ༌ ཅོས༌, ཡང༌ རང༌ངི༌ ཨ༌བ༌ ཡ༌ ཨ༌མའ༌ ངན༌ ཏབ༌ཁན༌གུན༌ སད༌གོས༌། 
MRK.7.11	ཨིན༌ནའང༌ ཁྱོ༌ཞའེ༌ མི༌གུན༌ལ༌ རང༌ངི༌ ཕ༌མའ༌, 'ངའེ༌ ཉེ༌ཞའ༌ གོས༌སྡོམ༌གུན༌ནི༌ ནང༌ང༌ རོགས༌ ཅོ༌ཅེས༌པོ༌ ཀོར༌བན༌ ཏངས༌ཏེ༌ ཨིན༌' ༼ཡང༌ན༌ དཀོན༌མཆོག༌ག༌ ཕུལ༌ཨིན༌ ཟེར༌ཏེ༌ ཞལ༌ཆད༌ ཅོས༌ཏེ༌ ཨིན༌༽ ཟེར༌ཅེས༌ སླབ༌དུག༌།' 
MRK.7.12	ཏེ༌ཟུག༌ ཅོ༌ཅེས༌ནེ༌ ཁྱོ༌ཞ༌གུན༌ནི༌ ཁོང༌གུན༌ལ༌ རང༌ངི༌ ཨ༌བ༌ ཡ༌ ཨ༌མའ༌ རོགས༌ ཅོ༌ མ༌ཅུག༌ག༌ ཨིན༌ནོག༌, 
MRK.7.13	ཏེན༌ན༌བོའེ༌ཕིའ༌ ཁྱོ༌ཞ༌རང༌ངི༌ ལམ༌ ལུག༌སྲོལ༌བོ༌ སྲུང༌ཅེས༌སི༌ ནང༌ང༌ ཁྱོ༌ཞའེ༌ དཀོན༌མཆོག༌གི༌ བཀའ༌ ཅག༌ཅེས༌ མ༌ཚད༌ ཏེ༌ཙོགས༌སི༌ ལས༌ ཞན༌ མང༌པོ༌ ཅོའ༌ནོག༌།"
MRK.7.14	ཏེ༌ནེ༌ ཡེ༌ཤུའི༌ མི༌ཚོགས༌ལ༌ བོད༌ད༌ ཛད༌ཏེ༌ མོལས༌, "ཁྱོ༌ཞའ༌ ཚང༌མའེ༌, ངའེ༌ ཟེར༌ཁན༌བོ༌ ཉན༌ཏེ༌ ཧ༌གོ༌ཅེས༌སི༌ རྩོན༌གྲུས༌ ཅོས༌། 
MRK.7.15	ཕི༌ལོག༌ནེ༌ ཟུགས༌པོའེ༌ ནང༌ང༌ ཆའ༌ཁན༌གུན༌ནི༌, ཁྱོ༌ཞའ༌ ཚི༌ཏུ༌ རྒྱུར༌ཅུག༌ག༌ མ༌ནོག༌, ཨིན༌ནའང༌ ཁྱོ༌ཞ༌གུན༌ནི༌ སེམས༌ནེ༌ བིང༌ཁན༌བོའེ༌, ཁྱོ༌ཞ༌གུན༌ ཚི༌ཏུ༌ རྒྱུར༌ཅུག༌ག༌ ནོག༌།" 
MRK.7.17	ཏེ༌ནེ༌ ཡེ༌ཤུ༌ མི༌ཚོགས༌ནེ༌ བེ༌ཏེ༌ ཁང༌པ༌ཞིག༌གི༌ ནང༌ང༌ སྐྱོདས༌། ཁོང༌ངི༌ སློབ༌ཕྲུག༌གུན༌ནི༌, ཁོང༌ངི༌ ཏེ༌ སྤེ༌ སལ༌ཁན༌བོ༌ ཧ༌གོ༌ཅུག༌ཅེས༌ལ༌ ཟེརས༌། 
MRK.7.18	"ཁྱོ༌ཞའ༌ ཧ༌མ༌གོའ༌?" ཁོང༌ངི༌ དྲིའ༌ ཛདས༌, "ཐོང༌ང༌ མི༌དུག༌ག༌, ཁྱོ༌ཞའེ༌ ཟའ༌ཁན༌ནི༌ ཁར༌ཇི༌བོའེ༌ ཁྱོ༌ཞ༌གུན༌ ཚི༌ཏུ༌ རྒྱུར༌ཅུག༌ག༌ མ༌ནོག༌, 
MRK.7.19	ཅིའ༌ཟེར༌ན༌ ཁར༌ཇི༌ ཁྱོ༌ཞའེ༌ སྙིང༌ངི༌ ནང༌ང༌ མ༌ཆའ༌ གྲོད༌པའེ༌ ནང༌ང༌ སླེབ༌ཏེ༌ ཟུགས༌པོ༌ནེ༌ ཕི༌ལོག༌ག༌ བིང༌ང༌ནོག༌།" ༼ཏེ༌ཟུག༌ མོལ༌ཅེས༌པོའེ༌ ཡེ༌ཤུའི༌ ཟའ༌ཅེས༌སི༌ རིགས༌ ཚང༌མ༌ རྩང༌མ༌ ཨིན༌ཁན༌བོ༌, ཧ༌གོ༌ཅུག༌ག༌ ཛདས༌༽།
MRK.7.20	ཁོང༌ངི༌ མོལས༌, "ཁྱོ༌ཞའེ༌ ནང༌ནེ༌ སྤེ༌ར༌ བིང༌ཁན༌བོའེ༌ ཁྱོ༌ཞ༌གུན༌ ཚི༌ཏུ༌ རྒྱུར༌ ཅུག༌ག༌ནོག༌། 
MRK.7.21	ཅིའ༌ཟེར༌ན༌ མི༌ཞིག༌གི༌ སེམས༌ནེ༌, སམ༌བ༌ ངན༌པ༌, ལུས༌བྲེལ༌ ངན༌པ༌, རྐུ༌ཅེས༌, མི༌ སད༌ཅེས༌, 
MRK.7.22	རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌, ནབས༌, ངན༌སེམས༌, གོབ༌སྐོར༌ཅེས༌, དུས༌རྒྱུན༌ ལུས༌བྲེལ༌ ངན༌པའེ༌ དོད༌པ༌, ཚིག༌ཅེས༌, ཞན༌མའེ༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཅེས༌, ཕོ༌སོ༌ དང༌ སམ༌བ༌ མེད༌ཁན༌ གུན༌ བིང༌ང༌ནོག༌། 
MRK.7.23	ཏེ༌ ཚང༌མ༌ ནང༌ཀུག༌ནེ༌ བིངས༌ཏེ༌ ཁྱོ༌ཞ༌གུན༌ ཚི༌ཏུ༌ རྒྱུར༌ ཅུག༌ག༌ནོག༌།"
MRK.7.24	ཏེ༌ཀ༌ནེ༌ བིང༌ཏེ༌ གཙོ༌བོ༌ ཡེ༌ཤུ༌ ཐཱ༌ཡིར༌ རྒྱལ༌སའེ༌ ཆོགས༌ལ༌ སྐྱོདས༌། ཁོང༌ ཞུགས༌ཏེ༌ ཡོད༌སའེ༌ ཁང༌པ༌བོ༌ སུ༌ཞིག༌གའང༌ རྒྱུས༌ ཆ༌ཅུག༌ཉིན༌ མེད༌པིན༌, ཨིན༌ནའང༌ ཏེ༌བོ༌ སང༌ཝའེ༌ ནང༌ང༌ བོར༌ མ༌ཉན༌། 
MRK.7.25	བུ༌མོ༌ ཆུ༌ངུན༌ གང༌པོ༌ ཞུགས༌ཏེ༌ ཡོད༌ཁན༌ནི༌ ཨ༌མ༌བོའ༌, ཡེ༌ཤུ༌ སྐྱོད༌ཏེ༌ དུག༌ ཟེར༌ཏེ༌ ཚོར༌ར༌ཅིག༌, ཁོ༌ ཡོངས༌ཏེ༌ ཁོང༌ངི༌ ཞབས༌སི༌ དུན༌ལ༌ གྱེལ༌ཏེ༌ 
MRK.7.26	ཁོའེ༌ ཕྲུ༌གུའི༌ ནང༌ནེ༌ རྡུད༌བོ༌ ཕིང༌ང༌ ཛད༌ཅེས༌ལ༌ ཇུ༌ཇུ༌ ཞུ༌ཨིན༌ ཁོང༌ང༌ ཞུ༌ཝ༌ ཕུལས༌།
MRK.7.26	ཏེ༌ བུ༌མོ༌བོ༌ སི༌རི༌ཡཱའེ༌ ཡུལ༌ཁག༌གི༌ ཕོ༌ནི༌ཤི༌འེ༌ རྒྱལ༌སའེ༌ ནང༌ང༌ སྐྱེས༌ཏེ༌ ཡ༌ཧུ༌དཱ༌པ༌ མན༌ པ༌སང༌, 
MRK.7.27	ཡེ༌ཤུའི༌ ཁོའ༌ མོལས༌, "གོ༌མ༌ ངའེ༌ དཀོན༌མཆོག༌གི༌ ཕྲུ༌གུ༌, ཨིས༌ར༌ཨེལ༌པ༌གུན༌ལ༌ གྲང༌གྲངས༌ ཟའ༌ཅུག༌ གོས༌། ཕྲུ༌གུའི༌ ཏ༌གི༌བོ༌ ལེན༌ཏེ༌ ཁྱིའ༌ ཕང༌ན༌ མ༌གྲིག༌ག༌ ཨིན༌ནོག༌།༌"
MRK.7.28	ཁོའེ༌ ལན༌ཏངས༌, "དེན༌བ༌ ཨིན༌ནོག༌ གཙོ༌བོ༌ལེ༌, ཨིན༌ནའང༌ ཕྲུ༌གུ༌གུན༌ནི༌ ཁར༌ཇི༌ བུད༌ཁན༌གུན༌ ཅོག༌ཙེ༌ ཡོག༌ག༌ ཡོད༌ཁན༌ནི༌ ཁྱི༌ ཆུ༌ངུན༌གུན༌ནིའང༌ ཟའ༌དུག༌།"
MRK.7.29	ཁོང༌ངི༌ མོལས༌, "ཏ༌ ཁང༌པ༌ སོང༌, ཁྱོ༌རང༌ངི༌ ལན༌ རྒྱལ༌ལ༌ ཏང༌ཅེས༌པོའེ༌ ཞས༌ཏེ༌, རྡུད༌ ཁྱོ༌རང༌ངི༌ བུ༌མོ༌བོ༌ ཕངས༌ཏེ༌ སོངས༌ཏེ༌ མེད༌།" 
MRK.7.30	ཡང༌ ཁོ༌ ཁང༌པ༌ སླེབ༌བ༌ཅིག༌, ཁོའེ༌ བུ༌མོ༌ ཆུ༌ངུན༌བོ༌ མལ༌ཙའེ༌ཀ༌ ཉལ༌ཏེ༌ རྡུད༌ བིངས༌ཏེ༌ མེད༌ཁན༌བོ༌ ཐོང༌།
MRK.7.31	ཡེ༌ཤུ༌ ཐཱ༌ཡིར༌ནེ༌ བིངས༌ཏེ༌ སི༌དཱོན༌ ཡུལ༌ རྒྱུད༌ཏེ༌ གཱ༌ལིལ༌ལིའི༌ ཚོ༌ དང༌ རྒྱལ༌ས༌ ཅུའི༌ ཡུལ༌ཇོངས༌ལ༌ སྐྱོདས༌། 
MRK.7.32	མི༌ ཁ༌ཅིག༌གི༌ མི༌ མ༌ཚོར༌ཁན༌ཞིག༌, ཀ༌བོའ༌ ཀགས༌པོ༌ ཉམ༌པོ༌ མ༌ནེ༌ སྤེ༌རའང༌ ཏང༌ ཉན༌ན༌ མེད༌པིན༌, ཁོང༌ ཡོད༌ས༌ ཁྲིད༌ཏེ༌ ཁྱོངས༌། ཡང༌ ཏེ༌ མི༌བོ༌ ཕན༌ཅེས༌སི༌ ཕིའ༌ ཁོའེ༌ ཕྲོ༌པ༌གུན༌ནི༌ ཡེ༌ཤུའ༌ ཇུ༌ཇུ༌ ཞུ༌ཨིན༌ ཁོང༌ངི༌ ཆག༌པོ༌ ཁོའེ༌ཀ༌ བོར༌ར༌ ཛད༌ཅེས༌ལ༌ ཞུ༌ཝ༌ ཕུལས༌།
MRK.7.33	ཡེ༌ཤུའི༌ ཁོ༌ མི༌ཚོགས༌ནེ༌ འ༌ཟམ༌མ༌ ཁྱེར༌ར༌ ཛད༌ཏེ༌ ཁོང༌རང༌ངི༌ ཛི༌གུ༌བོ༌ ཏེ༌ མི༌བོའེ༌ ནམ༌ཆོག༌གུན༌ནི༌ ནང༌ང༌ ཅུགས༌, ཏེ༌སྟིང༌ནེ༌ ཁོང༌རང༌ངི༌ ཛི༌གུ༌གུན༌ནི༌ཀ༌ ཐུ༌རྒྱབས༌ཏེ༌ ཁོའེ༌ ལྕེ༌བོའ༌ ཐུག༌ ཅུག༌ག༌ ཛདས༌། 
MRK.7.34	ཁོང༌ངི༌ ཀྱེན༌ལ༌ ནམ༌ཁའ༌ ཟིགས༌ཏེ༌ སྙིང༌ཤུགས༌ ཉམ༌པོ༌ མོལས༌, "ཨེ༌ཕ༌ཐའ༌" ཀ༌བོའེ༌ ཏོན༌ཏག༌པོ༌ "བེ༌ཤིག༌།" 
MRK.7.35	ཏེན༌ན༌མལ༌ལ༌ མི༌བོའ༌ རྒྱལ༌ལ༌ ཅོས༌ཏེ༌ ཚོར༌ ཡང༌ ཁོའེ༌ ལྕེ༌བོ༌ ཀྲོལ༌ཏེ༌ ཁོའ༌ བར༌དོ༌ མེད༌པ༌ སྤེ༌ར༌ ཏང༌ཉན༌།
MRK.7.36	ཡེ༌ཤུའི༌ མི༌ཚོགས༌ལ༌ སུ༌ཞིག༌གའང༌ མི༌ཤད༌ཅེས༌ལ༌ མོལ༌ལ༌ ཛདས༌། ཨིན༌ནའང༌ ཁོང༌ངི༌ ཙམ༌ཤིག༌ མང༌པོ༌ མི༌ཤད༌ཅེས༌ལ༌ མོལ༌ནའང༌ ཏེ༌གུན༌ནི༌ མང༌ང༌ མང༌པོ༌ ནས༌ཚུལ༌བོ༌ ཕེལ༌ཅུགས༌། 
MRK.7.37	མི༌གུན༌ མ༌སྲན༌ཏྲེ༌ ཧ༌ལས༌ཏེ༌, "ཁོང༌ངི༌ ཅི༌ ཛད༌ནའང༌ ཧ༌ལས༌ཤེས༌ ཡོང༌དུག༌། ཁོང༌ངི༌, རྒུད༌ལ༌ ཚོར༌ཅུག༌ཅེས༌ དང༌, སྤེ༌ར༌ ཏང༌ མ༌ཉན༌ཁན༌ལ༌ སྤེ༌ར༌ ཏང༌ ཅུག༌ག༌ ཛད༌དུག༌" ཟེརས༌།
MRK.8.1	ཧ༌ལམ༌ ཏེན༌ན༌དུས༌ཤིག༌ག༌ ཞན༌ཡང༌ མི༌ཚོགས༌ ཆེན༌མོ༌ཞིག༌ ཛོམས༌, མི༌གུན༌ལ༌ ཟ༌རྒྱུ༌ མེད༌པ༌, གཙོ༌བོ༌ ཡེ༌ཤུའི༌ སློབ༌ཕྲུག༌གུན༌ བོད༌ད༌ ཛད༌ཏེ༌ མོལས༌, 
MRK.8.2	"འི༌ མི༌གུན༌ ང༌ ཉམ༌པོ༌ དུགས༌ཏེ༌ ཞག༌མ༌ སུམ༌ སོང༌ ཡང༌ ཟའ༌ཅེས༌ལ༌ ཅའང༌ མེད༌ པ༌སང༌, ང༌ སྙིང༌རྗེའ༌ སྐྱེའ༌རག༌། 
MRK.8.3	གལ༌ཏེས༌ ངའེ༌ ཁོང༌གུན༌ ཁང༌པ༌ སྟོག༌རིའ༌ ལམ༌ཅུག༌ན༌, ཁོང༌གུན༌ ལམ༌བར༌ལ༌ གོ༌ཡོང༌ ཁོར༌ཏེ༌ གྱེལ༌ཨིན༌, ཅིའ༌ཟེར༌ན༌ ཁོང༌གུན༌ནི༌ ཕྲོའ༌ མ༌ ཐག༌རིང༌ནེ༌ ཡོངས༌ཁན༌ ཁ༌ཅིག༌གའང༌ ཡོད༌ཏེ༌ ཨིན༌ནོག༌།"
MRK.8.4	ཁོང༌ངི༌ སློབ༌ཕྲུག༌གུན༌ནི༌ ལན༌ཏངས༌, "ང༌དང༌ང༌ འི༌ མི༌གུན༌ བྲང༌ཤེས༌སི༌ ཏ༌གི༌ འི༌ རི༌སྟོང༌ངི༌ ནང༌ང༌ ཀ༌ནེ༌ ཐོབ༌ཨིན༌?"
MRK.8.5	ཡེ༌ཤུའི༌ ཁོང༌གུན༌ལ༌ དྲིའ༌ ཛདས༌, "ང༌དང༌ངི༌ ལག༌ག༌ ཏ༌གི༌ ཙམ༌ཤིག༌ ཡོད༌།" ཁོང༌གུན༌ནི༌ ལན༌ཏངས༌, "ཏ༌གི༌ རྡུན༌ ཡོད༌ལེ༌།"
MRK.8.6	ཏེ༌ནེ༌ ཡེ༌ཤུའི༌ མི༌ཚོགས༌པོའ༌ སའེ༌ཀ༌ དུག༌ཅེས༌ལ༌ མོལས༌། ཁོང༌ངི༌ ཏ༌གི༌ རྡུན༌བོ༌ ནམས༌ས༌ ཛད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཡང༌ ཏེ༌གུན༌ ཅགས༌ཏེ༌ སློབ༌ཕྲུག༌གུན༌ལ༌ སལས༌, ཡང༌ ཁོང༌གུན༌ནི༌ མི༌ཚོགས༌ལ༌ བགོས༌ཏེ༌ ཏངས༌། 
MRK.8.7	ཁོང༌གུན༌ནི༌ ལག༌ག༌ ཉ༌ ཆུ༌ངུན༌ ཁ༌ཅིག༌གའང༌ ཡོད༌པིན༌, ཡེ༌ཤུའི༌ ཏེ༌གུན༌ནི༌ ཕིའང༌ ཐུག༌རྗེ༌ཆེ༌ ཞུས༌ཏེ༌ ཁོང༌རང༌ངི༌ སློབ༌ཕྲུག༌གུན༌ལ༌ བགོས༌ཏེ༌ ཏང༌ཅེས༌སི༌ ཕིའ༌ མོལ༌ལ༌ ཛདས༌།
MRK.8.8	ཁོང༌གུན༌ནི༌ ཚིམས༌ཚིམས༌ ཟོས༌། སྟིང༌ནེ༌ སློབ༌ཕྲུག༌གུན༌ནི༌ ཏ༌གི༌ ལག༌མ༌གུན༌ དུམས༌པ༌ པག༌ཙེ༌ ཆེན༌མོ༌ རྡུན༌ གང༌། 
MRK.8.9	ཏེ༌ མི༌ཚོགས༌སི༌ ནང༌ང༌ བུ༌ཚ༌ 4,000 ཟམ༌ཤིག༌ ཡོད༌པིན༌། ཁོང༌གུན༌ ཁང༌པ༌ ལོགས༌ཏེ༌ ལམ༌ཅུག༌ག༌ ཛད༌ཏེ༌ 
MRK.8.10	ཁོང༌ སློབ༌ཕྲུག༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ ཞོན༌ཏེ༌ དལ༌མ༌ནུ༌ཐ༌ ཡུལ༌ཇོངས༌ལ༌ སྐྱོདས༌།
MRK.8.11	ཕ༌རུ༌ཤི༌པ༌གུན༌ ཡེ༌ཤུ༌ ཚོད༌ལྟ༌ཅེས༌ལ༌ ཡོངས༌ཏེ༌ ཁོང༌ང༌ དྲི༌ཝ༌ དྲི༌ཅེས༌ གོ༌ཟུགས༌, ཁོང༌ང༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཅེས༌ལ༌ ནམ༌ཁའེ༌ སྟགས༌ཤིག༌ སྟོན༌ ཟེརས༌།
MRK.8.12	ཏེ༌བོ༌ སན༌ན༌ཅིག༌ ཁོང༌ངི༌ སྙིང༌ཤུགས༌ ཏངས༌ཏེ༌ མོལས༌, "ཅི༌ཕིའ༌ འི༌ མི༌རབས༌པོའེ༌ ཧ༌ལས༌སི༌ སྟགས༌ སྟོན༌ ཟེར༌ར༌ནོག༌? ངའེ༌ ཁྱོ༌ཞའ༌ དེན༌བ༌ ཟེར༌རད༌, ངའེ༌ འི༌ མི༌རབས༌པོའ༌ ཏེ༌ཙོགས༌ སྟགས༌ཤིག༌ མ༌ནེ༌ མི༌སྟན༌།" 
MRK.8.13	ཏེ༌ནེ༌ ཁོང༌གུན༌ བོར༌ཏེ༌ ཁོང༌ ཚོའེ༌ འ༌ངོ༌ ཆོགས༌ལ༌ གྲུ༌ཟིང༌ངི༌ ནང༌ང༌ ཞོན༌ཏེ༌ སྐྱོད༌ད༌ ཛདས༌།
MRK.8.14	སློབ༌ཕྲུག༌གུན༌ལ༌ ཏ༌གི༌ ཁུར༌ར༌ལ༌ རྗེད༌, གྲུ༌ཟིང༌ངི༌ ནང༌ང༌ ཁོང༌གུན༌ནི༌ ལག༌ག༌ ཏ༌གི༌ ཅིག༌ མ༌ནེ༌ མེད༌པིན༌། 
MRK.8.15	ཡེ༌ཤུའི༌ ཁོང༌གུན༌ལ༌ སྤང༌པུད༌ད༌ ཛད༌ཏེ༌ མོལས༌, "ཕ༌རུ༌ཤི༌པ༌གུན༌ དང༌ ཧེ༌རོ༌དཱ༌དི༌ སྐྱུར༌ནེ༌ ཤང༌ ཅོས༌།"
MRK.8.16	ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, "ང༌དང༌ངི༌ ཏ༌གི༌ ཁུར༌ཏེ༌ མེད༌པ༌, ཁོང༌ངི༌ ཏེ༌བོ༌ མོལ༌ཏེ༌ ཨིན༌ནོག༌ག༌?" 
MRK.8.17	ཁོང༌གུན༌ནི༌ ཟེར༌ཁན༌བོ༌ ཡེ༌ཤུའི༌ ཁྱེན༌ཏེ༌ དྲིའ༌ ཛདས༌, "ཏ༌གི༌ མེད༌ཁན༌ནི༌ སྐོར༌ལ༌ ཁྱོ༌ཞ༌གུན༌ནི༌ ཅིའ༌ སྤེ༌ར༌ ཏང༌ངད༌? ཏ༌རུང༌ངའང༌, ཁྱོ༌ཞ༌གུན༌ལ༌ ཐོང༌ང༌ ཡ༌ ཧ༌མ༌གོའ༌? ཁྱོ༌ཞ༌གུན༌ནི༌ སྙིང༌ ཏེ༌ཙམ༌ སྐྱོང༌པོ༌ ཨིན༌ན༌? 
MRK.8.18	"ཁྱོ༌ཞ༌གུན༌ལ༌ མིག༌ ཡོད༌ཏེའང༌ ཐོང༌ཐུབ༌བ༌ མེ༌རག༌ག༌?, ནམ༌ཆོག༌ ཡོད༌ཏེའང༌, ཚོར༌ཐུབ༌བ༌ མེ༌རག༌ག༌? ཅི༌ ཁྱོ༌ཞ༌གུན༌ལ༌ ཅའང༌ ཨིད༌ཏུ༌ མེ༌རག༌ག༌? 
MRK.8.19	ངའེ༌ ཏ༌གི༌ ལྔ༌ནེ༌ མི༌ སྟོང༌ལྔ༌ གྲངས༌ཅུགས༌ཏེ༌ ཁྱོ༌ཞའེ༌ ལུས༌ཁན༌ནི༌ ཏ༌གི༌ ལྡུས༌པ༌ པག༌ཙེ༌ ཙམ༌ གང༌?"
MRK.8.19	ཁོང༌གུན༌ནི༌ ཟེརས༌, "ཅུག༌ཉིས༌ལེ༌།"
MRK.8.20	"ཡང༌ ཏ༌གི༌ དུན༌ནེ༌ མི༌ སྟོང༌ཞི༌ གྲངས༌ཅུགས༌ཏེ༌ ཁྱོ༌ཞའེ༌ ལུས༌ཁན༌ནི༌ ཏ༌གི༌ ལྡུས༌པ༌ པག༌ཙེ༌ ཙམ༌ གང༌?
MRK.8.20	ཁོང༌གུན༌ནི༌ ཟེརས༌, "རྡུན༌ལེ༌།"
MRK.8.21	ཁོང༌ངི༌ ཁོང༌གུན༌ལ༌ དྲིའ༌ ཛདས༌, "ཏ༌རུང༌ངའང༌ ཁྱོ༌ཞ༌གུན༌ལ༌ ཧ༌གོའ༌ མེ༌རག༌ག༌?"
MRK.8.22	ཁོང༌གུན༌ བེད༌སེ༌དཱ༌ གྲོང༌ཁྱེར༌ལ༌ སླེབ༌བ༌ཅིག༌, མི༌ ཁ༌ཅིག༌གི༌ ཞ༌ར༌ཞིག༌ ཡེ༌ཤུ༌ ཡོད༌ས༌ ཁྱོངས༌, ཡང༌ ཁོའ༌ ཆག༌ རྩེས༌ཏེ༌ ཕན༌ཅུག༌ག༌ ཛད༌ཅེས༌ལ༌ ཇུ༌ཇུ༌ ཞུ༌ཨིན༌, ཞུ༌ཝ༌ ཕུལས༌། 
MRK.8.23	ཡེ༌ཤུའི༌ ཞ༌ར༌བོའ༌ ལག༌པ༌ ཐ༌མ༌ ཛད༌ཏེ༌ གྲོང༌ཁྱེར༌ནེ༌ ཕི༌ལོག༌ག༌ ཁྱེར༌ར༌ ཛདས༌། ཁོའེ༌ མིག༌གི༌ཀ༌ ཐུ༌རྒྱབས༌ཏེ༌ ཁོང༌རང༌ངི༌ ཆག༌པོ༌ ཁོའེ༌ཀ༌ བོར༌ཏེ༌ དྲིའ༌ ཛདས༌, "ཁྱོ༌རང༌ང༌ ཅི༌ཏོང༌ཤིག༌ ཐོང༌དུག༌ག༌?"
MRK.8.24	ཁོའེ༌ འ༌ངོ༌ འི༌ངོའ༌ སྟས༌ ཡང༌ ཟེརས༌, "ངའ༌ མི༌གུན༌ ཐོང༌དུག༌ལེ༌, ཨིན༌ནའང༌ སལ༌པོ༌ མན༌པ༌, ལྕང༌མ༌ གྲུལ༌ཁན༌ ཙོགས༌རིག༌ ཐོང༌དུག༌ལེ༌།"
MRK.8.25	ཡེ༌ཤུའི༌ ཡང༌སྐྱར༌ ཁོང༌རང༌ངི༌ ཆག༌གུན༌ ཁོའེ༌ མིག༌གུན༌ནི༌ཀ༌ བོར༌ར༌ ཛདས༌། ཏེ༌ནེ༌ ཁོའེ༌ མིག༌གུན༌ བེ༌ཏེ༌ ཁོའ༌ ཐོང༌ཅེས༌སི༌ ཁྱུད༌བོ༌ ལོགས༌ཏེ༌ ཐོབ༌, ཡང༌ ཁོའ༌ ཅི༌ཚང༌མ༌ སལ༌པོ༌ ཅོས༌ཏེ༌ ཐོང༌། 
MRK.8.26	ཡེ༌ཤུའི༌, "ཁྱོ༌རང༌ ཁང༌པ༌ ལོགས༌ཏེ༌ ཆ༌ ཟ༌ནེ༌, གྲོང༌ཁྱེར༌ ནང༌ང༌ མ༌ཆ༌" མོལ༌ཨིན༌ ཁོ༌ ལམ༌ཅུག༌ག༌ ཛདས༌།
MRK.8.27	གཙོ༌བོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ གཱ༌ལིལ༌ལི༌ནེ༌ ཀཱེ༌སར༌རིའ༌ ཕི༌ལི༌པི༌ ཉེ༌ཁོར༌རི༌ གྲོང༌སེབ༌གུན༌ལ༌ སྐྱོདས༌། ཁོང༌གུན༌ སྐྱོད༌ ཟ༌ནེ༌ ལམ༌མ༌ ཁོང༌ངི༌ སློབ༌ཕྲུག༌གུན༌ལ༌ དྲིའ༌ ཛདས༌, "མི༌གུན༌ནི༌ ང༌ སུ༌ ཨིན༌ནོག༌ ཟེར༌དུག༌?"
MRK.8.28	ཁོང༌གུན༌ནི༌ ལན༌ཏངས༌, "ཁ༌ཅིག༌གི༌ ཁྲུས༌སལ༌ཁན༌ ཡོ༌ཧཱ༌ནན༌, ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌, ཡང༌ ཞན༌མ༌གུན༌ནི༌ ལུང༌སྟོན༌པ༌གུན༌ནི༌ ཕྲོ༌ནེ༌ ཅིག༌ཅིག༌ ཞུགས༌ཏེ༌ ཨིན༌ནོག༌ ཟེར༌དུག༌།"
MRK.8.29	ཏེ༌ནེ༌ ཁོང༌ངི༌ ཏེ༌གུན༌ལ༌ དྲིའ༌ ཛདས༌, "ཨིན༌ནའང༌ ཁྱོ༌ཞ༌གུན༌ནི༌ ང༌ སུ༌ ཨིན༌ནོག༌ ཟེར༌རད༌?" པི༌ཏྲར༌རི༌ ལན༌ཏངས༌, "ཉེ༌རང༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཞུགས༌ཏེ༌ ཨིན༌ནོག༌།"
MRK.8.30	ཨིན༌ནའང༌ ཡེ༌ཤུའི༌ ཁོང༌གུན༌ལ༌ ཁོང༌ངི༌ སྐོར༌ལ༌ སུའང༌ མ༌ཤད༌ མོལ༌ཏེ༌ བཀའ༌ སལས༌།
MRK.8.31	ཏེ༌ནེ༌ ཡེ༌ཤུའི༌ ཁོང༌གུན༌ལ༌, མི༌རིགས༌སི༌བུའ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ སྡུག༌སྔལ༌ མང༌པོ༌ ཉོངས༌ཏེ༌ སད༌གོ༌ཤེས༌ ཡང༌ ཞག༌ སུམ༌མི༌ སྟིང༌ནེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལངས༌ཤེས༌སི༌ སྐོར༌གུན༌ སླབ༌ཅེས༌ གོ༌ཟུག༌ ཛདས༌། 
MRK.8.32	ཏེ༌བོའེ༌ སྐོར༌ལ༌ ཁོང༌ངི༌ སལ༌པོ༌ ཅོས༌ཏེ༌ ཤད༌ད༌ ཛད༌པ༌, པི༌ཏྲར༌རི༌ ཁོང༌ སོ༌སོའ༌ ཁྱེར༌ཏེ༌ ཁའ༌སྐྱེས༌།
MRK.8.33	ཨིན༌ནའང༌ ཡེ༌ཤུ༌ རྒྱུར༌ར༌ ཛད༌ཏེ༌ སློབ༌ཕྲུག༌གུན༌ལ༌ ཟིགས༌ཨིན༌ པི༌ཏྲར༌ལ༌ ཁའ༌སྐྱེའ༌ ཛད༌ཨིན༌ མོལས༌, "ཤེ༌ཏན༌, ང༌ནེ༌ ཐག༌རིང༌ང༌ སོང༌། ཁྱོ༌རང༌ངི༌ སམ༌ཚུལ༌ དཀོན༌མཆོག༌གི༌ ཆོགས༌ནེ༌ མན༌པ༌, མིའི༌ ཆོགས༌ནེ༌ ཨིན༌ནོག༌།"
MRK.8.34	ཏེ༌ནེ༌ མི༌ཚོགས༌ དང༌ སློབ༌ཕྲུག༌གུན༌ལ༌ ཁོང༌ ཡོད༌ས༌ ཛོམ༌ཅེས༌ལ༌ བོད༌ད༌ ཛདས༌ ཡང༌ མོལས༌, "ངའེ༌ སྟིང༌རང༌ནེ༌ ཡོང༌ང༌ ཐད༌ཁན༌གུན༌, རང༌དོད༌ ཕངས༌ཏེ༌ རང༌ངི༌ སྡུག༌སྔལ༌ལི༌ རྐྱང༌ཤིང༌ ཁུར༌ཏེ༌ ངའ༌ བྲངས༌གོས༌། 
MRK.8.35	རང༌ངི༌ མི༌ཚེ༌ སྐྱོབ༌ཅེས༌སི༌ དོད༌པ༌ ཅོ༌ཁན༌གུན༌ནི༌, མི༌ཚེ༌ སྐྱལ༌ཨིན༌, ཨིན༌ནའང༌ ང༌ དང༌, གའ༌མོའེ༌ ནས༌ཚུལ༌ལི༌ ཏོན༌ལ༌ ཁོ༌རང༌ངི༌ མི༌ཚེ༌ སྐྱལ༌ཁན༌གུན༌ནི༌ མི༌ཚེ༌ སྐྱོབ༌ཨིན༌། 
MRK.8.36	མི༌ཞིག༌ག༌ ཇིག༌རྟེན༌ གང༌པོ༌ ཐོབ༌ཏེའང༌ རང༌ངི༌ ཐའ༌མེད༌པའེ༌ མི༌ཚེ༌ སྐྱལ༌ན༌ ཅི༌ ཕན༌ཐོགས༌? 
MRK.8.37	ཡ༌ མི༌ཞིག༌གི༌ ཏེ༌བོའེ༌ ཚབས༌ལ༌ ཅི༌ ཏང༌ཉན༌ཨིན༌? 
MRK.8.38	དཀོན༌མཆོག༌ག༌ ཨིད༌ཤེས༌ མེད༌ཁན༌ དང༌ སྡིག༌ཅན༌ འི༌ མི༌རབས༌པོའེ༌ ནང༌ང༌ གལ༌ཏེས༌ སུ༌ཞིག༌གི༌ ང༌ དང༌ ངའེ༌ ལོན༌གུན༌ལ༌ ཁྲེལ༌བ༌ ཚོར༌རད༌ན༌, ཏེ༌ནེ༌ ང༌ མི༌རིགས༌སི༌བུ༌ ནམ༌ ང༌རང༌ངི༌ ཡབ༌བི༌ ཟིར༌རྗིད༌དི༌ ནང༌ང༌ དམ༌པའེ༌ ཕོ༌ཉ༌གུན༌ ཉམ༌པོ༌ ལོགས༌ཏེ༌ ཡོང༌ ཟ༌ནེ༌, ངའང༌ ཏེ༌ མི༌བོའེ༌ ཕིའ༌ ཁྲེལ༌བ༌ ཚོར༌ཨིན༌།"
MRK.9.1	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ ཁ༌ཅིག༌གི༌ དཀོན༌མཆོག༌གི༌ རྒྱལ༌སྲིད༌ ཝང༌ངི༌ ནང༌ང༌ སྐྱོད༌ཅེས༌པོ༌ ཐོང༌ཏེ༌ མ༌ནེ༌ མི༌ཤི༌།"
MRK.9.2	རྡུན༌ཞག༌ཅིག༌གི༌ སྟིང༌ནེ༌ ཡེ༌ཤུའི༌ པི༌ཏྲར༌, ཡ༌ཀོབ༌ དང༌ ཁོང༌ངི༌ ནོ༌ ཡོ༌ཧཱ༌ནན༌ གུན༌ ཁྲིད༌ཏེ༌ སུའང༌ མེད༌ས༌ རི༌ ཐོན༌པོ༌ཞིག༌གི༌ཀ༌ སྐྱོདས༌, ཏེ༌རུ༌ ཁོང༌གུན༌ནི༌ ཡེ༌ཤུའི༌ ཐོང༌ཟོ༌བོ༌ རྒྱུར༌ར༌ལ༌ ཐོང༌། 
MRK.9.3	ཡང༌ ཁོང༌ངི༌ ནམ༌ཟའ༌བོ༌ མངས༌ཏེའང༌ ཀར༌པོ༌ཞིག༌ རྒྱུར༌, འི༌ཟམ༌ ཀར༌པོ༌! ཇིག༌རྟེན༌ནི༌ ཀར༌པོ༌ ཅོ༌ཅེས༌སི༌ ཟས༌ ཅིག༌གིའང༌ ཏེ༌ཙོགས༌ ཀར༌པོ༌ ཅོ༌ མི༌ཉན༌། 
MRK.9.4	ཏེ༌ནེ༌ ཁོང༌ སུམ༌ཀོའེ༌ ཨེ༌ལི༌ཡཱ༌ དང༌ མོ༌ཟེས༌ ལུང༌སྟོན༌པ༌ གུན༌ནི༌ གཙོ༌བོ༌ ཡེ༌ཤུ༌ ཉམ༌པོ༌ ཞལ༌ཏ༌ སལ༌ཨིན༌ ཐོང༌།
MRK.9.5	པི༌ཏྲར༌རི༌ གཙོ༌བོ༌ ཡེ༌ཤུའ༌ ཟེརས༌, "སློབ༌པོན༌ལེ༌
MRK.9.6	ཁོའ༌ ཅི༌ ཟེར༌གོ༌ཤེས༌པོ༌ ཧ༌མ༌གོ༌པ༌, ཁོའེ༌ ཏེ༌བོ༌ ཟེརས༌། ཁོང༌གུན༌ མ༌སྲན༌ཏྲེ༌ ཇིགས༌ཏེ༌ ཡོད༌པིན༌།
MRK.9.7	ཏེ༌ནེ༌ ཁོང༌གུན༌ སྲིན༌ནི༌ ཀབས༌, ཡང༌ ཏེ༌ནང༌ནེ༌ སུང༌སྐད༌ཞིག༌ བྱུངས༌ཏེ༌ མོལས༌, "འི༌བོ༌ ངའེ༌ གཅེས༌པའེ༌ བུ༌ཚ༌བོ༌ ཨིན༌, ཁོའེ༌ ཁའ༌ཉོན༌ཤིག༌།" 
MRK.9.8	ཧུན༌མེད༌ལ༌, ཁོང༌གུན༌ནི༌ ཐའ༌ཐོ༌ཐའ༌མ༌གུན༌ལ༌ ལྟ༌ཅིག༌ ཡེ༌ཤུ༌ མ༌ནེ༌, ཡང༌སུའང༌ ཁོང༌ སུམ༌ཀོ༌ ཉམ༌པོ༌ མེད༌ཁན༌བོ༌ ཐོང༌།
MRK.9.9	ཁོང༌གུན༌ རི༌ནེ༌ ཐུར༌ལ༌ བབས༌ཏེ༌ ཡོང༌ ཟ༌ནེ༌, ཡེ༌ཤུའི༌ ནམ༌ཚོག༌པ༌ལ༌ མི༌རིགས༌སི༌བུ༌ ཤི༌ཁན༌གུན༌ནི༌ ཕྲོ༌ནེ༌ ལང༌ མི༌ལངས༌, ཁོང༌གུན༌ལ༌ ཐོང༌ཁན༌ ཚང༌མ༌ སུ༌ཞིག༌གའང༌ མི༌ཤད༌ཅེས༌ལ༌ བཀའ༌ སལས༌། 
MRK.9.10	ཏེ༌བོའེ༌ཕིའ༌ ཁོང༌གུན༌ནི༌ ཏེ༌གུན༌ སུ༌ཞིག༌གའང༌ མ༌ཤད༌ད༌, སང༌ཝའེ༌ ནང༌ང༌ བོརས༌། ཨིན༌ནའང༌ ཁོང༌རང༌ ཅིག༌ དང༌ ཅིག༌ག༌ དྲིས༌, " 'ཤི༌ཁན༌གུན༌ནི༌ ཕྲོ༌ནེ༌ ལངས༌ཤེས༌པོ༌' ཅི༌ མོལ༌ཏེ༌ ཨིན༌ཧེ༌?"
MRK.9.11	ཏེ༌ནེ༌ ཏེ༌གུན༌ནི༌ ཡེ༌ཤུའ༌ དྲིས༌, "ཆོས༌ཁྲིམས༌ལ༌ ཁས༌པ༌གུན༌ནི༌, མ༌ཤི༌ཀ༌ སྐྱོད༌དི༌ སང༌ སྔུན༌ལ༌ ལུང༌སྟོན༌པ༌ ཨེ༌ལི༌ཡཱ༌ སྐྱོད༌གོས༌ ཟེར༌ཏེ༌ ཅིའ༌ ཟེར༌ར༌ནོག༌?"
MRK.9.12	ཡེ༌ཤུའི༌ ལན༌སལ༌ལ༌ ཛདས༌, "དེན༌བ༌ ཨེ༌ལི༌ཡཱ༌ ཅི༌ཚང༌མ༌ གྲལ༌གྲིག༌ ཅོ༌ཅེས༌ལ༌ སྔུན༌ལ༌ སྐྱོད༌གོས༌། ཏེ༌ནེ༌ ཅི༌ཕིའ༌ དམ༌པའེ༌ སུང༌རབས༌སི༌ ནང༌ང༌, མི༌རིགས༌སི༌བུའ༌ སྡུག༌སྔལ༌ ཐོང༌ཨིན༌, ཡང༌ མི༌གུན༌ནི༌ ཁོང༌ ཕང༌ཨིན༌ ཟེར༌ར༌ནོག༌། 
MRK.9.13	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ཨེ༌ལི༌ཡཱ༌ སྔུན༌ལ༌ ཕེབས༌ ཚར༌ཏེ༌ ཨིན༌ནོག༌, ཡང༌ དམ༌པའེ༌ སུང༌རབས༌སི༌ མ༌འོང༌ ལུང༌སྟན༌ ཤད༌ད༌ ཙོགས༌ལ༌ ཏེ༌གུན༌ནི༌ ཁོང༌ ཉམ༌པོ༌ ཁོ༌རང༌གུན༌ ཐད༌ཁན༌ ཚང༌མ༌ ཅོས༌།"
MRK.9.14	ཁོང༌གུན༌ ཞན༌ཡང༌ སློབ༌ཕྲུག༌གུན༌ ཡོད༌ས༌ ལོགས༌ཏེ༌ སྐྱོད༌ད༌ཅིག༌, མི༌ཚོགས༌ ཆེན༌མོ༌ཞིག༌གི༌ ཏེ༌ སློབ༌ཕྲུག༌གུན༌ལ༌ སྐོར༌ཏེ༌ ཡང༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌གི༌ ཁོང༌ང༌ ཟེར༌ཟེར༌ ཏང༌ཨིན༌ ཟིགས༌། 
MRK.9.15	མི༌ཚོགས༌སི༌ ཡེ༌ཤུ༌ ཇལ༌ལ༌ཅིག༌, ཁོང༌གུན༌ ཧ༌ལས༌ཏེ༌ ཐད༌པོ༌ སོང༌, ཡང༌ ཁོང༌གུན༌ བང༌ཏངས༌ཏེ༌ ཁོང༌ང༌ ཐུག༌ག༌ལ༌ སོང༌།
MRK.9.16	ཡེ༌ཤུའི༌ དྲིའ༌ ཛདས༌, "ཁྱོ༌ཞའེ༌ ཁོང༌གུན༌ ཉམ༌པོ༌ ཅི༌ སྐོར༌ལ༌ ཟེར༌ཟེར༌ ཏང༌ངད༌པིན༌།"
MRK.9.17	མི༌ཚོགས༌སི༌ ནང༌ནེ༌ མི༌ཞིག༌གི༌ ལན༌ཏངས༌, "སློབ༌པོན༌ལེ༌ ངའེ༌ ང༌རང༌ངི༌ བུ༌ཚ༌ གོང༌པོ༌ ཞུགས༌ཏེ༌ སྤེ༌ར༌ ཏང༌ མ༌ཉན༌ཁན༌བོ༌ ཉེ༌རང༌ངི༌ རྒྱལ༌ཅུག༌ག༌ ཛད༌ཅེས༌ལ༌ ཁྱོངས༌པིན༌། 
MRK.9.18	གོང༌པོའེ༌ ཁོ༌ ཟུམ༌མ༌ཅིག༌, ཁོའེ༌, བུ༌ཚ༌བོ༌ ཤུགས༌ ཉམ༌པོ༌ སའེ༌ཀ༌ རྒྱབ༌དུག༌, ཡང༌ ཁོའེ༌, ཁའེ༌ ནང༌ནེ༌ སྦོའ༌ བིང༌ཨིན༌ ཁོ༌རང༌ངི༌ སོ༌ སྲིགས༌ཏེ༌ ཟུགས༌པོ༌ སྲན༌ཏྲེ༌ རྒྱུར༌དུག༌། ངའེ༌ ཉེ༌རང༌ངི༌ སློབ༌ཕྲུག༌གུན༌ལ༌ གོང༌པོ༌བོ༌ ཕིང༌ཅེས༌ལ༌ ཞུ༌ཝ༌ ཕུལ༌པིན༌། ཨིན༌ནའང༌ ཁོང༌གུན༌ལ༌ ཏེ༌བོ༌ ཕིང༌ མ༌ཉན༌།"
MRK.9.19	ཡེ༌ཤུའི༌ ཁོང༌གུན༌ལ༌, "དད༌པ༌ མ༌ཅོ༌ཁན༌ནི༌ མི༌རབས༌, ཏ༌རུང༌ ཙམ༌ཤིག༌ ང༌ ཁྱོ༌ཞ༌གུན༌ ཉམ༌པོ༌ དུག༌གོས༌? ཙམ༌ཤིག༌ ངའ༌ ཁྱོ༌ཞ༌གུན༌ ཉམ༌པོ༌ ཟོད༌པ༌ བོར༌གོས༌? བུ༌ཚ༌བོ༌ ང༌ ཡོད༌ས༌ ཁྲིད༌ཏེ༌ ཁྱོང༌" མོལས༌།
MRK.9.20	ཁོང༌གུན༌ནི༌ བུ༌ཚ༌བོ༌ ཁྲིད༌ཏེ༌ ཁྱོངས༌། ཨིན༌ནའང༌ གོང༌པོའེ༌ ཡེ༌ཤུ༌ ཐོང༌ང༌ཅིག༌, ཁོའེ༌ ཕྲུ༌གུའི༌ ཟུགས༌པོ༌ མ༌སྲན༌ཏྲེ༌ སྲུགས༌, ཡང༌ ཁོ༌ སའེ༌ཀ༌ གྱེལ༌། ཟུགས༌པོ༌ འི༌ངོ༌ འ༌ངོའ༌ རིལ༌ཨིན༌ ཁོའེ༌ ཁའེ༌ ནང༌ནེ༌ སྦོའ༌ བིང༌།
MRK.9.21	ཡེ༌ཤུའི༌ ཕྲུ༌གུའི༌ ཨ༌བ༌བོའ༌ དྲིའ༌ ཛདས༌, "ཁོའ༌ འི༌ ཟུ༌མོ༌བོ༌ ནམ༌ནེ༌ ཕར༌ལ༌ ཡོད༌པིན༌?"
MRK.9.21	ཁོའེ༌ ལན༌ཏངས༌, "ཁོ༌ ཕྲུ༌གུ༌ ཆུ༌ངུན༌ ཡོད༌ ཟ༌ནེ༌ ཕར༌ལ༌། 
MRK.9.22	གོང༌པོའེ༌ ཁོ༌ ལན༌ མང༌པོ༌ཞིག༌ སད༌ཅེས༌སི༌ ཕིའ༌ མེ༌ ཡ༌ ཆུའི༌ ནང༌ང༌ ཕངས༌, ཨིན༌ནའང༌ གལ༌ཏེས༌ ཉེ༌རང༌ང༌ ཅི༌ཏོང༌ཤིག༌ ཛད༌ཉན༌ཅེས༌ ཡོད༌ན༌ སྙིང༌རྗེ༌ སྐྱེའ༌ ཛད༌ཏེ༌ ང༌ཞའ༌ རོགས༌ ཅོའ༌ ཛད༌།"
MRK.9.23	ཡེ༌ཤུའི༌ ཁོའ༌ མོལས༌, "ཅིའ༌ ཟེར༌རད༌ 'གལ༌ཏེས༌ ཉེ༌རང༌ངི༌ ཉན༌ན༌?' དཀོན༌མཆོག༌གི༌ ནང༌ང༌ དད༌པ༌ ཡོད༌ཁན༌གུན༌ནི༌ ཕིའ༌ ཁོང༌ངི༌ ཅི༌ཚང༌མ༌ ཛད༌ ཉན༌ན༌ནོག༌།"
MRK.9.24	ཏེན༌ན༌མལ༌ལ༌ ཕྲུ༌གུའི༌ ཨ༌བའེ༌ ཀུ༌ཅོ༌ ཏངས༌, "ངའེ༌ དད༌པ༌ ཅོའད༌, ངའེ༌ དད༌པ༌ ཉུ༌ངུན༌བོ༌ ལྡན༌ ཅུག༌ག༌ ཛད༌ཏེ༌ སྟན༌པོ༌ རྒྱུར༌ཅེས༌སི༌ ནང༌ང༌ རོགས༌ ཛད༌།"
MRK.9.25	མི༌ཚོགས༌ ཆེན༌མོ༌ བང༌ཏང༌ཨིན༌ ཏེ༌བོ༌ ལྟའ༌ལ༌ ཡེ༌ཤུ༌ ཡོད༌ས༌ ཛོམས༌། ཡེ༌ཤུའི༌ ཏེ༌བོ༌ ཟིགས༌ས༌ཅིག༌, གོང༌པོའ༌ ཁའ༌སྐྱེའ༌ ཛད༌ཏེ༌, "ཚོར༌ མི༌ཅུག༌ཁན༌ དང༌ སྤེ༌ར༌ ཏང༌ མི༌ཅུག༌ཁན༌ནི༌ གོང༌པོ༌, ངའེ༌ ཁྱོ༌རང༌ང༌ འི༌ ཕྲུ༌གུའི༌ ནང༌ནེ༌ བིངས༌ཏེ༌ ཡོང༌ཅེས༌ དང༌ ཡང༌སྐྱར༌ ཁོའེ༌ ནང༌ང༌ མ༌ནེ༌, མི༌ཞུག༌ཅེས༌ལ༌ བཀའ༌ཏང༌ངད༌" མོལས༌།
MRK.9.26	ཏེ༌ནེ༌ གོང༌པོའེ༌ ཀུ༌ཅོ༌ ཏང༌ཨིན༌, བུ༌ཚའེ༌ ཟུགས༌པོ༌ མ༌སྲན༌ཏྲེ༌ སྲུག༌ཨིན༌, སའེ༌ཀ༌ རྒྱབས༌ཏེ༌ ཁོའེ༌ ནང༌ནེ༌ བིངས༌ཏེ༌ ཡོངས༌། བུ༌ཚ༌བོ༌ ཤི༌ཁན༌ ཙོགས༌ ཐོང༌པ༌, མི༌ མང༌པོ༌ཞིག༌གི༌ ཟེརས༌, "ཁོ༌ ཤི༌ཏེ༌ ཨིན༌ནོག༌།" 
MRK.9.27	ཨིན༌ནའང༌ ཡེ༌ཤུའི༌ ཆག༌ རྐྱང༌ང༌ ཛད༌ཏེ༌ ཁོ༌ ལང༌ཅེས༌ལ༌ རོགས༌ ཅོའ༌ ཛདས༌, ཏེ༌ནེ༌ བུ༌ཚ༌བོ༌ ལངས༌།
MRK.9.28	སྟིང༌ནེ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ ཁང༌པའེ༌ ནང༌ང༌ ཅིག༌པོ༌ ཡོད༌ ཟ༌ནེ༌, ཁོང༌གུན༌ནི༌ ཡེ༌ཤུའ༌ དྲིས༌, "ཅི༌ཕིའ༌ ང༌ཞ༌གུན༌ལ༌ གོང༌པོ༌ ཞུགས༌ཁན༌བོ༌ ཕིང༌ མ༌ཉན༌ན༌ ཨིན༌ནོག༌?"
MRK.9.29	ཁོང༌ངི༌ ཏེ༌གུན༌ལ༌, "ཏེ༌ཙོགས༌སི༌ གོང༌པོ༌གུན༌ སྨོས༌ལམ༌ ཅིག༌པོ༌ རྒྱུད༌ཏེ༌ ཕིང༌ ཉན༌ན༌ནོག༌" མོལས༌།
MRK.9.30	ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌, ཏེ༌ ཡུལ༌ཇོངས༌ནེ༌ བིངས༌ཏེ༌ གཱ༌ལིལ༌ལིའི༌ ཡུལ༌ཁག༌ རྒྱུད༌ཏེ༌ སྐྱོདས༌། ཡེ༌ཤུའི༌ ཁོང༌ ཡོད༌སའེ༌ ནས༌ས༌བོ༌ སུའང༌ རྒྱུས༌ ཆ༌ཅུག༌ཉིན༌ མེད༌པིན༌། 
MRK.9.31	ཅིའ༌ཞུ༌ན༌ ཁོང༌ངི༌ ཁོང༌རང༌ངི༌ སློབ༌ཕྲུག༌གུན༌ལ༌ སླབ༌བྱ༌ སལ༌ཅེས༌ ཨིན༌པིན༌། ཁོང༌ངི༌ ཏེ༌གུན༌ལ༌ མོལས༌, "མི༌རིགས༌སི༌བུའ༌ ངོ༌ལོག༌ ཅོས༌ཏེ༌ གྲ༌འོ༌གུན༌ནི༌ ལག༌ག༌ སྟད༌ཨིན༌, ཡང༌ ཁོང༌གུན༌ནི༌ ཁོའ༌ སད༌ཨིན༌། ཨིན༌ནའང༌ ཞག༌མ༌ སུམ༌མི༌ སྟིང༌ནེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཨིན༌།" 
MRK.9.32	ཁོང༌ངི༌ མོལ༌ཁན༌གུན༌ སློབ༌ཕྲུག༌གུན༌ལ༌ ཧ༌མ༌གོ༌, ཨིན༌ནའང༌ ཏེ༌བོའེ༌ ཏོན༌བོ༌ དྲི༌ཅེས༌ལ༌ ཧམ༌པ༌ མ༌ཡོངས༌།
MRK.9.33	ཀ༌ཕར༌ན༌ཧུམ༌མི༌ གྲོང༌ཁྱེར༌ལ༌ སླེབས༌ཏེ༌ ཁང༌པ༌ཞིག༌གི༌ ནང༌ང༌ དུགས༌ཏེ༌ ཡོད༌དུས༌, ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ལ༌ དྲིའ༌ ཛདས༌, "ང༌དང༌གུན༌ གྲུལ༌ཏེ༌ ཡོང༌ ཟ༌ནེ༌, ཁྱོ༌ཞ༌གུན༌ནི༌ ཅི༌ སྐོར༌ལ༌ གྲོལ༌དུར༌ ཅོའད༌པིན༌?" 
MRK.9.34	ཨིན༌ནའང༌ ཁོང༌གུན༌ནི༌ ལན༌ མ༌ཏངས༌, ཅིའ༌ཟེར༌ན༌ ཁོང༌གུན༌ནི༌ ཁོ༌རང༌གུན༌ནི༌ ཕྲོ༌ནེ༌ སུ༌ ཆེ༌ཤོག༌ ཨིན༌ཁན༌བོའེ༌ སྐོར༌ལ༌ གྲོལ༌དུར༌ ཅོའད༌པིན༌། 
MRK.9.35	ཁོང༌ སའེ༌ཀ༌ ཞུགས༌ཏེ༌ སློབ༌ཕྲུག༌ ཅུག༌ཉིས༌པོའ༌ ཁོང༌རང༌ ཡོད༌ས༌ བོད༌ད༌ ཛདས༌ ཡང༌ མོལས༌, "སུ༌ཞིག༌ ཚང༌མའེ༌སང༌ གོ༌ཤོག༌པོ༌ རྒྱུར༌ཉིན༌ ཡོད༌ན༌, ཁོ༌ ཚང༌མའེ༌སང༌ སྟིང༌ཇུག༌པོ༌ ཡང༌ ཚང༌མའེ༌ ཡོག༌པོ༌ རྒྱུར༌གོས༌།"
MRK.9.36	ཏེ༌ནེ༌ ཁོང༌ངི༌ ཕྲུ༌གུ༌ ཆུ༌ངུན༌ཞིག༌, ཏེ༌གུན༌ནི༌ ཕྲོའ༌ ལངས༌ཏེ༌ བོར༌ར༌ ཛདས༌། ཕྲུ༌གུ༌བོ༌ ཁོང༌རང༌ངི༌ ཆག༌གི༌ ནང༌ང༌ ཁྱོང༌ང༌ ཛདས༌ཏེ༌ ཁོང༌ངི༌ ཏེ༌གུན༌ལ༌ མོལས༌། 
MRK.9.37	"ངའེ༌ དོན༌ལ༌ སུ༌ཞིག༌གི༌ འི༌ཙོགས༌སི༌ ཕྲུ༌གུ༌ ཆུ༌ངུན༌ཞིག༌ག༌ གའ༌སུས༌ ཞུ༌ན༌, ངའ༌ གའ༌སུས༌ ཞུས༌ཏེ༌ ཨིན༌, ཡང༌ སུ༌ཞིག༌གི༌ ངའ༌ གའ༌སུས༌ ཞུ༌ན༌, ཁོའེ༌ ང༌རང༌ ཅིག༌པོའ༌ མན༌པ༌, ང༌ ཀལ༌ལ༌ ཛད༌ཁན༌ནི༌ ཡབ༌བའང༌ གའ༌སུས༌ ཞུས༌ཏེ༌ ཨིན༌ནོག༌།"
MRK.9.38	ཡོ༌ཧཱ༌ནན༌ནི༌ ཡེ༌ཤུའ༌ ཟེརས༌, "སློབ༌པོན༌ལེ༌ མི༌ཞིག༌གི༌ ཉེ༌རང༌ངི༌ ཚན༌ ཝང༌ཅན༌ ཀོལ༌ཏེ༌ རྡུད༌གུན༌ ཕིང༌ང༌ལ༌ ང༌ཞ༌གུན༌ནི༌ ཐོང༌། ཨིན༌ནའང༌ ང༌ཞ༌གུན༌ནི༌ ཁོའ༌, མ༌ཅོ༌ ཟེར༌ཏེ༌ གགས༌པིན༌ ཅིའ༌ཟེར༌ན༌, ཁོ༌ ང༌དང༌ངི༌ ཕྲོ༌པ༌ མ༌ནོག༌།"
MRK.9.39	ཡེ༌ཤུའི༌ མོལས༌, "ཁོའ༌ གག༌ མ༌གག༌, ངའེ༌ མིང༌ ཝང༌ཅན༌ ཀོལ༌ཏེ༌ སྟས༌ སྟན༌ཁན༌གུན༌ནི༌ སྟིང༌ནེ༌ ངའེ༌ སྐོར༌ལ༌ སྤེ༌ར༌ ངན༌པ༌ མི༌ཟེར༌། 
MRK.9.40	ང༌དང༌གུན༌ནི༌ རྒྱབ༌གལ༌ མ༌ཅོ༌ཁན༌གུན༌ ང༌དང༌གུན༌ནི༌ ཆོགས༌པ༌ ཨིན༌ནོག༌། 
MRK.9.41	ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞའ༌ མ༌ཤི༌ཀའེ༌ ཨིན༌ཅེས༌པོའེ༌ ཆུ༌ ཀོ༌རེ༌ གང༌ ཏང༌ཁན༌གུན༌ལ༌ ཏན༌ཏན༌ལ༌ སོལ༌རས༌ སལ༌ལ༌ ཛད༌ཨིན༌།"
MRK.9.42	གལ༌ཏེས༌ སུ༌ཞིག༌གི༌ ངའེ༌ཀ༌ དད༌པ༌ ཅོ༌ཁན༌ནི༌ འི༌ ཆུ༌ངུན༌ཞིག༌ག༌ སྡིག༌པ༌ ཅོ༌ཅུག༌ན༌, ཁོའ༌ ཏེ༌བོའེ༌ ཆད༌པ༌ ཕོག༌གི༌ སང༌, ཁོའེ༌ སྐྱེ༌ཀ༌ རན༌ཐག༌གི༌ རྡོའ༌ཞིག༌ ཏགས༌ཏེ༌ ཚོའེ༌ ནང༌ང༌ ཕང༌ན༌ རྒྱལ༌། 
MRK.9.43	གལ༌ཏེས༌ ཁྱོ༌རང༌ངི༌ ལག༌པ༌ ཡས༌པའེ༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཏེ༌ ལག༌པ༌ ཅད༌ཏེ༌ ཕངས༌ཏོང༌། ལག༌པ༌ ཉིས༌ ཡོད༌ཏེ༌ ཐའ༌མེད༌པའེ༌ ཉལ༌ཝའེ༌ མེའེ༌ ནང༌ང༌ ཕང༌ངི༌ སང༌, ལག༌པ༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ ཆ༌ན༌ རྒྱལ༌། 
MRK.9.45	གལ༌ཏེས༌ ཁྱོ༌ཞ༌གུན༌ནི༌ རྐང༌པའེ༌, ཁྱོ༌ཞ༌གུན༌ལ༌ སྡིག༌པ༌ ཅོ༌ཅུག༌ན༌ ཏེ༌བོ༌ ཅད༌ཏོང༌། རྐང༌པ༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ངི༌ སང༌ རྐང༌པ༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ ཆ༌ན༌ རྒྱལ༌། 
MRK.9.47	ཡང༌ གལ༌ཏེས༌ ཁྱོ༌རང༌ངི༌ མིག༌གི༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཏེ༌བོ༌ ཕིངས༌ཏེ༌ ཕངས༌ཏོང༌,། མིག༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ངི༌ སང༌ མིག༌ ཅིག༌ ཉམ༌པོ༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཆ༌ན༌, རྒྱལ༌། 
MRK.9.48	ཏེ༌རུ༌ ཤའ༌ ཟའ༌ཁན༌ནི༌ བུ༌ཙིག༌གུན༌ མ༌ནེ༌ མི༌ཤི༌, ཡང༌ མེ༌བོ༌ དུས༌རྒྱུན༌ བར༌ཨིན༌ དུག༌ག༌ནོག༌།"
MRK.9.49	"ཆོད༌པ༌ ཚཱ༌ ཉམ༌པོ༌ ལག༌མོ༌ ཅོའ༌ ཙོགས༌ལ༌, ངའེ༌ ནང༌ང༌ དད༌པ༌ ཅོ༌ཁན༌ ཚང༌མའ༌, མེ༌ རྒྱུད༌ཏེ༌ ལག༌མོ༌ ཅོ༌ཨིན༌། 
MRK.9.50	ཚཱ༌ ཕན༌ཐོགས༌ཅན༌ ཨིན༌ནོག༌, ཨིན༌ནའང༌ གལ༌ཏེས༌ ཚཱའི༌ བྲོད༌པོ༌ ཡོལ༌ན༌ ཏེ༌བོ༌ ཁྱོ༌ཞའེ༌ ཀ༌ཟུག༌གི༌ ལོགས༌ཏེ༌ ཁྱོང༌ཨིན༌? ཁྱོ༌ཞའེ༌ མི༌ཚེ༌བོ༌ ཚཱ༌ ཙོགས༌ལ༌ བྲོད༌ཅན༌ ཡོང༌གོས༌, ཡང༌ ཅིག༌ དང༌ ཅིག༌གི༌ ནང༌ང༌ ཞི༌དེ༌ ཉམ༌པོ༌ དུག༌ཤིག༌།"
MRK.10.1	ཏེ༌ནེ༌ ཡེ༌ཤུ༌ ཀ༌ཕར༌ན༌ཧུམ༌ནེ༌ ཡ༌ཧུ༌དཱའེ༌ རྒྱལ༌ཁག༌གི༌ ཡོར༌དཱན༌ ལྩངས༌པོའེ༌ ཤར༌ ཆོགས༌སི༌ ནས༌ས༌གུན༌ལ༌ སྐྱོདས༌། ཡང༌སྐྱར༌ མི༌ཚོགས༌ ཁོང༌ངི༌ དུན༌ལ༌ ཛོམས༌, ཡང༌ ལོབས༌ ནང༌ཞིན༌ ཁོང༌ངི༌ ཏེ༌གུན༌ལ༌ སླབ༌བ༌ ཛདས༌།
MRK.10.2	ཕ༌རུ༌ཤི༌པ༌ ཁ༌ཅིག༌གི༌ ཁོང༌ང༌ སྐྱོན༌ ཀལ༌ཅེས༌ལ༌, འི༌ དྲི༌ཝ༌བོ༌ དྲིས༌, "ཅི༌ མི༌ཞིག༌གི༌ ཁྲིམས༌ ནང༌ཞིན༌ ཁོ༌རང༌ངི༌ ན༌མ༌ ཅད༌ ཆོག༌ག༌ནོག༌ག༌?"
MRK.10.3	ཡེ༌ཤུའི༌ ལན༌སལ༌ལ༌ ཛདས༌, "ན༌མ༌ ཅད༌ཅས༌སི༌ སྐོར༌ལ༌ ལུང༌སྟོན༌པ༌ མོ༌ཟེས༌སི༌ ཁྲིམས༌སི༌ ནང༌ང༌ ཅི༌ མོལ༌ཏེ༌ དུག༌?"
MRK.10.4	ཁོང༌གུན༌ནི༌ ལན༌ཏངས༌, "མོ༌ཟེས༌སི༌ མི༌ཞིག༌གི༌ ཁོ༌རང༌ངི༌ ན༌མའ༌ ཅད༌ཁན༌ནི༌ ཤུ༌གུ༌ བྲིས༌ཁན༌བོ༌ ཏངས༌ཏེ༌ ལམ༌ཅུག༌ནའང༌ ཆོག༌ག༌ནོག༌ མོལ༌ཏེ༌ ཡོད༌ཏེ༌ ཨིན༌ནོག༌།"
MRK.10.5	ཨིན༌ནའང༌ ཡེ༌ཤུའི༌ ལན༌སལ༌ལ༌ ཛདས༌, "ཁོང༌ངི༌ འི༌ ཁྲིམས༌པོ༌ ཁྱོ༌ཞ༌གུན༌ནི༌ སྙིང༌གུན༌ སྐྱོང༌པོ༌ ཡོད༌ པ༌སང༌, བྲིས༌ཏེ༌ ཨིན༌ནོག༌། 
MRK.10.6	ཨིན༌ནའང༌ གོ༌ཟུག༌གི༌ཀ༌ ཅི༌ཚང༌མ༌ ཛད༌ ཟ༌ནེ༌, དཀོན༌མཆོག༌གི༌ 'བུ༌ཚ༌ དང༌ བུ༌མོ༌ ཅོའ༌ ཛདས༌། 
MRK.10.7	ཏེ༌བོའེ༌ཕིའ༌ བུ༌ཚ༌ཞིག༌ ཁོ༌རང༌ངི༌ ཨ༌བ༌ དང༌ ཨ༌མ༌ ཉམ༌པོ༌ བེ༌ཏེ༌ ན༌མ༌ ཉམ༌པོ༌ ཅིག༌གྲིལ༌ ཆའ༌ནོག༌། 
MRK.10.8	ཡང༌ ཁོང༌ ཉིས༌ཀོ༌ ཟུགས༌པོ༌ ཅིག༌ རྒྱུར༌ར༌ནོག༌།'
MRK.10.9	དཀོན༌མཆོག༌གི༌ ཅིག༌ རྒྱུར༌ ཅུག༌ག༌ ཛད༌ཁན༌བོ༌, སུ༌ཞིག༌གའང༌ ཕེ༌ མ༌ཅུག༌ཤིག༌།"
MRK.10.10	ཡེ༌ཤུ༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཁང༌པའེ༌ ནང༌ང༌ ཞུགས༌ཏེ༌ ཡོད༌དུས༌, ཁོང༌གུན༌ནི༌ ཁོང༌ང༌ ཏེ༌བོའེ༌ སྐོར༌ལ༌ དྲིས༌། 
MRK.10.11	ཁོང༌ངི༌ ཁོང༌གུན༌ལ༌ ལན༌སལ༌ལ༌ ཛདས༌, "ཁོ༌རང༌ངི༌ ན༌མ༌ ཅད༌ཏེ༌ ཞན༌ བུ༌མོ༌ཞིག༌ ཉམ༌པོ༌ ན༌མ༌ ཅོ༌ཁན༌བོའེ༌ ཁོ༌རང༌ངི༌ ན༌མ༌ རྒྱབ༌གལ༌ལ༌ ལོག༌ཡེམ༌ ཅོས༌ཏེ༌ ཨིན༌ནོག༌། 
MRK.10.12	ཡང༌ གལ༌ཏེས༌ བུ༌མོ༌ཞིག༌གི༌ ཁོ༌རང༌ངི༌ མག༌པ༌ ཅད༌ཏེ༌ ཞན༌ཞིག༌ ཉམ༌པོ༌ བག༌མ༌ ཅོ༌ན༌, ཁོའེ༌ ལོག༌ཡེམ༌ ཅོས༌ཏེ༌ ཨིན༌ནོག༌།"
MRK.10.13	ཡང༌ དུས༌ཤིག༌ག༌, མི༌གུན༌ནི༌ ཁོང༌རང༌ངི༌ ཕྲུ༌གུ༌གུན༌ ཡེ༌ཤུའི༌ ཆག༌རྩེའ༌ ཛད༌ཏེ༌ བྱིན༌ལབས༌ སལ༌ཅེས༌ལ༌ ཁོང༌ ཡོད༌ས༌ ཁྲིད༌ཏེ༌ ཁྱོངས༌, ཨིན༌ནའང༌ སློབ༌ཕྲུག༌གུན༌ནི༌ ཡེ༌ཤུའ༌ འོབ༌རྒྱལ༌ སྟན༌དུག༌ སམ༌པ༌, ཕ༌མ༌གུན༌ལ༌ ཁའ༌སྐྱེས༌།
MRK.10.14	ཡེ༌ཤུའི༌ ཏེ༌བོ༌ ཟིགས༌ཏེ༌ ཁོང༌རང༌ངི༌ སློབ༌ཕྲུག༌གུན༌ནི༌ཀ༌ ཐུགས༌སྲོ༌ སྐྱོདས༌, ཡང༌ ཁོང༌གུན༌ལ༌ མོལས༌, "ཕྲུ༌གུ༌གུན༌ ང༌ ཡོད༌ས༌ ཡོང༌ཅུག༌ཤིག༌, ཁོང༌གུན༌ གག༌ མ༌གག༌ཤིག༌, ཅིའ༌ཟེར༌ན༌ འི༌ ཕྲུ༌གུ༌ ཆུ༌ངུན༌ ཙོགས༌ ཨིན༌ཁན༌གུན༌ནི༌ ཕིའ༌ དཀོན༌མཆོག༌གི༌ རྒྱལ༌སྲིད༌པོ༌ ཨིན༌ནོག༌། 
MRK.10.15	ངའེ༌ ཁྱོ༌ཞའ༌ དེན༌བ༌ ཟེར༌རད༌, དཀོན༌མཆོག༌གི༌ རྒྱལ༌སྲིད༌པོ༌ ཕྲུ༌གུ༌ ཙོགས༌ལ༌ ལེན༌ཁན༌གུན༌ མ༌སྟོགས༌ ཏེ༌བོའེ༌ ནང༌ང༌ སུ༌ཞིག༌གའང༌ མ༌ནེ༌ ཞུགས༌ མི༌ཉན༌།" 
MRK.10.16	ཏེ༌ནེ༌ ཁོང༌ངི༌ ཕྲུ༌གུ༌གུན༌ ཁོང༌རང༌ངི༌ ཆག༌གི༌ ནང༌ང༌ ཁྱོང༌ང༌ ཛདས༌, ཡང༌ ཁོང༌གུན༌ནི༌ཀ༌ ཁོང༌རང༌ངི༌ ཆག༌ བོར༌ར༌ ཛད༌ཏེ༌ བྱིན༌ལབས༌ སལ༌ལ༌ ཛདས༌།
MRK.10.17	ཏེ༌ནེ༌ ཡེ༌ཤུ༌ ལམ༌ནེ༌ སྐྱོད༌ ཟ༌ནེ༌, མི༌ཞིག༌ བང༌ཏང༌ཨིན༌ ཡོངས༌ཏེ༌ ཁོང༌ངི༌ དུན༌ལ༌ པིག༌དོང༌ ཙུགས༌ཏེ༌ དྲིས༌, "སློབ༌པོན༌ ཟང༌པོ༌ལེ༌, ཐའ༌མེད༌པའེ༌ མི༌ཚེའེ༌ ཐོབ༌ཅེས༌ལ༌ ངའེ༌ ཅི༌ ཅོ༌གོས༌?"
MRK.10.18	ཡེ༌ཤུའི༌ དྲིའ༌ ཛདས༌, "ཅི༌ཕིའ༌ ཁྱོ༌རང༌ངི༌ ངའ༌ ཟང༌པོ༌ ཟེར༌རད༌, དཀོན༌མཆོག༌ ཅིག༌པོ༌ མན༌པ༌, སུ༌ཞིག༌གའང༌ ཟང༌པོ༌ མ༌ནོག༌། 
MRK.10.19	ཨིན༌ནའང༌ ཁྱོ༌རང༌ངི༌ དྲི༌ཝའ༌ ལན༌ཏང༌ན༌, ཁྱོ༌རང༌ང༌ བཀའ༌རྒྱ༌གུན༌ ཤེས༌ས༌ནོག༌, 'མི༌ མ༌སད༌, ཞིད༌མད༌ མན༌ཁན༌ ཉམ༌པོ༌ ལུས༌བྲེལ༌ མ༌ཅོ༌, རྐུ༌མ༌རྐུ༌, ཁྲིམས༌ཁུང༌ང༌ སྤང༌པོ༌ ཟུན༌བ༌ མ༌ཏང༌, སུ༌ཞིག༌གའང༌ གོབ༌མ༌སྐོར༌, ཨ༌བ༌ དང༌ ཨ༌མ༌ གུན༌ལ༌ རྩི༌ཝ༌ ཅོས༌།
MRK.10.20	ཁོའེ༌ ལན༌ཏངས༌, "སློབ༌པོན༌ལེ༌, ང༌ ཕྲུ༌གུ༌ ཨིན༌ ཟ༌ནེ༌ ཕར༌ལ༌, ངའེ༌ འི༌ བཀའ༌རྒྱ༌ ཚང༌མ༌ ལག༌ལེན༌ ཅོ༌ཨིན༌ ཡོད༌།"
MRK.10.21	ཡེ༌ཤུའི༌ མི༌བོའ༌ ཟིགས༌ཏེ༌ ཁོའེ༌ཀ༌ བྱམས༌པ༌ སྐྱེས༌། ཁོང༌ངི༌ མོལས༌, "ཏ༌རུང༌ ཁྱོ༌རང༌ངི༌ ལས༌ ཅིག༌ མ༌ཅོའ༌ དུག༌། སོང༌ ཡང༌ ཁྱོ༌རང༌ང༌ ཡོད༌ཁན༌ནི༌ རྒྱུ༌ནོར༌ ཚང༌མ༌ ཙོངས༌ཏེ༌ པེ༌ནེ༌གུན༌ ཉལ༌བ༌ཅན༌གུན༌ལ༌ ཏོང༌, ཡང༌ ཁྱོ༌རང༌ང༌ ནམ༌ཁའེ༌ ནང༌ང༌ བང༌ཛོད༌ ཐོབ༌ཨིན༌། ཏེ༌ནེ༌ ཡོང༌ ངའེ༌ སྟིང༌རང༌ནེ༌ བྲོངས༌།"
MRK.10.22	ཏེ༌བོ༌ ཚོར༌ར༌ཅིག༌ མི༌བོ༌ སེམས༌ཕམ༌ སོང༌། ཚེར༌ཁའ༌ ཡོངས༌ཏེ༌ ཁོ༌ སོང༌, ཅིའ༌ཟེར༌ན༌ ཁོའ༌ ནོར༌ མ༌ མང༌པོ༌ ཡོད༌པིན༌།
MRK.10.23	ཡེ༌ཤུའི༌ ཁོང༌ང༌ སྐོར༌ཁན༌ནི༌ སློབ༌ཕྲུག༌གུན༌ ཆོགས༌ལ༌ ཟིགས༌ཏེ༌ མོལས༌, "ཆུག༌པོ༌གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ སླེབ༌ཅེས༌པོ༌ ཙམ༌ཤིག༌གི༌ ཀགས༌པོ༌ མ༌ནོག༌།" 
MRK.10.24	འི༌བོའེ༌ ཁོང༌གུན༌ ཧ༌ལས༌ཅུགས༌། ཨིན༌ནའང༌ ཡེ༌ཤུའི༌ ཡང༌སྐྱར༌ མོལས༌, "ངའེ༌ གཅེས༌པའེ༌ ཕྲུ༌གུ༌གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཞུགས༌ཤེས༌པོ༌ མ༌ ཀགས༌པོ༌ཞིག༌ ཨིན༌ནོག༌། 
MRK.10.25	མི༌ ཆུག༌པོ༌ཞིག༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཞུགས༌ཤེས༌སི༌ སང༌ཏ༌ རྔ༌བོང༌ཞིག༌ ཁབ༌བི༌ མིག༌ནེ༌ བིང༌ཅེས༌པོ༌, ལ༌མོ༌ ཆེན༌།"
MRK.10.26	སློབ༌ཕྲུག༌གུན༌ ཧན༌གྲང༌ སོང༌ ཡང༌ དྲིས༌, "ཏེ༌ནེ༌ སུའ༌ ཐར༌པ༌ ཐོབ༌ཐུབ༌ཨིན༌།"
MRK.10.27	ཡེ༌ཤུའི༌ ཁོང༌གུན༌ལ༌ ཟིགས༌ ཡང༌ མོལས༌, "མིའི༌ ཁྱུད༌ རྒྱུད༌ཏེ༌ འི༌བོ༌ ཅོ༌ མི༌ཐུབ༌, ཨིན༌ནའང༌ དཀོན༌མཆོག༌ག༌ ཅི༌ཚང༌མ༌ ཛད༌ཐུབ༌བ༌ནོག༌།"
MRK.10.28	པི༌ཏྲར༌རི༌, "ང༌ཞའེ༌, ཉེ༌རང༌ངི༌ སྟིང༌རང༌ནེ༌ བྲང༌ཤེས༌ལ༌ ཅི༌ཚང༌མ༌ སྤངས༌ཏེ༌ ཨིན༌" ཟེརས༌།
MRK.10.29	ཡེ༌ཤུའི༌ ལན༌ལ༌, "ངའེ༌ དེན༌བ༌ ཟེར༌རད༌, སུ༌ཞིག༌གི༌ ངའ༌ ཡ༌ གའ༌མོའེ༌ ནས༌ཚུལ༌ལི༌ ཏོན༌ལ༌ ཁང༌པ༌ ཡ༌, མིང༌སྲིང༌ ཡ༌, ཕ༌མ༌ ཡ༌, ཕྲུ༌གུ༌གུན༌ ཡ༌, ཞིང༌གུན༌ སྤངས༌། 
MRK.10.30	ཏེ༌གུན༌ལ༌ ཏེ༌བོའེ༌ ཚབས༌ལ༌ འིན༌ན༌ མི༌ཚེའེ༌ ནང༌ང༌, ཁང༌པ༌, མིང༌སྲིང༌, ཕ༌མ༌, ཕྲུ༌གུ༌ དང༌ རྒྱུ༌ནོར༌ གུན༌ནི༌ རྒྱལ༌ལྡབ༌བོ༌ ཐོབ༌ཨིན༌, ཡང༌ ནགས༌བར༌དོའང༌ ཐོང༌ཨིན༌། ཡང༌ ཡོང༌ཅེས༌ཅན༌ནི༌ དུས༌ལ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌། 
MRK.10.31	ཨིན༌ནའང༌ དག༌ས༌ གོའེ༌ཀ༌ ཡོད༌ཁན༌ མང༌པོ༌ཞིག༌ ཏེ༌དུས༌ལ༌ སྟིང༌ཇུག༌པོ༌ རྒྱུར༌ཨིན༌, ཡང༌ དག༌ས༌ སྟིང༌ཇུག༌གི༌ཀ༌ ཡོད༌ཁན༌གུན༌ ཏེ༌དུས༌ལ༌ གོ༌མ༌བོ༌ རྒྱུར༌ཨིན༌།"
MRK.10.32	ཏ༌ ཡེ༌ཤུའི༌ གོ༌ ཛད༌ཏེ༌ ཁོང༌གུན༌ ཡེ༌རུ༌ཤ༌ལེམ༌ ཆོགས༌ལ༌ སྐྱོད༌དད༌པིན༌། ཁོང༌ངི༌ སློབ༌ཕྲུག༌གུན༌ ཧ༌ལས༌ ཡང༌ ཁོང༌ངི༌ རྒྱབ༌ནེ༌ བྲངས༌ཏེ༌ ཡོང༌ཁན༌གུན༌ ཇིགས༌ཏེ༌ ཡོད༌པིན༌། ཡེ༌ཤུའི༌, ཁོང༌རང༌ངི༌ སློབ༌ཕྲུག༌ ཅུག༌ཉིས༌པོ༌ འ༌ཟམ༌ཤིག༌ག༌ ཁྱེར༌ཏེ༌ ཁོང༌རང༌ང༌ བྱུང༌ཅེས༌གུན༌ ཤད༌ད༌ ཛདས༌། 
MRK.10.33	ཁོང༌ངི༌ མོལས༌, "ང༌དང༌གུན༌ ཀྱེན༌ལ༌ ཡེ༌རུ༌ཤ༌ལེམ༌མ༌ ཆ༌ཅེས༌ ཨིན༌ནོག༌, ཀ༌རུ༌ མི༌རིགས༌སི༌བུའ༌ ངོ༌ལོག༌ ཅོས༌ཏེ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌ ལག༌ག༌ སྟད༌ཨིན༌། ཏེ༌གུན༌ནི༌ ཁོའ༌ ཤི༌ཅེས༌སི༌ ཆད༌པ༌ ཅད༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ སྟད༌ཨིན༌། 
MRK.10.34	ཏེ༌ནེ༌ ཏེ༌གུན༌ནི༌ ཁོའ༌, ཁྲེལ༌གོད༌ ཏང༌ཨིན༌, ཆིལ༌མག༌ རྒྱབ༌ཨིན༌, རྟལ༌ལྕག༌ ཉམ༌པོ༌ རྡུང༌ཨིན༌, ཡང༌ སད༌ཨིན༌, ཨིན༌ནའང༌ ཞག༌མ༌ སུམ༌པའེ༌ ཞག༌ག༌ ཁོ༌ ཡང༌སྐྱར༌ སོན༌ཏེའ༌ ལང༌ཨིན༌།"
MRK.10.35	ཏེ༌ནེ༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ གུན༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, "སློབ༌པོན༌ལེ༌, ཉེ༌རང༌ངི༌ ང༌ཞའེ༌ ཞུ༌ཝ༌ ཞུ༌ཅེས༌པོ༌ ཅོའ༌ ཛད༌དའང༌ལེ༌།"
MRK.10.36	ཁོང༌ངི༌ དྲིའ༌ ཛདས༌, "ཁྱོ༌རང༌གུན༌ནི༌ ཕིའ༌ ངའེ༌ ཅི༌ ཅོ༌?"
MRK.10.37	ཁོང༌ ཉིས༌ཀོའེ༌ ལན༌ཏངས༌, "ཉེ༌རང༌ ཉེ༌རང༌ངི༌ ཟིར༌རྗིད༌ཅན༌ནི༌ ཞུགས༌ཁྲིས༌པོའེ༌ཀ༌ ཞུགས༌ ཟ༌ནེ༌, ང༌ཞའ༌ རྩི༌ཝ༌ཅན༌ནི༌ ཁྲིས༌སི༌ཀ༌ ཉེ༌རང༌ངི༌ ཡས༌པ༌ དང༌ ཡོ༌མ༌ དུག༌ ཅུག༌ག༌ ཛད༌དའང༌ལེ༌།"
MRK.10.38	ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, "ཁྱོ༌ཞའེ༌ ཅི༌ཞིག༌གི༌ ཕིའ༌ ཞུ༌ཝ༌ ཕུལ༌ཏེ༌ ཨིན༌ ཁྱོ༌ཞའ༌ ཉིས༌ཀ༌ རྒྱུས༌མེད༌ཏེ༌ ཨིན༌ནོག༌། ཅི༌, ཁྱོ༌ཞའེ༌ ཏེ༌ སྡུག༌སྔལ༌ལི༌ ཀོ༌རེ༌ ནང༌ནེ༌ ཐུང༌ཉན༌ཅེས༌ རག༌ག༌ ཀ༌བོ༌ ངའེ༌ ཐུང༌ཅེས༌ཨིན༌? ཅི༌, ཁྱོ༌ཞའེ༌ ཏེ༌ སྡུག༌སྔལ༌ལི༌ ཁྲུས༌ལེན༌ ཉན༌ཅེས༌ རག༌ག༌, ཀ༌བོ༌ ཉམ༌པོ༌ ངའེ༌ ཁྲུས༌ལེན༌ཨིན༌?"
MRK.10.39	ཁོང༌གུན༌ནི༌ ལན༌ཏངས༌, "ཉན༌ཅེས༌ རག༌ལེ༌།"
MRK.10.39	ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, "ཏན༌ཏན༌ལ༌ ཁྱོ༌ཞ༌གུན༌ནི༌ ངའེ༌ ཁའན༌ཏེ༌ ཀོ༌རེ༌ ནང༌ནེ༌ ཐུང༌ཨིན༌ ཡང༌ ངའེ༌ སྡུག༌སྔལ༌ལི༌ ཁྲུས༌པོ༌ ཉམ༌པོའང༌ ཁྲུས༌ལེན༌ཨིན༌། 
MRK.10.40	ཨིན༌ནའང༌ ངའེ༌ ཡས༌པ༌ དང༌ ཡོ༌མའེ༌ཀ༌ དུག༌ ཟེར༌ཅེས༌སི༌ ཝང༌བོ༌ ངའ༌ མེད༌། ཏེ༌ ནས༌ས༌གུན༌ ལྡམ༌མ༌ ཛད༌ཁན༌གུན༌ནི༌ ཕིའ༌ གྲལ༌གྲིག༌ ཅོའ༌ ཛད༌ཏེ༌ ཨིན༌ནོག༌།"
MRK.10.41	ཞན༌ཡང༌ སློབ༌ཕྲུག༌ ཅུའི༌, ཡ༌ཀོབ༌ དང༌ ཡོ༌ཧཱ༌ནན༌ ཉིས༌ཀོའེ༌ དྲི༌ཁན༌བོ༌ ཚོར༌ར༌ཅིག༌ ཁོང༌གུན༌ལ༌ སྲོ༌ ཡོངས༌། 
MRK.10.42	ཡེ༌ཤུའི༌ ཁོང༌ ཚང༌མ༌ བོད༌ད༌ ཛད༌ཏེ༌ མོལས༌, "ཁྱོ༌ཞ༌གུན༌ལ༌ རྒྱུས༌ཨིན༌ནོག༌, ཡ༌ཧུ༌དཱ༌པ༌ མན༌ཁན༌གུན༌ནི༌ རྒྱལ༌པོའེ༌, མི༌གུན༌ལ༌ སྙིང༌རྗེ༌ མེད༌པ༌ ཝང༌སྲུལ༌ལ༌ ཐད༌ད༌ནོག༌, ཡང༌ ཏེ༌ རྒྱལ༌པོའེ༌ ཀའ༌ལོན༌གུན༌ནི༌ ཏེ༌ ཡུལ༌ལི༌ མི༌གུན༌ རང༌ངི༌ རྐང༌པའེ༌ ཡོག༌ག༌ བོར༌ཏེ༌ ཝང༌སྲུལ༌ལ༌ནོག༌། 
MRK.10.43	ཨིན༌ནའང༌ ཁྱོ༌ཞ༌གུན༌ ཏེ༌གུན༌ ཙོགས༌ ཡོང༌ མ༌གོས༌། ཁྱོ༌ཞ༌གུན༌ནི༌ ཕྲོའ༌ འུ༌སྐྱོང༌ ཅོ༌ཅེས༌སི༌ དོད༌པ༌ བོར༌ཁན༌གུན༌ ཁྱོ༌ཞ༌གུན༌ནི༌ ཡོག༌པོ༌ རྒྱུར༌གོས༌། 
MRK.10.44	ཡང༌ ཁྱོ༌ཞ༌གུན༌ནི༌ ཕྲོའ༌ ཆེ༌ཤོག༌ རྒྱུར༌ཉིན༌ ཡོད༌ཁན༌གུན༌ ཚང༌མའེ༌ ཚེ༌ཡོག༌ རྒྱུར༌གོས༌། 
MRK.10.45	ངའེ༌ ཏེ༌གུན༌ ཟེར༌རད༌, ཅིའ༌ཟེར༌ན༌ མི༌རིགས༌སི༌བུའང༌ ཞབ༌སྟོག༌ ཞུ༌ཅུག༌ག༌ལ༌ མན༌པ༌, ཞབ༌སྟོག༌ ཞུ༌ཅེས༌ལ༌ ཡང༌, མང༌པོ༌ཞིག༌གི༌ སྲོག༌གི༌ ཚབས༌ལ༌ ཁོ༌རང༌ངི༌ སྲོག༌ ཏང༌ང༌ལ༌ ཡོངས༌ཏེ༌ ཨིན༌།"
MRK.10.46	ཁོང༌གུན༌ ཡེ༌རི༌ཀོའ༌ སླེབ༌། ཡེ༌ཤུ༌, ཁོང༌ངི༌ སློབ༌ཕྲུག༌གུན༌ དང༌ མི༌ཚོགས༌ ཆེན༌མོ༌ཞིག༌ ཡེ༌རི༌ཀོ༌ནེ༌ བིངས༌ཏེ༌ སྐྱོད༌ ཟ༌ནེ༌, ཏི༌མ༌འུས༌སི༌ བུ༌ཚ༌ བར༌ཏི༌མུས༌ ཞ༌ར༌བོ༌ ལམ༌མི༌ ཐའ༌མ༌ ལྩང༌ང༌ལ༌ དུགས༌ཏེ༌ ཡོད༌པིན༌། 
MRK.10.47	བར༌ཏི༌མུས༌སི༌, ན༌ཙ༌རེད༌པ༌ ཡེ༌ཤུ༌ སྐྱོད༌ད༌ལ༌ ཚོར༌ར༌ཅིག༌, ཁོའེ༌ ཀུ༌ཅོ༌ ཏང༌ཅེས༌ གོ༌ཟུགས༌ཏེ༌ ཟེརས༌, "ཡེ༌ཤུ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌, ངའེ༌ཀ༌ སྙིང༌རྗེ༌ ཛད༌།"
MRK.10.48	མི༌ མང༌པོ༌ཞིག༌གི༌ ཁོའ༌, ཁའ༌རོགས༌ཏེ༌ དུག༌ ཟེར༌ཨིན༌ ཁའ༌སྐྱེས༌, ཨིན༌ནའང༌ ཁོའེ༌ ཀུ༌ཅོ༌ མང༌ང༌ སྲན༌ཏྲེ༌ ཏངས༌, "རྒྱལ༌པོ༌ དཱ༌བིད༌དི༌ སྲས༌ལེ༌, ངའེ༌ཀ༌ སྙིང༌རྗེ༌ ཛད༌དའང༌།"
MRK.10.49	ཡེ༌ཤུ༌ གྲུལ༌ལ༌ མ༌ཛད༌ད༌ ཞུགས༌ ཡང༌ མོལས༌, "ཁོའ༌ འི༌རུ༌ ཡོང༌ཅེས༌ལ༌ ཟེར༌།" ཏེ༌ནེ༌ ཁོང༌གུན༌ནི༌ མི༌ ཞ༌ར༌བོའ༌ བོདས༌, "ཐད༌པོ༌ ཅོས༌, ལོངས༌། ཁོང༌ངི༌ ཁྱོ༌རང༌ང༌ བོད༌ད༌ ཛད༌དུག༌" ཟེརས༌། 
MRK.10.50	བར༌ཏི༌མུས༌སི༌ ཁོ༌རང༌ངི༌ ཀོས༌པོ༌ ཐའ༌མ༌ ཕངས༌ཏེ༌ གྱོགས༌པ༌ ལངས༌ ཡང༌, ཡེ༌ཤུ༌ ཡོད༌ས༌ ཡོངས༌།
MRK.10.51	ཡེ༌ཤུའི༌ ཁོའ༌ དྲིའ༌ ཛདས༌, "ཁྱོ༌རང༌ངི༌ ཕིའ༌ ངའེ༌ ཅི༌ ཅོ༌?"
MRK.10.51	མི༌ ཞ༌ར༌བོའེ༌ ཟེརས༌, "སློབ༌པོན༌ལེ༌, ངའ༌ ཡང༌སྐྱར༌ ཐོང༌ ཅུག༌ག༌ ཛད༌།"
MRK.10.52	ཡེ༌ཤུའི༌ ཁོའ༌ མོལས༌, "སོང༌ ཁྱོ༌རང༌ངི༌ དད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌།" ཏེན༌ན༌མལ༌ལ༌ ཁོའ༌ ཐོང༌ཐུབ༌, ཡང༌ ཁོ༌ ཏེ༌ ལམ༌མི༌ཀ༌ ཡེ༌ཤུའི༌ སྟིང༌རང༌ནེ༌ སོང༌།
MRK.11.1	ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ ཡེ༌རུ༌ཤ༌ལེམ༌མི༌ ཉེ༌མོའ༌, ཨོ༌ལིཝ༌ཝི༌ རི༌ཀ༌ བེད༌ཕ༌གེ༌ དང༌ བེད༌ཐཱ༌ནི༌ གྲོང༌ཁྱེར༌ལ༌ སླེབ༌བ༌ཅིག༌, ཡེ༌ཤུའི༌ ཁོང༌གུན༌ནི༌ ཕྲོ༌ནེ༌ ཉིས༌ སྔུན༌ལ༌ ལམ༌ཅུག༌ག༌ ཛདས༌། 
MRK.11.2	ཁོང༌ངི༌ ཏེ༌གུན༌ལ༌ མོལས༌, "ང༌དང༌ངི༌ ཉེ༌མོའ༌ ཡོད༌ཁན༌ནི༌ འ༌ གྲོང༌སེབ༌བི༌ ནང༌ང༌ སོང༌། ཏེ༌ གྲོང༌སེབ༌བི༌ ནང༌ང༌ ཞུག༌ས༌ཅིག༌, ཁྱོ༌ཞ༌གུན༌ནི༌ སུ༌ཞིག༌གའང༌ མ༌ཞོན༌ཁན༌ནི༌ བུང༌བུ༌ ཆུ༌ངུན༌ཞིག༌ ལྡམས༌ཏེ༌ ཐོང༌ཅེན༌, ཏེ༌བོ༌ ཀྲོལ༌ཏེ༌ འི༌རུ༌ ཁྲིད༌ཏེ༌ ཁྱོང༌། 
MRK.11.3	གལ༌ཏེས༌ སུ༌ཞིག༌གི༌ 'ཁྱོ༌ཞ༌གུན༌ལ༌, ཅི༌ ཅོས༌ཏེ༌ ཨིན༌?' ཟེར༌ཏེ༌ དྲི༌ན༌ 'གཙོ༌བོའ༌ འི༌བོ༌ གོས༌སྡོམ༌ དུག༌ ཡང༌, གྱོགས༌པ༌ ལོགས༌ཏེ༌ ཁྱོང༌ཨིན༌' ཟེར༌།"
MRK.11.4	སློབ༌ཕྲུག༌ ཉིས༌ཀོ༌ སོང༌ ཡང༌, ཀུ༌རུག༌པོ༌ སྲང༌ངི༌ཀ༌ སྒོའེ༌ ཕི༌ལོག༌ག༌ ལྡམས༌ཏེ༌ ཡོད༌ཁན༌བོ༌ ཐོང༌། 
MRK.11.5	ཁོང༌གུན༌ནི༌ ཏེ༌བོ༌ ཀྲོལ༌ལ༌ཅིག༌, ཏེ༌རུ༌ ལངས༌ཏེ༌ ཡོད༌ཁན༌ མི༌ ཁ༌ཅིག༌གི༌ དྲིས༌, "ཁྱོ༌ཞ༌གུན༌ནི༌ ཀུ༌རུག༌པོ༌ ཀྲོལ༌ཏེ༌ ཅི༌ ཅོས༌ཏེ༌ ཨིན༌?" 
MRK.11.6	ཡེ༌ཤུའི༌ མོལ༌ཁན༌ ནང༌ཞིན༌ ཁོང༌གུན༌ནི༌ ལན༌ཏངས༌པ༌, ཁོང༌གུན༌ལ༌ ཏེ༌བོ༌ ཁྱེར༌ཅུགས༌། 
MRK.11.7	ཁོང༌གུན༌ནི༌ ཀུ༌རུག༌པོ༌ ཡེ༌ཤུ༌ ཡོད༌ས༌ ཁྲིད༌ཏེ༌ ཁྱོངས༌, ཡང༌ གོན༌ཏེ༌ ཡོད༌ཁན༌ནི༌ ཁ༌ཐོག༌གི༌ ཀོས༌གུན༌ ཕུད༌ཏེ༌ ཀུ༌རུག༌པོའ༌ སྟདས༌པ༌, ཁོང༌ ཏེ༌བོའེ༌ཀ༌ ཞོན༌ན༌ ཛདས༌།
MRK.11.8	མི༌ཚོགས༌སི༌ ཕྲོ༌ནེ༌ མང༌པོ༌ཞིག༌གི༌ ཁོ༌རང༌གུན༌ནི༌ སྟག༌གི༌ ཀོས༌གུན༌ ཕུད༌ཏེ༌ ལམ༌མི༌ཀ༌ ཏིངས༌། ཡང༌གུན༌ནི༌, ཞིང༌ངི༌ ཐམ༌མའེ༌ ལྕང༌མ༌ ཤུར༌ཏེ༌ ཏིངས༌། 
MRK.11.9	ཡེ༌ཤུའི༌ རྒྱབ༌ དང༌ དུན༌ནེ༌ ཡོང༌ཁན༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌།
MRK.11.9	"དཀོན༌མཆོག༌ག༌ སྟོད༌པ༌ ཕུལ༌ཤིག༌།
MRK.11.9	དཀོན༌མཆོག༌གི༌ ཚན༌ནི༌ ནང༌ང༌ སྐྱོད༌ཁན༌བོའ༌ བྱིན༌ལབས༌ སལ༌ཤིག༌།
MRK.11.10	ང༌དང༌གུན༌ནི༌ ཕ༌མེས༌པོ༌ དཱ༌བིད༌དི༌ ཡོང༌ཅེས༌ཅན༌ནི༌ རྒྱལ༌སྲིད༌ལ༌ བྱིན༌ལབས༌ སལ༌ཤིག༌།
MRK.11.10	ནམ༌ཁའ༌ ཐོ༌ཤོག༌གི༌ ནང༌ང༌ ཞུགས༌ཏེ༌ ཡོད༌ཁན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཤིག༌།"
MRK.11.11	ཡེ༌རུ༌ཤ༌ལེམ༌མ༌ སླེབས༌ཏེ༌ ཡེ༌ཤུ༌ ཆོད༌ཁང༌ངི༌ ནང༌ང༌ སྐྱོདས༌། ཁོང༌ངི༌ ཅི༌ ཚང༌མ༌ལ༌ ཞིབ༌སལ༌ ཅོས༌ཏེ༌ ཟིགས༌ས༌ ཛདས༌, ཨིན༌ནའང༌ ཕི༌ཏོག༌ གོར༌ཏེ༌ ཨིན༌ པ༌སང༌, ཁོང༌ སློབ༌ཕྲུག༌ ཅུག༌ཉིས༌ ཉམ༌པོ༌ བེད༌ཐཱ༌ནིའ༌ ལོགས༌ཏེ༌ སྐྱོདས༌།
MRK.11.12	སྟིང༌མ༌ཞག༌གི༌ ང༌མོ༌, ཁོང༌གུན༌ བེད༌ཐཱ༌ནི༌ནེ༌ སྐྱོད༌ ཟ༌ནེ༌ ཡེ༌ཤུ༌ རིམས༌། 
MRK.11.13	ཁོང༌ངི༌ འ༌ཟམ༌ཤིག༌ག༌ ལོ༌མའེ༌ གངས༌ཏེ༌ ཡོད༌ཁན༌ནི༌ ཕིག༌གི༌ ལྕང༌མ༌ཞིག༌ ཟིགས༌། ཏེ༌ ལྕང༌མའེ༌ཀ༌ ཁ༌ཟས༌ ཟའ༌ཅེས༌ལ༌ ཡོད༌གྲོ༌ སམས༌ཏེ༌ ཟིགས༌ས༌ལ༌ སྐྱོདས༌, ཨིན༌ནའང༌ ཏེ༌ཀ༌ སླེབ༌བ༌ཅིག༌, ཁོང༌ངི༌ ཕིག༌ ཅིག༌གའང༌ མ༌ཟིགས༌, ཅིའ༌ཟེར༌ན༌ ཁ༌ཟས༌ སྨིན༌ཅེས༌སི༌ དུས༌པོ༌ མ༌སླེབ༌བ༌ ཨིན༌པིན༌། 
MRK.11.14	ཏེ༌ནེ༌ ཡེ༌ཤུའི༌ ལྕང༌མ༌, "ཏ༌ནེ༌ཕར༌ལ༌ སུ༌ཞིག༌གིའང༌, ཁྱོ༌རང༌ངི༌ ཀ༌ནེ༌ ཁ༌ཟས༌ མི༌ཟ༌" མོལ༌ལ༌ ཛདས༌, ཡང༌ སློབ༌ཕྲུག༌གུན༌ནི༌ ཁོང༌ངི༌ འི༌ཟུག༌ མོལ༌ཁན༌བོ༌ ཚོར༌།
MRK.11.15	ཁོང༌གུན༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོདས༌, ཏེ༌རུ༌ སླེབ༌བ༌ཅིག༌ ཡེ༌ཤུ༌, ཆོད༌ཁང༌ང༌ སྐྱོད༌ཏེ༌ སྲོག༌ཆོད༌ལ༌ ཕུལ༌ཅེས༌སི༌ སེམས༌ཅན༌ ཙོང༌ཁན༌ དང༌ ཉོ༌ཁན༌ གུན༌ ཕིང༌ང༌ ཛདས༌། པེ༌ནེ༌ ཞེབ༌ཁན༌ནི༌ ཅོག༌ཙེ༌ དང༌ ཕུར༌གོན༌ ཙོང༌ཁན༌ནི༌ ཀུར༌སི༌ ཚང༌མ༌ ལོག༌ག༌ ཛདས༌། 
MRK.11.16	ཡང༌ ཁོང༌ངི༌ ཆོད༌ཁང༌ངི༌ ནང༌ང༌, ཚོང༌ངི༌ ཅ༌ལག༌ འ༌ངོ༌ འི༌ངོ༌ ཁྱེར༌ཅེས༌ནེ༌ ཚང༌མ༌ལ༌ གག༌ག༌ ཛདས༌།
MRK.11.17	ཁོང༌ངི༌ ཏེ༌གུན༌ལ༌ མོལ༌ལ༌ ཛདས༌, "དམ༌པའེ༌ སུང༌རབས༌སི༌ ནང༌ང༌ 'ངའེ༌ ཆོད༌ཁང༌བོའ༌ མིར༌རྒྱུད༌ ཚང༌མའེ༌ སྨོས༌ལམ༌ ཕུལ༌སའེ༌ ཁང༌པ༌ ཟེར༌ཨིན༌' བྲིའ༌ ཛད༌ཏེ༌ ཨིན༌ནོག༌, ཨིན༌ནའང༌ ཁྱོ༌ཞ༌གུན༌ནི༌ འི༌བོ༌ རྐུན༌མ༌ དུག༌སའེ༌ ནས༌ས༌ རྒྱུར༌ཅུགས༌ཏོག༌།
MRK.11.18	བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌, ཡེ༌ཤུའི༌ ཛད༌ཁན༌བོ༌ ཚོར༌ར༌ཅིག༌, ཏེ༌གུན༌ནི༌ ཁོང༌ སད༌ཅེས༌སི༌ ཐབས༌ ཙལ༌ཅེས༌ གོ༌ཟུགས༌། ཨིན༌ནའང༌ ཏེ༌གུན༌ ཁོང༌ང༌ ཇིགས༌སད༌པིན༌, ཅིའ༌ཟེར༌ན༌ མི༌གུན༌, ཡེ༌ཤུའི༌ སླབ༌བྱ༌གུན༌ནི༌ཀ༌ མ༌སྲན༌ཏྲེ༌ ཧ༌ལས༌ཏེ༌ ཡོད༌པིན༌།
MRK.11.19	ཕི༌ཏོག༌ སླེབ༌བ༌ཅིག༌, ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ རྒྱལ༌ས༌ནེ༌ བིངས༌ཏེ༌ སྐྱོད༌།
MRK.11.20	སྟིང༌མ༌ཞག༌ག༌ ང༌མོ༌, ཁོང༌གུན༌ ཡེ༌ཤུའི༌ ངན༌ ཏབ༌བ༌ ཛད༌ཁན༌ནི༌ ཕིག༌གི༌ ལྕང༌མའེ༌ དུན༌ནེ༌ ཆ༌ཅིག༌, སློབ༌ཕྲུག༌གུན༌ནི༌ ཏེ༌བོ༌ པ༌ཀྲག༌ནེ༌ ཕར༌ལ༌ སྐམས༌ཏེ༌ ཐོང༌། 
MRK.11.21	སྔན༌མ༌ཞག༌པོ༌ ཡེ༌ཤུའི༌ མོལ༌ལ༌ ཛད༌ཁན༌བོ༌, པི༌ཏྲར༌ལ༌ ཨིད༌ཏུ༌ ཡོངས༌ཏེ༌ ཡེ༌ཤུའ༌ ཟེརས༌, "སློབ༌པོན༌ལེ༌ ཟིགས༌སའང༌, ཉེ༌རང༌ངི༌ ངན༌ ཏབ༌བ༌ ཛད༌ཁན༌ནི༌ ཕིག༌གི༌ ལྕང༌མ༌བོ༌ སྐམས༌ཏོག༌།"
MRK.11.22	ཡེ༌ཤུའི༌ ཁོང༌གུན༌ལ༌ ལན༌སལ༌ལ༌ ཛདས༌, "དཀོན༌མཆོག༌གི༌ ནང༌ང༌ ཨིད༌ཤེས༌ བོར༌ཤིག༌། 
MRK.11.23	ངའེ༌ ཁྱོ༌ཞ༌གུན༌ལ༌ དེན༌བ༌ ཟེར༌རད༌, གལ༌ཏེས༌ ཁྱོ༌ཞ༌གུན༌ནི༌ འི༌ རི༌བོའ༌, 'སོང༌ ཡང༌ ཁྱོ༌རང༌ ཚོའེ༌ ནང༌ང༌ ཕོང༌' ཟེར༌ན༌, ཡང༌ སྙིང༌ངི༌ ནང༌ང༌ ཐེ༌ཚོམས༌ མ༌ཅོའ༌ གྲུབ༌བ༌ནོག༌ སམས༌ཏེ༌ དད༌པ༌ ཅོ༌ན༌, ཏེ༌ནེ༌ ཏེ༌བོ༌ ཁྱོ༌ཞའེ༌ ཕིའ༌ ཅོའ༌ ཛད༌ཨིན༌། 
MRK.11.24	ངའེ༌ ཁྱོ༌ཞ༌གུན༌ལ༌ ཟེར༌རད༌, ཁྱོ༌ཞ༌གུན༌ནི༌ ཅི༌ཞིག༌གི༌ ཕིའང༌ སྨོས༌ལམ༌ ཕུལ༌ནའང༌ ཏེ༌བོ༌ ཐོབ༌ཚར༌ཏེ༌ ཨིན༌ནོག༌ སམས༌ཏེ༌ དད༌པ༌ ཅོ༌ན༌, ཏེ༌བོ༌ ཁྱོ༌ཞ༌གུན༌ནི༌ ཨིན༌ནོག༌། 
MRK.11.25	ཨིན༌ནའང༌ ཁྱོ༌རང༌གུན༌ནི༌ སྨོས༌ལམ༌ ཕུལ༌ ཟ༌ནེ༌, གོ༌མ༌ ཁྱོ༌རང༌གུན༌ནི༌ རྒྱབ༌གལ༌ལ༌ ངན༌པ༌ ཅོས༌ཏེ༌ ཡོད༌ཁན༌གུན༌ལ༌ ཤགས༌པ༌ ཏོང༌ཤིག༌། ཏེ༌ནེ༌ ནམ༌ཁའེ༌ ནང༌ང༌ ཞུགས༌ཁན༌ནི༌ ཁྱོ༌ཞའེ༌ ཡབ༌བི༌, ཁྱོ༌ཞ༌གུན༌ནི༌ སྡིག༌པ༌གུན༌ལའང༌ ཤགས༌པ༌ སལ༌ལ༌ ཛད༌ཨིན༌། 
MRK.11.27	ཡང༌སྐྱར༌ ཁོང༌གུན༌ ཡེ༌རུ༌ཤ༌ལེམ༌མ༌ སྐྱོདས༌། ཡེ༌ཤུ༌ ཆོད༌ཁང༌ངི༌ གྱང༌སྐོར༌རི༌ ནང༌ང༌, ཞབ༌གྲུལ༌ལ༌ སྐྱོད༌ ཟ༌ནེ༌ བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌, ཡ༌ཧུ༌དཱ༌པའེ༌ འུ༌སྐྱོང༌གུན༌ ཁོང༌ ཡོད༌ས༌ ཡོངས༌། 
MRK.11.28	ཁོང༌གུན༌ནི༌, "ཁྱོ༌རང༌ངི༌ སུའི༌ ཝང༌ཆ༌བོ༌ ཉམ༌པོ༌ ཏེ༌ ལས༌གུན༌ ཅོའད༌? ཁྱོ༌རང༌ང༌ ཏེ༌གུན༌ ཅོ༌ཅེས༌ལ༌ སུའི༌ ཝང༌ཆ༌ ཏངས༌?" ཟེར༌ཏེ༌ དྲིས༌།
MRK.11.29	ཡེ༌ཤུའི༌ ལན༌སལ༌ལ༌ ཛདས༌, "གལ༌ཏེས༌ ཁྱོ༌ཞ༌གུན༌ནི༌ ངའེ༌, འི༌ དྲི༌ཝ༌བོའ༌ ལན༌ཏང༌ན༌, ཏེ༌ནེ༌ ངའེ༌ འི༌གུན༌ སུའི༌ ཝང༌ཆ༌ ཉམ༌པོ༌ ཅོ༌ཁན༌བོའང༌ ཤད༌ཨིན༌། 
MRK.11.30	ཡོ༌ཧཱ༌ནན༌ལ༌ ཁྲུས༌ཏང༌ཅེས༌སི༌ ཝང༌ཆ༌བོ༌ ནམ༌ཁའ༌ནེ༌ ཡོངས༌ཏེ༌ ཨིན༌ནོག༌ག༌, ཡ༌ མིའི༌ ཆོགས༌ནེ༌? ངའ༌ ཤོད༌དང༌!"
MRK.11.31	ཁོང༌གུན༌ནི༌ ཏེ༌བོའེ༌ སྐོར༌ལ༌, ཁོང༌རང༌གུན༌ནི༌ ཕྲོའ༌ སྤེ༌ར༌ ཏངས༌, "གལ༌ཏེས༌ ང༌དང༌གུན༌ནི༌ ཏེ༌བོ༌ ནམ༌ཁའ༌ནེ༌ ཨིན༌ནོག༌ ཟེར༌ན༌, ཏེ༌ནེ༌ ཁོའེ༌ ཁྱོ༌ཞ༌གུན༌ནི༌, ཡོ༌ཧཱ༌ནན༌ལ༌ ཅིའ༌ དད༌པ༌ མ༌ཅོས༌པིན༌ ཟེར༌ཏེ༌ དྲི༌ཅེས༌ ཨིན༌ནོག༌། 
MRK.11.32	ཨིན༌ནའང༌ ང༌དང༌གུན༌ནི༌ ཏེ༌བོ༌ མིའི༌ ཆོགས༌ནེ༌ ཨིན༌ནོག༌ ཟེར༌ཅེས༌སི༌ ཧམ༌པ༌ ཅོ༌ཨིན༌ན༌?" ༼ཁོང༌གུན༌ མི༌གུན༌ལ༌ ཇིགས༌སད༌པིན༌, ཅིའ༌ཟེར༌ན༌ མི༌ཚང༌མའེ༌ ཡོ༌ཧཱ༌ནན༌ ལུང༌སྟོན༌པ༌ རྩིའད༌པིན༌༽། 
MRK.11.33	ཁོང༌གུན༌ནི༌ ལན༌ཏངས༌ཏེ༌ "ང༌ཞའ༌ རྒྱུས༌མེད༌" ཟེརས༌།
MRK.11.33	ཡེ༌ཤུའི༌ མོལས༌, "ཏེ༌ནེ༌ ངེའང༌ སུའི༌ ཝང༌ཆ༌ ཉམ༌པོ༌ འི༌གུན༌ ཅོའད༌ ཏེ༌བོ༌, ཁྱོ༌ཞ༌གུན༌ལ༌ མི༌ཤད༌།"
MRK.12.1	ཏེ༌ནེ༌ ཡེ༌ཤུའི༌ ཁོང༌གུན༌ལ༌ རུངས༌སི༌ སྤེ༌གུན༌ རྒྱུད༌ཏེ༌ སླབ༌ཅེས༌ གོ༌ཟུག༌ ཛདས༌, "མི༌ཞིག༌གི༌ རྒུན༌ཚས༌ཤིག༌ ཏབས༌ ཡང༌ ཏེ༌བོའ༌ ཐའ༌ སྐོར༌ཏེ༌ རྩིག༌པའེ༌ སྐྱོར༌ར༌ ཏངས༌། རྒུན༌ནི༌ ཁུའ༌ ཕིང༌ཅེས༌ལ༌ ས༌དོང༌ བྲུས༌, ཡང༌ ཚས༌ སྲུང༌ཁན༌ནི༌ ལྟ༌ཅེས༌སི༌ ཕིའ༌ ཐོན༌པོ༌ ནས༌ས༌ཞིག༌ རྩིགས༌། ཏེ༌ནེ༌ ཁོའེ༌ རྒུན༌ཚས༌པོ༌ ཞིང༌བད༌པ༌གུན༌ལ༌ ཤས༌ལ༌ ཏངས༌ཏེ༌ ཞན༌ཡང༌ ཡུལ༌ཞིག༌ག༌ སོང༌། 
MRK.12.2	རྒུན༌ རྔ༌ཅེས༌སི༌ དུས༌ལ༌ ཁོའེ༌ ཁོ༌རང༌ངི༌ ཡོག༌པོ༌ཞིག༌ སྟོན༌ཐོག༌གི༌ ནང༌ནེ༌, ཁོ༌རང༌ངི༌ སྐ༌ལ༌ ལྡུའ༌ལ༌ ལམ༌ཅུགས༌། 
MRK.12.3	ཨིན༌ནའང༌ ཞིང༌བད༌པ༌གུན༌ནི༌ ཡོག༌པོ༌བོ༌ ཟུམས༌ཏེ༌ ཁོའ༌ རྡུངས༌, ཡང༌ ཁོ༌ ལག༌སྟོང༌ང༌ ལོགས༌ཏེ༌ ལམ༌ཅུགས༌། 
MRK.12.4	ཞིང༌ དག༌པོའེ༌ ཞན༌ཡང༌ ཡོག༌པོ༌ཞིག༌ ལམ༌ཅུགས༌, ཨིན༌ནའང༌ ཏེ༌གུན༌ནི༌ ཁོའེ༌ གོའེ༌ཀ༌ རྡུངས༌, ཡང༌ ངན༌པ༌ ཟེར༌ཏེ༌ ཁོའ༌ ཁྲེལ༌བ༌ ཅོས༌། 
MRK.12.5	ཞན༌ཡང༌ ཡོག༌པོ༌ ལམ༌ཅུག༌ཁན༌བོ༌ སདས༌། ཁོའེ༌ ཞན༌ཡང༌ ཡོག༌པོ༌ མང༌པོ༌ ལམ༌ཅུག༌ཁན༌གུན༌ནའང༌ ཏེན༌ན༌ ཙོགས༌ ཅོས༌, ཁ༌ཅིག༌ག༌ རྡུངས༌, ཡང༌ ཁ༌ཅིག༌ སདས༌། 
MRK.12.6	ཏ༌ ཁོ༌རང༌ངི༌ གཅེས༌པ༌ ཅོ༌ཁན༌ནི༌ བུ༌ཚ༌ ཅིག༌པོ༌ ཀལ༌ཅེས༌ལ༌ ལུས༌། སྟིང༌ཇུག༌ག༌ ཞིང༌ དག༌པོའེ༌, 'ཏན༌ཏན༌ལ༌ ཁོང༌གུན༌ནི༌ ངའེ༌ བུ༌ཚའ༌ རྩི༌ཝ༌ ཅོ༌ཨིན༌' སམས༌ཏེ༌ ཁོ༌ ལམ༌ཅུགས༌།"
MRK.12.7	"ཨིན༌ནའང༌ ཤས༌ལ༌ ལེན༌ཁན༌ནི༌, ཞིང༌བད༌པ༌གུན༌ནི༌ ཅིག༌ དང༌ ཅིག༌ག༌ ཟེརས༌, 'ཞིང༌དག༌གི༌ བུ༌ཚ༌བོ༌ ཡོང༌ང༌ལ༌, ཡོང༌ཤིག༌ ཁོ༌ སད༌ཨིན༌། ཏེ༌ནེ༌ ཁོའ༌ ནོར༌སྐལ༌ལ༌ ཐོབ༌ཅེས༌ཅན༌བོ༌, ང༌དང༌གུན༌ནི༌ རྒྱུར༌ཨིན༌།' 
MRK.12.8	ཁོང༌གུན༌ནི༌ ཁོ༌ ཟུམས༌ཏེ༌ སདས༌, ཡང༌ ཁོའེ༌ ཟུགས༌པོ༌བོ༌ རྒུན༌ཚས༌ནེ༌ ཕི༌ལོག༌ག༌ ཕངས༌ཏངས༌།"
MRK.12.9	ཡེ༌ཤུའི༌ མོལས༌, "རྒུན༌ཚས༌སི༌ དག༌པོའེ༌ ཅི༌ ཅོ༌ཨིན༌, ཁྱོ༌ཞ༌གུན༌ནི༌ ཅི༌ སམ༌མ༌རག༌? ངའེ༌ ཁྱོ༌ཞ༌གུན༌ལ༌ ཟེར༌རད༌, ཁོང༌ ཡོངས༌ཏེ༌, ཏེ༌ ཞིང༌བད༌པ༌གུན༌ སད༌ཨིན༌, ཡང༌ རྒུན༌ཚས༌པོ༌ ཞན༌ཡང༌ རིག༌ག༌ ཤས༌ལ༌ སལ༌ཨིན༌། 
MRK.12.10	ཅི༌ ཁྱོ༌ཞ༌གུན༌ནི༌ དམ༌པའེ༌ སུང༌རབས༌སི༌ ནང༌ནེ༌ འི༌བོ༌ མ༌སིལ༌པིན༌ན༌?
MRK.12.10	'རྩིགས༌པོན༌གུན༌ནི༌ ཕང༌ཁན༌ནི༌ རྡོའ༌བོ༌ ཚང༌མའེ༌སང༌
MRK.12.10	ཁག༌ཅན༌ རྡོའ༌ རྒྱུར༌ཏེ༌ ཨིན༌ནོག༌།
MRK.12.11	འི༌བོ༌ གཙོ༌བོའེ༌, ཅོའ༌ ཛད༌ཏེ༌ ཨིན༌ནོག༌།
MRK.12.11	ཡང༌ ང༌དང༌ངི༌, ཐོང༌ཅེས༌ལ༌ ཧ༌ལས༌ཤེས༌ ཡོད༌ཏེ༌ ཨིན༌ནོག༌།'
MRK.12.12	ཡ༌ཧུ༌དཱ༌པ༌ འུ༌སྐྱོང༌གུན༌ནི༌, ཡེ༌ཤུ༌ ཟུམ༌ཉིན༌ ཡོད༌པིན༌, ཅིའ༌ཟེར༌ན༌ ཁོང༌གུན༌ལ༌, ཏེ༌ རུངས༌པོའེ༌ ནང༌ང༌ ཞིང༌བད༌པ༌ ངན༌པ༌གུན༌ནི༌ སྤེ༌བོ༌, ཁོང༌གུན༌ནི༌ རྒྱབ༌གལ༌ལ༌ ཤད༌ཏེ༌ ཨིན༌ཁན༌བོ༌ ཧ༌གོ༌། ཨིན༌ནའང༌ མི༌ཚོགས༌སི༌ ཅི༌ ཅོས༌ ཏང༌ཨིན༌ སམས༌ཏེ༌ ཁོང༌གུན༌ ཇིགས༌ པ༌སང༌, ཡེ༌ཤུ༌ བོར༌ཏེ༌ ཏེ༌ཀ༌ནེ༌ སོང༌།
MRK.12.13	སྟིང༌ནེ༌ འུ༌སྐྱོང༌གུན༌ནི༌, ཕ༌རུ༌ཤི༌པ༌ ཁ༌ཅིག༌ དང༌ ཧེ༌རོ༌དཱ༌དི༌ ཆོགས༌པ༌ ཁ༌ཅིག༌ ཡེ༌ཤུའི༌ མོལ༌ཁན༌གུན༌ནི༌ ནང༌ནེ༌ སྤེ༌ར༌ རིག༌ རྒྱུད༌ཏེ༌ ཁོང༌ ཟུམ༌ཅེས༌ལ༌ ལམ༌ཅུགས༌། 
MRK.12.14	ཁོང༌གུན༌ ཡོངས༌ཏེ༌ ཁོང༌ང༌ ཟེརས༌, "སློབ༌པོན༌ལེ༌, ཉེ༌རང༌ངི༌ དུས༌རྒྱུན༌ དྲང༌པོ༌ མོལ༌ཅེས༌པོ༌ ང༌ཞ༌གུན༌ལ༌ རྒྱུས༌ཡོད༌། ཉེ༌རང༌ངི༌ ཆོག༌རིས༌ མ༌ནེ༌ ཅོའ༌ ཛད༌ད༌ མ༌ནོག༌, ཅིའ༌ཟེར༌ན༌ ཉེ༌རང༌ངི༌ མི༌ ཀྲག༌པོ༌ ཡ༌, ཉམ༌ཤུང༌ང༌, མ༌ཟིགས༌ས༌ དྲང༌པོ༌ ཉམ༌པོ༌ དཀོན༌མཆོག༌གི༌ ལམ༌བོ༌ སླབ༌བ༌ ཛད༌ད༌ནོག༌། ཏ༌ ང༌ཞ༌གུན༌ལ༌ མོལ༌ལ༌ ཛད༌དའང༌, རོམ༌པའེ༌ རྒྱལ༌པོའ༌ ཁྲལ༌ ཤལ༌ཅེས༌པོ༌ འོས༌པ༌ ཨིན༌ནོག༌ག༌, ཡ༌ མ༌ནོག༌? 
MRK.12.15	ང༌ཞ༌གུན༌ནི༌ ཁོང༌ངི༌ ཁག༌ཁུར༌པ༌གུན༌ལ༌ ཁྲལ༌ ཤལ༌གོ༌ཤེས༌ ཨིན༌ནོག༌ག༌, ཡ༌ མ༌ནོག༌?"
MRK.12.15	ཡེ༌ཤུའི༌ ཁོང༌གུན༌ནི༌ ཁ༌ཆོས༌ ཅོ༌ཁན༌བོ༌ ཁྱེན༌ཏེ༌ མོལས༌, "ཅི༌ཕིའ༌ ཁྱོ༌ཞ༌གུན༌ནི༌ ངའ༌ སྤེ༌ར༌ རྒྱུད༌ཏེ༌ ཟུམ༌ཅེས༌སི༌ རྩོན༌གྲུས༌ ཅོའད༌? རོམ༌མི༌ ལྕགས༌སི༌ པེ༌ནེ༌ཞིག༌ ངའ༌ སྟོན༌ནའང༌, ཏེ༌ནེ༌ ངའེ༌ ཁྱོ༌ཞ༌གུན༌ལ༌ ཤད༌ཨིན༌།" 
MRK.12.16	ཏེ༌གུན༌ནི༌ པེ༌ནེ༌བོ༌ ཁྱོང༌ང༌ཅིག༌, ཁོང༌ངི༌ དྲིའ༌ ཛདས༌, "འི༌བོའེ༌ཀ༌ སུའི༌ པར༌ དང༌ མིང༌ སྐོས༌ཏེ༌ དུག༌?"
MRK.12.16	ཁོང༌གུན༌ནི༌ ལན༌ཏངས༌, "རོམ༌པའེ༌ རྒྱལ༌པོ༌, ཀྱེ༌སར༌རི༌།"
MRK.12.17	ཡེ༌ཤུའི༌ མོལས༌, "ཏེ༌ནེ༌ ཀྱེ༌སར༌རི༌ ཨིན༌ཁན༌བོ༌ རོམ༌པའེ༌ རྒྱལ༌པོ༌ ཀྱེ༌སར༌ལ༌ ཏོང༌ཤིག༌, ཡང༌ དཀོན༌མཆོག༌གི༌ ཨིན༌ཁན༌བོ༌ དཀོན༌མཆོག༌ག༌ ཏོང༌ཤིག༌།" ཁོང༌ངི༌ ལན༌སལ༌ལ༌ ཛད༌ཁན༌བོའེ༌ཀ༌, ཏེ༌གུན༌ ཧ༌ལས༌།
MRK.12.18	ཏེ༌ནེ༌ ཤི༌ཏེ༌ སྟིང༌ནེ༌ ཡང༌སྐྱར༌ སོན༌ཏེའ༌ ལང༌ཅེས༌ མེད༌ ཟེར༌ཁན༌ནི༌ སད༌དུ༌ཀི༌པ༌ ཆོས༌སི༌ འུ༌སྐྱོང༌ ཁ༌ཅིག༌གི༌ ཡེ༌ཤུའ༌ འི༌ དྲི༌ཝ༌བོ༌ དྲིས༌། 
MRK.12.19	"སློབ༌པོན༌ལེ༌ མོ༌ཟེས༌སི༌ ང༌དང༌གུན༌ལ༌ ཁྲིམས༌ཤིག༌ སལ༌ལ༌ ཛད༌ཏེ༌ དུག༌། གལ༌ཏེས༌ ཨ༌ཅོ༌ ཡ༌ ནོ༌ཞིག༌གི༌ ན༌མ༌ ཅོས༌ཏེ༌ ཕྲུ༌གུ༌ མེད༌པ༌ ཤི༌ན༌, ཁོའེ༌ ཨ༌ཅོ༌ ཡ༌ ནོ༌བོའེ༌, ཏེ༌ བུ༌མོ༌ ཉམ༌པོ༌ ན༌མ༌ ཅོས༌ཏེ༌ ཁོའེ༌ ཕོར༌རྒྱུད༌ ལུས༌ཤེས༌སི༌ ཕིའ༌ ཕྲུ༌གུ༌ ཡོང༌གོས༌། 
MRK.12.20	ཏ༌ ཨ༌ཅོ༌ནོ༌ རྡུན༌ ཡོད༌པིན༌, ཨ༌ཅོ༌ ཆེ༌ཤོག༌པོའེ༌ བག༌མ༌ ཅོས༌, ཡང༌ ཕྲུ༌གུ༌ མེད༌པ༌ ཤི༌། 
MRK.12.21	ཏེ༌ནེ༌ ནོ༌ ཉིས༌པ༌བོའེ༌, ཨ༌ནེ༌ མ༌རང༌མོ༌བོ༌ ཉམ༌པོ༌ ན༌མ༌ ཅོས༌, ཨིན༌ནའང༌ ཁོའང༌ ཕྲུ༌གུ༌ མེད༌པ༌ ཤི༌། ཏེན༌ན༌ ཙོགས༌ སུམ༌པ༌བོ༌ ཉམ༌པོའང༌ བྱུང༌། 
MRK.12.22	མ༌ཚད༌ ཁོང༌ རྡུན༌ཀ༌ ཉམ༌པོ༌ ཏེན༌ན༌ ཙོགས༌ བྱུངས༌, ཨིན༌ནའང༌ ཕྲུ༌གུ༌ མ༌ཇོར༌། སྟིང༌ཇུག༌ག༌ བུ༌མོ༌བོའང༌ ཤི༌། 
MRK.12.23	ང༌ཞའ༌ ཤད༌ད༌ ཛད༌དའང༌, ཤི༌ཏེ༌ སོན༌ཏེའ༌ ལང༌ ཟ༌ནེ༌, ཏེ༌ བུ༌མོ༌བོ༌ ཀ༌བོའེ༌ ན༌མ༌ རྒྱུར༌ཨིན༌? ཅིའ༌ཟེར༌ན༌ ཁོང༌ རྡུན༌ཀོའེ༌ ཏེ༌ བུ༌མོ༌བོ༌ ཉམ༌པོ༌ ན༌མ༌ ཅོས༌།"
MRK.12.24	ཡེ༌ཤུའི༌ ལན༌སལ༌ལ༌ ཛདས༌, "ཁྱོ༌ཞ༌གུན༌ནི༌ ནོར༌ཁྲུལ༌བོ༌ ནི༌, དམ༌པའེ༌ སུང༌རབས༌ དང༌ དཀོན༌མཆོག༌གི༌ ཁྱུད༌ གུན༌ མི༌ཤེ༌ཤེས༌པོ༌ ཨིན༌ནོག༌། 
MRK.12.25	ཤི༌ཁན༌གུན༌ སོན༌ཏེའ༌ ལང༌ ཟ༌ནེ༌, ཁོང༌གུན༌ནི༌ ན༌མ༌ མི༌ཅོ༌, ཡ༌ བག༌མ༌ མི༌ཏང༌། ཁོང༌གུན༌ ནམ༌ཁའེ༌ ནང༌ང༌ ཡོད༌ཁན༌ནི༌ ཕོ༌ཉ༌གུན༌ དང༌ཙོགས༌ རྒྱུར༌ཨིན༌།"
MRK.12.26	"ཨིན༌ནའང༌ ཤི༌ཁན༌གུན༌ སོན༌ཏེའ༌ ལངས༌ཅེས༌སི༌ སྐོར༌བོ༌, ཁྱོ༌ཞ༌གུན༌ནི༌ མོ༌ཟེས༌སི༌ བྲིས༌ཏེ༌ ཡོད༌ཁན༌ནི༌ སྤེ༌ཆའེ༌ ནང༌ང༌ མ༌སིལ༌པིན༌ན༌? ཚེར༌མང༌ མེའ༌ ཞེན༌ཁན༌ནི༌ རུངས༌སི༌ ནང༌ང༌ དཀོན༌མཆོག༌གི༌ མོ༌ཟེས༌ལ༌ མོལ༌ལ༌ ཛདས༌, "ང༌ ནི༌, ཨབ༌ར༌ཧམ༌མི༌ དཀོན༌མཆོག༌, ཨི༌སཱག༌གི༌ དཀོན༌མཆོག༌ དང༌, ཡ༌ཀོབ༌བི༌ དཀོན༌མཆོག༌ ཨིན༌།
MRK.12.27	ཁོང༌ ནི༌ ཏེ༌ དཀོན༌མཆོག༌པོ༌ ཨིན༌ནོག༌, ཀ༌བོའ༌ ཤི༌ཁན༌གུན༌ནི༌ མན༌པ༌, སོན༌པོ༌གུན༌ནི༌ ཅོལ༌ལ༌ནོག༌། ཁྱོ༌ཞ༌གུན༌ནི༌ ནོར༌ཁྲུལ༌ ཆེན༌མོ༌ཞིག༌ ཅོས༌ཏེ༌ ཨིན༌ནོག༌།"
MRK.12.28	གྲོལ༌དུར༌ལ༌ ཉན༌ཨིན༌ཞིག༌, ཏེ༌རུ༌ ཆོས༌ཁྲིམས༌ལ༌ ཁས༌པ༌ཞིག༌ ཡོད༌པིན༌། ཡེ༌ཤུའི༌ ལན༌ རྒྱལ༌ལ༌ སལ༌ཁན༌བོ༌ ཚོར༌པ༌ ཁོའེ༌ ཡེ༌ཤུའ༌ དྲིས༌, "བཀའ༌རྒྱ༌གུན༌ནི༌ ནང༌ནེ༌ ཀ༌བོ༌ ཚང༌མའེ༌སང༌ ཁག༌ཅན༌ ཨིན༌ནོག༌?"
MRK.12.29	ཡེ༌ཤུའི༌ ལན༌སལ༌ལ༌ ཛདས༌, "ཚང༌མའེ༌སང༌ བཀའ༌རྒྱ༌ ཁག༌ཅན༌བོ༌ ནི༌ འི༌བོ༌ ཨིན༌ནོག༌ 'ཉོན༌ཤིག༌། ཝ༌, ཨིས༌ར༌ཨེལ༌པ༌གུན༌, ང༌དང༌གུན༌ནི༌ གཙོ༌བོ༌ དཀོན༌མཆོག༌ ནི༌, གཙོ༌བོ༌ ཅིག༌ཅིག༌ ཞུགས༌ཏེ༌ ཨིན༌ནོག༌། 
MRK.12.30	ཡང༌ རང༌ངི༌ གཙོ༌བོ༌ དཀོན༌མཆོག༌ག༌ རང༌ངི༌ སྙིང༌ ཚང༌མ༌, སེམས༌ ཚང༌མ༌, སམ༌ཚུལ༌ ཚང༌མ༌, དང༌ ཤེད༌ ཚང༌མ༌ ཉམ༌པོ༌ གཅེས༌པ༌ ཅོ༌གོས༌།" 
MRK.12.31	ཉིས༌པ༌བོ༌, 'རང༌ང༌ ཅོ༌ཁན༌ ཙོགས༌ལ༌ ཁྱོ༌ཞ༌རང༌ངི༌ ཁྱིམ༌ཚེས༌པ༌གུན༌ལའང༌ གཅེས༌པ༌ ཅོས༌,' འི༌གུན༌ནི༌ སང༌ ཆེའ༌ ཞན༌ཡང༌ བཀའ༌རྒྱ༌ཞིག༌ མེད༌།"
MRK.12.32	ཆོས༌ཁྲིམས༌ལ༌ ཁས༌པ༌བོའེ༌ ལན༌ཏངས༌, "རྒྱལ༌ལ༌ མོལས༌ སློབ༌པོན༌ལེ༌, ཉེ༌རང༌ངི༌ དཀོན༌མཆོག༌ ཅིག༌ཅིག༌ མ༌ནེ༌, ཞན༌ཡང༌ མེད༌ཏེ༌ ཨིན༌ནོག༌ མོལ༌ཅེས༌པོ༌ དྲང༌པོ༌ མོལ༌ཏེ༌ ཨིན༌ནོག༌། 
MRK.12.33	དཀོན༌མཆོག༌ག༌ སྙིང༌, ཧ༌གོ༌ དང༌, ཤེད༌ ཚང༌མ༌ ཉམ༌པོ༌ གཅེས༌པ༌, ཡང༌ རང༌ དང༌ཙོགས༌ལ༌ རང༌ངི༌ ཁྱིམ༌ཚེས༌པའང༌ གཅེས༌པ༌ ཅོ༌གོ༌ཤེས༌པོ༌, མེ༌ ནང༌ང༌ ཆོད༌པ༌ དང༌, སྲོག༌གི༌ ཆོད༌པ༌ ཕུལ༌ཅེས༌ ཚང༌མའེ༌སང༌ མང༌ང༌ ཁག༌ཅན༌ ཨིན༌ནོག༌།"
MRK.12.34	ཏེ༌ མི༌བོའེ༌ མ༌ ཤེས༌རབས༌ཅན༌ནི༌ ལན༌ཏང༌ཁན༌བོ༌ ཁྱེན༌ན༌ ཛད༌ཏེ༌ ཡེ༌ཤུའི༌ ཁོའ༌ མོལས༌, "དཀོན༌མཆོག༌གི༌ རྒྱལ༌སྲིད༌ནེ༌ ཁྱོ༌རང༌ ཐག༌རིང༌ང༌ མི༌དུག༌།" ཏེ༌བོའེ༌ སྟིང༌ནེ༌ ཁོང༌ང༌ ཏ༌རུང༌ངའང༌ དྲི༌ཝ༌ དྲི༌ཅེས༌སི༌ ཧམ༌པ༌ སུ༌ཞིག༌གིའང༌ མ༌ཅོས༌།
MRK.12.35	ཡེ༌ཤུའི༌ མི༌གུན༌ལ༌ ཆོད༌ཁང༌ངི༌ ནང༌ང༌ སླབ༌བྱ༌ སལ༌ ཟ༌ནེ༌, ཁོང༌ངི༌ དྲིའ༌ ཛདས༌, "ཆོས༌ཁྲིམས༌ལ༌ ཁས༌པ༌གུན༌ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, དཱ༌བིད༌དི༌ སྲས༌ ཨིན༌ནོག༌ ཅིའ༌ ཟེར༌ར༌ནོག༌? 
MRK.12.36	རྒྱལ༌པོ༌ དཱ༌བིད༌, ཁོ༌རང༌ངི༌ དམ༌པའེ༌ ཐུག༌ཉིད༌ རྒྱུད༌ཏེ༌ འི༌ཟུག༌ ཟེརས༌,
MRK.12.36	"གཙོ༌བོའེ༌, ངའེ༌ གཙོ༌བོའ༌ མོལས༌།
MRK.12.36	ངའེ༌ ལག༌པ༌ ཡས༌པ༌ ཆོགས༌སི༌ རྩི༌ཝ༌ཅན༌ནི༌ ཁྲིས༌པོའེ༌ཀ༌ ཞུགས༌
MRK.12.36	ནམ༌ཚོག༌པ༌ ངའེ༌ ཉེ༌རང༌ངི༌ གྲ༌འོ༌ ཚང༌མ༌
MRK.12.36	ཉེ༌རང༌ངི༌ ཞབས༌སི༌ ཡོག༌ག༌ བོར༌ མི༌བོར༌།"
MRK.12.37	དཱ༌བིད༌ ཁོ༌རང༌ངི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, 'ངའེ༌ གཙོ༌བོ༌' ཟེར༌རད༌ན༌, ཏེ༌ནེ༌ ཀ༌ཟུག༌གི༌ མ༌ཤི༌ཀ༌ ཁོའེ༌ སྲས༌
MRK.12.38	སླབ༌བྱ༌ སལ༌ ཟ༌ནེ༌ ཡེ༌ཤུའི༌ མོལས༌, "འི༌ ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ ཤང༌ ཅོས༌ཏེ༌ དུག༌ཤིག༌། ཁོང༌གུན༌ ཆོས༌སི༌ ཀོས༌ལག༌ རིང༌མོ༌ གོན༌ཏེ༌ གྲུལ༌ལ༌ལ༌, ཡང༌ ཁྲོམས༌སི༌ ནང༌ང༌ མི༌གུན༌ནི༌ རྩི༌ཝ༌ ཉམ༌པོ༌ ཇུ༌ ཟེར༌ཅེས༌གུན༌ལ༌ ཐད༌ད༌ནོག༌། 
MRK.12.39	དུ༌ཁང༌ངི༌ ནང༌ང༌ རྩི༌ཝ༌ཅན༌ནི༌ ནས༌སའེ༌ཀ༌ དུག༌ག༌ལ༌, ཡང༌ གྲོན༌གུན༌ནི༌ ནང༌ང༌ གྲལ༌གོའ༌ དུག༌ག༌ལ༌ ཐད༌ད༌ནོག༌། 
MRK.12.40	ཁོང༌གུན༌ནི༌ ཁྲེལ༌ མེད༌པ༌, ཨ༌ནེ༌ མ༌རང༌མོ༌གུན༌ལ༌ གོབ༌སྐོར༌ ཏངས༌ཏེ༌ ཁོང༌གུན༌ནི༌ རྒྱུ༌ནོར༌གུན༌ ཁྱེར༌ར༌ནོག༌, ཡང༌ མི༌གུན༌ནི༌ དུན༌ལ༌ སྨོས༌ལམ༌ རིང༌མོ༌ ཕུལ༌ཁན༌ ཅོས༌ཏེ༌ ཁོ༌རང༌གུན༌ དམ༌པ༌ ཨིན༌ཁན༌ སྟན༌ན༌ནོག༌། ཏེ༌ཙོགས༌སི༌ མི༌གུན༌ལ༌ ཆད༌པ༌ ཚང༌མའེ༌སང༌ སྲན༌ཏྲེ༌ ཕོག༌ཨིན༌།"
MRK.12.41	ཆོད༌ཁང༌ངི༌ ནང༌ང༌ ཡེ༌ཤུ༌ པེ༌ནེ༌ ལྡུ༌ཅེས༌སི༌ སྒམ༌མི༌ དུན༌ལ༌, ཏེ༌ནང༌ང༌ པེ༌ནེ༌ ཕུལ༌ཁན༌ནི༌ མི༌ཚོགས༌ལ༌ ཟིགས༌ཨིན༌ སའེ༌ཀ༌ ཞུགས༌ཏེ༌ ཡོད༌པིན༌། མི༌ ཆུག༌པོ༌ མང༌པོ༌ཞིག༌གི༌ པེ༌ནེ༌ མང༌པོ༌ ཕུལས༌། 
MRK.12.42	ཏེ༌ནེ༌ ཨ༌ནེ༌ མ༌རང༌མོ༌ ཉལ༌བ༌ཅན༌ཞིག༌ ཡོངས༌ཏེ༌ ལྕགས༌སི༌ པེ༌ནེ༌ ཉིས༌ ཕུལས༌, ཀ༌བོ༌ ཚང༌མའེ༌སང༌ ཉུ༌ངུན༌ རིང༌ཐང༌ཅན༌ནི༌ པེ༌ནེ༌བོ༌ ཨིན༌པིན༌།
MRK.12.43	ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ ཁོང༌རང༌ ཡོད༌ས༌ བོད༌ད༌ ཛདས༌ཏེ༌ མོལས༌, "ངའེ༌ ཁྱོ༌ཞ༌གུན༌ལ༌ དེན༌བ༌བོ༌ ཤད༌དད༌, ཆོད༌ཁང༌ངི༌ པེ༌ནེ༌ ལྡུ༌ཅེས༌སི༌ སྒམ༌མི༌ ནང༌ང༌ པེ༌ནེ༌ ཏང༌ཁན༌ ཞན༌གུན༌ནི༌ སང༌ འི༌ ཉལ༌བ༌ཅན༌ནི༌ བུ༌མོ༌བོའེ༌ མང༌ང༌ ཏངས༌ཏེ༌ ཨིན༌ནོག༌། 
MRK.12.44	ངའེ༌ ཏེ༌བོ༌ ཟེར༌རད༌ ཅིའ༌ཟེར༌ན༌, ཁོང༌གུན༌ནི༌ ཁོང༌རང༌གུན༌ལ༌ མང༌པོ༌ ཡོད༌ཁན༌ནི༌ ནང༌ནེ༌ ཉུ༌ངུན༌ཞིག༌ ཏངས༌ཏེ༌ ཨིན༌ནོག༌། ཨིན༌ནའང༌ འི༌ བུ༌མོ༌བོ༌ ཉལ༌བ༌ཅན༌ ཨིན༌ཏེའང༌, ཁོ༌ རག༌ལས༌ཏེ༌ ཡོད༌ཁན༌ནི༌ ནོར༌ ཚང༌མ༌ ཏངས༌།"
MRK.13.1	ཡེ༌ཤུ༌ ཆོད༌ཁང༌ནེ༌ བིངས༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཁོང༌ངི༌ སློབ༌ཕྲུག༌ ཅིག༌གི༌ ཟེརས༌, "སློབ༌པོན༌ལེ༌ འི༌ ཧ༌ལས༌ཤེས༌སི༌ ཆོད༌ཁང༌ངི༌ རྩིགས༌ཟོ༌གུན༌ ཟིགས༌ས༌ ཛད༌དའང༌, ཙམ༌ཤིག༌གི༌ ཆེན༌མོ༌ རྡོའ༌གུན༌ རྩིག༌ག༌ལ༌ ཀོལ༌ཏེ༌ ཨིན༌ནོག༌།"
MRK.13.2	ཡེ༌ཤུའི༌ ལན༌སལ༌ལ༌ ཛདས༌, "ཁྱོ༌ཞ༌གུན༌ནི༌ འི༌ ཧ༌ལས༌ཤེས༌སི༌ ཆོད༌ཁང༌ངི༌ རྩིགས༌པ༌གུན༌ ཐོང༌དུག༌ག༌? དུས༌ཤིག༌ སླེབ༌ཨིན༌ ནམ༌, འི༌ རྡོའ༌ ཅིག༌གའང༌ རྩགས༌ཏེ༌ མི༌ལུས༌། ཚང༌མ༌ ཤིགས༌ཏེ༌ མེད༌ཁན༌ ཅོ༌ཨིན༌།"
MRK.13.3	སྟིང༌ནེ༌ ཡེ༌ཤུ༌ ཆོད༌ཁང༌ནེ༌ འ༌ངོ༌ ཆོགས༌སི༌ ལུང༌པའེ༌ ཨོ༌ལིཝ༌ཝི༌ རི༌ཀ༌
MRK.13.4	"འི༌ ཚང༌མ༌ ནམ༌ བྱུང༌ཅེས༌ ཨིན༌ནོག༌? ང༌ཞའ༌ མོལ༌ལ༌ ཛད༌དའང༌། ཡང༌ འི༌གུན༌ དྲན༌དྲ༌ གྲུབ༌ཅེས༌སི༌ སྟགས༌གུན༌ ཀ༌ཟུག༌ རིག༌ ཡོང༌ཨིན༌?"
MRK.13.5	ཡེ༌ཤུའི༌ ལན༌སལ༌ལ༌ ཛདས༌, "ཤང༌ ཅོ༌ཤིག༌, སུ༌ཞིག༌གིའང༌ ཁྱོ༌ཞ༌གུན༌ ལམ༌ ནོར༌ཁན༌ནི༌ཀ༌ ཁྲིད༌ མ༌ཅུག༌ཤིག༌། 
MRK.13.6	ཅིའ༌ཟེར༌ན༌ མང༌པོ༌ཞིག༌ ངའེ༌ མིང༌ངི༌ ནང༌ང༌ ཡོངས༌ཏེ༌ 'ང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌' ཟེར༌ཨིན༌ མང༌པོ༌ཞིག༌ག༌ གོབ༌སྐོར༌ཨིན༌། 
MRK.13.7	ཁྱོ༌ཞ༌གུན༌ལ༌ མག༌ དང༌, མག༌གི༌ སྐོར༌ལ༌ འུ༌ཡ༌ ཚོར༌ར༌ཅིག༌ ཇིགས༌ མ༌ཇིགས༌ཤིག༌། འི༌ ཚང༌མ༌ བྱུང༌གོ༌ཤེས༌ ཡོད༌ཏེ༌ ཨིན༌ནོག༌, ཨིན༌ནའང༌ སྟིང༌ཇུག༌གི༌ དུས༌པོ༌ ཏེན༌ན༌མལ༌ལ༌ མི༌སླེབ༌། 
MRK.13.8	རྒྱལ༌ཁག༌ ཅིག༌ དང༌ ཅིག༌གི༌ རྒྱབ༌གལ༌ལ༌ ཡང༌ རྒྱལ༌སྲིད༌ ཅིག༌ དང༌ ཅིག༌གི༌ རྒྱབ༌གལ༌ལ༌ མག༌ ཏང༌ཨིན༌། ཇིག༌རྟེན༌ནི༌ ཁག༌ མང༌པོ༌ཞིག༌གི༌ ནང༌ང༌ སང༌གུལ༌ ཡོང༌ཨིན༌ མ༌ཚད༌ མུ༌གེའང༌། ཨིན༌ནའང༌ ཏེ༌བོ༌ ཕྲུ༌གུ༌ སྐྱེ༌ ཟ༌ནེ༌ ཡོང༌ཅེས༌ཅན༌ནི༌ ཟུ༌མོའེ༌ གོ༌ཟུགས༌པོ༌ ཙོགས༌ ཨིན༌ནོག༌།"
MRK.13.9	"ཏེ༌དུས༌ལ༌ ཁྱོ༌ཞ༌གུན༌ ཤང༌ ཅོས༌ཏེ༌ དུག༌། ཁྱོ༌ཞ༌གུན༌ ཏེན༌ན༌ ཡུལ༌ལི༌ ཝང༌སྲུལ༌པའེ༌ སྡེ༌ ཐུས༌མི༌གུན༌ནི༌ ལག༌ག༌ སྟད༌ཏེ༌ དུ༌ཁང༌གུན༌ནི༌ ནང༌ང༌ རྟལ༌ལྕག༌ རྒྱབ༌ཅུག༌ཨིན༌། ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ ཁྲིམས༌ཅད༌ད༌ལ༌ ཀའ༌ལོན༌ དང༌ རྒྱལ༌པོ༌ གུན༌ནི༌ཀ༌ ཁྱེར༌ཨིན༌། ཏེ༌བོའེ༌ ཁྱོ༌ཞའ༌ ཁོང༌གུན༌ནི༌ དུན༌ལ༌ ངའ༌ སུ༌ ཨིན༌ཁན༌བོའེ༌ སྤང༌པོ༌ ཏང༌ཅེས༌སི༌ སྐབས༌ ཐོབ༌ཨིན༌། 
MRK.13.10	ཐའ༌མའེ༌ དུས༌ སླེབ༌བི༌ སང༌ སྔུན༌ལ༌, གའ༌མོའེ༌ ནས༌ཚུལ༌བོ༌ རྒྱལ༌ཁག༌ ཚང༌མ༌ལ༌ ཤད༌གོས༌། 
MRK.13.11	ཁྱོ༌ཞ༌གུན༌ ཟུམས༌ཏེ༌ ཁྲིམས༌ཅད༌ཅེས༌ལ༌ ཁྱོང༌ང༌ཅིག༌, ཅི༌ ཟེར༌ཨིན༌ སམས༌ཏེ༌ སྔུན༌ལ༌ ཚེར༌ མ༌ཚེར༌། ཏེན༌ན༌ དུས༌ལ༌, ཁྱོ༌ཞའ༌ ཅི༌ ཟེར༌ཅེས༌ལ༌ སལ༌ལ༌ ཛད༌ནའང༌, ཏེན༌ན༌བོ༌ ཟེར༌, ཅིའ༌ཟེར༌ན༌ སྤེ༌ར༌ ཏང༌ཁན༌བོ༌ ཁྱོ༌ཞ༌གུན༌ མན༌པ༌, དམ༌པའེ༌ ཐུག༌ཉིད༌ ཨིན༌ནོག༌། 
MRK.13.12	"ཨ༌ཅོ༌གུན༌ནི༌ ནོ༌གུན༌ལ༌ ཡང༌ ཨ༌བའེ༌ བུ༌ཚའ༌ ཡང༌ ཕྲུ༌གུའི༌ ཕ༌མ༌གུན༌ལ༌ ངོ༌ལོག༌ ཅོས༌ཏེ༌ སད༌ཅུག༌ཨིན༌། 
MRK.13.13	ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ མི༌ཚང༌མའེ༌ ཁྱོ༌ཞ༌གུན༌ལ༌ ནཕ༌རད༌ ཅོའ༌ནོག༌། ཨིན༌ནའང༌ ཐའ༌མ༌ ཚོག༌པ༌ དད༌པའེ༌ ནང༌ང༌ སྟན༌པོ༌ ལུས༌ཁན༌གུན༌ལ༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ སལ༌ཨིན༌།
MRK.13.14	"ནམ༌ 'དམ༌པའེ༌ ཆོད༌ཁང༌ངི༌ ནང༌ང༌ ཏེ༌ ཚི༌ཏུ༌ ཅོ༌ཁན༌ནི༌ ཁམ༌ལོག༌ཅེས༌པོ༌' ཏེ༌ཀ༌ ཡོད༌ཅེས༌པོ༌ འོས༌པ༌ མན༌ ཨིན༌ནའང༌ བོར༌ཏེ༌ ཐོང༌ཨིན༌ ༼སིལ༌ཁན༌གུན༌ལ༌ འི༌བོ༌ ཧ༌གོ༌གོ༌ཤེས༌ ཨིན༌ནོག༌༽། ཏེ༌ནེ༌ ཡ༌ཧུ༌དཱའེ༌ ནང༌ང༌ ཡོད༌ཁན༌གུན༌ ཤོར༌ཏེ༌ རི༌གུན༌ལ༌ ཆ༌གོས༌། 
MRK.13.15	ཁང༌པའེ༌ ཁེ༌ཐོག༌ག༌ ཡོད༌ཁན༌གུན༌ བབས༌ཏེ༌ ནང༌ང༌ ཅི༌ཏོང༌ ཁུར༌ཅེས༌ལ༌ ཆ༌ མ༌གོས༌། 
MRK.13.16	ཞིང༌ངི༌ཀ༌ ཡོད༌ཁན༌གུན༌ ཀོས༌ལག༌ ལེན༌ན༌ལ༌ ཁང༌པའ༌ ཆ༌ མ༌གོས༌། 
MRK.13.17	ཏེ༌དུས༌ལ༌ ཕྲུ༌གུ༌ ཇོར༌ཅེས༌ཅན༌ དང༌, ཕྲུ༌གུ༌ པི༌བི༌ ཐུང༌ཨིན༌ ཡོད༌ཁན༌ནི༌ ཨ༌མ༌གུན༌ལ༌ ཙམ༌ཤིག༌གི༌ ཇིགས༌པ༌ མ༌ནོག༌། 
MRK.13.18	ཡང༌ འི༌ ཚང༌མ༌ དགུན༌དུས༌ལ༌ མི༌བྱུང༌ཅེས༌སི༌ ཕིའ༌ སྨོས༌ལམ༌ ཏོབ༌ཤིག༌། 
MRK.13.19	ཅིའ༌ཟེར༌ན༌ དཀོན༌མཆོག༌གི༌ ཇིག༌རྟེན༌ ཅོའ༌ ཛད༌པ༌ནེ༌ ཕར༌ལ༌, དག༌ས༌ ཚོག༌པ༌ མ༌བྱུང༌ཁན༌, ཡང༌ ཡོང༌ཅེས༌ཅན༌ནི༌ དུས༌སི༌ ནང༌ངའང༌ མི༌བྱུང༌ཅེས༌སི༌ སྡུག༌པོ༌ རིག༌, ཏེ༌ ཞག༌གུན༌ནི༌ ནང༌ང༌ བྱུང༌ཅེས༌ ཨིན༌ནོག༌། 
MRK.13.20	གལ༌ཏེས༌ གཙོ༌བོ༌ དཀོན༌མཆོག༌གི༌ ཏེ༌དུས༌པོ༌ ཉུ༌ངུན༌ ཅོའ༌ མ༌ཛད༌པིན༌ན༌, ཏེ༌ནེ༌ མི༌ ཅིག༌གའང༌ ལུས༌ཏེ༌ མེད༌གྲོ༌། ཨིན༌ནའང༌ དཀོན༌མཆོག༌གི༌, ཁོང༌རང༌ངི༌ ལྡམ༌མ༌ ཛད༌ཁན༌ནི༌ མི༌གུན༌ནི༌ ཏོན༌ལ༌, ཏེ༌དུས༌པོ༌ ཉུ༌ངུན༌ ཅོའ༌ ཛད༌ཏེ༌ ཨིན༌ནོག༌།"
MRK.13.21	"ཏེ༌དུས༌ལ༌ གལ༌ཏེས༌ སུ༌ཞིག༌གི༌ ཁྱོ༌ཞ༌གུན༌ལ༌ 'ལྟོས༌ མ༌ཤི༌ཀ༌ འི༌ཀ༌ནེ༌' ཡ༌ 'འ༌ཀ༌ནེ༌ དུག༌' ཟེར༌ན༌, དེན༌ མ༌ཤེས༌ཤིག༌། 
MRK.13.22	ཅིའ༌ཟེར༌ན༌ ཟུས༌མའེ༌ མ༌ཤི༌ཀ༌ དང༌, ཟུས༌མའེ༌ ལུང༌སྟོན༌པ༌ གུན༌ བྱུངས༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌གུན༌ལ༌ གོབ༌སྐོར༌ཅེས༌སི༌ ཕིའ༌ སྟས༌ དང༌, ཧ༌ལས༌ཤེས༌སི༌ ཛད༌པ༌ གུན༌ སྟན༌ཨིན༌, ཨིན༌ནའང༌ གོབ༌སྐོར༌ མི༌ཉན༌། 
MRK.13.23	ཤང༌ ཅོ༌ཤིག༌, ངའེ༌ ཁྱོ༌ཞ༌གུན༌ལ༌ འི༌གུན༌ནི༌ སྐོར༌ལ༌ དུས༌སི༌ སང༌ སྔུན༌ལ༌ སྤང༌པུད༌དད༌།"
MRK.13.24	"ཏེ༌དུས༌ལ༌, སྡུག༌སྔལ༌ བྱུངས༌ཏེ༌ སྟིང༌ནེ༌
MRK.13.24	'ཉི༌མ༌ མུན༌གྲིག༌ རྒྱུར༌ཨིན༌,
MRK.13.24	ཟླ༌ཝའེ༌ འོད༌ མི༌ཏང༌།
MRK.13.25	སྐར༌མ༌གུན༌ ནམ༌ནེ༌ བུད༌ཨིན༌,
MRK.13.25	ཡང༌ ནམ༌ཁའེ༌ ནང༌ང༌ ཡོད༌ཁན༌ནི༌ ཝང༌གུན༌ སྐུལ༌ཨིན༌།'
MRK.13.26	ཏེ༌ནེ༌ མི༌ཚང༌མའེ༌, མི༌རིགས༌སི༌བུ༌ ཝང༌ དང༌ ཟིར༌རྗིད༌ ཆེན༌མོ༌ ཉམ༌པོ༌ སྲིན༌ནི༌ཀ༌ དུགས༌ཏེ༌ ཡོང༌ང༌ལ༌ ཐོང༌ཨིན༌། 
MRK.13.27	ཡང༌ ཁོ༌རང༌ངི༌ ལྡམས༌ཏེ༌ ཡོད༌ཁན༌གུན༌ ཇིག༌རྟེན༌ གང༌པོ༌ནེ༌ ཛོམ༌ཅུག༌ཅེས༌ལ༌ ཁོའེ༌ ཁོ༌རང༌ངི༌ ཕོ༌ཉ༌གུན༌ ལམ༌ཅུག༌ཨིན༌།"
MRK.13.28	"ཏ༌ ཕིག༌གི༌ ཁ༌ཟས༌སི༌ ལྕང༌མའེ༌ ཀ༌ནེ༌ སླབ༌བྱ༌ ནེན༌ཤིག༌། ཏེ༌བོའེ༌ ཡལ༌གའ༌ སྔོན༌པོ༌ སོང༌ཏེ༌ ལོ༌མ༌གུན༌ བིང༌ང༌ཅིག༌, ཡར༌ སླེབ༌ཅེས༌ ཉེ༌མོ༌ ཨིན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ ཆའ༌ནོག༌། 
MRK.13.29	ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ འི༌ ཚང༌མ༌ བྱུང༌ང༌ལ༌ ཐོང༌ངད༌ཅིག༌, མི༌རིགས༌སི༌བུ༌ ལོགས༌ཏེ༌ ཡོང༌ཅེས༌སི༌ དུས༌པོ༌ ཉེ༌མོ༌, སྒོའེ༌ དུན༌ལ༌ སླེབས༌ཏེ༌ ཡོད༌ཁན༌བོ༌ རྒྱུས༌ཆེན༌། 
MRK.13.30	ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ ཚང༌མ༌ བྱུངས༌ཏེ༌ མ༌ནེ༌, འི༌ མིར༌རྒྱུད༌གུན༌ མེད༌ཁན༌ མི༌ཆའ༌། 
MRK.13.31	ནམ༌ཁའ༌ དང༌ ཇིག༌རྟེན༌ གུན༌ མེད༌ཁན༌ ཆེན༌, ཨིན༌ནའང༌ ངའེ༌ སྤེ༌ར༌གུན༌ དུས༌རྒྱུན༌ ལུས༌ཨིན༌།"
MRK.13.32	"ཨིན༌ནའང༌ ཏེ༌གུན༌ བྱུང༌ཅེས༌སི༌ ཞག༌ ཡ༌, ཆུ༌ཚོད༌བོ༌ སུ༌ཞིག༌གའང༌ རྒྱུས༌མེད༌, ནམ༌ཁའེ༌ ནང༌ང༌ ཡོད༌ཁན༌ནི༌ ཕོ༌ཉ༌གུན༌ དང༌ སྲས༌ལའང༌, ཡབ༌ ཅིག༌པོའེ༌ ཁྱེན༌ན༌ ཛད༌ད༌ནོག༌། 
MRK.13.33	ཡང༌ ཏེ༌དུས༌པོ༌ ཁྱོ༌ཞ༌གུན༌ལ༌ རྒྱུས༌མེད༌ པ༌སང༌, ཤང༌ ཅོས༌ཏེ༌ སྟེན༌ དུག༌ཤིག༌།
MRK.13.34	"ཏེ༌བོ༌ ནི༌ མི༌ཞིག༌ ས༌ཆ༌ ཐག༌རིང༌ཞིག༌ག༌ བེས༌ལ༌ ཆའ༌ཁན༌ ཙོགས༌ ཨིན༌ནོག༌། ཁོ༌ ཁང༌པ༌ནེ༌ བིང༌ ཟ༌ནེ༌, ཁོའེ༌ ཡོག༌པོ༌གུན༌ལ༌ རང༌རང༌ངི༌ ལས༌ ཅོ༌ཅེས༌ལ༌ ཁག༌ ཀལ༌ལ༌ནོག༌། ཡང༌ སྒོ༌ སྲུང༌པ༌བོའ༌ ཁོ༌ ལོགས༌ཏེ༌ ཡོང༌ཅེས༌སི༌ ཕིའ༌ ཤང༌ ཅོས༌ཏེ༌ སྲུངས༌ཏེ༌ དུག༌ ཟེར༌ར༌ནོག༌། 
MRK.13.35	ཏེ༌བོའེ༌ཕིའ༌ ཁྱོ༌ཞ༌གུན༌ ཤང༌ ཅོ༌ཤིག༌, ཅིའ༌ཟེར༌ན༌ ཁང༌དག༌ ༼ཕི༌ཏོག༌, ཚན༌ནི༌ སྐྱིལ༌, ནམ༌ལངས༌སི༌ སང༌ སྔུན༌ལ༌, ཡ༌ ཉི༌མ༌ ཤར༌ཏེ༌༽ ཙམ༌ ཟོད༌ཤིག༌ག༌ ལོགས༌ཏེ༌ ཡོང༌ཅེས༌པོ༌ ཁྱོ༌ཞ༌གུན༌ལ༌ རྒྱུས༌མེད༌ཏེ༌ ཨིན༌ནོག༌། 
MRK.13.36	གལ༌ཏེས༌ ཁོ༌ ཧུན༌མེད༌ལ༌ སླེབ༌ན༌, ཁྱོ༌ཞ༌གུན༌ ཉིད༌ལོགས༌ཏེ༌ ཡོད༌ཁན༌བོ༌ ཐོང༌ མ༌གོས༌། 
MRK.13.37	ངའེ༌ ཁྱོ༌ཞ༌གུན༌ལ༌ ཟེར༌ཁན༌བོ༌ ཚང༌མ༌ལ༌ ཟེར༌རད༌། ཁོ༌ ཡོང༌ཅེས༌ལ༌ སྲུངས༌ཏེ༌ ཤང༌ ཅོ༌ཤིག༌།"
MRK.14.1	པེ༌སག༌ དང༌ སྐྱུར༌ མེད༌ཁན༌ནི༌ ཏ༌གིའི༌ དུས༌ཆེན༌ སླེབ༌བི༌ སང༌ ཞག༌མ༌ ཉིས༌སི༌ སྔུན༌ལ༌, བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌ སང༌ཝའེ༌ ཐོག༌ནེ༌ ཡེ༌ཤུ༌ ཟུམས༌ཏེ༌ སད༌ཅེས༌སི༌ སྐབས༌ ཙལ༌ལད༌པིན༌། 
MRK.14.2	ཁོང༌གུན༌ནི༌ ཟེརས༌, "ཨིན༌ནའང༌ པེ༌སག༌གི༌ དུས༌ཆེན༌ནི༌ དུས༌ལ༌ མི༌ཟུམ༌, གལ༌ཏེས༌ ཟུམ༌ན༌ མི༌གུན༌ནི༌ ང༌དང༌ང༌ རྒྱབ༌གལ༌ ཅོ༌སྲིད༌ཅེས༌ ཨིན༌ནོག༌།"
MRK.14.3	བེད༌ཐཱ༌ནི༌ གྲོང༌ཁྱེར༌རི༌ ནང༌ང༌ ཡེ༌ཤུ༌ ཤི༌མོན༌, ཛེ༌ནད༌ ཡོང༌ཁན༌ནི༌ མི༌བོའེ༌ ཁང༌པའེ༌ ནང༌ང༌ དོན༌ཏང༌ དོན༌ན༌ལ༌ ཅོག༌ཙེ༌ དུན༌ལ༌ ཞུགས༌ཏེ༌ ཡོད༌ ཟ༌ནེ༌, ཀར༌ཡོལ༌ ཀུས༌པོའེ༌ ནོད༌དི༌ ནང༌ང༌ དྲི༌ཞིམ༌ རིན༌ཅན༌ ཁུར༌ཁན༌ནི༌ བུ༌མོ༌ཞིག༌ ཡོངས༌། ཏེ༌ བུ༌མོའེ༌ ནོད༌པོ༌ ཅགས༌ཏེ༌ ཏེ༌ནང༌ང༌ ཡོད༌ཁན༌ནི༌ དྲི༌ཞིམ༌བོ༌ ཡེ༌ཤུའི༌ གོའེ༌ཀ༌ ལུགས༌།
MRK.14.4	ཅོག༌ཙེ༌ དུན༌ལ༌ ཡོད༌ཁན༌ ཁ༌ཅིག༌ག༌ སྲོ༌ ཡོངས༌ཏེ༌ ཅིག༌ དང༌ ཅིག༌ག༌ ཟེརས༌, "ཅིའ༌ འི༌ཙོགས༌སི༌ དྲི༌ཞིམ༌ རིན༌ཅན༌བོ༌ གོད༌ལ༌ ཏངས༌ཏེ༌ ཨིན༌ནོག༌? 
MRK.14.5	འི༌བོ༌ ལོ༌ ཅིག༌གི༌ ལ༌ཆ༌ ཟམ༌ཤིག༌ག༌ ཙོངས༌ཏེ༌ ཡང༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏང༌ཤིག༌པིའང༌།" ཁོང༌གུན༌ནི༌ ཏེ༌ བུ༌མོ༌བོའ༌ མ༌སྲན༌ཏྲེ༌ ཁའ༌སྐྱེས༌།
MRK.14.6	ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, "བོར༌རའང༌, ཁོའ༌ ཅིའ༌ ཁའ༌ སྐྱེའད༌? ཁོའེ༌ ངའེ༌ ཕིའ༌ མ༌ རྒྱལ༌ལ༌ ལས༌ ཅོས༌ཏེ༌ ཨིན༌ནོག༌། 
MRK.14.7	ཉལ༌བ༌ཅན༌གུན༌ ཁྱོ༌ཞའ༌ ཉམ༌པོ༌ དུས༌རྒྱུན༌ ལུས༌པ༌, ཁྱོ༌ཞ༌གུན༌ནི༌ ནམ༌ ཅོ༌ཨིན༌ སམ༌ནའང༌ ཁོང༌གུན༌ལ༌ རོགས༌ ཅོ༌ ཉན༌ན༌ནོག༌། ཨིན༌ནའང༌ ངའ༌ ཁྱོ༌རང༌གུན༌ ཉམ༌པོ༌ དུས༌རྒྱུན༌ མི༌ལུས༌། 
MRK.14.8	འི༌ བུ༌མོ༌བོའེ༌ ཁོ༌རང༌ང༌ ཅོ༌ཉན༌ཅེས༌པོ༌ ཅོས༌ཏེ༌ ཨིན༌ནོག༌། ཡང༌ ཁོའེ༌ ངའེ༌ ཟུགས༌པོའ༌ དྲི༌ཞིམ༌ ལུགས༌ཏེ༌ དུས༌སི༌ སང༌ སྔུན༌ལ༌ སའེ༌ ནང༌ང༌ སུབ༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཨིན༌ནོག༌། 
MRK.14.9	ངའེ༌ ཁྱོ༌ཞའ༌ དེན༌བ༌ ཟེར༌རད༌, ཇིག༌རྟེན༌ གང༌པོའེ༌ ནང༌ང༌ གའ༌མོའེ༌ ནས༌ཚུལ༌བོ༌ ཤད༌ ཟ༌ནེ༌, འི༌ བུ༌མོའེ༌ ཅོ༌ཁན༌བོའང༌ ཤད༌ཏེ༌ ཁོ༌ ཨིད༌ཏུ༌ ཅོ༌ཨིན༌།"
MRK.14.10	ཏེ༌ནེ༌ སློབ༌ཕྲུག༌ ཅུག༌ཉིས༌སི༌ ནང༌ནེ༌ ཅིག༌, ཡུ༌དཱ༌ ཀར༌ཡོད༌པ༌ བླ༌མ༌ འུ༌སྐྱོང༌གུན༌ ཡོད༌ས༌ ངོ༌ལོག༌ ཅོས༌ཏེ༌ ཡེ༌ཤུ༌ ཁོང༌གུན༌ནི༌ ལག༌ག༌ སྟད༌ཨིན༌ ཟེར༌ར༌ལ༌ སོང༌། 
MRK.14.11	ཁོའེ༌ ཟེར༌ཁན༌བོ༌ ཚོར༌ཏེ༌ ཁོང༌གུན༌ མ༌སྲན༌ཏྲེ༌ ཐད༌, ཡང༌ ཁོའ༌ པེ༌ནེ༌ ཏང༌ཅེས༌སི༌ ཁ༌ཆད༌ ཅོས༌། ཏེ༌ནེ༌ ཁོའེ༌ ཡེ༌ཤུ༌ སྟད༌ཅེས༌སི༌ སྐབས༌ ཙལ༌ཅེས༌ གོ༌ཟུག༌ ཅོས༌།
MRK.14.12	སྐྱུར༌ མེད༌ཁན༌ནི༌ དུས༌ཆེན༌ནི༌ གོ༌མའེ༌ ཞག༌, ནམ༌ པེ༌སག༌གི༌ ལུག༌པོ༌ སྲོག༌ཆོད༌ལ༌ ཕུལ༌ལད༌, ཡེ༌ཤུའི༌ སློབ༌ཕྲུག༌གུན༌ནི༌ ཁོང༌ང༌ དྲིས༌, "ཉེ༌རང༌ངི༌ ཕིའ༌ པེ༌སག༌གི༌ དོན༌ཏང༌ངི༌ གྲལ༌གྲིག༌ ཅོའ༌ལ༌ ང༌ཞ༌གུན༌ ཀ༌རུ༌ ཆའ༌?" 
MRK.14.13	ཏེ༌ནེ༌ ཡེ༌ཤུའི༌ ཁོང༌གུན༌ནི༌ ནང༌ནེ༌ ཉིས༌ ཡེ༌རུ༌ཤ༌ལེམ༌མ༌ འི༌བོ༌ མོལ༌ཏེ༌ ལམ༌ཅུགས༌, "རྒྱལ༌སའེ༌ ནང༌ང༌ སོང༌, ཏེ༌རུ༌ ཆུ༌ཀར༌ ཁུར༌ཁན༌ནི༌ མི༌ཞིག༌ ཁྱོ༌ཞ༌གུན༌ལ༌ ཐུག༌ཅེན༌, ཁོའེ༌ སྟིང༌རང༌ནེ༌ སོང༌ཤིག༌། 
MRK.14.14	ཁོ༌ ཞུགས༌ཏེ༌ ཆ༌སའི༌ ཁང༌པའེ༌ ཁང༌དག༌པོའ༌ ཟེར༌ 'སློབ༌པོན༌ནི༌ དྲིའ༌རག༌། གྲོན༌པོ༌ ཞུགས༌སེ༌ ནང༌བོ༌ ཀ༌རེ༌, ཀ༌རུ༌ ངའེ༌ ང༌རང༌ངི༌ སློབ༌ཕྲུག༌གུན༌ ཉམ༌པོ༌ པེ༌སག༌གི༌ ཟན༌ ཟའ༌ཉན༌ཨིན༌།' 
MRK.14.15	ཁོའེ༌ ཁྱོ༌ཞ༌གུན༌ ཁེ༌ཐོག༌ག༌ སྔུན༌ལ༌ གྲལ༌གྲིག༌ ཅོས༌ཏེ༌ ཡོད༌ཁན༌ནི༌ ནང༌ ཆེན༌མོ༌ཞིག༌ སྟན༌ཅེན༌, ཏེ༌རུ༌ ང༌དང༌གུན༌ནི༌ ཕིའ༌ དོན༌ཏང༌བོ༌ གྲལ༌གྲིག༌ ཅོ༌ཤིག༌།" 
MRK.14.16	སློབ༌ཕྲུག༌ ཉིས༌ཀོ༌ རྒྱལ༌སའེ༌ ནང༌ང༌ སོང༌, ཡང༌ ཅི༌ཚང༌མ༌ ཡེ༌ཤུའི༌ མོལ༌ཁན༌ ནང༌ཞིན༌ ཐོང༌། ཁོང༌གུན༌ནི༌ ཏེ༌རུ༌ པེ༌སག༌གི༌ ཁར༌ཇི༌བོ༌ གྲལ༌གྲིག༌ ཅོས༌།
MRK.14.17	ཕི༌ཏོག༌ ཡེ༌ཤུ༌ སློབ༌ཕྲུག༌ ཅུག༌ཉིས༌ ཉམ༌པོ༌ ཏེ༌ ཁང༌པའ༌ སླེབ༌བ༌ ཛད༌། 
MRK.14.18	ཁོང༌གུན༌ ཅོག༌ཙེ༌ དུན༌ལ༌ དོན༌ཏང༌ དོན༌ཨིན༌ ཡོད༌དུས༌ ཡེ༌ཤུའི༌ མོལས༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ང༌ ཉམ༌པོ༌ ཟེན༌ ཡོད༌ཁན༌གུན༌ནི༌ ནང༌ནེ༌ ཅིག༌གི༌ ངོ༌ལོག༌ ཅོས༌ཏེ༌ ང༌ གྲ༌འོ༌གུན༌ནི༌ ལག༌ག༌ སྟད༌ཨིན༌།"
MRK.14.19	ཁོང༌གུན༌ལ༌ ཚེར༌ཁ༌ ཡོངས༌ ཡང༌ རེ༌རེའེ༌ ཅོས༌ཏེ༌ ཡེ༌ཤུའ༌ དྲིས༌, "ཏན༌ཏན༌ ང༌ཏ༌ མན༌གྲོ༌?"
MRK.14.20	ཁོང༌ངི༌ ལན༌སལ༌ལ༌ ཛདས༌, "འི༌ཀ༌ ང༌ ཉམ༌པོ༌ ད༌བེན༌ ཅིག༌གི༌ ནང༌ནེ༌ ཟའ༌ཁན༌ ཁྱོ༌ཞའ༌ ཅུག༌ཉིས༌པོའེ༌ ནང༌ནེ༌ ཅིག༌ ཨིན༌ནོག༌། 
MRK.14.21	དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཡོད༌ཁན༌ ནང༌ཞིན༌ མི༌རིགས༌སི༌བུ༌ ཤི༌གོས༌, ཨིན༌ནའང༌ ང༌ སྟད༌ཁན༌ནི༌ མི༌བོའ༌ ཙམ༌ཤིག༌གི༌ ཇིགས༌པ༌ མ༌ནོག༌། ཏེ༌ སང༌ཏ༌ ཏེ༌ མི༌བོ༌ མ༌ནེ༌ མ༌སྐྱེས༌པིན༌ན༌ རྒྱལ༌།"
MRK.14.22	ཁོང༌གུན༌ ཟན༌ཟེན༌ ཡོད༌དུས༌ ཡེ༌ཤུའི༌ ཏ༌གི༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌། ཏེ༌བོ༌ ཏུམ༌པ༌ཏུམ༌པ༌ ཅོས༌ཏེ༌ ཅག༌ག༌ ཛདས༌, ཡང༌ སློབ༌ཕྲུག༌གུན༌ལ༌ སལ༌ལ༌ ཛད༌ཏེ༌ མོལས༌, "ལེན༌ཏེ༌ ཟོ༌ཤིག༌, འི༌བོ༌ ངའེ༌ ཟུགས༌པོ༌བོ༌ ཨིན༌།"
MRK.14.23	ཏེ༌ནེ༌ ཁོང༌ངི༌ རྒུན༌ཆང༌ངི༌ དོན༌སྐྱོག༌པོ༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ སློབ༌ཕྲུག༌གུན༌ལ༌ སལ༌པ༌, ཁོང༌ ཚང༌མའེ༌ ཏེ༌ནང༌ནེ༌ ཐུངས༌། 
MRK.14.24	ཁོང༌ངི༌ ཏེ༌གུན༌ལ༌ མོལས༌, "འི༌བོ༌ ནི༌, ངའེ༌ ཁྲག༌ ཨིན༌, ཀ༌བོའེ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ལ༌ ཆད༌དོན༌ ཛད༌ཁན༌བོ༌ ཏན༌ཏན༌ ཅོའ༌ནོག༌། ཏེ༌ ཁྲག༌པོ༌ སྲོག༌ཆོད༌ ཙོགས༌ལ༌ མང༌པོ༌ཞིག༌གི༌ ཕིའ༌ ཕོས༌ཏེ༌ ཨིན༌། 
MRK.14.25	ངའེ༌ ཁྱོ༌ཞའ༌ དེན༌བ༌ ཟེར༌རད༌, དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ འི༌ རྒུན༌ཆང༌བོའ༌ སོ༌མ༌ ཏོན༌ཏག༌ཞིག༌ ཡོད༌ཏེ༌ མ༌ནེ༌, ངའེ༌ འི༌བོ༌ ཡང༌སྐྱར༌ མ༌ནེ༌ མི༌ཐུང༌།
MRK.14.26	ཏེ༌ནེ༌ ཁོང༌གུན༌ནི༌ སུང༌གུར༌ ཏངས༌, ཏེ༌ སྟིང༌ནེ༌ ཕི༌ལོག༌ག༌ ཨོ༌ལིཝ༌ཝི༌ རི༌ཀ༌ སྐྱོདས༌།
MRK.14.27	ཡེ༌ཤུའི༌ ཁོང༌གུན༌ལ༌ མོལས༌, "ཁྱོ༌ཞའ༌ ཚང༌མའེ༌ ངའ༌ ཕངས༌ཏེ༌ ཆེན༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌,
MRK.14.27	'ངའེ༌ ལུག༌རྫི༌བོ༌ སད༌ཨིན༌
MRK.14.27	ཡང༌ ལུག༌གུན༌ ཀ༌ནེ༌ཀ༌རུ༌ ཡན༌ཏེ༌ ཆེན༌'
MRK.14.28	ཨིན༌ནའང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལངས༌ཏེ༌ སྟིང༌ནེ༌ ཁྱོ༌ཞ༌གུན༌ནི༌ སྔུན༌ལ༌ ང༌ གཱ༌ལིལ༌ལིའ༌ ཆེན༌, ཡང༌ ཏེ༌རུ༌ ཁྱོ༌ཞ༌གུན༌ལ༌ ཐུག༌ཨིན༌།"
MRK.14.29	པི༌ཏྲར༌རི༌ ཁོང༌ང༌ ཟེརས༌, "ཚང༌མའེ༌ ཉེ༌རང༌ ཕངས༌ཏེ༌ ཆ༌ནའང༌ ངའེ༌ མ༌ནེ༌ མི༌ཕང༌ལེ༌།"
MRK.14.30	ཡེ༌ཤུའི༌ ལན༌སལ༌ལ༌ ཛདས༌, "པི༌ཏྲར༌ ངའེ༌ ཁོ༌རང༌ང༌ དེན༌བ༌ ཟེར༌རད༌, འིན༌ན༌ ཚན༌ལ༌ བྱ༌སྐད༌ ལན༌ ཉིས༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ལན༌ སུམ༌ ངའ༌ མི༌ཤེས༌ཟུན༌ ཏང༌ཨིན༌།"
MRK.14.31	པི༌ཏྲར༌རི༌ རང༌རྒྱལ༌ ཏངས༌ཏེ༌ ཟེརས༌, "ང༌ ཉེ༌རང༌ ཉམ༌པོ༌ ཤི༌གོས༌ནའང༌, ངའེ༌ ཉེ༌རང༌ མི༌ཤེས༌ཟུན༌ མ༌ནེ༌ མི༌ཏང༌ལེ༌།" ཏེན༌ན༌ ཙོགས༌ ཞན༌ཡང༌ ཚང༌མེའང༌ ཟེརས༌།
MRK.14.32	ཁོང༌གུན༌ གེད༌ཤེ༌མ༌ནེ༌ ཟེར༌སེ༌ ནས༌ས༌ སྐྱོདས༌, ཡང༌ ཡེ༌ཤུའི༌ ཁོང༌ངི༌ སློབ༌ཕྲུག༌གུན༌ལ༌ མོལས༌, "འི༌ཀ༌ དུག༌ཤིག༌ ངའ༌ སྨོས༌ལམ༌ ཕུལ༌ལ༌ ཆའད༌།"
MRK.14.33	ཁོང༌ངི༌ པི༌ཏྲར༌, ཡ༌ཀོབ༌ དང༌, ཡོ༌ཧཱ༌ནན༌ གུན༌ ཁོང༌རང༌ ཉམ༌པོ༌ ཁྲིད༌ཏེ༌ ཁྱེར༌ར༌ ཛདས༌, ཡང༌ ཁོང༌ང༌ སྡུག༌སྔལ༌ དང༌ ཐུགས༌ཚེར༌ མ༌ ཆེན༌མོ༌ བྱུང༌། 
MRK.14.34	ཡེ༌ཤུའི༌ ཁོང༌གུན༌ལ༌ མོལས༌, "ངའ༌ ཤི༌ཅེས༌ ཙོགས༌སི༌ ཚེར༌ཁའ༌ སྲན༌ཏྲེ༌ རག༌། ཤང༌ ཅོས༌ཏེ༌ འི༌རུ༌ དུག༌ཤིག༌།"
MRK.14.35	ཁོང༌ ཙ༌པིག༌ཤིག༌ འ༌ཟམ༌མ༌ སྐྱོདས༌, ཡང༌ པིག༌མོའེ༌ཀ༌ གྱེལ༌ཏེ༌, གལ༌ཏེས༌ ཉན༌ན༌ ཁོང༌ངི༌ ཀ༌ནེ༌ འི༌ སྡུག༌སྔལ༌ལི༌ དུས༌པོ༌ ཐེན༌ན༌ ཛད༌ མོལ༌ཨིན༌ སྨོས༌ལམ༌ ཕུལ༌ལ༌ ཛདས༌། 
MRK.14.36	ཁོང༌ངི༌ མོལས༌, "ཨ༌བ༌, ངའེ༌ ཡབ༌ལེ༌, ཉེ༌རང༌ང༌ ཅི༌ཚང༌མ༌ ཉན༌ན༌ནོག༌། ཐུག༌རྗེ༌ ཛད༌ཏེ༌ འི༌ སྡུག༌སྔལ༌ལི༌ ཀོ༌རེ༌བོ༌, ངའེ༌ ཀ༌ནེ༌ ཐག༌རིང༌ང༌ ཁྱེར༌ར༌ ཛད༌དའང༌, ཨིན༌ནའང༌ ངའེ༌ དོད༌པ༌ མན༌པ༌, ཉེ༌རང༌ངི༌ ཐུག༌གོངས༌ ནང༌ཞིན༌ ཅོའ༌ ཛད༌།"
MRK.14.37	ཏེ༌ནེ༌ ཁོང༌ ལོགས༌ཏེ༌ སྐྱོད༌ད༌ཅིག༌ སློབ༌ཕྲུག༌གུན༌ ཉིད༌ལ༌ སོངས༌ཏེ༌ ཟིགས༌། ཁོང༌ངི༌ པི༌ཏྲར༌ལ༌ མོལས༌, "ཤི༌མོན༌ ཁྱོ༌རང༌ ཉིད༌ལ༌ སོང༌ཏེ༌ ཨིན༌ན༌? ཅི༌ ཁྱོ༌རང༌, ང༌ ཉམ༌པོ༌ ཆུ༌ཚོད༌ ཅིག༌གའང༌ ཉིད༌ མ༌ལོག༌ག༌ དུག༌ཉན༌ན༌ མེ༌རག༌ག༌? 
MRK.14.38	ཁྱོ༌ཞ༌གུན༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ ཉིད༌ མ༌ཏང༌ང༌ སྨོས༌ལམ༌ ཕུལ༌ཤིག༌། སེམས༌ཉིད༌དི༌ དོད༌པ༌ སྡིག༌པའེ༌ ནང༌ང༌ མི༌གྱེལ༌ཅེས༌ ཡོད༌ནའང༌, ཟུགས༌པོ༌བོ༌ འུ༌ཐུགས༌ ཡོད༌ཏེ༌ ཨིན༌ནོག༌།
MRK.14.39	ཏེ༌ནེ༌ ཡང༌སྐྱར༌ ཡེ༌ཤུ༌ སྔོན༌ནའང༌ ཙོགས༌ལ༌ སྨོས༌ལམ༌ ཕུལ༌ལ༌ སྐྱོདས༌། 
MRK.14.40	ཁོང༌ ཏེ༌གུན༌ ཡོད༌ས༌ ལོགས༌ཏེ༌ སྐྱོད༌ད༌ཅིག༌, ཁོང༌ངི༌ ཏེ༌གུན༌ ཡང༌སྐྱར༌ ཉིད༌ལ༌ སོངས༌ཏེ༌ ཟིགས༌, ཅིའ༌ཟེར༌ན༌ ཁོང༌གུན༌ མ༌སྲན༌ཏྲེ༌ ངལ༌ཏེ༌ ཡོད༌པིན༌, ཡང༌ ཡེ༌ཤུའ༌ ཅི༌ ཟེར༌ཅེས༌པོ༌ ཁོང༌གུན༌ལ༌ ཧ༌མ༌གོ༌།
MRK.14.41	ཡེ༌ཤུ༌ ལན༌ སུམ༌པ༌ ལོགས༌ཏེ༌ སྐྱོད༌ད༌ཅིག༌, ཁོང༌ངི༌ མོལས༌, "ཏ༌རུང༌ངའང༌ ཉིད༌ ཏང༌ཨིན༌, ངལ༌ཚོའ༌ད༌? ཏ༌ གྲིག༌, དུས༌པོ༌ སླེབ༌ཚར༌། ལྟོས༌ མི༌རིགས༌སི༌བུའ༌ ངོ༌ལོག༌ ཅོས༌ཏེ༌ སྡིག༌ཅན༌གུན༌ནི༌ ལག༌ག༌ སྟད༌ཨིན༌། 
MRK.14.42	ལོངས༌ ང༌དང༌གུན༌ ཆེན༌། ལྟོས༌ཤིག༌! ངའ༌ ངོ༌ལོག༌ ཅོ༌ཁན༌བོ༌ ཡོང༌ང༌ལ༌།"
MRK.14.43	ཡེ༌ཤུའི༌ སྤེ༌ར༌ སལ༌ཨིན༌ ཡོད༌ ཟ༌ནེ༌, ཡུ༌དཱ༌ སློབ༌ཕྲུག༌ ཅུག༌ཉིས༌སི༌ ནང༌ནེ༌ ཅིག༌, ར༌འི༌ དང༌ རྡུང༌ཅེས༌སི༌ བེར༌ག༌ གུན༌ ཁུར༌ཏེ༌ ཡོད༌ཁན༌ནི༌ མི༌ཚོགས༌ ཉམ༌པོ༌ སླེབ༌། ཁོང༌གུན༌ ཡ༌ཧུ༌དཱ༌པའེ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ དང༌ ཡུལ༌ལི༌ འུ༌སྐྱོང༌ གུན༌ནི༌ ལམ༌ཅུགས༌ཏེ༌ ཨིན༌པིན༌། 
MRK.14.44	ངོ༌ལོག༌ ཅོ༌ཁན༌ནི༌ ཡུ༌དཱའེ༌, ཁོང༌གུན༌ལ༌ སྟགས༌ཤིག༌ སྟན༌ཨིན༌ ཟེརས༌, "ཁྱོ༌ཞའེ༌ ངའེ༌ པུག༌ ཏང༌ཁན༌བོ༌ ཟུམས༌ཏེ༌ སྟན༌པོ༌ ཅོས༌ཏེ༌ ཁྲིད༌ཏེ༌ ཁྱེར༌།" 
MRK.14.45	ཡེ༌ཤུ༌ ཡོད༌ས༌ ཅབ༌ སོང༌ཏེ༌ ཡུ༌དཱའེ༌, "སློབ༌པོན༌ལེ༌" ཟེར༌ཏེ༌ ཁོང༌ང༌ པུག༌ ཏངས༌།
MRK.14.46	ཏེ༌ནེ༌ ཞན༌མ༌གུན༌ནི༌ ཡེ༌ཤུ༌ ཟུམས༌ཏེ༌ སྟན༌པོ༌ ཅོས༌ཏེ༌ ཐམས༌། 
MRK.14.47	ཨིན༌ནའང༌ ཡེ༌ཤུའི༌ དུན༌ལ༌ ཡོད༌ཁན༌ ཅིག༌གི༌, ར༌འི༌ ཕིངས༌ཏེ༌ ཡ༌ཧུ༌དཱ༌པའེ༌ བླ༌མ༌ ཆེན༌མོའེ༌ ཡོག༌པོའ༌ རྒྱབས༌, ཡང༌ ཁོའེ༌ ནམ༌ཆོག༌པོ༌ ཅད༌ཏངས༌།
MRK.14.48	ཡེ༌ཤུའི༌ ཁོང༌གུན༌ལ༌ མོལས༌, "ར༌འི༌ དང༌ རྡུང༌ཅེས༌སི༌ བེར༌ག༌གུན༌ ཁུར༌ཏེ༌ ཟུམ༌མ༌ ཡོངས༌ཏེ༌ ཅི༌ ངའ༌ སྟན༌ཤིག༌ ཨིན༌ནོག༌ག༌? 
MRK.14.49	ཆོད༌ཁང༌ངི༌ ནང༌ང༌ ཡོད༌ ཟ༌ནེ༌ ཁྱོ༌ཞ༌གུན༌ནི༌ ངའ༌ ཅི༌ཕིའ༌ མ༌ཟུམས༌པིན༌? ཏེ༌རུ༌ སླབ༌བྱ༌ ཏང༌ཨིན༌ ང༌ ཞག༌དང༌ ཁྱོ༌ཞ༌གུན༌ནི༌ ཕྲོའ༌ ཡོད༌པིན༌། ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌བོ༌ དྲན༌དྲ༌ གྲུབ༌ཅེས༌སི༌ ཕིའ༌ འི༌ ཚང༌མ༌ བྱུང༌གོས༌ཏེ༌ ཨིན༌ནོག༌།"
MRK.14.50	ཏེ༌ནེ༌ ཁོང༌ངི༌ སློབ༌ཕྲུག༌ ཚང༌མའེ༌ ཁོང༌ ཕངས༌ཏེ༌ ཤོར༌ཏེ༌ སོང༌། 
MRK.14.51	ཀུས༌པོ༌ རས༌སི༌ ཀོས༌ ཅིག༌པོ༌ གོན༌ཁན༌ནི༌ ཁྱོག༌ཏོང༌ཞིག༌ རྒྱབ༌ནེ༌ ཡོང༌ངད༌པིན༌, མི༌ཚོགས༌སི༌ ཁོ༌ ཟུམ༌ཅེས༌ ཅོས༌པ༌, 
MRK.14.52	ཁོའེ༌ ཀོས༌པོ༌ ཕངས༌ཏེ༌ ལྗེར༌ཉལ༌ལ༌ ཤོར༌ཏེ༌ སོང༌།
MRK.14.53	ཁོང༌གུན༌ནི༌ ཡེ༌ཤུ༌ ཡ༌ཧུ༌དཱ༌པའེ༌ བླ༌མ༌ ཆེན༌མོ༌ ཡོད༌ས༌ ཁྱེརས༌, ཀ༌རུ༌ བླ༌མ༌ འུ༌སྐྱོང༌, ཡུལ༌ལི༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ གུན༌ ཛོམས༌ཏེ༌ ཡོད༌པིན༌། 
MRK.14.54	པི༌ཏྲར༌ ཐག༌རིང༌ཞིག༌ནེ༌ ཁོང༌ངི༌ སྟིང༌རང༌ནེ༌ ཡ༌ཧུ༌དཱ༌པའེ༌ བླ༌མ༌ ཆེན༌མོའེ༌ ཕོ༌གྲང༌ངི༌ ཀྱང༌རའི༌ ནང༌ང༌ སོང༌། ཏེ༌རུ༌ ཁོ༌ སྒོ༌སྲུང༌ཁན༌གུན༌ ཉམ༌པོ༌ མེའ༌ སྲོའིན༌ དུགས༌།
MRK.14.55	ཡ༌ཧུ༌དཱ༌པའེ༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཚང༌མའེ༌ ཡེ༌ཤུ༌ སད༌ཅེས༌སི༌ ཕིའ༌ ཁོང༌ངི༌ རྒྱབ༌གལ༌ལ༌ སྤང༌པོ༌ ཙལ༌ཅེས༌སི༌ རྩོན༌གྲུས༌ ཅོས༌། ཨིན༌ནའང༌ ཁོང༌གུན༌ལ༌ ཅའང༌ མ༌ཐོབ༌། 
MRK.14.56	ཁོང༌ངི༌ རྒྱབ༌གལ༌ལ༌ ཟུས༌མའེ༌ སྤང༌པོ༌ མང༌པོ༌ ཁྱོངས༌, ཨིན༌ནའང༌ ཏེ༌གུན༌ནི༌ སྤང༌པོ༌ ཏང༌ཁན༌གུན༌ ཟོབས༌ མ༌ཟོབས༌། 
MRK.14.57	སྟིང༌ཇུག༌ག༌ མི༌ ཁ༌ཅིག༌ ལངས༌ཏེ༌ ཡེ༌ཤུའི༌ རྒྱབ༌གལ༌ལ༌ ཟུས༌མའེ༌ སྤང༌པོ༌ ཏངས༌། 
MRK.14.58	" 'མིའི༌ ལག༌པ༌ནེ༌ ཅོས༌ཁན༌ནི༌ འི༌ ཆོད༌ཁང༌བོ༌, ངའེ༌ ཤིག༌ཨིན༌ ཡང༌ ཞག༌ སུམ༌མི༌ ནང༌ང༌ མིའི༌ ལག༌པ༌ནེ༌ མ༌རྩིགས༌ཁན༌ནི༌ ཞན༌ཡང༌ཞིག༌ ངའེ༌ རྩིག༌ཨིན༌' ཁོའེ༌ ཟེར༌ཨིན༌ ང༌ཞ༌གུན༌ནི༌ ཚོར༌།" 
MRK.14.59	ཨིན༌ནའང༌ ཁོང༌གུན༌ནི༌ སྤང༌པོ༌ ཏང༌ཁན༌གུན༌ནའང༌ ཟོབས༌ མ༌ཟོབས༌།
MRK.14.60	ཏེ༌ནེ༌ ཚང༌མའེ༌ དུན༌ལ༌ ཡ༌ཧུ༌དཱ༌པའེ༌ བླ༌མ༌ ཆེན༌མོ༌ ལངས༌ཏེ༌ ཡེ༌ཤུའ༌ དྲིས༌, "ཁྱོ༌རང༌ངི༌ ལན༌ཏང༌ང༌ མེད༌ད༌? ཁོང༌གུན༌ནི༌ ཁྱོ༌རང༌ངི༌ རྒྱབ༌གལ༌ལ༌ ཉད༌གལ༌ ཀལ༌ཁན༌གུན༌ དྲང༌པོ༌ ཨིན༌ནོག༌ག༌?" 
MRK.14.61	ཨིན༌ནའང༌ ཡེ༌ཤུ༌ ཅུབ༌ཅད༌ཏེ༌ ཅའང༌ ལན༌ མ༌སལ༌ལ༌ ཞུགས༌། ཏེ༌ནེ༌ ཡ༌ཧུ༌དཱ༌པའེ༌ བླ༌མ༌ ཆེན༌མོའེ༌ ཁོང༌ང༌ ཡང༌སྐྱར༌ དྲིས༌, "ཅི༌ ཁྱོ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, དཀོན༌མཆོག༌གི༌ སྲས༌པོ༌ ཨིན༌ན༌?"
MRK.14.62	ཡེ༌ཤུའི༌, "ངའ༌ ཨིན༌, ཡང༌ མི༌རིགས༌སི༌བུ༌ ཀུན༌ཝང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ དུགས༌ཏེ༌ ནམ༌ཁའ༌ནེ༌ སྲིན༌ནི༌ཀ༌ ཡོང༌ཨིན༌ ཁྱོ༌རང༌གུན༌ནི༌ ཐོང༌ཨིན༌" མོལས༌།
MRK.14.63	ཏེ༌ནེ༌ ཡ༌ཧུ༌དཱ༌པའེ༌ བླ༌མ༌ ཆེན༌མོའེ༌ ཁོ༌རང༌ངི༌ ཀོས༌པོ༌ ཤགས༌ ཡང༌ ཟེརས༌, "ཏ༌ ང༌དང༌ང༌ ཞན༌ཡང༌ སྤང༌པོ༌ ཅི༌ གོས༌ཨིན༌། 
MRK.14.64	ཁོའེ༌ དཀོན༌མཆོག༌ག༌ དད༌ལོག༌ ཞུ༌ཁན༌གུན༌ ཁྱོ༌རང༌ ཚང༌མའེ༌ ཚོར༌ཏེ༌ ཨིན༌ནོག༌། ཏ༌ ཁྱོ༌ཞ༌གུན༌ནི༌ ཅི༌ ཐག༌ཅད༌དད༌?"
MRK.14.64	ཁོང༌གུན༌ནི༌ ཁོ༌ ཤི༌གོ༌ཤེས༌པོ༌ འོས༌པ༌ ཨིན༌ནོག༌ ཟེར༌ཏེ༌ ཐག༌ཅདས༌། 
MRK.14.65	ཏེ༌ནེ༌ ཁོང༌ ཁ༌ཅིག༌གི༌ ཡེ༌ཤུའ༌ ཆིལ༌མག༌ རྒྱབ༌ཅེས༌ གོ༌ཟུགས༌, ཡང༌ ཡེ༌ཤུའི༌ མིག༌ ཀབས༌ཏེ༌ ཁོང༌ང༌ རྡུང༌རྒྱབ༌ ཏངས༌ཏེ༌ ཟེརས༌, "ཤོད༌དང༌! སུའི༌ ཁྱོ༌རང༌ང༌ རྡུངས༌།" ཡང༌ སྲུང༌ཁན༌གུན༌ནི༌ ཁོང༌ང༌ ཁྱེར༌ཏེ༌ རྡུང༌རྒྱབ༌ ཏངས༌།
MRK.14.66	པི༌ཏྲར༌ ཕོ༌གྲང༌ངི༌ གྱང༌སྐོར༌རི༌ ནང༌ང༌ དུགས༌ཏེ༌ ཡོད༌དུས༌, ཡ༌ཧུ༌དཱ༌པའེ༌ བླ༌མ༌ ཆེན༌མོའེ༌ ཡོག༌མོ༌ཞིག༌ ཁོའེ༌ དུན༌ལ༌ ཡོངས༌། 
MRK.14.67	ཡང༌ པི༌ཏྲར༌ མེའ༌ སྲོའིན༌ ཡོད༌ཁན༌བོ༌ ཐོངས༌ཏེ༌ བུ༌མོ༌བོའེ༌ ཁོའ༌ ཞིབ༌སལ༌ ཅོས༌ཏེ༌ སྟས༌ ཡང༌ ཟེརས༌, "ཁྱོ༌རང༌ངའང༌ ན༌ཙ༌རེད༌པ༌ ཡེ༌ཤུའི༌ ཕྲོ༌པ༌ ཅིག༌ ཨིན༌ནོག༌།"
MRK.14.68	ཨིན༌ནའང༌ པི༌ཏྲར༌རི༌ མི༌ཤེས༌ཟུན༌ ཏངས༌ཏེ༌ ཟེརས༌, "ཁྱོ༌རང༌ངི༌ ཅི༌ སྐོར༌ལ༌ སྤེ༌ར༌ ཏངས༌ཏེ༌ ཨིན༌། ང༌ ཅའང༌ རྒྱུས༌མེད༌ ཡ༌ ཧ༌གོའ༌ མེ༌རག༌།" ཡང༌ ཁོ༌ གྱང༌སྐོར༌རི༌ སྒོའེ༌ དུན༌ལ༌ སོང༌ཏེ༌ དུགས༌། ཏེ༌ནེ༌ བྱ༌པོའེ༌ སྐད༌ ཏངས༌།
MRK.14.69	ཡོག༌མོ༌བོའེ༌ པི༌ཏྲར༌ ཏེ༌ཀ༌ ལངས༌ཏེ༌ ཐོང༌ང༌ཅིག༌, ཁོའེ༌ ཏེ༌ཀ༌ ཡོད༌ཁན༌ ཞན༌མ༌གུན༌ལ༌ ཡང༌སྐྱར༌ ཟེརས༌, "འི༌ མི༌བོའང༌ ཁོང༌གུན༌ནི༌ ཕྲོ༌ནེ༌ ཅིག༌ ཨིན༌ནོག༌།"
MRK.14.70	ཨིན༌ནའང༌ པི༌ཏྲར༌རི༌ ཡང༌སྐྱར༌ མི༌ཤེས༌ཟུན༌ ཏངས༌།
MRK.14.70	ཙ༌པིག༌ སྟིང༌ནེ༌ ཏེ༌རུ༌ ལངས༌ཏེ༌ ཡོད༌ཁན༌ ཞན༌ཡང༌ ཁ༌ཅིག༌གི༌ པི༌ཏྲར༌ལ༌ ཟེརས༌, "ཏན༌ཏན༌ལ༌ ཁྱོ༌རང༌ ཁོང༌གུན༌ནི༌ ཕྲོ༌པ༌ ཅིག༌ ཨིན༌ནོག༌, ཅིའ༌ཟེར༌ན༌ ཁྱོ༌རང༌ངའང༌ གཱ༌ལིལ༌ལི༌པ༌ ཨིན༌ནོག༌།"
MRK.14.71	པི༌ཏྲར༌རི༌ མནའ༌ ཁུརས༌, "གལ༌ཏེས༌ ངའེ༌ ཟུན༌ ཏངས༌ཏེ༌ ཨིན༌ན༌ ངའ༌ ངན༌ ཕོག༌ཤིག༌། ཁྱོ༌རང༌གུན༌ནི༌ སྤེ༌ར༌ ཏང༌ཁན༌ནི༌ འི༌ མི༌བོའེ༌ སྐོར༌ལ༌ ངའ༌ རྒྱུས༌མེད༌།" 
MRK.14.72	ཏེན༌ན༌མལ༌ལ༌ ལན༌ ཉིས༌པ༌ བྱ༌པོའེ༌ སྐད༌ ཏངས༌།
MRK.14.72	ཏེ༌ནེ༌ པི༌ཏྲར༌ལ༌ ཡེ༌ཤུའི༌, "བྱ༌པོའེ༌ སྐད༌ ལན༌ ཉིས༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌" མོལ༌ཁན༌གུན༌ ཨིད༌ཏུ༌ ཡོངས༌། ཁོའེ༌ སེམས༌ ཆགས༌ ཡང༌ ངུས༌།
MRK.15.1	ང༌ཏོག༌ ང༌མོ༌ནེ༌ བླ༌མ༌ འུ༌སྐྱོང༌གུན༌, ཡུལ༌ལི༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ གང༌པོའེ༌ ཐག༌ཅད༌ཁན༌ ནང༌ཞིན༌ལ༌ ཡེ༌ཤུའི༌ ཆག༌ ལྡམས༌ཏེ༌ ཁོང༌ ཀའ༌ལོན༌ པི༌ལ༌ཏུ༌ ཡོད༌ས༌ ཁྲིད༌ཏེ༌ ཁྱེརས༌།
MRK.15.2	པི༌ལ༌ཏུའི༌ ཡེ༌ཤུའ༌ དྲིས༌, "ཁྱོ༌རང༌ ཡ༌ཧུ༌དཱ༌པ༌གུན༌ནི༌ རྒྱལ༌པོ༌ ཨིན༌ན༌?"
MRK.15.2	ཡེ༌ཤུའི༌ ལན༌སལ༌ལ༌ ཛདས༌, "ཨིན༌ ཉེ༌རང༌ངི༌ ཟེར༌ཁན༌ ཙོགས༌ལ༌།"
MRK.15.3	ཏེ༌ནེ༌ བླ༌མ༌ འུ༌སྐྱོང༌གུན༌ནི༌ ཁོང༌ངི༌ རྒྱབ༌གལ༌ལ༌ ཉད༌གལ༌ མང༌པོ༌ ཀལས༌། 
MRK.15.4	པི༌ལ༌ཏུའི༌ ཡང༌སྐྱར༌ ཁོང༌ང༌ དྲིས༌, "ཁྱོ༌རང༌ངི༌ ཁོང༌གུན༌ལ༌ ལན༌ཏང༌ང༌ མེད༌ད༌? ལྟོས༌སའང༌! ཁྱོ༌རང༌ངི༌ རྒྱབ༌གལ༌ལ༌ ཁོང༌གུན༌ནི༌ ཙམ༌ཤིག༌གི༌ སྐྱོན༌རྗོད༌ ཅོ༌རུག༌?" 
MRK.15.5	ཨིན༌ནའང༌ ཡེ༌ཤུའི༌ ཅའང༌ མ༌མོལ༌ པ༌སང༌, པི༌ལ༌ཏུ༌ ཧ༌ལས༌།
MRK.15.6	ཏ༌ ཀའ༌ལོན༌ནི༌ ལུག༌སྲོལ༌ ནང༌ཞིན༌ པེ༌སག༌གི༌ དུས༌ཆེན༌ ཟ༌ནེ༌, ཁོའེ༌ མི༌གུན༌ནི༌ ཟེར༌ཁན༌ནི༌ ཙོན༌པ༌ ཅིག༌ ཙོན༌ཁང༌ནེ༌ ཕུད༌དད༌པིན༌། 
MRK.15.7	ཏེ༌དུས༌ལ༌ བཱ༌ར༌བས༌ ཟེར༌ཁན༌ མི༌ཞིག༌ རོམ༌མི༌ ཞུང༌ངི༌ རྒྱབ༌གལ༌ལ༌ ངོ༌ལོག༌ ཅོས༌ཏེ༌ མི༌ སད༌ཁན༌ནི༌ ཁོའེ༌ ཕྲོ༌པ༌གུན༌ ཉམ༌པོ༌ ཙོན༌ཁང༌ངི༌ ནང༌ང༌ ཡོད༌པིན༌། 
MRK.15.8	མི༌ཚོགས༌པོ༌ པི༌ལ༌ཏུ༌ ཡོད༌ས༌ ཡོངས༌ཏེ༌ ཁོང༌ང༌ དུས༌རྒྱུན༌ ཙོགས༌ལ༌ ཙོན༌པ༌ཞིག༌ ཕུད༌ཅེས༌སི༌ ཕིའ༌ ཟེརས༌།
MRK.15.9	པི༌ལ༌ཏུའི༌ དྲིས༌, "ངའེ༌ འི༌ ཡ༌ཧུ༌དཱ༌པ༌གུན༌ནི༌ རྒྱལ༌པོ༌བོ༌ ཕུད༌ན༌, ཐད༌ཅེས༌ རག༌ག༌?" 
MRK.15.10	༼ཅིའ༌ཟེར༌ན༌ བླ༌མ༌ འུ༌སྐྱོང༌གུན༌ ཚིག༌ཏེ༌ ཡེ༌ཤུ༌ ཁོའེ༌ ལག༌ག༌ སྟད༌ཁན༌བོ༌ ཁོའ༌ རྒྱུས༌སོང༌༽། 
MRK.15.11	ཨིན༌ནའང༌ བླ༌མ༌ འུ༌སྐྱོང༌གུན༌ནི༌ མི༌ཚོགས༌ལ༌ ལྕེ༌ ཀོལ༌ཏེ༌ ཡེ༌ཤུའི༌ ཚབས༌ལ༌ བཱ༌ར༌བས༌ ཕུད༌ཅེས༌སི༌ ཕིའ༌ པི༌ལ༌ཏུའ༌ ཞུ༌ཝ༌ ཕུལ༌ཅུགས༌། 
MRK.15.12	པི༌ལ༌ཏུའི༌ ཁོང༌གུན༌ལ༌ དྲིས༌, "ཏེ༌ནེ༌ ངའེ༌ ཁྱོ༌ཞ༌གུན༌ནི༌ ཡ༌ཧུ༌དཱའེ༌ རྒྱལ༌པོ༌ ཟེར༌ཁན༌ནི༌ མི༌བོའ༌ ཅི༌ ཅོ༌?"
MRK.15.13	ཁོང༌གུན༌ནི༌ ལོགས༌ཏེ༌ ཀུ༌ཅོ༌ ཏངས༌, "ཁོ༌ རྐྱང༌ཤིང༌ངི༌ཀ༌ རྐྱངས༌ཏེ༌ སོད༌།"
MRK.15.14	པི༌ལ༌ཏུའི༌ དྲིས༌, "ཅི༌ཕིའ༌? ཁྲིམས༌སི༌ རྒྱབ༌གལ༌ལ༌ ཁོའེ༌ ཅི༌ ལས༌ ཅོས༌ཏོག༌?"
MRK.15.14	ཨིན༌ནའང༌ ཁོང༌གུན༌ནི༌ མང༌ང༌ ཀུ༌ཅོ༌ ཏངས༌ཏེ༌ ཟེརས༌, "ཁོ༌ རྐྱང༌ཤིང༌ངི༌ཀ༌ རྐྱོང༌།"
MRK.15.15	མི༌ཚོགས༌པོ༌ ཐད༌ཅུགས༌ཏེ༌ པི༌ལ༌ཏུའི༌ ཁོང༌གུན༌ནི༌ ཕིའ༌ བཱ༌ར༌བས༌ ཕུད༌ཏངས༌། ཁོའེ༌ ཡེ༌ཤུའ༌ རྟལ༌ལྕག༌ རྒྱབས༌ཏེ༌ རྐྱང༌ཤིང༌ངི༌ཀ༌ རྐྱང༌ཅེས༌སི༌ ཕིའ༌ ཁོང༌ མག༌མི༌གུན༌ནི༌ ལག༌ག༌ སྟད༌ཅེས༌ལ༌ བཀའ༌ ཏངས༌།
MRK.15.16	མག༌མི༌གུན༌ནི༌ ཀའ༌ལོན༌ པི༌ལ༌ཏུ༌ དུག༌སའེ༌ ཁར༌ ༼ཀ༌བོའ༌ པརའ༌ཏོ༌རི༌འུམ༌ ཟེར༌རད༌༽ ཏེའེ༌ ནང༌ང༌ ཡེ༌ཤུ༌ ཁྲིད༌ཏེ༌ མག༌ཚོགས༌ གང༌པོའ༌ ཛོམ༌ཅེས༌ལ༌ བོདས༌། 
MRK.15.17	ཏེ༌གུན༌ནི༌ ཁོང༌ང༌ རྒྱལ༌པོའེ༌ དོག༌གི༌ ནམ༌ཟའ༌ མར༌པོ༌ ཙོགས༌ཤིག༌ སྐོནས༌, ཡང༌ ཚེར༌མང༌ངི༌ ཐོར༌ཤོག༌ཞིག༌ སླས༌ཏེ༌ ཁོང༌ངི༌ དབུའི༌ཀ༌
MRK.15.18	ཏེ༌གུན༌ནི༌ ཁོང༌ང༌ ཚིག༌པ༌ སྲག༌ཨིན༌ ཟེརས༌, "ཡ༌ཧུ༌དཱ༌པའེ༌ རྒྱལ༌པོའ༌ སྟོད༌པ༌།" 
MRK.15.19	ཏེ༌གུན༌ནི༌ ཁོང༌ངི༌ དབུའི༌ཀ༌ བེར༌ག༌ ཉམ༌པོ༌ རྡུངས༌ཏེ༌ ཁོང༌ང༌ ཆིལ༌མག༌ རྒྱབས༌, ཡང༌ ཡེ༌ཤུའི༌ དུན༌ལ༌ པིག༌མོའེ༌ཀ༌ གྱེལ༌ཏེ༌ ཁོང༌ང༌ ཆག༌ཕུལ༌ ཟུན༌ཏངས༌། 
MRK.15.20	ཚིག༌པ༌ སྲགས༌ཏེ༌ སྟིང༌ནེ༌ ཏེ༌གུན༌ནི༌ ཁོང༌ངི༌ རྒྱལ༌པོའེ༌ ནམ༌ཟའ༌ མར༌པོ༌ ཙོགས༌པོ༌ ཕུད༌ཏེ༌ ཡེ༌ཤུ༌ ཁོང༌རང༌ངི༌ ཀོས༌པོ༌ སྐོནས༌། ཏེ༌ནེ༌ ཁོང༌ རྐྱང༌ཤིང༌ངི༌ཀ༌ རྐྱང༌ང༌ལ༌ ཁྲིད༌ཏེ༌ ཁྱེརས༌།
MRK.15.21	ཨ༌ལེག༌ཟན༌དེར༌ དང༌ རུ༌ཕུས༌སི༌ ཨ༌བ༌, སི༌མོན༌ ཟེར༌ཁན༌ནི༌ ཀི༌རིན༌པ༌ མི༌ཞིག༌ ཕི༌ལོག༌ནེ༌ རྒྱལ༌སའེ༌ ནང༌ང༌ ཡེ༌ཤུ༌ ཁྱེར༌ཁན༌ནི༌ ཏེན༌ན༌ ལམ༌ནེ༌ གྲུལ༌ཏེ༌ ཡོང༌ངད༌པིན༌། མག༌མི༌གུན༌ནི༌ ཝང༌ ཏངས༌ཏེ༌ ཁོའ༌ ཡེ༌ཤུའི༌ རྐྱང༌ཤིང༌ ཁུར༌ཅུགས༌། 
MRK.15.22	ཏེ༌གུན༌ནི༌ ཡེ༌ཤུ༌ གོལ༌གོ༌ཐཱ༌ ༼ཀ༌བོའེ༌ ཏོན༌ཏག༌པོ༌ གོའི༌ རུས༌པའེ༌ ས༌ཀྱད༌༽ ཟེར༌ཁན༌ནི༌ ས༌ཆ༌ཞིག༌གི༌ཀ༌ ཁྱེརས༌།" 
MRK.15.23	ཏེ༌གུན༌ནི༌ ཡེ༌ཤུའ༌ མིར༌ ཟེར༌ཁན༌ནི༌ སྨན༌ སྲེས༌ཁན༌ནི༌ ཆང༌ ཏངས༌, ཨིན༌ནའང༌ ཁོང༌ངི༌ ཏེ༌བོ༌ དོན༌ན༌ མ༌ཛདས༌།
MRK.15.24	ཏེ༌ནེ༌ ཁོང༌གུན༌ནི༌ རྐྱང༌ཤིང༌ངི༌ཀ༌ ཡེ༌ཤུའ༌ རྐྱངས༌ཏེ༌ ཟི༌རུ༌ རྒྱབས༌, ཡང༌ ཏེ༌གུན༌ནི༌ ཁོང༌ངི༌ ནམ༌ཟའ༌ བགོ༌ཅེས༌ལ༌ རྒྱན༌ རྒྱབས༌། 
MRK.15.25	ཡེ༌ཤུ༌ རྐྱང༌ཤིང༌ངི༌ཀ༌ རྐྱང༌ ཟ༌ནེ༌, ང༌ཏོག༌གི༌ ཆུ༌ཚོད༌ དགུ༌པ༌ ཆའད༌པིན༌། 
MRK.15.26	ཁོང༌ང༌ ཉད༌གལ༌ ཀལ༌ཁན༌ནི༌ སྟགས༌པོའེ༌ཀ༌ "ཡ༌ཧུ༌དཱ༌པའེ༌ རྒྱལ༌པོ༌" བྲིས༌། 
MRK.15.27	ཡེ༌ཤུ༌ ཉམ༌པོ༌ ཅག༌པ༌ ཉིས༌ ཞན༌ རྐྱང༌ཤིང༌གུན༌ནི༌ཀ༌ རྐྱངས༌, ཅིག༌པོ༌ ཡས༌པ༌ ཡང༌ ཅིག༌པོ༌ ཡོ༌མ༌ ཆོགས༌ལ༌། 
MRK.15.29	ཏེ༌ཀ༌ནེ༌ ཆ༌ཡོང༌ ཏང༌ཁན༌གུན༌ནི༌ གོ༌ སྐུལ༌ཏེ༌ སྨད༌ར༌ ཏང༌ཨིན༌ ཟེརས༌, "ཝ༌ ཁྱོ༌རང༌ ཆོད༌ཁང༌ ཁྲེས༌སྟོར༌ ཅོས༌ཏེ༌ ཞག༌མ༌ སུམ༌མི༌ ནང༌ང༌ རྩིག༌ཨིན༌ ཟེར༌ཁན༌བོའེ༌, 
MRK.15.30	ཏ༌ རྐྱང༌ཤིང༌ངི༌ ཀ༌ནེ༌ བབས༌ཏེ༌ རང༌ སྐྱོབ༌བའང༌།"
MRK.15.31	ཏེན༌ན༌ ཙོགས༌ལ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌ ཁོ༌རང༌གུན༌ནི༌ ཕྲོའ༌ ཡེ༌ཤུའ༌ ཁྲེལ༌གོད༌ ཏང༌ཨིན༌ ཟེརས༌, "ཁོའེ༌ ཞན༌མ༌གུན༌ སྐྱོབས༌, ཨིན༌ནའང༌ ཁོ༌རང༌ སྐྱོབ༌ཉན༌ན༌ མི༌དུག༌། 
MRK.15.32	འི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, ཨིས༌ར༌ཨེལ༌ལི༌ རྒྱལ༌པོ༌བོ༌ རྐྱང༌ཤིང༌ངི༌ ཀ༌ནེ༌ བབས༌ཏེ༌ ཡོང༌ན༌, ཏེ༌ནེ༌ ང༌དང༌གུན༌ནི༌ ཏེ༌བོ༌ ཐོང༌ཏེ༌ ཨིད༌ཤེས༌ ཅོ༌ཨིན༌།" ཏེ༌གུན༌ ཙོགས༌ལ༌ ཡེ༌ཤུ༌ ཉམ༌པོ༌ རྐྱང༌ཤིང༌ངི༌ཀ༌ རྐྱང༌ཁན༌ནི༌ མི༌ ཉིས༌ཀོའེང༌ ཁོང༌ང༌ སྨད༌ར༌ ཏངས༌།
MRK.15.33	ཉིང༌གུན༌ནེ༌ ཆུ༌ཚོད༌ སུམ༌པ༌ ཚོག༌པ༌ལ༌, ཡུལ༌ གང༌པོ༌ མུན༌གྲིག༌ སོང༌། 
MRK.15.34	ཏེ༌ནེ༌ ཆུ༌ཚོད༌ སུམ༌པའེ༌ཀ༌ ཡེ༌ཤུའི༌ སུང༌སྐད༌ ཆེན༌མོའེ༌ ནང༌ང༌ བོད༌ད༌ ཛདས༌, "ཨེ༌ལོའི༌, ཨེ༌ལོའི༌, ལེ༌མ༌ ས༌བའཅ༌ཐ༌ནི༌།" ཀ༌བོའེ༌ ཏོན༌ཏག༌པོ༌ "ངའེ༌ དཀོན༌མཆོག༌ ངའེ༌ དཀོན༌མཆོག༌ ཅིའ༌ ཉེ༌རང༌ངི༌ ངའ༌ ཕང༌ང༌ ཛད༌ཏེ༌ ཨིན༌" མོལ༌ཏེ༌ ཨིན༌ནོག༌།
MRK.15.35	ཏེ༌རུ༌ ལངས༌ཏེ༌ ཡོད༌ཁན༌ ཁ༌ཅིག༌ག༌ ནོར༌ཏེ༌ ཧ༌གོ༌ ཡང༌ ཟེརས༌, "ཁོའེ༌ ལུང༌སྟོན༌པ༌ ཨེ༌ལི༌ཡཱ༌ བོད༌དུག༌།" 
MRK.15.36	ཏེ༌གུན༌ནི༌ ཕྲོ༌ནེ༌ ཅིག༌ བང༌ཏངས༌ཏེ༌ སོང༌། ཡང༌ རས༌བལ༌ཞིག༌ སྐྱུར༌མོ༌ ཆང༌ངི༌ ནང༌ང༌ སྦངས༌ཏེ༌ ཁོང༌ ཡོད༌ས༌ ཀྱེན༌ལ༌ བེར༌ག༌ཞིག༌ ཉམ༌པོ༌ དོན༌ཅེས༌ལ༌ སྟགས༌། ཡང༌ཞིག༌གི༌, "སྲིང༌ངའང༌! ཨེ༌ལི༌ཡཱ༌ ཁོ༌ ཕབ༌བ༌ལ༌ སྐྱོད༌དུག༌ག༌ སྟེན༌བ༌!" ཟེརས༌།
MRK.15.37	ཏེ༌ནེ༌ ཡེ༌ཤུའི༌ སྐད༌ ཆེན༌མོ༌ ཉམ༌པོ༌ ཀུ༌ཅོ༌ སལ༌ཏེ༌ སྟིང༌ཇུག༌གི༌ འུགས༌པོ༌ ནེན༌ན༌ ཛདས༌ ཡང༌ གྲོངས༌། 
MRK.15.38	ཏེན༌ན༌ དུས༌ལ༌ ཆོད༌ཁང༌ངི༌ ནང༌ང༌ ཡོད༌ཁན༌ནི༌ ཡོལ༌ལ༌
MRK.15.39	ཏེ༌ཀ༌ ཡོད༌ཁན༌ནི༌ མག༌མི༌རྒྱའི༌ འུ༌སྐྱོང༌ཞིག༌གི༌ ཁོང༌ གྲོངས༌ཚུལ༌བོ༌ ཐོང༌ཏེ༌, "འི༌ མི༌བོ༌ ངོས༌པོའ༌ དཀོན༌མཆོག༌གི༌ སྲས༌ ཨིན༌ཀྱག༌" ཟེརས༌།
MRK.15.40	ཐག༌རིང༌ཞིག༌ནེ༌ བུ༌མོ༌ ཁ༌ཅིག༌གི༌ ཏེ༌གུན༌ སྟེན༌ ཡོད༌པིན༌། ཏེ༌གུན༌ནི༌ ཕྲོའ༌ མིར༌ཡམ༌ མག༌དལ༌ལེན༌མ༌, མིར༌ཡམ༌ ༼ཡོ༌སེབ༌ དང༌ ཁོའེ༌ ནོ༌ ཡ༌ཀོབ༌བི༌ ཨ༌མ༌༽ དང༌ ས༌ལོ༌མི༌ གུན༌ ཡོད༌པིན༌། 
MRK.15.41	གཱ༌ལིལ༌ལིའི༌ ནང༌ང༌ ཁོང༌གུན༌ ཡེ༌ཤུའི༌ རྒྱབ༌ནེ༌ གྲུལ༌ཏེ༌ ཁོང༌ངི༌ གོས༌སྡོམ༌གུན༌ལ༌ ལྟ༌སྟོག༌ ཅོའད༌པིན༌། ཁོང༌ ཉམ༌པོ༌ ཡེ༌རུ༌ཤ༌ལེམ༌མ༌ ཡོང༌ཁན༌ནི༌ བུ༌མོ༌ མང༌པོ༌ཞིག༌གའང༌ ཏེ༌རུ༌ ཡོད༌པིན༌།
MRK.15.42	ཟ༌པ༌སང༌ངི༌ ཞག༌ ༼ཡང༌ན༌ ཤབ༌བད༌དི༌ ངལ༌ཚོའེ༌ ཞག༌གི༌ སང༌ སྔུན༌མའེ༌ ཞག༌པོ༌༽, གྲལ༌གྲིག༌གི༌ ཞག༌ ཨིན༌པིན༌, ཕི༌ཏོག༌ སླེབ༌ཅེས༌ ཉེ༌མོ༌ ཡོད༌ ཟ༌ནེ༌, 
MRK.15.43	ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཁག༌ཅན༌ ཨིན༌ཁན༌ ཨ༌རི༌མ༌ཐཱ༌པ༌ ཡོ༌སེབ༌, ཀ༌བོ༌ དཀོན༌མཆོག༌གི༌ རྒྱལ༌སྲིད༌དི༌ ཕིའ༌ སྲུངས༌ཏེ༌ ཡོད༌པིན༌། ཁོའེ༌ ཧམ༌པ༌ ཅོས༌ཏེ༌ པི༌ལ༌ཏུའ༌ ཡེ༌ཤུའི༌ སྤུར༌བོ༌ ཏོང༌ ཟེར༌ར༌ལ༌ སོང༌། 
MRK.15.44	ཡེ༌ཤུ༌ གྲོང༌ཚར༌ཁན༌བོ༌ ཚོར༌ཏེ༌ པི༌ལ༌ཏུའ༌ ཧ༌ལས༌, ཡང༌ མག༌མི༌རྒྱའི༌ འུ༌སྐྱོང༌ བོད༌ཏེ༌ 'ཡེ༌ཤུ༌ གྲོངས༌ཚར༌ཏོག༌ག༌?' ཟེར༌ཏེ༌ དྲིས༌། 
MRK.15.45	ཁོའེ༌ ཀ༌ནེ༌ ཡེ༌ཤུ༌ གྲོངས༌ཚར༌ཁན༌བོ༌ ཚོར༌ཏེ༌ སྟིང༌ནེ༌, པི༌ལ༌ཏུའི༌ ཡོ༌སེབ༌བ༌ ཁོང༌ངི༌ སྤུར༌བོ༌ ཁྱེར༌ཅེས༌ལ༌ གོངས༌པ༌ ཏངས༌། 
MRK.15.46	ཏེ༌ནེ༌ ཡོ༌སེབ༌བི༌ རིན༌ཅན༌ནི༌ རས༌ ཁྱོངས༌ཏེ༌ ཡེ༌ཤུའི༌ སྤུར༌བོ༌ རྐྱང༌ཤིང༌ངི༌ ཀ༌ནེ༌ ཕབས༌ཏེ༌ ཏེ༌ནང༌ང༌ ཏུམས༌, ཡང༌ གྲག༌གི༌ ནང༌ང༌ བྲུས༌ཏེ༌ ཡོད༌ཁན༌ནི༌ སྤུར༌ཁང༌ཞིག༌གི༌ ནང༌ང༌ བོརས༌། ཏེ༌ནེ༌ ཁོའེ༌ རྡོའ༌ ལེབ༌ལེབ༌ ཆེན༌མོ༌ཞིག༌ རིལ༌ཏེ༌ སྤུར༌ཁང༌ངི༌ ཁའེ༌ཀ༌ ཀབས༌། 
MRK.15.47	མིར༌ཡམ༌ མག༌དལ༌ལེན༌མ༌ དང༌ ཡོ༌སེབ༌བི༌ ཨ༌མ༌ མིར༌ཡམ༌ གུན༌ནི༌ ཡེ༌ཤུའི༌ སྤུར༌ བོར༌སའེ༌ ནས༌ས༌བོ༌ ཐོང༌།
MRK.16.1	ཟ༌སྤེན༌བའེ༌ ཕི༌ཏོག༌ ནམ༌ ཤབ༌བད༌དི༌ ཞག༌པོ༌ ཚར༌ར༌ཅིག༌, མིར༌ཡམ༌ མག༌དལ༌ལེན༌མ༌, མིར༌ཡམ༌ ཡ༌ཀོབ༌བི༌ ཨ༌མ༌ དང༌ ས༌ལོ༌མི༌ གུན༌ ཡེ༌ཤུའི༌ སྐུ༌ཟུགས༌ལ༌ སྐུ༌ཅེས༌ལ༌ དྲི༌ཞིམ༌ རིག༌ ཉོའ༌ སོང༌། 
MRK.16.2	ཟ༌ཉི༌མའེ༌ ཞག༌ག༌ ང༌ཏོག༌ ང༌མོ༌ ཉི༌མ༌ ཤར༌ར༌ཅིག༌, ཁོང༌གུན༌ ཡེ༌ཤུའི༌ སྤུར༌ཁང༌ང༌ སོང༌། 
MRK.16.3	ལམ༌ནེ༌ ཆའ༌ ཟ༌ནེ༌, ཁོང༌གུན༌ནི༌ ཅིག༌ དང༌ ཅིག༌ག༌ དྲིས༌, "སྤུར༌ཁང༌ངི༌ ཁའ༌ ཀབས༌ཏེ༌ ཡོད༌ཁན༌ནི༌ རྡོའ༌ ཆེན༌མོ༌བོ༌ སུའི༌ འ༌ངོའ༌ རིལ༌ཨིན༌?" 
MRK.16.4	ཏེ༌ཀ༌ སླེབ༌བ༌ཅིག༌ ཁོང༌གུན༌ནི༌ ཀྱེན༌ལ༌ སྟས༌པ༌, ཏེ༌ རྡོའ༌ ཆེན༌མོ༌བོ༌ འ༌ངོའ༌ རིལ༌ཚར༌ཏེ༌ ཐོང༌།
MRK.16.5	སྤུར༌ཁང༌ངི༌ ནང༌ང༌ ཞུག༌ས༌ཅིག༌, ཁོང༌གུན༌ནི༌ ཏེ༌ནང༌ང༌ ཡས༌པ༌ ཆོགས༌ལ༌ ཁྱོག༌ཏོང༌ཞིག༌ ཀོས༌ལག༌ ཀར༌པོ༌ གོན༌ཏེ༌ ཐོང༌པ༌, མ༌སྲན༌ཏྲེ༌ ཇིགས༌། 
MRK.16.6	ཨིན༌ནའང༌ ཁོང༌ངི༌ མོལ༌ལ༌ ཛདས༌, "ཇིགས༌ མ༌ཇིགས༌། ཁྱོ༌ཞའེ༌ ཙལ༌ཁན༌ རྐྱང༌ཤིང༌ངི༌ཀ༌ རྐྱངས༌ཁན༌ནི༌ ན༌ཙ༌རེད༌པ༌ ཡེ༌ཤུ༌, འི༌རུ༌ མེད༌། ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌། ཁོང༌ངི༌ སྤུར༌ བོར༌ཁན༌ནི༌ ནས༌ས༌བོའ༌ ལྟོས༌སའང༌, 
MRK.16.7	ཏ༌ སོང༌ཏེ༌ ཁོང༌ངི༌ སློབ༌ཕྲུག༌གུན༌ དང༌ པི༌ཏྲར༌ལ༌ འི༌གུན༌ ཤོད༌ཤིག༌, "ཡེ༌ཤུ༌ ཁྱོ༌ཞ༌གུན༌ནི༌ སང༌ སྔུན༌ལ༌ གཱ༌ལིལ༌ལིའ༌ སྐྱོད༌ཨིན༌། ཁྱོ༌ཞ༌གུན༌ནི༌ ཁོང༌ ཏེ༌རུ༌ ཇལ༌ཨིན༌, ཀ༌ཟུག༌ སྔུན༌ལ༌ ཁོང༌ངི༌ མོལ༌ལ༌ ཛདས༌།"
MRK.16.8	བུ༌མོ༌གུན༌ ཇིགས༌ཏེ༌ དར༌ཨིན༌ ཐེ༌ཚོམས༌ ཉམ༌པོ༌ སྤུར༌ཁང༌ནེ༌ རྒྱུགས༌ཏེ༌ སོང༌། ཏེ༌ ཐོང༌ཁན༌ ཚང༌མ༌ སུ༌ཞིག༌གའང༌ མ༌ཤདས༌, ཅིའ༌ཟེར༌ན༌ ཁོང༌གུན༌ སྲན༌ཏྲེ༌ ཇིགས༌ཏེ༌ ཡོད༌པིན༌། 
MRK.16.9	༼ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཟ༌ཉི༌མའེ༌ ཞག༌ག༌ ང༌ཏོག༌ ང༌མོ༌ནེ༌, ཡེ༌ཤུ༌ ཁོང༌རང༌ གོ༌མ༌ སྔོན༌ ཅུག༌ག༌ ཛད༌ཁན༌བོ༌ ཁོང༌ངི༌ གོང༌པོ༌ རྡུན༌ ཕིང༌ང༌ ཛད༌ཁན༌ནི༌ བུ༌མོ༌ མིར༌ཡམ༌ མག༌དལ༌ལེན༌མ༌ ཨིན༌པིན༌། 
MRK.16.10	སྡུག༌པོ༌ ཅོ༌ཨིན༌ ངུ༌ཨིན༌ ཡོད༌ཁན༌ནི༌ སློབ༌ཕྲུག༌གུན༌ ཡོད༌ས༌ ཏེ༌ བུ༌མོ༌བོ༌ སོང༌ཏེ༌ ཁོའ༌ ཐོང༌ཁན༌ ཚང༌མ༌ ཤདས༌། 
MRK.16.11	ཨིན༌ནའང༌ 'ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ དུག༌, ཡང༌ ཁོའེ༌ ཐོང༌' ཟེར༌ཏེ༌ ཤད༌ད༌ཅིག༌, སློབ༌ཕྲུག༌གུན༌ནི༌ ཨིད༌ཤེས༌ མ༌ཅོས༌།
MRK.16.12	ཏེ༌བོའེ༌ སྟིང༌ནེ༌ ཡེ༌ཤུའི༌ ཡེ༌རུ༌ཤ༌ལེམ༌ རྒྱལ༌སའེ༌ ཕི༌ལོག༌ནེ༌ གྲུལ༌ཏེ༌ ཆེན༌ ཡོད༌ཁན༌ནི༌ སློབ༌ཕྲུག༌ ཉིས༌ལ༌ ཁོང༌རང༌ སྔོན༌ ཅུག༌ག༌ ཛདས༌། ཨིན༌ནའང༌ ཁོང༌ངི༌ ཐོང༌ཟོ༌ སོ༌སོ༌ཞིག༌ ཡོད༌པིན༌། 
MRK.16.13	ཁོང༌ ཉིས༌ཀོ༌ ཞན༌ཡང༌ སློབ༌ཕྲུག༌གུན༌ལ༌ ཤད༌ད༌ལ༌ ལོགས༌ཏེ༌ སོང༌། ཨིན༌ནའང༌ ཁོང༌གུན༌ནི༌ ཁོ༌ ཉིས༌ཀོའེ༌ ཤད༌ཁན༌བོའ༌ དེན༌ མ༌ཤེས༌།
MRK.16.14	ཏེ༌ སྟིང༌ནེ༌ སློབ༌ཕྲུག༌ ཅུག༌ཤིག༌པོ༌ ཟན༌ཟེན༌ ཡོད༌ ཟ༌ནེ༌, ཡེ༌ཤུའི༌ ཁོང༌རང༌ ཁོང༌གུན༌ལ༌ སྔོན༌ ཅུག༌ག༌ ཛདས༌། ཁོང༌ངི༌ ཏེ༌གུན༌ལ༌ སྙིང༌ སྐྱོང༌པོ༌ དང༌ དད༌པ༌ མི༌ཅོ༌ཅེས༌ལ༌ ཁའ༌སྐྱེའ༌ ཛདས༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ ཐོང༌ཁན༌གུན༌ནི༌ཀ༌ ཨིད༌ཤེས༌ མ༌ཅོའ༌ ཨིན༌པིན༌།
MRK.16.15	ཡེ༌ཤུའི༌ ཏེ༌གུན༌ལ༌ མོལས༌, "ཇིག༌རྟེན༌ནི༌ ཁག༌ ཚང༌མ༌ སོང༌ཏེ༌ ཚང༌མ༌ལ༌ གའ༌མོའེ༌ ནས༌ཚུལ༌བོ༌ ཤོད༌། 
MRK.16.16	དད༌པ༌ ཁྱོངས༌ཏེ༌ ཁྲུས༌ལེན༌ཁན༌གུན༌ སྐྱོབ༌ཨིན༌། ཨིན༌ནའང༌ དད༌པ༌ མ༌ཅོ༌ཁན༌གུན༌ལ༌ སྐྱོན༌ ཀལ༌ཏེ༌ ཆད༌པ༌ ཕོག༌ཨིན༌། 
MRK.16.17	དད༌པ༌ ཅོ༌ཁན༌གུན༌ནི༌ འི༌ སྟས༌གུན༌ སྟན༌ཨིན༌། ངའེ༌ ཝང༌ངི༌ ནང༌ང༌ རྡུད༌གུན༌ ཕིང༌ཨིན༌། ཏེ༌གུན༌ནི༌ མ༌སླབས༌ཁན༌ནི༌ ཡང༌ སྐད༌དི༌ ནང༌ང༌ སྤེ༌ར༌ ཏང༌ཨིན༌། 
MRK.16.18	ཁོང༌གུན༌ནི༌ རུལ༌གུན༌ ལག༌པའེ༌ ནང༌ང༌ ལེན༌ ཐུབ༌ཨིན༌, ཏུག༌ ཐུང༌ནའང༌ ཁོང༌གུན༌ལ༌ ཅའང༌ མི༌ཆའ༌, ཏེ༌གུན༌ནི༌ ནད༌པ༌གུན༌ལ༌ ལག༌པ༌ རྩེ༌ན༌ ཁོང༌གུན༌ ཕན༌ཨིན༌།"
MRK.16.19	གཙོ༌བོ༌ ཡེ༌ཤུའི༌ ཏེ༌གུན༌ ཉམ༌པོ༌ ཞལ༌ཏ༌ སལ༌ཚར༌ཏེ༌ སྟིང༌ནེ༌ ཁོང༌ ནམ༌ཁའེ༌ ནང༌ང༌ ཁྱེར༌ར༌ ཛདས༌, ཡང༌ དཀོན༌མཆོག༌གི༌ ཆག༌ ཡས༌པའེ༌ ཞུགས༌ཁྲིས༌སི༌ཀ༌ ཞུག༌ས༌ ཛདས༌། 
MRK.16.20	སློབ༌ཕྲུག༌གུན༌ ཀ༌རུང༌ས༌ སོང༌ཏེ༌ གའ༌མོའེ༌ ནས༌ཚུལ༌ ཤདས༌། ཁོང༌གུན༌ནི༌ ཤད༌ཁན༌ནི༌ ལོན༌བོ༌ དེན༌བ༌ ཨིན༌ཁན༌ སྟན༌ཅེས༌སི༌ ཕིའ༌ གཙོ༌བོའེ༌ ཁོང༌གུན༌ རྒྱུད༌ཏེ༌ ཧ༌ལས༌ཤེས༌སི༌ སྟས༌གུན༌ སྟན༌ན༌ ཛད༌ཏེ༌ ཨིན༌ནོག༌༽།།
LUK.1.1+LUK.1.2	གཅེས༌པའེ༌ ཐེའུ༌ཕེ༌ལུས༌, མི༌ མང༌པོའེ༌ ང༌ཞ༌གུན༌ནི༌ ནང༌ང༌ བྱུང༌ཁན༌ནི༌ གཙོ༌བོ༌ ཡེ༌ཤུའི༌ ཆག༌ལས༌གུན༌ དུམས༌ཏེ༌ བྲིས༌ཏེ༌ ཨིན༌ནོག༌། ཏེ༌གུན༌ནི༌ གོ༌མའེ༌ ཡེ༌ཤུའི༌ ཞབ༌སྟོག༌པ༌གུན༌ནི༌ མིག༌ནེ༌ ཐོང༌ཏེ༌ ཤད༌ཁན༌གུན༌ བྲིས༌ཏེ༌ ཨིན༌པིན༌། 
LUK.1.3	ཏེན༌ན༌བོའེ༌ཕིའ༌ གཙོ༌བོ༌ ཡེ༌ཤུའི༌ ཛད༌ཁན༌ནི༌ ཆག༌ལས༌གུན༌ནི༌ སྐོར༌ལ༌ ཚིར༌ ནང༌ཞིན༌ གོ༌མ༌ནེ༌ ཕར༌ལ༌ ཏན༌ཏན༌ རྩར༌ཅོད༌ཏེ༌ ཉེ༌རང༌ གཅེས༌པའེ༌ ཐེའུ༌ཕེ༌ལུས༌ལ༌ ངེའང༌ བྲིའ༌ ཐད༌ད༌རག༌། 
LUK.1.4	སོང༌པ༌སང༌ ངའེ༌ རེ༌ཝ༌ ཅོའད༌ ཉེ༌རང༌ང༌ ཞན༌མ༌གུན༌ནི༌ ཡེ༌ཤུའི༌ སྐོར༌ལ༌ སླབ༌ཁན༌གུན༌ ཏན༌ཏན༌ དེན༌བ༌ ཨིན༌ཁན༌བོ༌ ཧ༌གོ༌ཨིན༌།
LUK.1.5	ཧེ༌རོ༌དཱ༌ ཟེར༌ཁན༌བོ༌ ཡ༌ཧུ༌དཱ༌ ཡུལ༌ལི༌ རྒྱལ༌པོ༌ ཨིན༌དུས༌, ཟ༌ཀར༌ཡཱ༌ ཞུ༌ཁན༌ནི༌ མི༌ཞིག༌ བླ༌མ༌གུན༌ནི༌ ཁག༌ ཨ༌བི༌ཡཱའེ༌ ཟེར༌ཁན༌གུན༌ནི༌ ཕྲོ༌ནེ༌ བིང༌ཁན༌ནི༌ བླ༌མ༌ཞིག༌ ཨིན༌པིན༌། ཨ༌བི༌ཡཱའེ༌ བླ༌མ༌ ཆེན༌མོ༌ ཨ༌རོན༌ནི༌ ཕོར༌རྒྱུད༌ནེ༌ ཨིན༌པིན༌། ཡང༌ ཟ༌ཀར༌ཡཱའེ༌ ན༌མ༌ ཨེ༌ལི༌ས༌བེད༌དང༌ ཨ༌རོན༌ནི༌ རྒྱུད༌ནེ༌ ཨིན༌པིན༌། 
LUK.1.6	ཟ༌ཀར༌ཡཱ༌ དང༌ ཨེ༌ལི༌ས༌བེད༌ ཉིས༌ཀོ༌ དཀོན༌མཆོག༌གི༌ ལམ༌ དྲང༌པོའེ༌ཀ༌ གྲུལ༌ཏེ༌ གཙོ༌བོ༌ དཀོན༌མཆོག༌གི༌ མོལ༌ཁན༌ནི༌ བཀའ༌རྒྱ༌ དང༌ ཁྲིམས༌གུན༌ མ༌གལ༌ལ༌ སྲུང༌ངད༌པིན༌། 
LUK.1.7	ཨིན༌ནའང༌ ཨེ༌ལི༌ས༌བེད༌ལ༌ ཕྲུ༌གུ༌ ཇོར༌མ༌ཉན༌པ༌ ཁོང༌ ཉིས༌ཀོའ༌ ཕྲུ༌གུ༌ མེད༌ད༌ རྒས༌།
LUK.1.8	ཟ༌ཀར༌ཡཱའེ༌ བླ༌མ༌གུན༌ནི༌ ཁག༌པའེ༌ ཆག༌ལས༌ ཅོ༌ཅེས༌སི༌ དུས༌ ཨིན༌ ཟ༌ནེ༌ ཟ༌ཀར༌ཡཱའེ༌ ཆོད༌ཁང༌ ཆེན༌མོའེ༌ ནང༌ང༌ བླ༌མའེ༌ ཞབ༌སྟོག༌ ཞུའད༌པིན༌། 
LUK.1.9	བླ༌མ༌གུན༌ནི༌ ལུག༌སྲོལ༌ ནང༌ཞིན༌ རྒྱན༌ རྒྱབས༌ཏེ༌ ཟ༌ཀར༌ཡཱའ༌ དཀོན༌མཆོག༌གི༌ ཆོད༌ཁང༌ ཆེན༌མོའེ༌ ནང༌ང༌ སྐྱོད༌ཏེ༌ སྤོས༌ དུག༌ཅེས༌ལ༌ ལྡམ༌མ༌ ཛདས༌། 
LUK.1.10	ཡང༌ ཁོང༌ངི༌ སྤོས༌ དུག༌གི༌ དུས༌ལ༌ མི༌ཚོགས༌གུན༌ ཕི༌ལོག༌ག༌ དུགས༌ཏེ༌ སྨོས༌ལམ༌ ཏབ༌བད༌པིན༌།
LUK.1.11	ཟ༌ཀར༌ཡཱའེ༌ གཙོ༌བོའེ༌ ཕོ༌ཉ༌ཞིག༌ སྤོས༌ དུག༌ཁན༌ནི༌ ཆོད༌ཁྲིའི༌ ཡས༌ ཆོགས༌ལ༌ ཞངས༌ཏེ༌ ཇལ༌། 
LUK.1.12	ཏེ༌ ཕོ༌ཉ༌བོ༌ ཇལ༌ལ༌ཅིག༌ ཁོ༌ དྲོགས༌ཏེ༌ སྲན༌ཏྲེ༌ ཇིགས༌། 
LUK.1.13	ཨིན༌ནའང༌ ཕོ༌ཉའེ༌ ཁོང༌ང༌ མོལས༌, "ཟ༌ཀར༌ཡཱ༌, ཇིགས༌ མ༌ཇིགས༌། དཀོན༌མཆོག༌གི༌ ཁྱོ༌རང༌ངི༌ སྨོས༌ལམ༌ སན༌ཏེ༌, ཁྱོ༌རང༌ངི༌ ན༌མ༌ ཨེ༌ལི༌ས༌བེད༌ལ༌ བུ༌ཚ༌ཞིག༌ ཇོར༌ཨིན༌། ཁོའེ༌ མིང༌ང༌ ཡོ༌ཧཱ༌ནན༌ ཏག༌གོས༌། 
LUK.1.14	ཏེ༌ བུ༌ཚ༌བོ༌ སྐྱེའ༌དང༌ ཁྱོ༌རང༌ང༌ གའ༌མོ༌ ཡོང༌ཨིན༌ མ༌ཚད༌ མི༌ མང༌པོའང༌ གའ༌མོ༌ བྱུང༌ཨིན༌། 
LUK.1.15	ཅིའ༌ཟེར༌ན༌ གཙོ༌བོ༌ དཀོན༌མཆོག༌གི༌ ཁོའ༌ མ༌ རིན༌ཅན༌ ཐེའ༌ ཛད༌ཨིན༌། ཁོའེ༌ ཆང༌ ཡ༌ ཨ༌རག༌ ཙོགས༌སི༌ རིགས༌ ཐུང༌ མི༌གོས༌། ཁོ༌ ཨ༌མའེ༌ ཅང༌ཁོག༌ག༌ ཡོད༌ ཟ༌ནེའང༌ དམ༌པའེ༌ ཐུག༌ཉིད༌དི༌ གང༌ཨིན༌། 
LUK.1.16	ཁོའེ༌ ཨིས༌ར༌ཨེལ༌པ༌ མང༌པོ༌ རང༌ངི༌ གཙོ༌བོ༌ དཀོན༌མཆོག༌གི༌ ཆོགས༌ལ༌ ལོགས༌ཏེ༌ ཁྱོང༌ཨིན༌། 
LUK.1.17	ལུང༌སྟོན༌པ༌ ཨེ༌ལི༌ཡཱའ༌ སེམས༌ཉིད༌ དང༌ ཝང༌ ཡོད༌ད༌ ཙོགས༌ལ༌ ཁོང༌ གཙོ༌བོའེ༌ སྔུན༌ལ༌ སོང༌ཏེ༌, ཨ༌བ༌གུན༌ནི༌ སེམས༌ ཕྲུ༌གུ༌གུན༌ནི༌ ཆོགས༌ལ༌ རྒྱུར༌ཅུག༌ཨིན༌། ཡང༌ དཀོན༌མཆོག༌གི༌ ཁའ༌ མི༌ཉན༌ཁན༌གུན༌ ཁའ༌ ཉན༌ཁན༌ནི༌ མི༌ དྲང༌པོ༌གུན༌ རྒྱུར༌ཅུག༌ཏེ༌ གཙོ༌བོ༌ སྐྱོད༌ཅེས༌སི༌ དུས༌སི༌ ཕིའ༌ མི༌གུན༌ གྲལ༌གྲིག༌ ཅོ༌ཨིན༌།"
LUK.1.18	ཏེ༌ནེ༌ ཟ༌ཀར༌ཡཱའེ༌ ཕོ༌ཉའ༌ ཞུས༌, "ཏ༌ ཉེ༌རང༌ངི༌ མོལ༌ཁན༌ ཏན༌ཏན༌ ཨིན༌ཁན༌བོ༌ ངའེ༌ ཀ༌ཟུག༌གི༌ དེན༌ཤེས༌ ཅིའ༌ཟེར༌ན༌ ང༌ རྒས༌ ཡང༌ ངའེ༌ ན༌མའང༌ ལོ༌ ཆེན༌མོ༌ ཨིན༌ནོག༌།"
LUK.1.19	ཏེ༌ནེ༌ ཕོ༌ཉའེ༌ མོལས༌, "ངའ༌ ནི༌ དཀོན༌མཆོག༌གི༌ སྐུན༌དུན༌ལ༌ ལངས༌ཏེ༌ དུག༌ཁན༌ནི༌ གབ༌རི༌ཨེལ༌ ཡང༌ ཁྱོ༌རང༌ང༌ འི༌ ལོན༌ ཟང༌པོ༌བོ༌ ཤད༌ད༌ལ༌ ཀལ༌ལ༌ ཛད༌ཏེ༌ ཨིན༌། 
LUK.1.20	དུས༌ལ༌ རན༌ན༌དང༌ ངའེ༌ ཟེར༌ཁན༌གུན༌ གྲུབ༌བ༌ནོག༌། ཨིན༌ནའང༌ ཁྱོ༌རང༌ངི༌ ངའེ༌ ཟེར༌ཁན༌གུན༌ ཨིད༌ མ༌ཤེས༌ པ༌སང༌, ནམ༌ཚོག༌པ༌ ཏེ༌གུན༌ གྲུབ༌ མི༌གྲུབ༌ ཏེ༌ཏེ༌ཚོག༌པ༌ ཁྱོ༌རང༌ ཧན༌གྲང༌ རྒྱུར༌ཏེ༌ སྤེ༌ར༌ ཏང༌ མི༌ཉན༌།"
LUK.1.21	ཏེ༌ ཟ༌ནེ༌ ཕི༌ལོག༌ག༌ སྲུངས༌ཏེ༌ ཡོད༌ཁན༌ ཚང༌མའེ༌ ཟ༌ཀར༌ཡཱ༌ ཆོད༌ཁང༌ངི༌ ནང༌ང༌ ཅི༌ཕིའ༌ མང༌པོ༌ གོར༌ར༌ནོག༌ སམ༌ཏེ༌ ཧ༌ལས༌། 
LUK.1.22	ཟ༌ཀར༌ཡཱ༌ ཕི༌ལོག༌ག༌ བིང༌ང༌དང༌ སྤེ༌ར༌ ཟེར༌མ༌ཉན༌པ༌ མི༌ཚང༌མའེ༌ ཁོང༌ངི༌ ཆོད༌ཁང༌ངི༌ ནང༌ང༌ ཞལ༌ཟིགས༌ ཇལ༌ཁན༌ ཧ༌གོ༌ ཅིའ༌ཟེར༌ན༌ ཁོང༌ངི༌ ལག༌པའེ༌ སྟགས༌ ཅོ༌ཨིན༌ནའང༌ སྤེ༌ར༌ ཏང༌ མ༌ཉན༌།
LUK.1.23	ཏེ༌ནེ༌ བླ༌མའེ༌ ལས༌སི༌ ཚིར༌ ཁོར༌པ༌, ཁོང༌ ཁང༌པའ༌ ལོགས༌ཏེ༌ སྐྱོདས༌། 
LUK.1.24	ཡང༌ ཁོང༌ངི༌ ན༌མ༌ ཨེ༌ལི༌ས༌བེད༌དི༌ ཅང༌ཁོག༌ག༌ ཕྲུ༌གུ༌ ཁུརས༌། ཟླ༌ཝ༌ ལྔ༌ ཚག༌པ༌ ཁོང༌ངི༌ ན༌མ༌ སུའང༌ མ༌ཐུག༌ག༌ ཁང༌པ༌ དུགས༌། 
LUK.1.25	ཨེ༌ལི༌ས༌བེད༌དི༌ མོལས༌, "གཙོ༌བོ༌ དཀོན༌མཆོག༌གི༌ འི༌དུས༌ལ༌ ངའ༌ འི༌ སྐབས༌པོ༌ སལ༌ཏེ༌ མི༌གུན༌ནི༌ དུན༌ནེ༌ ངའེ༌ ཁྲེལ༌བ༌ མེད༌ཁན༌ ཅོའ༌ ཛད༌ཏེ༌ ངའེ༌ཀ༌ ཐུག༌རྗེ༌ ཛདས༌།"
LUK.1.26	ཨེ༌ལི༌ས༌བེད༌ལ༌ ཕྲུ༌གུ༌ སྐྱེ༌ཅེས༌ ཁུར༌ཏེ༌ ཟླ༌ཝ༌ དྲུག༌པའེ༌ ནང༌ང༌ དཀོན༌མཆོག༌གི༌ ཕོ༌ཉ༌ གབ༌རི༌ཨེལ༌ གཱ༌ལིལ༌ལིའི༌ ཡུལ༌ལི༌ གྲོང༌ཁྱེར༌ ན༌ཙ༌རེད༌ལ༌, 
LUK.1.27	མིར༌ཡམ༌ ཟེར༌ཁན༌ནི༌ བུ༌མོ༌ ན༌ཆུང༌ཞིག༌གི༌ དུན༌ལ༌ དཀོན༌མཆོག༌གི༌ ཀལ༌ལ༌ ཛདས༌། ཏེ༌ བུ༌མོ༌བོ༌ ཡོ༌སེབ༌ ཟེར༌ཁན༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌དི༌ མི༌ཞིག༌ག༌ ན༌མའ༌ དྲིས༌ཏེ༌ ཨིན༌པིན༌། 
LUK.1.28	དཀོན༌མཆོག༌གི༌ ཕོ༌ཉ༌ མིར༌ཡམ༌ ཡོད༌ས༌ སྐྱོད༌ཏེ༌ མོལས༌, "ཇུ༌ལེ༌, གཙོ༌བོའེ༌ ཉེ༌རང༌ང༌ རྩི༌ཝ༌ སལ༌ཏེ༌ གཙོ༌བོ༌ ཉེ༌རང༌ ཉམ༌པོ༌ ཞུགས༌ཏེ༌ ཡོད༌།"
LUK.1.29	མིར༌ཡམ༌མི༌ ཕོ༌ཉའེ༌ མོལ༌ཁན༌ ཚོར༌ར༌ཅིག༌, སེམས༌ ཐེ༌ཚོམས༌ སོང༌ཏེ༌ འི༌བོ༌ ཀ༌ཟུག༌ སྤེ༌ར༌ཞིག༌ ཨིན༌ནོག༌ སམ༌། 
LUK.1.30	ཨིན༌ནའང༌ ཕོ༌ཉའེ༌ མོལས༌, "མིར༌ཡམ༌, ཇིགས༌ མ༌ཇིགས༌། དཀོན༌མཆོག༌གི༌ ཁྱོ༌རང༌ང༌ ཐུག༌རྗེ༌ ཟིགས༌ཏེ༌ ཨིན༌ནོག༌། 
LUK.1.31	ཁྱོ༌རང༌ང༌ སྲས༌ཤིག༌ ལྟམ༌ཤེས༌ ཁུར༌ཨིན༌ ཡང༌ སྲས༌པོའེ༌ མིང༌ང༌ ཡེ༌ཤུ༌ ཏག༌གོས༌། 
LUK.1.32	ཁོང༌ ནི༌ མ༌ ཀྲག༌པོ༌ ཞུགས༌ཏེ༌ ཁོང༌ང༌ ནི༌ ཀུན༌ཝང༌ དཀོན༌མཆོག༌གི༌ སྲས༌ ཞུ༌ཨིན༌། གཙོ༌བོ༌ དཀོན༌མཆོག༌གི༌ ཁོང༌ང༌ ཁོང༌ངི༌ ཕ༌མེས༌པོའེ༌ རྒྱལ༌པོ༌ དཱ༌བིད༌དི༌ ཞུགས༌ཁྲིས༌ སལ༌ཨིན༌། 
LUK.1.33	ཁོང༌ངི༌ ཨིས༌ར༌ཨེལ༌ལི༌ མི༌རིགས༌སི༌ཀ༌ དུས༌རྒྱུན༌ ཝང༌ ཛད༌ཨིན༌། ཁོང༌ངི༌ རྒྱལ༌སྲིད༌དི༌ ཐའ༌མ༌ མ༌ནེ༌ མི༌ཡོང༌།" 
LUK.1.34	མིར༌ཡམ༌མི༌ ཕོ༌ཉའ༌, "ང༌ ནི༌ དག༌ས༌ ཚོག༌པ༌ བུ༌ཚ༌ཞིག༌ ཉམ༌པོ༌ བྲེལ༌ མེད༌ ཏེ༌ནེ༌ འི༌ ཚང༌མ༌ ཀ༌ཟུག༌གི༌ གྲུབ༌ཨིན༌" ཞུས༌། 
LUK.1.35	ཕོ༌ཉའེ༌ ལན༌ལ༌, "དཀོན༌མཆོག༌གི༌ དམ༌པའེ༌ ཐུག༌ཉིད༌ ཁྱོ༌རང༌ངི༌ཀ༌ བབས༌ཏེ༌ ཀུན༌ཝང༌ དཀོན༌མཆོག༌གི༌ ཤེད༌དི༌ ཁྱོ༌རང༌ རིབ༌བ༌ ཛད༌ཨིན༌། ཏེན༌ན༌བོའེ༌ཕིའ༌ ཁྱོ༌རང༌ནེ༌ ལྟམས༌ཁན༌ནི༌ ཕྲུ༌གུ༌བོ༌ ནི༌ དམ༌པ༌ཞིག༌ ཨིན༌། ཁོང༌ང༌ དཀོན༌མཆོག༌གི༌ སྲས༌ ཞུ༌ཨིན༌།
LUK.1.36	ཁྱོ༌རང༌ངི༌ ཉེན༌ ཨེ༌ལི༌ས༌བེད༌ རྒས༌ཏེ༌ ཨིན༌ནའང༌ ཕྲུ༌གུ༌ ཇོར༌ཅེས༌ ཡོད༌། མི༌གུན༌ནི༌ ཁོང༌ང༌ ཕྲུ༌གུ༌ ཇོར༌མ༌ཉན༌ཁན༌ ཟེར༌རད༌པིན༌ ཨིན༌ནའང༌ ཏ༌ ཁོང༌ངའང༌ ཕྲུ༌གུ༌ ཇོར༌ཅེས༌སི༌ ཟླ༌ཝ༌ དྲུག༌པའེ༌ ནང༌ང༌ ཨིན༌། 
LUK.1.37	ཅིའ༌ཟེར༌ན༌ དཀོན༌མཆོག༌གི༌ ཆག༌ནེ༌ མི༌གྲུབ༌ཅེས༌ ཅའང༌ མེད༌ཀྱག༌།"
LUK.1.38	ཏེ༌ནེ༌ མིར༌ཡམ༌མི༌ མོལས༌, "ང༌ ནི༌ གཙོ༌བོ༌ དཀོན༌མཆོག༌གི༌ ཞབ༌སྟོག༌མ༌ ཨིན༌། ཉེ༌རང༌ངི༌ མོལ༌ཁན༌ ནང༌ཞིན༌ གྲུབ༌ཤིག༌།" ཏེ༌ནེ༌ ཕོ༌ཉ༌ ཏེ༌ཀ༌ནེ༌ སྐྱོདས༌།
LUK.1.39	ཏེ༌བོའེ༌ སྟིང༌ནེ༌ མིར༌ཡམ༌མི༌ གྲལ༌གྲིག༌ ཅོས༌ཏེ༌, གྱོགས༌པ༌ ཡ༌ཧུ༌དཱའེ༌ རི༌ ཡུལ༌ལི༌ ནང༌ང༌ གྲོང༌ཁྱེར༌ཞིག༌ག༌ སྐྱོདས༌། 
LUK.1.40	ཏེ༌རུ༌ ཟ༌ཀར༌ཡཱ༌ དང༌ ཨེ༌ལི༌ས༌བེད༌དི༌ ཁང༌པའ༌ སླེབ༌ཏེ༌ ཨེ༌ལི༌ས༌བེད༌ལ༌ "ཇུ༌" ཟེརས༌། 
LUK.1.41	ཨེ༌ལི༌ས༌བེད༌དི༌ མིར༌ཡམ༌མི༌ ཇུ༌ ཟེར༌ར༌ ཚོར༌ར༌དང༌ ཅང༌ཁོག༌ག༌ ཡོད༌ཁན༌ནི༌ ཕྲུ༌གུ༌བོ༌ ཆོམས༌ ཡང༌ ཨེ༌ལི༌ས༌བེད༌ དམ༌པའེ༌ ཐུག༌ཉིད༌དི༌ གང༌།
LUK.1.42	ཨེ༌ལི༌ས༌བེད༌དི༌ མིར༌ཡམ༌མའ༌ སྐད༌ ཆེན༌མོ༌ དང༌ ཟེརས༌, "བུ༌མོ༌ ཚང༌མའེ༌ ནང༌ནེ༌ དཀོན༌མཆོག༌གི༌ ཉེ༌རང༌ང༌ བྱིན༌ལབས༌ སལ༌ལ༌ ཛད༌ཏེ༌ ཨིན༌། ཉེ༌རང༌ངི༌ ཅང༌ཁོག༌ག༌ ཡོད༌ཁན༌ནི༌ སྲས༌པོའང༌ བྱིན༌ལབས༌ཅན༌ ཞུགས༌ཏེ༌ ཨིན༌། 
LUK.1.43	ཅི༌ཕིའ༌ ངའ༌ འི༌ རྩི༌ཝ༌ ཐོབ༌ཏེ༌ ཨིན༌ནོག༌། ངའེ༌ གཙོ༌བོའེ༌ ཨ༌མ༌ ང༌ ཡོད༌ས༌ ཇལ༌ལ༌ སྐྱོདས༌། 
LUK.1.44	ཟིགས༌སའང༌, ཉེ༌རང༌ངི༌ "ཇུ༌" ཞུའ༌ཅིག༌ ངའེ༌ ཅང༌ཁོག༌ག༌ ཡོད༌ཁན༌ནི༌ ཕྲུ༌གུ༌བོ༌ ཐད༌ཏེ༌ ཆོམས༌། 
LUK.1.45	ཉེ༌རང༌ང༌ བྱིན༌ལབས༌ ཐོབ༌ཏེ༌ ཨིན༌ནོག༌ ཅིའ༌ཟེར༌ན༌ ཉེ༌རང༌ངི༌ གཙོ༌བོའེ༌ མོལ༌ཁན༌བོ༌ དྲན༌དྲ༌ གྲུབ༌ ཅུག༌ག༌ནོག༌ སམ༌ཏེ༌ ཨིད༌ཤེས༌ ཅོས༌ཏེ༌ ཨིན༌ནོག༌།
LUK.1.46	ཡང༌ མིར༌ཡམ༌མི༌ མོལས༌,
LUK.1.46	"ངའེ༌ སེམས༌ གང༌པོའེ༌ ཐོག༌ནེ༌ གཙོ༌བོ༌ དཀོན༌མཆོག༌ག༌ སྟོད༌པ༌ ཕུལ༌ལད༌།
LUK.1.47	ཡང༌ ངའེ༌ སྐྱབ༌གོན༌ ཞུགས༌ཏེ༌ ཨིན༌ཁན༌ནི༌
LUK.1.47	དཀོན༌མཆོག༌གི༌ ཕིའ༌ ངའེ༌ སེམས༌ཉིད༌དི༌ ཐད༌པོ༌ ཅོའད༌
LUK.1.48	ཅིའ༌ཞུ༌ན༌ ཁོང༌ངི༌ རང༌ངི༌ ཉམ༌ཤུང༌ ཡོག༌མོའེ༌ཀ༌ སྣང༌ང༌ སལས༌།
LUK.1.48	ཏ༌ནེ༌ཕར༌ལ༌ མི༌རབས༌ ཚང༌མའེ༌ ངའ༌ བྱིན༌ལབས༌ཅན༌ ཟེར༌ཨིན༌།
LUK.1.49	ཅིའ༌ཟེར༌ན༌ ངའེ༌ ཕིའ༌ ཀུན༌ཝང༌ དཀོན༌མཆོག༌གི༌ ཆག༌ལས༌ གངས༌ཅན༌ ཛདས༌།
LUK.1.49	ཁོང༌ངི༌ ཚན༌ནི༌ དམ༌པ༌ ཨིན༌།
LUK.1.50	ཁོང༌ང༌ ཇིགས༌ཏེ༌ གྲུལ༌ཁན༌ ཚང༌མ༌ལ༌
LUK.1.50	ཚེ༌རབས༌ ནི༌ ཚེ༌རབས༌ ཁོང༌ངི༌ སྙིང༌རྗེ༌ ཛད༌ཨིན༌།
LUK.1.51	ཁོང༌ངི༌ རང༌ངི༌ ཆག༌གི༌ སྟོབས༌ སྟན༌ན༌ ཛད༌ཏེ༌
LUK.1.51	ཕོ༌སོ༌ཅན༌ནི༌ མི༌གུན༌ ཁྲེས༌སྟོར༌ ཅོའ༌ ཛདས༌།
LUK.1.52	ཁོང༌ངི༌ ཝང༌སྲུལ༌པ༌གུན༌ ཁྲིས༌སི༌ ཀ༌ནེ༌ ཕབ༌བ༌ ཛདས༌།
LUK.1.52	ཨིན༌ནའང༌ ཉམས༌ཆུང༌གུན༌ སྟག༌ག༌ ཛདས༌།
LUK.1.53	ཁོང༌ངི༌ སྟོགས༌ཁན༌གུན༌ ཚིམ༌ ཅུག༌ག༌ ཛདས༌།
LUK.1.53	ཨིན༌ནའང༌ ཆུག༌པོ༌གུན༌ སྟོང༌པ༌ ལོགས༌ཏེ༌ སལས༌།
LUK.1.54+LUK.1.55	དཀོན༌མཆོག༌གི༌ ང༌དང༌ངི༌ ཕ༌མེས༌པོའ༌ ཁོང༌ངི༌ ཡོག༌པོ༌ ཨིས༌ར༌ཨེལ༌ལ༌
LUK.1.54+LUK.1.55	རོགས༌ ཛད༌ཅེས༌སི༌ ཞལ༌ཆད༌ ཛདས༌། ཁོང༌ངི༌ ཨབ༌ར༌ཧམ༌ དང༌ ཁོང༌ངི༌ ཕོར༌རྒྱུད༌ལ༌
LUK.1.54+LUK.1.55	སྙིང༌རྗེ༌ ཛད༌ཅེས༌པོ༌ ཨིད༌ཏུའ༌ བོར༌ར༌ ཛདས༌།"
LUK.1.56	ཏེ༌ནེ༌ མིར༌ཡམ༌ ཨེ༌ལི༌ས༌བེད༌ ཉམ༌པོ༌ ཟླ༌ཝ༌ སུམ༌ ཟམ༌ཤིག༌ ཞུགས༌ཏེ༌ རང༌ངི༌ ཁང༌པའ༌ ན༌ཙ༌རེད༌ལ༌ ལོགས༌ཏེ༌ སྐྱོད༌།
LUK.1.57	ཨེ༌ལི༌ས༌བེད༌ལ༌ ཟླ༌ཝ༌ ཚང༌ཏེ༌ ཁོང༌ང༌ བུ༌ཚ༌ཞིག༌ ལྟམས༌། 
LUK.1.58	ཉེན༌གྲུང༌ དང༌ ཁྱིམ༌ཚེས༌པ༌ ཚང༌མའེ༌ ཨེ༌ལི༌ས༌བེད༌ལ༌ གཙོ༌བོའེ༌ སྙིང༌རྗེ༌ ཆེན༌མོ༌ ཛད༌ཁན༌བོ༌ ཚོར༌ཏེ༌, ཁོང༌ ཉམ༌པོ༌ གའ༌མོ༌ ཅོས༌།
LUK.1.59	ཏེ༌ནེ༌ ཞག༌ རྒྱད༌པའེ༌ ཞག༌ག༌ ཁོང༌གུན༌ ཕྲུ༌གུ༌བོའ༌ སུན༌ནད༌
LUK.1.60	ཨིན༌ནའང༌ ཨ༌མའེ༌, "མན༌ ཁོའེ༌ མིང༌ང༌ ཡོ༌ཧཱ༌ནན༌ ཏག༌གོས༌" མོལས༌།
LUK.1.61	མི༌ཚང༌མའེ༌ ཟེརས༌, "ཁྱོ༌ཞའེ༌ རྒྱུད༌དི༌ ནང༌ནེ༌ འི༌ཙོགས༌སི༌ མིང༌ སུའང༌ མེད༌།" 
LUK.1.62	ཏེ༌ནེ༌ ཨ༌བའ༌, ཁྱོ༌རང༌ངི༌ ཁོའེ༌ མིང༌ ཅི༌ ཏག༌གད༌ ཟེར༌ཏེ༌ ལག༌པ༌ ཉམ༌པོ༌ སྟགས༌ ཅོ༌ཨིན༌ནའང༌ དྲིས༌། 
LUK.1.63	ཟ༌ཀར༌ཡཱའེ༌ ལག༌པ༌ ཉམ༌པོ༌ སྟགས༌ ཅོས༌ཏེ༌, "ལག༌ཤིང༌ཞིག༌ ཏོང༌" ཟེརས༌ ཡང༌ ཏེ༌ཀ༌, "ཕྲུ༌གུའི༌ མིང༌ ཡོ༌ཧཱ༌ནན༌ ཏག༌གོས༌" བྲིས༌པ༌ མི༌ཚང༌མ༌ ཧ༌ལས༌། 
LUK.1.64	ཏེན༌ན༌མལ༌ལ༌ ཁོང༌ངི༌ ཁའ༌ བེ༌ ཡང༌ ལྕེ༌ ཀྲོལ༌ཏེ༌ སྤེ༌ར༌ ཏང༌ཅེས༌ གོ༌ཟུགས༌ ཡང༌ དཀོན༌མཆོག༌ག༌ སྟོད༌པ༌ ཕུལས༌།
LUK.1.65	ཁྱིམ༌ཚེས༌པ༌གུན༌ ཧ༌ལས༌ཏེ༌ ཇིགས༌སི༌ གང༌། ཡང༌ ཡ༌ཧུ༌དཱའེ༌ རི༌ ཡུལ༌ གང༌པོའེ༌ ནང༌ང༌ འི༌ སྤེ༌ར༌གུན༌ ཕེལ༌། 
LUK.1.66	གཙོ༌བོའེ༌ འི༌ ཕྲུ༌གུའི༌ཀ༌ ཆག༌ བོར༌ཏེ༌ རོགས༌ ཛད༌ཅེས༌པོའེ༌ ཏེ༌ ནས༌ཚུལ༌བོ༌ ཚོར༌ཁན༌གུན༌ནི༌ "འི༌ ཕྲུ༌གུ༌བོ༌ ཅི༌ཞིག༌ རྒྱུར༌ཅེས༌ ཨིན༌ནོག༌?" སམས༌།
LUK.1.67	ཏེ༌ནེ༌ ཨ༌བ༌ ཟ༌ཀར༌ཡཱ༌ དམ༌པའེ༌ ཐུག༌ཉིད༌དི༌ གངས༌ཏེ༌ ལུང༌སྟན༌ ཛདས༌
LUK.1.68	"ཁོང༌ སྐྱོད༌ཏེ༌ རང༌ངི༌ མི༌གུན༌ལ༌ གྲ༌འོ༌གུན༌ནི༌ ཀ༌ནེ༌ ཐར༌ ཅུག༌ག༌ ཛད༌ པ༌སང༌
LUK.1.68	ཨིས༌ར༌ཨེལ༌ལི༌ གཙོ༌བོ༌ དཀོན༌མཆོག༌ག༌ ང༌དང༌ངི༌ སྟོད༌པ༌ ཕུལ༌ཤིག༌།
LUK.1.69+LUK.1.70	ཏེན༌ན༌ ཙོགས༌ལ༌ སྔུན༌མའེ༌ དུས༌སི༌ ལུང༌སྟོན༌པ༌ དམ༌པ༌གུན༌ རྒྱུད༌ཏེ༌
LUK.1.69+LUK.1.70	དཀོན༌མཆོག༌གི༌ མོལ༌ཁན༌ ནང༌ཞིན༌, ཁོང༌ངི༌ ཞབ༌སྟོག༌པ༌ རྒྱལ༌པོ༌ དཱ༌བིད༌དི༌
LUK.1.69+LUK.1.70	ཕོར༌རྒྱུད༌ནེ༌ ང༌དང༌ངི༌ ཕིའ༌ ཝང༌ཅན༌ སྐྱབ༌གོན༌ཞིག༌ སལས༌།
LUK.1.71	ཏ༌ ང༌དང༌གུན༌ལ༌ གྲ༌འོ༌ དང༌ ནཕ༌རད༌ ཅོ༌ཁན༌ གུན༌ནེ༌ སྐྱོབ༌བ༌ ཛདས༌།
LUK.1.72	ང༌དང༌ངི༌ ཕ༌མེས༌པོ༌གུན༌ལ༌ སྙིང༌རྗེ༌ ཛད༌ཏེ༌,
LUK.1.72	ཁོང༌གུན༌ལ༌ དམ༌པ༌ ཆད༌དོན༌ ཛད༌ཁན༌བོ༌ ཁོང༌ངི༌ ཨིད༌ཏུའ༌ བོར༌ར༌ ཛདས༌།
LUK.1.73	ཁོང༌ངི༌ ང༌དང༌ངི༌ ཕ༌མེས༌པོ༌ ཨབ༌ར༌ཧམ༌ ཉམ༌པོ༌ ཛད༌ཁན༌ནི༌
LUK.1.73	ཆད༌དོན༌བོ༌ གྲུབ༌ཅུག༌ཨིན༌ མོལ༌ཏེ༌ མནའ༌ ཁུར༌ར༌ ཛདས༌།
LUK.1.74+LUK.1.75	ང༌དང༌གུན༌ ང༌དང༌གུན༌ནི༌ གྲ༌འོའེ༌ ལག༌ནེ༌ ཐར༌ཅུག༌ པ༌སང༌
LUK.1.74+LUK.1.75	ང༌དང༌གུན༌ནི༌ མི༌ཚེ༌ གང༌པོ༌ སེམས༌ རྩང༌མ༌ དང༌ ལམ༌ དྲང༌པོའེ༌ཀ༌ གྲུལ༌ཨིན༌
LUK.1.74+LUK.1.75	ཇིགས༌པ༌ མེད༌པ༌ དཀོན༌མཆོག༌ག༌ ཞབ༌སྟོག༌ ཞུ༌ཉན༌ཨིན༌།
LUK.1.76	ངའེ༌ བུ༌ཚ༌, ཁྱོ༌རང༌ང༌ ཀུན༌ཝང༌ དཀོན༌མཆོག༌གི༌ ལུང༌སྟོན༌པ༌ ཟེར༌ཨིན༌།
LUK.1.76	"ཁྱོ༌རང༌ངི༌ གཙོ༌བོའེ༌ སང༌ སྔུན༌ལ༌ སོང༌ཏེ༌,
LUK.1.76	ཁོང༌ངི༌ ཕིའ༌ མི༌གུན༌ གྲལ༌གྲིག༌ ཅོ༌ཨིན༌།"
LUK.1.77	ཁོང༌གུན༌ལ༌ སྡིག༌པ༌ སེལ༌ཅེས༌པོ༌ རྒྱུད༌ཏེ༌
LUK.1.77	ཁྱོ༌རང༌ངི༌ མི༌གུན༌ལ༌ ཐར༌པ༌ ཐོབ༌ཅེས༌པོ༌ ཤད༌ཨིན༌།
LUK.1.78	དཀོན༌མཆོག༌གི༌ སྙིང༌རྗེ༌ ཆེན༌མོ༌ ཛད༌ཅེས༌པོའེ༌
LUK.1.78	ཁོང༌ངི༌ ང༌དང༌གུན༌ནི༌ཀ༌ མ༌ཤི༌ཀ༌ ང༌མོའེ༌ ཐར༌པའེ༌
LUK.1.78	འོད༌ ལྡང༌ཤན༌བོ༌ ཤར༌ ཅུག༌ག༌ ཛད༌ཨིན༌།
LUK.1.79	ཡང༌ སེམས༌ཉིད༌དི༌ མུན༌གྲིག༌ དང༌ ཤི༌ཅེས༌སི༌ ཇིགས༌སྣང༌ངི༌
LUK.1.79	ནང༌ང༌ ཡོད༌ཁན༌གུན༌ལ༌ མ༌ཤི༌ཀའེ༌ འོད༌ སྟན༌ན༌ ཛད༌ཏེ༌
LUK.1.79	ང༌དང༌ངི༌ རྐང༌པ༌གུན༌ ཞི༌དེ༌ ལམ༌མི༌ཀ༌ ཁྱོང༌ང༌ ཛད༌ཨིན༌།"
LUK.1.80	ཡང༌ ཏེ༌ ཕྲུ༌གུ༌བོ༌ ལྡན༌ཏེ༌ ཐུག༌ཉིད༌དི༌ ནང༌ང༌ ཤེད༌ཅན༌ སོང༌། ཨིས༌ར༌ཨེལ༌པ༌གུན༌ནི༌ དུན༌ལ༌ ཆོས༌ཤད༌ཅེས༌ གོ༌ཟུག༌ ཅོ༌ཅོ༌ ཚོག༌པ༌ ཁོང༌ རི༌སྟོང༌ངི༌ ནང༌ང༌ ཞུགས༌།
LUK.2.1	ཏེ༌དུས༌ལ༌ རོམ༌མི༌ རྒྱལ༌པོ༌ ཨའུ༌གུས༌དུས༌སི༌ རོམ༌ རྒྱལ༌སྲིད༌དི༌ ཡོག༌ག༌ ཡོད༌ཁན༌ནི༌ ཡུལ༌ ཚང༌མའེ༌ མི༌གྲངས༌ རྩི༌ཅེས༌ལ༌ བཀའ༌ ཏངས༌། 
LUK.2.2	༼ཀྱི༌རི༌ནི༌འུས༌ སི༌རི༌ཡཱ༌ ཡུལ༌ལི༌ ཀའ༌ལོན༌ འིན༌ནི༌ དུས༌ལ༌, འི༌བོ༌ མི༌གྲངས༌ རྩི༌ཅེས༌ དང༌པོ༌བོ༌ ཨིན༌པིན༌༽ 
LUK.2.3	ཡང༌ མི༌ཚང༌མ༌ མིང༌ བྲི༌ཅེས༌ལ༌ རང༌རང༌ངི༌ ཕ༌ཡུལ༌ལ༌ སོང༌། 
LUK.2.4	ཡོ༌སེབ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌ནེ༌ ཨིན༌པ༌, ཡོ༌སེབ༌བའང༌ གཱ༌ལིལ༌ལི༌ ཡུལ༌ཇོངས༌སི༌ ན༌ཙ༌རེད༌ གྲོང༌ཁྱེར༌ནེ༌, ཡ༌ཧུ༌དཱ༌ ཡུལ༌ཇོངས༌སི༌ དཱ༌བིད༌དི༌ གྲོང༌ཁྱེར༌ བེད༌ལེ༌ཧེམ༌ ཟེར༌ས༌ སོང༌། 
LUK.2.5	ཡོ༌སེབ༌བི༌ ན༌མ༌ དྲིས༌ཏེ༌ ཨིན༌ཁན༌ནི༌ མིར༌ཡམ༌, ཀ༌བོའ༌ ཕྲུ༌གུ༌ ཇོར༌ཅེས༌ ཡོད༌པིན༌, ཁོ༌ ཉམ༌པོ༌ མིང༌ བྲི༌ཅེས༌ལ༌ ཁྱེརས༌།
LUK.2.6	ཡང༌ ཏེ༌རུ༌ ཡོད༌དུས༌, ཟླ༌ཝ༌ ཚངས༌ཏེ༌ ཕྲུ༌གུ༌ ཇོར༌ཅེས༌སི༌ དུས༌པོ༌ སླེབ༌པ༌, 
LUK.2.7	མིར༌ཡམ༌མ༌ གོ༌མ༌ ཕྲུ༌གུ༌, བུ༌ཚ༌ཞིག༌ ལྟམས༌། ཡང༌ ཕྲུ༌གུ༌ རས༌སི༌ ནང༌ང༌ ཏུམས༌ཏེ༌ བྲེས༌སི༌ ནང༌ང༌ བོརས༌, ཅིའ༌ཟེར༌ན༌ ཁོང༌གུན༌ལ༌ བྲང༌ས༌ དུག༌སའེ༌ ནང༌ མ༌ཐོབ༌བ༌ ཨིན༌པིན༌།
LUK.2.8	ཡང༌ ཏེ༌ ཉེ༌ཁོར༌རི༌ སྤང༌ཐང༌ཞིག༌གི༌ཀ༌ ལུག༌རྫི༌གུན༌ དུགས༌ཏེ༌ ཚན༌ལ༌ ཁོང༌རང༌ངི༌ ལུག༌གུན༌ སྲུང༌ངད༌པིན༌། 
LUK.2.9	གཙོ༌བོའེ༌ ཕོ༌ཉ༌ཞིག༌ ཁོང༌གུན༌ནི༌ དུན༌ལ༌ སྐྱོདས༌, ཡང༌ གཙོ༌བོའེ༌ ཟིར༌རྗིད༌དི༌ ལྡངས༌པོའེ༌ ཁོང༌གུན༌ ཡོད༌ས༌བོ༌ འོད༌ཅན༌ རྒྱུར༌པ༌, ཁོང༌གུན༌ སྲན༌ཏྲེ༌ ཇིགས༌། 
LUK.2.10	ཨིན༌ནའང༌ ཕོ༌ཉའེ༌ ཏེ༌གུན༌ལ༌ མོལས༌, "མ༌ཇིགས༌ཤིག༌། ཉོན༌ཤིག༌, ངའེ༌ གའ༌མོའེ༌ ནས༌ཚུལ༌ ཁྱོང༌ངད༌, ཀ༌བོའེ༌ མི༌ཚང༌མ༌ལ༌ མ༌ གའ༌མོ༌ ཁྱོང༌ཨིན༌། 
LUK.2.11	དི༌རིང༌ ཁྱོ༌ཞ༌གུན༌ནི༌ ཕ༌མེས༌པོའེ༌ རྒྱལ༌པོ༌ དཱ༌བིད༌དི༌ གྲོང༌ཁྱེར༌རི༌ ནང༌ང༌ སྐྱབ༌གོན༌ཞིག༌ ཁྲུངས༌ཏེ༌ ཨིན༌། ཁོང༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, གཙོ༌བོ༌བོ༌ ཨིན༌། 
LUK.2.12	ཡང༌ འི༌བོའེ༌ སྟགས༌པོ༌ ནི༌ ཁྱོ༌ཞ༌གུན༌ལ༌ ཕྲུ༌གུ༌ཞིག༌ རས༌སི༌ ནང༌ང༌ ཏུམས༌ཏེ༌, བྲེས༌སི༌ ནང༌ངའ༌ ཉལ༌ཏེ༌ ཐོང༌ཨིན༌།"
LUK.2.13	ཧུན༌མེད༌ལ༌ ནམ༌ཁའེ༌ ཕོ༌ཉའེ༌ ཚོགས༌ ཆེན༌མོ༌ཞིག༌ བྱུངས༌ཏེ༌, ཏེ༌ ཕོ༌ཉ༌ ཉམ༌པོ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ མོལས༌,
LUK.2.14	"ནམ༌ཁའེ༌ ཐོ༌ཤོག༌ག༌ ཞུགས༌ཏེ༌ ཡོད༌ཁན༌གུན༌ནི༌
LUK.2.14	དཀོན༌མཆོག༌ག༌ སྟོད༌པ༌ ཕུལ༌ཤིག༌།
LUK.2.14	དཀོན༌མཆོག༌ ཐུགས༌ཐད༌ད༌ ཛད༌ཁན༌ནི༌
LUK.2.14	ཇིག༌རྟེན༌པ༌གུན༌ནི༌ཀ༌ ཞི༌དེ༌ བྱུང༌ཤིག༌"
LUK.2.15	ཏེ༌ནེ༌ ཕོ༌ཉ༌ ཚང༌མ༌ ནམ༌ཁའ༌ ལོགས༌ཏེ༌ སྐྱོད༌ཏེ༌ སྟིང༌ནེ༌, ལུག༌རྫི༌གུན༌ནི༌ ཅིག༌ དང༌ ཅིག༌གའ༌, "ཏ༌ གཙོ༌བོའེ༌ ཕོ༌ཉ༌གུན༌ རྒྱུད༌ཏེ༌ ང༌དང༌ང༌ མོལ༌ཁན༌ ཚང༌མ༌ ལྟའ༌ལ༌ བེད༌ལེ༌ཧེམ༌མ༌ ཆེན༌" ཟེརས༌།
LUK.2.16	ཏེ༌ནེ༌ ཁོང༌གུན༌ གྱོགས༌པ༌ སོང༌ཏེ༌, མིར༌ཡམ༌ དང༌ ཡོ༌སེབ༌ ཉིས༌ཀ༌ དང༌ བྲེས༌སི༌ ནང༌ངའ༌ ཉལ༌ཁན༌ ཕྲུ༌གུ༌བོ༌ ཇལ༌། 
LUK.2.17	ཡང༌ ཇལ༌ཏེ༌ནའང༌ ཕྲུ༌གུའི༌ སྐོར༌ལ༌ ཕོ༌ཉ༌གུན༌ནི༌ མོལ༌ཁན༌ནི༌ ནས༌ཚུལ༌བོ༌ ལུག༌རྫི༌གུན༌ནི༌ ཚང༌མ༌ལ༌ ཤདས༌། 
LUK.2.18	ལུག༌རྫི༌གུན༌ནི༌ ཤད༌ཁན༌ ཚོར༌ཏེ༌ ཚང༌མ༌ ཧ༌ལས༌། 
LUK.2.19	ཨིན༌ནའང༌ མིར༌ཡམ༌མི༌ ཏེ༌ སྤེ༌ར༌ ཚང༌མ༌ སྙིང༌ངི༌ ནང༌ང༌ ཁུར༌ཏེ༌ ཡང༌ ཏེ༌གུན༌ནི༌ སྐོར༌ལ༌ སམ༌བ༌ མང༌པོ༌ ཏང༌ཨིན༌ དུགས༌། 
LUK.2.20	ལུག༌རྫི༌གུན༌ནི༌ ཚོར༌ཁན༌ དང༌ ཐོང༌ཁན༌ ཚང༌མའེ༌ སྐོར༌ལ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ལོགས༌ཏེ༌ སོང༌, ཅིའ༌ཟེར༌ན༌ ནམ༌ཁའེ༌ ཕོ༌ཉའེ༌ མོལ༌ཁན༌ ཚང༌མ༌ དྲན༌དྲའ༌ གྲུབ༌བ༌ ཐོང༌། 
LUK.2.21	ཏེ༌ནེ༌ ཞག༌ རྒྱད༌པའེ༌ ཞག༌ག༌, ཕྲུ༌གུ༌བོའ༌ སུན༌ནད༌
LUK.2.22	ཏེ༌ནེ༌ ལུང༌སྟོན༌པ༌ མོ༌ཟེས༌སི༌ ཆོས༌སི༌ བཀའ༌ཁྲིམས༌ ནང༌ཞིན༌ ཕྲུ༌གུ༌ སྐྱེ༌ ཚར༌ཏེ༌ སྟིང༌ནེ༌ ཨ༌མ༌ ཁོང༌རང༌ རྩང༌ར༌ ཆ༌ཅེས༌སི༌ དུས༌ ཚང༌ང༌དང༌, ཡོ༌སེབ༌ དང༌ མིར༌ཡམ༌ ཉིས༌ཀོའེ༌ ཕྲུ༌གུ༌བོ༌ གཙོ༌བོ༌ དཀོན༌མཆོག༌ག༌ སྟན༌ཅེས༌སི༌ ཕིའ༌ ཡེ༌རུ༌ཤ༌ལེམ༌མ༌ ཁྱེར༌ར༌ ཛདས༌། 
LUK.2.23	༼ཅིའ༌ཟེར༌ན༌ གཙོ༌བོའེ༌ བཀའ༌ཁྲིམས༌སི༌ ནང༌ང༌ བྲིས༌ཏེ༌ དུག༌, "བུ༌ཚ༌ གོ༌བུ༌ ཚང༌མ༌ གཙོ༌བོའེ༌ ཨིན༌ཁན༌བོ༌ སྟན༌གོས༌ཨིན༌།"༽ 
LUK.2.24	ཡང༌ ཁོང༌ངི༌ གཙོ༌བོ༌ དཀོན༌མཆོག༌གི༌ བཀའ༌ཁྲིམས༌སི༌ ནང༌ང༌ བྲིས༌ཁན༌ ནང༌ཞིན༌ལ༌, "ཕུར༌གོན༌ ཀར༌པོ༌ ཡ༌ ཕུར༌གོན༌ནི༌ ཕྲུ༌གུ༌ ཉིས༌སི༌ སྲོག༌པོ༌ ཆོད༌པའེ༌ ཚུལ༌ལ༌ ཕུལས༌།" 
LUK.2.25	ཏེན༌ན༌ དུས༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཤི༌མི༌འོན༌ ཟེར༌ཁན༌ནི༌ དད༌པ༌ཅན༌ དང༌ དྲང༌པོ༌ མི༌ཞིག༌, ཁོ༌ ཨིས༌ར༌ཨེལ༌ལི༌ ཐར༌པའེ༌ ཕིའ༌ སྲུངས༌ཏེ༌ དཀོན༌མཆོག༌གི༌ དམ༌པའེ༌ ཐུག༌ཉིད༌ ཁོ༌ ཉམ༌པོ༌ ཡོད༌པིན༌། 
LUK.2.26	དམ༌པའེ༌ ཐུག༌ཉིད༌དི༌ ཁོའ༌ ནམ༌ཚོག༌པ༌ ཁྱོ༌རང༌ངི༌ གཙོ༌བོ༌ དཀོན༌མཆོག༌གི༌ མ༌ཤི༌ཀ༌ མིག༌ནེ༌ མི༌ཇལ༌ ཏེ༌ཏེ༌ཚོག༌པ༌ ཁྱོ༌རང༌ ཤི༌ཅེས༌སི༌ དུས༌ མི༌སླེབ༌ མོལ༌ཏེ༌ སྔོན༌ ཅུག༌ག༌ ཛདས༌། 
LUK.2.27	ཤི༌མི༌འོན༌ དམ༌པའེ༌ ཐུག༌ཉིད༌དི༌ ཁྲིད༌ཏེ༌, ཆོད༌ཁང༌ ཆེན༌མོའ༌ སླེབ༌། ནམ༌ ཕ༌མ༌ ཉིས༌ཀོའེ༌ བཀའ༌ཁྲིམས༌ གྲུབ༌ཅེས༌སི༌ ཕིའ༌ ཕྲུ༌གུ༌ ཡེ༌ཤུ༌ ཆོད༌ཁང༌ ཆེན༌མོའེ༌ ནང༌ང༌ ཁྱོང༌ང༌དང༌, 
LUK.2.28	ཤི༌མི༌འོན༌ནི༌ ཕྲུ༌གུ༌ ཆག༌ག༌ ཁུར༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌,
LUK.2.29	"ཀྱེ༌ གཙོ༌བོ༌, ཏ༌ ཉེ༌རང༌ངི༌ ཞལ༌ཆད༌ ཛད༌ཁན༌ ནང༌ཞིན༌ལ༌,
LUK.2.29	ཉེ༌རང༌ངི༌ ཞབ༌སྟོག༌པ༌ ཞི༌དེ༌ དང༌ ཤི༌ཅེས༌ལ༌ གོངས༌པ༌ སལ༌།
LUK.2.30	ཏ༌ ངའེ༌ མིག༌གི༌ ཉེ༌རང༌ངི༌ ཐར༌ལམ༌ ཇལ༌
LUK.2.31	ཀ༌བོ༌ ཉེ༌རང༌ངི༌ མི༌རིགས༌ ཚང༌མའེ༌
LUK.2.31	སྔོན༌ཅེས༌ལ༌ གྲལ༌གྲིག༌ ཛད༌ཏེ༌ ཨིན༌།
LUK.2.32	ཁོང༌ ནི༌ འོད༌ ཙོགས༌ཤིག༌ ཡོང༌ཨིན༌
LUK.2.32	ཀ༌བོའེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ དཀོན༌མཆོག༌གི༌ ལམ༌བོ༌ སྟན༌ན༌ ཛད༌ཨིན༌།
LUK.2.32	ཡང༌ ཉེ༌རང༌ངི༌ མིར༌རྒྱུད༌ ཨིས༌ར༌ཨེལ༌ལི༌ སྤལ༌ལ༌ རྒྱུར༌ཨིན༌" ཞུས༌།
LUK.2.33	ཕྲུ༌གུའི༌ སྐོར༌ལ༌ མོལ༌ཁན༌ ཚང༌མ༌ ཚོར༌ཏེ༌ ཕ༌མ༌ ཉིས༌ཀ༌ ཧ༌ལས༌། 
LUK.2.34	ཡང༌ ཤི༌མི༌འོན༌ནི༌ ཁོང༌ ཉིས༌ཀ༌ བྱིན༌ལབས༌ སལ༌ཏེ༌, ཨ༌མ༌ མིར༌ཡམ༌མ༌ མོལས༌, "ལྟོས༌, འི༌ ཕྲུ༌གུ༌བོའེ༌ ཞས༌ཏེ༌ ཨིས༌ར༌ཨེལ༌པ༌ མང༌པོ༌ཞིག༌ མེད༌ཁན༌ ཆ༌ཅེས༌ དང༌ མང༌པོ༌ཞིག༌ ཐར༌ཅེས༌ བྱུང༌ཨིན༌། འི༌ ཕྲུ༌གུ༌བོ༌ དཀོན༌མཆོག༌གི༌ ཆོགས༌ནེ༌ སྟགས༌ཤིག༌གི༌ ཚུལ༌ལ༌ ཀལ༌ལ༌ ཛདས༌། ཨིན༌ནའང༌ མི༌ མང༌པོའེ༌ ཁོང༌ང༌ རྒྱབ༌གལ༌ ཅོ༌ཨིན༌། 
LUK.2.35	ཏེ༌བོའེ༌ ཞས༌ཏེ༌ མི༌ མང༌པོའེ༌ སྙིང༌ངི༌ ནང༌ང༌ ཡོད༌ཁན༌བོ༌ སྔོན༌ཅུག༌ཨིན༌ ཡང༌ ཁྱོ༌རང༌ངི༌ སྙིང༌ངི༌ ནང༌ངའང༌ ར༌འི༌ ཟུག༌ཁན༌ ཙོགས༌སི༌ ཚེར༌ཁ༌ ཡོང༌ཨིན༌།"
LUK.2.36	ཨ༌ཤེར༌རི༌ མི༌རིགས༌སི༌ ཕ༌ནུ༌འེལ༌ ཟེར༌ཁན༌ནི༌ བུ༌མོ༌, མ༌ རྒད༌མོ༌ ལུང༌སྟོན༌མ༌ ཨན༌ནཱ༌ ཞུ༌ཁན༌ཞིག༌ ཡོད༌པིན༌། ཁོང༌རང༌ངི༌ མག༌པ༌ ཉམ༌པོ༌ ལོ༌ རྡུན༌ དུགས༌ཏེ༌ སྟིང༌ནེ༌ ཁོང༌ངི༌ མག༌པ༌ ཤི༌། 
LUK.2.37	ཏེ༌ནེ༌ ཁོ༌ ཨ༌ནེ༌ མ༌རང༌མོ༌ རྒྱུར༌ཏེ༌, ལོ༌ རྒྱད༌ཅུ༌གྱབ༌ཞི༌ ཚོག༌པ༌ ལུས༌། ཚན༌ དང༌ ཉི༌མ༌ དཀོན༌མཆོག༌ག༌ ཅོལ༌ཨིན༌, ཆོད༌ཁང༌ ཆེན༌མོ༌ མ༌ནེ༌ མ༌ཕང༌ང༌ ཉེ༌ནས༌ ༼ཡང༌ན༌ རོ༌ཟཱ༌༽ ཞུགས༌ཏེ༌ སྨོས༌ལམ༌ ཞུའད༌པིན༌། 
LUK.2.38	ཨན༌ནཱ༌ ཡོ༌སེབ༌ དང༌ མིར༌ཡམ༌ ཉིས༌ཀོའེ༌ དུན༌ལ༌ ཁྱོང༌ང༌དང༌, དཀོན༌མཆོག༌ག༌ ཐུག༌རྗེ༌ཆེ༌ ཞུས༌། ཡང༌ ཡེ༌རུ༌ཤ༌ལེམ༌པ༌གུན༌ ཐར༌ཅེས༌སི༌ ཕིའ༌ ཏེ༌ཀ༌ སྲུངས༌ཏེ༌ ཡོད༌ཁན༌ནི༌ མི༌ཚང༌མ༌ལ༌ ཕྲུ༌གུའི༌ སྐོར༌ལ༌ ཤདས༌།
LUK.2.39	ཏེ༌ནེ༌ ཡོ༌སེབ༌ དང༌ མིར༌ཡམ༌ གཙོ༌བོ༌ དཀོན༌མཆོག༌གི༌ བཀའ༌ཁྲིམས༌ ནང༌ཞིན༌ ཅི༌ཚང༌མ༌ གྲུབ༌ཏེ༌ སྟིང༌ནེ༌ ཁོ༌རང༌གུན༌ནི༌ གཱ༌ལིལ༌ལིའི༌ ཡུལ༌ལི༌ གྲོང༌ཁྱེར༌ ན༌ཙ༌རེད༌ལ༌ ལོགས༌ཏེ༌ སྐྱོདས༌། 
LUK.2.40	ཡང༌ ཕྲུ༌གུ༌ ཆེན༌མོ༌ སོང༌ཏེ༌ སྟོབས༌ཅན༌ རྒྱུར༌། ཤེས༌རབས༌སི༌ ནང༌ང༌ ལྡན༌ཨིན༌ སོང༌ ཡང༌ དཀོན༌མཆོག༌གི༌ ཐུག༌རྗེ༌ ཁོང༌ ཉམ༌པོ༌ ཞུགས༌ཏེ༌ ཡོད༌པིན༌།
LUK.2.41	ཁོང༌ངི༌ ཕ༌མ༌ ལོ༌ཞུང༌ པེ༌སག༌གི༌ དུས༌ཆེན༌ རྩིའ༌ལ༌ ཡེ༌རུ༌ཤ༌ལེམ༌མ༌ སྐྱོད༌དད༌པིན༌། 
LUK.2.42	ཡེ༌ཤུ༌ གུང༌ལོ༌ ཅུག༌ཉིས༌ ལོན༌ནི༌ དུས༌ལ༌ ཡ༌ཧུ༌དཱ༌པའེ༌ ལུག༌སྲོལ༌ལི༌ དུས༌ཆེན༌ནི༌ ཚིར༌ ནང༌ཞིན༌ལ༌ ཁོང༌གུན༌ ཡེ༌རུ༌ཤ༌ལེམ༌ རྒྱལ༌ས༌ སྐྱོདས༌། 
LUK.2.43	ཡང༌ དུས༌ཆེན༌ནི༌ དུས༌ ཚང༌ང༌དང༌ རང༌ཡུལ༌ལ༌ ལོག༌ ཟ༌ནེ༌ ཕྲུ༌གུ༌ ཡེ༌ཤུ༌ ཕ༌མ༌ནེ༌ བེ༌ཏེ༌ ཡེ༌རུ༌ཤ༌ལེམ༌མ༌ ཞུགས༌ ཨིན༌ནའང༌ ཁོང༌ངི༌ ཕ༌མ༌གུན༌ལ༌ རྒྱུས༌ མ༌སོང༌། 
LUK.2.44	ཁོང༌གུན༌ནི༌ ཕྲོ༌པ༌གུན༌ ཉམ༌པོ༌ ཕྲུ༌གུ༌བོ༌ ཡོད༌གྲོ༌ སམ༌ཏེ༌ ཡེ༌རུ༌ཤ༌ལེམ༌ནེ༌ ཞག༌ཅིག༌གི༌ ལམ༌མ༌ གྲུལ༌ཏེ༌ སྟིང༌ནེ༌ ཉེན༌ དང༌ ངོ༌ཤེས༌སི༌ ཕྲོའ༌ ཕྲུ༌གུ༌བོ༌ ཙལ༌ཅེས༌ གོ༌ཟུག༌ ཅོས༌།
LUK.2.45	མ༌ཐོབ༌ པ༌སང༌ ཡེ༌རུ༌ཤ༌ལེམ༌མ༌ ལོག༌ཏེ༌ ཏེ༌རུ༌ ཙལ༌ལ༌ སོང༌། 
LUK.2.46	ཏེ༌ནེ༌ ཞག༌ སུམ༌པའེ༌ ཞག༌ག༌ ཁོང༌ ཆོད༌ཁང༌ ཆེན༌མོའེ༌ ནང༌ང༌ ཆོས༌ལ༌ ཁས༌པ༌གུན༌ནི༌ ཕྲོའ༌ ཆོས༌ ཉན༌ཨིན༌ དྲི༌ཝ༌ དྲི༌ཨིན༌ཞིག༌ ཞུགས༌ཏེ༌ ཐོབ༌། 
LUK.2.47	ཁོང༌ངི༌ རིག༌པ༌ དང༌ ཀ༌ཟུག༌ ཁས༌པའེ༌ ཐོག༌ནེ༌ སལ༌ཁན༌ནི༌ ལན༌གུན༌ ཚོར༌ཁན༌ནི༌ མི༌ཚང༌མ༌ ཧ༌ལས༌།
LUK.2.48	ཁོང༌ ཐོང༌ཏེ༌ ཕ༌མ༌ ཧ༌ལས༌ ཡང༌ ཨ༌མའེ༌, "ངའེ༌ བུ༌ཚ༌, ཁྱོ༌རང༌ངི༌ ང༌ཞའ༌ ཉིས༌ཀོའ༌ འི༌ཟུག༌ ཅིའ༌ ཅོས༌པིན༌། ཁྱོ༌རང༌ངི༌ ཨ༌བ༌ དང༌ ང༌ ཚེར༌ཨིན༌ ཁྱོ༌རང༌ ཙལ༌པིན༌" ཟེརས༌།
LUK.2.49	ཏེ༌ནེ༌ ཡེ༌ཤུའི༌ ཁོང༌ང༌, "ཁྱོ༌ཞའེ༌ ཅི༌ཕིའ༌ ངའ༌ ཙལ༌པིན༌། ངའེ༌ ཡབ༌བི༌ ཞུགས༌ཁང༌ང༌ ང༌ དུག༌གོ༌ཤེས༌པོ༌ རྒྱུས༌མེད༌ད༌?" མོལས༌། 
LUK.2.50	ཨིན༌ནའང༌ ཁོང༌ངི༌ མོལ༌ཁན༌གུན༌ ཕ༌མ༌གུན༌ལ༌ ཧ༌མ༌གོ༌།
LUK.2.51	ཏེ༌ནེ༌ ཡེ༌ཤུ༌ ཁོང༌གུན༌ ཉམ༌པོ༌ ན༌ཙ༌རེད༌ལ༌ སྐྱོདས༌། ཡང༌ ཕ༌མའེ༌ ཁའ༌ཉནས༌། ཁོང༌ངི༌ ཨ༌མའེ༌ བྱུང༌ཁན༌ ཚང༌མ༌ རིན༌ཅན༌ ཅོས༌ཏེ༌ རང༌ངི༌ སེམས༌སི༌ ནང༌ང༌ ཁུར༌ཏེ༌ དུགས༌།
LUK.2.52	ཡེ༌ཤུ༌ ཤེས༌རབས༌ དང༌ སྐུ༌ཟུགས༌སི༌ ཐོག༌ནེ༌ ལྡན༌ཨིན༌ སྐྱོདས༌ ཡང༌ མི༌ དང༌ དཀོན༌མཆོག༌གི༌ ཆོགས༌ནེ༌ རྩི༌ཝ༌ མང༌ནེ༌ མང༌ང༌ ཐོབ༌ཨིན༌ སྐྱོད༌།
LUK.3.1	རོམ༌མི༌ རྒྱལ༌པོ༌ ཏི༌བིར༌ཡུས༌སི༌ ཝང༌སྲུལ༌ལི༌ ལོ༌ ཅོ༌ང༌པའེ༌ དུས༌ལ༌ པོན༌ཏིའུ༌ པི༌ལ༌ཏུ༌ ཡ༌ཧུ༌དཱ༌ ཡུལ༌ལི༌ ཀའ༌ལོན༌ ཨིན༌པིན༌། ཧེ༌རོ༌དཱ༌ གཱ༌ལིལ༌ལིའི༌ ཡུལ༌ལི༌ ལོན༌པོ༌ དང༌, ཁོའེ༌ ནོ༌ ཕི༌ལིབ༌ ནི༌ ཨི༌ཏུ༌ར༌ཡཱ༌ དང༌ ཏྲ༌གོ༌ནི༌ཏིས༌སི༌ ཡུལ༌ལི༌ ལོན༌པོ༌ དང༌ ལི༌སན༌ཡས༌ ཨ༌བི༌ལེ༌ནེ༌ ཡུལ༌ལི༌ ལོན༌པོ༌ ཨིན༌པིན༌། 
LUK.3.2	ཡང༌ ཨན༌ནཱས༌ དང༌ ཀ༌ཡ༌ཕཱས༌ བླ༌མ༌ ཆེན༌མོའེ༌ ཀོ༌སའེ༌ཀ༌ ཡོད༌དི༌ དུས༌ལ༌ ཟ༌ཀར༌ཡཱའེ༌ བུ༌ཚའ༌ ཡོ༌ཧཱ༌ནན༌ རི༌སྟོང༌ང༌ ཞུགས༌ ཟ༌ནེ༌ ཁོང༌ངི༌ཀ༌ དཀོན༌མཆོག༌གི༌ བཀའ༌ བབས༌ས༌ ཛདས༌། 
LUK.3.3	ཡོར༌དཱན༌ ལྩངས༌པོའེ༌ ཐའ༌མ༌ ནས༌ཁན༌ ཡུལ༌ ཚང༌མ༌ལ༌ ཡོ༌ཧཱ༌ནན༌ སྐྱོད༌ཏེ༌ མི༌གུན༌ལ༌, ཤགས༌པ༌ ཐོབ༌ཅེས༌སི༌ ཕིའ༌ སྡིག༌པ༌ ཅོ༌ཁན༌གུན༌ནི༌ཀ༌ གྱོད༌པ༌ ཅོས༌ཏེ༌ ཁྲུས༌ལེན༌ཅེས༌ལ༌ ཆོས༌ཤདས༌། 
LUK.3.4	ལོ༌ མང༌པོ༌ སྔུན༌ལ༌ ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆའེ༌ ནང༌ང༌ ཡོ༌ཧཱ༌ནན༌ནི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌,
LUK.3.4	' "རི༌སྟོང༌ངི༌ ནང༌ནེ༌ སྐད༌ཞིག༌གི༌ མོལ༌ཨིན༌ ཚོར༌,
LUK.3.4	'གཙོ༌བོའེ༌ ཕེབ༌ཤེས༌ལ༌ གྲལ༌གྲིག༌ ཅོ༌ཤིག༌,
LUK.3.4	ཡང༌ ཁོང༌ངི༌ ཕེབས༌ལམ༌བོ༌ དྲང༌པོ༌ ཅོ༌ཤིག༌།
LUK.3.5	ལུང༌པ༌ ཚང༌མ༌ སྐང༌ང༌ ཛད༌ཨིན༌།
LUK.3.5	ཡང༌ རི༌ དང༌ རི༌པོགས༌གུན༌ མ༌མོ༌ ཛད༌ཨིན༌།
LUK.3.5	ཀྱོག༌ལམ༌གུན༌ སྲངས༌ཏེ༌ གང༌ཧོབས༌གུན༌ སྙོམས༌ཏེ༌ ཏིང༌ཏིང༌ ཛད༌ཨིན༌།
LUK.3.6	ཡང༌ མི༌རིགས༌ ཚང༌མའེ༌
LUK.3.6	དཀོན༌མཆོག༌གི༌ ཐར༌ལམ༌ ཇལ༌ཨིན༌།'
LUK.3.7	ཡོ༌ཧཱ༌ནན༌ནི༌ ཁྲུས༌ལེན༌ན༌ ཡོང༌ཁན༌ ཚང༌མ༌ལ༌ མོལས༌, "ཝ༌ ཏུག༌རུལ༌ལི༌ ཕོར༌རྒྱུད༌གུན༌, ཡོང༌ཅེས༌ཅན༌ནི༌ དཀོན༌མཆོག༌གི༌ ཆད༌པ༌ནེ༌ ཤོར༌ ཟེར༌ཏེ༌ ཁྱོ༌ཞའ༌ སྤང༌ སུའི༌ ཕུདས༌? 
LUK.3.8	སྡིག༌པ༌གུན༌ སྤངས༌ཏེ༌ གྱོད༌པ༌ ཅོས༌ཁན༌ནི༌ བྲས༌བུ༌ སྨིན༌ཅུག༌། ཡང༌ ཁྱོ༌ཞའེ༌ ཅིག༌ དང༌ ཅིག༌ག༌ མ༌ཟེར༌ཤིག༌ 'ང༌ཞའ༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ པ༌སང༌ སྐྱོབ༌ཨིན༌།' ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ འི༌ རྡོའ༌གུན༌ནི༌ ནང༌ནེ༌ ཨབ༌ར༌ཧམ༌མི༌ ཕིའ༌ ཕོར༌རྒྱུད༌ ཛད༌ཉན༌ཨིན༌། 
LUK.3.9	ཤང༌ ཅོ༌ཤིག༌། སྟ༌རི༌ ནི༌ ལྕང༌མ༌གུན༌ནི༌ རྩའི༌ཀ༌ བོར༌ཏེ༌ དུག༌, བྲས༌བུ༌ ཟང༌པོ༌ མ༌སྨིན༌ཁན༌ནི༌ ལྕང༌མ༌གུན༌ ཅད༌ཏེ༌ མེའ༌ ཏབ༌ཨིན༌།"
LUK.3.10	ཏེ༌ནེ༌ མི༌ཚོགས༌གུན༌ནི༌ ཡོ༌ཧཱ༌ནན༌ལ༌ དྲིས༌, "ང༌ཞའེ༌ ཅི༌ ཅོ༌གོ༌ཤེས༌ ཨིན༌ནོག༌?"
LUK.3.11	ཡོ༌ཧཱ༌ནན༌ནི༌ ཏེ༌གུན༌ལ༌, "ཀོས༌ ཉིས༌ ཡོད༌ཁན༌གུན༌ནི༌ ཀོས༌ མེད༌ཁན༌ལ༌ ཅིག༌པོ༌ ཏང༌གོ༌ཤེས༌ ཨིན༌ནོག༌། ཡང༌ ཟའ༌ཅེས༌ ཡོད༌ཁན༌གུན༌ནི༌ མེད༌ཁན༌གུན༌ལ༌ བགོས༌ཏེ༌ ཏང༌གོ༌ཤེས༌ ཨིན༌ནོག༌" མོལས༌།
LUK.3.12	པེ༌ནེ༌ ཁྲལ༌ལེན༌ཁན༌གུན༌ནའང༌ ཁྲུས༌ལེན༌ན༌ ཡོངས༌ཏེ༌, ཁོང༌གུན༌ནི༌, "སློབ༌པོན༌ལེ༌ ང༌ཞའེ༌ ཅི༌ ཅོ༌གོ༌ཤེས༌ ཨིན༌ནོག༌?" ཞུས༌།
LUK.3.13	ཁོང༌ངི༌ ཏེ༌གུན༌ལ༌, "ཁྲིམས༌ནེ༌ ཐལ༌ཏེ༌ ཁྲལ༌ མ༌ལེན༌" མོལས༌།
LUK.3.14	ཏེ༌ནེ༌ མག༌མི༌གུན༌ནིའང༌ ཡོ༌ཧཱ༌ནན༌ལ༌, "ང༌ཞའེ༌ ཅི༌ ཅོ༌གོས༌?" ཞུས༌། ཁོང༌ངི༌ ཏེ༌གུན༌ལ༌, "མི༌ སུ༌ཞིག༌གི༌ ཀ༌ནེ༌ ཝང༌ ཏངས༌ཏེ༌ མི༌འོས༌པའེ༌ ཚུལ༌ལ༌ པེ༌ནེ༌ མ༌ལེན༌། པེ༌ནེ༌ ཐོབ༌ཅེས༌སི༌ ཕིའ༌ སུ༌ཞིག༌ག༌ ཟུན༌ ཏང༌ཏེ༌ ཉད༌གལ༌ མ༌ཀལ༌ཤིག༌། རང༌ངི༌ ཕོགས༌ ཐོབ༌ཁན༌བོའེ༌ཀ༌ ཚིམས༌པོ༌ ཅོས༌" མོལས༌།
LUK.3.15	ཏ༌ མི༌ཚང༌མའེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ གྱོགས༌པ༌ སྐྱོད༌ད༌ནོག༌ སམ༌ཨིན༌ སྲུངས༌ཏེ༌, "ཡོ༌ཧཱ༌ནན༌ ཁོང༌རང༌ མ༌ཤི༌ཀ༌ ཨིན༌ མན༌ན༌" སམ༌ཨིན༌ ཐེ༌ཚོམས༌སི༌ ནང༌ང༌ དུགས༌། 
LUK.3.16	ཡོ༌ཧཱ༌ནན༌ནི༌ མི༌གུན༌ལ༌, "ངའེ༌ ཁྱོ༌ཞའ༌ གྱོད༌པ༌ ཅོས༌ཏེ༌ དཀོན༌མཆོག༌གི༌ ཆོགས༌ལ༌ སེམས༌ རྒྱུར༌ཅེས༌ལ༌ ཆུའི༌ཁྲུས༌ ཏང༌ངད༌། ཨིན༌ནའང༌ ངའེ༌ སང༌ མང༌ང༌ ཝང༌ཅན༌ཞིག༌ སྐྱོད༌ཨིན༌, ཡང༌ ང༌ ནི༌ ཞབ༌ཤི༌ ཙོགས༌ལ༌ ཁོང༌ངི༌ ཞབ༌ལྡམས༌ ཀྲོལ༌ཅེས༌སི༌ འོས༌པ༌ མེད༌། ཁོང༌ངི༌ དམ༌པའེ༌ ཐུག༌ཉིད༌ དང༌ མེའེ༌ ཁྲུས༌སལ༌ཨིན༌། 
LUK.3.17	ཞིང༌བད༌པ༌ཞིག༌གི༌ ཡུལ༌ཐག༌ག༌ ཟར༌ ཉམ༌པོ༌, གྲོ༌ དང༌ ཕུག༌མ༌ ཕེས༌ཏེ༌ གྲོ༌ ཁོ༌རང༌ངི༌ བང༌ངེ༌ ནང༌ང༌ ཡང༌ ཕུག༌མ༌ མེའེ༌ ནང༌ང༌ སྲག༌ག༌ ཙོགས༌ལ༌ ཁོང༌ངིའང༌ ཁོང༌རང༌ངི༌ མི༌གུན༌ དང༌ མི༌ ངན༌པ༌གུན༌ སོ༌སོའ༌ ཕེའ༌ ཛད༌ཨིན༌། 
LUK.3.18	ཡོ༌ཧཱ༌ནན༌ནི༌ མི༌གུན༌ལ༌ འི༌ཙོགས༌སི༌ ལྡམ༌ཞག༌ མང༌པོ༌ སལ༌ཨིན༌ གའ༌མོའེ༌ ནས༌ཚུལ༌པོ༌ མི༌ཚོགས༌ལ༌ ཤདས༌།
LUK.3.19	ཨིན༌ནའང༌ ཡོ༌ཧཱ༌ནན༌ནི༌ ཀའ༌ལོན༌ ཧེ༌རོ༌དཱ༌ལ༌, ཨ༌ཅོའེ༌ ན༌མ༌ ཧེ༌རོ༌དཱས༌ ཉམ༌པོ༌ ན༌མ༌ ཅོ༌ཅེས༌ དང༌ ཞན༌ ལས༌ངན༌ ཅོ༌ཁན༌ ཚང༌མའེ༌ ཕིའ༌ སྐྱོན༌རྗོད༌ ཅོའ༌ ཛདས༌། 
LUK.3.20	ཏེ༌གུན༌ནི༌ཀ༌ ནན༌མ༌ ཁོའེ༌ ཡོ༌ཧཱ༌ནན༌ ཙོན༌ལ༌ ཀགས༌།
LUK.3.21	མི༌ཚང༌མའེ༌ ཁྲུས༌ལེན༌ ཟ༌ནེ༌ ཡེ༌ཤུའང༌ ཁྲུས༌ལེན༌ན༌ ཛདས༌། ཁོང༌ངི༌ སྨོས༌ལམ༌ ཏབ༌བ༌ ཛད༌ ཟ༌ནེ༌ ནམ༌ཁའ༌ བེ༌ཏེ༌ 
LUK.3.22	དམ༌པའེ༌ ཐུག༌ཉིད༌ ཕུར༌གོན༌ནི༌ ཟོས༌ཏའེ༌ ནང༌ང༌ ཁོང༌ངི༌ཀ༌ བབས༌ ཡང༌ ནམ༌ཁའ༌ནེ༌ སུང༌སྐད༌ཤིག༌གི༌ མོལས༌, "ཁྱོ༌རང༌ ངའེ༌ བུ༌ཚ༌ གཅེས༌པ༌ ཨིན༌, ཁྱོ༌རང༌ ཉམ༌པོ༌ ངའ༌ མ༌སྲན༌ཏྲེ༌ ཐད༌པོ༌ ཨིན༌།"
LUK.3.23	ཡེ༌ཤུའི༌ དཀོན༌མཆོག༌གི༌ ཞབ༌སྟོག༌ གོ༌ཟུག༌ ཛད༌ ཟ༌ནེ༌ ཁོང༌ གུང༌ལོ༌ སུམ༌ཅུ༌ ཟམ༌ ལོན༌ཏེ༌ ཨིན༌པིན༌། ཡང༌ མི༌གུན༌ནི༌,
LUK.3.23	"ཡེ༌ཤུ༌ ཡོ༌སེབ༌བི༌ བུ༌ཚ༌ ཨིན༌ནོག༌" སམ༌མད༌པིན༌།
LUK.3.23	"ཡོ༌སེབ༌ ནི༌ ཧེ༌ལིའི༌ བུ༌ཚ༌ ཨིན༌པིན༌།
LUK.3.24	ཧེ༌ལི༌ ནི༌ མད༌ཐད༌དི༌ བུ༌ཚ༌,
LUK.3.24	མད༌ཐད༌ ནི༌ ལི༌ཝིའི༌ བུ༌ཚ༌,
LUK.3.24	ལི༌ཝི༌ ནི༌ མེལ༌ཀིའི༌ བུ༌ཚ༌,
LUK.3.24	མེལ༌ཀི༌ ནི༌ ཡན༌ནཱ༌ཡིའི༌ བུ༌ཚ༌,
LUK.3.24	ཡན༌ནཱ༌ཡི༌ ནི༌ ཡོ༌སེབ༌བི༌ བུ༌ཚ༌ ཨིན༌པིན༌།
LUK.3.25	ཡོ༌སེབ༌ ནི༌ མད༌ཏ༌ཐི༌ཡཱའི༌ བུ༌ཚ༌,
LUK.3.25	མད༌ཏ༌ཐི༌ཡཱ༌ ནི༌ ཨ༌མོས༌སི༌ བུ༌ཚ༌,
LUK.3.25	ཨ༌མོས༌ ནི༌ ན༌ཧུམ༌མི༌ བུ༌ཚ༌,
LUK.3.25	ན༌ཧུམ༌ ནི༌ ཨེས༌ལིའི༌ བུ༌ཚ༌,
LUK.3.25	ཨེས༌ལི༌ ནི༌ ནག༌གཱ༌ཡིའི༌ བུ༌ཚ༌,
LUK.3.26	ནག༌གཱ༌ཡི༌ ནི༌ མཱ༌འད༌དི༌ བུ༌ཚ༌,
LUK.3.26	མཱ༌འད༌ ནི༌ མད༌ཏ༌ཐི༌ཡཱའི༌ བུ༌ཚ༌,
LUK.3.26	མད༌ཏ༌ཐི༌ཡཱ༌ ནི༌ སེ༌མེ༌འིན༌ནི༌ བུ༌ཚ༌ ཨིན༌པིན༌།
LUK.3.26	སེ༌མེ༌འིན༌ ནི༌ ཡོ༌སེག༌གི༌ བུ༌ཚ༌,
LUK.3.26	ཡོ༌སེག༌ ནི༌ ཡོ༌དཱའེ༌ བུ༌ཚ༌,
LUK.3.27	ཡུ༌དཱ༌ ནི༌ ཡོ༌འན༌ནན༌ནི༌ བུ༌ཚ༌,
LUK.3.27	ཡོ༌འན༌ནན༌ ནི༌ རེ༌སཱའི༌ བུ༌ཚ༌,
LUK.3.27	རེ༌སཱ༌ ནི༌ ཟེ༌རུཔ༌བ༌བེལ༌ལི༌ བུ༌ཚ༌,
LUK.3.27	ཟེ༌རུཔ༌བ༌བེལ༌ ནི༌ ཤའལ༌ཏི༌ཡེལ༌ལི༌ བུ༌ཚ༌,
LUK.3.27	ཤའལ༌ཏི༌ཡེལ༌ ནི༌ ནེ༌རིའི༌ བུ༌ཚ༌ ཨིན༌པིན༌།
LUK.3.28	ནེ༌རི༌ ནི༌ མེལ༌ཀིའི༌ བུ༌ཚ༌,
LUK.3.28	མེལ༌ཀི༌ ནི༌ ཨད༌དིའི༌ བུ༌ཚ༌,
LUK.3.28	ཨད༌དི༌ ནི༌ ཀོ༌སམ༌མི༌ བུ༌ཚ༌,
LUK.3.28	ཀོ༌སམ༌ ནི༌ ཨེལ༌མ༌དཱམ༌མི༌ བུ༌ཚ༌,
LUK.3.28	ཨེལ༌མ༌དཱམ༌ ནི༌ ཨེར༌རི༌ བུ༌ཚ༌,
LUK.3.29	ཨེར༌ ནི༌ ཡོ༌ཤུ༌ཨའེ༌ བུ༌ཚ༌ ཨིན༌པིན༌།
LUK.3.29	ཡོ༌ཤུ༌ཨ༌ ནི༌ ཨེ༌ལི༌འེ༌ཟེར༌རི༌ བུ༌ཚ༌,
LUK.3.29	ཨེ༌ལི༌འེ༌ཟེར༌ ནི༌ ཡོ༌རེམ༌མི༌ བུ༌ཚ༌,
LUK.3.29	ཡོ༌རེམ༌ ནི༌ མད༌ཐད༌དི༌ བུ༌ཚ༌,
LUK.3.29	མད༌ཐད༌ ནི༌ ལི༌ཝིའི༌ བུ༌ཚ༌,
LUK.3.30	ལི༌ཝི༌ ནི༌ ཤི༌མི༌འོན༌ནི༌ བུ༌ཚ༌,
LUK.3.30	ཤི༌མི༌འོན༌ ནི༌ ཡ༌ཧུ༌དཱའེ༌ བུ༌ཚ༌,
LUK.3.30	ཡ༌ཧུ༌དཱ༌ ནི༌ ཡོ༌སེབ༌བི༌ བུ༌ཚ༌ ཨིན༌པིན༌།
LUK.3.30	ཡོ༌སེབ༌ ནི༌ ཡོ༌ནམ༌མི༌ བུ༌ཚ༌,
LUK.3.30	ཡོ༌ནམ༌ ནི༌ ཨེ༌ལི༌ཡ༌ཀིམ༌མི༌ བུ༌ཚ༌,
LUK.3.31	ཨེ༌ལི༌ཡ༌ཀིམ༌ ནི༌ མེ༌ལེ༌འེ༌ བུ༌ཚ༌,
LUK.3.31	མེ༌ལེ༌འ༌ ནི༌ མེན༌ན༌ནི༌ བུ༌ཚ༌,
LUK.3.31	མེན༌ན༌ ནི༌ མད༌ཏ༌ཐཱའི༌ བུ༌ཚ༌,
LUK.3.31	མད༌ཏ༌ཐཱ༌ ནི༌ ན༌ཐན༌ནི༌ བུ༌ཚ༌,
LUK.3.31	ན༌ཐན༌ ནི༌ དཱ༌བིད༌དི༌ བུ༌ཚ༌ ཨིན༌པིན༌།
LUK.3.32	དཱ༌བིད༌ ནི༌ ཡི༌ཤེའེ༌ བུ༌ཚ༌,
LUK.3.32	ཡི༌ཤེ༌ ནི༌ ཨོ༌བེད༌དི༌ བུ༌ཚ༌,
LUK.3.32	ཨོ༌བེད༌ ནི༌ བོ༌ཨཟ༌ཟི༌ བུ༌ཚ༌,
LUK.3.32	བོ༌ཨཟ༌ ནི༌ སལ༌མོན༌ནི༌ བུ༌ཚ༌,
LUK.3.32	སལ༌མོན༌ ནི༌ ན༌ཧ༌ཤོན༌ནི༌ བུ༌ཚ༌,
LUK.3.33	ན༌ཧ༌ཤོན༌ ནི༌ ཨམ༌མི༌ན༌དབ༌བི༌ བུ༌ཚ༌ ཨིན༌པིན༌།
LUK.3.33	ཨམ༌མི༌ན༌དབ༌ ནི༌ ཨར༌ནིའི༌ བུ༌ཚ༌,
LUK.3.33	ཨར༌ནི༌ ནི༌ ཧེས༌རོན༌ནི༌ བུ༌ཚ༌,
LUK.3.33	ཧེས༌རོན༌ ནི༌ ཕེ༌རེས༌སི༌ བུ༌ཚ༌,
LUK.3.33	ཕེ༌རེས༌ ནི༌ ཡ༌ཧུ༌དཱའེ༌ བུ༌ཚ༌,
LUK.3.34	ཡ༌ཧུ༌དཱ༌ ནི༌ ཡ༌ཀོབ༌བི༌ བུ༌ཚ༌,
LUK.3.34	ཡ༌ཀོབ༌ ནི༌ ཨི༌སཱག༌གི༌ བུ༌ཚ༌,
LUK.3.34	ཨི༌སཱག༌ ནི༌ ཨབ༌ར༌ཧམ༌མི༌ བུ༌ཚ༌ ཨིན༌པིན༌།
LUK.3.34	ཨབ༌ར༌ཧམ༌ ནི༌ ཏི༌རཧ༌ཧི༌ བུ༌ཚ༌,
LUK.3.34	ཏི༌རཧ༌ ནི༌ ན༌ཧོར༌རི༌ བུ༌ཚ༌,
LUK.3.35	ན༌ཧོར༌ ནི༌ སེ༌རུག༌གི༌ བུ༌ཚ༌,
LUK.3.35	སེ༌རུག༌ ནི༌ རེ༌འུའི༌ བུ༌ཚ༌,
LUK.3.35	རེ༌འུ༌ ནི༌ ཕེ༌ལེག༌གི༌ བུ༌ཚ༌,
LUK.3.35	པེ༌ལེག༌ ནི༌ ཨེ༌བེར༌རི༌ བུ༌ཚ༌,
LUK.3.35	ཨེ༌བེར༌ ནི༌ ཤེ༌ལག༌གི༌ བུ༌ཚ༌ ཨིན༌པིན༌།
LUK.3.36	ཤེ༌ལག༌ ནི༌ ཀེ༌ནན༌ནི༌ བུ༌ཚ༌,
LUK.3.36	ཀེ༌ནན༌ ནི༌ ཨར༌པག༌ཤཱད༌དི༌ བུ༌ཚ༌,
LUK.3.36	ཨར༌པག༌ཤཱད༌ ནི༌ ཤེམ༌མི༌ བུ༌ཚ༌,
LUK.3.36	ཤེམ༌ ནི༌ ནོ༌ཨཱའེ༌ བུ༌ཚ༌,
LUK.3.36	ནོ༌ཨཱ༌ ནི༌ ལ༌མེག༌གི༌ བུ༌ཚ༌,
LUK.3.37	ལ༌མེག༌ ནི༌ མ༌ཐུ༌ཤེ༌ལག༌གི༌ བུ༌ཚ༌,
LUK.3.37	མ༌ཐུ༌ཤེ༌ལག༌ ནི༌ ཧ༌ནོག༌གི༌
LUK.3.37	ཧ༌ནོག༌ ནི༌ ཡེ༌རེད༌དེ༌ བུ༌ཚ༌,
LUK.3.37	ཡེ༌རེད༌ ནི༌ མ༌ཧ༌ལ༌ལེལ༌ལི༌ བུ༌ཚ༌,
LUK.3.37	མ༌ཧ༌ལ༌ལེལ༌ ནི༌ ཀེ༌ནན༌ནི༌ བུ༌ཚ༌,
LUK.3.38	ཀེ༌ནན༌ ནི༌ ཨེ༌ནོས༌སི༌ བུ༌ཚ༌,
LUK.3.38	ཨེ༌ནོཤ༌ ནི༌ སེད༌དི༌ བུ༌ཚ༌,
LUK.3.38	སེད༌ ནི༌ ཨ༌དཱམ༌མི༌ བུ༌ཚ༌,
LUK.3.38	ཡང༌ ཨ༌དཱམ༌ ནི༌ དཀོན༌མཆོག༌གི༌ ཛད༌ཁན༌ནི༌ མི༌བོ༌ ཨིན༌པིན༌།
LUK.4.1	ཏེ༌ནེ༌ ཡེ༌ཤུ༌ དམ༌པའེ༌ ཐུག༌ཉིད༌དི༌ སྟོབས༌སི༌ གངས༌ཏེ༌ ཡོར༌དཱན༌ ལྩངས༌པོ༌ནེ༌ ལོགས༌ཏེ༌ སྐྱོདས༌། ཡང༌ དམ༌པའེ༌ ཐུག༌ཉིད༌དི༌ ཁོང༌ རི༌སྟོང༌ངི༌ ནང༌ང༌ ཁྲིད༌ཏེ༌ ཁྱེར༌ར༌ ཛདས༌། 
LUK.4.2	ཚན༌ཉིན༌ ཞིབ༌ཅུ༌ རྡུད༌གུན༌ནི༌ གོ༌བའེ༌ ཡེ༌ཤུའ༌ སྡིག༌པའེ༌ ནང༌ང༌ གྱེལ༌ཅུག༌ཅེས༌ལ༌ རྩོན༌གྲུས༌ ཅོས༌། ཏེ༌དུས༌ལ༌ ཡེ༌ཤུའི༌ དོན༌ཏང༌ ཅའང༌ མ༌དོན༌པ༌ སྟིང༌ཇུག༌པའེ༌ཀ༌ ཁོང༌ རིམས༌།
LUK.4.3	རྡུད༌གུན༌ནི༌ གོ༌བ༌བོའེ༌ ཁོང༌ང༌ ཟེརས༌, "གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ རྡོའ༌གུན༌ ཏ༌གི༌ རྒྱུར༌ཅེས༌ལ༌ བཀའ༌ སལ༌?"
LUK.4.4	གཙོ༌བོ༌ ཡེ༌ཤུའི༌ ཏེ༌ ལན༌ སལས༌, "དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌,
LUK.4.4	'མི༌ ཏ༌གི༌ ཅིག༌པོའེ༌ སོན༌ཏེའ༌ མི༌ལུས༌།"
LUK.4.5	རྡུད༌གུན༌ནི༌ གོ༌བའེ༌ ཁོང༌ ནས༌ས༌ ཐོན༌པོ༌ཞིག༌གི༌ཀ༌ ཁྱེར༌ཏེ༌ ཁོང༌ང༌ ཇིག༌རྟེན༌ནི༌ རྒྱལ༌སྲིད༌ ཚང༌མ༌ སྲིབ༌ཅིག༌གི༌ ནང༌ང༌ སྟན༌ཏེ༌, 
LUK.4.6	ཁོའེ༌ ཡེ༌ཤུའ༌ ཟེརས༌, "འི༌གུན༌ནི༌ ཝང༌ཆའ༌ དང༌ སྤལ༌ ཚང༌མ༌ ངའེ༌ ཁྱོ༌རང༌ང༌ ཏང༌ཨིན༌, ཅིའ༌ཟེར༌ན༌ འི༌གུན༌ ངའ༌ ཏངས༌པ༌ ངའེ༌, ངའ༌ ཐད༌ཁན༌བོའ༌ ཏང༌ཨིན༌། 
LUK.4.7	གལ༌ཏེས༌ ཁྱོ༌རང༌ངི༌ ང༌ ཅོལ༌ན༌ འི༌ ཚང༌མ༌ ཁྱོ༌རང༌ངའ༌ ཏང༌ཨིན༌།"
LUK.4.8	ཡེ༌ཤུའི༌ ཁོའ༌ ལན༌སལས༌, " དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌,
LUK.4.8	'ཁྱོ༌ཞའེ༌ གཙོ༌བོ༌ ཁྱོ༌ཞ༌རང༌ངི༌ དཀོན༌མཆོག༌ག༌ ཅོལ༌གོས༌།
LUK.4.8	ཡང༌ ཁོང༌ ཅིག༌པོའེ༌ ཞབ༌སྟོག༌ ཞུ༌གོས༌།'"
LUK.4.9	ཏེ༌ནེ༌ རྡུད༌གུན༌ནི༌ གོ༌བའེ༌ ཡེ༌ཤུ༌ ཡེ༌རུ༌ཤ༌ལེམ༌མི༌ རྒྱལ༌ས༌ ཁྲིད༌ཏེ༌ ཁྱེརས༌ ཡང༌ ཆོད༌ཁང༌ངི༌ གོ༌ལིང༌ང༌ ཁྱེར༌ཏེ༌ ཟེརས༌, "གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ཀ༌ནེ༌ ཐུར༌ལ༌ ལྕེབ༌བའང༌ 
LUK.4.10	ཅིའ༌ཟེར༌ན༌ སུང༌རབས༌སི༌ ནང༌ང༌ བྲིས༌ཏེ༌ དུག༌,
LUK.4.10	'དཀོན༌མཆོག༌གི༌ ཁྱོ༌རང༌ སྐྱོབ༌ཅེས༌སི༌ ཕིའ༌ ཕོ༌ཉ༌གུན༌ལ༌ བཀའ༌ སལ༌ཨིན༌,
LUK.4.11	ཁྱོ༌རང༌ངི༌ རྐང༌པའང༌ རྡོའེ༌ཀ༌ ཕོག༌ མི༌ཅུག༌ཅེས༌སི༌ ཕིའ༌
LUK.4.11	ཕོ༌ཉ༌གུན༌ནི༌ ལག༌པ༌ རྐྱངས༌ཏེ༌ ཁྱོ༌རང༌ ཟུམ༌མ༌ ཛད༌ཨིན༌།'"
LUK.4.12	ཡེ༌ཤུའི༌ ཁོའ༌ ལན༌ སལས༌,, "དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌, 'གཙོ༌བོ༌ ཁྱོ༌ཞ༌གུན༌ནི༌ དཀོན༌མཆོག༌ག༌ ཚོད༌ མ༌སྟའ༌།'" 
LUK.4.13	རྡུད༌གུན༌ནི༌ གོ༌བའེ༌ ཡེ༌ཤུའ༌ ཚོད༌ལྟའ༌ ཚར༌ཏེ༌ སྟིང༌ནེ༌ ཁོའ༌ ཡང༌སྐབས༌ ཐོབ༌ཐོབ༌ ཚག༌པ༌ ཁོང༌ནེ༌ བེ༌ཏེ༌ སོང༌།
LUK.4.14	ཏེ༌ནེ༌ ཡེ༌ཤུ༌ དམ༌པའེ༌ ཐུག༌ཉིད༌དི༌ ཤེད༌ དང༌ གངས༌ཏེ༌, གཱ༌ལིལ༌ལིའི༌ ཡུལ༌ཇོངས༌ལ༌ ལོགས༌ཏེ༌ སྐྱོདས༌ ཡང༌ ཁོང༌ངི༌ སྐོར༌ལ༌ ནས༌ཚུལ༌ ཡུལ༌ གང༌པོའ༌ ཕེལ༌། 
LUK.4.15	ཁོང༌ངི༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ སླབ༌བྱ༌ སལ༌ཅེས༌ གོ༌ཟུག༌ ཛདས༌། ཏེ༌བོའེ༌ ཞས༌ཏེ༌ མི༌ཚང༌མའེ༌ ཁོང༌ངའ༌ སྟོད༌པ༌ ཕུལས༌།
LUK.4.16	ཁོང༌ ལྡན༌ཁན༌ནི༌ ན༌ཙ༌རེད༌དི༌ གྲོང༌ཁྱེར༌ལ༌ ཡེ༌ཤུ༌ སྐྱོད༌ཏེ༌ ཁོང༌རང༌ངི༌ ལོབས༌ ནང༌ཞིན༌ ཤབ༌བད༌ ངལ༌ཚོའེ༌ ཞག༌ག༌ དུ༌ཁང༌ངའ༌ སྐྱོདས༌, ཡང༌ ཞངས༌ཏེ༌ དམ༌པའེ༌ སུང༌རབས༌སི༌ ནང༌ནེ༌ སིལ༌ལ༌ ཛདས༌། 
LUK.4.17	ཡེ༌ཤ༌ཡཱའེ༌ ལུང༌སྟོན༌པའེ༌ བྲིས༌ཁན༌ནི༌ ཆག༌སྤེ༌ ཁོང༌ངི༌ ལག༌ག༌ ཕུལས༌ ཡང༌ ཆག༌སྤེ༌བོ༌ ཕེས༌ཏེ༌ ཚིགས༌ ཙལ༌ལ༌ ཛད༌ཁན༌བོ༌ ཐོབ༌,
LUK.4.18	" 'གཙོ༌བོ༌ དཀོན༌མཆོག༌གི༌ ཐུག༌ཉིད༌ ངའེ༌ཀ༌ བབས༌།
LUK.4.18	ཅིའ༌ཟེར༌ན༌ ཁོང༌ངི༌ ང༌ ཉམ༌ཤུང༌གུན༌ལ༌
LUK.4.18	གའ༌མོའེ༌ ནས༌ཚུལ༌ ཤད༌ཅེས༌ལ༌ སྐོའ༌ ཛདས༌།
LUK.4.18	ཙོན༌པ༌གུན༌ ཐར༌ཅེས༌ དང༌ ཞ༌ར༌གུན༌ནི༌ མིག༌ ཕེ༌ཅེས༌ དང༌,
LUK.4.18	སྡུག༌སྔལ༌ལི༌ ནང༌ང༌ ཡོད༌ཁན༌གུན༌ ཕུད༌ཅེས༌སི༌ ཕིའ༌ ང༌ ཀལ༌ལ༌ ཛདས༌།
LUK.4.19	ཡང༌ གཙོ༌བོའེ༌ རང༌ངི༌ མི༌གུན༌ལ༌ ཐར༌པ༌ སལ༌ཅེས༌སི༌ དུས༌ སླེབ༌ཁན༌བོའེ༌
LUK.4.19	ཁྱབ༌གྲགས༌ ཅོ༌ཅེས༌སི༌ ཕིའ༌ ང༌ ཀལ༌ལ༌ ཛདས༌།'"
LUK.4.20	ཁོང༌ངི༌ ཆག༌སྤེ༌བོ༌ སིལ༌ ཚར༌ར༌དང༌ སྲིལ༌ཏེ༌ ཡ༌ཏོ༌བོའ༌ སལ༌ཏེ༌ སའེ༌ཀ༌ ཞུགས༌། ཡང༌ དུ༌ཁང༌ངི༌ ནང༌ང༌ ཛོམས༌ཏེ༌ ཡོད༌ཁན༌ནི༌ མི༌ཚང༌མའེ༌ ཁོང༌ང༌ ཟིར༌ཏེ༌ སྟས༌། 
LUK.4.21	ཁོང༌ངི༌ ཏེ༌གུན༌ལ༌, "དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ ཚོར༌ཁན༌གུན༌ དག༌ས༌ དྲན༌དྲ༌ གྲུབ༌ཏེ༌ ཨིན༌ནོག༌" མོལས༌།
LUK.4.22	ཁོང༌ ཚང༌མའེ༌ ཁོང༌ངི༌ འི༌ཟུག༌ ཧ༌ལས༌ཤེས༌སི༌ ཞལ༌ཏ༌གུན༌ ཚོར༌པ༌ ཧ༌ལས༌ཏེ༌ ཁོང༌ང༌ སྟོད༌པ༌ ཏངས༌། ཁོང༌གུན༌ནི༌ ཟེརས༌, "ཁོ༌ ཡོ༌སེབ༌བི༌ བུ༌ཚའ༌ མ༌ནོག༌ག༌?"
LUK.4.23	ཏེ༌ནེ༌ ཡེ༌ཤུའི༌ ཏེ༌གུན༌ལ༌ མོལས༌, "དེན༌བ༌ ཁྱོ༌ཞའེ༌ ང༌ འི༌ ཏམ༌སྤེ༌བོ༌ ཟེར༌ཨིན༌, 'ཨམ༌ཆི༌ རང༌ང༌ སྨན༌རྩོད༌ ཅོས༌སའང༌ ཀ༌ཟུག༌ ཆག༌ལས༌ ཀ༌ཕར༌ན༌ཧུམ༌མི༌ གྲོང༌ཁྱེར༌རི༌ ནང༌ང༌ ཛདས༌པིན༌ ཏེན༌ན༌ ཙོགས༌ རང༌ངི༌ ཡུལ༌ལའང༌ ཅོའ༌ ཛད༌དའང༌' ཟེར༌ཨིན༌། 
LUK.4.24	ངའེ༌ ཁྱོ༌ཞའ༌ དེན༌བ༌ ཟེར༌རད༌, ལུང༌སྟོན༌པ༌ སུ༌ཞིག༌གའང༌ རང༌ཡུལ༌ལ༌ རྩི༌ཝའ༌ མི༌ཐོབ༌།
LUK.4.25	སྔུན༌མའེ༌ ལུང༌སྟོན༌པ༌ ཨེ༌ལི༌ཡཱའེ༌ དུས༌ལ༌ ནམ༌ཁའ༌ནེ༌ ཆར༌པ༌ ལོ༌ སུམ༌ དང༌ ཟླ༌ཝ༌ དྲུག༌ མ༌བབས༌ས༌ མུ༌གེ༌ ཀྲག༌པོ༌ཞིག༌ ཡུལ༌ གང༌པོའེ༌ ནང༌ང༌ བྱུངས༌ཀྱག༌། ཏེ༌དུས༌ལ༌ ཨིས༌ར༌ཨེལ༌ལི༌ ཡུལ༌ལི༌ ནང༌ང༌ ཨ༌ནེ༌ མ༌རང༌མོ༌ མང༌པོ༌ ཡོད༌ཁན༌བོ༌ ཏན༌ཏན༌ ཨིན༌ནོག༌། 
LUK.4.26	ཨིན༌ནའང༌ ལུང༌སྟོན༌པ༌ ཨེ༌ལི༌ཡཱ༌ ཏེ༌གུན༌ནི༌ ནང༌ནེ༌ སུ༌ཞིག༌གིའང༌ དཀོན༌མཆོག༌གི༌ ཀལ༌ལ༌ མ༌ཛད༌ད༌, ཡ༌ཧུ༌དཱ༌པ༌ མན༌ཁན༌ནི༌ སི༌དཱོན༌ ཡུལ༌ ཟ༌རེ༌པད༌ ཟེར༌ཁན༌ནི༌ ཡུལ༌ལི༌ ནང༌ང༌ དུག༌ཁན༌ནི༌ ཨ༌ནེ༌ མ༌རང༌མོ༌ ཞིག༌གི༌ཀ༌ ཀལ༌ལ༌ ཛདས༌། 
LUK.4.27	ཡང༌ ཁོང༌ངི༌ སྟིང༌ནེ༌ ལུང༌སྟོན༌པ༌ ཨེ༌ལི༌ཤའེ༌ དུས༌ལའང༌ ཨིས༌ར༌ཨེལ༌ལི༌ ནང༌ང༌ ཛེ༌ནད༌ཅན༌ནི༌ མི༌ མང༌པོ༌ ཡོད༌ཀྱག༌། ཨིན༌ནའང༌ ཏེ༌ ཕྲོ༌ནེ༌ ཅིག༌གའང༌ ཕན༌ཅུག༌ག༌ མ༌ཛད༌ད༌ སི༌རི༌ཡཱ༌པ༌ ནཱའ༌མན༌, ཀ༌བོ༌ ཡ༌ཧུ༌དཱ༌པ༌ མན༌པིན༌ ཁོ༌ ཅིག༌པོ༌ ཕན༌ཅུག༌ག༌ ཛད༌ཏེ༌ རྩང༌མ༌ ཛདས༌།"
LUK.4.28	ཏེ༌བོ༌ ཚོར༌ཏེ༌ ཡ༌ཧུ༌དཱ༌པའེ༌ དུ༌ཁང༌ང༌ ཡོད༌ཁན༌ ཚང༌མ༌ལ༌ སྲོ༌ སྲན༌ཏྲེ༌ ཡོངས༌། 
LUK.4.29	ཏེ༌ མི༌གུན༌ ལངས༌ཏེ༌ ཡེ༌ཤུ༌ གྲོང༌ཁྱེར༌ནེ༌ ཕི༌ལོག༌གའ༌ ཕིངས༌ཏེ༌ རི༌ གོའེ༌ཀ༌ ཁྱེརས༌ ཀ༌བོའེ༌ཀ༌ ཏེ༌ གྲོང༌ཁྱེར༌བོ༌ ཚུགས༌ཏེ༌ ཡོད༌པིན༌, ཡང༌ང༌ ཕང༌ཅེས༌སི༌ ཕིའ༌ ཏེ༌ གད༌པའེ༌ཀ༌ ཁྱེརས༌། 
LUK.4.30	ཨིན༌ནའང༌ ཁོང༌ ཏེ༌ མི༌ཚོགས༌སི༌ ཕྲོ༌ནེ༌ ཅའང༌ གག༌ཞའ༌ མེད༌ད༌ བིང༌ཏེ༌ སྐྱོདས༌།
LUK.4.31	ཏེ༌ནེ༌ ཡེ༌ཤུ༌ གཱ༌ལིལ༌ལིའི༌ ཡུལ༌ལི༌ གྲོང༌ཁྱེར༌ ཀ༌ཕར༌ན༌ཧུམ༌མ༌ སྐྱོད༌ཏེ༌ ཤབ༌བད༌དི༌ ངལ༌ཚོའེ༌ ཞག༌ག༌ མི༌མངས༌ལ༌ སླབ༌བྱ༌ སལ༌ཅེས༌ གོ༌ཟུག༌ ཛདས༌། 
LUK.4.32	ཁོང༌གུན༌ ཡེ༌ཤུའི༌ སླབ༌བྱ༌གུན༌ནི༌ཀ༌ ཧ༌ལས༌, ཅིའ༌ཟེར༌ན༌ ཁོང༌ངི༌ ཝང༌ཆ༌ ཉམ༌པོ༌ ལོན༌བོ༌ ཤད༌ད༌ ཛདས༌།
LUK.4.33	ཡ༌ཧུ༌དཱ༌པའེ༌ དུ༌ཁང༌ངི༌ ནང༌ངའ༌ གོང༌པོ༌ ཞུགས༌ཁན༌ནི༌ མི༌ཞིག༌ ཡོད༌པིན༌། ཁོའེ༌ ཀུ༌ཅོ༌ སྲན༌ཏྲེ༌ ཏང༌ཨིན༌། 
LUK.4.34	"ཀྱེ༌ ཡེ༌ཤུ༌ ན༌ཙ༌རེད༌པ༌ ཁྱོ༌རང༌ དང༌ ང༌ཞའ༌ ཅི༌ བྲེལ༌ཞིག༌ ཡོད༌། ང༌ཞའ༌ མེད༌ཁན༌ ཅོ༌ཅེས༌ལ༌ ཡོངས༌ཏེ༌ ཨིན༌ན༌? ཁྱོ༌རང༌ སུ༌ ཨིན༌ཁན༌བོ༌ ང༌ རྒྱུས༌ཡོད༌། ཁྱོ༌རང༌ ནི༌ དཀོན༌མཆོག༌གི༌ དམ༌པ༌བོ༌ ཨིན༌" ཟེརས༌།
LUK.4.35	ཡེ༌ཤུའི༌ ཁོའ༌ བཀའ༌སྐྱོན༌ སལ༌ཏེ༌, "ཏ༌ ཅུབ༌ཅད༌ཏེ༌ ཁོའེ༌ ནང༌ནེ༌ བིང༌ཏེ༌ སོང༌" མོལས༌། ཏེན༌ན༌མལ༌ལ༌ གོང༌པོ༌བོའེ༌ མི༌ཚང༌མའེ༌ དུན༌ལ༌ ས༌ རྡབས༌ཏེ༌ ནོད༌པ༌ མ༌སྐྱལ༌ལ༌ ཏེ༌ མི༌བོའེ༌ ནང༌ནེ༌ བིང༌ཏེ༌ སོང༌།
LUK.4.36	མི༌ཚང༌མ༌ ཧ༌ལས༌ཏེ༌ ཅིག༌ དང༌ ཅིག༌ག༌, "འི༌ སླབ༌བྱ༌གུན༌ ཀ༌ཟུག༌ཤིག༌ ཨིན༌ནོག༌། འི༌ མི༌བོའེ༌ ཤེད༌ དང༌ ཝང༌ ཉམ༌པོ༌ གོང༌པོ༌གུན༌ལ༌ བཀའ༌ སལ༌པ༌ ཁོང༌གུན༌ བིང༌ཏེ༌ ཆ༌དུག༌" ཟེརས༌། 
LUK.4.37	ཡང༌ ཁོང༌ངི༌ སྐོར༌ལ༌ ནས༌ཚུལ༌ ཡུལ༌ཁོར༌ ཚང༌མ༌ ཕེལ༌།
LUK.4.38	ཡེ༌ཤུ༌ དུ༌ཁང༌ནེ༌ བིང༌ཏེ༌ ཤི༌མོན༌ནི༌ ཁང༌པ༌ སྐྱོདས༌། ཤི༌མོན༌ནི༌ ན༌མའེ༌ ཨ༌མ༌ ཚད༌ ཡོད༌པིན༌ ཡང༌ ཁོང༌གུན༌ནི༌ ཡེ༌ཤུའ༌ ཁོའ༌ རོགས༌ ཛད༌ཅེས༌ལ༌ ཞུ༌ཝ༌ ཕུལས༌། 
LUK.4.39	ཏེ༌ནེ༌ ཡེ༌ཤུ༌ ཁོའེ༌ དུན༌ལ༌ སྐྱོད༌ཏེ༌ ཚད༌པོ༌ ཁའ༌སྐྱེས༌ པ༌སང༌ ཚད༌པོ༌ མེད༌ཁན༌ སོང༌, ཏེན༌ན༌མལ༌ལ༌ ཁོ༌ ལངས༌ཏེ༌ ཁོང༌གུན༌ལ༌ ཞབ༌སྟོག༌ ཞུས༌།
LUK.4.40	ཉི༌མ༌ ནུབ༌ཨིན༌ ཡོད༌ ཟ༌ནེ༌ མི༌གུན༌ནི༌ ཟུ༌མོ༌ སྣ༌ཚོགས༌ ཡོད༌ཁན༌ མང༌པོ༌ ཡེ༌ཤུ༌ ཡོད༌ས༌ ཁྱོངས༌པ༌, རེ༌རེ༌ཀ༌ ཆག༌ བོར༌ར༌ ཛད༌ཏེ༌, ཁོང༌ངི༌ ཁོང༌གུན༌ རྒྱལ༌ཅུག༌ག༌ ཛདས༌། 
LUK.4.41	ཁོང༌ མང༌པོའེ༌ ནང༌ནེ༌ རྡུད༌གུན༌ བིངས༌ཏེ༌ ཡོང༌ ཟ༌ནེ༌, "ཉེ༌རང༌ དཀོན༌མཆོག༌གི༌ སྲས༌ ཨིན༌ནོག༌" ཟེར༌ཨིན༌ ཀུ༌ཅོ༌ ཏངས༌པ༌, ཁོང༌ངི༌ ཏེ༌གུན༌ལ༌ ཁའ༌སྐྱེས༌ཏེ༌ སྤེ༌ར༌ ཟེར༌ མ༌ཅུགས༌ ཅིའ༌ཟེར༌ན༌ ཏེ༌གུན༌ནི༌ ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ ཤེས༌སད༌པིན༌། 
LUK.4.42	ཏེ༌ནེ༌ ནམ༌ལངས༌ས༌ཅིག༌ ཡེ༌ཤུ༌ མི༌ མེད༌སའེ༌ ནས༌ས༌ཞིག༌ག༌ སྐྱོད༌ཏེ༌ ཞུགས༌། མི༌ཚོགས༌སི༌ ཁོང༌ ཙལ༌ཨིན༌ ཁོང༌ ཡོད༌ས༌ སླེབ༌ ཡང༌ ཁོང༌ ཏེ༌ཀ༌ནེ༌ སྐྱོད༌ མི༌ཅུག༌ཅེས༌སི༌ རྩོན༌གྲུས༌ ཅོས༌། 
LUK.4.43	ཁོང༌ངི༌ ཏེ༌ མི༌གུན༌ལ༌, "ང༌ ནི༌ ཞན༌ གྲོང༌ཁྱེར༌གུན༌ལའང༌ སོངས༌ཏེ༌, དཀོན༌མཆོག༌གི༌ རྒྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌གོས༌སད༌། ཏེན༌ན༌བོའེ༌ཕིའ༌ དཀོན༌མཆོག༌གི༌ ང༌ ཀལ༌ལ༌ ཛད༌ཏེ༌ ཨིན༌" མོལས༌། 
LUK.4.44	ཏེ༌ནེ༌ ཁོང༌ངི༌ ཡ༌ཧུ༌དཱ༌ ཡུལ༌ལི༌ དུ༌ཁང༌གུན༌ནི༌ ནང༌ང༌ སླབ༌བྱ༌ སལ༌ཨིན༌ ཞུགས༌།
LUK.5.1	ཏེ༌ནེ༌ ཞག༌ཤིག༌ ཡེ༌ཤུ༌ གེ༌ནེ༌ས༌རེད༌ ཚོའེ༌ ཐའ༌མ༌ ཞུགས༌ཏེ༌ ཡོད༌དུས༌, མི༌ཚོགས༌ ཆེན༌མོ༌ཞིག༌གི༌ ཐའ༌ སྐོར༌ཏེ༌ ནན༌ཨིན༌ ཕུལ༌ཨིན༌ དཀོན༌མཆོག༌གི༌ བཀའ༌ ཉན༌ཅེས༌ལ༌ ཁོང༌ངི༌ དུན༌ལ༌ ཡོངས༌། 
LUK.5.2	ཁོང༌ངི༌ ཉ༌པ༌གུན༌ནི༌ གྲུ༌ཟིང༌ ཉིས༌ ཚོའེ༌ ཐའ༌མ༌ བོར༌ཁན༌ ཟིགས༌། ཉ༌པ༌གུན༌ནི༌ ཉ༌དོལ༌གུན༌ ཁྲུ༌ཨིན༌ ཡོད༌པིན༌། 
LUK.5.3	ཡེ༌ཤུ༌ ཤི༌མོན༌ནི༌ ཨིན༌ཁན༌ནི༌ གྲུ༌ཟིང༌བོའེ༌ ནང༌ང༌ སྐྱོད༌ཏེ༌ ཁོའ༌, "གྲུ༌ཟིང༌བོ༌ ཐའ༌མ༌ནེ༌ ཙ༌པིག༌ ཆུའི༌ ནང༌ངའ༌ ཁྲིད༌" མོལས༌ ཡང༌ གྲུ༌ཟིང༌ངི༌ ནང༌ང༌ ཞུགས༌ཏེ༌ མི༌ཚང༌མ༌ སླབ༌བྱ༌ སལ༌ལ༌ ཛདས༌།
LUK.5.4	སླབ༌བྱ༌ སལ༌ ཚར༌ཏེ༌ནང༌ ཤི༌མོན༌ལ༌, "ཏ༌ ཉ༌ ཟུམ༌ཅེས༌ལ༌ ཆུ༌ ཏིང༌ཅན༌ ཡོད༌ས༌ གྲུ༌ཟིང༌ ཁྱེར༌ཏེ༌ ཁྱོ༌ཞའེ༌ ཉ༌དོལ༌ ཕོང༌" མོལས༌།
LUK.5.5	ཤི༌མོན༌ནི༌ ཁོང༌ང༌, "སྤོན༌བོ༌ལེ༌, ཚན༌ གང༌པོ༌ ཉ༌དོལ༌ ཕངས༌ཏེའང༌ ཉ༌ ཅིག༌གའང༌ མ༌ཁད༌། ཨིན༌ནའང༌ ཉེ༌རང༌ངི༌ བཀའ༌ ཉན༌ཏེ༌ ཉ༌དོལ༌ ཕང༌ཨིན༌" ཞུས༌། 
LUK.5.6	ཡང༌ ཁོང༌ངི༌ མོལ༌ཁན༌ ནང༌ཞིན༌ ཉ༌དོལ༌ ཕངས༌པ༌ ཉ༌ མ༌ མང༌པོ༌ ཁད༌ཏེ༌ ཉ༌དོལ༌ ཆད༌ཅེས༌ལ༌ ཐུག༌། 
LUK.5.7	ཞན༌ གྲུ༌ཟིང༌ངི༌ ནང༌ང༌ ཡོད༌ཁན༌ ཕྲོ༌པ༌གུན༌ལ༌ "ཉ༌དོལ༌ ཐེན༌ཅེས༌ལ༌ རོགས༌ ཅོའ༌ལ༌ ཡོང༌" ཟེར༌ཏེ༌ ལག༌པ༌ ཡུགས༌། ཁོང༌ ཚང༌མ༌ ཡོངས༌ཏེ༌ གྲུ༌ཟིང༌ ཉིས༌ཀ༌ ཏེ༌ཟམ༌ ཉའེ༌ གངས༌པ༌ ཏེ༌གུན༌ ཆུའི༌ ནང༌ང༌ ནུབ༌ཀི༌ སོང༌།
LUK.5.8+LUK.5.9	ཤི༌མོན༌ པི༌ཏྲར༌རི༌ འི༌བོ༌ ཐོང༌ཏེ༌ ཡེ༌ཤུའི༌ ཞབས༌སི༌ དུན༌ལ༌ པིག༌དོང༌ ཙུགས༌ ཡང༌ ཡེ༌ཤུའ༌, "གཙོ༌བོ༌ ང༌ནེ༌ ཐག༌རིང༌ང༌ སྐྱོད༌, ང༌ ནི༌ སྡིག༌ཅན༌ མི༌ཞིག༌ ཨིན༌" ཞུས༌། ཅིའ༌ཟེར༌ན༌ ཤི༌མོན༌ པི༌ཏྲར༌ དང༌ ཁོའེ༌ ཕྲོ༌པ༌གུན༌ འི༌ ཉ༌ ཐུབ༌ཁན༌ནི༌ ཛད༌པ༌བོ༌ ཐོང༌ཏེ༌ མ༌ ཧ༌ལས༌, 
LUK.5.10	ཡང༌ ཤི༌མོན༌ནི༌ ཕྲོ༌པ༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ནའང༌ ཧ༌ལས༌། ཡེ༌ཤུའི༌ ཤི༌མོན༌ལ༌ མོལས༌, "མ༌ཇིགས༌ཤིག༌, ཏ༌ནེ༌ཕར༌ལ༌ ཉ༌ ཟུམ༌མ༌ ཙོགས༌ལ༌ ཁྱོ༌རང༌གུན༌ནི༌ ངའེ༌ ཕིའ༌ མི༌གུན༌ ཟུམ༌ཡིན༌།" 
LUK.5.11	ཏེ༌ནེ༌ ཁོང༌གུན༌ནི༌ གྲུ༌ཟིང༌གུན༌ ཐའ༌མ༌ ཁྱོངས༌ཏེ༌ ཅི༌ཚང༌མ༌ ཕངས༌ཏེ༌ ཁོང༌ངི༌ རྒྱབ༌ནེ༌ བྲངས༌།
LUK.5.12	གྲོང༌ཁྱེར༌ཞིག༌གི༌ ནང༌ང༌ ཡོད༌དུས༌ ཟུགས༌པོ༌ གང༌པོའ༌ ཛེ༌ནད༌ ཡོད༌ཁན༌ནི༌ མི༌ཞིག༌གི༌ ཡེ༌ཤུ༌ ཇལ༌ལ༌ཅིག༌, སའེ༌ཀ༌ གྱེལ༌ཏེ༌ ཇུ༌ཇུ༌ ཞུ༌ཨིན༌, "གཙོ༌བོ༌ལེ༌, ཉེ༌རང༌ ཐུགས༌ཐད༌ན༌ ང༌ རྩང༌མ༌ ཛད༌ ཉན༌ན༌ནོག༌" ཟེརས༌།
LUK.5.13	ཡེ༌ཤུའི༌ ཆག༌ རྐྱངས༌ཏེ༌ ཁོའ༌ ཐུག༌ཅུག༌ག༌ ཛད༌ཏེ༌, "ང༌ ཁྱོ༌རང༌ རྒྱལ༌ ཅུག༌ཏེ༌ རྩང༌མ༌ ཅོའ༌ ཐད༌ད༌རག༌" མོལས༌། ཏེན༌ན༌མལ༌ལ༌ ཛེ༌ནད༌པོ༌ མེད༌ཁན༌ སོང༌། 
LUK.5.14	ཏེ༌ནེ༌ ཁོང༌ངི༌ ཁོའ༌ བཀའ༌ སལས༌, "སུའང༌ མ༌ཤད༌, ཨིན༌ནའང༌ སོང༌ཏེ༌ རང༌ངི༌ ཟུགས༌པོ༌ བླ༌མ༌ སྟོན༌ ཡང༌ ལུང༌སྟོན༌པ༌ མོ༌ཟེས༌སི༌ བཀའ༌ སལ༌ཁན༌ ནང༌ཞིན༌ དཀོན༌མཆོག༌ག༌ ཆོད༌པ༌ ཕུལ༌, ཏེ༌བོ༌ མི༌གུན༌ལ༌ ཁྱོ༌རང༌ རྩང༌མ༌ ཆའ༌ཁན༌ནི༌ སྤང༌པོ༌ ཨིན༌" མོལས༌།
LUK.5.15	ཨིན༌ནའང༌ ཁོང༌ངི༌ སྐོར༌ལ༌ ནས༌ཚུལ༌གུན༌ མང༌ངའ༌ ཕེལ༌། ཏེ༌བོའེ༌ ཞས༌ཏེ༌ མི༌ཚོགས༌ ཆེན༌མོ༌ ཁོང༌ངི༌ ཆོས༌ ཉན༌ཅེས༌ དང༌ ནད༌ནེ༌ ཕན༌ཅེས༌སི༌ ཕིའ༌ ཁོང༌ངི༌ ཡོད༌ས༌ ཡོངས༌། 
LUK.5.16	ཨིན༌ནའང༌ ཡེ༌ཤུ༌ སྨོས༌ལམ༌ ཏབ༌ཅེས༌ལ༌ མི༌ མེད༌སའེ༌ ནས༌ས༌ ཡང༌ནེ༌ ཡང༌ སྐྱོད༌དད༌པིན༌།
LUK.5.17	ཞག༌ཤིག༌ ཡེ༌ཤུའི༌ སླབ༌བྱ༌ སལ༌ལ༌ ཛད༌ ཟ༌ནེ༌ གཱ༌ལིལ༌ལིའི༌ ཡུལ༌, ཡ༌ཧུ༌དཱ༌ ཡུལ༌ཁོར༌ ཚང༌མ༌ དང༌ ཡེ༌རུ༌ཤ༌ལེམ༌ནེ༌ ཡོངས༌ཁན༌ནི༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པའེ༌ མི༌གུན༌ ཏེ༌རུ༌ ཛོམ༌ཏེ༌ ཡོད༌པིན༌། ཡང༌ ནད༌ ཕན༌ཅུག༌ཅེས༌ལ༌ དཀོན༌མཆོག༌གི༌ སྟོབས༌ ཡེ༌ཤུ༌ ཉམ༌པོ༌ ཡོད༌པིན༌།
LUK.5.18	ཏེ༌ནེ༌ མི༌ ཁ༌ཅིག༌གི༌ ཟའ༌ཕོག༌ཁན༌ཞིག༌ མལ༌ཙའེ༌ཀ༌ ཁུར༌ཏེ༌, ཁང༌པའེ༌ ནང༌ང༌ ཡེ༌ཤུ༌ ཡོད༌ས༌ ཁྱེར༌ཅེས༌སི༌ རྩོན༌གྲུས༌ ཅོས༌། 
LUK.5.19	མི༌ཚོགས༌ ཆེན༌མོ༌ ཡོད༌པ༌ ཏེ༌ ནད༌པ༌བོ༌ ནང༌ཀུག༌ག༌ ཁྱེར༌ མ༌ཉན༌། ཏེ༌གུན༌ ཁང༌པའེ༌ ཁེ༌ཐོག༌ག༌ སོང༌ཏེ༌ ཐོགས༌ས༌ ཀོགས༌ ཡང༌ ཧོལ༌ཏོར༌ པུད༌ཏེ༌ མལ༌ཙའེ༌ཀ༌ ཡོད༌ཁན༌ནི༌ ནད༌པ༌བོ༌ ཏེ༌ མི༌ཚོགས༌གུན༌ནི༌ ཕྲོའ༌ ཡེ༌ཤུའི༌ དུན༌ལ༌ ཕབས༌། 
LUK.5.20	ཡེ༌ཤུའི༌ ཏེ༌ མི༌གུན༌ནི༌ དད༌པའེ༌ ལས༌པོ༌ ཟིགས༌ས༌ཅིག༌, ཁོང༌ངི༌ ཟའ༌ཕོག༌ཁན༌བོའ༌ མོལས༌, "ཛ༌འོ༌, ངའེ༌ ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏང༌ངད༌།"
LUK.5.21	ཏེ༌ནེ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ནི༌ སེམས༌སི༌ ནང༌ང༌, "དད༌ལོག༌ ཞུ༌ཁན༌ནི༌ འི༌ མི༌བོ༌ སུ༌ ཨིན༌ནོག༌། དཀོན༌མཆོག༌ མ༌སྟོག༌ སུའ༌ སྡིག༌པ༌ ཤགས༌པ༌ སལ༌ ཉན༌ཨིན༌" སམ༌ཅེས༌ གོ༌ཟུག༌།
LUK.5.22	ཁོང༌གུན༌ནི༌ སམ༌ཁན༌བོ༌ ཁྱེན༌ཏེ༌ ཡེ༌ཤུའི༌ མོལས༌, "ཁྱོ༌ཞ༌གུན༌ནི༌ རང༌ངི༌ སེམས༌སི༌ ནང༌ང༌ འི༌ཟུག༌ སྤེ༌ར༌ ཅིའ༌ སམ༌མད༌། 
LUK.5.23	ཅི༌ སམ༌མ༌རག༌, ཁྱོ༌རང༌ངི༌ སྡིག༌པའ༌ ཤགས༌པ༌ ཏངས༌ཏེ༌ ཨིན༌ ཟེར༌ཅེས༌པོ༌ ལ༌མོ༌ ཨིན༌ནོག༌ག༌ ཡ༌ ལངས༌ཏེ༌ གྲུལ༌ ཟེར༌ཅེས༌པོ༌? 
LUK.5.24	ཨིན༌ནའང༌ ཁྱོ༌རང༌གུན༌ལ༌ མི༌རིགས༌སི༌བུའ༌ ཇིག༌རྟེན༌ནི༌ཀ༌ སྡིག༌པ༌གུན༌ལ༌ ཤགས༌པ༌ ཏང༌ཅེས༌སི༌ ཝང༌ ཡོད༌ཁན༌བོ༌ ཧ༌གོ༌ཅེས༌སི༌ ཕིའ༌།" ཡེ༌ཤུའི༌ ཁོངས༌ཁན༌ནི༌ མི༌བོའ༌, "ངའེ༌ ཁྱོ༌རང༌ང༌ ཟེར༌རད༌, ཏ༌ ལངས༌ཏེ༌ རང༌ངི༌ མལ༌ཙ༌ ཁུར༌ཏེ༌ ཁང༌པའ༌ སོང༌" མོལས༌།
LUK.5.25	ཏེན༌ན༌མལ༌ལ༌ མི༌ཚང༌མའེ༌ དུན༌ནེ༌ ཏེ༌ མི༌བོ༌ ལངས༌ཏེ༌ རང༌ངི༌ མལ༌ཙ༌བོ༌ ཁུརས༌ ཡང༌ ཁང༌པ༌ ཆེན༌ དང༌ དཀོན༌མཆོག༌ག༌ སྟོད༌པ༌ ཕུལས༌། 
LUK.5.26	མི༌ཚང༌མེའང༌ ཧ༌ལས༌ཏེ༌ དཀོན༌མཆོག༌ག༌ སྟོད༌པ༌ ཕུལས༌, ཡང༌ རྩི༌ཝ༌ དང༌ ཇིགས༌སི༌ ནང༌ང༌, "དི༌རིང༌ ང༌དང༌གུན༌ནི༌ ཧ༌ལས༌ཤེས༌སི༌ ཆག༌ལས༌ ཐོང༌" ཟེརས༌།
LUK.5.27	ཏེ༌ སྟིང༌ནེ༌ གཙོ༌བོ༌ ཡེ༌ཤུ༌ ཕི༌ལོག༌ག༌ སྐྱོདས༌ ཡང༌ ལི༌ཝི༌ ཟེར༌ཁན༌བོ༌ ཁྲལ༌ནེན༌སའེ༌ ནས༌སའེ༌ཀ༌ དུགས༌ཏེ༌ ཡོད༌ད༌ ཟིགས༌། ཁོང༌ངི༌ ཁོའ༌ མོལས༌, "ངའེ༌ སྟིང༌རང༌ནེ༌ བྲོངས༌།" 
LUK.5.28	ཁོ༌ ལངས༌ཏེ༌ ཅི༌ཚང༌མ༌ ཕངས༌ཏེ༌ ཡེ༌ཤུའི༌ སྟིང༌རང༌ནེ༌ བྲངས༌།
LUK.5.29	ཏེ༌ནེ༌ ལི༌ཝི༌ ཡེ༌ཤུའི༌ ཕིའ༌ ཁོ༌རང༌ངི༌ ཁང༌པ༌ གྲོན༌ ཆེན༌མོ༌ཞིག༌ ཏངས༌། ཁྲལ༌ལེན༌ཁན༌ དང༌ ཞན༌མ༌ མི༌ཚོགས༌ ཆེན༌མོ༌ཞིག༌ ཁོང༌ ཉམ༌པོ༌ ཁར༌ཇི༌ ཟའད༌པིན༌། 
LUK.5.30	ཨིན༌ནའང༌ ཕ༌རུ༌ཤི༌པ༌ དང༌ ཁོང༌གུན༌ནི༌ སྡེ༌ ཆོས༌ཁྲིམས༌ལ༌ ཁས༌པ༌ གུན༌ནི༌ ཡེ༌ཤུའི༌ སློབ༌ཕྲུག༌གུན༌ལ༌ སྐྱོན༌རྗོད༌ ཅོ༌ཨིན༌ ཟེརས༌, "ཁྱོ༌ཞའེ༌ ཁྲལ༌ལེན༌ཁན༌ དང༌ སྡིག༌ཅན༌ མི༌གུན༌ ཉམ༌པོ༌ ཅིའ༌ ཟའད༌ ཡང༌ ཅིའ༌ ཐུང༌ངད༌?"
LUK.5.31	ཡེ༌ཤུའི༌ ཁོང༌གུན༌ལ༌ ལན༌སལས༌, "ཟུ༌མོ༌ ཡོང༌ཁན༌ཞིག༌ག༌ མ༌ནེ༌ ཁམ༌ཟང༌ མི༌ཞིག༌ག༌ ཨམ༌ཆི༌ གོས༌ས༌ མ༌ནོག༌། 
LUK.5.32	ངའ༌ ཁྱོ༌ཞ༌ དྲང༌པོ༌ ཨིན༌ སམ༌ཁན༌གུན༌ལ༌ མན༌པ༌, སྡིག༌ཅན༌གུན༌ལ༌ རྒྱད༌པ༌ ཅོ༌ཅེས༌ལ༌ བོད༌ད༌ ཡོངས༌པིན༌།"།
LUK.5.33	ཏེ༌ནེ༌ ཁོང༌གུན༌ནི༌ ཡེ༌ཤུའ༌ ཟེརས༌, "ཡོ༌ཧཱ༌ནན༌ནི༌ སློབ༌ཕྲུག༌གུན༌ དང༌ ཕ༌རུ༌ཤི༌པའེ༌ སློབ༌ཕྲུག༌གུན༌ མ༌ མང༌པོ༌ ཉེ༌ནས༌ལ༌ དུགས༌ཏེ༌ སྨོས༌ལམ༌ ཞུ༌རུག༌, ཨིན༌ནའང༌ ཉེ༌རང༌ངི༌ སློབ༌ཕྲུག༌གུན༌ དུས༌རྒྱུན༌ ཟེན༌ ཐུང༌ཨིན༌ ཅིའ༌ དུག༌ག༌ནོག༌?"
LUK.5.34	ཡེ༌ཤུའི༌ ལན༌སལས༌, "ཅི༌ བག༌སྟོན༌ནི༌ ནང༌ང༌ མག༌པ༌ ཉམ༌པོ༌ ཡོད༌ ཟ༌ནེ༌ ཁོའེ༌ གྲོན༌པོ༌གུན༌ནི༌ ཉེ༌ནས༌ལ༌ དུག༌ཅུག༌ ཉན༌ཨིན༌ན༌? མ༌ནེ༌ མི༌ཉན༌། 
LUK.5.35	ཨིན༌ནའང༌ དུས༌པོ༌ སླེབ༌ཨིན༌ ནམ༌ མག༌པ༌ ཁོང༌གུན༌ནེ༌ ཕེས༌ཏེ༌ ཁྱེར༌ཨིན༌, ཏེན༌ན༌ ཞག༌གུན༌ལ༌ ཁོང༌གུན༌ནི༌ སྡུག༌པོ༌ ཅོས༌ཏེ༌ ཉེ༌ནས༌ལ༌ དུག༌ཨིན༌།"
LUK.5.36	ཡེ༌ཤུའི༌ ཡང༌ སྤེ༌ཞིག༌ སལ༌ལ༌ ཛདས༌, "སུ༌ཞིག༌གིའང༌ ཀོས༌ལག༌ སོ༌མ༌ ཅད༌ཏེ༌ སྙིང༌པའེ༌ཀ༌ ལྷན༌བ༌ ཏབ༌བ༌ མ༌ནོག༌, གལ༌ཏེས༌ ཅོ༌ན༌ ཀོས༌ལག༌ སོ༌མ༌བོ༌ ཆད༌ཨིན༌ ཡང༌ ལམ༌བ༌ སོ༌མ༌ ཀོས༌ལག༌ སྙིང༌པའེ༌ཀ༌ མི༌ཟོབས༌།
LUK.5.37	"ཏེན༌ན༌ ཙོགས༌ལ༌ ཆང༌ སོ༌མ༌ པགས༌པའེ༌ སྐྱ༌པ༌ སྙིང༌པའེ༌ ནང༌ང༌ མི༌ལུག༌། གལ༌ཏེས༌ ལུག༌ན༌ ཆང༌བོའ༌ སྐྱུར༌ ལངས༌ཏེ༌ པགས༌པའེ༌ སྐྱ༌པ༌ བོས༌ཏེ༌ ཆད༌ཨིན༌, ཆང༌ བོ༌ཏེ༌ སྐྱ༌པའང༌ དོད༌མེད༌ ཆེན༌། 
LUK.5.38	ཆང༌ སོ༌མ༌ སྐྱ༌པ༌ སོ༌མའེ༌ ནང༌ང༌ གྱང༌གོས༌། 
LUK.5.39	ཡང༌ ཆང༌ སྙིང༌པ༌ ཐུངས༌ཏེ༌ སྟིང༌ནེ༌ སུ༌ཞིག༌གིའང༌ སོ༌མ༌ ཐུང༌ཨིན༌ གྲོའ༌ མ༌ནོག༌། "ཆང༌ སྙིང༌པ༌ བྲོད༌ཅན༌ རག༌" ཟེར༌ཨིན༌།
LUK.6.1	གཙོ༌བོ༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཞིང༌ རྒྱུད༌ཏེ༌ སྐྱོད༌དད༌པིན༌, སློབ༌ཕྲུག༌གུན༌ནི༌ ཞིང༌ངི༌ སྙེ༌མ༌ ཅད༌ཏེ༌ ལག༌པའེ༌ཀ༌ སྙེས༌ཏེ༌ ས༌འོན༌ གུན༌ ཟོས༌། 
LUK.6.2	ཕ༌རུ༌ཤི༌པ༌ ཁ༌ཅིག༌གི༌ ཁོང༌གུན༌ལ༌ དྲིས༌, "ཁྱོ༌ཞ༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོས༌ཏེ༌ ཅིའ༌ ཆོས༌ཁྲིམས༌ ཅག༌གད༌
LUK.6.3	ཡེ༌ཤུའི༌ ཁོང༌གུན༌ལ༌ ལན༌སལས༌, ""དཱ༌བིད༌ དང༌ ཁོའེ༌ ཕྲོ༌པ༌གུན༌ སྟོགས༌ཏེ༌ ཡོད༌ ཟ༌ནེ༌ ཅི༌ ཅོས༌ དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ མ༌ནེ༌ མ༌སིལ༌པིན༌ན༌?? 
LUK.6.4	དཱ༌བིད༌ དཀོན༌མཆོག༌གི༌ ཀུར༌རི༌ ནང༌ང༌ ཆོད༌པ༌ ཕུལ༌སའེ༌ ནས༌སའེ༌ ནང༌ང༌ སོང༌ཏེ༌ དམ༌པའེ༌ ཏ༌གི༌ ཁུར༌ཏེ༌ ཟོས༌, ཏེ༌བོ༌ ཡ༌ཧུ༌དཱ༌པའེ༌ བླ༌མའ༌ མ༌ནེ༌ ཟའ༌ཆོག༌ག༌ མེད༌པིན༌, ཡང༌ ཁོའེ༌, ཕྲོ༌པ༌གུན༌ལའང༌ ཏངས༌།" 
LUK.6.5	ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, "མི༌རིགས༌སི༌བུའ ཤབ༌བད༌དི༌ ངལ༌ཚོའེ༌ ཞག༌ག༌ ཅི༌ ཅོ༌ ཆོགས༌ ཡ༌ མི༌ཆོགས༌ ཟེར༌ཅེས༌སི༌ ཝང༌ཆ༌ ཡོད༌།"
LUK.6.6	ཞན༌ ཤབ༌བད༌དི༌ ཞག༌ཤིག༌ག༌ ཡེ༌ཤུ༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ སླབ༌བྱ༌ སལས༌, ཏེ༌རུ༌ ལག༌པ༌ ཡས༌པ༌ སྐམས༌ཏེ༌ ཀོལ༌ མ༌ཉན༌ཁན༌ནི༌ མི༌ཞིག༌ ཡོད༌པིན༌། 
LUK.6.7	ཡེ༌ཤུའི༌ ཏེ༌ མི༌བོའེ༌ ལག༌པ༌ ཕན༌ཅུག༌ན༌ ཤབ༌བད༌དི༌ ཞག༌ག༌ ལས༌ ཅོ༌ཅེས༌པོའ༌ སྐྱོན༌ ཀལ༌ཅེས༌ལ༌ ཆོས༌ཁྲིམས༌ལ༌ ཁས༌པ༌གུན༌ དང༌ ཕ༌རུ༌ཤི༌པ༌གུན༌ནི༌ ཁོང༌ང༌ རྒྱལ༌ལ༌ ཅོས༌ཏེ༌ སྟེན༌དུགས༌།
LUK.6.8	ཡེ༌ཤུའི༌ ཏེ༌གུན༌ནི༌ སམ༌བ༌བོ༌ ཁྱེན༌ཏེའང༌ ཏེ༌ མི༌ ལག༌པ༌ སྐམས༌ཁན༌བོའ༌, "འི༌ མི༌ཚང༌མའེ༌ དུན༌ལ༌ ལོངས༌" མོལ༌པ༌ ཁོ༌ ཏེ༌ཀ༌ ལངས༌། 
LUK.6.9	ཏེ༌ནེ༌ ཁོང༌ངི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དྲིའད༌, ཆོས༌ཁྲིམས༌ ནང༌ཞིན༌ ཤབ༌བད༌དི༌ ཞག༌ག༌ ལས༌ ཟང༌པོ༌ ཅོ༌ ཆོག༌ག༌ནོག༌ག༌ ཡ༌ ངན༌པ༌, སྲོག༌ སྐྱོབ༌ ཆོག༌ག༌ནོག༌ག༌ ཡ༌ མེད༌ཁན༌?"
LUK.6.10	ཡེ༌ཤུའི༌ ཁོང༌ རེ༌རེའ༌ ཟིགས༌, ཡང༌ ཁོང༌ངི༌ ལག༌པ༌ སྐམས༌ཁན༌བོའ༌, "ལག༌པ༌ རྐྱོང༌" མོལ༌པ༌ ཁོའེ༌ ལག༌པ༌ རྐྱངས༌ ཡང༌ ཁོའེ༌ ལག༌པ༌ ཐར༌རྐྱང༌ ཉན༌ཏེ༌ ཤེད༌ཅན༌ རྒྱུར༌། 
LUK.6.11	ཨིན༌ནའང༌ ཁོང༌གུན༌ལ༌ སྲོ༌ སྲན༌ཏྲེ༌ ཡོངས༌ཏེ༌ ཡེ༌ཤུ༌ ཉམ༌པོ༌ ཅི༌ ཅོ༌ཨིན༌ ཟེར༌ཏེ༌ ཁོ༌རང༌གུན༌ནི༌ ནང༌ང༌ གྲབས༌ ཅོ༌ཅེས༌ གོ༌ཟུག༌།
LUK.6.12	ཞག༌ཤིག༌ ཡེ༌ཤུ༌ སྨོས༌ལམ༌ ཏབ༌བ༌ལ༌ རི༌ཞིག༌ག༌ སྐྱོདས༌, ཡང༌ ཚན༌ གང༌པོ༌ དཀོན༌མཆོག༌ག༌ སྨོས༌ལམ༌ ཞུ༌ཨིན༌ ཞུགས༌། 
LUK.6.13	ང༌ཏོག༌ ཆ༌དང༌ སློབ༌ཕྲུག༌གུན༌ བོད༌ད༌ ཛདས༌ ཡང༌ ཏེ༌ ཕྲོ༌ནེ༌ ཅུག༌ཉིས༌ ལྡམ༌མ༌ ཛད༌ཏེ༌ ཁོང༌གུན༌ སྐུ༌ཚབས༌ལ༌ སྐོའ༌ ཛདས༌། 
LUK.6.14	སྐུ༌ཚབས༌ ཅུག༌ཉིས༌གུན༌ནི༌ ཚན༌གུན༌, ཤི༌མོན༌ ༼ཡེ༌ཤུའི༌ ཁོའེ༌ མིང༌ང༌ པི༌ཏྲར༌ ཏག༌ག༌ ཛདས༌༽, ཁོའེ༌ ནོ༌ ཨེན༌གྲིརིའུ༌, ཡ༌ཀོབ༌, ཡོ༌ཧཱ༌ནན༌, ཕི༌ལིབ༌, བར༌ཐོལ༌མཱ༌, 
LUK.6.15	མད༌ཐཱ༌, ཐོ༌མཱས༌ དང༌ ཨལ༌ཕཱི༌འུས༌སི༌ བུ༌ཚ༌ ཡ༌ཀོབ༌, ཤི༌མོན༌ ༼ཡུལ༌དད༌ཅན༌༽, 
LUK.6.16	ཡུ༌དཱ༌
LUK.6.17	གཙོ༌བོ༌ ཡེ༌ཤུ༌ ཁོང༌ངི༌ སློབ༌ཕྲུག༌གུན༌ ཉམ༌པོ༌ རི༌ནེ༌ བབས༌ཏེ༌ ནས༌ས༌ ཉོམ༌ཤིག༌ ཕལ༌ཅན༌ཞིག༌གི༌ཀ༌ ཞུགས༌། ཏེ༌ཀ༌ ཁོང༌ངི༌ སློབ༌ཕྲུག༌ མང༌པོ༌ དང༌ ཡ༌ཧུ༌དཱ༌ ཡུལ༌ཇོངས༌, ཡེ༌རུ༌ཤ༌ལེམ༌, རྒྱ༌ཚོའེ༌ ཐའ༌མ༌ ཡོད༌ཁན༌ནི༌ ཐཱ༌ཡིར༌ དང༌ སི༌དཱོན༌ རྒྱལ༌ས༌ གུན༌ནེ༌ ཡོངས༌ཁན༌ནི༌ མི༌ཚོགས༌ ཆེན༌མོ༌ ཛོམ༌ཏེ༌ ཡོད༌པིན༌། 
LUK.6.18	ཁོང༌གུན༌ ཡེ༌ཤུའི༌ ཡོད༌ས༌ སླབ༌བྱ༌ ཉན༌ཅེས༌ ཡང༌ རང༌རང༌ངི༌ ནད༌ རྒྱལ༌ཅུག༌ག༌ལ༌ ཡོངས༌, ཁོང༌གུན༌ནི༌ ཕྲོ༌ནེ༌ གོང༌པོ༌ ཞུགས༌ཁན༌གུན༌ ཡེ༌ཤུའི༌ ཕན༌ཅུག༌ག༌ ཛདས༌། 
LUK.6.19	མ༌ཤི༌ཀའེ༌ ནང༌ནེ༌ སྟོབས༌གུན༌ ལུད༌ཏེ༌ ཡོངས༌ཏེ༌ ནད༌པ༌ ཚང༌མ༌ རྒྱལ༌ཅུག༌ག༌ ཛདས༌པ༌ མི༌ཚང༌མའེ༌ ཁོང༌ངའ༌ ལག༌པ༌ ཐུག༌ཅེས༌ལ༌ རྩོན༌གྲུས༌ ཅོའད༌པིན༌།
LUK.6.20	ཏེ༌ནེ༌ ཡེ༌ཤུའི༌ སློབ༌ཕྲུག༌གུན༌ལ༌ ཟིགས༌ཏེ༌ མོལས༌,
LUK.6.20	"ཁྱོ༌ཞའ༌ ཉལ༌བ༌ཅན༌གུན༌ བྱིན༌ལབས༌ཅན༌ ཨིན༌,
LUK.6.20	ཅིའ༌ཟེར༌ན༌ ཁྱོ༌ཞའ༌ དཀོན༌མཆོག༌གི༌ རྒྱལ༌སྲིད༌ ནོར༌སྐལ༌ལ༌ ཐོབ༌ཨིན༌། །
LUK.6.21	ཁྱོ༌ཞའ༌ དག༌ས༌ སྟོགས༌ཁན༌གུན༌ བྱིན༌ལབས༌ཅན༌ ཨིན༌
LUK.6.21	ཅིའ༌ཟེར༌ན༌ ཁྱོ༌ཞ༌གུན༌ ཚིམ༌ཤུག༌ག༌ ཛད༌ཨིན༌།
LUK.6.21	ཁྱོ༌ཞའ༌ དག༌ས༌ ངུ༌ཁན༌གུན༌ བྱིན༌ལབས༌ཅན༌ ཨིན༌
LUK.6.21	ཅིའ༌ཟེར༌ན༌ ཁྱོ༌ཞ༌གུན༌ གོད༌ཨིན༌།
LUK.6.22	མི༌རིགས༌སི༌བུའ༌ དད༌པ༌ ཅོ༌ཅེས༌པོའེ༌
LUK.6.22	མི༌གུན༌ནི༌ ནཕ༌རད༌ ཅོས༌ཏེ༌,
LUK.6.22	ཁྲེལ༌ ཅུགས༌ཏེ༌ ཕྲོའ༌ མ༌སྲེའ༌ ངན༌པ༌ ཐེ༌ན༌
LUK.6.22	ཁྱོ༌ཞ༌གུན༌ བྱིན༌ལབས༌ཅན༌ ཨིན༌།
LUK.6.23	ཏེ༌དུས༌པོ༌ སླེབ༌བ༌ཅིག༌ ཁྱོ༌ཞ༌གུན༌ ཐད༌པོ༌ ཅོས༌ཏེ༌ ཆོམ༌ཤིག༌ ཅིའ༌ཟེར༌ན༌ ནམ༌ཁའེ༌ ནང༌ང༌ ཁྱོ༌ཞའ༌ སོལ༌རས༌ ཀྲག༌པོ༌ ཡོད༌། ཁོང༌གུན༌ནི༌ ཕ༌མེས༌པོ༌གུན༌ནིའང༌ དཀོན༌མཆོག༌གི༌ ལུང༌སྟོན༌པ༌གུན༌ལ༌ ཏེན༌ན༌ ཙོགས༌ ཅོས༌པིན༌,
LUK.6.24	ཨིན༌ནའང༌ ཁྱོ༌ཞའ༌ ཆུག༌པོ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌
LUK.6.24	ཅིའ༌ཟེར༌ན༌ ཁྱོ༌ཞ༌གུན༌ལ༌ སྐྱིད༌པོ༌ ཐོབ༌ ཚར༌ཏེ༌ ཨིན༌།
LUK.6.25	ཁྱོ༌ཞའ༌ གྲོད༌པ༌ གྲངས༌ཁན༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌
LUK.6.25	ཅིའ༌ཟེར༌ན༌ ཐའ༌མའེ༌ དུས༌ལ༌ ཁྱོ༌ཞ༌གུན༌ལ༌ སྟོག༌ཤེས༌ ཡོང༌ཨིན༌།
LUK.6.25	ཡང༌ དག༌ས༌ གོད༌ཁན༌ ཚང༌མ༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌
LUK.6.25	ཅིའ༌ཟེར༌ན༌ ཐའ༌མའེ༌ དུས༌ལ༌ ཁྱོ༌ཞ༌གུན༌ལ༌ ཚེར༌ཁའ༌ དང༌ ངུ༌ཅེས༌ ཡོང༌ཨིན༌།
LUK.6.26	མི༌ཚང༌མའེ༌ ཁྱོ༌ཞའ༌ སྟོད༌ན༌ ཙམ༌ཤིག༌གི༌ ཇིགས༌པ༌ མི༌ཡོང༌
LUK.6.26	ཅིའ༌ཟེར༌ན༌ ཏེ༌གུན༌ནི༌ ཕ༌མེས༌པོ༌གུན༌ནིའང༌
LUK.6.26	ཟུས༌མའེ༌ ལུང༌སྟོན༌པ༌གུན༌ལ༌ སྟོད༌པ༌ ཏངས༌པིན༌།
LUK.6.27	ཨིན༌ནའང༌ ངའེ༌ ཁྱོ༌ཞའ༌ ཉན༌ཁན༌གུན༌ལ༌ ཟེར༌རད༌, ཁྱོ༌ཞའེ༌ གྲ༌འོ༌གུན༌ལ༌ བྱམས༌པ༌ ཡང༌ ཁྱོ༌ཞའ༌ ནཕ༌རད༌ ཅོ༌ཁན༌གུན༌ལ༌ ཟང༌པོ༌ ཅོས༌, 
LUK.6.28	ཁྱོ༌ཞའ༌ ངན༌ ཏབས༌ཁན༌གུན༌ལ༌ བྱིན༌ལབས༌ ཏོང༌ ཡང༌ ཁྱོ༌ཞའ༌ ངན༌པ༌ ཅོ༌ཁན༌གུན༌ནི༌ ཕིའ༌ སྨོས༌ལམ༌ ཏོབ༌། 
LUK.6.29	གལ༌ཏེས༌ སུ༌ཞིག༌གི༌ ཁྱོ༌ཞའེ༌ གྲམ༌པའེ༌ཀ༌ གྲམ༌ལྕགས༌ ཏང༌ན༌, ཁོའ༌ ཞན༌ གྲམ༌པ༌བོའང༌ སྟན༌ཏོང༌། གལ༌ཏེས༌ སུ༌ཞིག༌གི༌ ཁྱོ༌ཞའེ༌ ཀོས༌པོ༌ ཀོགས༌ཏེ༌ ཁྱེར༌ན༌ ཁོའ༌ ཀ༌མིས༌པོའང༌ ཁྱེར༌ཅེས༌ནེ༌ གག༌ མ༌གག༌། 
LUK.6.30	ཏོང༌ ཟེར༌ཁན༌ ཚང༌མ༌ལ༌ ཏོང༌, ཡང༌ ཁྱོ༌ཞའེ༌ ནོར༌ ཁྱེར༌ཁན༌བོའ༌ ལོགས༌ཏེ༌ ཁྱོང༌ མ༌ཟེར༌། 
LUK.6.31	ཞན༌མའེ༌ ཁྱོ༌ཞའ༌ ཅོ༌གོས༌ སམ༌ཁན༌ ཙོགས༌ ཁྱོ༌ཞ༌གུན༌ནིའང༌ ཞན༌མ༌གུན༌ལ༌ ཅོས༌།
LUK.6.32	གལ༌ཏེས༌ ཁྱོ༌ཞའ༌ བྱམས༌པ༌ ཅོ༌ཁན༌གུན༌ལ༌ ཁྱོ༌ཞའེ༌ བྱམས༌པ༌ ཅོ༌ན༌, ཁྱོ༌ཞའ༌ ཅི༌ ཕན༌ཐོགས༌ ཐོབ༌ཨིན༌། སྡིག༌ཅན༌གུན༌ནིའང༌ ཁོང༌ང༌ བྱམས༌པ༌ ཅོ༌ཁན༌གུན༌ལ༌ བྱམས༌པ༌ ཅོའ༌ནོག༌། 
LUK.6.33	ཡང༌ གལ༌ཏེས༌ ཁྱོ༌ཞའེ༌ ཁྱོ༌ཞའ༌ ཟང༌པོ༌ ཅོ༌ཁན༌གུན༌ལ༌ ཟང༌པོ༌ ཅོ༌ན༌ ཁྱོ༌ཞའ༌ ཅི༌ ཕན༌ཐོགས༌ ཐོབ༌ཨིན༌། མི༌ སྡིག༌ཅན༌གུན༌ནིའང༌ ཏེ༌ཟུག༌ ཅོའ༌ནོག༌། 
LUK.6.34	ཡང༌ གལ༌ཏེས༌ ཁྱོ༌ཞའེ༌ ལོགས༌ཏེ༌ ཐོབ༌ཅེས༌སི༌ རེ༌ཝའ༌ ཡོད༌ཁན༌གུན༌ལ༌ སྐྱིས༌ཏེ༌ ཏང༌ན༌, ཁྱོ༌ཞའ༌ བྱིན༌ལབས༌ ཅིའ༌ ཐོབ༌ཨིན༌། མི༌ སྡིག༌ཅན༌གུན༌ནིའང༌ སྡིག༌ཅན༌གུན༌ལ༌ སྐྱིས༌ཏེ༌ གང༌པོ༌ ལོགས༌ཏེ༌ ཐོབ༌ཅེས༌སི༌ རེ༌ཝའ༌ བོར༌ར༌ནོག༌།
LUK.6.35	ཨིན༌ནའང༌ ཁྱོ༌ཞའེ༌ གྲ༌འོ༌གུན༌ལ༌ བྱམས༌པ༌ དང༌ ཟང༌པོ༌ ཅོས༌ ཡང༌ ལོགས༌ཏེ༌ ཐོབ༌ཅེས༌སི༌ སམ༌བ༌ མ༌ཏང༌ང༌ ཁོང༌གུན༌ལ༌ སྐྱིས༌། ཏེ༌ནེ༌ ཁྱོ༌ཞའ༌ སོལ༌རས༌ ཆེན༌མོ༌ ཐོབ༌ཨིན༌ ཡང༌ ཁྱོ༌ཞ༌གུན༌ ཀུན༌ཝང༌ དཀོན༌མཆོག༌གི༌ ཕྲུ༌གུ༌གུན༌ རྒྱུར༌ཨིན༌ ཅིའ༌ཟེར༌ན༌ ཁོང༌ངི༌, བཀའ༌དྲིན༌ མི༌དྲན༌ཁན༌ དང༌ མི༌ངན༌པ༌ ཚང༌མ༌ལ༌ ཐུག༌རྗེ༌ ཟིག༌ས༌ནོག༌། 
LUK.6.36	ཁྱོ༌ཞའེ༌ ནམ༌ཁའེ༌ ཡབ༌ སྙིང༌རྗེ༌ཅན༌ ཞུགས༌ཁན༌ ཙོགས༌ལ༌ ཁྱོ༌ཞའང༌ སྙིང༌རྗེ༌ཅན༌ རྒྱུར༌།
LUK.6.37	ཁྱོ༌ཞའེ༌ ཞན༌མའ༌ སྐྱོན༌རྗོད༌ མ༌ཅོ༌ ཏེ༌ མན༌ན༌ ཁྱོ༌ཞའང༌ སྐྱོན༌རྗོད༌ ཛད༌ཨིན༌། ཞན༌མའ༌ ཉལ༌ཝའེ༌ ནང༌ང༌ སླེབ༌ཅེས༌སི༌ འོས༌པ༌ དུག༌ མ༌ཟེར༌, ཏེ༌ མན༌ན༌ ཁྱོ༌ཞའང༌ ཉལ༌ཝའེ༌ ཆད༌པ༌ ཕོག༌ཨིན༌། ཤགས༌པ༌ ཏོང༌ཤིག༌ ཏེ༌ནེ༌ ཁྱོ༌ཞའང༌ ཤགས༌པ༌ སལ༌ལ༌ ཛད༌ད༌ནོག༌། 
LUK.6.38	ཞན༌མ༌ ཏོང༌ཤིག༌, ཏེ༌ནེ༌ ཁྱོ༌ཞའང༌ ཐོབ༌ཨིན༌, ཏེ༌བོ༌ ཏབ༌ཅེས༌སི༌ ནོད༌དི༌ ནང༌ང༌ ནན༌ཏེ༌ སྐངས༌ཏེ༌ ལུད༌ཨིན༌ དཀོན༌མཆོག༌གི༌ སེམས༌སངས༌ཏེ༌ ཁྱོ༌ཞའེ༌ ཐོའི༌ ནང༌ང༌ སལ༌ཨིན༌། ཁྱོ༌ཞའེ༌ ཀོལ༌ཁན༌ནི༌ ཚད༌པོ༌ ཁྱོ༌ཞ༌གུན༌ནི༌ ཕིའང༌ ཀོལ༌ལ༌ ཛད༌ཨིན༌།"
LUK.6.39	ཁོང༌གུན༌ལ༌ རུངས༌སི༌ སྤེ༌ སལ༌ཨིན༌ ཡེ༌ཤུའི༌ མོལས༌, "ཞ༌ར༌ཞིག༌གི༌ ཞ༌རའ༌ ལམ༌ སྟན༌ཉན༌ཨིན༌ན༌? ཉིས༌ཀ༌ ས༌དོང༌ངི༌ ནང༌ངའ༌ མི༌གྱེལ༌ལའ༌? 
LUK.6.40	སློབ༌པོན༌ནི༌ སང༌ སློབ༌ཕྲུག༌ ཆེའ༌ མི༌ཆའ༌? ཨིན༌ནའང༌ སློབ༌པོན༌ནེ༌ སློབ༌ཇོང༌ ཐོབས༌ཏེ༌ སྟིང༌ནེ༌ སློབ༌ཕྲུག༌གའང༌ ཁོང༌ ཙོགས༌ རྒྱུར༌ཨིན༌།
LUK.6.41	རང༌ངི༌ མིག༌གི༌ ནང༌ང༌ ཡོད༌ཁན༌ནི༌ རྡུང༌མ༌བོའ༌ ནང༌སྟག༌ ཅོའ༌ མེད༌ན༌ ཏེ༌ནེ༌ ཁྱོ༌ཞའེ༌ སྤུན༌ནི༌ མིག༌གི༌ ནང༌ང༌ ཡོད༌ཁན༌ནི༌ ཤིང༌ཕེ༌བོའ༌ ཅིའ༌ སྟའད༌? 
LUK.6.42	ཁྱོ༌རང༌ངི༌ སྤུན༌ལ༌ ཡོང༌, ངའེ༌ ཁྱོ༌རང༌ངི༌ མིག༌གི༌ ནང༌ནེ༌ ཤིང༌ཕེ༌བོ༌ ཕིང༌ཨིན༌ ཟེར༌ཅེས༌སི༌ ཧམ༌པ༌ ཀ༌ཟུག༌གི༌ ཅོའད༌, ནམ༌ ཁྱོ༌རང༌ངི༌ མིག༌གི༌ ནང༌ང༌ ཡོད༌ཁན༌ནི༌ རྡུང༌མ༌བོ༌ ཁྱོ༌རང༌ང༌ ཐོང༌ང༌ མི༌དུག༌། ཁྱོ༌ཞའ༌ ཁ༌ཆོས༌པ༌གུན༌, སྔུན༌ལ༌ རང༌ངི༌ མིག༌གི༌ རྡུང༌མ༌བོ༌ ཕིང༌, ཏེ༌ནེ༌ རང༌ངི༌ སྤུན༌ནི༌ མིག༌གི༌ ནང༌ནེ༌ ཤིང༌ཕེ༌བོ༌ ཕིང༌ང༌ལ༌ སལ༌པོ༌ ཅོས༌ཏེ༌ ཐོང༌ ཐུབ༌ཨིན༌།"
LUK.6.43	ལྕང༌མ༌ ཟང༌པོ༌ནེ༌ བྲས༌བུ༌ ངན༌པ༌ མི༌སྨིན༌ ཡང༌ ལྕང༌མ༌ ངན༌པ༌ནེ༌ བྲས༌བུ༌ ཟང༌པོ༌ མི༌སྨིན༌། 
LUK.6.44	ལྕང༌མ༌ རིགས༌པོ༌ ཏེ༌བོའེ༌ བྲས༌བུའི༌ ཀ༌ནེ༌ ཤེས༌ས༌ནོག༌། ཚེར༌མང༌ངི༌ ཀ༌ནེ༌ ཕིག༌གི༌ ཁ༌ཟས༌ ཡ༌ ལྕང༌ཚེར༌རི༌ ཀ༌ནེ༌ རྒུན༌ནི༌ ཁ༌ཟས༌ མི༌ཏུ༌། 
LUK.6.45	མི༌ ཟང༌པོའེ༌ སེམས༌ ཟང༌པོའེ༌ བང༌ཛོད༌ནེ༌ བྲས༌བུ༌ ཟང༌པོ༌ སྨིན༌ན༌ནོག༌, ཡང༌ མི༌ ངན༌པའེ༌ སེམས༌ ངན༌པའེ༌ བང༌ཛོད༌ནེ༌ བྲས༌བུ༌ ངན༌པ༌ སྨིན༌ན༌ནོག༌། སྙིང༌ གངས༌ཏེ༌ ལུད༌ཁན༌བོ༌ ཁའ༌ནེ༌ བིང༌ང༌ནོག༌།
LUK.6.46	ཡེ༌ཤུའི༌ མོལས༌, "ཁྱོ༌ཞའེ༌ ང༌ གཙོ༌བོ༌ལེ༌ གཙོ༌བོ༌ལེ༌ ཟེར༌དུག༌, ཨིན༌ནའང༌ ངའེ༌ ཟེར༌ཁན༌གུན༌ ཅིའ༌ མི༌དུག༌? 
LUK.6.47	ངའེ༌ཀ༌ ཡོངས༌ཏེ༌ ངའེ༌ སྤེ༌ར༌གུན༌ ཉན༌ཏེ༌ ཏེ༌ཀ༌ ལག༌ལེན༌ ཅོ༌ཁན༌གུན༌ ཀ༌ཟུག༌ཤིག༌ ཨིན༌ ངའེ༌ ཁྱོ༌ཞའ༌ སྟན༌ཨིན༌། 
LUK.6.48	ཁོང༌གུན༌ ཀོང༌དྲོ༌ བྲུས༌ཏེ༌ ཁང༌པ༌ རྩིག༌ཅེས༌ལ༌ བྲག༌གི༌ཀ༌ མག༌ལྡན༌ ཙུག༌ཁན༌ ཙོགས༌ ཨིན༌། ཆུ༌ལོག༌ ཡོངས༌ཏེ༌ ཏེ༌ ཁང༌པ༌ ཕོག༌ནའང༌ ཞིག༌ མ༌ཞིག༌ ཅིའ༌ཟེར༌ན༌ ཏེ༌བོ༌ སྟན༌པོ༌ རྩིགས༌ཏེ༌ ཡོད༌པིན༌། 
LUK.6.49	ངའེ༌ སྤེ༌ར༌ ཚོར༌ཏེ༌ ལག༌ལེན༌ མ༌ཅོ༌ཁན༌ནི༌ མི༌བོ༌ མག༌ལྡན༌ མ༌ཏང༌ང༌ ཁང༌པ༌ སའེ༌ཀ༌ རྩིགས༌ཁན༌ ཙོགས༌ ཨིན༌ནོག༌། ཆུ༌ལོག༌ ཕོག༌ག༌ཅིག༌ ཏེན༌ན༌མལ༌ལ༌ ཁང༌པ༌བོ༌ རྡིབས༌ཏེ༌ པད༌ མེད༌ཁན༌ ཆེན༌།"
LUK.7.1	ཡེ༌ཤུ༌ མི༌ཚོགས༌ ཆེན༌མོའ༌ འི༌ སླབ༌བྱ༌གུན༌ སལ༌ ཚར༌ཏེ༌ སྟིང༌ནེ༌ ཀ༌ཕར༌ན༌ཧུམ༌མ༌ སྐྱོདས༌། 
LUK.7.2	ཏེ༌རུ༌ རོམ༌པ༌ མག༌རྒྱའེ༌ སྤོན༌བོའེ༌, མ༌ གཅེས༌པ༌ ཅོ༌ཁན༌ནི༌ ཡོག༌པོ༌ཞིག༌ག༌ ཟུ༌མོ༌ སྲན༌ཏྲེ༌ ཡོངས༌ཏེ༌ ཤི༌ཅེས༌ ཡོད༌པིན༌། 
LUK.7.3	ཏེ༌ མག༌མི༌ སྤོན༌བོའ༌ ཡེ༌ཤུའི༌ སྐོར༌ལ༌ ཚོར༌པ༌ ཡ༌ཧུ༌དཱ༌པའེ༌ སྤོན༌བོ༌ ཁ༌ཅིག༌ ཡེ༌ཤུའ༌ སྐྱོད༌ཏེ༌ ཡ༌ཏོ༌བོ༌ ཕན༌ཅུག༌ག༌ ཛད༌ཅེས༌སི༌ ཞུ༌ཝའ༌ ཕུལ༌ཅེས༌ལ༌ ཁོང༌ ཡོད༌ས༌ ལམ༌ཅུགས༌། 
LUK.7.4	ཁོང༌གུན༌ ཡེ༌ཤུ༌ ཡོད༌ས༌ ཡོངས༌ ཡང༌ ཞུ༌ཝའ༌ སྲན༌ཏྲེ༌ ཕུལ༌ཏེ༌, "འི༌ མི༌བོའ༌ རོགས༌ ཛད༌ནའང༌ འོས༌པ༌ ཡོད༌ 
LUK.7.5	ཅིའ༌ཟེར༌ན༌ ཁོའེ༌ ང༌དང༌ངི༌ ཡ༌ཧུ༌དཱ༌པའེ༌ མིར༌རྒྱུད༌ ཚང༌མའ༌ བྱམས༌པ༌ ཅོས༌ཏེ༌ ང༌དང༌ངི༌ དུ༌ཁང༌བོའང༌ རྩིག༌ག༌ལ༌ རོགས༌ ཅོས༌ཏེ༌ ཨིན༌" ཟེརས༌། 
LUK.7.6	ཏེ༌ནེ༌ ཡེ༌ཤུ༌ ཁོང༌གུན༌ ཉམ༌པོ༌ སྐྱོདས༌།
LUK.7.6	ཁང༌པའེ༌ ཉེ༌མོའ༌ སླེབ༌ཏེ༌ ཡོད༌ ཟ༌ནེ༌, མག༌རྒྱའེ༌ སྤོན༌བོའེ༌ འི༌ ལོན༌བོ༌ ཟེར༌ཅེས༌ལ༌ ཁོ༌རང༌ངི༌ ཛ༌འོ༌གུན༌ ཡེ༌ཤུའི༌ཀ༌ ཀལས༌, "གཙོ༌བོ༌ ངའེ༌ ཁང༌པའ༌ ཕེབས༌ཤེས༌ལ༌ འོབ༌རྒྱལ༌ མ༌ཛད༌། ཉེ༌རང༌ ངའེ༌ ཁང༌པ༌ སྐྱོད༌ཅེས༌སི༌ འོས༌པ༌ ང༌ མན༌། 
LUK.7.7	མ༌ཚད༌ ང༌རང༌ངའང༌ ཉེ༌རང༌ངི༌ དུན༌ལ༌ ཇལ༌ཅེས༌པོ༌ འོས༌པ༌ མ༌སམ༌། ཉེ༌རང༌ངི༌ བཀའ༌ སལ༌ན༌, ངའེ༌ ཡོག༌པོ༌ ཕན༌ཨིན༌ 
LUK.7.8	ཝང༌ཆའེ༌ ཡོག༌ག༌ ངའང༌ དུག༌གད༌ ཡང༌ ངའེ༌ ཝང༌ཆའེ༌ ཡོག༌ག༌ མག༌མི༌གུན༌ ཡོད༌། ངའེ༌ ཁོང༌ ཅིག༌ག༌ སོང༌ ཟེར༌ན༌ ཆའ༌ནོག༌ ཡང༌ ཅིག༌ག༌ ཡོང༌ ཟེར༌ན༌ ཡོང༌ང༌ནོག༌, ཡང༌ ངའེ༌ ཡོག༌པོའ༌ འི༌ ལས༌པོ༌ ཅོས༌ ཟེར༌ན༌ ཅོའ༌ནོག༌།"
LUK.7.9	ཡེ༌ཤུའི༌ ཏེ༌བོ༌ སན༌ན༌ཅིག༌ ཧ༌ལས༌ཏེ༌ ཁོང༌ང༌ བྲངས༌ཏེ༌ ཡོང༌ཁན༌ནི༌ མི༌ཚོགས༌ ཆོགས༌ལ༌ རྒྱུར༌ཏེ༌ མོལས༌, "ངའེ༌ ཁྱོ༌ཞའ༌ ཟེར༌རད༌, ཨིས༌ར༌ཨེལ༌ལི༌ ནང༌ངའང༌ ང༌ འི༌ཙོགས༌སི༌ དད༌པ༌ཅན༌ཞིག༌ མ༌ནེ༌ མ༌ཐོབ༌།" 
LUK.7.10	ཏེ༌ནེ༌ ཏེ༌རུ༌ ལམ༌ཅུག༌ཁན༌ནི༌ མི༌ཚང༌མ༌ ཁང༌པ༌ ལོག༌ཏེ༌ སླེབ༌བ༌དང༌, ཏེ༌ ཡོག༌པོ༌བོའ༌ ཟུ༌མོ༌ རྒྱལ༌ཏེ༌ ཐོང༌།
LUK.7.11	ཏེན༌ན༌བོའེ༌ སྟིང༌ནེ༌ ཡེ༌ཤུ༌ གྲོང༌ཁྱེར༌ ནཱ༌ཡིན༌ ཟེར༌ས༌ སྐྱོདས༌། ཁོང༌ངི༌ སློབ༌ཕྲུག༌ དང༌ མི༌ མང༌པོ༌ཞིག༌ ཏེ༌རུ༌ ཁོང༌ ཉམ༌པོ༌ སང༌། 
LUK.7.12	ཏེ༌ གྲོང༌ཁྱེར༌རི༌ རྒྱས༌སྒོ༌ དང༌ ཉེ༌མོ༌ སླེབ༌བ༌དང༌ ཨ༌ནེ༌ མ༌རང༌མོ༌ཞིག༌གི༌ བུ༌ཚའ༌ ཅིག༌ཅིག༌པོ༌ ཤི༌ཏེ༌ ཏེ༌བོའེ༌ རོ༌ ཕི༌ལོག༌ག༌ ཕིངས༌ཏེ༌ ཁྱོང༌ཨིན༌ ཟིགས༌། ཡང༌ ཏེ༌ ཡུལ༌ལི༌མི༌ མང༌པོ༌ ཏེ༌ བུ༌མོ༌ ཉམ༌པོ༌ ཡོད༌པིན༌། 
LUK.7.13	གཙོ༌བོའེ༌ ཏེ༌ བུ༌མོ༌བོའ༌ ཟིགས༌ཏེ༌, སྙིང༌རྗེ༌ སྐྱེས༌ཏེ༌ ཁོའ༌, "ངུ༌ མ༌ངུ༌" མོལས༌། 
LUK.7.14	ཡང༌ དུན༌ལ༌ སྐྱོད༌ཏེ༌ རོ༌སྒམ༌མ༌ ཆག༌རྩེའ༌ ཛདས༌, སྤུར༌ ཁུར༌ཁན༌གུན༌ སྲིངས༌ཏེ༌ དུགས༌། ཁོང༌ངི༌ མོལས༌, "ཁྱོག༌ཏོང༌ ཁྱོ༌རང༌ང༌ ངའེ༌ ཟེར༌རད༌ ལོངས༌།" 
LUK.7.15	ཤི༌ཁན༌བོ༌ ཀོའག༌ ལངས༌ཏེ༌ སྤེ༌ར༌ ཏང༌ཅེས༌ གོ༌ཟུགས༌ ཡང༌ ཡེ༌ཤུའི༌ ཏེ༌ བུ༌ཚ༌བོ༌ ཁོའེ༌ ཨ༌མ༌ སྟད༌ད༌ ཛདས༌།
LUK.7.16	ཏེ༌ནེ༌ མི༌ཚང༌མ༌ ཇིགས༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, "ལུང༌སྟོན༌པ༌ ཀྲག༌པོ༌ཞིག༌ ང༌དང༌ངི༌ ཕྲོའ༌ སྐྱོད༌ཏེ༌ ཨིན༌ནོག༌། དཀོན༌མཆོག༌ ང༌དང༌ངི༌ མི༌གུན༌ལ༌ རོགས༌ ཛད༌ད༌ལ༌ སྐྱོད༌ཏེ༌ ཨིན༌ནོག༌།" 
LUK.7.17	ཡང༌ འི༌ ནས༌ཚུལ༌བོ༌ ཡ༌ཧུ༌དཱའེ༌ ཡུལ༌ གང༌པོ༌ དང༌ ཉེ༌ཁོར༌རི༌ ཡུལ༌ ཚང༌མའེ༌ ནང༌ང༌ ཁྱེདས༌།
LUK.7.18	ཡོ༌ཧཱ༌ནན༌ནི༌ སློབ༌ཕྲུག༌གུན༌ནི༌ ཁོང༌ང༌ གཙོ༌བོ༌ ཡེ༌ཤུའི༌ ཛད༌ཁན༌ ཚང༌མ༌ ཤདས༌པ༌, སློབ༌ཕྲུག༌ ཉིས༌ བོད༌ཏེ༌, 
LUK.7.19	ཡེ༌ཤུ༌ ཡོད༌ས༌ འི༌ དྲི༌ཝ༌བོ༌ དྲིའ༌ལ༌ ལམ༌ཅུགས༌, "ལུང༌སྟོན༌པ༌གུན༌ནི༌ སྐྱོད༌ཨིན༌ མོལ༌ཁན༌ མ༌ཤི༌ཀ༌ ཉེ༌རང༌ ཞུགས༌ཏེ༌ ཨིན༌ན༌ ཡ༌ ང༌ཞའ༌ ཡང༌ཞིག༌ག༌ སྲུང༌?"
LUK.7.20	ཁོང༌གུན༌ ཡེ༌ཤུ༌ ཡོད༌ས༌ སླེབ༌བ༌ཅིག༌ ཟེརས༌, "ཡོ༌ཧཱ༌ནན༌ ཁྲུས༌སལ༌ཁན༌ནི༌ ང༌ཞའ༌ འི༌བོ༌ དྲིའ༌ལ༌ ཀལས༌, 'ལུང༌སྟོན༌པ༌གུན༌ནི༌ སྐྱོད༌ཨིན༌ མོལ༌ཁན༌ མ༌ཤི༌ཀ༌ ཉེ༌རང༌ ཞུགས༌ཏེ༌ ཨིན༌ན༌ ཡ༌ ང༌ཞའ༌ ཡང༌ཞིག༌ག༌ སྲུང༌?' "
LUK.7.21	ཏེན༌ན༌ དུས༌ལ༌ ཡེ༌ཤུའི༌ ནད༌པ༌ མང༌པོ༌ ཕན༌ཅུག༌ག༌ ཛདས༌། གོང༌ཞུགས༌ མང༌པོ༌ ཕིང༌ང༌ ཛདས༌ ཡང༌ ཞ༌ར༌ མང༌པོའ༌ མིག༌ནེ༌ ཐོང༌ ཅུག༌ག༌ ཛདས༌། 
LUK.7.22	ཡེ༌ཤུའི༌ ལན༌སལས༌, "ལོགས༌ཏེ༌ སོང༌ ཡང༌ ཡོ༌ཧཱ༌ནན༌ལ༌ ཁྱོ༌ཞའེ༌ ཐོང༌ཁན༌ དང༌ ཚོར༌ཁན༌ གུན༌ ཤོད༌། ཞ༌ར༌གུན༌ལ༌ ཐོང༌, ཞ༌འོ༌གུན༌ གྲུལས༌, ཛེ༌ནད༌ཅན༌གུན༌ རྒྱལ༌ཏེ༌ རྩང༌མ༌ སོང༌, མ༌ཚོར༌ཁན༌གུན༌ནི༌ ཚོར༌, ཤི༌ཁན༌གུན༌ སོན༌ཏེའ༌ ལངས༌, ཡང༌ ཉལ༌བ༌ཅན༌གུན༌ལ༌ གའ༌མོའེ༌ ནས༌ཚུལ༌ ཤདས༌། 
LUK.7.23	ཁོང༌ང༌ ཤོད༌, ངའེ༌ ཅོ༌ཁན༌གུན༌ནི༌ ཞས༌ཏེ༌ ངའ༌ མ༌ཕང༌ཁན༌གུན༌ལ༌ བྱིན༌ལབས༌ སལ༌ལ༌ ཛད༌ཨིན༌།
LUK.7.24	ཡོ༌ཧཱ༌ནན༌ནི༌ ལོན༌ ཁྱོང༌ཁན༌གུན༌ སོང༌ཏེ༌ སྟིང༌ནེ༌ ཡེ༌ཤུའི༌ མི༌ཚོགས༌ལ༌ ཡོ༌ཧཱ༌ནན༌ནི༌ སྐོར༌ལ༌ མོལ༌ཅེས༌ གོ༌ཟུགས༌, "ཁྱོ༌ཞའ༌ རི༌སྟོང༌ངི༌ ནང༌ང༌ ཀ༌ཟུག༌ མི༌ཞིག༌ག༌ ལྟའ༌ལ༌ སོང༌པིན༌? ཆུའི༌ ཐ༌མའེ༌ ལྗངས༌པ༌ ལུངས༌པོའེ༌ སྐུལ༌ལ༌ ཙོགས༌ལ༌, སླབ༌བྱའེ༌ ནང༌ང༌ དུས༌རྒྱུན༌ རྒྱུར༌ཇ༌ ཁྱོང༌ཁན༌ ཞིག༌ག༌? 
LUK.7.25	གལ༌ཏེས༌ མན༌ན༌ ཁྱོ༌ཞ༌གུན༌ ཅི༌ ལྟའ༌ལ༌ སོང༌པིན༌? མི༌ ཀོས༌ལག༌ ཇམ༌པོ༌ དང༌ རིན༌ཅན༌ གོན༌ཁན༌ཞིག༌ ཁྱོ༌ཞ༌གུན༌ནི༌ ཐོང༌ང༌? མ༌ཐོང༌། ཀོས༌ རིན༌ཅན༌ གོན༌ཁན༌ དང༌ དོད༌པ༌ ཅོ༌ཁན༌ རིན༌ཅན༌ ནོར༌ ཚང༌མ༌ ཐོབ༌ཁན༌གུན༌ རྒྱལ༌པོའེ༌ ཁར༌ལ༌ དུག༌ག༌ནོག༌། 
LUK.7.26	ཁྱོ༌ཞའ༌ ལུང༌སྟོན༌པ༌ཞིག༌ག༌ ལྟའ༌ལ༌ སོང༌པིན༌ན༌? འོ༌ན༌, ཁོ༌ ལུང༌སྟོན༌པ༌ སང༌ ཀྲག༌ག༌ཞིག༌ ཨིན༌། 
LUK.7.27	ཡོ༌ཧཱ༌ནན༌ནི༌ ཏེན༌ན༌ མི༌བོ༌ ཨིན༌ནོག༌, ཀ༌བོའེ༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌,
LUK.7.27	"ཉོན༌ཤིག༌, ཁྱོ༌རང༌ངི༌ སང༌ སྔུན༌ལ༌ ངའེ༌ ལོན༌ཁྱེར༌ཁན༌ཞིག༌ ཀལ༌ཨིན༌།
LUK.7.27	ཀ༌བོའེ༌ ཁྱོ༌རང༌ངི༌ ཕིའ༌ ལམ༌བོ༌ གྲལ༌གྲིག༌ ཅོ༌ཨིན༌།
LUK.7.28	ངའེ༌ ཁྱོ༌ཞའ༌ ཟེར༌རད༌, དག༌ས༌ ཚོག༌པ༌ སྐྱེས༌ཁན༌ མི༌གུན༌ནི༌ ནང༌ནེ༌ ཡོ༌ཧཱ༌ནན༌ནི༌ སང༌ ཀྲག༌ག༌ཞིག༌ སུའང༌ མེད༌པ༌ ཨིན༌ནོག༌, ཨིན༌ནའང༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ཆུང༌ཤོག༌པོ༌ ཡོ༌ཧཱ༌ནན༌ནི༌ སང༌ ཀྲག༌ག༌ ཨིན༌།
LUK.7.29	༼ཡོ༌ཧཱ༌ནན༌ནི༌ སྐོར༌ལ༌ གཙོ༌བོ༌ ཡེ༌ཤུའི༌ མོལ༌ལ༌ཅིག༌ ཉན༌ཁན༌ ཚང༌མའེ༌ ཕྲོའ༌ ཁྲལ༌ནེན༌ཁན༌ གུན༌ནའང༌ ཡོད༌པིན༌། ཏེ༌ ཚང༌མའེ༌ དཀོན༌མཆོག༌གི༌ ལམ༌ དེན༌བ༌ ཨིན༌ཁན༌བོའ༌ ཁའ༌ཆམས༌ ཅིའ༌ཟེར༌ན༌ ཡོ༌ཧཱ༌ནན༌ནི༌ ཏེ༌གུན༌ལ༌ ཁྲུས༌སལ༌ཏེ༌ ཨིན༌པིན༌། 
LUK.7.30	ཨིན༌ནའང༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པའེ༌ མི༌གུན༌ནི༌ ཁོང༌རང༌ངི༌ ཕིའ༌ དཀོན༌མཆོག༌གི༌ ཐུག༌གོངས༌ ཨིན༌ཁན༌བོའ༌ མ༌ཁྲིག༌པ༌ ཡོ༌ཧཱ༌ནན༌ནེ༌ ཁྲུས༌ མ༌ལེནས༌༽།
LUK.7.31	ཡེ༌ཤུའི༌ མོལས༌, "ངའེ༌ འི༌ མི༌རབས༌པོ༌ སུ༌ ཉམ༌པོ༌ ལྡུར༌? ཁོང༌གུན༌ སུ༌ ཙོགས༌ ཨིན༌ནོག༌? 
LUK.7.32	ཁྲོམས༌སི༌ ནང༌ང༌ དུག༌ཁན༌ནི༌ ཕྲུ༌གུ༌གུན༌ ཙོགས༌ ཀ༌གུན༌ནི༌ ཅིག༌ དང༌ ཅིག༌ག༌ བོད༌ཨིན༌ ཟེར༌དུག༌,
LUK.7.32	ང༌ཞའེ༌ ལིང༌བུ༌ ཕུས༌ཏེའང༌ ཁྱོ༌ཞའ༌ མ༌རྩེས༌།
LUK.7.32	ང༌ཞའེ༌ ཤད༌པ༌ ཏང༌ ཟ༌ནེ༌ ཁྱོ༌ཞའེ༌ མ༌ངུས༌།
LUK.7.33	ཏེན༌ན༌ ཙོགས༌ལ༌ ཡོ༌ཧཱ༌ནན༌ ཁྲུས༌སལ༌ཁན༌ ཡོངས༌ཏེ༌ ཟན༌ མ༌ཟོས༌ ཡ༌ ཆང༌ མ༌ཐུངས༌པ༌ ཁྱོ༌ཞའེ༌ ཁོའེ༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌ ཟེརས༌། 
LUK.7.34	མི༌རིགས༌སི༌བུ༌ ཡོང༌ཏེ༌ ཟན༌ ཟོས༌ཏེ༌ ཆང༌ ཐུངས༌པ༌, ཁྱོ༌ཞའེ༌ ཁོ༌ མངས༌ཏེའང༌ ཟན༌ ཟའ༌ཁན༌ དང༌ ཆང༌ མང༌པོ༌ ཐུང༌ཁན༌ ཡང༌ ཁྲལ༌ལེན༌ཁན༌ དང༌ སྡིག༌ཅན༌ གུན༌ནི༌ ཛ༌འོ༌ ཨིན༌ནོག༌ ཟེརས༌། 
LUK.7.35	ཨིན༌ནའང༌ ང༌ཞའ༌ དཀོན༌མཆོག༌གི༌ ཤེས༌རབས༌སི༌ ལམ༌མི༌ཀ༌ གྲུལ༌ཁན༌བོ༌ ཤེས༌རབས༌ཅན༌གུན༌ནི༌ ཤེས༌ས༌ནོག༌
LUK.7.36	ཏེ༌ནེ༌ ཕ༌རུ༌ཤི༌པ༌ཞིག༌གི༌ ཡེ༌ཤུའ༌ ཁོའེ༌ ཁང༌པ༌ དོན༌ཏང༌ང༌ ཞུས༌པ༌, ཡེ༌ཤུ༌ ཁོའེ༌ ཁང༌པ༌ སྐྱོད༌ཏེ༌ དོན༌ཏང༌ དོན༌ན༌ལ༌ སའེ༌ཀ༌ ཅོག༌ཙེ༌ དུན༌ལ༌ ཞུགས༌། 
LUK.7.37	ཏེ༌ གྲོང༌ཁྱེར༌རི༌ ནང༌ངའ༌ སྤྱོད༌ལམ༌ ངན༌པ༌ བོར༌ཁན༌ནི༌ བུ༌མོ༌ཞིག༌ག༌ ཡེ༌ཤུ༌ ཕ༌རུ༌ཤི༌པའེ༌ ཁང༌པ༌ དོན༌ཏང༌ དོན༌ན༌ ཞུགས༌ཏེ༌ ཡོད༌ཁན༌བོ༌ ཚོར༌། ཡང༌ ཀར༌ཡོལ༌ ཀུས༌པོའེ༌ ནོད༌དི༌ ནང༌ང༌ དྲི༌ཞིམ༌ཅན༌ནི༌ མར༌ནག༌ རིན༌ཅན༌ སྐངས༌ཏེ༌ ཁྱོངས༌། 
LUK.7.38	ཁོའེ༌ སྐུར༌རྒྱབ༌ནེ༌ ཡེ༌ཤུའི༌ ཞབས༌སི༌ དུན༌ལ༌ པིག༌དོང༌ ཙུགས༌ཏེ༌ ངུ༌ཨིན༌ནའང༌ ཆི༌མ༌ ཉམ༌པོ༌ ཡེ༌ཤུའི༌ ཞབས༌ ལོན༌པ༌ ཅོ༌ཨིན༌ རང༌ངི༌ སྲ༌ དང༌ ཕིས༌། ཡང༌ ཞབས༌ལ༌ པུག༌ ཏངས༌ཏེ༌, དྲི༌ཞིམ༌ཅན༌ནི༌ མར༌ནག༌ ལུགས༌།
LUK.7.39	ཡེ༌ཤུ༌ དོན༌ཏང༌ང༌ ཞུ༌ཁན༌ནི༌ ཕ༌རུ༌ཤི༌པ༌བོའེ༌ ཏེ༌གུན༌ ཐོང༌ཏེ༌, སྙིང༌ངི༌ ནང༌ང༌ སམ༌, "གལ༌ཏེས༌ ཁོང༌ ལུང༌སྟོན༌པ༌ ཨིན༌ན༌, ཏེ༌ནེ༌ ཁོང༌ང༌ ལག༌པ༌ ཐུག༌ཁན༌ནི༌ བུ༌མོ༌བོ༌ ཀ༌ཟུག༌ཤིག༌ ཨིན༌ ཤེས༌གོས༌། ཁོ༌ སྡིག༌ཅན༌ཞིག༌ ཨིན༌ནོག༌།"
LUK.7.40	ཏེ༌ཟུག༌ སམ༌ཁན༌ནི༌ ལན༌ལ༌ ཡེ༌ཤུའི༌ མོལས༌, "ཤི༌མོན༌ ངའེ༌ ཁྱོ༌རང༌ང༌ ཅིག༌ ཟེར༌ཨིན༌།" ཏེ༌ནེ༌ ཤི༌མོན༌ནི༌, "སློབ༌པོན༌ལེ༌ མོལ༌ལ༌ ཛད༌" ཞུས༌།
LUK.7.41	བུ༌ལོན༌ ཏང༌ཁན༌ཞིག༌ག༌ བུ༌ལོན༌པ༌ ཉིས༌ ཡོད༌ཀྱག༌། ཅིག༌ག༌ བུ༌ལོན༌ནི༌ ཚད༌པོ༌ ཞག༌མ༌ ལྔབ༌རྒྱའེ༌ ལ༌ཆ༌ ཟམ༌ཤིག༌ ཡང༌ ཅིག༌པོའ༌ བུ༌ལོན༌ནི༌ ཚད༌པོ༌ ཞག༌མ༌ ལྔབ༌ཅུའི༌ ལ༌ཆ༌ ཟམ༌ཤིག༌ ཏངས༌ཏེ༌ ཨིན༌པིན༌། 
LUK.7.42	ཁོང༌ ཉིས༌ཀོ༌ལ༌ བུ༌ལོན༌བོ༌ ལོགས༌ཏེ༌ ཤལ༌རྒྱུ༌ མེད༌ པ༌སང༌ བུ༌ལོན༌ ཏང༌ཁན༌བོའེ༌ བུ༌ལོན༌ ཕུད༌ཏངས༌། ཏ༌ ཏེ༌ ཉིས༌ཀོའེ༌ ནང༌ནེ༌ ཀ༌བོའེ༌ ཁོང༌ངའ༌ མང༌ང༌ གཅེས༌པ༌ ཅོ༌ཨིན༌།"
LUK.7.43	ཤི༌མོན༌ནི༌, "ངའེ༌ སམ༌མ༌རག༌ བུ༌ལོན༌ མང༌ང༌ ཕུད༌ཁན༌བོའེ༌" ཞུས༌། ཡེ༌ཤུའི༌, "ཁྱོ༌རང༌ངི༌ ཏན༌ཏན༌ ཟེརས༌" མོལས༌།
LUK.7.44	ཡང༌ ཡེ༌ཤུའི༌ ཏེ༌ བུ༌མོ༌བོའ༌ ཟིགས༌ཏེ༌ ཤི༌མོན༌ལ༌ མོལས༌, "འི༌ བུ༌མོ༌བོ༌ ཐོང༌ངའ༌? ང༌ ཁྱོ༌རང༌ངི༌ ཁང༌པ༌ ཡོངས༌ཏེ༌ ཁྱོ༌རང༌ངི༌ ངའེ༌ རྐང༌པ༌ ཁྲུའ༌ལ༌ ཆུ༌ མ༌ཏངས༌ ཨིན༌ནའང༌ འི༌ བུ༌མོ༌བོའེ༌ ངའེ༌ རྐང༌པ༌ ཆི༌མ༌ དང༌ ཁྲུས༌ཏེ༌ སྲའ༌ ཉམ༌པོ༌ ཕིས༌། 
LUK.7.45	ཁྱོ༌རང༌ངི༌ ངའ༌ པུག༌ མ༌ཏངས༌ ཨིན༌ནའང༌ འི༌ བུ༌མོ༌བོའེ༌ ང༌ ནང༌ང༌ ཡོངས༌པ༌ནེ༌ ཕར༌ལ༌ ངའེ༌ རྐང༌པའ༌ ཆད༌མེད༌ལ༌ པུག༌ ཏངས༌། 
LUK.7.46	ཁྱོ༌རང༌ངི༌ ངའེ༌ གོའ༌ མར༌ནག༌ མ༌སྐུས༌ ཨིན༌ནའང༌ འི༌ བུ༌མོའེ༌ ངའེ༌ རྐང༌པའ༌ དྲི༌ཞིམ༌ཅན༌ནི༌ མར༌ནག༌ ལུགས༌།"
LUK.7.47	"ངའེ༌ ཁྱོ༌རང༌ང༌ ཟེར༌རད༌, འི༌ བུ༌མོའེ༌ སྡིག༌པ༌ མང༌པོ༌ སེལ༌ པ༌སང༌, ཁོའེ༌ ངའ༌ གཅེས༌པ༌ མང༌པོ༌ ཅོས༌། ཨིན༌ནའང༌ སྡིག༌པ༌ ཉུ༌ངུན༌ ཡོད༌ཁན༌ནི༌ མི༌ ཤགས༌པ༌ ཐོབ༌ཁན༌བོའེ༌ ཤགས༌པ༌ སེལ༌ཁན༌བོའ༌ བྱམས༌པ༌ ཉུ༌ངུན༌ ཅོའ༌ནོག༌" མོལས༌།
LUK.7.48	ཏེ༌ནེ༌ ཡེ༌ཤུའི༌ ཏེ༌ བུ༌མོ༌བོའ༌, "ཏ༌ ཁྱོ༌རང༌ངི༌ སྡིག༌པ༌ སེལ༌ཏེ༌ ཨིན༌" མོལས༌།
LUK.7.49	ཞན༌ གྲོན༌པོ༌གུན༌ནི༌ ཁོང༌རང༌ ཅིག༌ དང༌ ཅིག༌ག༌, "སྡིག༌པ༌ སེལ༌ཉན༌ཅེས༌སི༌ ཧམ༌པ༌ ཅོ༌ཁན༌ནི༌ འི༌ མི༌བོ༌ སུ༌ ཨིན༌ནོག༌" ཟེརས༌།
LUK.7.50	ཡེ༌ཤུའི༌ ཏེ༌ བུ༌མོ༌བོའ༌, "ཁྱོ༌རང༌ངི༌ ངའེ༌ཀ༌ དད༌པ༌ ཅོས༌པ༌ ཁྱོ༌རང༌ ཐར༌ཏེ༌ ཨིན༌། ཏ༌ དཀོན༌མཆོག༌གི༌ ཞི༌དེ༌ ཉམ༌པོ༌ སོང༌" མོལས༌།
LUK.8.1	ཏེ༌ སྟིང༌ནེ༌ ཡེ༌ཤུ༌ གྲོང༌ཁྱེར༌ དང༌ གམ༌ཡུལ༌ ཅིག༌ནེ༌ ཅིག༌ག༌ སྐྱོད༌ཏེ༌ དཀོན༌མཆོག༌གི༌ རྒྱལ༌སྲིད༌དི༌ གའ༌མོའེ༌ ནས༌ཚུལ༌ ཤདས༌། ཁོང༌ ཉམ༌པོ༌ སློབ༌ཕྲུག༌ ཅུག༌ཉིས༌པོ༌ དང༌ 
LUK.8.2	གོང༌པོ༌ ཞུགས༌ཁན༌ དང༌ ནད༌ གུན༌ནེ༌ རྒྱལ༌ཅུག༌ག༌ ཛད༌ཁན༌ནི༌ བུ༌མོ༌ ཁ༌ཅིག༌, མིར༌ཡམ༌ མག༌དལ༌ལེན༌མ༌ ཀ༌བོའེ༌ ནང༌ནེ༌ གོང༌པོ༌ རྡུན༌ ཕིང༌ང༌ ཛདས༌། 
LUK.8.3	ཧེ༌རོ༌དཱ༌དི༌ ཆག༌ཟོད༌ ཀུ༌ཟཱ༌ ཟེར༌ཁན༌ནི༌ ན༌མ༌ ཡོ༌འན༌ནཱ༌, སུ༌སན༌ནཱ༌ དང༌ ཡང༌ བུ༌མོ༌ མང༌པོ༌ ཡོད༌པིན༌། ཏེ༌ བུ༌མོ༌གུན༌ནི༌ རང༌ངི༌ ནོར༌ ཉམ༌པོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌ ཅུག༌ཉིས༌གུན༌ནི༌ གོས༌སྡོམ༌གུན༌ རིག༌གད༌པིན༌།
LUK.8.4	གྲོང༌ཁྱེར༌ སོ༌སོ༌ནེ༌ མི༌གུན༌ ཡོང༌ཏེ༌ ཡེ༌ཤུའི༌ ཡོད༌ས༌ མི༌ཆོགས༌ ཆེན༌མོ༌ ཛོམས༌ ཡང༌ ཁོང༌ངི༌ སྤེ༌ སལ༌ཨིན༌ མོལས༌། 
LUK.8.5	"ཞིང༌བད༌པ༌ཞིག༌ ས༌འོན༌ ཏབ༌བ༌ལ༌ སོང༌། ཞིང༌ང༌ ས༌འོན༌ ཏབ༌ ཟ༌ནེ༌ ཁ༌ཅིག༌ ལམ༌མི༌ཀ༌ བུད༌, མིའི༌ རྐང༌པའེ༌ ནནས༌ ཡང༌ བྱི༌པ༌ ཡོངས༌ཏེ༌ ཏེ༌གུན༌ ཟོས༌། 
LUK.8.6	ས༌འོན༌ ཁ༌ཅིག༌ བྲག༌གི༌ཀ༌ བུད༌ ཡང༌ སྐྱེའ༌ཅིག༌, སའེ༌ ནང༌ང༌ ཧུས༌ མེད༌པ༌ སྐམས༌ཏེ༌ ཤི༌། 
LUK.8.7	ས༌འོན༌ ཁ༌ཅིག༌ ཚེར༌མང༌ངི༌ ཕྲོའ༌ བུད༌ ཡང༌ ས༌འོན༌ ཉམ༌པོ༌ ཚེར༌མང༌ སྐྱེས༌ཏེ༌ ནན༌པ༌ ཞིང༌བོ༌ ལྡན༌ མ༌ཐུབ༌། 
LUK.8.8	ཞན༌ ས༌འོན༌གུན༌ ས༌ རྒྱལ༌ལ༌ ཡོད༌སའེ༌ ཞིང༌ངི༌ཀ༌ བུད༌པ༌, སྟོན༌ཐོག༌ སྨིན༌, ཀ༌བོ༌ ས༌འོན༌ ཏབ༌ཁན༌ ནི༌ རྒྱའ༌ རྒྱུར༌ སྨིན༌། ནམ༌ཆོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།"
LUK.8.9	ཏེ༌ནེ༌ ཡེ༌ཤའི༌ སློབ༌ཕྲུག༌གུན༌ནི༌ ཁོང༌ངི༌ ཤད༌ད༌ ཛད༌ཁན༌ནི༌ རུངས༌སི༌ ཏོན༌བོ༌ ཁོང༌ང༌ དྲིས༌། 
LUK.8.10	ཁོང༌ངི༌ ཁོང༌གུན༌ལ༌ མོལས༌, "དཀོན༌མཆོག༌གི༌ རྒྱལ༌སྲིད༌དི༌ སང༌ཝ༌གུན༌ ཧ༌གོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ སལ༌ལ༌ ཛད༌ཏེ༌ ཨིན༌ནོག༌, ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌བོ༌ དྲན༌དྲ༌ གྲུབ༌ཅེས༌ལ༌ ངའེ༌ ཞན༌གུན༌ལ༌ རུངས༌ རྒྱུད༌ཏེ༌ ཤད༌དད༌, ཏེ༌བོ༌ ནི༌,
LUK.8.10	"ཁོང༌གུན༌ནི༌ སྟ༌དུག༌ ཨིན༌ནའང༌ ཁོང༌གུན༌ལ༌ དེན༌བ༌ ཐོང༌ང༌ མི༌དུག༌,
LUK.8.10	ཉན༌དུག༌ ཨིན༌ནའང༌ ཁོང༌གུན༌ལ༌ ཚོར༌ར༌ ཡ༌ ཧ༌གོ༌ ཐུབ༌བ༌ མི༌དུག༌།
LUK.8.11	"ཏེ༌ རུངས༌སི༌ དོན༌ ནི༌ འི༌བོ༌ ཨིན༌, ས༌འོན༌བོ༌ ནི༌ དཀོན༌མཆོག༌གི༌ བཀའ༌ ཨིན༌། 
LUK.8.12	ལམ༌མི༌ཀ༌ ས༌འོན༌ བུད༌ཁན༌གུན༌ ནི༌ དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌, ཨིན༌ནའང༌ ཁོང༌གུན༌ནི༌ དད༌པ༌ ཅོས༌ཏེ༌ ཐར༌པ༌ མི༌ཐོབ༌ཅེས༌ལ༌ ཤེ༌ཏན༌ ཡོངས༌ཏེ༌ ཁོང༌གུན༌ནི༌ སྙིང༌ངི༌ ནང༌ང༌ ཏབ༌ཁན༌བོ༌ ཀོགས༌ཏེ༌ ཁྱེར༌ར༌ནོག༌། 
LUK.8.13	བྲག༌གི༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཚོར༌ཏེ༌ ཐད༌པོ༌ ཉམ༌པོ༌ དད༌པ༌ ཅོ༌ཁན༌གུན༌ ཨིན༌ནོག༌། ཏེ༌བོའ༌ པ༌ཀྲག༌ ཏིང༌ཅན༌ མེད༌ པ༌སང༌ ཁོང༌གུན༌ནི༌ དུས༌ ཉུ༌ངུན༌ཞིག༌གི༌ ཕིའ༌ དད༌པ༌ ཅོ༌རུག༌, ཨིན༌ནའང༌ ཚོད༌ལྟའེ༌ དུས༌ལ༌ དད༌པ༌ ཕང༌ཨིན༌། 
LUK.8.14	ཚེར༌མངས༌སི༌ ཕྲོའ༌ ས༌འོན༌ བུད༌ཁན༌ནི༌ ས༌འོན༌གུན༌ ནི༌, དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌ ཨིན༌ནའང༌ མི༌ཚེ༌ ཚེར༌ཁ༌, རྒྱུ༌ནོར༌ དང༌ སྐྱིད༌པོ༌ གུན༌ནི༌ ནན༌ཏེ༌ ཁོང༌གུན༌ནི༌ དད༌པ༌ ལྡན༌ན༌ མ༌ནོག༌། 
LUK.8.15	ཨིན༌ནའང༌ ས༌ ཟང༌པོའེ༌ ནང༌ང༌ བུད༌ཁན༌ནི༌ ས༌འོན༌བོ༌ ནི༌ སྙིང༌ ཟང༌པོ༌ དང༌ དྲང༌པོའེ༌ ཉམ༌པོ༌ དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌ ཡང༌ སྙིང༌ནེ༌ བྱངས༌ཏེ༌ ཏེ༌གུན༌ནི༌ཀ༌ དུས༌རྒྱུན༌ སྟན༌པོ༌ གྲུལ༌པ༌, བྲས༌བུ༌ སྨིན༌ན༌ནོག༌།"
LUK.8.16	ཡེ༌ཤུའི༌ མོལས༌, "སུ༌ཞིག༌གིའང༌ འོད༌ སྤར༌ཏེ༌ ཟང༌བུ༌ ཀབས༌ཏེ༌ ཡ༌ མལ༌ཙའེ༌ ཡོག༌ག༌ མི༌བོར༌ ཨིན༌ནའང༌ ཏེ༌བོའེ༌ ལྡངས༌པོ༌ ནང༌ང༌ ཡོང༌ཁན༌ ཚང༌མའེ༌ ཐོང༌ཅེས༌སི༌ ཕིའ༌ འོད༌སྟགས༌སི༌ཀ༌ བོར༌ཨིན༌། 
LUK.8.17	སྦས༌ཏེ༌ བོར༌ཁན༌ ཚང༌མ༌ ཕིང༌ང༌ ཛད༌ཨིན༌, ཡང༌ ཀབས༌ཏེ༌ བོར༌ཁན༌ ཚང༌མ༌ སྔོན༌ཅུག༌ག༌ ཛད༌ཨིན༌ ཡ༌ ཕི༌ལོག༌ག༌ ཕིང༌ང༌ ཛད༌ཨིན༌།
LUK.8.18	ཏེ༌བོའེ༌ཕིའ༌ ཁྱོ༌ཞའེ༌ ཉན༌ཚུལ༌བོའེ༌ཀ༌ སྣང༌སྟག༌ ཏོང༌། ངའེ༌ སླབ༌བྱ༌ ཉན༌ཁན༌གུན༌ལ༌ མང༌ང༌ ཧ༌གོ༌ཅུག༌ག༌ ཛད༌ཨིན༌, ཨིན༌ནའང༌ མ༌ཉན༌ཁན༌གུན༌ནི༌ ཧ༌གོ༌ཏེ༌ ཡོད༌ སམ༌ཁན༌བོའང༌ ཁྱེར༌ར༌ ཛད༌ཨིན༌།"
LUK.8.19	ཏེ༌ནེ༌ ཡེ༌ཤུའི༌ ཨ༌མ༌ དང༌ ནོ༌གུན༌ ཡེ༌ཤུ༌ ཇལ༌ལ༌ ཡོངས༌, ཨིན༌ནའང༌ མི༌ཚོགས༌ ཆེན༌མོ༌ ཡོད༌ཅེས༌པོའེ༌ ཁོང༌ངི༌ དུན༌ལ༌ སླེབ༌ མ༌ཐུབ༌། 
LUK.8.20	མི༌ཞིག༌གི༌ ཁོང༌ང༌, "ཉེ༌རང༌ངི༌ ཨ༌མ༌ དང༌ ནོ༌གུན༌ ཉེ༌རང༌ང༌ ཇལ༌ལ༌ ཕི༌ལོག༌ག༌ སྲུང༌ཏེ༌ དུག༌" ཟེརས༌།
LUK.8.21	ཡེ༌ཤུའི༌ ལན༌སལས༌, "ངའེ༌ ཡབ༌ དཀོན༌མཆོག༌གི༌ བཀའ༌ ཉན༌ཏེ༌ ལག༌ལེན༌ ཅོ༌ཁན༌གུན༌ ངའེ༌ ཨ༌མ༌ དང༌ ནོ༌གུན༌ ཨིན༌" མོལས༌།
LUK.8.22	ཞག༌ཤིག༌ ཡེ༌ཤུའི༌ ཁོང༌ངི༌ སློབ༌ཕྲུག༌གུན༌ལ༌, "ང༌དང༌ ཚོའེ༌ ཕར༌ཀ༌ ཆེན༌" མོལས༌། ཏེ༌ནེ༌ ཁོང༌གུན༌ གྲུ༌ཟིང༌ཞིག༌གི༌ ནང༌ང༌ ཞོན༌ཏེ༌ སྐྱོདས༌། 
LUK.8.23	གྲུའི༌ ནང༌ངའ༌ ཆའ༌ ཟ༌ནེ༌ ཡེ༌ཤུ༌ ནལ༌ལ༌ སྐྱོདས༌། ནམ༌ཚུབས༌ཏེ༌ ཚོའེ༌ ནང༌ང༌ ལུང༌རག༌ ཀྲག༌པོ༌ ཡོངས༌ཏེ༌ གྲུ༌ཟིང༌ ཆུའི༌ གངས༌ཏེ༌ ནུབ༌ཅེས༌སི༌ ཇིགས༌སྣང༌ ཡོད༌པིན༌།
LUK.8.24	སློབ༌ཕྲུག༌གུན༌ ཡེ༌ཤུ༌ ཡོད༌ས༌ སོང༌ཏེ༌ ཁོང༌ང༌ ཉིད༌ཚད༌ད༌ ཛད༌ཏེ༌ ཟེརས༌, "སྤོན༌བོ༌ལེ༌, སྤོན༌བོ༌ལེ༌, ང༌ཞ༌གུན༌ ཆུའི༌ ནང༌ང༌ ནུབ༌ཏེ༌ ཤི༌ཅེས༌ དུག༌། ཁོང༌ ཞངས༌ཏེ༌ ལུང༌རག༌ དང༌ ཆུལ༌བག༌ གུན༌ལ༌ ཁའ༌སྐྱེའ༌ ཛདས༌, ཏེན༌ན༌མལ༌ལ༌ ཏེ༌གུན༌ མེད༌ཁན༌ སོང༌ཏེ༌ ཞི༌དེ༌ བྱུང༌། 
LUK.8.25	ཁོང༌ངི༌ ཁོང༌གུན༌ལ༌, "ཁྱོ༌ཞའེ༌ དད༌པ༌ ཀ༌རུ༌ སོང༌" མོལས༌།
LUK.8.25	ཁོང༌གུན༌ ཇིགས༌ཨིན༌ ཧ༌ལས༌ཏེ༌ ཅིག༌ དང༌ ཅིག༌ག༌ ཟེརས༌, "ཁོང༌ སུ༌ ཨིན༌ནོག༌? ཁོང༌ངི༌ བཀའ༌ སལ༌ལ༌ཅིག༌ ལུངས༌པོ༌ དང༌ རྒྱ༌ཚོའིང༌ ཁའ༌ ཉན༌དུག༌།
LUK.8.26	ཏེ༌ནེ༌ ཁོང༌གུན༌ནི༌ གྲུ༌ཟིང༌བོ༌ གཱ༌ལིལ༌ལིའི༌ ཚོའེ༌ ཕར༌ཀ༌, ག༌ད༌རེ༌ནེས༌པའེ༌ ཡུལ༌ལ༌ སླེབ༌། 
LUK.8.27	ཡེ༌ཤུ༌ ཚོའེ༌ ཐའ༌མ༌ བིང༌ང༌ཅིག༌, ཏེ༌ གྲོང༌ཁྱེར༌རི༌ མི༌, རྡུད༌ ཞུགས༌ཁན༌ ཞིག༌ ཡེ༌ཤུའ༌ ཐུག༌ག༌ ཡོངས༌། ཁོ༌ ལྗེར༌ཉལ༌ལ༌ དུས༌ མང༌པོ༌ཞིག༌ནེ༌ ཕར༌ལ༌ ཁང༌པ༌ མ༌དུག༌ག༌ རོམ༌ཁང༌གུན༌ནི༌ ནང༌ང༌ དུག༌གད༌པིན༌།
LUK.8.28	ཁོའེ༌ ཡེ༌ཤུ༌ ཇལ༌ལ༌ཅིག༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ ཟེརས༌, "ཡེ༌ཤུ༌ དཀོན༌མཆོག༌ ཀུན༌ཝང༌ངི༌ སྲས༌ ཉེ༌རང༌ང༌ ངའ༌ ཉམ༌པོ༌ ཅི༌ ལས༌ ཡོད༌? ཇུ༌ཇུ༌ ང༌ ནགས༌ སྟན༌ན༌ མ༌ཛད༌" 
LUK.8.29	ཅིའ༌ཟེར༌ན༌ ཡེ༌ཤུའི༌ ཏེ༌ རྡུད༌བོའ༌ ཁྱོ༌རང༌ ཏེ༌ མི༌བོའེ༌ ནང༌ནེ༌ བིང༌ཏེ༌ ཡོང༌ མོལ༌ཏེ༌ བཀའ༌ སལས༌། ༼རྡུད༌པོའེ༌ ལན༌ མང༌པོ༌ ཏེ༌ མི༌བོའེ༌ཀ༌ ཁོ༌རང༌ངི༌ ཝང༌ སྲུལ༌ཏེ༌ ཁོའེ༌ རྐང༌ལག༌ ལྕགས༌ཐགས༌ དང༌ ཅིངས༌ཏེ༌ སྲུང༌ཁན༌ དུགས༌ཏེའང༌ ལྕགས༌ཐགས༌ ཅགས༌ཏེ༌ ཁོ༌ རི༌སྟོང༌ང༌ ཁྱེར༌རད༌པིན༌༽།
LUK.8.30	ཡང༌ ཡེ༌ཤུའི༌ དྲིའ༌ ཛདས༌, "ཁྱོ༌རང༌ངི༌ མིང༌ ཅི༌ ཨིན༌།" ཁོའེ༌ ལན༌ལ༌, "མི༌ཚོགས༌ ཟེར༌ཅེན༌" ཟེརས༌ ཅིའ༌ཟེར༌ན༌ ཁོའེ༌ ནང༌ང༌ རྡུད༌ མང༌པོ༌ ཞུགས༌ཏེ༌ ཡོད༌པིན༌། 
LUK.8.31	ཡང༌ ཏེ༌ རྡུད༌ ཚང༌མའེ༌ ལན༌ མང༌པོ༌ ཁོང༌གུན༌ ཐའ༌ མ༌ནེ༌ མེད༌ཁན༌ནི༌ ས༌དོང༌ ཏིང༌ཅན༌ནི༌ ནང༌ང༌ ཕང༌ང༌ མ༌ཛད༌ ཇུ༌ཇུ༌ ཞུ༌ཨིན༌ནའང༌ ཀུ༌ཅོ༌ ཏངས༌།
LUK.8.32	ཏེ༌རུ༌ རི༌ཀ༌ ཕག༌གི༌ ཁྱུ༌ ཆེན༌མོ༌ཞིག༌ རྩཱ༌ ཟེན༌ ཡོད༌པིན༌། རྡུད༌གུན༌ནི༌ ཡེ༌ཤུའ༌ ཇུ༌ཇུ༌ ཞུས༌ཏེ༌ ཁོང༌གུན༌ ཏེ༌ ཕག༌གུན༌ནི༌ ནང༌ང༌ ཆ༌ཅུག༌ག༌ ཛད༌ཅེས༌ལ༌ ཟེརས༌, ཡེ༌ཤུའི༌ ཏེ༌གུན༌ལ༌ གོངས༌པ༌ སལ༌ལ༌ ཛདས༌། 
LUK.8.33	ཏེ༌ནེ༌ རྡུད༌གུན༌ མི༌བོའེ༌ ནང༌ནེ༌ བིང༌ཏེ༌ ཕག༌གུན༌ནི༌ ནང༌ང༌ ཞུགས༌། ཡང༌ ཕག༌གི༌ ཁྱུ༌ རི༌ནེ༌ ཐུར༌ལ༌ བང༌ཏངས༌ཏེ༌ ཚོའེ༌ ནང༌ང༌ བུད༌ ཡང༌ ཆུའི༌ ནང༌ང༌ ནུབ༌ཏེ༌ ཤི༌།
LUK.8.34	ཕག༌རྫི༌གུན༌ནི༌ བྱུང༌ཁན༌གུན༌ ཐོང༌ང༌ཅིག༌ བང༌ཏངས༌ཏེ༌ གྲོང༌ཁྱེར༌ དང༌ ཉེ༌ཁོར༌རི༌ ནས༌ས༌གུན༌ལ༌ སོང༌ཏེ༌ བྱུང༌ཁན༌གུན༌ ཤདས༌། 
LUK.8.35	ཏེ༌ནེ༌ མི༌གུན༌ བྱུང༌ཁན༌གུན༌ ལྟའ༌ལ༌ སོང༌ ཡང༌ ཡེ༌ཤུ༌ ཡོད༌ས༌ སླེབ༌བ༌ཅིག༌, རྡུད༌གུན༌ ཕིང༌ཁན༌ནི༌ མི༌བོ༌ ཡེ༌ཤུའི༌ ཞབས༌སི༌ དུན༌ལ༌ ཀོས༌ལག༌ གོན༌ཏེ༌ སྙོ༌ མ༌སྙོའ༌ དུགས༌ཏེ༌ ཐོང༌པ༌ ཁོང༌གུན༌ ཇིགས༌། 
LUK.8.36	ཏེ༌ནེ༌ ཏེ༌ ཚང༌མ༌ ཐོང༌ཁན༌ནི༌ མི༌ཚང༌མའེ༌ རྡུད༌གུན༌ ཞུགས༌ཁན༌ནི༌ མི༌བོ༌ ཡེ༌ཤུའི༌ རྒྱལ༌ཅུག༌ག༌ ཛདས༌ཁན༌བོ༌ ཞན༌མ༌ ཚང༌མ༌ལ༌ ཤདས༌། 
LUK.8.37	གེ༌རཱ༌སེན༌པའེ༌ ཡུལ༌ལི༌ ཁོར༌རི༌ མི༌ཚང༌མ༌ལ༌ མ༌སྲན༌ཏྲེ༌ ཇིགས༌ པ༌སང༌, ཏེ༌གུན༌ནི༌ ཡེ༌ཤུའ༌ ཁོང༌གུན༌ནི༌ ཡུལ༌ནེ༌ བིང༌ཏེ༌ སྐྱོད༌ ཞུས༌ཏེ༌ ཞུ༌ཝ༌ ཕུལས༌།
LUK.8.37	ཏེ༌ནེ༌ ཁོང༌ དང༌ ཁོང༌ངི༌ སློབ༌ཕྲུག༌གུན༌ གྲུ༌ཟིང༌ང༌ ཞོན༌ཏེ༌ ཏེ༌ ཡུལ༌ནེ༌ སྐྱོད༌ཅེས༌ ཛད༌ད༌དང༌ 
LUK.8.38	རྡུད༌གུན༌ ཕིང༌ཁན༌ནི༌ མི༌བོའེ༌ ཡེ༌ཤུ༌ ཉམ༌པོ༌ ཁོའང༌ ཡོང༌ ཅུག༌ག༌ ཛདས༌ ཇུ༌ཇུ༌ ཟེར༌ཏེ༌ ཞུ༌ཝ༌ ཕུལས༌། ཨིན༌ནའང༌ ཡེ༌ཤུའི༌ ཁོ༌ ལོགས༌ཏེ༌ ལམ༌ཅུག༌ག༌ ཛད༌ཏེ༌ མོལས༌། 
LUK.8.39	"དཀོན༌མཆོག༌གི༌ ཁྱོ༌རང༌ངི༌ ཕིའ༌ ཛད༌ཁན༌ ཚང༌མ༌ རང༌ངི༌ ཡུལ༌ལ༌ སོང༌ཏེ༌ མི༌ཚང༌མ༌ལ༌ ཤོད༌།" ཏེ༌ནེ༌ ཁོའེ༌ སོང༌ཏེ༌ ཡུལ༌ གང༌པོའེ༌ ནང༌ངའ༌ ཡེ༌ཤུའི༌ ཁོའ༌ ཙམ༌ཤིག༌གི༌ སྙིང༌རྗེ༌ ཛད༌ཁན༌ནི༌ སྐོར༌གུན༌ ཡུལ༌མི༌ ཚང༌མ༌ལ༌ ཤདས༌།
LUK.8.40	ཏ༌ ཡེ༌ཤུ༌ ལོགས༌ཏེ༌ སྐྱོད༌ད༌ཅིག༌ མི༌ཚོགས༌ ཆེན༌མོ༌ཞིག༌གི༌ ཁོང༌ང༌ གའ༌སུས༌ ཞུས༌ ཅིའ༌ཟེར༌ན༌ ཏེ༌ མི༌གུན༌ ཁོང༌ སྐྱོད༌ཅེས༌ལ༌ སྲུངས༌ཏེ༌ ཡོད༌པིན༌། 
LUK.8.41	ཏེ༌ནེ༌ ཡེ༌རས༌ ཟེར༌ཁན༌ནི༌ ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌ཞིག༌ ཡོངས༌ཏེ༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ ཁོའེ༌ ཁང༌པ༌ སྐྱོད༌ཅེས༌ལ༌ ཇུ༌ཇུ༌ ཞུས༌, 
LUK.8.42	ཅིའ༌ཟེར༌ན༌ ཧ༌ལམ༌ ལོ༌ ཅུག༌ཉིས༌ ཆའ༌ཁན༌ནི༌ ཁོའེ༌ བུ༌མོ༌ ཅིག༌ཅིག༌པོ༌ ཤི༌ཀྱིས༌ ཡོད༌པིན༌།
LUK.8.42	ཡེ༌ཤུ༌ ཁོ༌ ཉམ༌པོ༌ སྐྱོད༌ ཟ༌ནེ༌ མི༌ཚོགས༌ ཆེན༌མོའེ༌ ཁོང༌ང༌ ནན༌ཏེ༌ ཁྱོངས༌, 
LUK.8.43	བུད༌ཁན༌ནི༌ ལོ༌ ཅུག༌ཉིས༌ནེ༌ ཕར༌ལ༌ དུས༌རྒྱུན༌ ཟུགས༌པོ༌ ཞིག༌ཅེས༌སི༌ ཟུ༌མོ༌ ཡོངས༌ཁན༌ནི༌ བུ༌མོ༌ཞིག༌ མི༌ཚོགས༌སི༌ ཕྲོའ༌ ཡོད༌པིན༌། སུ༌ཞིག༌གའང༌ ཁོ༌ ཏེ༌ ནད༌པོ༌ནེ༌ ཕན༌ཅུག༌ མ༌ཉན༌། 
LUK.8.44	ཁོ༌ ཡེ༌ཤུའི༌ རྒྱབ༌ནེ༌ ཡོངས༌ཏེ༌ ཁོང༌ངི༌ ནམ༌ཟའེ༌ གྲུ༌ཞིག༌ག༌ ལག༌པ༌ ཐུག༌ག༌ཅིག༌, ཁོའེ༌ ཁྲག༌པོ༌ ཆད༌།
LUK.8.45	ཡེ༌ཤུའི༌, "ངའ༌ སུའི༌ ལག༌པ༌ ཐུག༌" མོལས༌།
LUK.8.45	མི༌ཚང༌མའེ༌ ལག༌པ༌ མ༌ཐུག༌པིན༌ ཟེརས༌། ཏེ༌ནེ༌ པི༌ཏྲར༌རི༌ ཞུས༌, "སྤོན༌བོ༌ལེ༌, མི༌ཚོགས༌སི༌ ཉེ༌རང༌ ནན༌ཨིན༌ དང༌ ཕུལ༌ཨིན༌ ཁྱོང༌དུག༌།"
LUK.8.46	ཨིན༌ནའང༌ ཡེ༌ཤུའི༌ མོལས༌, "སུ༌ཞིག༌གི༌ ང༌ ཐམས༌ ཅིའ༌ཟེར༌ན༌ ངའེ༌ ཟུགས༌པོའེ༌ ནང༌ནེ༌ ཕན༌ཅུག༌ཁན༌ནི༌ སྟོབས༌ བིང༌ཏེ༌ སོང༌ཁན༌བོ༌ ང༌ རྒྱུས༌སོང༌།" 
LUK.8.47	ཏེ༌ བུ༌མོ༌བོའེ༌ ཏ༌, འི༌བོ༌ སྦས༌ཏེ༌ བོར༌ མི༌ཉན༌ན༌ནོག༌ སམ༌ཏེ༌, དར༌ཨིན༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ མི༌ཚང༌མའེ༌ དུན༌ལ༌ ཁོའེ༌ ཡེ༌ཤུའི༌ ནམ༌ཟའ༌ ལག༌པ༌ ཅིའ༌ རྩེས༌པིན༌ ཡང༌ ལག༌པ༌ ཐུག༌མ༌ཐག༌ག༌ ཁོའེ༌ ནད༌ ཕན༌ཁན༌བོའེ༌ སྐོར༌བོ༌ ཤདས༌། 
LUK.8.48	ཏེ༌ནེ༌ ཡེ༌ཤུའི༌ ཁོའ༌ མོལས༌, "བུ༌མོ༌ ཁྱོ༌རང༌ངི༌ དད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌། ཞི༌དེའེ༌ ཉམ༌པོ༌ སོང༌།"
LUK.8.49	ཡེ༌ཤུའི༌ སྤེ༌ར༌ སལ༌ཨིན༌ ཡོད༌ ཟ༌ནེ༌, ཡེ༌རས༌ སྤོན༌བོའེ༌ ཁང༌པ༌ནེ༌ མི༌ཞིག༌ ཡོངས༌ཏེ༌, "ཡེ༌རས༌ ཁྱོ༌རང༌ངི༌ བུ༌མོ༌ ནི༌ ཤི༌། ཏ༌ སློབ༌པོན༌ལ༌ འོབ༌རྒྱལ༌ མ༌སྟན༌" ཟེརས༌།
LUK.8.50	ཏེ༌ཟུག༌ ཟེར༌ཅེས༌ ཚོར༌པ༌ ཡེ༌ཤུའི༌ ཡེ༌རས༌ལ༌, "ཇིགས༌ མ༌ཇིགས༌། ཁྱོ༌རང༌ངི༌ དད༌པ༌བོ༌ ངའེ༌ཀ༌ སྟན༌པོ༌ བོར༌། ཁྱོ༌རང༌ངི༌ བུ༌མོ༌ རྒྱལ༌ཨིན༌" མོལས༌།
LUK.8.51	ཡེ༌ཤུ༌ ཡེ༌རས༌སི༌ ཁང༌པ༌ སླེབ༌བ༌ཅིག༌, ཏེ༌ བུ༌མོ༌ ཡོད༌སའེ༌ ནང༌ང༌ པི༌ཏྲར༌, ཡ༌ཀོབ༌, ཡོ༌ཧཱ༌ནན༌ དང༌ བུ༌མོའེ༌ ཕ༌མ༌ མ༌སྟོགས༌ ཞན༌སུ༌ཞིག༌གའང༌ ཁོང༌ ཉམ༌པོ༌ ཡོང༌ ཅུག༌ག༌ མ༌ཛདས༌། 
LUK.8.52	མི༌ཚང༌མ༌ ངུ༌ཨིན༌ ཉ༌ངན༌ ཅོ༌ཨིན༌ ཡོད༌པ༌ ཡེ༌ཤུའི༌ ཁོང༌གུན༌ལ༌, "མ༌ངུ༌, ཁོ༌ མ༌ཤིའ༌ ཉིད༌ལོགས༌ཏེ༌ ཨིན༌" མོལས༌།
LUK.8.53	ཁོང༌གུན༌ནི༌ ཁྲེལ༌གོད༌ ཏངས༌ ཅིའ༌ཟེར༌ན༌ ཁོང༌གུན༌ལ༌ བུ༌མོ༌ ཤི༌ཏེ༌ ཨིན༌ཁན༌ རྒྱུས༌ཡོད༌པིན༌། 
LUK.8.54	ཨིན༌ནའང༌ ཡེ༌ཤུའི༌ བུ༌མོའེ༌ ལག༌པ༌ ཐམས༌ས༌ ཛད༌ཏེ༌ ཁོའ༌ མོལས༌, "བུ༌མོ༌ ལོངས༌།" 
LUK.8.55	ཏེན༌ན༌མལ༌ལ༌ བུ༌མོའེ༌ སེམས༌ཉིད༌ ལོགས༌ཏེ༌ ཡོངས༌པ༌ ཁོ༌ ཀོའག༌ ལངས༌ ཡང༌ ཡེ༌ཤུའི༌ ཁོང༌གུན༌ལ༌ བུ༌མོ༌བོའ༌ ཅི༌ཏོང༌ཤིག༌ ཟའ༌ ཏང༌ཅེས༌ལ༌ མོལས༌། 
LUK.8.56	ཕ༌མ༌གུན༌ མ༌སྲན༌ཏྲེ༌ ཧ༌ལས༌ ཨིན༌ནའང༌ ཡེ༌ཤུའི༌ ཁོང༌གུན༌ལ༌ ཏེ༌ བྱུང༌ཁན༌བོ༌ སུའང༌ མ༌ཤད༌ མོལ༌ཏེ༌ བཀའ༌ སལས༌།
LUK.9.1	གཙོ༌བོ༌ ཡེ༌ཤུའི༌ སྐུ༌ཚབས༌ ཅུག༌ཉིས༌པོའ༌ བོད༌ད༌ ཛད༌ཏེ༌ རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌ ཚང༌མ༌ ཕིང༌ཅེས༌ དང༌ ནད༌ ཕན༌ཅུག༌ཅེས༌སི༌ ཁྱུད༌ དང༌ ཝང༌ཆ༌ སལ༌ལ༌ ཛདས༌། 
LUK.9.2	ཡང༌ དཀོན༌མཆོག༌གི༌ རྒྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌ཅེས༌ དང༌ ཟུ༌མོ༌ ཡོང༌ཁན༌གུན༌ ཕན༌ཅུག༌ཅེས༌ལ༌ ཏེ༌ཀ༌ནེ༌ ལམ༌ཅུག༌ག༌ ཛདས༌། 
LUK.9.3	ཁོང༌གུན༌ལ༌ མོལས༌, "ཁྱོ༌རང༌གུན༌ནི༌ བེས༌སི༌ ཕིའ༌ གྲུལ༌ཅེས༌སི༌ བེར༌ག༌, ཡ༌ ཇོ༌ལ༌, ཡ༌ ཁར༌ཇི༌ ཡ༌ པེ༌ནེ༌ ཡ༌ ཀོས༌ལག༌ ཐེ༌བ༌ མ༌ཁུར༌། 
LUK.9.4	ཁྱོ༌ཞའ༌ ཞུགས༌ཁན༌ནི༌ ཏེན༌ན༌ ཁང༌པའེ༌ ནང༌ང༌ དུག༌ ནམ༌ ཚོག༌པ༌ ཏེ༌ ནས༌ས༌ནེ༌ བིང༌ཏེ༌ ཆའ༌ མི༌ཆའ༌། 
LUK.9.5	ཀ༌ གྲོང༌ཁྱེར༌ཞིག༌གི༌ ཡུལ༌མི༌གུན༌ནི༌ ཁྱོ༌ཞའ༌ ནང༌ང༌ མ༌ཉེན༌ན༌, ཏེ༌ གྲོང༌ཁྱེར༌ནེ༌ བིང༌ ཟ༌ནེ༌ རང༌ངི༌ རྐང༌པའེ༌ ཐལ༌ཚུབ༌ སྲུག༌ཤིག༌, ཏེ༌བོ༌ ཁོང༌གུན༌ནི༌ གོའེ༌ཀ༌ སྡིག༌པ༌ ཕོག༌ཁན༌ ནི༌ སྟགས༌ཤིག༌ ཨིན༌། 
LUK.9.6	ཁོང༌གུན༌ གྲོང༌ཁྱེར༌ནེ༌ གྲོང༌ཁྱེར༌ལ༌ སྐྱོད༌ཏེ༌ ཀ༌རུང༌ས༌ མི༌མངས༌ལ༌ གའ༌མོའེ༌ ནས༌ཚུལ༌ ཤད༌ཅེས༌ དང༌ ནད༌པ༌གུན༌ ཕན༌ཅུག༌ག༌ ཛདས༌།
LUK.9.7	ཀའ༌ལོན༌ ཧེ༌རོ༌དཱ༌ལ༌ ཡེ༌ཤུའི༌ ཛད༌ཁན༌ ཚང༌མ༌ ཚོར༌པ༌ ཐ༌མ༌ཐེ༌ཚོམས༌ སོང༌ ཅིའ༌ཟེར༌ན༌ ཁ༌ཅིག༌གི༌ ཡོ༌ཧཱ༌ནན༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ནོག༌ ཟེར༌རད༌པིན༌། 
LUK.9.8	ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌ ནམ༌ཁའ༌ནེ༌ ལོགས༌ཏེ༌ སྐྱོད༌ཏེ༌ ཨིན༌ནོག༌ ཡང༌ ཁ༌ཅིག༌གི༌ སྔུན༌མའེ༌ ལུང༌སྟོན༌པ༌གུན༌ནི༌ ཕྲོ༌ནེ༌ ཅིག༌ སོན༌ཏེའ༌ ལངས༌ཏེ༌ ཨིན༌ནོག༌ ཟེརས༌། 
LUK.9.9	ཧེ༌རོ༌དཱ༌དི༌, "ངའེ༌ ཡོ༌ཧཱ༌ནན༌ནི༌ སྐེ༌ ཅད༌ཅེས༌སི༌ བཀའ༌ ཏངས༌ཏེ༌ ཨིན༌པིན༌། ཏེ༌ནེ༌ འི༌ཙོགས༌སི༌ ཧ༌ལས༌ཤེས༌སི༌ སྟས༌ ཅོ༌ཁན༌ནི༌ ནས༌ཚུལ༌ ཚོར༌ཁན༌བོ༌ སུ༌ ཨིན༌ནོག༌" ཟེར༌ཨིན༌ནའང༌ ཡེ༌ཤུའ༌ ཐུག༌ཅེས༌སི༌ རྩོན༌གྲུས༌ ཅོས༌།
LUK.9.10	ཡེ༌ཤུའི༌ སྐུ༌ཚབས༌གུན༌ ལོག༌ཏེ༌ ཡོངས༌ཏེ༌ ཁོང༌གུན༌ནི༌ ལས༌ ཅོ༌ཁན༌ ཚང༌མའེ༌ སྐོར༌གུན༌ ཤདས༌། ཡང༌ ཡེ༌ཤུའི༌ ཁོང༌གུན༌ ཅིག༌པོ༌ ཁྲིད༌ཏེ༌ བེད༌སེ༌དཱ༌ ཟེར༌ཁན༌ནི༌ གྲོང༌ཁྱེར༌ལ༌ སྐྱོདས༌། 
LUK.9.11	ཨིན༌ནའང༌ མི༌ཚོགས༌གུན༌ནི༌ ཏེ༌བོ༌ རྒྱུས༌སོང༌ཏེ༌ ཁོང༌ངི༌ སྟིང༌རང༌ནེ༌ བྲངས༌ཏེ༌ སོང༌། ཁོང༌ངི༌ ཏེ༌ མི༌མངས༌གུན༌ལ༌ ཐུགས༌ཐད༌པོ༌ དང༌ ཡོང༌ ཅུག༌ག༌ ཛདས༌ ཡང༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ལ༌ ཤད༌ད༌ ཛད༌ཏེ༌ ནད༌པ༌ ཚང༌མ༌ ཕན༌ཅུག༌ག༌ ཛདས༌།
LUK.9.12	ཉི༌མ༌ གོར༌གོར༌ལ༌, སློབ༌ཕྲུག༌ ཅུག༌ཉིས༌པོ༌ ཡེ༌ཤུའི༌ ཡོད༌ས༌ ཡོངས༌ཏེ༌ ཟེརས༌, "ང༌དང༌ རི༌སྟོང༌ངི༌ ནས༌སའེ༌ ནང༌ང༌ ཡོད༌ པ༌སང༌, ཉེ༌ཁོར༌རི༌ ནས༌ས༌ དང༌ གམ༌ཡུལ༌གུན༌ལ༌ སོང༌ཏེ༌ ཁོ༌རང༌གུན༌ནི༌ ཕིའ༌ ཟན༌ ཉོ༌ཅེས༌ ཡང༌ དུག༌ས༌ ཙལ༌ཅེས༌ལ༌ མི༌ཚོགས༌པོ༌ ལམ༌ཅུག༌ག༌ ཛད༌དའང༌།"
LUK.9.13	ཡེ༌ཤུའི༌, "ཁྱོ༌ཞ༌རང༌ངི༌ ཁོང༌གུན༌ལ༌ ཟའ༌ཅེས༌ ཏོང༌ཤིག༌" མོལས༌། ཁོང༌གུན༌ནི༌ "འི༌ མི༌ཚོགས༌ ཆེན༌མོའེ༌ ཕིའ༌ འི༌རུ༌ ང༌ཞའེ༌ ལག༌ག༌ ཏ༌གི༌ ལྔ༌ དང༌ ཉ༌ ཉིས༌ མ༌ནེ༌ མེད༌ ཡ༌ ང༌ཞའ༌ ཚང༌མ༌ སོངས༌ཏེ༌ ཟན༌ ཉོའ༌?" ཞུས༌། 
LUK.9.14	ཏེ༌རུ༌ ཡོད༌ཁན༌ནི༌ བུ༌ཚ༌གུན༌ནི༌
LUK.9.14	ཡེ༌ཤུའི༌ སློབ༌ཕྲུག༌གུན༌ལ༌, "ཏ༌ ཚང༌མ༌ ཧ༌ལམ༌ ལྔབ༌ཅུ༌ ལྔབ༌ཅུའི༌ ནང༌ང༌ ཛོམས༌ཏེ༌ དུག༌ཅུག༌" མོལས༌།
LUK.9.15	སློབ༌ཕྲུག༌གུན༌ནི༌ བཀའ༌ ནང༌ཞིན༌ ཏེ༌ མི༌ཚང༌མ༌ དུག༌ཅུགས༌། 
LUK.9.16	ཡང༌ ཡེ༌ཤུའི༌ ཏ༌གི༌ རྔ༌ དང༌ ཉ༌ ཉིས༌པོ༌ ཆག༌ག༌ ནམས༌ཏེ༌, ནམ༌ཁའ༌ ཟིགས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌། ཡང༌ ཅགས༌ཏེ༌ མི༌ཚོགས༌ལ༌ བགོ༌ཅེས༌སི༌ ཕིའ༌ སློབ༌ཕྲུག༌གུན༌ལ༌ སལ༌ལ༌ ཛདས༌། 
LUK.9.17	ཏེ༌ནེ༌ མི༌ཚང༌མ༌ ཟོས༌ཏེ༌ ཚིམས༌། ཡང༌ སློབ༌ཕྲུག༌གུན༌ནི༌ ལག༌མ༌ ལུས༌ཏེ༌ ཡོད༌ཁན༌ནི༌ ཏ༌གི༌ ཚང༌མ༌ ལྡུས༌པ༌ ཙེ༌པོ༌ ཅུག༌ཉིས༌ སྐངས༌།
LUK.9.18	ཞག༌ཤིག༌ ཡེ༌ཤུའི༌ ཅིག༌པོ༌ སྨོས༌ལམ༌ ཏབ༌ ཟ༌ནེ༌ ཁོང༌ངི༌ སློབ༌ཕྲུག༌གུན༌ ཁོང༌ནེ༌ ཐག༌རིང༌ང༌ མེད༌པིན༌, ཁོང༌ངི༌ ཁོང༌གུན༌ལ༌ དྲིའ༌ ཛདས༌, "མི༌གུན༌ནི༌ ང༌ སུ༌ ཨིན༌ནོག༌ ཟེར༌དུག༌?"
LUK.9.19	ཁོང༌གུན༌ནི༌ ལན༌ཏངས༌, "ཁ༌ཅིག༌གི༌ ཁྲུས༌སལ༌ཁན༌ ཡོ༌ཧཱ༌ནན༌, ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌, ཡང༌ ཞན༌མ༌གུན༌ནི༌ ལུང༌སྟོན༌པ༌གུན༌ནི༌ ཤི༌ཁན༌གུན༌ནི༌ ཕྲོ༌ནེ༌ ཅིག༌ཅིག༌ སོང༌ཏེའ༌ ལངས༌ཏེ༌ ཨིན༌ནོག༌ ཟེར༌དུག༌།"
LUK.9.20	ཡེ༌ཤུའི༌, "ཁྱོ༌ཞ༌གུན༌ནི༌ ང༌ སུ༌ ཨིན༌ནོག༌ སམ༌མ༌རག༌" མོལས༌། པི༌ཏྲར༌རི༌ ལན༌ལ༌, "ཉེ༌རང༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཞུགས༌ཏེ༌ ཨིན༌ནོག༌" ཞུས༌།
LUK.9.21	ཏེ༌ནེ༌ ཁོང༌ངི༌ ཏེ༌ སྤེ༌ར༌གུན༌ སུའང༌ མ༌ཤད༌ མོལ༌ཏེ༌ བཀའ༌ སལས༌། 
LUK.9.22	ཁོང༌ངི༌ མོལས༌, "མི༌རིགས༌སི༌བུའ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ སྡུག༌སྔལ༌ མང༌པོ༌ ཉོངས༌ཏེ༌ སད༌གོ༌ཤེས༌ ཡང༌ ཞག༌ སུམ༌པའེ༌ ཞག༌ག༌ སོན༌པོ༌ ལང༌ཨིན༌།"
LUK.9.23	ཏེ༌ནེ༌ ཁོང༌ངི༌ ཁོང༌ ཚང༌མ༌ལ༌ མོལས༌, "ངའེ༌ སྟིང༌རང༌ནེ༌ ཡོང༌ང༌ ཐད༌ཁན༌གུན༌, རང༌དོད༌ ཕངས༌ཏེ༌ ཞག༌དང༌ རང༌ངི༌ སྡུག༌སྔལ༌ལི༌ རྐྱང༌ཤིང༌ ཁུར༌ཏེ༌ ངའ༌ བྲངས༌གོས༌། 
LUK.9.24	སུ༌ཞིག༌གི༌ རང༌ངི༌ སྲོག༌ སྐྱོབ༌ཅེས༌སི༌ རྩོན༌གྲུས༌ ཅོ༌ན༌ ཏེ༌བོའེ༌ དེན༌བའེ༌ མི༌ཚེ༌བོ༌ སྐྱལ༌ཨིན༌། ཨིན༌ནའང༌ སུ༌ཞིག༌གི༌ ངའེ༌ ཕིའ༌ སྲོག༌ ཏང༌ན༌ ཏེ༌བོའེ༌ ཁོ༌རང༌ངི༌ དེན༌བའེ༌ མི༌ཚེ༌བོ༌ སྐྱོབ༌ཨིན༌། 
LUK.9.25	མི༌ཞིག༌ག༌ ཇིག༌རྟེན༌ གང༌པོ༌ ཐོབ༌ཏེའང༌ རང༌ངི༌ དེན༌བའེ༌ མི༌ཚེ༌ སྐྱལ༌ན༌ ཅི༌ ཕན༌ཐོགས༌། 
LUK.9.26	སུ༌ཞིག༌ ང༌ དང༌ ངའེ༌ སླབ༌བྱ༌གུན༌ནི༌ ཞས༌ཏེ༌ ཁྲེལ༌ལད༌ན༌, ཏེ༌གུན༌ལ༌ མི༌རིགས༌སི༌བུའང༌ ཁོ༌རང༌ངི༌ ཟིར༌རྗིད༌ ཉམ༌པོ༌ ཡབ༌ དང༌ དམ༌པའེ༌ ཕོ༌ཉ༌ ཚང༌མའེ༌ ཟིར༌རྗིད༌དི༌ དུན༌ལ༌ ཡོང༌ངི༌ དུས༌ལ༌ ཁྲེལ༌ཏེ༌ ཏེ༌གུན༌ ངོ༌ མི༌ཤེས༌། 
LUK.9.27	ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ ཁ༌ཅིག༌གི༌ དཀོན༌མཆོག༌གི༌ རྒྱལ༌སྲིད༌ ཐོང༌ཏེ༌ མ༌ནེ༌ མི༌ཤི༌།"
LUK.9.28	འི༌ ཞལ༌ཏ༌གུན༌ མོལ༌ཏེ༌ ཧ༌ལམ༌ ཞག༌ རྒྱད༌དི༌ སྟིང༌ནེ༌ ཡེ༌ཤུའི༌ པི༌ཏྲར༌, ཡོ༌ཧཱ༌ནན༌ དང༌ ཡ༌ཀོབ༌ སུམ༌ཀོ༌ ཁྲིད༌ཏེ༌ སྨོས༌ལམ༌ ཏབ༌བ༌ལ༌ རི༌གོ༌ཞིག༌ག༌ སྐྱོདས༌། 
LUK.9.29	སྨོས༌ལམ༌ ཏབ༌བི༌ དུས༌ ཁོང༌ངི༌ ཞལ༌དོང༌ རྒྱུར༌ཏེ༌ འོད༌ཅན༌ སོང༌། ནམ༌ཟའ༌ ཁའ༌ ཙོགས༌ ཀར༌པོ༌ དང༌ ཟིལ༌ཅན༌ རྒྱུར༌། 
LUK.9.30	ཧུན༌མེད༌ལ༌ ལུང༌སྟོན༌པ༌ མོ༌ཟེས༌ དང༌ ཨེ༌ལི༌ཡཱ༌ ཉིས༌ཀོའེ༌ ཡེ༌ཤུ༌ དང༌ ཞལ༌ཏའ༌ སལ༌ལ༌ ཐོང༌། 
LUK.9.31	ཁོང༌ ཉིས༌ཀོའེ༌ ཟིར༌རྗིད༌དི༌ ནང༌ང༌ ཡེ༌ཤུའ༌ ཁོང༌ ཇིག༌རྟེན༌ནེ༌ སྐྱོད༌ཅེས༌, ཀ༌བོ༌ ཡེ༌རུ༌ཤ༌ལེམ༌མི༌ ནང༌ང༌ ཁོང༌ངི༌ གྱོགས༌པ༌ གྲུབ༌ཅུག༌ཅེས༌ ཨིན༌ཁན༌བོའེ༌ སྐོར༌ལ༌ མོལ༌ཨིན༌ཞིག༌ ཐོང༌།
LUK.9.32	ཏེ༌དུས༌ ཚོག༌པ༌ པི༌ཏྲར༌ དང༌ ཕྲོ༌པ༌གུན༌ལ༌ ཉིད༌ སྲན༌ཏྲེ༌ ཡོང༌ངད༌པིན༌། ཨིན༌ནའང༌ ཡེ༌ཤུའི༌ ཟིར༌རྗིད༌ དང༌ ཁོང༌ ཉམ༌པོ༌ ཡོད༌ཁན༌ནི༌ མི༌ ཉིས༌ ཇལ༌ལ༌དང༌ ཁོང༌གུན༌ལ༌ པད༌ ཉིད༌ཚད༌། 
LUK.9.33	ཡང༌ ལུང༌སྟོན༌པ༌ མོ༌ཟེས༌ དང༌ ཨེ༌ལི༌ཡཱ༌ ཉིས༌ཀོ༌ ཏེ༌ཀ༌ནེ༌ བེ༌ཏེ༌ སྐྱོད༌ ཟ༌ནེ༌ པི༌ཏྲར༌རི༌ ཡེ༌ཤུའ༌, "སློབ༌པོན༌ལེ༌, ང༌ཞ༌གུན༌ འི༌ཀ༌ ཡོད༌ཅེས༌པོ༌ རྒྱལ༌ལ༌ སོང༌། ཏ༌ ང༌ཞ༌གུན༌ལ༌ ཞུག༌ས༌ སུམ༌ རྩིག༌ ཅུག༌ག༌ ཛད༌། ཅིག༌ཅིག༌ མོ༌ཟེས༌སི༌ ཕིའ༌ ཅིག༌ཅིག༌ ཨེ༌ལི༌ཡཱའེ༌ ཕིའ༌ ཡང༌ ཅིག༌ཅིག༌ ཉེ༌རང༌ངི༌ ཕིའ༌། ཨིན༌ནའང༌ པི༌ཏྲར༌རི༌ སམ༌བ༌ མ༌ཏང༌ང༌ འི༌གུན༌ ཟེར༌རད༌པིན༌།
LUK.9.34	ཏེ༌ཟུག༌ ཞུའ༌ཨིན༌ ཡོད༌ ཟ༌ནེ༌ སྲིན༌ཞིག༌ བབས༌ཏེ༌, ཁོང༌ ཚང༌མ༌ ཏུམས༌ ཏངས༌པ༌ སློབ༌ཕྲུག༌ སུམ༌ཀ༌ སྲན༌ཏྲེ༌ ཇིགས༌། 
LUK.9.35	ཏེ༌ནེ༌ སྲིན༌ནི༌ ནང༌ནེ༌ དཀོན༌མཆོག༌གི༌ མོལས༌, "ཁོ༌ ནི༌ ངའེ༌ གཅེས༌པའེ༌ སྲས༌ དང༌ ང༌རི༌ ལྡམ༌ཁན༌བོ༌ ཨིན༌། ཁོའ༌ ཉོན༌ཤིག༌།"
LUK.9.36	དཀོན༌མཆོག༌གི༌ མོལ༌ ཚར༌ར༌དང༌ ཁོང༌གུན༌ནི༌ ཡེ༌ཤུ༌ ཅིག༌པོ༌ མ༌སྟོགས༌ སུའང༌ མ༌ཐོང༌། སློབ༌ཕྲུག༌གུན༌ནི༌ ཏེ༌རུ༌ ཐོང༌ཁན༌ དང༌ སྤེ༌ར༌གུན༌ སངས༌ཏེ༌ ཏེ༌དུས༌ལ༌ སུའང༌ མ༌ཤདས༌།"
LUK.9.37	སྟིང༌མ༌ཞག༌ག༌ ཁོང༌ རི༌ནེ༌ ཡོག༌ག༌ བབས༌ཏེ༌ སྐྱོད༌ད༌ཅིག༌ མི༌ མང༌པོ༌ ཡེ༌ཤུ༌ ཇལ༌ལ༌ ཡོངས༌ཏེ༌ ཡོད༌པིན༌། 
LUK.9.38	ཏེ༌ མི༌ཚོགས༌སི༌ ཕྲོ༌ནེ༌ ཅིག༌ཅིག༌གི༌ ཞུས༌, "སློབ༌པོན༌ལེ༌, ངའེ༌ བུ༌ཚ༌བོ༌ ཕན༌ཅུག༌ག༌ ཛད༌ ཅིའ༌ཟེར༌ན༌ ཁོ༌ ངའེ༌ བུ༌ཚའ༌ ཅིག༌ཅིག༌པོ༌ ཨིན༌། 
LUK.9.39	ཧུན༌མེད༌ལ༌ ཏེ༌ རྡུད༌བོ༌ ངའེ༌ བུ༌ཚའེ༌ ནང༌ང༌ ཞུག༌ས༌ཅིག༌ ཁོའ༌ ཀུ༌ཅོ༌ སྲན༌ཏྲེ༌ ཏང༌ཅུགས༌ཏེ༌ ས༌ རྡབ༌དུག༌། ཁོའེ༌ ཟུགས༌པོ༌ སྲུག༌ཨིན༌ ཁའ༌ནེ༌ སྦོའ༌ བིང༌དུག༌། དུས༌ མང༌ཆེའ༌ རྡུད༌ ཁོའེ༌ ནང༌ང༌ དུགས༌ཏེ༌ ཁོའ༌ ནགས༌ སྲན༌ཏྲེ༌ སྟན༌དུག༌། 
LUK.9.40	ཡང༌ ཉེ༌རང༌ངི༌ སློབ༌ཕྲུག༌གུན༌ལ༌ འི༌བོ༌ ཕིང༌ ཇུ༌ཇུ༌ ཞུས༌ཏེ༌ ཞུ༌ཝ༌ ཕུལ༌པ༌ ཁོང༌གུན༌ལ༌ ཕིང༌ མ༌ཉན༌།"
LUK.9.41	ཡེ༌ཤུའི༌ ཏེ༌ མི༌གུན༌ལ༌, "ཝ༌ ཁྱོ༌ཞའ༌ དད༌པ༌ མེད༌ཁན༌ དང༌ སྡིག༌ཅན༌ནི༌ མི༌གུན༌, ནམ༌ཚོག༌པ༌ ང༌ ཁྱོ༌ཞ༌གུན༌ ཉམ༌པོ༌ དུག༌གོས༌། ཁྱོ༌རང༌ངི༌ བུ༌ཚའ༌ ངའེ༌ དུན༌ལ༌ ཁྱོང༌" མོལས༌།
LUK.9.42	བུ༌ཚ༌བོ༌ དུན༌ལ༌ ཡོང༌ ཟ༌ནེ༌ ཏེ༌ རྡུད༌པོའེ༌ ཁོ༌ ས༌ རྡབས༌ཏེ༌ ཟུགས༌པོ༌བོ༌ སྲུག༌ཨིན༌ ལུས༌ཤུགས༌། ཨིན༌ནའང༌ ཡེ༌ཤུའི༌ རྡུད༌བོའ༌ བཀའ༌སྐྱོན༌ ཛད༌ཏེ༌ བུ༌ཚ༌བོ༌ ཕན༌ཅུག༌ག༌ ཛདས༌ ཡང༌ ཁོའེ༌ ཨ༌བའ༌ སྟདས༌། 
LUK.9.43	མི༌ཚང༌མ༌ དཀོན༌མཆོག༌གི༌ ཆག༌ལས༌ ཇིགས༌པོ༌གུན༌ ཐོང༌ཏེ༌ ཧ༌ལས༌།
LUK.9.43	མི༌ཚོགས༌སི༌ ཡེ༌ཤུའི༌ ཛད༌ཁན༌ནི༌ ཛད༌པ༌བོ༌ ཐོང༌ཏེ༌ ཧ༌ལས༌ ཟ༌ནེ༌, ཡེ༌ཤུའི༌ རང༌ངི༌ སློབ༌ཕྲུག༌གུན༌ལ༌། 
LUK.9.44	"ཁྱོ༌ཞ༌གུན༌ནི༌ འི༌ སྤེ༌ར༌ ཚང༌མ༌ ཉན༌ཏེ༌ ཨིད༌ཏུའ༌ བོར༌ ཅིའ༌ཟེར༌ན༌ མི༌རིགས༌སི༌བུ༌ གྲ༌འོའེ༌ ལག༌ག༌ སྟད༌ཨིན༌" མོལས༌། 
LUK.9.45	ཨིན༌ནའང༌ ཁོང༌གུན༌ལ༌ ཡེ༌ཤུའི༌ མོལ༌ཁན༌ནི༌ ཏོན༌བོ༌ ཧ༌མ༌གོ༌ ཅིའ༌ཟེར༌ན༌ དཀོན༌མཆོག༌གི༌ ཏེ༌ སྤེ༌ར༌གུན༌ སང༌ཝའེ༌ ནང༌ང༌ བོར༌ར༌ ཛད༌ཏེ༌ ཨིན༌པིན༌། ཡང༌ ཏེ༌བོའེ༌ ཏོན༌ ཁོང༌ང༌ དྲིའ༌ལ༌ སློབ༌ཕྲུག༌གུན༌ ཇིགས༌སད༌པིན༌།
LUK.9.46	སློབ༌ཕྲུག༌གུན༌ནི༌ ནང༌ང༌ ཁོང༌རང༌གུན༌ནི༌ ཕྲོ༌ནེ༌ སུ༌ ཆེའ༌ ཨིན༌? ཟེར༌ཨིན༌ ཟེར༌ཟེར༌ སང༌། 
LUK.9.47	ཡེ༌ཤུའི༌ ཁོང༌གུན༌ནི༌ སམ༌བ༌ ཁྱེན༌པ༌ ཕྲུ༌གུ༌ཞིག༌ ཁྱོང༌ང༌ ཛད༌ཏེ༌ ཁོང༌རང༌ངི༌ དུན༌ལ༌ ལངས༌ཏེ༌ བོར༌ར༌ ཛདས༌། 
LUK.9.48	ཏེ༌ནེ༌ ཡེ༌ཤུའི༌ རང༌ངི༌ སློབ༌ཕྲུག༌གུན༌ལ༌, "སུ༌ཞིག༌གི༌ ངའེ༌ མིང༌ ཁུར༌ཁན༌ནི༌ འི༌ ཕྲུ༌གུ༌བོའ༌ གའ༌སུས༌ ཅོ༌ན༌, ཏེ༌བོའེ༌ ངའ༌ གའ༌སུས༌ ཅོས༌ཏེ༌ ཨིན༌། ཡང༌ སུ༌ཞིག༌གི༌ ངའ༌ གའ༌སུས༌ ཅོ༌ན༌ ང༌ ཀལ༌ཁན༌ནི༌ ཡབ༌བ༌ གའ༌སུས༌ ཅོའ༌ནོག༌། ཁྱོ༌ཞ༌གུན༌ནི༌ ཕྲོ༌ནེ༌ ཚང༌མའེ༌སང༌ ཉམ༌ཤུང༌བོ༌ ཆེའ༌ ཨིན༌" མོལས༌།
LUK.9.49	ཡོ༌ཧཱ༌ནན༌ནི༌ ཞུས༌, "གཙོ༌བོ༌, མི༌ཞིག༌གི༌ ཉེ༌རང༌ངི༌ ཚན༌ ཁུར༌ཏེ༌ རྡུད༌ ཕིང༌ང༌ ཐོང༌། ང༌ཞའེ༌ ཁོའ༌ ཏེ༌བོ༌ ཅོ༌ མི༌ཅུག༌ཅེས༌སི༌ རྩོན༌གྲུས༌ ཅོས༌པིན༌ ཅིའ༌ཟེར༌ན༌ ཁོ༌ ང༌དང༌ངི༌ ཕྲོ༌པ༌ མ༌ནོག༌།"
LUK.9.50	ཡེ༌ཤུའི༌ ཁོང༌གུན༌ལ༌, "ཁོའ༌ ཏེ༌ཟུག༌ ཅོ༌ཅེས༌ནེ༌ མ༌གག༌། སུ༌ཞིག༌གི༌ ཁྱོ༌ཞའ༌ གྲ༌འོ༌ མ༌ཅོ༌ན༌ ཁོའེ༌ ཁྱོ༌ཞའེ༌ ཆོགས༌ ཅོའ༌ནོག༌" མོལས༌།
LUK.9.51	ཡེ༌ཤུ༌ ནམ༌ཁའ༌ ལེན༌ཅེས༌སི༌ དུས༌ ཉེ༌མོ༌ སླེབ༌པ༌ ཁོང༌ངི༌ ཡེ༌རུ༌ཤ༌ལེམ༌ ཆོགས༌ལ༌ ཀར༌མེད༌ སྐྱོད༌ཅེས༌ལ༌ ཐག༌ཅད༌ད༌ ཛདས༌། 
LUK.9.52	ཡང༌ ཁོང༌ ཕེབས༌ཅེས༌སི༌ ཕིའ༌ གྲལ༌གྲིག༌ ཅོའ༌ལ༌ མི༌ ཁ༌ཅིག༌ སྔུན༌ལ༌ ལོན༌ ཁུར༌ཏེ༌ ས༌མར༌རི༌ཡཱ༌པའེ༌ ཡུལ༌ལི༌ ནས༌ས༌ཞིག༌ག༌ ལམ༌ཅུག༌ག༌ ཛདས༌། 
LUK.9.53	ཨིན༌ནའང༌ ཏེ༌ ཡུལ༌མི༌གུན༌ནི༌ ཁོང༌ང༌ གའ༌སུས༌ མ༌ཞུས༌ ཅིའ༌ཟེར༌ན༌ ཁོང༌ ཡེ༌རུ༌ཤ༌ལེམ༌མ༌ སྐྱོད༌ཅེས༌ ཨིན༌ཁན༌བོ༌ ཧ༌གོ༌། 
LUK.9.54	ཡང༌ ཁོང༌ངི༌ སློབ༌ཕྲུག༌ ཡ༌ཀོབ༌ དང༌ ཡོ༌ཧཱ༌ནན༌ ཉིས༌ཀོའེ༌ མི༌མངས༌སི༌ ཡེ༌ཤུའ༌ གའ༌སུས༌ མི༌ཅོ༌ཅེས༌པོ༌ ཐོང༌ཏེ༌ ཞུས༌, "གཙོ༌བོ༌, གལ༌ཏེས༌ ཉེེ༌རང༌ ཐུགས༌ཐད༌ན༌ ང༌ཞའེ༌ ནམ༌ཁའ༌ནེ༌ མེ༌ཞིག༌ ཕབས༌ཏེ༌ འི༌གུན༌ མེད༌ཁན༌ ཅོའ༌" ཞུས༌།
LUK.9.55	ཨིན༌ནའང༌ ཡེ༌ཤུའི༌ ཁོང༌ ཉིས༌ཀོའ༌ ཟིགས༌ཏེ༌ ཁའ༌སྐྱེའ༌ ཛདས༌། 
LUK.9.56	ཏེ༌ནེ༌ ཏེ༌ཀ༌ནེ༌ ཁོང༌གུན༌ ཞན༌ཡུལ༌ཞིག༌ག༌ སྐྱོདས༌།
LUK.9.57	གཙོ༌བོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ ལམ༌ནེ༌ སྐྱོད༌ ཟ༌ནེ༌ མི༌ཞིག༌གི༌ ཡེ༌ཤུའ༌, "ཉེ༌རང༌ ཀ༌རུ༌ སྐྱོད༌ནའང༌ ང༌ ཉེ༌རང༌ང༌ བྲངས༌ཨིན༌" ཟེརས༌།
LUK.9.58	ཡེ༌ཤུའི༌ ལན༌ སལས༌, "ཝ༌ཙེའི༌ ཝ༌ཚངས༌ དང༌, ནམ༌ཁའེ༌ བྱ༌ བྱ༌ཚངས༌ ཡོད༌ཏེ༌ ཨིན༌ནོག༌, ཨིན༌ནའང༌ ང༌ མི༌རིགས༌སི༌བུའ༌ གོ༌ བོར༌ཏེ༌ ངལ༌ཚོ༌ཅེས༌སི༌ ནས༌སའང༌ མེད༌།"
LUK.9.59	ཡེ༌ཤུའི༌ ཞན༌ མི༌ཞིག༌ག༌, "ངའེ༌ སྟིང༌རང༌ནེ༌ བྲོངས༌" མོལས༌ ཨིན༌ནའང༌ ཏེ༌ མི༌བོའེ༌ ཟེརས༌, "གཙོ༌བོ༌ལེ༌, སྔུན༌ལ༌ ང༌ ང༌རང༌ངི༌ ཨ༌བ༌ སུབ༌བ༌ ཆ༌ཅེས༌ལ༌ གོངས༌པ༌ སལ༌།"
LUK.9.60	ཡེ༌ཤུའི༌ ཁོའ༌ མོལས༌, "སེམས༌ཉིད༌དི༌ ཐོག༌ནེ༌ ཤི༌ཁན༌གུན༌ལ༌ ཁོ༌རང༌གུན༌ནི༌ ཤི༌ཁན༌གུན༌ སུབ༌ཅུག༌, ཨིན༌ནའང༌ ཁྱོ༌རང༌ སོང༌ཏེ༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ མི༌གུན༌ལ༌ ཤོད༌།"
LUK.9.61	ཡང༌ མི༌ཞིག༌གི༌, "གཙོ༌བོ༌, ང༌ ཉེ༌རང༌ངི༌ སྟིང༌རང༌ནེ༌ བྲངས༌ཨིན༌། ཨིན༌ནའང༌ སྔུན༌ལ༌ ང༌ ངའེ༌ ཁང༌པའེ༌ མི༌གུན༌ལ༌ ཇུ༌ ཞུའ༌ལ༌ ཆ༌ཅུག༌ག༌ ཛད༌" ཞུས༌།
LUK.9.62	ཡེ༌ཤུའི༌ ཏེ༌ མི༌བོའ༌, "སུ༌ཞིག༌གི༌ ཤོལ༌ལ༌ ལག༌པ༌ ཐམས༌ཏེ༌ རྒྱབ༌བ༌ ལྟ༌ན༌, ཏེ༌གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཞབ༌ཤི༌ ཞུའ༌ལ༌ མི༌ཛེས༌" མོལས༌།
LUK.10.1	ཏེ༌ སྟིང༌ནེ༌ གཙོ༌བོའེ༌ ཞན༌ སློབ༌ཕྲུག༌ རྡུན༌ཅུ༌དོན༌ཉིས༌ ལྡམས༌། ཏེ༌གུན༌ ཉིས༌ཉིས༌ ཅོས༌ཏེ༌ ཁོང༌ངི༌ སང༌ སྔུན༌ལ༌ ཏེ༌ གྲོང༌ཁྱེར༌ དང༌ ཡུལ༌གུན༌ལ༌ ཀལ༌ལ༌ ཛདས༌ ཀ༌རུ༌ ཁོང༌ སྐྱོད༌ཅེས༌ ཨིན༌པིན༌། 
LUK.10.2	ཡེ༌ཤུའི༌ ཁོང༌གུན༌ལ༌ མོལས༌, "སྟོན༌ཐོག༌ ཆེན༌མོ༌ཞིག༌ རྔ༌ ཆོག༌ཆོག༌ དུག༌, ཨིན༌ནའང༌ སྟོན༌ཐོག༌ རྔ༌ཁན༌ནི༌ ལས༌མི༌ མ༌ ཉུ༌ངུན༌ཞིག༌ མ༌ནེ༌ མི༌དུག༌། ཏེ༌བོའེ༌ཕིའ༌ སྟོན༌ཐོག༌གི༌ དག༌པོ༌ དཀོན༌མཆོག༌ག༌ སྟོན༌ཐོག༌ རྔ༌ཁན༌ནི༌ ལས༌མི༌ མང༌ང༌ ཀལ༌ལ༌ ཛད༌ཅེས༌ལ༌ ཞུ༌ཝ༌ ཕུལ༌།" 
LUK.10.3	ཏ༌ སོང༌ཤིག༌ ངའེ༌ ཁྱོ༌ཞའ༌ ཤང༌ཀུའི༌ ཕྲོའ༌ ལུག༌གུ༌ ཙོགས༌ལ༌ ལམ༌ཅུག༌གད༌། 
LUK.10.4	ཁོ༌མགས༌ ཡ༌ ཇོ༌ལ༌ ཡ༌ པ༌བུ༌ མ༌ཁུར༌, ཡང༌ ལམ༌མ༌ མི༌གུན༌ལ༌ ལོན༌སྲུལ༌ཨིན༌ དུགས༌ཏེ༌ དུས༌ ཀོད༌ལ༌ མ༌ཏང༌།"
LUK.10.5	ཡེ༌ཤུའི༌ མོལས༌, "ཁྱོ༌ཞ༌ ཁང༌པའེ༌ ནང༌ང༌ ཆའ༌ཅིག༌ གོ༌མ༌རང༌ 'དཀོན༌མཆོག༌གི༌ ཞི༌དེ༌ ཏེ༌ ཁང༌པ༌བོའ༌ སལ༌ཤིག༌' ཞུས༌། 
LUK.10.6	ཏེ༌ ཁང༌པའེ༌ ནང༌ངའ༌ ཞི༌དེ༌ཅན༌ མི༌ཞིག༌ ཡོད༌ན༌, དཀོན༌མཆོག༌གི༌ ཞི༌དེ༌ ཁོའ༌ སལ༌ཨིན༌། གལ༌ཏེས༌ མེད༌ན༌, ཏེ༌ ཞི༌དེ༌ ཁྱོ༌ཞའ༌ སལ༌ལ༌ ཛད༌ཨིན༌། 
LUK.10.7	ཁྱོ༌ཞའ༌ ཅི༌ ཏང༌ཁན༌བོ༌ ཟེན༌ ཐུང༌ཨིན༌ ཏེན༌ན༌ ཁང༌པའེ༌ ནང༌ང༌ དུག༌, ཅིའ༌ཟེར༌ན༌ ལས༌ ཅོ༌ཁན༌ནི༌ མིའ༌ ལ༌ཆའ༌ ཐོབ༌ཅེས༌ འོས༌པ༌ ཨིན༌ནོག༌། ཁང༌པ༌ ཅིག༌ནེ༌ ཅིག༌ག༌ གྲུལ༌ཨིན༌ མ༌དུག༌,"
LUK.10.8	ཡེ༌ཤུའི༌ མོལས༌, "ཀ༌ཡུལ༌ཞིག༌ག༌ སླེབ༌ནའང༌, ཏེ༌ ཡུལ༌མི༌གུན༌ནི༌ ཁྱོ༌ཞ༌གུན༌ ཉེན༌ན༌, ཁོང༌གུན༌ནི༌ ཏང༌ཁན༌ནི༌ ཟན༌གུན༌ ཟོས༌ཤིག༌། 
LUK.10.9	ཏེ༌རུ༌ ཡོད༌ཁན༌ནི༌ ནད༌པ༌གུན༌ ཕན༌ཅུག༌། ཏེ༌གུན༌ལ༌ 'དཀོན༌མཆོག༌གི༌ རྒྱལ༌སྲིད༌ ཁྱོ༌ཞའེ༌ ཉེ༌མོའ༌ སླེབ༌ཏེ༌ ཨིན༌ནོག༌' ཟེར༌ཏེ༌ ཤོད༌ཤིག༌། 
LUK.10.10	ཨིན༌ནའང༌ གྲོང༌ཁྱེར༌ཞིག༌ག༌ སོང༌ཏེ༌ ཏེ༌གུན༌ནི༌ ཁྱོ༌ཞའ༌ མ༌ཉེན༌ན༌, ཏེ༌ གྲོང༌ཁྱེར༌རི༌ ལམ༌སྲང༌གུན༌ལ༌ སོང༌ཏེ༌ ཏེ༌གུན༌ལ༌ ཟེར༌། 
LUK.10.11	'ཁྱོ༌ཞའེ༌ ཡུལ༌ལི༌ ཐལ༌བ༌ ང༌ཞའེ༌ རྐང༌པ༌ ཇར༌ཁན༌བོའང༌ ཁྱོ༌ཞ༌གུན༌ནི༌ རྒྱབ༌གལ༌ལ༌ སྟགས༌ཤིག༌ ཙོགས༌ལ༌ སྲུག༌གད༌། ཏེ༌ནེའང༌ དཀོན༌མཆོག༌གི༌ རྒྱལ༌སྲིད༌ ཉེ༌མོའ༌ སླེབ༌ཏེ༌ ཨིན༌ཁན༌བོ༌ ཁྱོ༌ཞ༌གུན༌ལ༌ ཧ༌གོ༌གོས༌', 
LUK.10.12	ངའེ༌ ཁྱོ༌ཞའ༌ ཟེར༌རད༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཞག༌ག༌, སོ༌དོམ༌ གྲོང༌ཁྱེར༌རི༌ མི༌ངན༌པ༌གུན༌ནི༌ སང༌ ཏེ༌ གྲོང༌ཁྱེར༌རི༌ མི༌གུན༌ལ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།"
LUK.10.13	ཀོ༌ར༌ཟིན༌པ༌ དང༌ བེད༌སེ༌དཱ༌པ༌ གུན༌ ཁྱོ༌ཞ༌གུན༌ལ༌ ཙམ༌ཤིག༌གི༌ ཇིགས༌ནའང༌ མ༌ནོག༌། གལ༌ཏེས༌ ཁྱོ༌ཞའེ༌ ནང༌ང༌ སྟན༌ཁན༌ནི༌ ཧ༌ལས༌ཤེས༌སི༌ ཛད༌པ༌གུན༌, ཐཱ༌ཡིར༌ དང༌ སི༌དཱོན༌ གྲོང༌ཁྱེར༌ ངན༌པ༌གུན༌ནི༌ ནང༌ང༌ སྟན༌པིན༌ན༌, ཁོང༌གུན༌ནི༌ སྡིག༌པ༌ སྤངས༌ཏེ༌ གྱོད༌པ༌ ཅོས༌ཏེ༌ བུ༌རི༌ གོན༌ཏེ༌, གོག༌ཐལ༌ ཡོག༌ཨིན༌ སྡུག༌པོ༌ ཅོས༌ཏེ༌ ཡོད༌གྲོ༌། 
LUK.10.14	ཨིན༌ནའང༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, ཐཱ༌ཡིར༌ དང༌ སི༌དཱོན༌པ༌ གྲོང༌ཁྱེར༌རི༌ མི༌ངན༌པ༌གུན༌ནི༌ སང༌ ཁྱོ༌ཞའ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌། 
LUK.10.15	ཝ༌ ཀ༌ཕར༌ན༌ཧུམ༌པ༌གུན༌ ཅི༌ ཁྱོ༌ཞའ༌ རྩི༌ཝ༌ ཏངས༌ཏེ༌ ནམ༌ཁའ༌ ཐེན༌ན༌ ཛད༌ད༌ནོག༌ སམ༌མ༌ རག༌ག༌? མ༌ནེ༌ མི༌ཐེན༌། ཁྱོ༌ཞ༌གུན༌ ཉལ༌ཝའེ༌ ནང༌ང༌ ཕང༌ང༌ ཛད༌ཨིན༌།"
LUK.10.16	ཡེ༌ཤུའི༌ ཁོང༌ངི༌ སློབ༌ཕྲུག༌གུན༌ལ༌, "སུ༌ཞིག༌གི༌ ཁྱོ༌ཞའེ༌ སླབ༌བྱ༌གུན༌ལ༌ ཉན༌ན༌ ངའང༌ ཉན༌ཨིན༌། ཡང༌ སུ༌ཞིག༌གི༌ ཁྱོ༌ཞའེ༌ ལོན༌བོ༌ ཕང༌ན༌, ཏེ༌གུན༌ནི༌ ངའང༌ ཕངས༌ཏེ༌ ཨིན༌། ཡང༌ སུ༌ཞིག༌གི༌ ང༌ ཕངས༌ན༌ ང༌ ཀལ༌ཁན༌བོའང༌ ཕངས༌ཏེ༌ ཨིན༌ནོག༌" མོལས༌།
LUK.10.17	ཏེ༌ནེ༌ ཏེ༌ རྡུན༌ཅུ༌དོན༌ཉིས༌པོ༌ སྐྱིད༌པོ༌ ཉམ༌པོ༌ ལོགས༌ཏེ༌ སླེབ༌ཏེ༌, "གཙོ༌བོ༌, ཉེ༌རང༌ངི༌ ཚན༌ནི༌ ནང༌ང༌, རྡུད༌ ཚང༌མེའང༌ ང༌ཞའེ༌ ཁའ༌ཉནས༌" ཞུས༌།
LUK.10.18	ཡེ༌ཤུའི༌ ཏེ༌གུན༌ལ༌ མོལས༌, "ང༌དང༌ངི༌ གྲ༌འོ༌, ཤེ༌ཏན༌ ནམ༌ཁའེ༌ ནང༌ནེ༌ སྐམ༌ལྷག༌ ཙོགས༌ལ༌ བབས༌ས༌ལ༌ ངའེ༌ ཐོང༌། 
LUK.10.19	ཉོན༌ཤིག༌, ངའེ༌ ཁྱོ༌ཞ༌གུན༌ལ༌ རུལ༌ དང༌ སྡིག༌པ༌རཱ༌ཙེ༌
LUK.10.20	རྡུད༌གུན༌ ཁྱོ༌ཞའེ༌ ཁའ༌ ཉན༌ཁན༌བོའེ༌ ཕིའ༌ གའ༌མོ༌ མ༌ཅོས༌ཤིག༌། ཨིན༌ནའང༌ ཁྱོ༌ཞ༌གུན༌ནི༌ མིང༌ དཀོན༌མཆོག༌གི༌ ནམ༌ཁའེ༌ ནང༌ང༌ བྲིས༌ཏེ༌ ཨིན༌ཁན༌བོའེ༌ ཕིའ༌ གའ༌མོ༌ ཅོས༌ཤིག༌།
LUK.10.21	ཏེན༌ན༌ དུས༌ལ༌ གཙོ༌བོ༌ ཡེ༌ཤུ༌ དམ༌པའེ༌ ཐུག༌ཉིད༌ རྒྱུད༌ཏེ༌ གའ༌མོའེ༌ གངས༌ཏེ༌ མོལས༌, "ངའེ༌ ཡབ༌ ནམ༌ཁའ༌ དང༌ ཇིག༌རྟེན༌ནི༌ གཙོ༌བོ༌ལེ༌, ངའེ༌ ཉེ༌རང༌ང༌ སྟོད༌པ༌ ཕུལ༌ལད༌ ཅིའ༌ཟེར༌ན༌ ཉེ༌རང༌ངི༌ དྲང༌པོ༌ ལམ༌བོ༌ ཁས༌པ༌ དང༌ ཡོན༌ཏན༌ཅན༌གུན༌ནེ༌ སྦས༌ཏེ༌, ཕྲུ༌གུ༌ ཙོགས༌ ཡོད༌ཁན༌གུན༌ལ༌ སྔོན༌ ཅུག༌ག༌ ཛདས༌། འོ༌ན༌ ཡབ༌ལེ༌ ཏེ༌ཟུག༌ ཛད༌ཅེས༌པོའེ༌ ཉེ༌རང༌ ཐུགས༌ཐད༌།"
LUK.10.22	ངའེ༌ ཡབ༌ དཀོན༌མཆོག༌གི༌ ཝང༌ཆ༌ ཚང༌མ༌ ངའ༌ སྟད༌ད༌ ཛད༌ཏེ༌ ཨིན༌། ཡབ༌བི༌ མ༌ནེ༌ ཞན༌སུའང༌ བུ༌ཚ༌ མི༌ཤེས༌, ཡང༌ བུ༌ཚའེ༌ མ༌ནེ༌ ཞན༌སུའང༌ ཡབ༌ མི༌ཤེས༌, ཨིན༌ནའང༌ ལྡམ༌ཁན༌གུན༌ལ༌ ངའེ༌ ཡབ༌ སྔོན༌ཅུག༌ཨིན༌།"
LUK.10.23	ཏེ༌ནེ༌ སློབ༌ཕྲུག༌ ཆོགས༌ལ༌ ཟིགས༌ཏེ༌ ཞན༌མ༌གུན༌ལ༌ ཚོར༌ མ༌ཅུག༌ག༌ མོལས༌, "ངའེ༌ ཅོས༌ཁན༌གུན༌ ཐོང༌ཁན༌ནི༌ ཁྱོ༌ཞའེ༌ མིག༌གུན༌ བྱིན༌ལབས༌ཅན༌ ཨིན༌། 
LUK.10.24	ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞ༌གུན༌ལ༌ ཐོང༌ཁན༌ དང༌ ཚོར༌ཁན༌ གུན༌, སྔུན༌མའེ༌ ལུང༌སྟོན༌པ༌ དང༌ རྒྱལ༌པོ༌ མང༌པོ༌ཞིག༌གི༌ ཐོང༌ཅེས༌ དང༌ ཚོར༌ཅེས༌སི༌ དོད༌པ༌ ཡོད༌ནའང༌ མ༌ཐོང༌ང༌ ཡང༌ མ༌ཚོར༌ར༌ ཨིན༌པིན༌།"
LUK.10.25	ཆོས༌ཁྲིམས༌ལ༌ ཁས༌པའེ༌ མི༌ཞིག༌ ལངས༌ཏེ༌ ཚོད༌ལྟ༌ཅེས༌སི༌ ཕིའ༌ ཁོང༌ང༌, "སློབ༌པོན༌ལེ༌, མི༌ཚེ༌ ཐའ༌མེད༌པ༌ ཐོབ༌ཅེས༌སི༌ ཕིའ༌ ངའེ༌ ཅི༌ ཅོ༌གོས༌" ཞུས༌།
LUK.10.26	ཡེ༌ཤུའི༌ ཏེ༌ མི༌བོའ༌, "བཀའ༌ཁྲིམས༌སི༌ ནང༌ང༌ ཅི༌ བྲིས༌ཏེ༌ དུག༌། ཁྱོ༌རང༌ང༌ ཏེ༌བོའེ༌ ཏོན༌བོ༌ ཅི༌ ཧ༌གོ༌" མོལས༌།
LUK.10.27	ཏེ༌ མི༌བོའེ༌ ལན༌ལ༌, "གཙོ༌བོ༌ དཀོན༌མཆོག༌ག༌ སྙིང༌ ཚང༌མ༌, སེམས༌ ཚང༌མ༌, སྟོབས༌ ཚང༌མ༌ དང༌ སམ༌ཚུལ༌ ཚང༌མ༌ ཉམ༌པོ༌ གཅེས༌པ༌ ཅོས༌། ཡང༌ ཁྱོ༌ཞ༌རང༌ དང༌ཙོགས༌ལ༌ ཁྱིམ༌ཚེས༌པའང༌ གཅེས༌པ༌ ཅོ༌གོས༌" ཟེརས༌།
LUK.10.28	ཡེ༌ཤུའི༌ ཏེ༌ མི༌བོའ༌, "ཁྱོ༌རང༌ངི༌ ལན༌ དྲང༌པོ༌ ཏངས༌། ཏ༌ ཏེན༌ན༌ ཙོགས༌ ཅོ༌ན༌ ཐའ༌མེད༌པའེ༌ མི༌ཚེ༌ ཐོབ༌ཨིན༌" མོལས༌།
LUK.10.29	ཏེ༌ ཆོས༌ཁྲིམས༌ལ༌ ཁས༌པའེ༌ མི༌བོའེ༌ ཁོའེ༌ ཞན༌མ༌གུན༌ ཉམ༌པོ༌ བྲེལ༌ ཅོ༌ཁན༌གུན༌ འོས༌པ༌ ཨིན༌ཁན༌བོ༌ སྟན༌ཅེས༌ལ༌ ཡེ༌ཤུའ༌ ཞུས༌, "ཏེ༌ནེ༌ ངའེ༌ ཁྱིམ༌ཚེས༌ སུ༌ ཨིན༌ནོག༌?"
LUK.10.30	ཡེ༌ཤུའི༌ འི༌ རུངས༌པོ༌ ཤད༌ད༌ ཛདས༌, "ཡ༌ཧུ༌དཱ༌པ༌ མི༌ཞིག༌ ཡེ༌རུ༌ཤ༌ལེམ༌ནེ༌ ཐུར༌ལ༌ ཡེ༌རི༌ཀོའ༌ སོང༌། ལམ༌མ༌ ཅག༌པའེ༌ ཅོམས༌ཏེ༌ ལྗེར༌ཉལ༌ ཅོས༌ཏེ༌ རྡུངས༌ཏེ༌ ཤི༌ཅེས༌ལ༌ ཁོ༌ ཕངས༌། 
LUK.10.31	ཏེ༌ནེ༌ ཡ༌ཧུ༌དཱ༌པ༌ བླ༌མ༌ཞིག༌ ཏེ༌ ལམ༌ནེ༌ ཆའ༌ ཟ༌ནེ༌, ཏེ༌ མི༌བོ༌ ཐོང༌ཏེ༌ ལམ༌མི༌ འ༌ངོ༌ ཆོགས༌ནེ༌ སོང༌། 
LUK.10.32	ཡང༌ ཆོད༌ཁང༌ངི༌ ཞབ༌སྟོག༌པ༌ ཨིན༌ཁན༌ ལི༌ཝི༌ཞིག༌ ཏེན༌ན༌ ལམ༌ནེ༌ ཡོངས༌པ༌ ཏེ༌ མི༌བོ༌ ཐོང༌ཏེ༌ ཁོའང༌ ལམ༌མི༌ འ༌ངོ༌ ཆོགས༌ནེ༌ སོང༌།"
LUK.10.33	"ཨིན༌ནའང༌ རིགས༌ངན༌ ས༌མར༌རི༌ཡཱ༌པ༌ བེས༌པ༌ཞིག༌ ཏེ༌རུ༌ སླེབས༌ཏེ༌ ནད༌པ༌བོ༌ ཐོང༌ང༌ ཙམ༌ཤིག༌ སྙིང༌རྗེ༌ སྐྱེས༌། 
LUK.10.34	དུན༌ལ༌ སོངས༌ཏེ༌ རྨ༌ཁའ༌བོའ༌ མར༌ནག༌ དང༌ རྒུན༌ཆང༌ ལུགས༌ཏེ༌ རས༌ སྲིལས༌ཏེ༌ སྨན༌རྩོད༌ ཅོས༌། ཡང༌ ཁོ༌རང༌ངི༌ བུང༌བུའ༌ སྐྱོན༌ཏེ༌ བེས༌ཁང༌ང༌ ཁྱེར༌ཏེ༌ ནད༌ཡོག༌ ཅོས༌། 
LUK.10.35	སྟིང༌མ༌ཞག༌པོ༌ བེས༌ལ༌ ཆའེ༌སྐབས༌ མུལ༌ལི༌ པེ༌ནེ༌ ཉིས༌ བེས༌ཁང༌ སྲུང༌ཁན༌ལ༌ ཏངས༌ཏེ༌, 'འི༌ མི༌བོའ༌ ནད༌ཡོག༌ ཅོས༌། འི༌ སང༌ མང༌ང༌ ཆ༌ན༌ ང༌ ལོགས༌ཏེ༌ ཡོང༌ ཟ༌ནེ༌ ཁྱོ༌རང༌ང༌ ཏང༌ཨིན༌' ཟེརས༌།"
LUK.10.36	"ཏ༌ ཏེ༌ སུམ༌མི༌ ཕྲོ༌ནེ༌ ཅག༌པ༌གུན༌ནི༌ ལག༌ག༌ སླེབ༌ཁན༌ནི༌ མི༌བོའེ༌ ཁྱིམ༌ཚེས༌པོ༌ སུ༌ ཨིན༌ནོག༌ སམ༌མ༌རག༌?"
LUK.10.37	ཆོས༌ཁྲིམས༌ལ༌ ཁས༌པ༌བོའེ༌ ལན༌ལ༌, "ཀ༌བོའེ༌ ཁོའ༌ སྙིང༌རྗེ༌ ཅོས༌།" ཏེ༌ནེ༌ ཡེ༌ཤུའི༌ ཁོའ༌ "ཏ༌ སོང༌ཏེ༌ འི༌ ནང༌ཞིན༌ ཅོས༌ཤིག༌" མོལས༌།
LUK.10.38	ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ ཡེ༌རུ༌ཤ༌ལེམ༌མ༌ སྐྱོད༌ ཟ༌ནེ༌ གམ༌ཡུལ༌ཞིག༌ག༌ སླེབ༌། ཏེ༌རུ༌ མར༌ཐཱ༌ ཟེར༌ཁན༌ནི༌ བུ༌མོ༌ཞིག༌ ཡོད༌པིན༌། ཏེ༌ བུ༌མོ༌བོའེ༌ ཁོང༌ ཁོའེ༌ ཁང༌པའ༌ ཞུས༌། 
LUK.10.39	ཁོའེ༌ ནོ༌མོ༌ མིར༌ཡམ༌ ཟེར༌ཁན༌བོ༌ གཙོ༌བོ༌ ཡེ༌ཤུའི༌ ཞབས༌སི༌ དུན༌ལ༌ དུགས༌ཏེ༌ ཁོང༌ངི༌ སླབ༌བྱ༌གུན༌ལ༌ ཉན༌ནད༌པིན༌། 
LUK.10.40	ཨིན༌ནའང༌ མར༌ཐཱ༌ ཡེ༌ཤུའ༌ དོན༌ཏང༌ གྲལ༌གྲིག༌ ཅོ༌ཅེས༌སི༌ ནང༌ང༌ ཨེལ༌ཏེ༌ ལུས༌། ཁོའ༌ ལས༌ མང༌པོ༌ ཅོ༌གོས༌པ༌ ཡེ༌ཤུའི༌ དུན༌ལ༌ ཡོངས༌ཏེ༌, "གཙོ༌བོ༌ལེ༌, ངའེ༌ ནོ༌མོ༌ ངའ༌ ཅིག༌པོའ༌ ལས༌ ཚང༌མ༌ ཅོ༌ ཅུག༌ག༌ལ༌ ཟིགས༌ས༌ མི༌དུག༌ག༌? ཁོའ༌ ངའ༌ ཡ༌ཏོ༌ ཅོས༌ མོལ༌ལའང༌" ཞུས༌།
LUK.10.41	ཨིན༌ནའང༌ གཙོ༌བོ༌ ཡེ༌ཤུའི༌ ཁོའ༌, "མར༌ཐཱ༌, མར༌ཐཱ༌, ཁྱོ༌རང༌ངི༌ ལས༌ མང༌པོའེ༌ ཕིའ༌ ཚེར༌ཁ༌ ཅོ༌རུག༌། 
LUK.10.42	ཨིན༌ནའང༌ ལས༌ མ༌ ཁག༌ཅན༌བོ༌ ནི༌ མིར༌ཡམ༌མི༌ ལྡམས༌ཁན༌བོ༌ ཨིན༌། ཡང༌ ཏེ༌བོ༌ ཁོའེ༌ ཀ༌ནེ༌ སུའང༌ ཀོགས༌ཏེ༌ ཁྱེར༌ མི༌ཉན༌" མོལས༌།
LUK.11.1	ཞག༌ཤིག༌ ཡེ༌ཤུའི༌ ནས༌ས༌ཞིག༌ག༌ སྨོས༌ལམ༌ ཏབ༌བ༌ ཛད༌དད༌པིན༌། སྨོས༌ལམ༌ ཏབ༌ ཚར༌ར༌དང༌ སློབ༌ཕྲུག༌གུན༌ནི༌ ཕྲོ༌ནེ༌ ཅིག༌གི༌ ཁོང༌ང༌, "གཙོ༌བོ༌ལེ༌, ཡོ༌ཧཱ༌ནན༌ནི༌ རང༌ངི༌ སློབ༌ཕྲུག༌གུན༌ལ༌ སྨོས༌ལམ༌ ཏབ༌ཅེས༌ སླབ༌བ༌ ཙོགས༌ལ༌ ཉེ༌རང༌ངིའང༌ ང༌ཞ༌གུན༌ལ༌ སྨོས༌ལམ༌ ཏབ༌ཅེས༌ སླབ༌བ༌ ཛད༌དའང༌" ཞུས༌།
LUK.11.2	ཡེ༌ཤུའི༌ ཁོང༌གུན༌ལ༌ མོལས༌, "ཁྱོ༌ཞའེ༌ སྨོས༌ལམ༌ ཞུ༌ ཟ༌ནེ༌ འི༌ཟུག༌ ཟེར༌,
LUK.11.2	'ཡབ༌, ཉེ༌རང༌ང༌ སྲོག༌ ཡོད༌ཁན༌ ཚང༌མའེ༌ རྩི༌ཝ༌ ཐོབ༌ཤིག༌།
LUK.11.2	ཉེ༌རང༌ངི༌ རྒྱལ༌སྲིད༌ གྱོགས༌པ༌ སླེབ༌ཤིག༌།
LUK.11.3	ཞག༌དང༌ ང༌ཞའ༌ གོས༌སྡོམ༌མི༌ ཁར༌ཇི༌ སལ༌ལ༌ ཛད༌།
LUK.11.4	ང༌ཞའེ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ སལ༌ལ༌ ཛད༌,
LUK.11.4	ཅིའ༌ཞུ༌ན༌ ཞན༌མ༌གུན༌ནི༌ ང༌ཞའེ༌ རྒྱབ༌གལ༌ལ༌
LUK.11.4	སྡིག༌པ༌ ཅོ༌ཁན༌གུན༌ལ༌ ང༌ཞེའང༌ གོངས༌པ༌ ཏང༌ངད༌།
LUK.11.4	སྡིག༌པའེ༌ དོད༌པའེ༌ ནང༌ང༌ ང༌ཞ༌གུན༌ གྱེལ༌ ཅུག༌ག༌ མ༌ཛད༌།
LUK.11.5+LUK.11.6	ཡང༌ སྨོས༌ལམ༌མི༌ སྐོར༌ལ༌ མང༌ང༌ སླབ༌ཅེས༌ལ༌ ཁོང༌ངི༌ ཏེ༌གུན༌ལ༌ རུང༌ཞིག༌ ཤད༌ད༌ ཛདས༌, "གལ༌ཏེས༌ ཁྱོ༌ཞའེ༌ ཕྲོ༌ནེ༌ ཅིག༌ ཁོ༌རང༌ངི༌ ཛ༌འོའི༌ ཁང༌པ༌ ཚན༌ཕེད༌ལ༌ སོངས༌ཏེ༌ ཟེར༌ན༌ 'ངའེ༌ གཅེས༌པའེ༌ ཛ༌འོ༌ ཇུ༌ཇུ༌ ང༌ ཏ༌གི༌ སུམ༌ སྐྱིས༌ཏེ༌ ཏོང༌ ཅིའ༌ཟེར༌ན༌ ངའེ༌ ཛ༌འོ༌ཞིག༌ བེས༌ནེ༌ སླེབ༌པ༌ ཁོའ༌ ཏང༌ཅེས༌སི༌ ཕིའ༌ ང༌ ཅའང༌ ཟ༌རྒྱུ༌ མེད༌།' 
LUK.11.7	ཡང༌ ནང༌ཀུག༌ནེ༌, 'ང༌ སྣང༌ང༌ ཚེར༌ མ༌ཅུག༌། ངའེ༌ སྒོ༌ ཅུགས༌ཏེ༌ ཕྲུ༌གུ༌གུན༌ནའང༌ ང༌ ཉམ༌པོ༌ ཉིད༌ལོགས༌ཏེ༌ ཡོད༌། ཏ༌ ངའ༌ ལངས༌ཏེ༌ ཁྱོ༌རང༌ངའ༌ ཏ༌གི༌ ཏང༌ཉན༌ཅེས༌ མེ༌རག༌' ཟེར༌ནའང༌, 
LUK.11.8	ངའེ༌ ཁྱོ༌ཞའ༌ ཟེར༌རད༌, ཏེ༌ མི༌བོའེ༌ ཁྱོ༌རང༌ ཛ༌འོ༌ ཨིན༌ཏེ༌ མ༌ཏང༌ང༌, ཁྱོ༌རང༌ངི༌ ཁྲེལ༌ མེད༌པ༌ ཏོང༌ངའང༌ ཟེར༌ཨིན༌ དུགས༌ པ༌སང༌ ལངས༌ཏེ༌ ཁྱོ༌རང༌ང༌ གོས༌ཁན༌བོ༌ ཏང༌ཨིན༌།"
LUK.11.9	"ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, དཀོན༌མཆོག༌ག༌ ཞུ༌ན༌ སལ༌ཨིན༌། ཙལ༌ན༌ ཐོབ༌ཨིན༌། སྒོ༌ རྡུང༌ན༌ སྒོ༌ ཕེའ༌ ཛད༌ཨིན༌། 
LUK.11.10	ཞུ༌ཁན༌ ཚང༌མ༌ལ༌ སལ༌ལ༌ ཛད༌ཨིན༌, ཙལ༌ཁན༌བོའ༌ ཐོབ༌ཨིན༌, ཡང༌ སྒོ༌ རྡུང༌ཁན༌བོའ༌ སྒོ༌ ཕེའ༌ ཛད༌ཨིན༌།
LUK.11.11	གལ༌ཏེས༌ རང༌ངི༌ བུ༌ཚའེ༌ ཉ༌ རྩོད༌ན༌ རུལ༌ ཏང༌ཁན༌ནི༌ ཨ༌བ༌ ཁྱོ༌ཞའེ༌ ཕྲོའ༌ སུ༌ ཡོད༌? 
LUK.11.12	ཡ༌ ཕྲུ༌གུའི༌ ཁྲུལ༌ཞིག༌ ཏོང༌ ཟེར༌ན༌ ཁོའ༌ སྡིག༌པ༌རཱ༌ཙེ༌
LUK.11.13	ཏེ༌བོའེ༌ཕིའ༌ ཁྱོ༌ཞ༌གུན༌ སྡིག༌ཅན༌ ཨིན༌ཨིན༌ནའང༌ རང༌ངི༌ ཕྲུ༌གུའ༌ ཕན༌ཐོགས༌ཅན༌ ཏང༌ཅེས༌པོ༌ ཤེས༌ན༌ ཏེ༌ནེ༌ ཁྱོ༌ཞའེ༌ ནམ༌ཁའ༌ ཞུགས༌ཁན༌ནི༌ ཡབ༌བི༌ ཁོང༌ང༌ ཞུ༌ཝ༌ ཞུ༌ཁན༌གུན༌ལ༌ དམ༌པའེ༌ ཐུག༌ཉིད༌ མི༌སལ༌ལ༌?"
LUK.11.14	གཙོ༌བོ༌ ཡེ༌ཤུའི༌ མི༌ ཧན༌གྲང༌ཞིག༌ནེ༌ རྡུད༌ ཕིང༌ང༌ ཛདས༌། རྡུད༌ ཞུགས༌ཁན༌བོ༌ ཕིང༌ང༌ཅིག༌, ཧན༌གྲང༌བོའེ༌ སྤེ༌ར༌ ཏངས༌, ཡང༌ མི༌ཚོགས༌པོ༌ ཧ༌ལས༌། 
LUK.11.15	ཨིན༌ནའང༌ ཁོང༌ ཁ༌ཅིག༌གི༌ ཟེརས༌, "བེལ༌ཟེ༌བུལ༌ རྡུད༌གུན༌ནི༌ གོ༌བའེ༌ ཁོའ༌ ཁྱུད༌ ཏངས༌ པ༌སང༌, ཁོའེ༌ རྡུད༌གུན༌ ཕིང༌ང༌ནོག༌།" 
LUK.11.16	ཞན༌ ཁ༌ཅིག༌གི༌ ཁོང༌ང༌ ཚོད༌ལྟས༌ཏེ༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཅེས༌ལ༌ ནམ༌ཁའེ༌ སྟགས༌ཤིག༌ སྟོན༌ ཟེརས༌།
LUK.11.17	ཁོང༌གུན༌ནི༌ སམ༌བ༌ ངན༌པ༌བོ༌ ཡེ༌ཤུའི༌ ཁྱེན༌ཏེ༌ མོལས༌, "རྒྱལ༌སྲིད༌དི༌ ནང༌ང༌ ཡོད༌ཁན༌གུན༌ ཐུན༌ཏེ༌ མ༌དུག༌ན༌ ཏེ༌བོ༌ མེད༌ཁན༌ ཆེན༌, ཡང༌ ནང༌ཚངས༌ཞིག༌གི༌ མི༌གུན༌ ནོལ༌ཨིན༌ དུག༌ན༌ ཏེ༌བོ༌ ཞིག༌ཨིན༌། 
LUK.11.18	གལ༌ཏེས༌ ཤེ༌ཏན༌ནི༌ ཁོ༌རང༌ང༌ ནོལ༌ལད༌ན༌, ཏེ༌ནེ༌ ཁོའེ༌ རྒྱལ༌སྲིད༌པོ༌ ཀ༌ཟུག༌གི༌ ལུས༌ ཐུབ༌ཨིན༌?༌ ངའེ༌ ཏེ༌བོ༌ ཟེར༌རད༌ ཅིའ༌ཟེར༌ན༌ ཁྱོ༌ཞའེ༌, ངའེ༌ རྡུད༌དི༌ གོ༌བ༌ བེལ༌ཟེ༌བུལ༌ རྒྱུད༌ཏེ༌ རྡུད༌གུན༌ ཕིང༌དུག༌ ཟེར༌ར༌ནོག༌། 
LUK.11.19	གལ༌ཏེས༌ ངའེ༌ རྡུད༌དི༌ གོ༌བ༌ བེལ༌ཟེ༌བུལ༌ རྒྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའ༌ བྲངས༌གུན༌ནི༌ སུ༌ རྒྱུད༌ཏེ༌ རྡུད༌གུན༌ ཕིང༌ང༌ནོག༌? ཏེ༌བོའེ༌ཕིའ༌ ཁོང༌གུན༌ནི༌ ཁྱོ༌ཞའེ༌ ཟེར༌ཁན༌བོའ༌ སྐྱོན༌རྗོད༌ ཅོ༌ཨིན༌། 
LUK.11.20	ཨིན༌ནའང༌ གལ༌ཏེས༌ ངའེ༌ དཀོན༌མཆོག༌གི༌ ཁྱུད༌ རྒྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའེ༌ཀ༌ ནམ༌ཁའེ༌ རྒྱལ༌སྲིད༌ སླེབ༌ ཚར༌ཏེ༌ ཨིན༌། 
LUK.11.21	ཤེ༌ཏན༌ ཙོགས༌སི༌ མི༌ སྟོབས༌ཅན༌ཞིག༌གི༌ ལག༌ཆ༌ ཁུར༌ཏེ༌ རང༌ངི༌ ཁར༌ སྲུང༌ན༌ ཁོའེ༌ ནོར༌གུན༌ རྐུ༌ མི༌ཉན༌། 
LUK.11.22	ཨིན༌ནའང༌ ཁོའེ༌ སང༌ སྟོབས༌ ཆེའ༌ཞིག༌གི༌ ཁོའ༌ ནོལ༌ཏེ༌ ཕམ༌ཀལ༌ཏེ༌ ལག༌ཆ༌གུན༌ ཀོགས༌ཏེ༌ ཁོའེ༌ ནོར༌གུན༌ ཁྱེར༌ཨིན༌།"
LUK.11.23	"ངའེ༌ ཆོགས༌ལ༌ མན༌ཁན༌གུན༌ནི༌ ངའ༌ རྒྱབ༌གལ༌ལ༌ ཅོའ༌ནོག༌, ཡང༌ ང༌ ཉམ༌པོ༌ ལས༌ ཅོས༌ཏེ༌ བྲས༌བུ༌ མ༌ལྡུམ༌ཁན༌གུན༌ནི༌, ངའེ༌ ལས༌སི༌ བྲས༌བུ༌ ཡན༌ཅུག༌ག༌ནོག༌།
LUK.11.24	མིའི༌ ནང༌ནེ༌ གོང༌པོ༌ བིང༌ཏེ༌ སྟིང༌ནེ༌, གོང༌པོའེ༌ ཆུ༌ མེད༌ས༌ རི༌སྟོང༌ངི༌ ནང༌ང༌ ཁོར༌ཨིན༌ ངལ༌ཚོས༌སེ༌ ནས༌ས༌ ཙལ༌ཏེའང༌ མ༌ཐོབ༌ པ༌སང༌, གོང༌པོའེ༌ ཁོ༌རང༌ང༌ ཟེར༌ར༌ནོག༌, 'ང༌ བིང༌ཏེ༌ ཡོང༌ཁན༌ནི༌ ཏེན༌ན༌ མིའི༌ ནང༌ང༌ ལོགས༌ཏེ༌ ཆེན༌།' 
LUK.11.25	ཏེ༌རུ༌ སླེབ༌བ༌ཅིག༌, ཏེ༌ ནས༌ས༌བོ༌ ལག༌མོ༌ ལྡུས༌ཏེ༌ ཅི༌ཚང༌མ༌ རང༌རང༌ངི༌ མལ༌ལ༌ བོར༌ཏེ༌ ཐོང༌། 
LUK.11.26	ཏེ༌ནེ༌ ཁོ༌ སོང༌ཏེ༌ ཁོ༌རང༌ངི༌ སང༌ མང༌ང༌ ངན༌པ༌ ཞན༌ གོང༌པོ༌ རྡུན༌ ཁྱོངས༌ཏེ༌ ཏེན༌ན༌ ནས༌སའེ༌ ནང༌ང༌ དུགས༌། ཡང༌ ཏེ༌ མིའི༌ ནས༌ལུག༌པོ༌ སྔུན༌ནི༌ སང༌ ཐུའ༌ སོང༌།"
LUK.11.27	ཡེ༌ཤུའི༌ འི༌ ཞལ༌ཏ༌གུན༌ མོལ༌ཨིན༌ ཡོད༌ ཟ༌ནེ༌ མི༌ཚོགས༌སི༌ ཕྲོ༌ནེ༌ བུ༌མོ༌ཅིག༌གི༌ འི༌ཟུག༌ ཞུ༌ཨིན༌ ཀུ༌ཅོ༌ ཏངས༌, "ཉེ༌རང༌ ལྟམས༌ཁན༌ནི༌ ཡུམ༌ ཀ༌བོའེ༌ ཉེ༌རང༌ང༌ འོ༌མ༌ སྟེརས༌། ཁོ༌ བྱིན༌ལབས༌ཅན༌ ཨིན༌" ཞུས༌།
LUK.11.28	ཡེ༌ཤུའི༌ ཏེ༌བོའེ༌ ལན༌ལ༌, "ཨིན༌ནའང༌ དཀོན༌མཆོག༌གི༌ བཀའ༌ ཉན༌ཏེ༌ ཏེ༌གུན༌ནི༌ཀ༌ ལག༌ལེན༌ ཅོ༌ཁན༌གུན༌ མང༌ང༌ བྱིན༌ལབས༌ཅན༌ ཨིན༌" མོལས༌།
LUK.11.29	མི༌ཚོགས༌ ཆེན༌མོ༌ ལྡུས༌ཨིན༌ སོང༌པ༌ ཡེ༌ཤུའི༌ མོལས༌, "འི༌ མི༌རབས༌བོ༌ ངན༌པ༌ ཨིན༌ནོག༌། ཁོང༌གུན༌ནི༌ ཧ༌ལས༌ཤེས༌སི༌ སྟགས༌ སྟོན༌ ཟེར༌ར༌ནོག༌, ཨིན༌ནའང༌ ལུང༌སྟོན༌པ༌ ཡོ༌ནཱའེ༌ སྟགས༌པོ༌ མ༌ནེ༌ ཁོང༌གུན༌ལ༌, ཡང༌སྟགས༌ཤིག༌ མི༌སྟན༌། 
LUK.11.30	ནི༌ནེ༌ཝ༌པ༌གུན༌ནི༌ ཕིའ༌ ལུང༌སྟོན༌པ༌ ཡོ༌ནཱ༌ བྱུང༌ཁན༌བོ༌ དཀོན༌མཆོག༌གི༌ ཀལ༌ལ༌ ཛད༌ཁན༌ནི༌ སྟགས༌ཤིག༌ ཨིན༌པིན༌ ཏེན༌ན༌ ཙོགས༌ལ༌ མི༌རིགས༌སི༌བུ༌ ཉམ༌པོ༌ བྱུང༌ཅེས༌ཅན༌བོའང༌ འི༌ མི༌རབས༌སི༌ ཕིའ༌ སྟགས༌ཤིག༌ ཨིན༌།
LUK.11.31	ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ལྷོ༌ ཆོགས༌སི༌ རྒྱལ༌མོའིང༌ འི༌ མི༌རབས༌པོའ༌ ཁྱོ༌ཞའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོ༌ རྒྱལ༌པོ༌ སོ༌ལོ༌མོན༌ནི༌ ཤེས༌རབས༌སི༌ སྤེ༌ར༌གུན༌ ཉན༌ན༌ལ༌ ས༌ཆ༌ མ༌ ཐག༌རིང༌ནེ༌ ཡོངས༌, ལྟོས༌སའང༌ སོ༌ལོ༌མོན༌ནི༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌། 
LUK.11.32	དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ནི༌ནེ༌ཝ༌པ༌གུན༌ནི༌ འི༌ མི༌རབས༌པོའ༌ ཁྱོ༌ཞའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ནཱའེ༌ ཆོས༌ཤད༌ཁན༌བོ༌ ཉན༌ཏེ༌, གྱོད༌པ༌ ཅོས༌, ལྟོས༌སའང༌ ཡོ༌ནཱ༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌།"
LUK.11.33	"སུ༌ཞིག༌གིའང༌ འོད༌ ཏུགས༌ཏེ༌ སྦས༌ཏེ༌ ཡ༌ ཟང༌བུ༌ ཀབས༌ཏེ༌ མི༌བོར༌། ཨིན༌ནའང༌ ནང༌ང༌ ཡོང༌ཁན༌ ཚང༌མའེ༌ ཐོང༌ཅེས༌ལ༌ འོད༌སྟགས༌སི༌ཀ༌ བོར༌ཨིན༌།"
LUK.11.34	"ཁྱོ༌ཞའེ༌ མིག༌ ནི༌ ཟུགས༌པོའེ༌ འོད༌པོ༌ ཨིན༌། མིག༌པོ༌ ཁམ༌ཟང༌ ཡོད༌ན༌, ཁྱོ༌ཞའེ༌ ལུས༌ གང༌པོའང༌ འོད༌དི༌ གང༌ཨིན༌། ཨིན༌ནའང༌ མིག༌པོ༌ ཁམ༌ཟང༌ མེད༌ན༌, ཁྱོ༌ཞའེ༌ ལུས༌ གང༌པོ༌ མུན༌གྲིག༌གི༌ གང༌ཨིན༌།" 
LUK.11.35	"ཏེ༌བོའེ༌ཕིའ༌ ཤང༌ ཅོས༌ཏེ༌ ལྟོས༌ཤིག༌། ཁྱོ༌ཞའེ༌ ནང༌ང༌ ཡོད༌ཁན༌ནི༌ འོད༌པོ༌ མུན༌གྲིག༌ ཞིག༌ཏ༌ མི༌དུག༌ག༌? 
LUK.11.36	ཏ༌ གལ༌ཏེས༌ ཁྱོ༌ཞའེ༌ ཟུགས༌པོ༌ གང༌པོ༌ འོད༌དི༌ གངས༌ཏེ༌, ཁག༌ཅིག༌གའང༌ མུན༌གྲིག༌གི༌ ནང༌ང༌ མ༌ལུས༌ན༌, ཏེ༌ནེ༌ ཟུགས༌པོ༌ གང༌པོ༌ ལྡང༌ཤན༌ རྒྱུར༌ཨིན༌ ཀ༌ཟུག༌ འོད༌དི༌ ཏངས༌, ཁྱོ༌ཞའེ༌ཀ༌ ཕོག༌ཁན༌ ཙོགས༌ལ༌།"
LUK.11.37	གཙོ༌བོ༌ ཡེ༌ཤུའི༌ ཞལ༌ཏའ༌ མོལ༌ ཚར༌ར༌ཅིག༌, ཕ༌རུ༌ཤི༌པ༌ཞིག༌གི༌ ཁོང༌ང༌ ཁོའེ༌ ཁང༌པ༌ དོན༌ཏང༌ང༌ བོད༌ད༌ ཛད༌པ༌ ཡེ༌ཤུ༌ ཁོའེ༌ ཁང༌པ༌ སྐྱོད༌ཏེ༌ གྲལ༌ལ༌ ཞུགས༌། 
LUK.11.38	ཕ༌རུ༌ཤི༌པ༌གུན༌ནི༌ ཁོང༌ངི༌ ཕ༌མེས༌པོའེ༌ ལུག༌སྲོལ༌ ནང༌ཞིན༌ ཆག༌ མ༌སིལ༌ལ༌ དོན༌ཏང༌ དོན༌ན༌ ཞུག༌ཅེས༌པོ༌ ཐོང༌ཏེ༌ ཧ༌ལས༌། 
LUK.11.39	ཏེ༌ནེ༌ གཙོ༌བོའེ༌ ཁོའ༌ མོལས༌, "འོ༌ན༌ ཁྱོ༌ཞའ༌ ཕ༌རུ༌ཤི༌པ༌གུན༌ནི༌ ཀོ༌རེ༌ དང༌ ཐལ༌ལི༌ གུན༌ ཕི༌ལོག༌ནེ༌ ཏ༌ ཁྲུ༌རུག༌པ༌, ཨིན༌ནའང༌ ཁྱོ༌ཞའེ༌ སྙིང༌གུན༌ནི༌ ནབ༌སེམས༌ དང༌ མི༌འོས༌པའེ༌ དོད༌པ༌ ངན༌པའེ༌ གངས༌ཏེ༌ དུག༌། 
LUK.11.40	ཁྱོད༌ སམ༌མེད༌གུན༌ ཕི༌ལོག༌ ཛད༌ཁན༌ནི༌ དཀོན༌མཆོག༌པོའེ༌ ནང༌ངའང༌ ཛད༌ཏེ༌ ཨིན༌ནོག༌། 
LUK.11.41	ཏེ༌བོའེ༌ཕིའ༌ ཁྱོ༌ཞའེ༌ སྙིང༌ ཕེས༌ཏེ༌ ཉལ༌བ༌ཅན༌གུན༌ལ༌ སྦྱིན༌བ༌ ཏང༌ན༌, ཏེ༌ནེ༌ ཅི༌ཚང༌མ༌ ཁྱོ༌ཞའེ༌ ཕིའ༌ རྩང༌མ༌ རྒྱུར༌ཨིན༌།"
LUK.11.42	"ཁྱོ༌ཞའ༌ ཕ༌རུ༌ཤི༌པ༌ ཚང༌མ༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ ཕོ༌ལོ༌ལིང༌, གོ༌སྙོད༌ དང༌ སྔོ༌ཚོད༌གུན༌ནི༌ རྕུ༌ཁག༌ཏ༌ ཏང༌དུག༌པ༌, ཨིན༌ནའང༌ དཀོན༌མཆོག༌གི༌ བྱམས༌པ༌, འོས༌པ༌ དང༌ མི༌འོས༌པ༌གུན༌ལ༌ སྣང༌མེད༌ ཅོ༌རུག༌། ཁྱོ༌ཞ༌གུན༌ནི༌ སྔན༌མ༌བོ༌ ཅོ༌ཨིན༌ སྟིང༌མ༌བོའང༌ སྣང༌མེད༌ མ༌ཅོའ༌ ཅོ༌གོ༌ཤེས༌ ཨིན༌ནོག༌།"
LUK.11.43	ཡེ༌ཤུའི༌ མོལས༌, "ཝ༌, ཕ༌རུ༌ཤི༌པ༌གུན༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ དུ༌ཁང༌ང༌ གྲལ༌གོ༌ ཙལ༌དུག༌། ཡང༌ ཁྲོམས༌ལ༌ མི༌གུན༌ནི༌ རྩི༌ཝ༌ ཅོས༌ཏེ༌ ཇུ༌ ཅོའ༌ལ༌ ཐད༌དུག༌། 
LUK.11.44	ཁྱོ༌ཞ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ སྟགས༌ མེད༌ཁན༌ནི༌ རོམ༌ཁང༌ དང༌ཙོགས༌ ཨིན༌ནོག༌། མི༌གུན༌ལ༌ མ༌ཤེས༌ས༌ ཏེ༌གུན༌ནི༌ ཀ༌ནེ༌ གྲུལ༌ཅེས༌པོའེ༌ ཁོང༌རང༌གུན༌ ཚི༌ཏུ༌ རྒྱུར༌ར༌ནོག༌།"
LUK.11.45	ཆོས༌ཁྲིམས༌ལ༌ ཁས༌པའེ༌ མི༌གུན༌ནི༌ ཕྲོ༌ནེ༌ཅིག༌གི༌ ཡེ༌ཤུའ༌, "སློབ༌པོན༌ལེ༌, འི༌ཟུག༌ མོལ༌ཏེ༌ ཉེ༌རང༌ངི༌ ང༌ཞའང༌ ཁྲེལ༌བ༌ ཅོས༌།"
LUK.11.46	ཡེ༌ཤུའི༌ ལན༌ལ༌, "ཝ༌, ཆོས༌ཁྲིམས༌ལ༌ ཁས༌པའེ༌ མི༌གུན༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ ཁུར༌ མི༌ཉན༌ཅེས༌སི༌ ཁྲིམས༌སི༌ ཁུ༌རུ༌ ལྕིན༌ཏེ༌གུན༌ མི༌གུན༌ལ༌ ཀལ༌ལ༌ནོག༌། ཨིན༌ནའང༌ ཁྱོ༌ཞ༌རང༌ངི༌ ཛི༌གུ༌ ཅིག༌གའང༌ སྟག༌ཏེ༌ རོགས༌ ཅོའ༌ལ༌ ཐད༌ད༌ མ༌ནོག༌། 
LUK.11.47	ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ ཕ༌མེས༌པོ༌གུན༌ནི༌ སད༌ཁན༌ནི༌ ལུང༌སྟོན༌པ༌གུན༌ནི༌ སྤུར༌ཁང༌ ཁྱོ༌ཞ༌གུན༌ནི༌ རྩིག༌དུག༌། 
LUK.11.48	ཁྱོ༌ཞ༌གུན༌ནི༌ ཕ༌མེས༌པོ༌གུན༌ནི༌ ཅོས༌ཁན༌ནི༌ ལས༌གུན༌ལ༌ ཆོགས༌ ཅོས༌ཏེ༌ སྤང༌པོ༌ ཏང༌དུག༌ ཅིའ༌ཟེར༌ན༌ ཏེ༌གུན༌ནི༌ ལུང༌སྟོན༌པ༌གུན༌ སདས༌ ཡང༌ ཁྱོ༌ཞ༌གུན༌ནི༌ ཁོང༌ངི༌ སྤུར༌ཁང༌གུན༌ རྩིགས༌། 
LUK.11.49	ཏེན༌ན༌བོའེ༌ཕིའ༌ དཀོན༌མཆོག༌གི༌ ཤེས༌རབས༌སི༌ ནང༌ང༌ མོལས༌, 'ངའེ༌ ལུང༌སྟོན༌པ༌ དང༌, སྐུ༌ཚབས༌གུན༌ ཏེ༌གུན༌ནི༌ ཕྲོའ༌ ཀལ༌ཨིན༌། ཁ༌ཅིག༌ ཏེ༌གུན༌ནི༌ སད༌ཨིན༌། ཡང༌ ཁ༌ཅིག༌ག༌ ནགས༌ སྟན༌ཨིན༌།'"
LUK.11.50+LUK.11.51	"ཏེ༌བོའེ༌ཕིའ༌ ཇིག༌རྟེན༌ ཆགས༌པ༌ནེ༌ ཕར༌ལ༌ ལུང༌སྟོན༌པ༌ ཚང༌མའེ༌ ཁྲག༌ལན༌བོ༌ ནི༌ འིན༌ན༌ མིར༌རྒྱུད༌དི༌ཀ༌ ཕོག༌ཨིན༌། སྤེར༌ན༌ དང༌པོ༌རང༌ ཨ༌བེལ༌ལི༌ ཁྲག༌ དང༌ སྟིང༌ཇུག༌ག༌ ཟ༌ཀར༌ཡཱ༌, ཀ༌བོ༌ ཆོད༌ཁང༌ངི༌ ནས༌ས༌ ཚང༌མའེ༌སང༌ དམ༌པ༌ དང༌ ཆོད༌ཁྲི༌ པར༌ལ༌ སད༌ཏེ༌ ཨིན༌པིན༌། འོ༌ན༌ འིན༌ན༌ མིར༌རྒྱུད༌དི༌ཀ༌ ཕོག༌ཨིན༌།"
LUK.11.52	"ཁྱོ༌ཞའ༌ ཆོས༌ཁྲིམས༌ལ༌ ཁས༌པའེ༌ མི༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ དཀོན༌མཆོག༌ ཤེ༌ཤེས༌སི༌ ལམ༌མི༌ཀ༌ ཆ༌ཅེས༌སི༌ ཀུ༌ལིག༌གུན༌ ཁུར༌ཏེ༌ སྦས༌ཏེ༌ བོར༌ཏེ༌, ཁྱོ༌ཞའ༌ རང༌ངའང༌ ཏེ༌ནང༌ང༌ ཞུག༌ས༌ མི༌དུག༌ ཡང༌ ཞུག༌ས༌ ཐད༌ཁན༌གུན༌ནའང༌ ཞུགས༌ཤུག༌ག༌ མི༌དུག༌།"
LUK.11.53+LUK.11.54	ཡེ༌ཤུ༌ ཏེ༌ཀ༌ནེ༌ སྐྱོད༌ ཟ༌ནེ༌ ཆོས༌ཁྲིམས༌ལ༌ ཁས༌པའེ༌ མི༌ དང༌ ཕ༌རུ༌ཤི༌པ༌ ཚང༌མའ༌ ཁོང༌ངི༌ཀ༌ སྲོ༌ ཡོངས༌། ཡང༌ དྲི༌ཝ༌ མང༌པོ༌ དྲིས༌ཏེ༌ ཁོང༌ངི༌ཀ༌ སྐྱོན༌ ཀལ༌ཏེ༌ ཁད༌ཅུག༌ཅེས༌སི༌ རྩོན༌གྲུས༌ ཅོས༌།
LUK.12.1	ཏེ༌དུས༌ལ༌ སྟོང༌ཕྲག༌ མང༌པོའེ༌ མི༌ཚོགས༌ ཛོམས༌ཏེ༌ ཅིག༌ དང༌ ཅིག༌ ནན༌ནད༌པིན༌། གོ༌མ༌ ཁོང༌ངི༌ སློབ༌ཕྲུག༌ ཅུག༌ཉིས༌པོའ༌ ཟིགས༌ཏེ༌ མོལས༌, "ཕ༌རུ༌ཤི༌པའེ༌ སྐྱུར༌ནེ༌ ཤང༌ ཅོས༌ ཀ༌བོ༌ ཁོང༌ངི༌ ཁ༌ཆོས༌སི༌ ལས༌གུན༌ ཨིན༌ནོག༌། 
LUK.12.2	ཀབས༌ཏེ༌ བོར༌ཁན༌ ཚང༌མ༌ ཕིང༌ང༌ ཛད༌ཨིན༌ ཡ༌ སྦས༌ཏེ༌ བོར༌ཁན༌ ཚང༌མ༌ མི༌གུན༌ལ༌ སྔོན༌ ཅུག༌ག༌ ཛད༌ཨིན༌། 
LUK.12.3	ཁྱོ༌ཞའེ༌ མུན༌གྲིག༌གི༌ ནང༌ང༌ ཟེར༌ཁན༌གུན༌ ཉི༌མའེ༌ འོད༌དི༌ ནང༌ང༌ ཚོར༌ཨིན༌, ཡང༌ ཁྱོ༌ཞའེ༌ ཁང༌པའེ༌ ནང༌ཀུག༌ག༌ ནམ༌ཆོག༌གི༌ ནང༌ང༌ ཤུབས༌ཏེ༌ ཟེར༌ཁན༌གུན༌ ཁང༌པའེ༌ ཁེ༌ཐོག༌ནེ༌ ཀུ༌ཅོ༌ ཏང༌ཨིན༌།"
LUK.12.4	"ངའེ༌ ཛ༌འོ༌གུན༌ལ༌ ཁྱོ༌ཞའ༌ ཟེར༌རད༌, ལུས༌ ཅིག༌པོ༌ སད༌ ཉན༌ཁན༌གུན༌ལ༌ མ༌ཇིགས༌ ཏེ༌སང༌ མང༌ང༌ ཁོང༌ང༌ ཅའང༌ ཅོ༌མི༌ཉན༌ ། 
LUK.12.5	ཨིན༌ནའང༌ ཇིགས༌གོས༌ཅེས༌ཅན༌བོ༌ ངའེ༌ ཁྱོ༌ཞ༌གུན༌ལ༌ ཤད༌ཨིན༌། ལུས༌ སད༌ཏེ༌ སྟིང༌ནེ༌ ཉལ༌ཝའེ༌ ནང༌ང༌ ཕང༌ང༌ ཛད༌ཅེས༌སི༌ ཝང༌ཆ༌ ཡོད༌ཁན༌ནི༌ དཀོན༌མཆོག༌ག༌ ཇིགས༌། འོ༌ན༌ ངའེ༌ ཁྱོ༌ཞའ༌ ཟེར༌རད༌, ཁོང༌ ཅིག༌པོའ༌ ཇིགས༌།"
LUK.12.6	"པེ༌ནེ༌ ཉིས༌ལ༌ བྱི༌པ༌ ལྔ༌ ཙོང༌ང༌ མི༌དུག༌ག༌? དཀོན༌མཆོག༌གི༌ ཏེ༌གུན༌ནི༌ ནང༌ནེ༌ ཅིག༌གའང༌ རྗེད༌ད༌ ཛད༌ད༌ མི༌དུག༌། 
LUK.12.7	ཁྱོ༌ཞའེ༌ གོའེ༌ཀ༌ ཡོད༌ཁན༌ནི༌ སྲའེ༌ གྲངས༌ཀའང༌ ཁོང༌ངི༌ ཁྱེན༌ན༌ ཛད༌ད༌ནོག༌། ཏེན༌ན༌བོའེ༌ཕིའ༌ ཇིགས༌ མ༌ཇིགས༌, དཀོན༌མཆོག༌གི༌ སྐུན༌དུན༌ལ༌ བྱི༌པ༌ མང༌པོའེ༌ སང༌ ཁྱོ༌ཞའ༌ རེ༌རེ༌ མང༌ང༌ རིན༌ཆེའ༌ ཨིན༌ནོག༌།"
LUK.12.8	ངའེ༌ ཁྱོ༌ཞའ༌ ཟེར༌རད༌, མི༌གུན༌ནི༌ དུན༌ལ༌, 'ཡེ༌ཤུ༌ ངའེ༌ གཙོ༌བོ༌ ཨིན༌' ཟེར༌ཁན༌ ཚང༌མའ༌ མི༌རིགས༌སི༌བུའིང༌ དཀོན༌མཆོག༌གི༌ ཕོ༌ཉ༌གུན༌ནི༌ དུན༌ལ༌ ཁོང༌གུན༌ ཁོའེ༌ དེན༌བའེ༌ སློབ༌ཕྲུག༌ ཨིན༌ ཟེར༌ཨིན༌། 
LUK.12.9	ཨིན༌ནའང༌ མི༌གུན༌ནི༌ དུན༌ལ༌ ང༌ མི༌ཤེས༌ཟུན༌ ཏང༌ཁན༌ ཚང༌མའ༌, དཀོན༌མཆོག༌གི༌ ཕོ༌ཉ༌གུན༌ནི༌ དུན༌ལ༌ ཁོའེང༌ ཁོང༌གུན༌ མི༌ཤེས༌ ཟེར༌ཨིན༌། 
LUK.12.10	མི༌རིགས༌སི༌བུའི༌ རྒྱབ༌གལ༌ལ༌ ཟེར༌ཁན༌ ཚང༌མའ༌ ཤགས༌པ༌ སལ༌ལ༌ ཛད༌ཨིན༌, ཨིན༌ནའང༌ དམ༌པའེ༌ ཐུག༌ཉིད༌དི༌ རྒྱབ༌གལ༌ལ༌ ཟེར༌ཁན༌གུན༌ལ༌ ཤགས༌པ༌ མ༌ནེ༌ མི༌སལ༌།"
LUK.12.11	"ཁོང༌གུན༌ནི༌ ཁྱོ༌ཞའ༌ དུ༌ཁང༌, ཝང༌སྲུལ༌པ༌ དང༌ ཝང༌ཆ༌ ཡོད༌ཁན༌ གུན༌ནི༌ དུན༌ལ༌ ཁྱོང༌ང༌ཅིག༌ རང༌ ནོངས༌མེད༌ ཀ༌ཟུག༌གི༌ སྟན༌ཨིན༌ ཡ༌ ཅི༌ ཟེར༌ཨིན༌ སམ༌ཏེ༌ ཚེར༌ མ༌ཚེར༌། 
LUK.12.12	ཅིའ༌ཟེར༌ན༌ ཏེན༌ན༌ དུས༌ལ༌ ཟེར༌གོ༌ཤེས༌པོ༌ དམ༌པའེ༌ ཐུག༌ཉིད༌དི༌ ཁྱོ༌ཞའ༌ སྟན༌ན༌ ཛད༌ཨིན༌།"
LUK.12.13	ཏེ༌ནེ༌ མི༌ཚོགས༌སི༌ ཕྲོ༌ནེ༌ མི༌ཞིག༌གི༌ ཁོང༌ང༌, "སློབ༌པོན༌ལེ༌, ངའེ༌ ཨ༌ཅོའ༌ ང༌ཞའེ༌ ཨ༌བའེ༌ ནོར༌སྐལ༌བོ༌ ང༌ ཉམ༌པོ༌ བགོ༌ཅེས༌ལ༌ མོལ༌ལ༌ ཛད༌དའང༌" ཞུས༌།
LUK.12.14	ཡེ༌ཤུའི༌ ཏེ༌ མི༌བོའ༌, "ཛ༌འོ༌ ང༌ ཁྱོ༌ཞ༌གུན༌ནི༌ ནོར༌སྐལ༌ བགོ༌ཁན༌ནི༌ ཁྲིམས༌པོན༌ ཡ༌ བར༌མིའ༌ སུའི༌ སྐོས༌?" མོལས༌། 
LUK.12.15	ཏེ༌ནེ༌ ཡེ༌ཤུའི༌ ཏེ༌རུ༌ ཡོད༌ཁན༌ནི༌ མི༌གུན༌ལ༌, "ཤང༌ ཅོ༌ཤིག༌། རང༌དང༌རང༌ འི༌ ཇིག༌རྟེན༌ནི༌ ནབ༌སེམས༌གུན༌ནེ༌ ཐག༌རིང༌ང༌ བོར༌ཤིག༌ ཅིའ༌ཟེར༌ན༌ མི༌ཞིག༌གི༌ མི༌ཚེ༌ རིན༌བོ༌ ཁོའ༌ ཡོད༌ཁན༌ནི༌ ནོར༌ལ༌ སྟས༌ཏེ༌ མི༌རྩི༌།"
LUK.12.16	ཏེ༌ནེ༌ ཡེ༌ཤུའི༌ སྤེ༌ སལ༌ཨིན༌ མོལས༌, "མི༌ ཆུག༌པོ༌ཞིག༌གི༌ ས༌ཀྱད༌ལ༌ སྟོན༌ཐོག༌ མང༌པོ༌ ཡོངས༌། 
LUK.12.17	ཁོའེ༌ སམ༌ 'ཏ༌ ངའེ༌ ཅི༌ ཅོ༌ཨིན༌། ངའ༌ འི༌ སྟོན༌ཐོག༌གུན༌ བོར༌ཅེས༌སི༌ ཕིའ༌ བང༌ང༌ མ༌ ཆེན༌མོ༌ཞིག༌ མེད༌།' 
LUK.12.18	ཏེ༌ནེ༌ ཁོའེ༌ ཟེརས༌, 'ཏ༌ ངའེ༌ བང༌ཛོད༌གུན༌ ཤིགས༌ཏེ༌ ཆེན༌མོ༌ རིག༌ རྩིག༌ཨིན༌ ཡང༌ གྲོ༌ནས༌ དང༌ ནོར༌ ཚང༌མ༌ ཏེ༌ནང༌ངའ༌ བོར༌ཨིན༌། 
LUK.12.19	ངའེ༌ ང༌རང༌ངི༌ སེམས༌ལ༌ ཟེར༌ཨིན༌, "ངའེ༌ སེམས༌, ཏ༌ ལོ༌ མང༌པོའེ༌ ཕིའ༌ ནོར༌ དུག༌། ངལ༌ཚོས༌ཏེ༌ ཟོ༌ཐུང༌, སྐྱིད༌པོ༌ དང༌ ཐད༌པོ༌ ཅོས༌།'"
LUK.12.20	"ཨིན༌ནའང༌ དཀོན༌མཆོག༌གི༌ ཏེ༌ མི༌བོའ༌, 'ཝ༌, སམ༌མེད༌ དི༌རིང༌ ཚན༌ལ༌ ཁྱོ༌རང༌ངི༌ སྲོག༌ མེད༌ཁན༌ ཆེན༌། ཁྱོ༌རང༌ངི༌ སགས༌ཁན༌ནི༌ འི༌ ནོར༌གུན༌ སུའ༌ ཕན༌ཨིན༌' མོལས༌།"
LUK.12.21	རང༌ངི༌ ཕིའ༌ ནོར༌ སག༌ཁན༌ ཨིན༌ནའང༌ དཀོན༌མཆོག༌གི༌ དུན༌ལ༌ ཆུག༌པོ༌ མེད༌ཁན༌གུན༌ལ༌ ཏེན༌ན༌ ཙོགས༌ ཆེན༌" མོལས༌།
LUK.12.22	ཏེ༌ནེ༌ ཡེ༌ཤུའི༌ རང༌ངི༌ སློབ༌ཕྲུག༌གུན༌ལ༌, "ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, ཅི༌ ཟེན༌, ཡ༌ ཟུགས༌པོའེ༌ཀ༌ ཅི༌ གོན༌ཨིན༌ སམས༌ཏེ༌ རང༌ངི༌ མི༌ཚེའེ༌ ཕིའ༌ ཚེར༌ མ༌ཚེར༌ཤིག༌། 
LUK.12.23	ཟན༌ནི༌ སང༌ སྲོག༌པོ༌ ཡང༌ ཀོས༌སི༌ སང༌ ལུས༌པོ༌ ཁག༌ཆེའ༌ མ༌ནོག༌ག༌? 
LUK.12.24	ཁའ༌ཏ༌གུན༌ལ༌ ལྟོས༌ཤིག༌། ཏེ༌གུན༌ནི༌ ཞིང༌ ཏབ༌བ༌ ཡ༌ ཞིང༌ རྔའ༌ མི༌དུག༌, ཏེ༌གུན༌ལ༌ ཛོད༌ ཡ༌ བང༌ང༌ མི༌དུག༌, ཨིན༌ནའང༌ དཀོན༌མཆོག༌གི༌ ཏེ༌གུན༌ལ༌ ཟན༌ སལ༌ལ༌ ཛད༌དུག༌། བྱ༌གུན༌ནི༌ སང༌ ཁྱོ༌ཞའེ༌ མང༌ང༌ རིན༌ མི༌ཆེའ༌། 
LUK.12.25	ཁྱོ༌ཞའ༌ སུ༌ཞིག༌གི༌ ཚེར༌ཁ༌ ཅོས༌ཏེ༌ ཁྱོ༌ཞའེ༌ མི༌ཚེ༌ ནང༌ང༌ ཆུ༌ཚོད༌ ཅིག༌ སྐྱེད༌ ཐུབ༌ཨིན༌ན༌? 
LUK.12.26	ཏེ༌ནེ༌ ཁྱོ༌ཞ༌གུན༌ལ༌ འི༌ཙོགས༌ ཆུ༌ངུན༌ནི༌ སང༌ ཆུ༌ངུན༌ ལས༌ཤིག༌ ཅོ༌ མ༌ཉན༌ན༌, ཡང༌ ཚང༌མའེ༌ ཕིའ༌ ཅིའ༌ ཚེར༌ཁ༌ ཅོའད༌?"
LUK.12.27	"སྤང༌ཐང༌ངི༌ མེན༌ཏོག༌གུན༌ ཀ༌ཟུག༌གི༌ ལྡན༌དུག༌ ལྟོས༌ཤིག༌, ཏེ༌གུན༌ནི༌ ལས༌ ཅོའ༌ ཡ༌ བལ༌ ཁལ༌ཏེ༌ ཀོས༌ ཐག༌ག༌ མི༌དུག༌། ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, རྒྱལ༌པོ༌ སོ༌ལོ༌མོན༌, ཁོ༌རང༌ངི༌ སྤལ༌ལི༌ ནང༌ང༌ མ༌ཀྲག༌པོ༌ ཀོས༌ལག༌ གོན༌ནའང༌ ཏེ༌ མེན༌ཏོག༌གུན༌ ཙོགས༌ ལྡེ༌མོ༌ དང༌ ཛེས༌པོ༌ ཐོང༌ང༌ མེད༌པིན༌། 
LUK.12.28	གལ༌ཏེས༌ དཀོན༌མཆོག༌གི༌ དི༌རིང༌ ཡོད༌ཁན༌ ཐོ༌རེ༌ མེའ༌ སྲག༌ག༌ ཕང༌ཅེས༌ཅན༌ནི༌ སྤང༌ཐང༌ངི༌ མེན༌ཏོག༌གུན༌ལ༌ ཏེ༌ཙོགས༌སི༌ ཀོས༌ལག༌ སྐོན༌ ཐུབ༌བད༌ན༌ དད༌པ༌ འུ༌ཐུགས༌ཅན༌, དཀོན༌མཆོག༌གི༌ ཁྱོ༌ཞ༌གུན༌ལ༌ ཏེ༌གུན༌ནི༌ སང༌ ཀོས༌ལག༌ ཀྲག༌པོ༌ སྐོན༌ན༌ མི༌ཛད༌ད༌?"
LUK.12.29	"ཏེ༌བོའེ༌ཕིའ༌ དུས༌རྒྱུན༌ ཁྱོ༌ཞའེ༌ ཅི༌ ཟན༌ ཡ༌ ཐུང༌ཨིན༌ མ༌སམ༌ཤིག༌, ཏེ༌ཟུག༌ སམས༌ཨིན༌ ཚེར༌ཁ༌ མ༌ཅོ༌ཤིག༌། 
LUK.12.30	ཞན༌ ཆོས༌ལུག༌ག༌ ཅོལ༌ཁན༌ ཇིག༌རྟེན༌པ༌གུན༌ ཏེ༌ ཚང༌མའེ༌ སྟིང༌རང༌ནེ༌ བང༌ཏང༌ང༌ནོག༌, ཡང༌ ཁྱོ༌ཞའེ༌ ཏེ༌ཙོགས༌ གོས༌སྡོམ༌གུན༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཁྱེན༌ན༌ ཛད༌ད༌ནོག༌། 
LUK.12.31	ཨིན༌ནའང༌ ཁྱོ༌ཞ༌གུན༌ དཀོན༌མཆོག༌གི༌ རྒྱལ༌སྲིད༌དི༌ སྟིང༌རང༌ནེ༌ བང༌ཏོང༌ཤིག༌, ཏེ༌ནེ༌ ཁོང༌ངི༌ ཏེ༌ཀ༌ ནན༌ཏེ༌ ཁྱོ༌ཞའེ༌ ཞན༌ གོས༌སྡོམ༌གུན༌ནའང༌ སལ༌ལ༌ ཛད༌ཨིན༌།"
LUK.12.32	"ངའེ༌ ལུ༌གུ༌ ཉུ༌ངུན༌གུན༌ ཁྱོ༌ཞ༌གུན༌ མ༌ཇིགས༌ཤིག༌། ཁྱོ༌ཞའེ༌ ཡབ༌ དཀོན༌མཆོག༌ ཁྱོ༌ཞ༌གུན༌ལ༌ ཁོང༌ངི༌ རྒྱལ༌སྲིད༌ སལ༌ལ༌ ཐུགས༌ཐད༌ད༌ནོག༌།"
LUK.12.33	"རང༌ངི༌ ནོར༌གུན༌ ཙོངས༌ཏེ༌ ཉལ༌བ༌ཅན༌གུན༌ལ༌ སྦྱིན༌བ༌ ཏོང༌། ཏེ༌ཟུག༌ ཅོ༌ན༌ ཁྱོ༌ཞ༌རང༌ངི༌ ཕིའ༌ མ༌ནེ༌ མི༌ཆ༌ཅེས༌སི༌ ཁོ༌མགས༌ དང༌ ནམ༌ཁའེ༌ ནང༌ང༌ མི༌ཚར༌ཅེས༌སི༌ ནོར༌རི༌ བང༌ཛོད༌ ཐོབ༌ཨིན༌, ཀ༌རུ༌ རྐུན༌མ༌ མི༌ཤོར༌ ཡ༌ མུག༌པའེ༌ མི༌ཟའ༌། 
LUK.12.34	ཁྱོ༌ཞའེ༌ ནོར༌ ཡོད༌ས༌ ཁྱོ༌ཞའེ༌ སྙིང༌ངའང༌ ཆགས༌ས༌ནོག༌།"
LUK.12.35	"ཞབ༌སྟོག༌ ཞུ༌ཅེས༌སི༌ ཕིའ༌ གྲལ༌གྲིག༌ དུགས༌ཏེ༌ ཁྱོ༌ཞའེ༌ འོད༌ སྤར༌ཏེ༌ བོར༌ཤིག༌། 
LUK.12.36	ཏེ༌ ཞབ༌སྟོག༌པ༌ དང༌ཙོགས༌ལ༌ ཀ༌གུན༌ནི༌ རང༌ངི༌ སྤོན༌བོ༌ བག༌སྟོན༌ནི༌ དོན༌ནེ༌ ལོག༌ཏེ༌ སླེབ༌ཅེས༌ལ༌ སྲུངས༌ཏེ༌ དུག༌གད༌། ཡང༌ སྒོ༌ རྡུང༌ང༌དང༌ གོར༌ མ༌ཅུག༌ག༌ ཁོང༌ང༌ སྒོ༌ ཕེའད༌། 
LUK.12.37	སྤོན༌བོ༌ སྐྱོད༌ཏེ༌ ཡོག༌པོ༌གུན༌ ཤང༌པོ༌ ཡོད༌ཅེས༌ ཐོང༌ཏེ༌, ཏེ༌གུན༌ནི༌ཀ༌ ཐུགས༌ཐད༌ ཨིན༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, སྤོན༌བོའེ༌ ཞབ༌སྟོག༌པའེ༌ ཀོས༌ལག༌ གོན༌ཏེ༌ ཏེ༌གུན༌ལ༌ ཟན༌ ཟའ༌ཅེས༌ལ༌ གྲལ༌ལ༌ བོར༌ཏེ༌, ཁོང༌གུན༌ལ༌ ཞབ༌སྟོག༌ ཞུ༌ཨིན༌། 
LUK.12.38	ཡང༌ གལ༌ཏེས༌ ཚན༌ཕེད༌ལ༌, ཡ༌ ནམ༌ ལང༌སྐྱིས༌ལའང༌ སྤོན༌བོ༌ སྐྱོད༌ཏེ༌ ཏེ༌གུན༌ ཏ༌རུང༌ངའང༌ ཤང༌ ཅོས༌ཏེ༌ ཟིགས༌ན༌, ཁོང༌གུན༌ལ༌ སོལ༌རས༌ ཐོབ༌ཨིན༌།
LUK.12.39	ཨིན༌ནའང༌ འི༌བོ༌ ཨིད༌ཏུའ༌ བོར༌ཤིག༌། གལ༌ཏེས༌ ཁང༌དག༌ག༌ རྐུན༌མ༌ ནམ༌ ཡོང༌ཅེས༌སི༌ དུས༌པོ༌ རྒྱུས༌ཆའ༌ན༌, རང༌ངི༌ ཁང༌པའ༌ རྐུན༌མ༌ ཞུགས༌ མི༌ཅུག༌། 
LUK.12.40	ཡང༌ ཁྱོ༌ཞ༌གུན༌ནི༌ མི༌རིགས༌སི༌བུ༌ ཧུན༌མེད༌ལ༌ རེ༌ཝ༌ མི༌ཅོའེ༌ དུས༌ལ༌ སླེབ༌ མི༌ཆའ༌ སམས༌ཏེ༌ གྲལ༌གྲིག༌ དུག༌ཤིག༌" མོལས༌།
LUK.12.41	ཏེ༌ནེ༌ པི༌ཏྲར༌རི༌, "གཙོ༌བོ༌, འི༌ སྤེ༌བོ༌ ང༌ཞའ༌ སློབ༌ཕྲུག༌གུན༌ནི༌ ཕིའ༌ ཨིན༌ན༌ ཡ༌ ང༌ཞའ༌ མི༌ཚང༌མའེ༌ ཕིའ༌ མོལ༌ཏེ༌ ཨིན༌" ཞུས༌།
LUK.12.42	གཙོ༌བོའེ༌ མོལས༌, "ཏ༌ ཡོག༌པོ༌ ལོ༌ཁྱེལ༌ཅན༌ དང༌ ཤེས༌རབས༌ཅན༌པོ༌ སུ༌ ཨིན༌ ཀ༌བོའ༌ སྤོན༌བོའེ༌ རང༌ངི༌ ནོར༌ དང༌ ཁང༌པའ༌ ལྟའ༌ལ༌ བོརས༌ ཡང༌ དུས༌སི༌ཀ༌ ཞབ༌ཤི༌ ཚང༌མ༌ལ༌ ཟའ༌ཅེས༌ ཏང༌ཅེས༌སི༌ ཉེར༌པ༌ སྐོས༌། 
LUK.12.43	སྤོན༌བོ༌ ལོགས༌ཏེ༌ ཡོང༌ ཟ༌ནེ༌ ཏེ༌ ཡོག༌པོ༌བོའེ༌ ལས༌པོ༌ རྒྱལ༌ལ༌ ཅོས༌ཏེ༌ ཅོའ༌ ཟིགས༌ན༌ ཁོའ༌ སོལ༌རས༌ ཐོབ༌ཨིན༌། 
LUK.12.44	ངའེ༌ ཁྱོ༌ཞའ༌ དེན༌བ༌ ཟེར༌རད༌, སྤོན༌བོའེ༌ རང༌ངི༌ ནོར༌ ཚང༌མ༌ ཁོའེ༌ ལག༌ག༌ སྟད༌ད༌ ཛད༌ཨིན༌། 
LUK.12.45	ཨིན༌ནའང༌ གལ༌ཏེས༌ ཡོག༌པོ༌བོའེ༌ ཏ༌རུང༌ ངའེ༌ སྤོན༌བོ༌ གོར༌ཏེ༌ མ༌ནེ༌ ལོགས༌ཏེ༌ མི༌སླེབ༌ སམས༌ཏེ༌ ཞན༌ ཡོག༌པོ༌ དང༌ ཡོག༌མོ༌ གུན༌ལ༌ རྡུང༌ཅེས༌ གོ༌ཟུག༌ ཅོས༌། ཡང༌ ཟེན༌ ཆང༌ ཐུང༌ཨིན༌ ར༌རོས༌ན༌, 
LUK.12.46	སྤོན༌བོ༌བོ༌ ཁོའེ༌ རེ༌ཝ༌ མི༌ཅོའེ༌ ཞག༌ དང༌ ཆུ༌ཚོད༌དི༌ཀ༌ ལོགས༌ཏེ༌ སླེབས༌པ༌ ཁོའ༌ ཁག༌ མང༌པོའེ༌ ནང༌ང༌ ཅད༌ཏེ༌ དད༌པ༌ མེད༌ཁན༌གུན༌ནི༌ ཕྲོའ༌ ཕང༌ཨིན༌།
LUK.12.47	ཏེ༌ ཡོག༌པོ༌བོའེ༌ རང༌ངི༌ སྤོན༌བོའེ༌ ཐུག༌གོངས༌ལ༌ ཅི༌ ཡོད༌ཁན༌བོ༌ ཤེས༌ཏེའང༌, གྲལ༌གྲིག༌ མ༌ཅོའ༌, ཡ༌ ཏེ༌གུན༌ནི༌ཀ༌ ལག༌ལེན༌ མ༌ཅོས༌ པ༌སང༌, ཁོའ༌ བེར༌ག༌ སྲན༌ཏྲེ༌ ཕོག༌ཨིན༌། 
LUK.12.48	ཨིན༌ནའང༌ སྤོན༌བོའེ༌ ཐུགས༌སམ༌གུན༌ ཧ༌མ༌གོ༌ཁན༌ནི༌ ཡོག༌པོ༌བོའེ༌ བེར༌ག༌ ཕོག༌ཅེས༌སི༌ ལས༌ ཅོ༌ན༌, ཁོའ༌ བེར༌ག༌ ཉུ༌ངུན༌ ཕོག༌ཨིན༌། སུ༌ཞིག༌ག༌ མང༌ང༌ སྟད༌ན༌ ཁོའེ༌ ཀ༌ནེ༌ མང༌ང༌ རྩོད༌ཨིན༌། ཡང༌སུ༌ཞིག༌ག༌ ཁག༌ མང༌ང༌ ཀལ༌ཏེ༌ ཡོད༌ན༌ ཁོའེ༌ ཀ༌ནེའང༌ རེ༌ཝ༌ མང༌ང༌ བོར༌ཨིན༌།
LUK.12.49	ང༌ འི༌ ཇིག༌རྟེན༌པ༌གུན༌ནི༌ སེམས༌སི༌ ནང༌ང༌ མེ༌ སྤར༌ར༌ ཡོངས༌པིན༌། ཡང༌ ངའེ༌ དོད༌པ༌བོ༌ ནི༌ སྤར༌ ཚར༌ཏེ༌ བར༌ཨིན༌ ཡོད༌ཅེས༌པོ༌ ཨིན༌། 
LUK.12.50	ཨིན༌ནའང༌ ངའེ༌ སྡུག༌སྔལ༌ལི༌ ཁྲུས༌ཤིག༌ ལེན༌ཅེས༌ ཨིན༌། ནམ༌ཚོག༌པ༌ ཏེ༌བོ༌ དྲན༌དྲ༌ མི༌གྲུབ༌ ངའེ༌ སེམས༌ལ༌ ཚེར༌ཁའེ༌ ལྕིད༌ ཆེན༌མོ༌ཞིག༌ རག༌། 
LUK.12.51	ཁྱོ༌ཞའེ༌ ང༌ འི༌ ཇིག༌རྟེན༌ནི༌ཀ༌ ཞི༌དེ༌ ཁྱོང༌ང༌ ཡོངས༌ཏེ༌ ཨིན༌ནོག༌ སམ༌མ༌ རག༌ག༌? མན༌, ངའེ༌ ཁྱོ༌ཞའ༌ ཟེར༌རད༌, ངའ༌ པོ༌ ཕུད༌ད༌ལ༌ ཡོངས༌ཏེ༌ ཨིན༌། 
LUK.12.52	ཏ༌ནེ༌ཕར༌ལ༌ ནང༌མི༌ ལྔ༌ ཐུན༌ཏེ༌ མི༌ལུས༌, སུམ༌མི༌ ཉིས༌ལ༌ ཉིས༌སི༌ སུམ༌མ༌ ཁོན༌ བོར༌ཨིན༌,
LUK.12.53	ངའེ༌ཀ༌ དད༌པ༌ བོར༌ཅེས༌པོའེ༌ ཞས༌ཏེ༌
LUK.12.53	ཨ༌བའེ༌ བུ༌ཚ༌ དང༌ ཁོན༌ བོར༌ཨིན༌།
LUK.12.53	བུ༌ཚའེ༌ ཨ༌བ༌ དང༌,
LUK.12.53	ཨ༌མའེ༌ བུ༌མོ༌ དང༌,
LUK.12.53	བུ༌མོའེ༌ ཨ༌མ༌ དང༌,
LUK.12.53	བུ༌ཚའེ༌ ཨ༌མའེ༌ བུ༌ཚའེ༌ ན༌མ༌ དང༌,
LUK.12.53	བུ༌ཚའེ༌ ན༌མའེ༌ བུ༌ཚའེ༌ ཨ༌མའ༌ དང༌ ཁོན༌ བོར༌ཨིན༌" མོལས༌།
LUK.12.54	གཙོ༌བོ༌ ཡེ༌ཤུའི༌ མི༌ཚོགས༌གུན༌ལ༌ མོལས༌, "ཁྱོ༌ཞའེ༌ ནུབ༌ ཆོགས༌ནེ༌ སྲིན༌ ལངས༌ས༌ ཐོང༌ང༌ཅིག༌, 'ཆར༌པ༌ ཏང༌ཅེས༌ ཨིན༌ནོག༌' ཟེར༌དུག༌, ཡང༌ ཆར༌པ༌ ཏང༌དུག༌། 
LUK.12.55	ཡང༌ ལྷོ༌ ཆོགས༌ནེ༌ ལུངས༌པོ༌ ཡོང༌ཅེས༌ ཚོར༌ར༌ཅིག༌, ཁྱོ༌ཞའེ༌ 'ཚད༌ སྲན༌ཏྲེ༌ ཡོང༌ཅེས༌ ཨིན༌ནོག༌' ཟེར༌དུག༌, ཡང༌ ཚད༌ ཡོང༌དུག༌། 
LUK.12.56	ཝ༌ ཁ༌ཆོས༌པ༌གུན༌, ཁྱོ༌ཞའེ༌ ནམ༌ཁའ༌ དང༌ སའེ༌ཀ༌ བྱུང༌ཁན༌ནི༌ ནམ༌ལའེ༌ སྟགས༌གུན༌ནི༌ སྐོར༌ ཤད༌ཉན༌དུག༌, ཨིན༌ནའང༌ ཁྱོ༌ཞ༌གུན༌ནི༌ འི༌དུས༌སི༌ སྐོར༌ ཅིའ༌ ཤད༌ཉན༌ན༌ མེ༌རག༌?"
LUK.12.57	"ཁྱོ༌ཞ༌གུན༌ནི༌ ཕིའ༌ ཟང༌པོ༌ ཅི༌ ཨིན༌ རང༌དང༌རང༌ངི༌ ཐག༌ཅོད༌ཤིག༌། 
LUK.12.58	ཁྱོ༌རང༌ངི༌ ཉད༌གལ༌པ༌ ཉམ༌པོ༌ ཁྲིམས༌པོན༌ནི༌ དུན༌ལ༌ སླེབ༌བི༌ སང༌ སྔུན༌ལ༌ ལམ༌མ༌ ཁོ༌ ཉམ༌པོ༌ ཐུན༌བྲེལ༌ ཅོ༌ཅེས༌སི༌ རྩོན༌གྲུས༌ ཅོས༌, ཏེ༌ མ༌ནེ༌ ཁོའེ༌ ཁྱོ༌རང༌ ཁྲིམས༌པོན༌ནི༌ དུན༌ལ༌ དྲུད༌ཏེ༌ ཁྱེར༌ཨིན༌, ཡང༌ ཁྲིམས༌ཁུང༌ངི༌ མག༌སྤོན༌ནི༌ ལག༌ག༌ སྟད༌ཏེ༌, མག༌སྤོན༌ནི༌ ཙོན༌ཁང༌ང༌ ཀག༌ཨིན༌། 
LUK.12.59	ངའེ༌ ཁྱོ༌ཞའ༌ ཟེར༌རད༌, ནམ༌ཚོག༌པ༌ ཁྱོ༌རང༌ངི༌ ཆད༌པའེ༌ པེ༌ནེ༌ ཚང༌མ༌ མི༌ཤལ༌, ཏེ༌ཏེ༌ཚོག༌པ༌ ཁྱོ༌རང༌ ཙོན༌ནེ༌ མི༌ཕུད༌།
LUK.13.1	མི༌ ཁ༌ཅིག༌གི༌ ཡེ༌ཤུའ༌ རོམ༌མི༌ ཀའ༌ལོན༌ པི༌ལ༌ཏུའི༌ གཱ༌ལིལ༌ལི༌པ༌ ཁ༌ཅིག༌ ཆོད༌ཁང༌ང༌ ཆོད༌པ༌ ཕུལ༌ ཟ༌ནེ༌ སད༌ཁན༌ནི༌ སྐོར༌ལ༌ ཞུས༌། 
LUK.13.2	ཡེ༌ཤུའི༌ ཏེ༌གུན༌ལ༌, "ཁྱོ༌ཞ༌གུན༌ནི༌ འི༌ གཱ༌ལིལ༌ལི༌པ༌གུན༌ལ༌ འི༌ཟུག༌ སྡུག༌སྔལ༌ ཐོང༌པ༌ ཞན༌ གཱ༌ལིལ༌ལི༌པ༌གུན༌ནི༌ སང༌ མང༌ང༌ སྡིག༌ཅན༌ ཨིན༌གྲོ༌ སམ༌མ༌ རག༌ག༌? 
LUK.13.3	ངའེ༌ ཁྱོ༌ཞའ༌ ཟེར༌རད༌, ཏེ༌ཟུག༌ མ༌སམ༌ཤིག༌། གལ༌ཏེས༌ གྱོད༌པ༌ མ༌ཅོ༌ན༌, ཁྱོ༌ཞ༌གུན༌ནའང༌ མེད༌ཁན༌ ཅོའ༌ ཛད༌ཨིན༌། 
LUK.13.4	ཡ༌ ཤི༌ལོ༌འམ༌མི༌ རྩིག༌པ༌ རྡིབས༌ཏེ༌ ཤི༌ཁན༌ནི༌ མི༌ ཅོབ༌རྒྱད༌པོ༌ ཡེ༌རུ༌ཤ༌ལེམ༌པ༌ ཚང༌མའེ༌སང༌ མང༌ངའ༌ སྡིག༌ཅན༌ ཨིན༌གྲོ༌ སམ༌མ༌ རག༌ག༌? 
LUK.13.5	ངའེ༌ ཁྱོ༌ཞའ༌ ཟེར༌རད༌, གལ༌ཏེས༌ ཁྱོ༌ཞའེ༌ གྱོད༌པ༌ མ༌ཅོ༌ན༌, ཁྱོ༌ཞ༌གུན༌ནའང༌ མེད༌ཁན༌ ཅོའ༌ ཛད༌ཨིན༌" མོལས༌།
LUK.13.6	ཏེ༌ནེ༌ ཡེ༌ཤུའི༌ ཡང༌སྤེ༌ སལ༌ཏེ༌ མོལས༌, "མི༌ཞིག༌གི༌ གྱང༌སྐོར༌རི༌ ནང༌ང༌ ཕིག༌གི༌ ཁ༌ཟས༌སི༌ ལྕང༌མ༌ཞིག༌ ཙུགས༌, ཡང༌ བྲས༌བུ༌ ཙལ༌ལ༌ ཡོངས༌པ༌ ཅའང༌ མ༌ཐོབ༌། 
LUK.13.7	ཁོའེ༌ ཚས༌ཁན༌ལ༌, 'ལོ༌ སུམ༌ སོང༌ འི༌ ལྕང༌མའེ༌ ཀ༌ནེ༌ ང༌ བྲས༌བུ༌ ཅིག༌གའང༌ མ༌ཐོབ༌། འི༌ ལྕང༌མ༌བོ༌ ཅད༌ཏེ༌ ཕངས༌ཏོང༌། ཏོན༌མེད༌ལ༌ ནས༌ས༌ གགས༌ཏེ༌ བོར༌དུག༌' ཟེརས༌།"
LUK.13.8	"ཚས༌ཁན༌ནི༌ ལན༌ལ༌, 'སྤོན༌བོ༌, ཏ༌རུང༌ ལོ༌ ཅིག༌ བོར༌ར༌ ཛད༌། ངའེ༌ ཆོགས༌ ཚང༌མ༌ནེ༌ ས༌ སྐོས༌ཏེ༌ ལུད༌ ཏང༌ཨིན༌། 
LUK.13.9	ཏེ༌ཟུག༌ ཅོས༌ཏེ༌ བྲས༌བུ༌ ཆགས༌ན༌ རྒྱལ༌ལ༌ སོང༌། གལ༌ཏེས༌ མ༌ཆགས༌ན༌ ཅད༌ད༌ ཛད༌' ཞུས༌།"
LUK.13.10	ཞག༌ཤིག༌ ཤབ༌བད༌དི༌ ངལ༌ཚོའེ༌ ཞག༌ག༌ ཡེ༌ཤུའི༌ ཡ༌ཧུ༌དཱ༌པའེ༌ དུ༌ཁང༌ཞིག༌གི༌ ནང༌ང༌ ཆོས༌ཤད༌ད༌ ཛད༌ ཟ༌ནེ༌ 
LUK.13.11	བུ༌མོ༌ ལོ༌ ཅོབ༌རྒྱད༌ནེ༌ ཕར༌ལ༌ གོང༌པོའེ༌ ཁོངས༌ཅུག༌ཁན༌ཞིག༌ ཡོད༌པིན༌། ཡང༌ ཁོ༌ གུ༌རུའ༌ དུགས༌ཏེ༌ དྲང༌པོའ༌ ལངས༌སའང༌ ཉན༌ན༌ མེད༌པིན༌། 
LUK.13.12	ཡེ༌ཤུའི༌ ཏེ༌ བུ༌མོ༌བོ༌ ཟིགས༌པ༌ དུན༌ལ༌ བོད༌ད༌ ཛད༌ཏེ༌ མོལས༌, "བུ༌མོ༌, ཁྱོ༌རང༌ འི༌ ཟུ༌མོ༌ནེ༌ ཐར༌ཤིག༌།" 
LUK.13.13	ཏེ༌ནེ༌ ཏེ༌ བུ༌མོའི༌ཀ༌ ཆག༌ བོར༌ར༌ ཛད༌པ༌ ཏེན༌ན༌མལ༌ལ༌ ཁོ༌ ཕན༌ཏེ༌ དྲང༌པོའ༌ ལངས༌ཏེ༌ དཀོན༌མཆོག༌ག༌ སྟོད༌པ༌ ཕུལས༌།
LUK.13.14	ཨིན༌ནའང༌ ཏེ༌ དུ༌ཁང༌ངི༌ འུ༌སྐྱོང༌ངི༌ ཤབ༌བད༌དི༌ ཞག༌ག༌ ཡེ༌ཤུའི༌ ནད༌ ཕན༌ཅུག༌ག༌ ཛད༌ པ༌སང༌, སྲོ༌ ཡོངས༌ཏེ༌ མི༌ཚོགས༌ལ༌, "ཞག༌ དྲུག༌པོའེ༌ ནང༌ང༌ ལས༌ ཅོ༌ནའང༌ གྲིག༌ཏེ༌ ཨིན༌ནོག༌། ཏེ༌བོའེ༌ཕིའ༌ ཏེན༌ན༌ ཞག༌ དྲུག༌གི༌ ནང༌ང༌ ནད༌ ཕན༌ཅུག༌ག༌ ཡོང༌ཤིག༌། ཨིན༌ནའང༌ ཤབ༌བད༌དི༌ ངལ༌ཚོའེ༌ ཞག༌ག༌ ཅའང༌ ཅོ༌ མི༌ཆོག༌" ཟེརས༌།
LUK.13.15	གཙོ༌བོའེ༌ ཏེ༌ འུ༌སྐྱོང༌བོའ༌ མོལས༌, "ཁ༌ཆོས༌པ༌ ཁྱོ༌ཞའ༌ ཚང༌མའེ༌ ལང༌ཏོ༌ དང༌, བུང༌བུ༌ ཤབ༌བད༌དི༌ ཞག༌ག༌ བྲེས༌ནེ༌ ཀྲོལ༌ཏེ༌ ཆུ༌ ཏང༌ང༌ ཁྱེར༌ར༌ མེད༌ད༌? 
LUK.13.16	ཏེ༌ནེ༌ འི༌བོ༌ འོས༌པ༌ མན༌པིན༌ན༌ ཨབ༌ར༌ཧམ༌མི༌ ཕོར༌རྒྱུད༌ནེ༌ ཨིན༌ཁན༌ནི༌ འི༌ བུ༌མོ༌, ཀ༌བོའ༌ ལོ༌ ཅོབ༌རྒྱད༌ནེ༌ ཕར༌ལ༌ ཤེ༌ཏན༌ནི༌ ལྡམས༌ཏེ༌ བོར༌ཏེ༌ ཡོད༌པིན༌། ཁོའ༌ ཤབ༌བད༌དི༌ ཞག༌ག༌ ཏེ༌ ནགས༌ནེ༌ ཕུད༌ མ༌གོས༌ས༌?" 
LUK.13.17	ཡེ༌ཤུའི༌ འི༌ ཞལ༌ཏ༌གུན༌ མོལ༌ལ༌དང༌ ཁོང༌ངི༌ གྲ༌འོ༌གུན༌ ཁྲེལ༌བ༌ སོང༌ཏེ༌ ལུས༌། ཨིན༌ནའང༌ མི༌ཚོགས༌ ཚང༌མའེ༌ ཡེ༌ཤུའི༌ ཛད༌ཁན༌ནི༌ ཧ༌ལས༌སི༌ ཆག༌ལས༌གུན༌ ཐོངས༌ཏེ༌ མ༌ སྐྱིད༌པོ༌ ཅོས༌།
LUK.13.18	ཏེ༌ནེ༌ ཡེ༌ཤུའི༌ མོལས༌, "དཀོན༌མཆོག༌གི༌ རྒྱལ༌སྲིད༌པོ༌ ཅི༌ ཙོགས༌ ཨིན༌ནོག༌, ཡང༌ ངའེ༌ ཏེ༌བོ༌ ཅི༌ཞིག༌ ཉམ༌པོ༌ ལྡུར༌?" 
LUK.13.19	ཏེ༌བོ༌ ནི༌ ཉུང༌སྐར༌རི༌ ས༌འོན༌ ཙོགས༌ ཨིན༌ནོག༌ ཀ༌བོ༌ མི༌ཞིག༌གི༌ ཁོ༌རང༌ངི༌ ཚས༌སི༌ ནང༌ང༌ ཏབ༌བ༌ལ༌ ཁྱེརས༌, ཏེ༌བོ༌ སྐྱེས༌ཏེ༌ ལྕང༌མའ༌ ལྡན༌, ཡང༌ ནམ༌ཁའེ༌ བྱ༌གུན༌ ཡོངས༌ཏེ༌ ཏེ༌བོའེ༌ ཡལ༌གེ༌ཀ༌ ཚངས༌ ཅོས༌།"
LUK.13.20	ཡེ༌ཤུའི༌ ཡང༌སྐྱར༌ དྲིའ༌ ཛདས༌, "ངའེ༌ དཀོན༌མཆོག༌གི༌ རྒྱལ༌སྲིད༌པོ༌ ཅི༌ཞིག༌ ཉམ༌པོ༌ ལྡུར༌? 
LUK.13.21	ཏེ༌བོ༌ སྐྱུར༌ ཙོགས༌ ཨིན༌, ཀ༌བོ༌ བུ༌མོའེ༌ ཕེ༌ མང༌པོའེ༌ ནང༌ང༌ སྲེས༌ཏེ༌ རུས༌པ༌ སྐྱུར༌བོ༌ པག༌པའེ༌ གང༌པོའེ༌ ནང༌ང༌ དྲེས༌ ཐུབ༌ཨིན༌།"
LUK.13.22	ཡེ༌ཤུ༌ གྲོང༌ཁྱེར༌ དང༌ གམ༌ཡུལ༌ གུན༌ རྒྱུད༌ཏེ༌ ཡེ༌རུ༌ཤ༌ལེམ༌ ཆོགས༌ལ༌ སྐྱོད༌ ཟ༌ནེ༌ སླབ༌བྱ༌ སལ༌ལ༌ ཛདས༌། 
LUK.13.23	མི༌ཞིག༌གི༌ ཡེ༌ཤུའ༌, "གཙོ༌བོ༌ལེ༌ མི༌ ཉུ༌ངུན༌ཞིག༌ག༌ མ༌ནེ༌ ཐར༌པ༌ མི༌ཐོབ༌བ༌?" ཞུས༌།
LUK.13.23	ཁོང༌ངི༌ ལན༌ལ༌, 
LUK.13.24	"སྒོ༌ ཕྲ༌མོ༌ནེ༌ ཞུགས༌ཤེས༌སི༌ རྩོན༌གྲུས༌ ཅོས༌, ཅིའ༌ཟེར༌ན༌ ངའེ༌ ཁྱོ༌ཞའ༌ ཟེར༌རད༌, མི༌ མང༌པོའེ༌ ཏེ༌ནང༌ནེ༌ ཞུགས༌ཤེས༌སི༌ རྩོན༌གྲུས༌ ཅོ༌ཨིན༌, ཨིན༌ནའང༌ ཞུགས༌ མི༌ཉན༌། 
LUK.13.25	ཁང༌དག༌ ལངས༌ཏེ༌ སྒོ༌ ཅུག༌ཚར༌ར༌ཅིག༌, ཁྱོ༌ཞ༌གུན༌ ཕི༌ལོག༌ག༌ ལུས༌ཏེ༌ སྒོ༌ རྡུང༌ཨིན༌, 'གཙོ༌བོ༌ལེ༌, ང༌ཞའེ༌ ཕིའ༌ སྒོ༌ ཕེའ༌ཛད༌ ཟེར༌ཨིན༌། ཁོའེ༌ ལན༌ཏང༌ཨིན༌, 'ངའེ༌ ཁྱོ༌ཞའ༌ མ༌ནེ༌ མི༌ཤེས༌ ཡ༌ ཁྱོ༌ཞའ༌ ཀ༌ནེ༌ ཡོངས༌ཏེ༌ ཨིན༌།' 
LUK.13.26	ཏེ༌ནེ༌ ཁྱོ༌ཞའེ༌ ཟེར༌ཨིན༌, 'ང༌ཞའེ༌ ཉེ༌རང༌ ཉམ༌པོ༌ ཟོས༌པིན༌ ཐུངས༌པིན༌ ཉེ༌རང༌ངི༌ ང༌ཞའེ༌ གྲོང༌ཁྱེར༌རི༌ ནང༌ང༌ སླབ༌བྱ༌ སལ༌ལ༌ ཛདས༌།' 
LUK.13.27	ཨིན༌ནའང༌ ཁོའེ༌ ལན༌ཏང༌ཨིན༌, 'ངའེ༌ ཁྱོ༌ཞའ༌ མ༌ནེ༌ མི༌ཤེས༌ ཡ༌ ཁྱོ༌ཞའ༌ ཀ༌ནེ༌ ཡོངས༌ཏེ༌ ཨིན༌། ལས༌ ངན༌པ༌ ཅོ༌ཁན༌གུན༌ ངའེ༌ དུན༌ནེ༌ སོང༌ཤིག༌' "
LUK.13.28	"ཏེ༌ནེ༌ ཨབ༌ར༌ཧམ༌, ཨི༌སཱག༌, ཡ༌ཀོབ༌ དང༌ ལུང༌སྟོན༌པ༌ ཚང༌མ༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཡང༌ ཁྱོ༌ཞ༌གུན༌ ཕི༌ལོག༌ག༌ ཕངས༌ཁན༌བོ༌ ཁྱོ༌ཞའེ༌ ཐོང༌ང༌ཅིག༌, ཁྱོ༌ཞའེ༌ ངུ༌ཨིན༌, སོ༌ སྲིག༌ཨིན༌། 
LUK.13.29	དཀོན༌མཆོག༌གི༌ མི༌གུན༌ ཤར༌, ལྷོ༌, ནུབ༌, བྱང༌ནེ༌ ཡོངས༌ཏེ༌, ནམ༌ཁའེ༌ རྒྱལ༌སྲིད༌དི༌ ནང༌ང༌ གྲལ༌གྲིག༌ ཛད༌ཁན༌ནི༌ དོན༌ཏང༌ངི༌ ཕིའ༌ རང༌ངི༌ ནས༌སའེ༌ཀ༌ དུག༌ཨིན༌། 
LUK.13.30	ཉོན༌ཤིག༌, སྟིང༌མ༌གུན༌ སྔུན༌མ༌ རྒྱུར༌ཨིན༌། སྔན༌མ༌གུན༌ སྟིང༌མ༌ རྒྱུར༌ཨིན༌" མོལས༌།
LUK.13.31	ཏེན༌ན༌ དུས༌ལ༌ ཕ༌རུ༌ཤི༌པ༌ ཁ༌ཅིག༌ ཡོངས༌ཏེ༌ ཁོང༌ང༌, "རྒྱལ༌པོ༌ ཧེ༌རོ༌དཱ༌དི༌ ཉེ༌རང༌ངི༌ སྲོག༌ ལེན༌ཅེས༌ལ༌ ཐབས༌ ཙལ༌དུག༌, འི༌ཀ༌ནེ༌ ཤོར༌" ཞུས༌།
LUK.13.32	ཡེ༌ཤུའི༌ ཏེ༌གུན༌ལ༌, "སོང༌ཏེ༌ འི༌ ལོན༌བོ༌ ཏེ༌ ཝ༌ཙེའ༌ ཟེར༌, 'ངའེ༌ དི༌རིང༌ དང༌, ཐོ༌རེ༌ ཉིས༌ཀོ༌ རྡུད༌གུན༌ ཕིང༌ཅེས༌ དང༌, ནད༌པ༌གུན༌ ཕན༌ཅུག༌གད༌། ཏེ༌ནེ༌ ཞག༌ སུམ༌པའེ༌ ཞག༌ག༌ ཀ༌ལས༌པོ༌ ང༌ ཅོའ༌ ཡོངས༌ཏེ༌ ཨིན༌ ཏེ༌བོ༌ གྲུབ༌ཨིན༌།' 
LUK.13.33	འོ༌ན༌ དི༌རིང༌, ཐོ༌རེ༌ དང༌ ནངས༌ གུན༌ ང༌ ང༌རང༌ངི༌ ལམ༌མི༌ཀ༌ གྲུལ༌གོས༌སད༌, ཅིའ༌ཟེར༌ན༌ ཏན༌ཏན༌ལ༌ ལུང༌སྟོན༌པ༌ཞིག༌ ཡེ༌རུ༌ཤ༌ལེམ༌མི༌ ཕི༌ལོག༌ག༌ མི༌སད༌།"
LUK.13.34	"ཝ༌ ཡེ༌རུ༌ཤ༌ལེམ༌པ༌གུན༌, ཡེ༌རུ༌ཤ༌ལེམ༌པ༌གུན༌, ཁྱོ༌ཞའེ༌ ལུང༌སྟོན༌པ༌ ཚང༌མའེ༌ སྲོག༌ ལེནས༌། ཁྱོ༌ཞའེ༌ དུན༌ལ༌ ཀལ༌ལ༌ ཛད༌ཁན༌ནི༌ མི༌གུན༌ རྡོའ༌ རྒྱབས༌ཏེ༌ སདས༌། བྱ༌མོའེ༌ བྱ༌ཕྲུག༌ ཤོག༌པའེ༌ ཡོག༌ག༌ ལྡུའ༌ ཙོགས༌ལ༌ ངེའང༌ ལན༌ མང༌པོ༌ ཁྱོ༌ཞ༌གུན༌ ལྡུ༌ཅེས༌ ཅོས༌པིན༌བ༌, ཨིན༌ནའང༌ ཁྱོ༌ཞའ༌ མ༌ཐད༌། 
LUK.13.35	ལྟོས༌ཤིག༌ ཁྱོ༌ཞ༌གུན༌ནི༌ ཡེ༌རུ༌ཤ༌ལེམ༌མི༌ ཆོད༌ཁང༌ སྟོང༌པ༌ ལུས༌ཨིན༌། ངའེ༌ ཁྱོ༌ཞའ༌ ཟེར༌རད༌, ནམ༌ཚོག༌པ༌ ཁྱོ༌ཞའེ༌ གཙོ༌བོའེ༌ ཚན༌ནི༌ ནང༌ང༌ སྐྱོད༌ཁན༌བོའ༌ ཀྲའ༌ཤིས༌པ༌ རྒྱུར༌ཅིག༌ མི༌ཟེར༌ ཏེ༌ཏེ༌ཚོག༌པ༌ ཁྱོ༌ཞའེ༌ ང༌ མི༌ཐོང༌" མོལས༌།
LUK.14.1	ཞག༌ཤིག༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཕ༌རུ༌ཤི༌པ༌གུན༌ནི༌ སྤོན༌བོ༌ཞིག༌གི༌ ཁང༌པ༌ དོན༌ཏང༌ངའ༌ སྐྱོདས༌། ཡང༌ ཏེ༌ ཕ༌རུ༌ཤི༌པ༌གུན༌ནི༌ ཁོང༌ང༌ ཞིབ༌ཅ༌ ཅོས༌ཏེ༌ སྟེན༌དུགས༌། 
LUK.14.2	ཡེ༌ཤུའི༌ དུན༌ལ༌ རྐང༌ལག༌ སྲངས༌ཁན༌ནི༌ མི༌ཞིག༌ ཡོད༌པིན༌། 
LUK.14.3	ཡེ༌ཤུའི༌ ཆོས༌ཁྲིམས༌ལ༌ ཁས༌པའེ༌ མི༌ དང༌ ཕ༌རུ༌ཤི༌པ༌གུན༌ལ༌, "ཤབ༌བད༌དི༌ ངལ༌ཚོའེ༌ ཞག༌ག༌ ཆོས༌ཁྲིམས༌ ནང༌ཞིན༌ ནད༌ ཕན༌ཅུག༌ཉན༌ཅེས༌ ཨིན༌ནོག༌ག༌ མ༌ནོག༌?" མོལས༌། 
LUK.14.4	ཁོང༌གུན༌ནི༌ ཅའང༌ ལན༌ མ༌ཞུས༌ པ༌སང༌, ཁོང༌ངི༌ ཏེ༌ ནད༌པ༌བོའ༌ ཆག༌ཐུག༌ག༌ ཛད༌ཏེ༌ ཕན༌ཅུག༌ག༌ ཛདས༌། ཡང༌ ཏེ༌ ནད༌པ༌བོའ༌ སོང༌ མོལ༌ཏེ༌ བཀའ༌ སལས༌། 
LUK.14.5	ཡེ༌ཤུའི༌ ཁོང༌གུན༌ལ༌ མོལས༌, "གལ༌ཏེས༌ ཁྱོ༌ཞའ༌ ཅིག༌གི༌ ཕྲུ༌གུ༌ ཡ༌ ལང༌ཏོ༌ ཤབ༌བད༌དི༌ ཞག༌ག༌ ཆུ༌དོང༌ངི༌ ནང༌ང༌ བུད༌ན༌, ཏེན༌ན༌མལ༌ལ༌ ཁྱོ༌ཞའེ༌ ཁོ༌ ཕིང༌ མི༌ ཕིང༌ང༌? 
LUK.14.6	ཏེ༌གུན༌ནི༌ ཅའང༌ ལན༌ཏང༌ མ༌ཉན༌།
LUK.14.7	གྲོན༌པོ༌གུན༌ ནི༌ གྲལ༌གོའེ༌ ཕིའ༌ ཚངས༌ཀ༌ ཏང༌ཁན༌བོ༌ ཡེ༌ཤུའི༌ ཟིགས༌ཏེ༌ སྤེ༌ཞིག༌ མོལས༌། 
LUK.14.8	"མི༌ཞིག༌གི༌ བག༌སྟོན༌ནི༌ སྐབས༌ ཁྱོ༌ཞའ༌ གྲོན༌ལ༌ བོད༌ན༌, གྲལ༌གོའ༌ མ༌ཆ༌ ཅིའ༌ཟེར༌ན༌ ཏེ༌ དག༌པོ༌བོའེ༌ ཁྱོ༌ཞའེ༌ སང༌ གྲོན༌པོ༌ ཁག༌ཅན༌ཞིག༌ག༌ བོད༌ཏེ༌ ཡོད༌ན༌, 
LUK.14.9	ཏེ༌ནེ༌ ཁྱོ༌ཞའ༌ ཉིས༌ཀོའ༌ བོད༌ཁན༌ནི༌ དག༌པོ༌བོའེ༌ ཏེ༌ མི༌བོ༌ སླེབ༌བ༌དང༌, ཁྱོ༌རང༌ ཡོད༌ས༌ ཡོངས༌ཏེ༌ ཁོང༌ང༌ ཞུག༌ས༌ ཏོང༌ ཟེར༌ན༌, ཏེ༌ནེ༌ ཁྱོ༌རང༌ ཁྲེལ༌བ༌ སོང༌ཏེ༌ གྲལ༌ ཇུག༌ག༌ ཆ༌གོས༌ཨིན༌།"
LUK.14.10	"ཏེ༌བོའེ༌ཕིའ༌ ནམ༌ ཁྱོ༌ཞའ༌ གྲོན༌ལ༌ བོད༌དི༌ སྐབས༌ གྲལ༌ ཇུག༌ག༌ སོང༌ཏེ༌ དུག༌ཤིག༌། དག༌པོ༌བོ༌ ཡོངས༌ཏེ༌, 'ཛ༌འོ༌ གྲལ༌གོའ༌ ཕེབས༌' ཞུ༌ཨིན༌། ཏེ༌ནེ༌ ཞན༌མ༌ གྲོན༌པོ༌ ཚང༌མའེ༌ དུན༌ལ༌ ཁྱོ༌རང༌ང༌ རྩི༌ཝ༌ ཐོབ༌ཨིན༌། 
LUK.14.11	སུ༌ཞིག༌གི༌ ཁོ༌རང༌ ངད༌ཅན༌ ཚོར༌ན༌ ཕབ༌ཨིན༌། ཡང༌སུ༌ཞིག༌ ཁོ༌རང༌ པས༌མོ༌ དུག༌ན༌ རྩི༌ཝ༌ ཐོབ༌ཨིན༌" མོལས༌།
LUK.14.12	ཏེ༌ནེ༌ ཡེ༌ཤུའི༌ གྲོན༌ལ༌ བོད༌ད༌ ཛད༌ཁན༌ནི༌ དག༌པོའ༌ མོལས༌, "ནམ༌ཞིག༌ ཁྱོ༌རང༌ངི༌ དོན༌ཏང༌ ཟ༌ནེ༌ རང༌ངི༌ ཛ༌འོ༌, སྤུན༌, ཉེན༌ དང༌ ཁྱིམ༌ཚེས༌ ཆུག༌པོ༌གུན༌ལ༌ མ༌བོད༌ཤིག༌། བོད༌ན༌, ཏེ༌གུན༌ནི༌ ཁྱོ༌རང༌ང༌ གྲོན༌ ལན༌ཏངས༌ཏེ༌ ཁྱོ༌རང༌ངི༌ དྲིན༌ལན༌ ལོག༌ག༌ནོག༌། 
LUK.14.13	ཨིན༌ནའང༌ ཁྱོ༌རང༌ངི༌ གྲོན༌ ཏང༌ ཟ༌ནེ༌ ཉལ༌བ༌ཅན༌, ལུས༌སྐྱོན༌བ༌ ཞ༌འོ༌ དང༌ ཞ༌ར༌གུན༌ལ༌ བོད༌ཤིག༌། 
LUK.14.14	ཁྱོ༌ཞའ༌ བྱིན༌ལབས༌ སལ༌ཨིན༌། ཏེ༌གུན༌ནི༌ གྲོན༌ ལན༌ཏངས༌ཏེ༌ ཐུག༌རྗེ༌གུན༌ ལོག༌ མ༌ཐུབ༌ནའང༌ དཀོན༌མཆོག༌གི༌ མི༌ དྲང༌པོ༌གུན༌ སོན༌ཏེའ༌ ཞངས༌སི༌ དུས༌ལ༌ ཁྱོ༌ཞ༌གུན༌ལ༌ སོལ༌རས༌ སལ༌ཨིན༌།"
LUK.14.15	ཕ༌རུ༌ཤི༌པའེ༌ གྲོན༌པོ༌ ཅིག༌གི༌ ཏེ༌བོ༌ ཚོར༌ཏེ༌ ཡེ༌ཤུའ༌, "དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཟན༌ ཟའ༌ཁན༌གུན༌ ཙམ༌ཤིག༌གི༌ བྱིན༌ལབས༌ཅན༌ མ༌ནོག༌" ཞུས༌།
LUK.14.16	ཨིན༌ནའང༌ ཡེ༌ཤུའི༌ ལན༌ལ༌ སྤེ༌ཞིག༌ ཤད༌ད༌ ཛདས༌, "མི༌ཞིག༌གི༌ གྲོན༌ ཆེན༌མོ༌ ཏང༌ཅེས༌ལ༌ གྲོན༌པོ༌ མང༌པོའ༌ བོདས༌། 
LUK.14.17	དོན༌ཏང༌ གྲུབ༌བ༌དང༌, ཡོག༌པོ༌གུན༌ གྲོན༌པོ༌གུན༌ལ༌ བོད༌ད༌ ཏངས༌ཏེ༌, 'ཏ༌ དོན༌ཏང༌ གྲུབ༌ཏེ༌ ཡོད༌, སྐྱོད༌ད༌ ཛད༌' ཞུས༌། 
LUK.14.18	ཏེ༌ ཚང༌མའེ༌, 'ང༌ཞའ༌ གོངས༌པ༌ སལ༌' ཞུས༌ཏེ༌ ལོན༌ ཀལས༌། དང༌པོ༌ མི༌བོའེ༌ 'ངའེ༌ ནི༌ ཞིང༌ཞིག༌ ཉོས༌པ༌, ཏེ༌བོའ༌ ལྟའ༌ལ༌ ཆ༌གོས༌སད༌། ཏེ༌བོའེ༌ཕིའ༌ ང༌ གོངས༌པ༌ སལ༌' ཞུས༌། 
LUK.14.19	ཡང༌ ཞན༌ཞིག༌གི༌, 'ངའེ༌ ནི༌ ལང༌ཏོ༌ ཆ༌ལྔ༌ ཉོས༌ཏེ༌ ཡོད༌། ཏེ༌གུན༌ལ༌ ཚོད༌ལེན༌ན༌ ཆ༌གོས༌སད༌, ཏེ༌བོའ༌ ང༌ གོངས༌པ༌ སལ༌' ཞུས༌། 
LUK.14.20	ཡང༌ ཞན༌ཞིག༌གི༌, 'ངའེ༌ ནི༌ ན༌མ༌ ཁྱོངས༌པ༌ ང༌ ཡོང༌ཉན༌ཅེས༌ མེ༌རག༌' ཞུས༌།"
LUK.14.21	"ཏེ༌ནེ༌ ཡོག༌པོ༌བོ༌ ལོག༌ཏེ༌ ཡོངས༌ཏེ༌ སྤོན༌བོའ༌ འི༌ ཚང༌མ༌ ཞུས༌། དག༌པོ༌བོའ༌ སྲོ༌ ཡོངས༌ཏེ༌ ཡོག༌པོ༌བོའ༌, 'ཏ༌ གྱོགས༌པ༌ རྒྱལ༌སའེ༌ ལམ༌ དང༌ སྲང༌ ཚང༌མ༌ སོང༌ཏེ༌ ཉལ༌བ༌ཅན༌, ལུས༌སྐྱོན༌བ༌, ཞ༌ར༌ དང༌ ཞ༌འོ༌ ཚང༌མ༌ འི༌རུ༌ ཁྲིད༌ཏེ༌ ཁྱོང༌' མོལ༌ཏེ༌ བཀའ༌ སལས༌། 
LUK.14.22	ཡོག༌པོ༌གུན༌ནི༌, 'སྤོན༌བོ༌ལེ༌། ཉེ༌རང༌ངི༌ མོལ༌ཁན༌ ནང༌ཞིན༌ མི༌ཚང༌མ༌ ཁྱོངས༌པིན༌, ཨིན༌ནའང༌ ཏ༌རུང༌ངའང༌ ནས༌ས༌ སྟོང༌པ༌ དུག༌' ཞུས༌། 
LUK.14.23	སྤོན༌བོའེ༌ ཡོག༌པོ༌བོའ༌, 'ཏ༌ གམ༌ཡུལ༌ལི༌ ལམ༌ དང༌ སྲང༌ གུན༌ལ༌ སོང༌ཏེ༌ ཙམ༌ ཡོད༌ནའང༌ ཁྲིད༌ཏེ༌ ཁྱོང༌ ཡང༌ ངའེ༌ བག༌སྟོན༌ནི༌ ཁང༌པ༌ གང༌ཅུག༌' མོལ༌ཏེ༌ བཀའ༌ སལས༌། 
LUK.14.24	'ངའེ༌ ཁྱོ༌ཞ༌གུན༌ལ༌ ཟེར༌རད༌, སྔུན༌ལ༌ གྲོན༌ལ༌ བོད༌ཏེ༌ ཡོད༌ཁན༌ ཚང༌མའེ༌ ནང༌ནེ༌ ཅིག༌གའང༌ ངའེ༌ བྲལ༌ ཅོས༌ཁན༌ནི༌ གྲོན༌ནི༌ ཟན༌ ཉུག༌ཅེས༌སི༌ སྐབས༌ མི༌ཐོབ༌' མོལས༌།"
LUK.14.25	མི༌ཚོགས༌ ཆེན༌མོ༌ ཡེ༌ཤུའི༌ རྒྱབ༌ནེ༌ སོང༌། ཁོང༌ངི༌ རྒྱབ༌བ༌ ལོགས༌ཏེ༌ ཟིགས༌ཏེ༌ ཏེ༌གུན༌ལ༌ མོལས༌། 
LUK.14.26	"ངའེ༌ སྟིང༌རང༌ནེ༌ ཡོང༌ཁན༌ ཨིན༌ནའང༌ རང༌ངི༌ ཨ༌བ༌, ཨ༌མ༌, ན༌མ༌, ཕྲུ༌གུ༌, མིང༌སྲིང༌ མ༌ཚད༌ རང༌ངི༌ སྲོག༌ག༌ ངའེ༌ སང༌ མང༌ང༌ ཡ༌ཤ༌ ཅོའད༌ན༌, ཁོང༌གུན༌ ངའེ༌ སློབ༌ཕྲུག༌ རྒྱུར༌ མི༌ཉན༌། 
LUK.14.27	ཡང༌ རང༌ངི༌ སྡུག༌སྔལ༌ལི༌ རྐྱང༌ཤིང༌ ཁུར༌ཏེ༌ ངའེ༌ སྟིང༌ནེ༌ མ༌བྲངས༌ཁན༌གུན༌ ངའེ༌ སློབ༌ཕྲུག༌ མི༌རྒྱུར༌།"
LUK.14.28	"གལ༌ཏེས༌ ཁྱོ༌ཞ༌གུན༌ནི༌ ཕྲོ༌ནེ༌ ཅིག༌ཅིག༌གི༌ ཐོན༌པོ༌ ཁང༌པ༌ཞིག༌ རྩིག༌ཨིན༌ སམ༌ན༌, སྔུན༌ལ༌ དུགས༌ཏེ༌ འི༌ ཁང༌པ༌བོ༌ རྩིག༌ཅེས༌ལ༌ བུད༌གོ༌ ཙམ༌ ཆ༌ཅེས༌དུག༌། ཡང༌ ཁོའེ༌ ལག༌ག༌ ཏེ༌ཟམ༌ཤིག༌གི༌ པེ༌ནེ༌ དུག༌ག༌ མི༌དུག༌ མི༌སྟའ༌? 
LUK.14.29+LUK.14.30	ཏེ༌ཟུག༌ མ༌ཅོ༌ན༌ མག༌ལྡན༌ ཏིངས༌ཏེ༌ ལས༌ མ༌གྲུབ༌པ༌, མི༌ཚང༌མའེ༌ ཏེ༌ཟུག༌ ཐོངས༌ཏེ༌, 'འི༌ མི༌བོའེ༌ ཁར༌ རྩིག༌ཅེས༌ ཅོས༌པ༌ ཨིན༌ནའང༌ གྲུབ༌ མ༌ཐུབ༌' ཟེར༌ཨིན༌ ཁྲེལ༌གོད༌ ཏང༌ཨིན༌།"
LUK.14.31	"ཡང༌ གལ༌ཏེས༌ རྒྱལ༌པོ༌ ཅིག༌ མག༌མི༌ སྟོང༌ཅུ༌ ཁྲིད༌ཏེ༌ གྲ༌འོ༌ རྒྱལ༌པོ༌, ཀ༌བོའ༌ མག༌མི༌ སྟོང༌ཉི༌ཤུ༌ ཡོད༌ མག༌ཏང༌ང༌ ཆ༌ན༌, སྔུན༌ལ༌ ཁོའེ༌ དུས༌ ལེན༌ཏེ༌ ཞན༌མ༌ རྒྱལ༌པོ༌བོའེ༌ ཀ༌ནེ༌ རྒྱལ༌ཁའ༌ ཐོབ༌ཨིན༌ན༌ མི༌ཐོབ༌ སམ༌ཏེ༌ གྲབས༌ མི༌ཏང༌ང༌? 
LUK.14.32	གལ༌ཏེས༌ མ༌ཐུབ༌ན༌, ཏ༌རུང༌ངའང༌ ཐག༌རིང༌ང༌ ཡོད༌ཁན༌ནི༌ གྲ༌འོའ༌ ཐུས༌མི༌གུན༌ ཏངས༌ཏེ༌ ནང༌གྲིག༌ ཅོ༌ཨིན༌། 
LUK.14.33	ཏེན༌ན༌ ཙོགས༌ལ༌ ཁྱོ༌ཞའ༌ ངའེ༌ སློབ༌ཕྲུག༌ རྒྱུར༌ མི༌ཉན༌། གལ༌ཏེས༌ ཁྱོ༌ཞ༌གུན༌ནི༌ ཡོད༌ཁན༌ ཚང༌མ༌ སྤང༌ མ༌སྤང༌ན༌,
LUK.14.34	ཚཱ༌ ཕན༌ཐོགས༌ཅན༌ ཨིན༌ནོག༌, ཨིན༌ནའང༌ གལ༌ཏེས༌ ཚཱའི༌ བྲོད༌པོ༌ ཡོལ༌ན༌ ཏེ༌བོ༌ ཀ༌ཟུག༌གི༌ ལོགས༌ཏེ༌ ཁྱོང༌ཨིན༌? 
LUK.14.35	ཏེ༌ ཚཱའ༌ ཞིང༌ངི༌ ནང༌ངའ༌ ཡ༌ ལུད༌ལའང༌ མི༌ཕན༌, ཏེ༌བོ༌ ཕི༌ལོག༌ག༌ ཕང༌ཨིན༌། ནམ༌ཆོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།"
LUK.15.1	ཁྲལ༌ནེན༌ཁན༌ དང༌ ཞན༌ སྡིག༌ཅན༌ མི༌གུན༌ ཡེ༌ཤུའི༌ ཆོས༌ ཉན༌ན༌ལ༌ ཡོངས༌། 
LUK.15.2	ཨིན༌ནའང༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པའེ༌ མི༌ཚང༌མའེ༌ བ༌ག༌བོ༌གེ༌ ཤད༌ཨིན༌ ཟེརས༌, "ཁོ༌ ནི༌ མི༌ སྡིག༌ཅན༌གུན༌ དང༌ བྲེལ༌ བོར༌ཏེ༌ ཁོང༌གུན༌ ཉམ༌པོ༌ ཟན༌ ཟའ༌རུག༌།"
LUK.15.3	ཏེ༌ནེ༌ ཡེ༌ཤུའི༌ ཏེ༌གུན༌ལ༌ སྤེ༌ ཏང༌ཨིན༌ མོལས༌། 
LUK.15.4	"ཁྱོ༌ཞའེ༌ ཕྲོ༌ནེ༌ སུ༌ཞིག༌ག༌ ལུག༌ རྒྱ༌ ཡོད༌ཏེ༌ ལུག༌ ཅིག༌ སྟོར༌ན༌, དགུབ༌ཅུ༌ གོར༌གུ༌བོ༌ ས༌སྟོང༌ཞིག༌ག༌ བོར༌ཏེ༌ སྟོར༌ཁན༌བོ༌ ཐོབ༌ཐོབ༌ ཚག༌པ༌ ཙལ༌ལ༌ མི༌ཆའ༌? 
LUK.15.5	ཡང༌ ཐོབ༌བ༌དང༌, གའ༌མོ༌ ཉམ༌པོ༌ ཇིང༌བེ༌ཀ༌ ཁུར༌ཏེ༌ ཁང༌པ༌ ཁྱེར༌ཨིན༌། 
LUK.15.6	ཁང༌པ༌ སླེབས༌ཏེ༌ རང༌ངི༌ ཛ༌འོ༌ དང༌ ཁྱིམ༌ཚེས༌ གུན༌ བོད༌ཏེ༌, 'ཏ༌ ངའེ༌ ལུག༌ སྟོར༌ཁན༌བོ༌ ཐོབ༌པ༌ ང༌ ཉམ༌པོ༌ གའ༌མོ༌ སྐྱིད༌པོ༌ ཅོས༌ཤིག༌' ཟེར༌ཨིན༌། 
LUK.15.7	ངའེ༌ ཁྱོ༌ཞའ༌ ཟེར༌རད༌, ཏེན༌ན༌ ཙོགས༌ལ༌ ནམ༌ཁའེ༌ ནང༌ང༌ དཀོན༌མཆོག༌ནེ༌ ཐག༌རིང༌ང༌ མ༌ཆའ༌ཁན༌ མི༌ དྲང༌པོ༌ གུབ༌ཅུ༌ གོར༌གུ༌ སང༌ སྡིག༌ཅན༌ ཅིག༌གི༌ སེམས༌ རྒྱུར༌ཁན༌བོའེ༌ ཕིའ༌ མང༌ང༌ གའ༌མོ༌ ཅོ༌ཨིན༌།"
LUK.15.8	"བུ༌མོ༌ཞིག༌ག༌ མུལ༌ལི༌ པེ༌ནེ༌ རྕུ༌ ཡོད༌ཏེ༌ ཅིག༌ སྟོར༌ན༌, འོད༌ དུགས༌ཏེ༌ ཁང༌པ༌བོའ༌ འོང༌མོལ༌ དང༌ ལྡུས༌ཏེ༌ པེ༌ནེ༌ སྟོར༌ཁན༌བོ༌ ཐོབ༌ཐོབ༌ ཚག༌པ༌ མི༌ཙལ༌ལ༌? 
LUK.15.9	ཡང༌ ཐོབ༌བ༌དང༌, ཁྱིམ༌ཚེས༌ དང༌ ཛ༌འོ༌གུན༌ བོད༌ཏེ༌, 'ཏ༌ ངའེ༌ པེ༌ནེ༌ སྟོར༌ཁན༌བོ༌ ཐོབ༌པ༌, ང༌ ཉམ༌པོ༌ སྐྱིད༌པོ༌ ཅོས༌ཤིག༌' ཟེར༌ཨིན༌། 
LUK.15.10	ངའེ༌ ཁྱོ༌ཞའ༌ ཟེར༌རད༌, ཏེན༌ན༌ ཙོགས༌ལ༌ སྡིག༌ཅན༌ ཅིག༌གི༌ སེམས༌ རྒྱུར༌ར༌དང༌, དཀོན༌མཆོག༌གི༌ ཕོ༌ཉ༌གུན༌ནིའང༌ གའ༌མོ༌ ཛད༌ཨིན༌" མོལས༌།
LUK.15.11	ཏེ༌ནེ༌ ཡེ༌ཤུའི༌ ཡང༌ སྤེ༌ཞིག༌ སལ༌ཏེ༌ མོལས༌, "མི༌ཞིག༌ག༌ བུ༌ཚ༌ ཉིས༌ ཡོད༌པིན༌། 
LUK.15.12	ཆུ༌ངུན༌བོའེ༌, 'ཨ༌བ༌, ང༌ ཐོབ༌ཅེས༌ཅན༌ནི༌ འོས༌པའེ༌ ནོར༌སྐལ༌བོ༌ སལ༌' ཟེར༌པ༌, ཨ༌བའེ༌ བུ༌ཚ༌ ཉིས༌ཀོའེ༌ ནང༌ང༌ ནོར༌ བགོས༌ཏེ༌ སལས༌།"
LUK.15.13	"ཞག༌ མང༌པོ༌ཞིག༌ མ༌ཆའ༌, བུ༌ཚ༌ ཆུ༌ངུན༌བོ༌ ནོར༌ ཚང༌མ༌ ཁུར༌ཏེ༌, ཡུལ༌ ཐག༌རིང༌ཞིག༌ག༌ སོང༌། ཁོའེ༌ ནོར༌ ཚང༌མ༌ སྤྱོད༌པ༌ ངན༌པའེ༌ ནང༌ང༌ སྣང༌མེད༌ དང༌ ཀོད༌ལ༌ ཏངས༌། 
LUK.15.14	ནོར༌ ཡོད༌ཁན༌ ཚང༌མ༌ སྐྱག༌ ཚར༌ར༌དང༌, ཏེ༌ ཡུལ༌ལ༌ མུ༌གེ༌ ཆེན༌མོ༌ཞིག༌ ཡོངས༌, ཡང༌ ཁོའ༌ སྟོག༌རི༌ དང༌ ཁྱག༌རི༌ ཐོང༌། 
LUK.15.15	ཏེ༌ནེ༌ ཁོ༌ ལས༌ ཙལ༌ལ༌ ཏེ༌ ཡུལ༌ལི༌ མི༌ཞིག༌གི༌ཀ༌ སོང༌པ༌, ཏེ༌ མི༌བོའེ༌ ཁོ༌ ཕག༌ ཚོའ༌ལ༌ ཞིང༌ང༌ ཏངས༌། 
LUK.15.16	ཁོའེ༌ ཁོ༌རང༌ངི༌ བྲོད༌པ༌ ཕག༌གི༌ ཟའ༌ཁན༌བོ༌ ཟོས༌ཏེ༌ བྲང༌ཤེས༌སི༌ དོད༌པ༌ ཅོའད༌པིན༌, ཨིན༌ནའང༌ ཁོའ༌ སུའིང༌ ཅའང༌ མ༌ཏངས༌།"
LUK.15.17	"ཏེ༌ནེ༌ ཁོའ༌ སམ༌བ༌ ཡོངས༌ཏེ༌ ཟེརས༌, 'ངའེ༌ ཨ༌བའ༌ལེའེ༌ ཁང༌པ༌ ལ༌པ༌ ཚང༌མའེ༌ ཟོས༌ཏེ༌ ཐུངས༌ཏེ༌ ལག༌ལུས༌ མང༌པོ༌ བོར༌དུག༌། ང༌ ནི༌ འི༌རུ༌ སྟོགས༌ཏེ༌ ཤིའ༌རག༌། 
LUK.15.18	ཏ༌ ང༌ ལོགས༌ཏེ༌ ཨ༌བ༌ལེ༌ཀ༌ སོང༌ཏེ༌ ཟེར༌ཨིན༌། ངའེ༌ ནི༌ དཀོན༌མཆོག༌ དང༌ ཉེ༌རང༌ ཉིས༌ཀོའེ༌ རྒྱབ༌གལ༌ལ༌ སྡིག༌པ༌ ཅོས༌ཏེ༌ ཨིན༌ནོག༌། 
LUK.15.19	ཏ༌ ངའ༌ ཉེ༌རང༌ངི༌ བུ༌ཚ༌ ཨིན༌ ཟེར༌ཅེས༌སི༌ འོས༌པ༌ མེད༌། ཉེ༌རང༌ངི༌ ལ༌པ༌ཞིག༌ དང༌ཙོགས༌ ཅོས༌ཏེ༌, བོར༌ར༌ ཛད༌།'"
LUK.15.20	"ཏེ༌ནེ༌ ཁོ༌ ལངས༌ཏེ༌ རང༌ངི༌ ཨ༌བའེ༌ ཁང༌པ༌ སོང༌། ཁོ༌ ཐག༌རིང༌ནེ༌ ཡོད༌ ཟ༌ནེའང༌, ཨ༌བའེ༌ རང༌ངི༌ བུ༌ཚའ༌ ཡོང༌ང༌ ཐོང༌ཏེ༌ ཁོའེ༌ཀ༌ སྙིང༌རྗེ༌ སྐྱེས༌། ཁོ༌ ཡོང༌ས༌ རྒྱུགས༌ཏེ༌ སོང༌ཏེ༌ ཁྲིལ༌ཏེ༌ པུག༌ ཏངས༌། 
LUK.15.21	བུ༌ཚའེ༌ ཁོང༌ང༌ 'ཨ༌བ༌ལེ༌, ངའེ༌ ནི༌ དཀོན༌མཆོག༌ དང༌ ཉེ༌རང༌ ཉིས༌ཀོའེ༌ རྒྱབ༌གལ༌ལ༌ སྡིག༌པ༌ ཅོས༌ཏེ༌ ཨིན༌ནོག༌། ང༌ ཉེ༌རང༌ངི༌ བུ༌ཚ༌ ཟེར༌ཅེས༌སི༌ འོས༌པ༌ མེད༌' ཞུས༌།"
LUK.15.22	"ཨིན༌ནའང༌ ཨ༌བའེ༌ ཡོག༌པོ༌གུན༌ བོད༌ཏེ༌ མོལས༌, 'ཏ༌ གྱོགས༌པ༌ ཁོའ༌ ཀོས༌ ཚང༌མའེ༌སང༌ རིན༌ཅན༌ ཁྱོངས༌ཏེ༌ སྐོན༌, ལག༌པ༌ སེར༌དུབ༌, རྐང༌པ༌ པ༌བུ༌ སྐོན༌། 
LUK.15.23	བེ༌ཏོ༌ གྱགས༌པ༌ སོས༌ཁན༌ཞིག༌ སད༌ཏེ༌ ཁྱོང༌, ང༌དང༌གུན༌ནི༌ ཟེན༌ ཡང༌ སྐྱིད༌པོ༌ ཅོ༌ཨིན༌། 
LUK.15.24	ཅིའ༌ཟེར༌ན༌ ངའེ༌ འི༌ བུ༌ཚ༌བོ༌ ཤི༌ཏེ༌ ཨིན༌པིན༌, ཏ༌ ཁོ༌ སོན༌ཏེའ༌ སླེབ༌། སྟོར༌ཏེ༌ ཨིན༌པིན༌, ཏ༌ ཡང༌ ལོགས༌ཏེ༌ ཐོབ༌།' ཡང༌ ཁོང༌གུན༌ནི༌ གའ༌མོ༌ སྐྱིད༌པོ༌ ཅོ༌ཅེས༌ གོ༌ཟུགས༌།"
LUK.15.25	"ཏེ༌དུས༌ལ༌ བུ༌ཚའ༌ ཆེན༌མོ༌བོ༌ ཞིང༌ནེ༌ ལོག༌ཏེ༌ ཁང༌པ༌ དང༌ ཉེ༌མོ༌ སླེབ༌བ༌ཅིག༌, ཁོའ༌ རོལ༌མོ༌ དང༌ རྩེས༌གླུ༌ ཏང༌ཁན༌ ཚོར༌པ༌, 
LUK.15.26	ཡོག༌པོ༌ཞིག༌ བོད༌ཏེ༌ འི༌བོ༌ ཅི༌ ཏོན༌ལ༌ ཨིན༌ནོག༌ ཟེར༌ཏེ༌ དྲིས༌། 
LUK.15.27	ཡོག༌པོ༌བོའེ༌, 'ཉེ༌རང༌ངི༌ ནོ༌ ལོགས༌ཏེ༌ སླེབ༌ ཡང༌ ཉེ༌རང༌ངི༌ ཨ༌བ༌ལེ༌ ཁོང༌ ཁམ༌ཟང༌ ལྡེ༌མོ༌ སླེབ༌ པ༌སང༌, ལང༌དོ༌ གྱགས༌པ༌བོ༌ སད༌ཅུགས༌ཏེ༌ སྐྱིད༌པོ༌ ཅོ༌ཨིན༌ ཨིན༌ནོག༌' ཟེརས༌།"
LUK.15.28	"ཏེ༌ནེ༌ ཨ༌ཅོའ༌ སྲོ༌ ཡོངས༌ཏེ༌, ནང༌ང༌ ཆའ༌ལ༌ མ༌ཐད༌། ཨ༌བ༌ ཕི༌ལོག༌ག༌ སོང༌ཏེ༌ ཁོའ༌, 'ཇུ༌ཇུ༌ ནང༌ང༌ ཡོང༌' མོལས༌། 
LUK.15.29	ཨིན༌ནའང༌ བུ༌ཚའེ༌ ཨ༌བ༌ལེའ༌, 'ངའེ༌ ལོ༌ འི༌ཟམ༌ཤིག༌ ཉེ༌རང༌ངི༌ ཡོག༌པོ༌ ཅོས༌ཏེ༌ ནམ༌ ཉེ༌རང༌ངི༌ བཀའ༌ ཁའ༌ མ༌ཉནས༌, ཨིན༌ནའང༌ ངའ༌ ང༌རང༌ངི༌ ཛ༌འོ༌གུན༌ ཉམ༌པོ༌ གའ༌མོ༌ ཅོའ༌ལ༌ ཉེ༌རང༌ངི༌ རེ༌གུ༌ཞིག༌གའང༌ མ༌སལས༌། 
LUK.15.30	ཏ༌ ཉེ༌རང༌ངི༌ འི༌ བུ༌ཚ༌ ཀ༌བོའེ༌ ཟུགས༌ཙོང༌མ༌གུན༌ ཉམ༌པོ༌ ནོར༌ ཚང༌མ༌ ཀོད༌ལ༌ ཏངས༌ཏེ༌ ལོགས༌ཏེ༌ ཡོང༌ང༌དང༌, ཁོའེ༌ ཕིའ༌ ལང༌དོ༌ གྱགས༌པ༌བོ༌ སད༌ད༌ སལས༌' ཞུས༌།"
LUK.15.31	"ཏེ༌ནེ༌ ཨ༌བ༌ལེ༌ མོལས༌, 'ངའེ༌ བུ༌ཚ༌ ཁྱོ༌རང༌ དུས༌རྒྱུན༌ ང༌ ཉམ༌པོ༌ ཡོད༌པ༌, ང༌ ཡོད༌ཁན༌ནི༌ ནོར༌ དང༌ ཟན༌ ཚང༌མ༌ ཁྱོ༌རང༌ངི༌ ཕིའ༌ ཨིན༌ནོག༌། 
LUK.15.32	ཨིན༌ནའང༌ ང༌དང༌གུན༌ནི༌ ཐད༌པོ༌ ཅོ༌གོས༌ ཅིའ༌ཟེར༌ན༌ ཁྱོ༌རང༌ངི༌ འི༌ ནོ༌བོ༌ ཤི༌ཏེ༌ ཨིན༌པིན༌, ཏ༌ ཁོ༌ སོན༌ཏེའ༌ སླེབ༌། ཡང༌ སྟོར༌ཏེ༌ ཨིན༌པིན༌, ཏ༌ ལོགས༌ཏེ༌ ཐོབ༌།
LUK.16.1	ཏེ༌ནེ༌ ཡེ༌ཤུའི༌ སློབ༌ཕྲུག༌གུན༌ལ༌ མོལས༌, "མི༌ ཆུག༌པོ༌ཞིག༌ག༌ ཆག༌ཟོད༌ ཅིག༌ ཡོད༌པིན༌། ཞག༌ཤིག༌ ཁོའ༌ ཏེ༌ ཆག༌ཟོད༌པོའེ༌ ནོར༌ ཀོད༌ལ༌ ཏང༌དུག༌ ཟེར༌ཏེ༌ སྤེ༌ར༌ ཚོར༌། 
LUK.16.2	ཏེ༌ ཆག༌ཟོད༌པོ༌ བོད༌ཏེ༌, 'ཁྱོ༌རང༌ངི༌ སྐོར༌ལ༌ ཚོར༌ཁན༌བོ༌ ཅི༌ ཨིན༌། ཁྱོ༌རང༌ངི༌ རྩི༌རུག༌གུན༌ ཏོང༌, ཏ༌ནེ༌ཕར༌ལ༌ ཁྱོ༌རང༌ ངའེ༌ ཆག༌ཟོད༌ ཅོ༌ མི༌ཉན༌' ཟེརས༌།"
LUK.16.3	"ཏེ༌ ཆག༌ཟོད༌པོའེ༌ 'ཏ༌ ཅི༌ ཅོ༌' སམ༌, 'སྤོན༌བོའེ༌ ངའ༌ ལས༌ནེ༌ ཕིངས༌པ༌ ངའེ༌ ཅི༌ ཅོ༌ཨིན༌། ས༌ སྐོ༌ ནི༌ ཉན༌ཅེས༌ མེ༌རག༌, ལྩང༌ན༌ མི༌གུན༌ནི༌ ཁྲེལ༌ཨིན༌། 
LUK.16.4	ངའེ༌ ལས༌པོ༌ མེད༌ཁན༌ སོང༌ཏེ༌ སྟིང༌ནེ༌ མི༌གུན༌ནི༌ ཁང༌པའེ༌ ནང༌ང༌ བྲང༌ས༌ ཐོབ༌ཅེས༌སི༌ ཕིའ༌ ངའེ༌ ཅི༌ ཅོ༌ཨིན༌ ང༌ རྒྱུས༌ཡོད༌།'"
LUK.16.5	"ཏེ༌ནེ༌ ཁོའེ༌ སྤོན༌བོའེ༌ བུ༌ལོན༌པ༌ ཚང༌མ༌ རེ༌རེ༌ ཅོས༌ཏེ༌ བོད༌ཏེ༌ དང༌པོ༌བོའ༌, 'ཁྱོ༌རང༌ང༌ ངའེ༌ སྤོན༌བོའ༌ ཤལ༌གོ༌ཤེས༌སི༌ བུ༌ལོན༌ ཙམ༌ ཡོད༌' ཟེརས༌། 
LUK.16.6	ཁོའེ༌ 'མར༌ནག༌ ལི༌ཀྲར༌ སྟོང༌ཞི༌ རིན༌ ཟམ༌ཤིག༌ ཡོད༌' ཟེརས༌། ཁོའེ༌ 'ཁྱོ༌རང༌ངི༌ བུ༌ལོན༌ནི༌ ཐོ༌ ཁྱོངས༌ཏེ༌ སྟོང༌ ཉིས༌ བྲིས༌' ཟེརས༌།"
LUK.16.7	"ཡང༌ ཞན༌ཞིག༌ག༌, 'ཁྱོ༌རང༌ངི༌ཀ༌ ངའེ༌ སྤོན༌བོའེ༌ བུ༌ལོན༌ ཙམ༌ ཡོད༌' དྲིས༌། ཏེ༌བོའེ༌ 'གྲོ༌བོ༌རི༌ རྒྱ༌ ཡོད༌' ཟེརས༌། ཡང༌ ཁོའེ༌, 'ཁྱོ༌རང༌ངི༌ བུ༌ལོན༌ནི༌ ཐོའི༌ ནང༌ང༌ རྒྱད༌ཅུ༌ བྲིས༌' ཟེརས༌།"
LUK.16.8	"ཏེ༌ནེ༌ སྤོན༌བོའེ༌ དྲང༌པོ༌ མེད༌ཁན༌ནི༌ ཆག༌ཛོད༌པོའ༌, སྐྱོན༌ཇན༌ནི༌ ལས༌ ཅོས༌ཁན༌བོའེ༌ ཕིའ༌ སྟོད༌པ༌ སལས༌།" ཡེ༌ཤུའི༌ དོར༌ལྡུས༌ཏེ༌ མོལས༌, "འི༌ ཇིག༌རྟེན༌ནི༌ མི༌གུན༌ འོད༌དི༌ ནང༌ང༌ གྲུལ༌ཁན༌ནི༌ མི༌གུན༌ནི༌ སང༌ མང༌ང༌ སྐྱོན༌ཇན༌ ཡོད༌ཏེ༌ ཨིན༌ནོག༌། 
LUK.16.9	ཡང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ཁྱོ༌ཞའེ༌ ཇིག༌རྟེན༌ནི༌ ནོར༌གུན༌ ཁྱོ༌ཞ༌རང༌ངི༌ ཕིའ༌ ཛ༌འོ༌ ཅོ༌ཅེས༌ལ༌ ཀོལ༌ཤིག༌། ཡང༌ ཏེ༌ ནོར༌གུན༌ མེད༌ཁན༌ ཆ༌དང༌, ཁྱོ༌ཞ༌གུན༌ལ༌ ཏེ༌ ཛ༌འོ༌གུན༌ནི༌ ཐའ༌མེད༌པའེ༌ ནམ༌ཁའ༌ ཁང༌པའེ༌ ནང༌ང༌ དུག༌ཅེས༌སི༌ ཕིའ༌ གའ༌སུས༌ ཞུ༌ཨིན༌།"
LUK.16.10	"ཉུ༌ངུན༌ སྟད༌ཁན༌བོའེ༌ཀ༌ དྲང༌པོ༌ ཅོ༌ཁན༌གུན༌ནི༌, མང༌པོའེ༌ཀའང༌ དྲང༌པོ༌ དུག༌ཨིན༌། ཡང༌སུ༌ཞིག༌ ནོར༌ ཉུ༌ངུན༌ནི༌ཀ༌ དྲང༌པོ༌ མ༌དུག༌ན༌, ཏེ༌གུན༌ མང༌པོའེ༌ཀའང༌ དྲང༌པོ༌ མི༌དུག༌། 
LUK.16.11	ཏ༌ གལ༌ཏེས༌ འི༌ ཇིག༌རྟེན༌ནི༌ ནོར༌ལ༌ ཁྱོ༌ཞ༌གུན༌ནི༌ དྲང༌པོ༌ མ༌ཅོ༌ན༌ ནམ༌ཁའེ༌ དེན༌བའེ༌ ནོར༌ སུའི༌ ཁྱོ༌ཞ༌གུན༌ལ༌ སྟད༌ཨིན༌། 
LUK.16.12	གལ༌ཏེས༌ ཁྱོ༌ཞ༌གུན༌ནི༌ ཞན༌མའེ༌ ནོར༌ལ༌ དྲང༌པོ༌ མ༌ཅོ༌ན༌, ཏེ༌ནེ༌ ཁྱོ༌ཞ༌རང༌ངི༌ ཐོབ༌ཅེས༌ཅན༌བོ༌ སུའི༌ ཁྱོ༌ཞའ༌ ཏང༌ཨིན༌། 
LUK.16.13	ཡོག༌པོ༌ཞིག༌གི༌ སྤོན༌བོ༌ ཉིས༌སི༌ ཞབ༌སྟོག༌ ཅོ༌ མི༌ཐུབ༌, ཅིག༌པོའ༌ ནཕ༌རད༌ ཡང༌ ཞན༌བོའ༌ གཅེས༌པ༌ ཅོའ༌ནོག༌, ཡ༌ ཅིག༌པོའ༌ ཐད༌ཨིན༌ སྙིང༌ནེ༌ ཡང༌ ཞན༌བོའ༌ མ༌ཐད༌ད༌ ཞབ༌སྟོག༌ ཞུའ༌ནོག༌། ཏེན༌ན༌ ཙོགས༌ལ༌ དཀོན༌མཆོག༌ དང༌ ནོར༌ ཉིས༌ཀོའ༌ གཅེས༌པ༌ ཅོ༌ མི༌ཉན༌" མོལས༌།
LUK.16.14	འི༌ སླབ༌བྱ༌གུན༌ ཏེ༌རུ༌ ཡོད༌ཁན༌ནི༌ ནོར༌ དོད༌ཅན༌ ཕ༌རུ༌ཤི༌པ༌གུན༌ནིའང༌ ཚོར༌པ༌, ཁོང༌གུན༌ནི༌ ཡེ༌ཤུའ༌ ཁྲེལ༌གོད༌ ཏངས༌། 
LUK.16.15	ཡེ༌ཤུའི༌ ཏེ༌གུན༌ལ༌, "ཁྱོ༌ཞ༌གུན༌ནི༌ མི༌གུན༌ལ༌ རང༌དང༌རང༌ དཀོན༌མཆོག༌གི༌ ལས༌ ཟང༌པོ༌ ཅོ༌ཁན༌ ཨིན༌ཁན༌བོ༌ སྟན༌ཅེས༌སི༌ རྩོན༌གྲུས༌ ཅོའ༌ནོག༌, ཨིན༌ནའང༌ དཀོན༌མཆོག༌གི༌ ཁྱོ༌ཞའེ༌ སྙིང༌ངི༌ ནང༌ང༌ ཡོད༌ཁན༌བོ༌ ཁྱེན༌ན༌ནོག༌། མི༌གུན༌ནི༌ མ༌ རིན༌ཅན༌ ཐེ༌ཁན༌བོ༌, དཀོན༌མཆོག༌གི༌ དུན༌ལ༌ ཏེ༌གུན༌ ཁམ༌ལོག༌ རྩི༌ཨིན༌" མོལས༌།
LUK.16.16	ཡེ༌ཤུའི༌ མོལས༌, "བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ བྲིའ༌ ཛད༌ཁན༌གུན༌ ཡོ༌ཧཱ༌ནན༌ནི༌ དུས༌ ཚག༌པ༌ ཤད༌ད༌ ཛདས༌། ཏེ༌དུས༌ནེ༌ ཕར༌ལ༌ དཀོན༌མཆོག༌གི༌ རྒྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌ཨིན༌ ཨིན༌ནོག༌, ཡང༌ ཏེ༌ནང༌ང༌ ཆ༌ཅེས༌སི༌ རྩོན༌གྲུས༌ མི༌ཚང༌མའེ༌ ཅོ༌ཨིན༌ ཨིན༌ནོག༌།"
LUK.16.17	"ཨིན༌ནའང༌ དཀོན༌མཆོག༌གི༌ བཀའ༌ཁྲིམས༌སི༌ ཚིག༌ ཅིག༌ སྟོར༌རི༌ སང༌, ནམ༌ཁའ༌ དང༌ ས༌ ཉིས༌ཀོ༌ སྟོར༌ཅེས༌པོ༌ ལ༌མོ༌ ཨིན༌། 
LUK.16.18	ཁོ༌རང༌ངི༌ ན༌མ༌ ཅད༌ཏེ༌ ཞན༌ བུ༌མོ༌ཞིག༌ ཉམ༌པོ༌ ན༌མ༌ ཅོ༌ཁན༌བོའེ༌ ལོག༌ཡེམ༌ ཅོས༌ཏེ༌ ཨིན༌ནོག༌། ཡང༌ ཅད༌ཁན༌ནི༌ བུ༌མོ༌ ཉམ༌པོ༌ ན༌མ༌ ཅོ༌ཁན༌བོའེང༌ ལོག༌ཡེམ༌ ཅོས༌ཏེ༌ ཨིན༌ནོག༌།"
LUK.16.19	ཡེ༌ཤུའི༌ མོལས༌, "མི༌ མ༌ ཆུག༌པོ༌ཞིག༌ ཡོད༌པིན༌། ཁོ༌ ཀོས༌ལག༌ རིན༌ཅན༌ དང༌ ཀོ༌ཤེན༌ གོན༌ཏེ༌, ཞག༌དང༌ གྲོན༌ཏང༌ཨིན༌ སྐྱིད༌པོ༌ ཅོ༌ཨིན༌ དུག༌གད༌པིན༌། 
LUK.16.20	ཏེ༌ མི༌ ཆུག༌པོའེ༌ སྒོའེ༌ དུན༌ལ༌ ཟུགས༌པོ༌ གང༌པོའ༌ ཤོའ༌ བིང༌ཏེ༌ ཡོད༌ཁན༌ ལ༌ཟར༌རས༌ ཟེར༌ཁན༌ནི༌ ལྩང༌ཁན༌ཞིག༌ དུག༌གད༌པིན༌། 
LUK.16.21	ཁོའེ༌ ཏེ༌ མི༌ ཆུག༌པོ༌བོའེ༌ ཅོག༌ཙེ༌ནེ༌ བུད༌ཁན༌ནི༌ ཟའ༌ཅེས༌གུན༌ ཟའ༌ཅེས༌སི༌ དོད༌པ༌ ཅོའད༌པིན༌, མ༌ཚད༌ ཁྱི༌གུན༌ ཡོངས༌ཏེ༌ ཁོའེ༌ རྨ༌ཁའ༌གུན༌ ལྡག༌གད༌པིན༌།"
LUK.16.22	"ཏེ༌ནེ༌ ཞག༌ཤིག༌ ཏེ༌ ལྩང༌ཁན༌བོ༌ ཤི༌, ཡང༌ དཀོན༌མཆོག༌གི༌ ཕོ༌ཉ༌གུན༌ སྐྱོད༌ཏེ༌ ཁོ༌ ཨབ༌ར༌ཧམ༌ ཞུགས༌ཏེ༌ ཡོད༌ས༌ ཁྲིད༌ཏེ༌ ཁྱེར༌ར༌ ཛདས༌། ཏེ༌ མི༌ ཆུག༌པོ༌བོའང༌ ཤི༌ཏེ༌ སུབས༌། 
LUK.16.23	ཉལ༌ཝའེ༌ ནང༌ང༌ སྡུག༌སྔལ༌ སྲན༌ཏྲེ༌ ཐོང༌ཨིན༌ ཁོའེ༌ མིག༌ སྟགས༌ཏེ༌ སྟས༌པ༌ ཐག༌རིང༌ཞིག༌ནེ༌ ཨབ༌ར༌ཧམ༌ དང༌ ཁོང༌ངི༌ དུན༌ལ༌ ལ༌ཟར༌རས༌སའང༌ ཐོང༌།"
LUK.16.24	"ཁོའེ༌ སྐད༌ ཆེན༌མོ༌ ཉམ༌པོ༌, 'ཨ༌བ༌ ཨབ༌ར༌ཧམ༌, ང༌ འི༌ མེ༌ ནང༌ང༌ སྡུག༌སྔལ༌ ཆེན༌མོ༌ རག༌། ཇུ༌ཇུ༌ ངའ༌ སྙིང༌རྗེ༌ ཛདས༌ཏེ༌ ལ༌ཟར༌རས༌སི༌ ཛི༌གུ༌བོ༌ ཆུའ༌ ཅུགས༌ཏེ༌ ངའེ༌ ལྕེ༌བོ༌ ཀྲང༌མོ༌ ཅོ༌ ཅུག༌ག༌ ཀལ༌ལ༌ ཛད༌' ཞུས༌།"
LUK.16.25	"ཨིན༌ནའང༌ ཨབ༌ར༌ཧམ༌མི༌ མོལས༌, 'ངའེ༌ བུ༌ཚ༌ ཨིད༌ཏུ༌ ཅོས༌ ཁྱོ༌རང༌ངི༌ རང༌ངི༌ མི༌ཚེ༌ ནང༌ང༌ སྐྱིད༌པོ༌ ཚང༌མ༌ ལེན༌ ཚར༌ཏེ༌ ཨིན༌, ཨིན༌ནའང༌ ལ༌ཟར༌རས༌སི༌ སྡུག༌སྔལ༌ ཚང༌མ༌ ལེན༌ཏེ༌ ཨིན༌པིན༌། ཏ༌ འི༌ཀ༌ ལ༌ཟར༌རས༌ལ༌ སེམས༌སོ༌ དང༌ ཁྱོ༌རང༌ང༌ སྡུག༌སྔལ༌ ཐོང༌དུག༌, 
LUK.16.26	ཏེ༌བོ༌ མ༌ཚད༌ ང༌ཞའ༌ དང༌ ཁྱོ༌རང༌ངི༌ པར༌ལ༌ ལུང༌པ༌ ཆེན༌མོ༌ཞིག༌ ཡོད༌། འི༌ཀ༌ནེ༌ ཁྱོ༌ཞའ༌ ཆོགས༌ལ༌ ཆའ༌ ཐད༌ནའང༌ ཆའ༌ མི༌ཉན༌, ཡང༌ ཏེ༌ཀ༌ནེ༌ སུ༌ཞིག༌ ང༌ཞའ༌ ཆོགས༌ལ༌ ཡོང༌ཨིན༌ གྲོ༌ནའང༌ ཡོང༌ མི༌ཉན༌།'"
LUK.16.27	"ཏེ༌ནེ༌ ཁོའེ༌, 'ཀྱེ༌ ཡབ༌ ཐུག༌རྗེ༌ ཟིགས༌ཏེ༌ ལ༌ཟར༌རས༌ ངའེ༌ ཨ༌བའེ༌ ཁང༌པ༌ ཀལ༌ལ༌ ཛད༌' ཞུས༌། 
LUK.16.28	'ཅིའ༌ཟེར༌ན༌, ངའ༌ ཨ༌ཅོ༌ནོ༌ ལྔ༌ ཡོད༌། ཏེ༌གུན༌ནིའང༌ ཉལ༌ཝའེ༌ བར༌དོའི༌ ནང༌ང༌ མི༌སླེབ༌ཅེས༌སི༌ ཕིའ༌ སྤང༌པུད༌ ཅུག༌ག༌ ཛད༌།'"
LUK.16.29	"ཏེ༌ནེ༌ ཨབ༌ར༌ཧམ༌མི༌ ལན༌ལ༌, 'ལུང༌སྟོན༌པ༌ མོ༌ཟེས༌ དང༌ ཞན༌ ལུང༌སྟོན༌པ༌གུན༌ནི༌ བྲི༌ཁན༌གུན༌ ཁོང༌གུན༌ནི༌ ལག༌ག༌ ཡོད༌ཏེ༌ ཨིན༌ནོག༌, ཏེ༌གུན༌ལ༌ ཉན༌གོས༌' མོལས༌།"
LUK.16.30	"ཨིན༌ནའང༌ ཁོའེ༌, 'ཀྱེ༌ ཡབ༌ ཨབ༌ར༌ཧམ༌ ཏེ༌ཟུག༌ མ༌མོལ༌། གལ༌ཏེས༌ ཤི༌ཁན༌གུན༌ནེ༌ ཕྲོ༌ནེ༌ ཅིག༌ ལོགས༌ཏེ༌ ཆ༌ན༌, ཏེ༌ནེ༌ ཁོང༌གུན༌ནི༌ སེམས༌ རྒྱུར༌ཨིན༌' ཞུས༌།"
LUK.16.31	"ཨབ༌ར༌ཧམ༌མི༌, 'གལ༌ཏེས༌ ཏེ༌གུན༌ནི༌ ལུང༌སྟོན༌པ༌ མོ༌ཟེས༌ དང༌ ལུང༌སྟོན༌པ༌གུན༌ནི༌ བཀའ༌ མ༌ཉན༌ན༌, ཤི༌ཁན༌ཞིག༌ ཁོང༌ངི༌ དུན༌ལ༌ ལོག༌ཏེ༌ ཆ༌ནའང༌ དེན༌ མི༌ཤེས༌' མོལས༌།"
LUK.17.1	ཡེ༌ཤུའི༌ རང༌ངི༌ སློབ༌ཕྲུག༌གུན༌ལ༌ མོལས༌, "སྡིག༌པའེ༌ ནང༌ང༌ གྱེལ༌ཅེས༌སི༌ དུས༌ ཏན༌ཏན༌ སླེབ༌བ༌ནོག༌, ཨིན༌ནའང༌ སུའི༌ ཞས༌ཏེ༌ ཡོང༌ཨིན༌། ཏེ༌ མི༌བོའ༌ ཙམ༌ཤིག༌གི༌ ཇིགས༌པ༌ མ༌ནོག༌། 
LUK.17.2	ཏེ༌ ཆུ༌ངུན༌གུན༌ནི༌ ནང༌ནེ༌ ཅིག༌ག༌ སྡིག༌པ༌ ཅོ༌ཅུག༌གི༌ སང༌ ཏེ༌ མི༌བོའེ༌ སྐྱེའ༌ རན༌ཐག༌གི༌ རྡོའ༌ དགས༌ཏེ༌ རྒྱ༌ཚོའེ༌ ནང༌ང༌ ཕངས༌ ཏང༌ན༌ རྒྱལ༌། 
LUK.17.3	ཏེ༌བོའེ༌ཕིའ༌ ཁྱོ༌ཞ༌གུན༌ ཤང༌ ཅོས༌ཏེ༌ ཁྱོ༌ཞའེ༌ ཞས༌ཏེ༌ ཞན༌མ༌གུན༌ སྡིག༌པའེ༌ ནང༌ང༌ གྱེལ༌ མ༌ཅུག༌ཤིག༌།"
LUK.17.3	"གལ༌ཏེས༌ ཁྱོ༌ཞའེ༌ སྤུན༌ཞིག༌གི༌ སྡིག༌པ༌ ཅོ༌ན༌, ཁོའ༌ ཁའ༌སྐྱེས༌ཏེ༌ སྐྱོང༌ཤིག༌། ཡང༌ གལ༌ཏེས༌ ཁོའེ༌ གྱོད༌པ༌ ཅོ༌ན༌ ཤགས༌པ༌ ཏོང༌ཤིག༌། 
LUK.17.4	གལ༌ཏེས༌ ཁོའེ༌ ཉི༌མ༌ ཅིག༌གི༌ ནང༌ང༌ ལན༌ རྡུན༌ ཁྱོ༌ཞའེ༌ རྒྱབ༌གལ༌ལ༌ སྡིག༌པ༌ ཅོ༌ན༌, ཏེན༌ན༌ ཉི༌མ༌ ལན༌ རྡུན༌ ཁྱོ༌ཞའེ༌ཀ༌ ཡོངས༌ཏེ༌ གྱོད༌པ༌ ཅོ༌ན༌, ཁྱོ༌ཞའེ༌ ཁོའ༌ ཤགས༌པ༌ ཏོང༌" མོལས༌།
LUK.17.5	སྐུ༌ཚབས༌གུན༌ནི༌, "ང༌ཞའ༌ དད༌པའེ༌ ནང༌ང༌ ལྡན༌ ཅུག༌ག༌ ཛད༌" ཞུས༌།
LUK.17.6	གཙོ༌བོའེ༌, "གལ༌ཏེས༌ ཁྱོ༌ཞའ༌ ཉུང༌སྐར༌རི༌ ས༌འོན༌ ཆུ༌ངུན༌ ཟད༌ཤིག༌གི༌ དད༌པ༌ ཡོད༌ན༌, ཤིང༌ཏོག༌གི༌ ལྕང༌མ༌ཞིག༌ག༌ 'པ༌ཀྲག༌ནེ༌ ཕུད༌ཏེ༌, རྒྱ༌ཚོའེ༌ ནང༌ང༌ སོང༌' ཟེར༌ན༌ ཏེ༌ ལྕང༌མ༌བོའེ༌ ཁྱོ༌ཞའེ༌ ཁའ༌ ཉན༌ཨིན༌།"
LUK.17.7	"ཁྱོ༌ཞའེ༌ ལས༌ ཅོ༌ཁན༌ནི༌ ཡོག༌པོ༌ཞིག༌ ཞིང༌སྔོའ༌ ཡ༌ ལུག༌ ཚོའ༌ སོང༌ཏེ༌ ནམ༌ ཁོ༌ ཁང༌པ༌ ལོག༌ཏེ༌ ཡོང༌ང༌དང༌, ཏེ༌ ཡོག༌པོ༌བོའ༌, 'འི༌ཀ༌ ཡོངས༌ཏེ༌ ཟའ༌ཅེས༌ ཟོ༌' ཟེར༌ཨིན༌ན༌? 
LUK.17.8	མི༌ཟེར༌, ཨིན༌ནའང༌ ཏེ༌ ཡོག༌པོ༌བོའ༌, 'ངའེ༌ ཕིའ༌ ཟའ༌ཅེས༌སི༌ གྲལ༌གྲིག༌ ཅོས༌, ཡང༌ ང༌ ཟའ༌ དང༌ ཐུང༌ ཚར༌ཚར༌ ཚག༌པ༌ སྐྱེ༌རགས༌ ཅིངས༌ཏེ༌ ཞབ༌སྟོག༌ ཞུས༌། ཏེ༌ སྟིང༌ནེ༌ ཁྱོ༌རང༌ངའང༌ ཟོ༌ཐུང༌ མི༌ཟེར༌ར༌? 
LUK.17.9	ཡོག༌པོ༌བོའེ༌ ཁོའེ༌ ཁའ༌ཉན༌ཏེ༌ ཏེ༌ཟུག༌ ཅོས༌པ༌, སྤོན༌བོའེ༌ ཁོའ༌ 'ཐུག༌རྗེ༌ཆེ༌' ཟེར༌ཨིན༌ན༌? ཏན༌ཏན༌ལ༌ མི༌ཟེར༌། 
LUK.17.10	ཏེན༌ན༌ ཙོགས༌ལ༌ ཁྱོ༌ཞའ༌ ཚང༌མེའང༌ དཀོན༌མཆོག༌གི༌ བཀའ༌ ནང༌ཞིན༌ ཅོས༌ ཟ༌ནེ༌, ཁྱོ༌ཞ༌གུན༌ནི༌ ཟེར༌གོ༌ཤེས༌ ཨིན༌ནོག༌, 'ང༌ཞའ༌ འོས༌མེད༌དི༌ ཡོག༌པོ༌གུན༌ ཨིན༌། ཀ༌ལས༌པོ༌ ང༌ཞའ༌ ཅོ༌ཅེས༌ ཁག༌ ཀལ༌ཏེ༌ ཨིན༌, ཏེན༌ན༌བོ༌ ཅོས༌པིན༌'" མོལས༌།
LUK.17.11	ཡེ༌ཤུ༌ ཡེ༌རུ༌ཤ༌ལེམ༌མི༌ ཆོགས༌ལ༌ སྐྱོད༌ ཟ༌ནེ༌ ས༌མར༌རི༌ཡཱ༌ དང༌ གཱ༌ལིལ༌ལིའི༌ ཡུལ༌ལི༌ ཚམས༌ནེ༌ སྐྱོདས༌། 
LUK.17.12	ཁོང༌ གམ༌ཡུལ༌ཞིག༌གི༌ སྒོའེ༌ཀ༌ སླེབ༌བ༌དང༌, མི༌ ཛེ༌ནད༌ཅན༌ རྕུ༌ དང༌ ཐུག༌། ཏེ༌གུན༌ནི༌ ཁོང༌ དང༌ ཐག༌རིང༌ང༌ དུགས༌ཏེ༌ 
LUK.17.13	ཀུ༌ཅོ༌ ཏང༌ཨིན༌ ཟེརས༌, "ཀྱེ༌ སྤོན༌བོ༌ ཡེ༌ཤུ༌, ང༌ཞ༌གུན༌ལ༌ སྙིང༌རྗེ༌ ཛད༌།"
LUK.17.14	ཁོང༌ངི༌ ཟིགས༌ཏེ༌ ཁོང༌གུན༌ལ༌ མོལས༌, "ཏ༌ སོང༌ཤིག༌། རང༌ངི༌ ཟུགས༌པོ༌ བླ༌མ༌གུན༌ལ༌ སྟོན༌།" ཏེ༌གུན༌ ཆའ༌ ཟ༌ནེ༌ ལམ༌བར༌ལ༌ ཁོང༌གུན༌ནི༌ ཛེ༌ནད༌གུན༌ ཕན༌།
LUK.17.15	ནད༌ རྒྱལ༌ཁན༌བོ༌ ཐོང༌ང༌ཅིག༌ ཏེ༌གུན༌ནི༌ ཕྲོ༌ནེ༌ ཅིག༌ཅིག༌ ལོགས༌ཏེ༌ ཡེ༌ཤུ༌ ཡོད༌ས༌ ཡོངས༌ཏེ༌ སྐད༌ ཆེན༌མོ༌ དང༌ དཀོན༌མཆོག༌ག༌ སྟོད༌པ༌ ཕུལས༌། 
LUK.17.16	ཡང༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ ཁོང༌ང༌ ཐུག༌རྗེ༌ཆེ༌ ཞུས༌། ཏེ༌ མི༌བོ༌ ནི༌ ས༌མར༌རི༌ཡཱ༌པ༌ཞིག༌ ཨིན༌པིན༌།
LUK.17.17	ཏེ༌ནེ༌ ཡེ༌ཤུའི༌ མོལས༌, "མི༌ ཅུའི༌ ནད༌ ཕན༌ཏེ༌ མན༌པིན༌ན༌ ཡང༌ དགུ༌བོ༌ ཀ༌ངོའ༌ སོང༌? 
LUK.17.18	ཡ༌ཧུ༌དཱ༌པ༌ མན༌ཁན༌ནི༌ འི༌ མི༌བོ༌ ཅིག༌པོ༌ མན༌པ༌, ཞན༌ ཚང༌མ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ལ༌ ལོགས༌ཏེ༌ མ༌ཡོངས༌ས༌?" 
LUK.17.19	ཏེ༌ནེ༌ ཡེ༌ཤུའི༌ ཏེ༌ མི༌བོའ༌, "ལོངས༌ ཏ༌ སོང༌། ཁྱོ༌རང༌ངི༌ དད༌པའེ༌ ཁྱོ༌རང༌ རྒྱལ༌ཏེ༌ ཨིན༌" མོལས༌།
LUK.17.20	ཕ༌རུ༌ཤི༌པ༌གུན༌ནི༌ ཡེ༌ཤུའ༌, "དཀོན༌མཆོག༌གི༌ རྒྱལ༌སྲིད༌ ནམ༌ སླེབ༌ཨིན༌" དྲིས༌།
LUK.17.20	ཡེ༌ཤུའི༌ ལན༌ལ༌, "དཀོན༌མཆོག༌གི༌ རྒྱལ༌སྲིད༌པོ༌ ནི༌ མིག༌ནེ༌ རྒྱལ༌ལ༌ ཅོས༌ཏེ༌ སྟའ༌ནའང༌ སླེབ༌བ༌ མི༌ཐོང༌། 
LUK.17.21	སུ༌ཞིག༌གིའང༌ 'འི༌ཀ༌ནེ༌ ཡ༌ འ༌ཀ༌ནེ༌ དུག༌།' མི༌ཟེར༌ ཅིའ༌ཟེར༌ན༌ དཀོན༌མཆོག༌གི༌ རྒྱལ༌སྲིད༌ ནི༌ ཁྱོ༌ཞ༌གུན༌ནི༌ ནང༌ང༌ ཡོད༌ཏེ༌ ཨིན༌ནོག༌" མོལས༌།
LUK.17.22	ཏེ༌ནེ༌ ཁོང༌ངི༌ རང༌ངི༌ སློབ༌ཕྲུག༌གུན༌ལ༌, "ཏེ༌དུས༌པོ༌ སླེབ༌ཨིན༌ ནམ༌ ཁྱོ༌ཞ༌གུན༌ནི༌ མི༌རིགས༌སི༌བུ༌ ལོགས༌ཏེ༌ ཡོང༌ཅེས༌སི༌ ཞག༌པོ༌ ཐོང༌ཅེས༌སི༌ དོད༌པ༌ བོར༌ཨིན༌ ཨིན༌ནའང༌ ཐོང༌ མི༌ཐུབ༌། 
LUK.17.23	ནམ༌ཞིག༌ ཁྱོ༌ཞའ༌ མི༌གུན༌ནི༌, 'ལྟོས༌ཤིག༌ ཁོང༌ འི༌ཀ༌ནེ༌ ཡ༌ འ༌ཀ༌ནེ༌ དུག༌' ཟེར༌ན༌, ཏེ༌རུ༌ བང༌ཏངས༌ཏེ༌ མ༌ཆ༌ཤིག༌། 
LUK.17.24	ཀ༌ཟུག༌ སྐམ༌ལྷག༌གི༌ འོད༌ ནམ༌ཁའེ༌ ཆོགས༌ ཅིག༌ནེ༌ ཡང༌ ཆོགས༌ ཅིག༌ག༌ ཁྱབས༌སད༌། ཏེན༌ན༌ ཙོགས༌ལ༌ མི༌རིགས༌སི༌བུ༌ སླེབ༌བི༌ དུས༌ལའང༌ མི༌ཚང༌མའེ༌ ཐོང༌ཨིན༌། 
LUK.17.25	ཨིན༌ནའང༌ ཏེ༌དུས༌སི༌ སང༌ སྔུན༌ལ༌ ཁོའ༌ སྡུག༌སྔལ༌ མང༌པོ༌ ཐོངས༌ཏེ༌ འི༌ མིར༌རྒྱུད༌པོའེ༌ ཁོའ༌ དད༌པ༌ མ༌ཅོའ༌ ཕང༌ཨིན༌" མོལས༌།
LUK.17.26	"མི༌རིགས༌སི༌བུ༌ ལོགས༌ཏེ༌ ཡོང༌ངི༌ དུས༌ལའང༌ ཏེ༌ཙོགས༌ བྱུང༌ཨིན༌ ཀ༌ཟུག༌ ནོ༌ཨཱ༌ ཟེར༌ཁན༌ནི༌ དུས༌ལ༌ བྱུངས༌པིན༌། 
LUK.17.27	ནོ༌ཨཱ༌ གྲུ༌ཟིང༌ངི༌ ནང༌ངའ༌ ཞུགས༌སེ༌ ཞག༌ ཚོག༌པ༌ མི༌གུན༌ ཟེན༌, ཐུང༌ཨིན༌, བག༌མ༌ ཁྱོང༌ཅེས༌ དང༌ བག༌མ༌ ཏང༌ཨིན༌ དུགས༌། ཏེ༌ནེ༌ ཆུ༌ལོག༌ ཡོངས༌ཏེ༌ མི༌ཚང༌མ༌ ཆུའི༌ ནང༌ང༌ ནུབ༌ཏེ༌ ཤི༌།"
LUK.17.28	"ཏེན༌ན༌ ཙོགས༌ལ༌ ལོད༌ ཟེར༌ཁན༌ནི༌ དུས༌ལའང༌ སོང༌པིན༌། མི༌གུན༌ ཟེན༌, ཐུང༌ཨིན༌ནའང༌, ཉོ༌ཅེས༌, ཚོང༌ཏང༌ཨིན༌, ལྕང༌མ༌ ཙུག༌ཨིན༌ དང༌ ཁང༌པ༌ རྩིག༌ཨིན༌ ཡོད༌པིན༌། 
LUK.17.29	ཨིན༌ནའང༌ ལོད༌ སོ༌དོམ༌མི༌ རྒྱལ༌ས༌ནེ༌ བིང༌ང༌ཅིག༌, ནམ༌ཁའ༌ནེ༌ མེའེ༌ རྡོའ༌གུན༌ བབས༌ཏེ༌ ཚང༌མ༌ མེད༌ཁན༌ སང༌། 
LUK.17.30	ཏེན༌ན༌བོ༌ དང༌ཙོགས༌ མི༌རིགས༌སི༌བུ༌ ཐོང༌ངི༌ དུས༌ལའང༌ བྱུང༌ཨིན༌། 
LUK.17.31	ཏེ༌ ཞག༌ག༌ སུ༌ཞིག༌ ཁང༌པའེ༌ ཁེ༌ཐོག༌ག༌ ཡོད༌ན༌ ཁང༌པའེ༌ ནང༌ང༌ ཅ༌ལག༌ ལེན༌ན༌ མ༌ཆ༌ཤིག༌། ཡང༌སུ༌ཞིག༌ ཞིང༌ང༌ ཡོད༌ན༌ ནང༌ང༌ ཅ༌ལག༌ ལེན༌ན༌, ལོགས༌ཏེ༌ མ༌ཆ༌ཤིག༌། 
LUK.17.32	ལོད༌དི༌ ན༌མའ༌ ཅི༌རིག༌ བྱུང༌ ཏེ༌བོ༌ ཨིད༌ཏུ༌ ཅོས༌ཤིག༌། 
LUK.17.33	སུ༌ཞིག༌གི༌ རང༌ངི༌ སྲོག༌ སྐྱོབ༌ཅེས༌ ཅོ༌ན༌, སྐྱལ༌ཨིན༌ ཡང༌ སུ༌ཞིག༌གི༌ རང༌ངི༌ སྲོག༌ སྐྱལ༌ན༌, སྐྱོབ༌ཨིན༌། 
LUK.17.34	ངའེ༌ ཁྱོ༌ཞ༌གུན༌ལ༌ ཟེར༌རད༌, ཏེ༌ ཚན༌ལ༌ མི༌ ཉིས༌ མལ༌ཙ༌ ཅིག༌གི༌ཀ༌ ཉལ༌ཏེ༌ ཡོད༌ཁན༌གུན༌ནི༌ ནང༌ནེ༌ ཅིག༌པོ༌ ནམ༌ཁའ༌ ལེན༌ཨིན༌ ཡང༌ ཅིག༌པོ༌ བོར༌ཨིན༌། 
LUK.17.35	བུ༌མོ༌ ཉིས༌ རང༌ཐག༌ སྐོར༌ཨིན༌ཞིག༌ ཡོད༌དུས༌, ཅིག༌ ནམ༌ཁའ༌ ཁྱེར༌ར༌ ཛད༌ཨིན༌, ཡང༌ ཅིག༌པོ༌ བོར༌ཨིན༌། 
LUK.17.36	མི༌ ཉིས༌ ཞིང༌ང༌ ཡོད༌དུས༌ ཅིག༌པོ༌ ལེན༌ཨིན༌, ཡང༌ ཅིག༌པོ༌ བོར༌ཨིན༌།" མོལ༌ཏེ༌ ལུང༌སྟན༌ན༌ ཛདས༌།
LUK.17.37	ཏེ༌གུན༌ནི༌, "གཙོ༌བོ༌, འི༌ ཚང༌མ༌ ཀ༌རུ༌ བྱུང༌ཨིན༌" ཞུས༌། ཁོང༌ངི༌, "རོ༌ བོར༌སའེ༌ ནས༌སའེ༌ཀ༌ ལྷག༌གུན༌ནའང༌ ཁོར༌ར༌ནོག༌། ༼འི༌ སྟགས༌གུན༌ནི༌ ཐའ༌མའེ༌ དུས༌ ཉེ༌མོ༌ ཨིན༌ཁན༌བོ༌ སྟན༌ན༌ནོག༌༽" མོལས༌།
LUK.18.1	ཏེ༌ནེ༌ ཡེ༌ཤུའི༌ རང༌ངི༌ སློབ༌ཕྲུག༌གུན༌ལ༌ དུས༌རྒྱུན༌ སུན༌ མ༌སུན༌ན༌ སྨོས༌ལམ༌ ཞུ༌གོ༌ཤེས༌སི༌ ཕིའ༌ སྤེ༌ སལ༌ཨིན༌ཞིག༌ དང༌ མོལས༌། 
LUK.18.2	"ཡུལ༌ཞིག༌གི༌ ནང༌ང༌ ཁྲིམས༌པོན༌ཞིག༌ དཀོན༌མཆོག༌ག༌ མི༌ཇིགས༌ཁན༌ ཡང༌ མི༌གུན༌ལ༌ སྙིང༌རྗེ༌ མེད༌ཁན༌ཞིག༌ ཡོད༌པིན༌། 
LUK.18.3	ཏེན༌ན༌ ཡུལ༌ལ༌ ཨ༌ནེ༌ མ༌རང༌མོ༌ཞིག༌ ཞག༌དང༌ ཁོའེ༌ དུན༌ལ༌ ཡོངས༌ཏེ༌ ཁོའ༌ ཞུ༌ཝའ༌ ཕུལ༌ཏེ༌, 'ང༌ ངའེ༌ གྲ༌འོའེ༌ ཀ༌ནེ༌ འོས༌པའེ༌ ཁྲིམས༌ཅད༌ ཅོའ༌ ཛད༌' ཞུའད༌པིན༌། 
LUK.18.4	ཏེ༌ མི༌བོའེ༌ ལན༌ མང༌པོ༌ ཁོའེ༌ ཞུའ༌བོའ༌ སྣང༌ང༌ མ༌ཏངས༌, ཨིན༌ནའང༌ སྟིང༌ནེ༌ ཁོའེ༌ འི༌བོ༌ སམ༌, 'ང༌ དཀོན༌མཆོག༌ག༌ མི༌ཇིགས༌ཁན༌ ཡང༌ མི༌གུན༌ལ༌ སྙིང༌རྗེ༌ མེད༌ཁན༌ ཨིན༌ནའང༌, 
LUK.18.5	འི༌ ཨ༌ནེ༌ མ༌རང༌མོ༌བོའེ༌ ང༌ སྣང༌ང༌ ཚེར༌ཅུག༌པ༌, ངའེ༌ ཁོའ༌ འོས༌པའེ༌ ཁྲིམས༌ཅད༌ ཐོབ༌ཅུག༌ཨིན༌། ཏེ༌ མ༌ནེ༌ ཁོ༌ ཞག༌དང༌ ཡོངས༌ཏེ༌ ང༌ སེམས༌སི༌ ཐིལ༌ནེ༌ ངལ༌ཅུག༌ག༌ནོག༌' སམ༌།"
LUK.18.6	ཏེ༌ནེ༌ གཙོ༌བོའེ༌ མོལས༌, "འི༌ འོས༌པ༌ མ༌ཅོ༌ཁན༌ནི༌ ཁྲིམས༌པོན༌བོའེ༌ སྤེ༌ ཀ༌ནེ༌ སློབ༌ཤིག༌། 
LUK.18.7	སྟིང༌ཇུག༌ག༌ ཁོའེ༌ ཁྲིམས༌ཅད༌ དྲང༌པོ༌ མ༌ཅོས༌ས༌? ཏེ༌ནེ༌ དཀོན༌མཆོག༌གི༌ ཉིན༌ཚན༌ མེད༌པ༌ ཁོང༌ང༌ སྨོས༌ལམ༌ ཞུ༌ཁན༌ནི༌ ཁོང༌རང༌ངི༌ ལྡམས༌མ༌ ཛད༌ཁན༌ནི༌ མི༌གུན༌ལ༌ འོས༌པའེ༌ ཁྲིམས༌ཅད༌ ཅོའ༌ མི༌ཛད༌ད༌? ཅི༌ དཀོན༌མཆོག༌གི༌ ཁོང༌གུན༌ལ༌ རོགས༌ ཅོའ༌ལ༌ གོར༌ཅུག༌ག༌ ཛད༌ཨིན༌ན༌? 
LUK.18.8	ངའེ༌ ཁྱོ༌ཞའ༌ ཟེར༌རད༌, གྱོགས༌པ༌ ཏེ༌གུན༌ལ༌ འོས༌པའེ༌ ཁྲིམས༌ཅད༌ ཅོའ༌ ཛད༌ཨིན༌། ཨིན༌ནའང༌ མི༌རིགས༌སི༌བུ༌ སླེབ༌བི༌ དུས༌ལ༌ ཅི༌ འི༌ ཇིག༌རྟེན༌པ༌གུན༌ནི༌ ནང༌ང༌ དད༌པའེ༌ སེམས༌པོ༌ ཐོང༌ཨིན༌ན༌?"
LUK.18.9	ཡེ༌ཤུའི༌ མི༌ ཁ༌ཅིག༌གི༌ རང༌དང༌རང༌ དྲང༌པོ༌ ཨིན༌ཁན༌བོའེ༌ཀ༌ མ༌ ལོ༌ཁྱེལ༌ ཡང༌ ཞན༌མ༌ ཚང༌མ༌ རྩི༌ཝའ༌ མེད༌ཁན༌ ཐུ༌ཤོག༌ སམ༌ཁན༌གུན༌ལ༌ སྤེ༌ སལ༌ཨིན༌ མོལས༌། 
LUK.18.10	"མི༌ ཉིས༌ ཆོད༌ཁང༌ང༌ སྨོས༌ལམ༌ ཞུའ༌ལ༌ སོང༌། ཏེ༌ནང༌ནེ༌ ཅིག༌པོ༌ ཕ༌རུ༌ཤི༌པ༌ དང༌ ཅིག༌པོ༌ ཁྲལ༌ནེན༌ཁན༌ ཨིན༌པིན༌། 
LUK.18.11	ཕ༌རུ༌ཤི༌པ༌བོ༌ ལངས༌ཏེ༌ རང༌ངི༌ སྐོར༌ལ༌ སྨོས༌ལམ༌ ཞུས༌, 'ཀྱེ༌ དཀོན༌མཆོག༌ ང༌ ཞན༌ མི༌གུན༌ དང༌ཙོགས༌ལ༌ ཅག༌པ༌, མི༌ངན༌པ༌, ལོག༌ཡེམ༌ ཅོ༌ཁན༌, ཡ༌ འི༌ ཁྲལ༌ནེན༌ཁན༌བོ༌ དང༌ཙོགས༌ ཅོའ༌ མི༌ཛད༌ཅེས༌ལ༌ ངའེ༌ ཉེ༌རང༌ང༌ ཐུག༌རྗེ༌ཆེ༌ ཞུའད༌། 
LUK.18.12	ངའ༌ རྡུན༌ཞག༌གི༌ ནང༌ང༌ ལན༌ ཉིས༌ རོ༌ཟཱ༌ དུག༌གད༌། ནོར༌ ཡོད༌ཁན༌ནི༌ ནང༌ནེ༌ རྕུ༌ ཁག༌པོ༌ ཉེ༌རང༌ང༌ ཕུལ༌ལད༌།'"
LUK.18.13	"ཨིན༌ནའང༌ ཁྲལ༌ལེན༌ཁན༌བོའེ༌ ཐག༌རིང༌ཞིག༌ག༌ དུགས༌ཏེ༌ གོའང༌ མ༌སྟག༌ག༌, ནམ༌ཁའ༌ སྟའ༌ མ༌ཐུབ༌བ༌, བྲང༌ རྡུང༌ཨིན༌, 'ཀྱེ༌ དཀོན༌མཆོག༌ ང༌ སྡིག༌ཅན༌ལ༌ ཐུག༌རྗེ༌ ཟིགས༌ས༌ ཛད༌' ཞུ༌ཨིན༌ སྨོས༌ལམ༌ ཞུས༌།
LUK.18.14	ངའེ༌ ཁྱོ༌ཞའ༌ ཟེར༌རད༌, དཀོན༌མཆོག༌གི༌ དུན༌ལ༌ སྔན༌མའེ༌ མི༌བོ༌ མན༌པ༌ འི༌ མི༌བོའེ༌ སྡིག༌པ༌གུན༌ལ༌ ཤགས༌པ༌ ཐོབ༌ཏེ༌ རང༌ངི༌ ཁང༌པ༌ ལོགས༌ཏེ༌ སོང༌ ཅིའ༌ཟེར༌ན༌ སུ༌ཞིག༌གི༌ རང༌ སྟག༌ན༌ ཕབ༌བ༌ ཛད༌ཨིན༌, ཡང༌ སུ༌ཞིག༌གི༌ རང༌ པས༌མོ༌ ཅོ༌ན༌ རྩི༌ཝ༌ ཅོའ༌ ཛད༌ཨིན༌།"
LUK.18.15	ཏེ༌ནེ༌ མི༌གུན༌ནི༌ ཕྲུ༌གུ༌ ཆུ༌ངུན༌གུན༌ ཡེ༌ཤུའི༌ དུན༌ལ༌ ཁྱོངས༌ཏེ༌, "འི༌གུན༌ནི༌ཀ༌ ཆག༌ བོར༌ར༌ ཛད༌" ཞུས༌། སློབ༌ཕྲུག༌གུན༌ནི༌ ཏེ༌བོ༌ ཐོང༌ཏེ༌ མི༌གུན༌ལ༌ ཁའ༌སྐྱེས༌།
LUK.18.16	ཨིན༌ནའང༌ ཡེ༌ཤུའི༌ ཕྲུ༌གུ༌གུན༌ དུན༌ལ༌ བོད༌ད༌ ཛད༌ཏེ༌, "ཁོང༌གུན༌ གག༌ མ༌གག༌ ང༌ ཡོད༌ས༌ ཡོང༌ཅུག༌, འི༌ ཙོགས༌གུན༌ནི༌ ཕིའ༌ དཀོན༌མཆོག༌གི༌ རྒྱལ༌སྲིད༌ ཨིན༌ནོག༌། 
LUK.18.17	ངའེ༌ ཁྱོ༌ཞའ༌ དེན༌བ༌ ཟེར༌རད༌, སུ༌ཞིག༌གི༌ དཀོན༌མཆོག༌གི༌ རྒྱལ༌སྲིད༌ ཕྲུ༌གུ༌གུན༌ ཙོགས༌ལ༌ མ༌ལེན༌ན༌, ཁོ༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ མ༌ནེ༌ ཞུགས༌ མི༌ཉན༌" མོལས༌།
LUK.18.18	ཡ༌ཧུ༌དཱ༌པའེ༌ སྤོན༌བོ༌ཞིག༌གི༌ ཡེ༌ཤུའ༌, "སློབ༌པོན༌ ཟང༌པོ༌ལེ༌, མི༌ཚེ༌ ཐའ༌མེད༌པ༌ ཐོབ༌ཅེས༌སི༌ ཕིའ༌ ཅི༌ ཅོ༌གོས༌" ཞུས༌། 
LUK.18.19	ཡེ༌ཤུའི༌ ཁོའ༌ དྲིའ༌ ཛདས༌, "ཁྱོ༌རང༌ངི༌ ང༌ ཟང༌པོ༌ ཅིའ༌ ཟེར༌རད༌, དཀོན༌མཆོག༌ ཅིག༌ མན༌པ༌ སུའང༌ ཟང༌པོ༌ མན༌། 
LUK.18.20	ཁྱོ༌རང༌ང༌ ཏེ༌ བཀའ༌རྒྱ༌གུན༌ ཏ༌ རྒྱུས༌ ཡོད༌གྲོ༌། རང༌ངི༌ ཞིད༌མད༌ མན༌པ༌ ཞན༌མ༌ སུ༌ཞིག༌ ཉམ༌པོ༌ ལུས༌བྲེལ༌ མ༌ཅོ༌, མི༌ མ༌སད༌, རྐུན༌མ༌ མ༌རྐུ༌, སྤང༌པོ༌ གོ༌ལོག༌ མ༌ཏང༌, རང༌ངི༌ ཕ༌མ༌གུན༌ལ༌ རྩི༌ཝ༌ ཅོས༌ཤིག༌" མོལས༌།
LUK.18.21	ཁོའེ༌ ཡེ༌ཤུའ༌, "ཏེ༌ ཚང༌མ༌ ངའེ༌ ཆུང༌དུས༌ནེ༌ ཕར༌ལ༌ སྲུངས༌ཏེ༌ ཨིན༌" ཞུས༌།
LUK.18.22	ཏེ༌བོ༌ སན༌ན༌དང༌ ཡེ༌ཤུའི༌ ཁོའ༌, "ཏ༌ སྣ༌ཅིག༌ ཁྱོ༌རང༌ང༌ མ༌ཚང༌ང༌ དུག༌། རང༌ང༌ ཡོད༌ཁན༌ ཚང༌མ༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏངས༌ དོང༌, ནམ༌ཁའེ༌ ནང༌ང༌ ཐའ༌མེད༌པའེ༌ བང༌ཛོད༌ ཐོབ༌ཨིན༌། ཡང༌ ལོགས༌ཏེ༌ ཡོངས༌ཏེ༌ ངའེ༌ སྟིང༌རང༌ནེ༌ བྲོངས༌" མོལས༌། 
LUK.18.23	ཏེ༌བོ༌ ཚོར༌ར༌དང༌, ཁོའ༌ མ༌ ཚེར༌ཁ༌ ཆེན༌མོ༌ ཡོངས༌ ཅིའ༌ཟེར༌ན༌ ཁོ༌ མ༌ ཆུག༌པོ༌ཞིག༌ ཨིན༌པིན༌། 
LUK.18.24	ཡེ༌ཤུའི༌ ཁོའ༌ ཟིགས༌ཏེ༌ མོལས༌, "ཆུག༌པོ༌གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཞུག༌ཅེས༌པོ༌ མ༌སྲན༌ཏྲེ༌ ཀགས༌པོ༌ ཨིན༌། 
LUK.18.25	འི༌བོ༌ དྲང༌པོ༌ ཨིན༌ནོག༌ ཆུག༌པོ༌ཞིག༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཞུགས༌ཤེས༌སི༌ སང༌ རྔ༌བོང༌ཞིག༌ ཁབ༌བི༌ མིག༌གི༌ ནང༌ནེ༌ བིང༌ཅེས༌པོ༌ ལ༌མོ༌ ཆེན༌།"
LUK.18.26	ཏེ༌རུ༌ ཡོད༌ཁན༌ནི༌ མི༌གུན༌ནི༌ ཁོང༌ངི༌ མོལ༌ཁན༌གུན༌ ཚོར༌ཏེ༌ ཞུས༌, "ཏེ༌ནེ༌ སུའ༌ ཐར༌པ༌ ཐོབ༌ཨིན༌།"
LUK.18.27	ཡེ༌ཤུའི༌ ལན༌སལས༌, "མིའ༌ ཅོ༌ མི༌ཉན༌ཅེས༌པོ༌ དཀོན༌མཆོག༌ག༌ ཛད༌ཉན༌ཅེས༌སི༌ ཁྱུད༌ ཡོད༌ཏེ༌ ཨིན༌ནོག༌།"
LUK.18.28	ཏེ༌ནེ༌ པི༌ཏྲར༌རི༌ ཡེ༌ཤུའ༌, "ཟིགས༌སའང༌ ང༌ཞ༌གུན༌ནི༌ ཅི༌ཚང༌མ༌ ཕངས༌ཏེ༌ ཉེ༌རང༌ངི༌ སྟིང༌རང༌ང༌ བྲངས༌ཏེ༌ ཨིན༌" ཞུས༌།
LUK.18.29	ཁོང༌ངི༌ ཏེ༌གུན༌ལ༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, དཀོན༌མཆོག༌གི༌ རྒྱལ༌སྲིད༌དི༌ ཕིའ༌ སུ༌ཞིག༌གི༌ ཁང༌པ༌ ཡ༌ ན༌མའ༌ ཡ༌ ཨ༌ཅོ༌ནོ༌ ཡ༌ ཕ༌མ༌ ཡ༌ ཕྲུ༌གུ༌ ཕང༌ཨིན༌, 
LUK.18.30	ཏེ༌གུན༌ལ༌ འི༌ མི༌ཚེ༌ ནང༌ང༌ ཏེ༌སང༌ མ༌ མང༌པོ༌ ལྡབས༌ཏེ༌ ཐོབ༌ཨིན༌ མ༌ཚད༌ དཀོན༌མཆོག༌གི༌ རྒྱལ༌སྲིད༌དི༌ དུས༌ལ༌ ཐའ༌མེད༌པའེ༌ མི༌ཚེའང༌ ཐོབ༌ཨིན༌" མོལས༌།
LUK.18.31	ཡེ༌ཤུའི༌ ཁོང༌ངི༌ སྐུ༌ཚབས༌ ཅུག༌ཉིས༌པོ༌ སོ༌སོ༌ ཁྱེར༌ཏེ༌ མོལས༌, "ང༌དང༌གུན༌ ཡེ༌རུ༌ཤ༌ལེམ༌མ༌ ཆའ༌ནོག༌། ལུང༌སྟོན༌པ༌གུན༌ནི༌ མི༌རིགས༌སི༌བུའི༌ སྐོར༌ལ༌ བྲིས༌ཁན༌ ཚང༌མ༌ དྲན༌དྲ༌ གྲུབ༌ཨིན༌། 
LUK.18.32	ཁོ༌ དད༌པ༌ མེད༌ཁན༌གུན༌ནི༌ ལག༌ག༌ སྟད༌ཏེ༌ ཁྲེལ༌བ༌ སྟན༌ཨིན༌། ཆིལ༌མག༌ རྒྱབས༌ཏེ༌ རྟལ༌ལྕག༌ ཏང༌ཨིན༌ ཡང༌ སད༌ཨིན༌། 
LUK.18.33	ཞག༌ སུམ༌པའེ༌ ཞག༌ག༌ སོན༌ཏེའ༌ ལང༌ཨིན༌།"
LUK.18.34	ཨིན༌ནའང༌ སློབ༌ཕྲུག༌གུན༌ལ༌ འི༌ མོལ༌ཁན༌གུན༌ ཅའང༌ ཧ༌མ༌གོ༌། ཏེ༌ སྤེ༌རའེ༌ ཏོན༌གུན༌ སང༌ཝའེ༌ ནང༌ང༌ བོར༌པ༌ ཁོང༌གུན༌ལ༌ ཧ༌གོ༌ མ༌ཐུབ༌།
LUK.18.35	ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌, ཡེ༌རི༌ཀོའེ༌ ཉེ༌མོའ༌ སླེབ༌བ༌ཅིག༌, ཞ༌ར༌ཞིག༌ ལམ༌མི༌ ཐའ༌མ༌ ལྩང༌ང༌ལ༌ དུགས༌ཏེ༌ ཡོད༌པིན༌། 
LUK.18.36	ཁོའ༌ མི༌ཚོགས༌ ཆེན༌མོ༌ ཆེན༌ ཡོད༌ཁན༌བོ༌ ཚོར༌ཏེ༌ ཁོའེ༌ ཁོང༌གུན༌ལ༌ ཅི༌ བྱུང༌ཨིན༌ ཨིན༌ནོག༌ ཟེར༌ཏེ༌ དྲིས༌། 
LUK.18.37	ཁོང༌གུན༌ནི༌, "ཡེ༌ཤུ༌ ན༌ཙ༌རེད༌པ༌ སྐྱོད༌ཨིན༌ ཨིན༌ནོག༌" ཟེརས༌། 
LUK.18.38	ཁོའེ༌ ཀུ༌ཅོ༌ ཏང༌ཨིན༌ ཟེརས༌, "ཡེ༌ཤུ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌ ངའེ༌ཀ༌ སྙིང༌རྗེ༌ ཛད༌།"
LUK.18.39	སྔུན༌ལ༌ ཆའ༌ཁན༌གུན༌ནི༌ ཁོའ༌ ཁའ༌སྐྱེས༌ཏེ༌, "ཀུ༌ཅོ༌ མ༌ཏང༌" ཟེར༌ཨིན༌ སང༌།
LUK.18.39	ཨིན༌ནའང༌ ཁོའེ༌ སྔུན༌ནི༌ སང༌ མང༌ང༌ ཀུ༌ཅོ༌ ཏངས༌ཏེ༌, "ཀྱེ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌དི༌ སྲས༌ ང༌ སྙིང༌རྗེ༌ ཟིགས༌སའང༌" ཞུས༌།
LUK.18.40	ཡེ༌ཤུ༌ ཏེ༌ཀ༌ སྲུངས༌ཏེ༌, "ཏེ༌ མི༌བོ༌ ངའེ༌ དུན༌ལ༌ ཁྱོང༌" མོལ༌ཏེ༌ བཀའ༌ སལས༌། ཁོང༌གུན༌ནི༌ ཁོ༌ ཡེ༌ཤུའི༌ དུན༌ལ༌ ཁྲིད༌ཏེ༌ ཁྱོང༌ང༌དང༌, ཡེ༌ཤུའི༌ ཁོའ༌ དྲིའ༌ ཛདས༌། 
LUK.18.41	"ཁྱོ༌རང༌ངི༌ ཕིའ༌ ངའེ༌ ཅི༌ ཅོ༌།"
LUK.18.41	ཁོའེ༌, "གཙོ༌བོ༌ལེ༌ ང༌ མིག༌ནེ༌ ཐོང༌ ཅུག༌ག༌ ཛད༌" ཞུས༌།
LUK.18.42	ཡེ༌ཤུའི༌ ཁོའ༌, "ཁྱོ༌རང༌ང༌ ཐོང༌ཤིག༌, ཁྱོ༌རང༌ངི༌ དད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌" མོལས༌། 
LUK.18.43	ཏེན༌ན༌མལ༌ལ༌ ཁོའ༌ ཐོང༌ཐུབ༌, དཀོན༌མཆོག༌ག༌ སྟོད༌པ༌ ཕུལ༌ཨིན༌ ཡེ༌ཤུའི༌ སྟིང༌རང༌ནེ༌ སོང༌། མི༌ཚང༌མའེ༌ ཏེ༌བོ༌ ཐོང༌ང༌ཅིག༌ ཁོང༌གུན༌ནིའང༌ དཀོན༌མཆོག༌ག༌ སྟོད༌པ༌ ཕུལས༌།
LUK.19.1	ཡེ༌ཤུ༌ ཡེ༌རི༌ཀོ༌ གྲོང༌ཁྱེར༌ རྒྱུད༌ཏེ༌ སྐྱོད༌ ཟ༌ནེ༌, 
LUK.19.2	ཏེ༌རུ༌ ཁྲལ༌ནེན༌ཁན༌ནི༌ སྤོན༌བོ༌ ཆུག༌པོ༌ ཟཀ༌ཀཱའེ༌འུས༌ ཟེར༌ཁན༌ཞིག༌ ཡོད༌པིན༌། 
LUK.19.3	ཁོའ༌ ཡེ༌ཤུ༌ ཇལ༌ཅེས༌སི༌ དོད༌པ༌ ཡོད༌པིན༌, ཨིན༌ནའང༌ མི༌ཚོགས༌ དང༌ ཁོའེ༌ གོ༌བོ༌ ཆུ༌ངུན༌ ཡོད༌ཅེས༌པོའེ༌ ཡེ༌ཤུ༌ ཇལ༌ མ༌ཉན༌པ༌ 
LUK.19.4	ཁོ༌ སྔུན༌ལ༌ བང༌ཏངས༌ཏེ༌ ཡེ༌ཤུ༌ སྐྱོད༌ཅེས༌སི༌ ལམ༌མི༌ཀ༌ ཡོད༌ཁན༌ནི༌ སི༌ཀ༌མོར༌རི༌ ལྕང༌མའེ༌ཀ༌ ཛགས༌ཏེ༌ སྟས༌།
LUK.19.5	ཡེ༌ཤུ༌ ཏེ༌ ནས༌སའེ༌ཀ༌ སླེབ༌བ༌དང༌, ལྕང༌མའེ༌ཀ༌ ཟིགས༌ཏེ༌ ཁོའ༌, "ཟཀ༌ཀཱའེ༌འུས༌, ཏ༌ ཡོག༌ག༌ གྱོགས༌པ༌ བབས༌ཏེ༌ ཡོང༌། དི༌རིང༌ ངའ༌ ཁྱོ༌རང༌ངི༌ ཁང༌པ༌ བྲང༌ས༌ དུག༌གོས༌" མོལས༌།
LUK.19.6	ཁོ༌ གྱོགས༌པ༌ བབས༌ཏེ༌, མང༌པོ༌ ཐད༌ཨིན༌ནའང༌ ཡེ༌ཤུ༌ རང༌ངི༌ ཁང༌པ༌ ཞུས༌། 
LUK.19.7	ཏེ༌རུ༌ ཡོད༌ཁན༌ནི༌ མི༌ཚང༌མའེ༌ ཏེ༌ཟུག༌ ཐོང༌ཏེ༌ མ༌ཐད༌ད༌ བ༌ག༌བོ༌གེ༌ ཤདས༌, "ཁོང༌ མི༌ སྡིག༌ཅན༌ ཉམ༌པོ༌ ཞུག༌ས༌ སྐྱོད༌།"
LUK.19.8	ཟཀ༌ཀཱའེ༌འུས༌ གཙོ༌བོའེ༌ དུན༌ལ༌ ལངས༌ཏེ༌ གཙོ༌བོའ༌ ཞུས༌, "གཙོ༌བོ༌ལེ༌ ཟིགས༌སའང༌ ངའེ༌ ཡོད༌ཁན༌ནི༌ ནོར༌ ཕེད༌པོ༌ ཉལ༌བ༌ཅན༌ལ༌ ཏང༌ཨིན༌ ཡང༌ གལ༌ཏེས༌ ངའེ༌ སུ༌ཞིག༌ག༌ གོབ༌སྐོར༌ཏེ༌ པེ༌ནེ༌ ལེན༌ཏེ༌ ཡོད༌ན༌, ཏེ༌བོའེ༌ ཞིལ༌དབ༌ ངའེ༌ ཁོའ༌ ལོགས༌ཏེ༌ ཏང༌ཨིན༌" ཞུས༌།
LUK.19.9	ཡེ༌ཤུའི༌ ཁོའ༌, "དི༌རིང༌ འི༌ ཁང༌པའེ༌ ནང༌ང༌ ཐར༌པ༌ སླེབ༌ཏེ༌ ཨིན༌ ཅིའ༌ཟེར༌ན༌ འི༌ མི༌བོའང༌ ཨབ༌ར༌ཧམ༌མི༌ ཕོར༌རྒྱུད༌ དད༌པ༌ ཡོད༌ཁན༌ཞིག༌ ཨིན༌། 
LUK.19.10	མི༌རིགས༌སི༌བུ༌ སྟོར༌ཁན༌ ཚང༌མ༌ ཙལ༌ཅེས༌ དང༌ ཐར༌པ༌ ཏང༌ཅེས༌ལ༌ ཡོངས༌ཏེ༌ ཨིན༌" མོལས༌།
LUK.19.11	མི༌གུན༌ནི༌ ཁོང༌ང༌ ཉན༌ཨིན༌ ཡོད༌ ཟ༌ནེ༌, ཡེ༌ཤུའི༌ ཏེ༌གུན༌ལ༌ སྤེ༌ཞིག༌ སལས༌ ཅིའ༌ཟེར༌ན༌ ཁོང༌ ཡེ༌རུ༌ཤ༌ལེམ༌ དང༌ ཉེ༌མོའ༌ སླེབ༌ཅེས༌ ཡང༌ མི༌གུན༌ནི༌ དཀོན༌མཆོག༌གི༌ རྒྱལ༌སྲིད༌ ནི༌ གྱོགས༌པ༌ སྔོན༌ཅེས༌ ཨིན༌ནོག༌ སམ༌མད༌པིན༌། 
LUK.19.12	ཁོང༌ངི༌ མོལས༌, "སྐུ༌ཁྲག༌ཞིག༌ ཡུལ༌ ཐག༌རིང༌ཞིག༌ག༌ རྒྱལ༌པོའེ༌ ཀོ༌ས༌ ལེན༌ན༌ སྐྱོད༌ཏེ༌ ལོགས༌ཏེ༌ ཡོངས༌། 
LUK.19.13	ཁོང༌ སྐྱོད༌དི༌ སང༌ སྔུན༌ལ༌ རང༌ངི༌ ཡོག༌པོ༌ རྕུ༌ བོད༌ཏེ༌, ཏེ༌གུན༌ལ༌ སེར༌རི༌ གྱིར༌མོ༌ རེ༌རེ༌ ཏངས༌ཏེ༌, 'ང༌ ལོགས༌ཏེ༌ ཡོང༌ཡོང༌ ཚག༌པ༌ འི༌ པེ༌ནེ༌བོ༌ནེ༌ ཚོང༌ཅོའ༌ལ༌ སོང༌' མོལ༌ཏེ༌ བཀའ༌ ཏངས༌། 
LUK.19.14	ཨིན༌ནའང༌ ཏེ༌ ཡུལ༌ལི༌ མི༌ཚང༌མ༌ ཁོང༌ང༌ མ༌ཐད༌ པ༌སང༌, ཁོའེ༌ སྟིང༌རང༌ནེ༌ མི༌ ཁ༌ཅིག༌, "འི༌ མི༌བོ༌ རྒྱལ༌པོ༌ ཅོའ༌ལ༌ ང༌ཞ༌གུན༌ ཐད༌ད༌ མེ༌རག༌ ཟེར༌ར༌ལ༌ ཀལས༌'"
LUK.19.15	"ཨིན༌ནའང༌ ཏེ༌ མི༌བོ༌ རྒྱལ༌པོ༌ རྒྱུར༌ཏེ༌ ལོག༌ཏེ༌ སླེབ༌། ཏེ༌ནེ༌ པེ༌ནེ༌ ཐོབ༌ཁན༌ནི༌ ཡོག༌པོ༌གུན༌ལ༌ ཚོང༌ ཏངས༌ཏེ༌ ཙམ༌ ཁྱེ༌ ཐོབ༌ཏོག༌ ལྟའ༌ལ༌ བོདས༌། 
LUK.19.16	ཡོག༌པོ༌ དང༌པོ༌ དུན༌ལ༌ ཡོངས༌ཏེ༌, 'སྤོན༌བོ༌ལེ༌, ཉེ༌རང༌ངི༌ གྱིར༌མོ༌ ཅིག༌པོའ༌ གྱིར༌མོ༌ རྕུ༌ ཐོབ༌' ཞུས༌།"
LUK.19.17	"ཁོའ༌, 'མ༌ རྒྱལ༌ལ༌ སོང༌། ཁྱོ༌རང༌ ཡོག༌པོ༌ ཟང༌པོ༌ཞིག༌ ཨིན༌ཏེ༌ ནོར༌ ཉུ༌ངུན༌བོ༌ འོས༌པའེ༌ ཚུལ༌ལ༌ ཀོལ༌པ༌ ཏ༌ ཁྱོ༌རང༌ང༌ ངའེ༌ གྲོང༌ཁྱེར༌ ཅུའི༌ ཝང༌ སྟད༌ཨིན༌' མོལས༌།"
LUK.19.18	"ཏེ༌ནེ༌ ཉིས༌པ༌བོ༌ དུན༌ལ༌ ཡོངས༌ཏེ༌, 'སྤོན༌བོ༌ལེ༌, ཉེ༌རང༌ངི༌ གྱིར༌མོ༌ ཅིག༌པོའ༌ གྱིར༌མོ༌ ལྔ༌ ཐོབ༌' ཞུས༌།"
LUK.19.19	"ཏེ༌ སྤོན༌བོའེ༌ ཁོའ༌, 'ཁྱོ༌རང༌ངའང༌ གྲོང༌ཁྱེར༌ ལྔའེ༌ ཝང༌ སྟད༌ཨིན༌' མོལས༌།"
LUK.19.20	"ཏེ༌ནེ༌ ཡང༌ཞན༌ཞིག༌ དུན༌ལ༌ ཡོངས༌ཏེ༌, 'སྤོན༌བོ༌, ཉེ༌རང༌ངི༌ པེ༌ནེ༌བོ༌ ནི༌ ངའེ༌ ལག༌ཕིས༌སི༌ ནང༌ང༌ ཏུམས༌ཏེ༌ བོར༌པིན༌། ཏ༌ ལོགས༌ཏེ༌ ལེན༌ན༌ ཛད༌། 
LUK.19.21	ཉེ༌རང༌ སྐྱོང༌པོ༌ སྤོན༌བོ༌ཞིག༌ ཨིན༌ པ༌སང༌, ང༌ ཉེ༌རང༌ང༌ ཇིགས༌ ཅིའ༌ཟེར༌ན༌ ཉེ༌རང༌ མ༌ཏབ༌བ༌ རྔ༌ཁན༌ དང༌ མ༌ཏང༌ང༌ ལེན༌ཁན༌ ཨིན༌ནོག༌' ཟེརས༌།"
LUK.19.22	"སྤོན༌བོའེ༌, 'ཁྱོད༌ ཡོག༌པོ༌ ངན༌པ༌, ཁྱོད༌དི༌ ཟེར༌ཁན༌ནི༌ སྤེ༌ར༌གུན༌ ཙོགས༌ལ༌ ཏ༌ ངའེ༌ ཁྱོ༌རང༌ང༌ ཁྲིམས༌ཅད༌ཨིན༌། ང༌ སྐྱོང༌པོ༌ སྤོན༌བོ༌ཞིག༌, མ༌ཏབ༌བ༌ རྔ༌ཁན༌, མ༌ཏང༌ང༌ ལེན༌ཁན༌ ཨིན༌ཁན༌བོ༌ ཤེས༌ཨིན༌ནའང༌, 
LUK.19.23	ངའེ༌ ནོར༌ བུ༌ལོན༌ལ༌ ཏངས༌པིན༌ན༌ ང༌ ལོག༌ཏེ༌ སླེབ༌བི༌ དུས༌ལ༌ ངའེ༌ ནོར༌ ཕར༌ཉམ༌པོ༌ ལེན༌ཏེ༌ ཡོད༌གྲོ༌བ༌' ཟེརས༌།"
LUK.19.24	"ཏེ༌ནེ༌ ཏེ༌རུ༌ ཡོད༌ཁན༌ནི༌ མི༌གུན༌ལ༌, 'ཁོའེ༌ ཀ༌ནེ༌ སེར༌རི༌ པེ༌ནེ༌བོ༌ ལེན༌ཏེ༌ གྱིར༌མོ༌ རྕུ༌ ཡོད༌ཁན༌བོའ༌ ཏོང༌' མོལ༌ཏེ༌ བཀའ༌ ཏངས༌།'"
LUK.19.25	"ཏེ༌གུན༌ནི༌, 'སྤོན༌བོ༌, ཁོའེ༌ ལག༌ག༌ སྔུན༌ལ༌ གྱིར༌མོ༌ རྕུ༌ ཡོད༌ཏེ༌ ཨིན༌ནོག༌' ཞུས༌།"
LUK.19.26	"སྤོན༌བོའེ༌ ལན༌ཏངས༌, "འོ༌ན༌, ཏང༌ཁན༌གུན༌ རྒྱལ༌ལ༌ ཅོས༌ཏེ༌ ཀོལ༌ཁན༌གུན༌ལ༌ མང༌ང༌ ཏང༌ཨིན༌, ཨིན༌ནའང༌ ཏེ༌བོ༌ མ༌ཀོལ༌ཁན༌གུན༌ནི༌ ནང༌ནེ༌ ཉུ༌ངུན༌ ཡོད༌ཁན༌བོའང༌ ཁྱེར༌ཨིན༌། 
LUK.19.27	ཏ༌ ང༌ རྒྱལ༌པོ༌ ཅོ༌ཅེས༌ལ༌ མ༌ཐད༌ཁན༌ནི༌ ངའེ༌ གྲ༌འོ༌གུན༌ ངའེ༌ དུན༌ལ༌ ཁྱོངས༌ཏེ༌ སོད༌།' "
LUK.19.28	ཡེ༌ཤུའི༌ འི༌ ཞལ༌ཏ༌གུན༌ མོལ༌ཏེའང༌, སློབ༌ཕྲུག༌གུན༌ནི༌ སྔུན༌སྔུན༌ལ༌ ཡེ༌རུ༌ཤ༌ལེམ༌མ༌ སྐྱོད༌། 
LUK.19.29	ཨོ༌ལིཝ༌ཝི༌ རི༌
LUK.19.30	"དུན༌ལ༌ ཡོད༌ཁན༌ནི༌ གྲོང༌ཁྱེར༌ལ༌ སོང༌, ཏེ༌རུ༌ སླེབ༌བ༌དང༌ སྔུན༌ལ༌ མི༌ མ༌ནེ༌ མ༌ཞོན༌ཁན༌ནི༌ བུང༌བུ༌ ཆུ༌ངུན༌ཞིག༌ ཏགས༌ཏེ༌ ཐོང༌ཅེན༌, ཏེ༌བོ༌ ཀྲོལ༌ཏེ༌ འི༌རུ༌ ཁྲིད༌ཏེ༌ ཁྱོང༌། 
LUK.19.31	གལ༌ཏེས༌ སུ༌ཞིག༌གི༌ 'ཁྱོ༌ཞའེ༌ ཅི༌ཕིའ༌ འི༌ བུང༌བུ༌ ཀྲོལ༌ལད༌' ཟེར༌ན༌, 'གཙོ༌བོའ༌ གོ༌ཤེས༌དུག༌' ཟེར༌ཤིག༌།" 
LUK.19.32	ཏེ༌ ཀལ༌ཁན༌ནི༌ སློབ༌ཕྲུག༌ ཉིས༌ཀོ༌ སོང༌ཏེ༌ ཡེ༌ཤུའི༌ མོལ༌ཁན༌ ནང༌ཞིན༌ ཐོང༌། 
LUK.19.33	བུང༌བུ༌ ཆུ༌ངུན༌བོ༌ ཀྲོལ༌ལ༌དང༌ ཏེ༌བོའེ༌ དག༌པོ༌གུན༌ནི༌, "འི༌ བུང༌བུ༌བོ༌ ཅི༌ཕིའ༌ ཀྲོལ༌ལད༌" ཟེར༌ཏེ༌ དྲིས༌།
LUK.19.34	ཁོང༌གུན༌ནི༌ ལན༌ལ༌, "གཙོ༌བོའ༌ གོ༌ཤེས༌དུག༌" ཟེརས༌། 
LUK.19.35	ཏེ༌ནེ༌ ཁོང༌གུན༌ནི༌ བུང༌བུ༌བོ༌ ཡེ༌ཤུའི༌ དུན༌ལ༌ ཁྱོངས༌ཏེ༌ རང༌ངི༌ ཀོས༌གུན༌ སྟད༌ཏེ༌ ཡེ༌ཤུ༌ ཏེ༌ཀ༌ ཆིབས༌།
LUK.19.36	ཏེ༌ཀ༌ནེ༌ སྐྱོད༌ད༌ཅིག༌, མི༌གུན༌ནི༌ ཡེ༌ཤུའ༌ རྩི༌ཝ༌ ཅོས༌ཏེ༌ རང༌རང༌ངི༌ ཀོས༌གུན༌ ལམ༌མ༌ ཏིངས༌། 
LUK.19.37	ཁོང༌ ཏེ༌ ནས༌སའེ༌ ཉེ༌མོའ༌ སླེབ༌བ༌དང༌, ནམ༌ ཏེ༌ ལམ༌བོ༌ ཨོ༌ལིཝ༌ཝི༌ རི༌ནེ༌ ཐུར༌ལ༌ བབས༌ཏེ༌ ཆའད༌པིན༌། སློབ༌ཕྲུག༌གི༌ ཚོགས༌ ཚང༌མའེ༌ ཁོང༌ངི༌ ཧ༌ལས༌ཤེས༌སི༌ ཛད༌པ༌གུན༌ ཐོང༌ པ༌སང༌, གའ༌མོ༌ དང༌ དཀོན༌མཆོག༌ག༌ སྟོད༌པ༌ ཕུལ༌ཅེས༌ གོ༌ཟུག༌ ཅོས༌ཏེ༌ ཟེརས༌,
LUK.19.38	"གཙོ༌བོ༌ དཀོན༌མཆོག༌གི༌ ཚན༌ནི༌ ནང༌ང༌ ཕེབས༌ཁན༌ནི༌
LUK.19.38	རྒྱལ༌པོ༌བོའ༌ བྱིན༌ལབས༌ ཐོབ༌ཤིག༌།
LUK.19.38	ནམ༌ཁའེ༌ ནང༌ང༌ ཞི༌དེ༌ དང༌ ནམ༌ཁའེ༌ ཐོ༌ཤོག༌ག༌ ཞུགས༌ཏེ༌ ཡོད༌ཁན༌ནི༌
LUK.19.38	ཕོ༌ཉ༌གུན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཤིག༌།
LUK.19.39	ཏེ༌ མི༌ཚོགས༌སི༌ ཕྲོ༌ནེ༌ ཕ༌རུ༌ཤི༌པ༌ ཁ༌ཅིག༌གི༌ ཡེ༌ཤུའ༌, "སློབ༌པོན༌ལེ༌, ཉེ༌རང༌ངི༌ སློབ༌ཕྲུག༌གུན༌ལ༌ འི༌ཟུག༌ མ༌ཟེར༌ མོལ༌ཏེ༌ ཁའ༌སྐྱེའ༌ ཛད༌" ཞུས༌།
LUK.19.40	ཡེ༌ཤུའི༌ ཁོང༌གུན༌ལ༌ ལན༌སལ༌ཏེ༌ མོལས༌, "ངའེ༌ ཁྱོ༌ཞའ༌ ཟེར༌རད༌, གལ༌ཏེས༌ འི༌གུན༌ནི༌ མ༌ཟེར༌ན༌, འི༌ རྡོའ༌གུན༌ནི༌ ཀུ༌ཅོ༌ ཏང༌ཨིན༌།"
LUK.19.41	ཡེ༌རུ༌ཤ༌ལེམ༌ དང༌ ཉེ༌མོ༌ སླེབས༌ཏེ༌ ཡེ༌ཤུའི༌ ཏེ༌ རྒྱལ༌ས༌ ཟིགས༌ས༌དང༌, ཁོང༌ང༌ ཤུམ༌ཅེས༌ སྐྱོདས༌། 
LUK.19.42	ཁོང༌ངི༌ མོལས༌, "ཁྱོ༌ཞའ༌ ཡེ༌རུ༌ཤ༌ལེམ༌པ༌གུན༌ལ༌ དི༌རིང༌ངི༌ ཞག༌ག༌ ཞི༌དེ༌ ཁྱོང༌ཁན༌ནི༌ མི༌བོ༌ ཧ༌གོ༌པིན༌ན༌, ཁྱོ༌ཞའ༌ ཞི༌དེ༌ ཐོབ༌ཏེ༌ ཡོད༌གྲོ༌ ཨིན༌ནའང༌ ཏ༌ ཏེ༌བོ༌ ཁྱོ༌ཞ༌གུན༌ནི༌ མིག༌ནེ༌ སྦས༌ཏེ༌ བོར༌ཏེ༌ ཨིན༌ནོག༌། 
LUK.19.43	ཁྱོ༌ཞ༌གུན༌ལ༌ ཏེ༌ཟུག༌ དུས༌ཤིག༌གའང༌ ཐོང༌ཨིན༌། ནམ༌ ཁྱོ༌ཞའེ༌ གྲ༌འོ༌གུན༌ནི༌ ཁྱོ༌ཞ༌གུན༌ནི༌ རྒྱབ༌གལ༌ལ༌ རྩིག༌པའེ༌ཀ༌ ཛགས༌ཤེས༌ལ༌ ཟམ༌པ༌ ཏགས༌ཏེ༌ ཆོགས༌ ཞི༌ནེ༌ ཐའ༌ སྐོར༌ཏེ༌ ཁྱོ༌ཞ༌གུན༌ནི༌ཀ༌ སྤུང༌གོལ༌ ཅོ༌ཨིན༌། 
LUK.19.44	ཡེ༌རུ༌ཤ༌ལེམ༌པ༌ ཁྱོ༌ཞའ༌ དང༌ ཁྱོ༌ཞའེ༌ ཕྲུ༌གུ༌གུན༌ ཚང༌མ༌ རགས༌ཏེ༌ ས༌ རྒྱབས༌ཏེ༌ མེད༌ཁན༌ ཅོ༌ཨིན༌། རྡོའ༌ ཅིག༌གི༌ཀ༌ ཅིག༌ ཙགས༌ཏེ༌ མི༌ལུས༌ ཅིའ༌ཟེར༌ན༌ དཀོན༌མཆོག༌ ཁྱོ༌ཞའ༌ སྐྱོབ༌བ༌ སྐྱོད༌ཁན༌བོའེ༌ དུས༌པོ༌ ཁྱོ༌ཞ༌གུན༌ལ༌ ཧ༌མ༌གོ༌།
LUK.19.45	ཏེ༌ནེ༌ ཡེ༌ཤུ༌ ཆོད༌ཁང༌ངི༌ ནང༌ང༌ སྐྱོད༌ཏེ༌ ཏེ༌ནང༌ང༌ ཡོད༌ཁན༌ནི༌ ཚོང༌པ༌ ཚང༌མ༌ ཕི༌ལོག༌ག༌ ཕིང༌ཅེས༌ གོ༌ཟུག༌ ཅོའ༌ ཛདས༌། 
LUK.19.46	ཏེ༌གུན༌ལ༌, "སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌, 'ངའེ༌ ཁང༌པ༌ སྨོས༌ལམ༌ ཞུ༌ཅེས༌སི༌ ཕིའ༌ ཨིན༌།'
LUK.19.47	ཞག༌དང༌ ཁོང༌ངི༌ ཆོད༌ཁང༌ངི༌ ནང༌ང༌ ཆོས༌ སལ༌ལ༌ ཛད༌དད༌པིན༌། ཨིན༌ནའང༌ བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པའེ༌ མི༌ དང༌ ཡུལ༌ མིའི༌ འུ༌སྐྱོང༌གུན༌ནི༌ ཁོང༌ སད༌ཅེས༌སི༌ ཐབས༌ ཙལས༌། 
LUK.19.48	ཏེ༌གུན༌ལ༌ ཏེ༌ཟུག༌ སྐབས༌ མ༌ཐོབ༌ ཅིའ༌ཟེར༌ན༌ མི༌ཚང༌མའ༌ ཡེ༌ཤུའི༌ སླབ༌བྱ༌ ཆུ༌ངུན༌ཞིག༌གའང༌ བུད༌ མ༌ཅུག༌ག༌ ཉན༌ཅེས༌ལ༌ མ༌སྲན༌ཏྲེ༌ དོད༌པ༌ ཡོད༌པིན༌།
LUK.20.1	ཞག༌ཤིག༌ ཡེ༌ཤུའི༌ མི༌ཚོགས༌ལ༌ ཆོད༌ཁང༌ངི༌ ནང༌ང༌ སླབ༌བྱ༌ སལ༌ཨིན༌ གའ༌མོའེ༌ ནས༌ཚུལ༌ ཤད༌ད༌ ཛད༌ཨིན༌ ཡོད༌ ཟ༌ནེ༌, བླ༌མ༌ འུ༌སྐྱོང༌, ཆོས༌ཁྲིམས༌ལ༌ ཁས༌པ༌ དང༌ འུ༌སྐྱོང༌ གུན༌ ཁོང༌ངི༌ དུན༌ལ༌ ཡོངས༌ཏེ༌, 
LUK.20.2	ཡེ༌ཤུའ༌ ཟེརས༌, "ང༌ཞའ༌ ཤོད༌དང༌, ཁྱོ༌རང༌ངི༌ འི༌ ལས༌གུན༌ སུའི༌ ཝང༌ངི༌ ནང༌ང༌ ཅོའད༌ ཡང༌ ཏེ༌བོ༌ སུའི༌ ཏངས༌།"
LUK.20.3	ཏེ༌བོའེ༌ ལན༌ལ༌ ཡེ༌ཤུའི༌, "ངེའང༌ ཁྱོ༌ཞ༌གུན༌ལ༌ དྲི༌ཝ༌ཞིག༌ དྲི༌ཨིན༌། ཤོད༌དང༌, 
LUK.20.4	ཡོ༌ཧཱ༌ནན༌ལ༌ ཁྲུས༌སལ༌ཅེས༌སི༌ ཝང༌བོ༌ ནམ༌ཁའ༌ནེ༌ སལ༌ཀྱག༌ག༌ ཡ༌ མི༌ཞིག༌གི༌ ཏངས༌ཀྱག༌?" མོལས༌།
LUK.20.5	ཏེ༌གུན༌ནི༌ ཁོང༌རང༌གུན༌ནི༌ ནང༌ང༌ གྲབས༌ ཏངས༌ཏེ༌, "གལ༌ཏེས༌ ནམ༌ཁའ༌ནེ༌ ཨིན༌ནོག༌ ཟེར༌ན༌, ཏེ༌ནེ༌ ཁོའེ༌ ཡོ༌ཧཱ༌ནན༌ནི༌ ཆོས༌ལ༌ ཁྱོ༌ཞའེ༌ ཅིའ༌ དད༌པ༌ མ༌ཅོས༌པིན༌ ཟེར༌ཅེས༌ ཨིན༌ནོག༌། 
LUK.20.6	མི༌ནེ༌ བྱུང༌ཀྱག༌ ཟེར༌ན༌, མི༌མངས༌སི༌ ང༌དང༌གུན༌ རྡོའ༌ རྒྱབས༌ཏེ༌ སད༌ཨིན༌ ཅིའ༌ཟེར༌ན༌ ཡུལ༌མི༌ ཚང༌མའེ༌ ཡོ༌ཧཱ༌ནན༌ནི༌ ལུང༌སྟོན༌པ༌ ཨིན༌ སམ༌མད༌པིན༌། 
LUK.20.7	ཨིན༌ནའང༌ ཁོང༌གུན༌ནི༌ ཞུ༌ལན༌ལ༌ ཡེ༌ཤུའ༌, "ཀ༌ནེ༌ བྱུང༌ ང༌ཞའ༌ རྒྱུས༌མེད༌" ཞུས༌།
LUK.20.8	ཡེ༌ཤུའི༌ ཏེ༌གུན༌ལ༌, "ཏེ༌ནེ༌ ངེའང༌ སུའི༌ ཝང༌ངི༌ ནང༌ང༌ འི༌ ཚང༌མ༌ ཅོའད༌ མི༌ཤད༌" མོལས༌།
LUK.20.9	མི༌ཚོགས༌ལ༌ སྤེ༌ སལ༌ཨིན༌ མོལས༌, "མི༌ཞིག༌གི༌ རྒུན༌ཚས༌ ༼ཡང༌ན༌ འང༌གུར༌རི༌ ཚས༌༽ ཙུགས༌། རྒུན༌ཚས༌པོ༌ ཚས༌ཁན༌གུན༌ལ༌ རིན༌ ལེན༌ཏེ༌ བད༌ད༌ ཏངས༌ཏེ༌ ཁོ༌རང༌ དུས༌ རིང༌མོ༌ཞིག༌གི༌ ཕིའ༌ ཡང༌ ཡུལ༌ ཐག༌རིང༌ཞིག༌ག༌ སོང༌། 
LUK.20.10	སྟོན༌ཐོག༌གི༌ དུས༌ སླེབ༌བ༌དང༌ ཚས༌ཁན༌གུན༌ནེ༌ ཁོ༌རང༌ངི༌ སྐལ༌ལའེ༌ རྒུན༌ཚས༌སི༌ བྲས༌བུ༌ ལེན༌ཅེས༌སི༌ ཕིའ༌ ཡོག༌པོ༌ཞིག༌ ཏངས༌། ཨིན༌ནའང༌ ཏེ༌ ཚས༌ཁན༌གུན༌ནི༌ ཁོའེ༌ ཡོག༌པོ༌བོའ༌ རྡུངས༌ཏེ༌ ལག༌པ༌ སྟོང༌པ༌ ལམ༌ཅུགས༌། 
LUK.20.11	ཡང༌ ཡོག༌པོ༌ཞིག༌ ཏངས༌པ༌, ཏེ༌གུན༌ནི༌ ཁོའང༌ ཁྲེལ༌བ༌ ཅོས༌ཏེ༌ རྡུངས༌ཏེ༌ ལག༌པ༌ སྟོང༌པ༌ ལོགས༌ཏེ༌ ལམ༌ཅུགས༌། 
LUK.20.12	ཁོའེ༌ ཡོག༌པོ༌ སུམ༌པ༌བོ༌ ལམ༌ཅུགས༌པ༌ ཏེ༌གུན༌ནི༌ ཁོའང༌ རྡུངས༌ཏེ༌ རྨ༌ཁའ༌ ཕིངས༌ཏེ༌ ཕི༌ལོག༌ག༌ ཕངས༌ཏངས༌།"
LUK.20.13	"ཏེ༌ནེ༌ རྒུན༌ཚས༌སི༌ དག༌པོའེ༌, 'ཏ༌ ངའེ༌ ཅི༌ ཅོ༌གོས༌། ངའེ༌ བུ༌ཚ༌ གཅེས༌པ༌བོ༌ ཀལ༌ན༌ ཅི༌ཤེ༌ ཁོའ༌ རྩི༌ཝ༌ ཅོ༌ མི༌ཅོའ༌ཧེ༌' སམ༌།"
LUK.20.14	"ཨིན༌ནའང༌ ཚས༌ཁན༌གུན༌ནི༌ ཁོའེ༌ བུ༌ཚ༌ ཡོང༌ང༌ ཐོངས༌ཏེ༌ ཅིག༌ དང༌ ཅིག༌ག༌ 'འི༌བོ༌ ནི༌ ནོར༌ དག༌གི༌ བུ༌ཚ༌ ཨིན༌ནོག༌། ཡོང༌ཤིག༌ ང༌དང༌གུན༌ནི༌ ཁོ༌ སད༌ཨིན༌ ཏེ༌ནེ༌ ཁོའེ༌ ནོར༌ ཚང༌མ༌ ང༌དང༌གུན༌ནི༌ རྒྱུར༌ར༌ནོག༌' ཟེརས༌། 
LUK.20.15	ཁོང༌གུན༌ནི༌ ཏེ༌ བུ༌ཚ༌བོ༌ རྒུན༌ཚས༌སི༌ ཕི༌ལོག༌ག༌ ཕིངས༌ཏེ༌ སདས༌།"
LUK.20.15	ཡེ༌ཤུའི༌ ཏེ༌ མི༌ཚོགས༌ལ༌ མོལ༌ལ༌ ཛདས༌, "ཏ༌ རྒུན༌ཚས༌སི༌ དག༌པོའེ༌ ཏེ༌ ཚས༌ཁན༌གུན༌ལ༌ ཅི༌ ཅོ༌ཨིན༌? 
LUK.20.16	དག༌པོ༌བོ༌ ཡོངས༌ཏེ༌ ཚས༌ཁན༌གུན༌ སད༌ཏེ༌ མེད༌ཁན༌ ཅོ༌ཨིན༌། རྒུན༌ཚས༌པོ༌ ཞན༌མ༌གུན༌ལ༌ བད༌ད༌ སྟད༌ཨིན༌" མོལས༌།
LUK.20.16	ཏེ༌གུན༌ མི༌ཚོགས༌སི༌ ཚོར༌ར༌དང༌, "ཏེ༌ཙོགས༌ མ༌སྲིད༌ཤིག༌" ཞུས༌།
LUK.20.17	ཁོང༌ངི༌ ཏེ༌གུན༌ལ༌ ཟིགས༌ཏེ༌, "ཏེ༌ནེ༌ དམ༌པའེ༌ སུང༌རབས༌སི༌ ནང༌ང༌ འི༌ཟུག༌ བྲིས༌ཁན༌བོའེ༌ ཏོན༌ཏག༌པོ༌ ཅི༌ ཨིན༌ནོག༌,
LUK.20.17	ཀ༌ རྡོའ༌བོ༌ རྩིགས༌པོན༌གུན༌ནི༌ ཕངས༌
LUK.20.17	ཏེ༌བོ༌ མངས༌ཏེའང༌ ཁག༌ཅན༌ ཨིན༌ཁན༌ནི༌ གྲུ༌རྡོའ༌བོ༌ རྒྱུར༌།
LUK.20.18	སུ༌ཞིག༌ ཏེ༌ རྡོའ༌བོའེ༌ཀ༌ གྱེལ༌ན༌, ཁྲེས༌སྟོར༌ ཆེན༌, ཡང༌སུ༌ཞིག༌གི༌ཀ༌ ཏེ༌ རྡོའ༌བོ༌ བུད༌ན༌ ཚེད༌ཚེད༌ སོང༌ཏེ༌ མེད༌ཁན༌ ཆེན༌" མོལས༌།
LUK.20.19	ཆོས༌ཁྲིམས༌ལ༌ ཁས༌པའེ༌ མི༌ དང༌ བླ༌མ༌ འུ༌སྐྱོང༌གུན༌ནི༌ འི༌ སྤེ༌བོ༌ ནི༌ ཁོང༌གུན༌ནི༌ སྐོར༌ལ༌ ཟེར༌ཏེ༌ ཨིན༌ཁན༌བོ༌ ཤེས༌པ༌ ཏེན༌ན༌མལ༌ལ༌ ཡེ༌ཤུ༌ ཟུམ༌ཅེས༌སི༌ ཐབས༌ ཙལས༌། ཨིན༌ནའང༌ མི༌ཚོགས༌ལ༌ ཇིགས༌།
LUK.20.20	ཏེ༌ འུ༌སྐྱོང༌གུན༌ནི༌ ཡེ༌ཤུའ༌ ཟུམ༌ཅེས༌སི༌ སྐབས༌ ཙལ༌ཏེ༌ མི༌ ཁ༌ཅིག༌ག༌ པེ༌ནེ༌ ཏངས༌ཏེ༌ མི༌ ཟང༌པོ༌ ཨིན༌ཁན༌ ཅོས༌ཏེ༌ སྤེ༌རའེ༌ ནང༌ང༌ ཡེ༌ཤུ༌ ཁད༌ ཅུག༌ག༌ལ༌ ཀལས༌། ཡང༌ ཁོང༌ངི༌ ཏེ༌ སྤེ༌ར༌ ཟེར༌ཁན༌གུན༌ རོམ༌མི༌ ཀའ༌ལོན༌ལ༌ ཤད༌ཏེ༌ ཟུམ༌ཅུག༌ཨིན༌ སམ༌། 
LUK.20.21	ཏེ༌གུན༌ནི༌ ཡེ༌ཤུའ༌ ཞུས༌, "སློབ༌པོན༌ལེ༌, ཉེ༌རང༌ངི༌ སྤེ༌ར༌ དང༌ ཆོས༌ཤད༌ད༌ ཛད༌ཁན༌བོ༌ དྲང༌པོ༌ ཨིན༌ཁན༌ དང༌ སུ༌ཞིག༌གའང༌ ཆོགས༌ མ༌ཛད༌ད༌, དེན༌བ༌ དཀོན༌མཆོག༌གི༌ ལམ༌ སྟན༌ན༌ ཛད༌ཁན༌བོ༌ ང༌ཞའ༌ ཧ༌གོ༌། 
LUK.20.22	ཏ༌ ང༌ཞ༌གུན༌ལ༌ མོལ༌ལ༌ ཛད༌དའང༌, རོམ༌མི༌ རྒྱལ༌པོའ༌ ཁྲལ༌ ཤལ༌ཅེས༌པོ༌ འོས༌པ༌ ཨིན༌ནོག༌ག༌ ཡ༌ མ༌ནོག༌?"
LUK.20.23	ཡེ༌ཤུའི༌ ཏེ༌གུན༌ནི༌ སྐྱོན༌ ཅོ༌ཁན༌བོ༌ ཁྱེན༌ཏེ༌, ཁོང༌གུན༌ལ༌། 
LUK.20.24	"ཏ༌ ང༌ པེ༌ནེ༌ཞིག༌ སྟོན༌ནའང༌། འི༌ཀ༌ ཡོད༌ཁན༌ནི༌ པར༌ དང༌ མིང༌བོ༌ སུའི༌ ཨིན༌ནོག༌?" མོལས༌།
LUK.20.24	ཏེ༌གུན༌ནི༌, "རོམ༌མི༌ རྒྱལ༌པོའེ༌ ཨིན༌ནོག༌" ཞུས༌།
LUK.20.25	ཏེ༌ནེ༌ ཡེ༌ཤུའི༌ ཏེ༌གུན༌ལ༌, "རོམ༌མི༌ རྒྱལ༌པོའེ༌ ཨིན༌ཁན༌བོ༌ རོམ༌མི༌ རྒྱལ༌པོའ༌ ཏོང༌། དཀོན༌མཆོག༌གི༌ ཨིན༌ཁན༌བོ༌ དཀོན༌མཆོག༌ག༌ ཕུལ༌ཤིག༌" མོལས༌།
LUK.20.26	མི༌ཚོགས༌སི༌ དུན༌ལ༌ ཁོང༌ ཁད༌ཅུག༌ཅེས༌སི༌ ཅའང༌ ཐབས༌ མ༌ཐོབ༌, མ༌ཚད༌ ཁོང༌ངི༌ ལན༌སལ༌ཁན༌བོའ༌ ཧ༌ལས༌ཏེ༌ ཅའང༌ ཟེར༌ མ༌ཁྱུད༌།
LUK.20.27	ཏེ༌ནེ༌ སད༌དུ༌ཀི༌པ༌ ཆོས༌སི༌ འུ༌སྐྱོང༌ ཁ༌ཅིག༌ ཀ༌གུན༌ནི༌ ཤི༌ཁན༌གུན༌ སོན༌ཏེའ༌ ལངས༌ཁན༌བོ༌ དེན༌བ༌ མ༌ནོག༌ ཟེར༌རད༌ ཡེ༌ཤུའི༌ དུན༌ལ༌ ཡོངས༌ཏེ༌ ཞུས༌། 
LUK.20.28	"སློབ༌པོན༌ལེ༌ ལུང༌སྟོན༌པ༌ མོ༌ཟེས༌སི༌ བྲིས༌ཁན༌ནི༌ ནང༌ང༌, 'གལ༌ཏེས༌ ཨ༌ཅོ༌ ཡ༌ ནོ༌ཞིག༌ ཤི༌ཏེ༌ ཁོའེ༌ ན༌མའ༌ ཕྲུ༌གུ༌ མེད༌པ༌ ལུས༌ན༌, ཏེ༌ནེ༌ ཁོའེ༌ ཕོར༌རྒྱུད༌གུན༌ སྟོང༌ མི༌སྟོང༌ཤེས༌སི༌ ཕིའ༌ ཏེ༌ བུ༌མོ༌བོ༌ ཤི༌ཁན༌ནི༌ ཨ༌ཅོ༌ ཡ༌ ནོ༌ དང༌ བག༌མ༌ ཅོ༌གོས༌ཨིན༌།' 
LUK.20.29	ཏ༌ ཨ༌ཅོ༌ནོ༌ རྡུན༌ ཡོད༌པིན༌, ཆེ༌ཤོག༌པོའེ༌ བག༌མ༌ ཅོས༌ ཡང༌ ཕྲུ༌གུ༌ མེད༌པ༌ ཤི༌། 
LUK.20.30	ཏེན༌ན༌ ཙོགས༌ལ༌ ཉིས༌པ༌བོའང༌ ཤི༌ 
LUK.20.31	ཡང༌ སུམ༌པ༌བོའང༌ ཏེན༌ན༌ ཙོགས༌ བྱུང༌། ཏེན༌ན༌ ཙོགས༌ལ༌ རྡུན༌ཀོའེ༌ ཏེ༌ ཨ༌ནེ༌ མ༌རང༌མོ༌ དང༌ བག༌མ༌ ཅོས༌ཏེའང༌ ཕྲུ༌གུ༌ མེད༌པ༌ ཤི༌, 
LUK.20.32	ཡང༌ སྟིང༌ཇུག༌ག༌ ཏེ༌ ཨ༌ནེ༌ མ༌རང༌མོ༌བོའང༌ ཤི༌། 
LUK.20.33	ཏེ༌ བུ༌མོ༌བོ༌ འི༌ རྡུན༌ཀོའེ༌ ན༌མ༌ ཨིན༌ པ༌སང༌, ཏ༌ ཤི༌ཁན༌གུན༌ སོན༌ཏེའ༌ ལངས༌སི༌ དུས༌ལ༌, ཁོ༌ སུའི༌ ན༌མ༌ རྒྱུར༌ཨིན༌" ཞུས༌།
LUK.20.34	ཡེ༌ཤུའི༌ ཏེ༌གུན༌ལ༌, "འི༌ ཇིག༌རྟེན༌ནི༌ མི༌གུན༌ནི༌ བག༌མ༌ ཅོའ༌ནོག༌། 
LUK.20.35	ཨིན༌ནའང༌ ཡོང༌ཅེས༌ཅན༌ནི༌ དུས༌ དང༌ སོན༌ཏེའ༌ ལངས༌ཅེས༌སི༌ ནང༌ང༌ ཁག༌ ནེན༌ཅེས༌སི༌ འོས༌པ༌ ཡོད༌ཁན༌གུན༌ནི༌ ནམ༌ཁའེ༌ ནང༌ང༌ ན༌མ༌ མི༌ཅོ༌ ཡ༌ ན༌མ༌ མི༌ཆའ༌། 
LUK.20.36	ཡང༌ ཁོང༌གུན༌ལ༌ ཤི༌ཅེས༌ མ༌ནེ༌ མི༌ཡོང༌ ཅིའ༌ཟེར༌ན༌ ཁོང༌གུན༌ དཀོན༌མཆོག༌གི༌ ཕོ༌ཉ༌གུན༌ དང༌ཙོགས༌ རྒྱུར༌ཨིན༌། སོན༌ཏེའ༌ ལངས༌ཁན༌ནི༌ ཕོར༌རྒྱུད༌ ཨིན༌ པ༌སང༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ནོག༌།
LUK.20.37+LUK.20.38	མོ༌ཟེས༌སིའང༌ ལྕང༌མ༌ མེ༌ བར༌ཁན༌ནི༌ སྐོར༌ལ༌ བྲིས༌ཏེ༌ ཤི༌ཁན༌གུན༌ སོན༌ཏེའ༌ ལང༌ཅེས༌སི༌ སྤང༌པོ༌ ཏང༌ང༌ནོག༌། ཨབ༌ར༌ཧམ༌, ཨི༌སཱག༌ དང༌ ཡ༌ཀོབ༌ ཤི༌ཏེ༌ དུས༌ མང༌པོའེ༌ སྟིང༌ནེ༌ མོ༌ཟེས༌སི༌ གཙོ༌བོའ༌ མོལས༌, 'ཉེ༌རང༌ ཨབ༌ར༌ཧམ༌མི༌ དཀོན༌མཆོག༌ དང༌, ཨི༌སཱག༌གི༌ དཀོན༌མཆོག༌ དང༌, ཡ༌ཀོབ༌བི༌ དཀོན༌མཆོག༌ ཞུག༌ས༌ནོག༌།' ཏེ༌ཟུག༌ ཟེར༌ཏེ༌ དཀོན༌མཆོག༌ ནི༌ ཤི༌ཁན༌གུན༌ནི༌ དཀོན༌མཆོག༌ མན༌པ༌, སོན༌པོ༌གུན༌ནི༌ དཀོན༌མཆོག༌ ཞུགས༌ཏེ༌ ཨིན༌ཁན༌བོ༌ སྟན༌ན༌ནོག༌, ཅིའ༌ཟེར༌ན༌ དཀོན༌མཆོག༌གི༌ ཕིའ༌ ཁོང༌ ཚང༌མ༌ སོན༌ཏེའ༌ ཨིན༌ནོག༌།"
LUK.20.39	ཆོས༌ཁྲིམས༌ལ༌ ཁས༌པའེ༌ མི༌ ཁ༌ཅིག༌གི༌ ཁོང༌ང༌, "སློབ༌པོན༌ལེ༌, ཉེ༌རང༌ངི༌ དྲང༌པོ༌ མོལས༌" ཞུས༌། 
LUK.20.40	ཏེ༌ནེ༌ཕར༌ལ༌ སུ༌ཞིག༌གའང༌ ཁོང༌ང༌ ཡང༌ དྲི༌ཝ༌ དྲི༌ཅེས༌སི༌ ཧམ༌པ༌ མ༌ཡོངས༌།
LUK.20.41	ཏེ༌ནེ༌ ཡེ༌ཤུའི༌ ཏེ༌གུན༌ལ༌, "མི༌གུན༌ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ནི༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌ ཨིན༌ནོག༌ ཀ༌ཟུག༌གི༌ ཟེར༌ར༌ནོག༌། 
LUK.20.42	རྒྱལ༌པོ༌ དཱ༌བིད༌དི༌ རང༌ངི༌ སུང༌གུར༌རི༌ སྤེ༌ཆའེ༌ ནང༌ང༌ བྲིས༌ཏེ༌ དུག༌,
LUK.20.42	'དཀོན༌མཆོག༌གི༌ ངའེ༌ གཙོ༌བོའ༌ མོལས༌།
LUK.20.42	ངའེ༌ ཡས༌ ཆོགས༌སི༌ ཞུགས༌ཁྲིས༌སི༌ཀ༌ ཞུགས༌།
LUK.20.43	ནམ༌ཚོག༌པ༌ ངའེ༌ ཁྱོ༌རང༌ངི༌ གྲ༌འོ༌ ཚང༌མ༌
LUK.20.43	ཁྱོ༌རང༌ངི༌ རྐང༌པའེ༌ ཡོག༌ག༌ མི༌བོར༌།'
LUK.20.44	དཱ༌བིད༌དི༌ ཁོང༌ང༌ གཙོ༌བོ༌ ཞུ༌ན༌, ཏེ༌ནེ༌ ཁོང༌ དཱ༌བིད༌དི༌ ཕོར༌རྒྱུད༌ནེ༌ ཀ༌ཟུག༌གི༌ ཨིན༌ནོག༌?" མོལས༌།
LUK.20.45	མི༌ཚང༌མ༌ ཁོང༌ངི༌ བཀའ༌ ཉན༌ཨིན༌ ཡོད༌དུས༌ ཁོང༌ངི༌ རང༌ངི༌ སློབ༌ཕྲུག༌གུན༌ལ༌། 
LUK.20.46	"ཆོས༌ཁྲིམས༌ལ༌ ཁས༌པ༌གུན༌ནེ༌ ཤང༌ ཅོས༌ཤིག༌། ཏེ༌གུན༌ ཀོས༌ རིན༌ཅན༌ རིང༌མོ༌ གོན༌ཏེ༌ གྲུལ༌ལ༌ ཐད༌ད༌ནོག༌། ཁྲོམས༌གུན༌ནི༌ ནང༌ང༌ མི༌ཚང༌མའེ༌ ཇུ༌ ཅོ༌ཅེས༌ དང༌ གྲོན༌ དང༌ དུ༌ཁང༌ གུན༌ནི༌ ནང༌ང༌ གྲལ༌གོའ༌ དུག༌ག༌ ཐད༌ད༌ནོག༌། 
LUK.20.47	ཏེ༌གུན༌ནི༌ ཨ༌ནེ༌ མ༌རང༌མོ༌གུན༌ལ༌ གོབ༌སྐོར༌ཏེ༌ ཁོང༌ངི༌ ཁང༌པ༌གུན༌ ཀོགས༌ཏེ༌ མིའ༌ སྟན༌ཅེས༌ལ༌ སྨོས༌ལམ༌ རིང༌མོ༌ ཏབ༌བ༌ནོག༌། ཏེ༌གུན༌ལ༌ མང༌ང༌ ཆད༌པ༌ ཕོག༌ཨིན༌" མོལས༌།
LUK.21.1	ཡེ༌ཤུའི༌ ཆོད༌ཁང༌ངི༌ ནང༌ང༌ ཡོད༌དུས༌ དབུ༌ སྟགས༌པ༌ མི༌ ཆུག༌པོ༌གུན༌ནི༌ ཆོད༌ཁང༌ངི༌ བུལ༌ལྡུས༌ ཕུལ༌སའེ༌ སྒམ༌མི༌ ནང༌ང༌ རང༌ངི༌ བུལ༌ལྡུས༌ ཕུལ༌ཨིན༌ ཡོད༌ཁན༌གུན༌ ཟིགས༌། 
LUK.21.2	ཁོང༌ངི༌ ཉལ༌བ༌ཅན༌ ཨ༌ནེ༌ མ༌རང༌མོ༌ཞིག༌གིའང༌ པེན༌ཆུང༌ ཉིས༌ ཕུལ༌ལ༌ ཟིགས༌།
LUK.21.3	ཁོང༌ངི༌ སློབ༌ཕྲུག༌གུན༌ལ༌, "ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ ཆུག༌པོ༌གུན༌ནི༌ སང༌ འི༌ ཨ༌ནེ༌ མ༌རང༌མོ༌ ཉལ༌བ༌ཅན༌བོའེ༌ མང༌ང༌ ཕུལས༌, 
LUK.21.4	ཅིའ༌ཟེར༌ན༌ འི༌ ཚང༌མའེ༌ རང༌རང༌ངི༌ ནོར༌ མང༌པོ༌ ཡོད༌ཁན༌ནི༌ ནང༌ནེ༌ ཕུལས༌, ཨིན༌ནའང༌ འི༌ ཨ༌ནེ༌ མ༌རང༌མོ༌བོའེ༌ ཉལ༌བ༌ཅན༌ ཨིན༌ ཨིན༌ནའང༌ ཁོ༌ སོན༌ཏེའ༌ ལུས༌ཤེས༌སི༌ ནོར༌ ཚང༌མ༌ ཕུལས༌" མོལས༌།
LUK.21.5	ཡེ༌ཤུའི༌ སློབ༌ཕྲུག༌ ཁ༌ཅིག༌གི༌ ཆོད༌ཁང༌ ཧ༌ལས༌ཤེས༌སི༌ ཡུ༌, ཆུ༌རུ༌ དང༌, ཞན༌ རིན༌པོ༌ཆེ༌ ཡང༌ མི༌གུན༌ནི༌ བུལ༌བ༌ ཕུལ༌ཁན༌གུན༌ ཉམ༌པོ༌ མ༌ ལྡེ༌མོ༌ རྩིགས༌ཏེ༌ ཡོད༌ཁན༌བོའེ༌ སྐོར༌ལ༌ སྤེ༌ར༌ ཏངས༌པ༌ ཡེ༌ཤུའི༌ ཁོང༌གུན༌ལ༌ མོལས༌། 
LUK.21.6	"ཁྱོ༌ཞ༌གུན༌ནི༌ འི༌བོ༌ ཐོང༌དུག༌ག༌? ཏེ༌དུས༌པོའང༌ སླེབ༌ཨིན༌ ནམ༌ རྡོའ༌ ཅིག༌གི༌ཀ༌ ཅིག༌ རྩགས༌ཏེ༌ མ༌ལུས༌ས༌ ཚང༌མ༌ ཤིགས༌ཏེ༌ ཕང༌ཨིན༌།"
LUK.21.7	ཏེ༌གུན༌ནི༌, "སློབ༌པོན༌ལེ༌, ཏེ༌དུས༌པོ༌ ནམ༌ སླེབ༌ཨིན༌། འི༌གུན༌ བྱུང༌ཅེས༌སི༌ སྟགས༌པོ༌ ཀ༌ཟུག༌ རིག༌ ཡོང༌ཨིན༌?" ཞུས༌།
LUK.21.8	ཁོང༌ངི༌ ལན༌ལ༌, "གོབ༌སྐོར༌རི༌ ནང༌ང༌ མི༌ཆ༌ཅེས༌སི༌ ཕིའ༌ ཤང༌ ཅོས༌ཤིག༌ ཅིའ༌ཟེར༌ན༌ མི༌ མང༌པོ༌ ངའེ༌ མིང༌ ཁུར༌ཏེ༌ ཡོངས༌ཏེ༌, 'ང༌ ནི༌ དཀོན༌མཆོག༌གི༌ ལྡམ༌ཁན༌ནི༌ མ༌ཤི༌ཀ༌ ཨིན༌ ཡང༌ དུས༌པོ༌ སླེབས༌ཏེ༌ ཨིན༌ནོག༌' ཟེར༌ཅེན༌, ཏེ༌གུན༌ནི༌ སྟིང༌རང༌ནེ༌ མ༌ཆ༌། 
LUK.21.9	མག༌ དང༌ ནང༌ཁྲུག༌གི༌ ནས༌ཚུལ༌ གུན༌ ཚོར༌ ཟ༌ནེ༌ མ༌ཇིགས༌ཤིག༌། སྔུན༌ལ༌ ཏེ༌གུན༌ བྱུང༌གོས༌ཨིན༌ ཨིན༌ནའང༌ ཐའ༌མའེ༌ དུས༌ ཏེན༌ན༌མལ༌ལ༌ མི༌སླེབ༌" མོལས༌། 
LUK.21.10	ཏེ༌ནེ༌ ཡང༌ ཏེ༌གུན༌ལ༌, "ཡུལ༌ མང༌པོའེ༌ ཅིག༌ དང༌ ཅིག༌གི༌ རྒྱབ༌གལ༌ ཅོ༌ཨིན༌ ཡང༌ རྒྱལ༌ཁག༌གུན༌ནིའང༌ ཅིག༌ དང༌ ཅིག༌གི༌ རྒྱབ༌གལ༌ ཅོ༌ཨིན༌། 
LUK.21.11	སང༌གུལ༌ ཀྲག༌པོ༌, ཡུལ༌ སོ༌སོའ༌ མུ༌གེ༌, ཅིག༌ དང༌ ཅིག༌ག༌ ནད༌ ཇར༌ཅེས༌ དང༌ ནམ༌ཁའེ༌ ནང༌ང༌ སྟས༌ ཇིགས༌པ༌ཅན༌ ཆེན༌མོ༌གུན༌ བྱུང༌ཨིན༌།"
LUK.21.12	"ཨིན༌ནའང༌ ཏེ༌གུན༌ བྱུང༌ངི༌ སང༌ སྔུན༌ལ༌ ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ ཁོང༌གུན༌ནི༌ ཁྱོ༌ཞའ༌ ཟུམས༌ཏེ༌ ནགས༌ སྟན༌ཨིན༌, ཡང༌ དུ༌ཁང༌ དང༌ ཙོན༌ཁང༌ གུན༌ནི༌ ནང༌ང༌ ཁྱོངས༌ཏེ༌ ཁྲིམས༌ཅད༌ད༌ལ༌ ཀའ༌ལོན༌ དང༌ རྒྱལ༌པོ༌ གུན༌ནི༌ཀ༌ ཁྱེར༌ཨིན༌། 
LUK.21.13	ཏེ༌བོའེ༌ ཁྱོ༌ཞའ༌ ཁོང༌གུན༌ནི༌ དུན༌ལ༌ ངའ༌ སུ༌ ཨིན༌ཁན༌བོའེ༌ སྤང༌པོ༌ ཏང༌ཅེས༌སི༌ སྐབས༌ ཐོབ༌ཨིན༌། 
LUK.21.14	ཨིན༌ནའང༌ ཁོང༌གུན༌ནི༌ དུན༌ལ༌ ཁྱོ༌ཞའ༌ ནོངས༌མེད༌ ཀ༌ཟུག༌གི༌ སྟན༌ཨིན༌ སམས༌ཏེ༌ ཚེར༌ མ༌ཚེར༌ཅེས༌ལ༌ སྔུན༌ལ༌ རང༌ངི༌ སེམས༌སི༌ ནང༌ང༌ ཐག༌ ཅོའད༌། 
LUK.21.15	ཅིའ༌ཟེར༌ན༌ ངའེ༌ ཁྱོ༌ཞ༌གུན༌ལ༌ ཏེ༌ཟུག༌ སྤེ༌ར༌ དང༌ ཤེས༌རབས༌ ཏང༌ཨིན༌, ཁྱོ༌ཞའེ༌ གྲ༌འོ༌ སུ༌ཞིག༌གའང༌ ཏེ༌བོའེ༌ རྒྱབ༌གལ༌ ཡ༌ ཏེ༌བོའ༌ ལན༌ ཏང༌ མི༌ཉན༌། 
LUK.21.16	ཕ༌མ༌, ཨ༌ཅོ༌ནོ༌, ཉེན༌ དང༌ ཛ༌འོ༌ གུན༌ནིའང༌ ཁྱོ༌ཞའ༌ ངོ༌ལོག༌ ཅོས༌ཏེ༌ ཡང༌ ཁྱོ༌ཞའེ༌ ཕྲོ༌ནེ༌ ཁ༌ཅིག༌ སད༌ཨིན༌། 
LUK.21.17	ཁྱོ༌ཞའ༌ ངའེ༌ཀ༌ དད༌པ༌ ཡོད༌ཅེས༌པོའེ༌ མི༌ཚང༌མའེ༌ ཁྱོ༌ཞའ༌ ནཕ༌རད༌ ཅོ༌ཨིན༌། 
LUK.21.18	ཇིག༌ མ༌ཇིག༌ཤིག༌ ཁྱོ༌ཞ༌གུན༌ནི༌ གོའི༌ སྲ༌ཉག༌ ཅིག༌གའང༌ ནོད༌སྐྱལ༌ ཅུག༌ག༌ མི༌ཛད༌། 
LUK.21.19	དཀོན༌མཆོག༌གི༌ཀ༌ དད༌པ༌ སྟན༌པོ༌ ཡོད༌ཅེས༌པོའེ༌ ཁྱོ༌ཞའ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།"
LUK.21.20	"ནམ༌ ཁྱོ༌ཞའེ༌ ཡེ༌རུ༌ཤ༌ལེམ༌མ༌ ཆོགས༌ ཞི༌ནེ༌ མག༌སྤུང༌ངི༌ སྐོར༌ཏེ༌ ཐོང༌ན༌, ཏེ༌བོ༌ ཞིག༌ཅེས༌སི༌ དུས༌པོ༌ ཉེ༌མོ༌ སླེབ༌ཏེ༌ ཨིན༌ཁན༌བོ༌ ཤེས༌གོས༌། 
LUK.21.21	ཏེ༌ནེ༌ ཡ༌ཧུ༌དཱ༌ ཡུལ༌ལ༌ ཡོད༌ཁན༌གུན༌ རིའ༌ ཤོར༌ཤིག༌། ཡེ༌རུ༌ཤ༌ལེམ༌མི༌ ནང༌ངའ༌ ཡོད༌ཁན༌གུན༌ ཕི༌ལོག༌ག༌ བིང༌གོས༌, ཡང༌ ཕི༌ལོག༌ག༌ ཡོད༌ཁན༌གུན༌ ཡེ༌རུ༌ཤ༌ལེམ༌མི༌ ནང༌ང༌ མ༌ཆའ༌། 
LUK.21.22	ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ བྲིས༌ཁན༌ ཚང༌མ༌ གྲུབ༌ཅེས༌སི༌ ཕིའ༌ འི༌དུས༌པོ༌ ནི༌ ཆད༌པ༌ ཕོག༌ཅེས༌སི༌ དུས༌ ཨིན༌། 
LUK.21.23	ཏེ༌དུས༌ལ༌ ཕྲུ༌གུ༌ ཇོར༌ཅེས༌ ཡོད༌ཁན༌ དང༌ པི༌བི༌ སྟེར༌ཁན༌ནི༌ བུ༌མོ༌ ཚང༌མ༌ ཙམ༌ཤིག༌གི༌ སྡིག༌པ༌ མ༌ནོག༌, ཅིའ༌ཟེར༌ན༌ ཇིག༌རྟེན༌ནི༌ཀ༌ སྡུག༌སྔལ༌ ཀྲག༌པོ༌ ཡང༌ འི༌ མིར༌རྒྱུད༌པོའེ༌ཀ༌ ཐུགས༌སྲོ༌ ཀྲག༌པོ༌ བབས༌ཨིན༌། 
LUK.21.24	གྲ༌འོའེ༌ མག༌མི༌གུན༌ནི༌ ཏེ༌ མི༌གུན༌ སད༌ཨིན༌ ཡང༌ ཞན༌ཡུལ༌ ཚང༌མའེ༌ ནང༌ང༌ ཙོན༌པའེ༌ ཚུལ༌ལ༌ ཁྱེར༌ཏེ༌, ཏེ༌ དད༌པ༌ མེད༌ཁན༌གུན༌ནི༌ དུས༌ ཚང༌ཚང༌ ཚག༌པ༌ ཡེ༌རུ༌ཤ༌ལེམ༌ ཏེ༌གུན༌ནི༌ རྐང༌ཡོག༌ག༌ ལུས༌ཨིན༌།"
LUK.21.25	"ཉི༌མ༌, ཟླ༌ཝ༌ དང༌ སྐར༌མའེ༌ སྟས༌ གུན༌ནའང༌ ཐོང༌ཨིན༌། རྒྱ༌ཚོའེ༌ ནང༌ང༌ ཡམ༌ཚན༌ སྟས༌གུན༌ བྱུང༌ཅེས༌པོའེ༌ ཇིག༌རྟེན༌ནི༌ཀ༌ ཡོད༌ཁན༌ནི༌ མི༌རིགས༌ ཚང༌མའེ༌ ནང༌ང༌ ཐེ༌ཚོམས༌ དང༌ ཇིགས༌པ༌ ཆེན༌མོ༌ ཡོང༌ཨིན༌། 
LUK.21.26	ནམ༌ཁའེ༌ ནང༌ང༌ ཡོད༌ཁན༌ ཚང༌མ༌ སྐུལ༌ཁན༌གུན༌ ཐོངས༌ཏེ༌ ཡོང༌ཅེས༌ཅན༌ནི༌ སྡུག༌སྔལ༌གུན༌ ཇིགས༌སྣང༌ཅན༌ ཡོད༌གྲོ༌ སམས༌ཏེ༌ མི༌གུན༌ མུན༌ཨིན༌། 
LUK.21.27	ཏེ༌ནེ༌ མི༌གུན༌ནི༌ མི༌རིགས༌སི༌བུ༌ ཝང༌ དང༌ ཟིར༌རྗིད༌ ཆེན༌མོ༌ ཉམ༌པོ༌, སྲིན༌ལ༌ ཞོན༌ཏེ༌ ཡོང༌ང༌ ཐོང༌ཨིན༌། 
LUK.21.28	ཏེ༌ཙོགས༌སི༌ ལས༌གུན༌ བྱུང༌ང༌ ཐོང༌ང༌དང༌, གོ༌ སྟགས༌ཏེ༌ ཀྱེན༌ལ༌ ལྟོས༌ཤིག༌ ཅིའ༌ཟེར༌ན༌ ཁྱོ༌ཞའ༌ ཐར༌ཅེས༌སི༌ དུས༌ ཉེ༌མོ༌ སླེབ༌ཏེ༌ ཨིན༌ནོག༌།
LUK.21.29	ཏེ༌ནེ༌ ཡེ༌ཤུའི༌ ཁོང༌གུན༌ལ༌ སྤེ༌ སལ༌ཏེ༌ མོལས༌, "ཤིང༌ཏོག༌གི༌ ལྕང༌མ༌ དང༌ ཞན༌ ལྕང༌མ༌ གུན༌ལ༌ ལྟོས༌ཤིག༌། 
LUK.21.30	ཏེ༌གུན༌ལ༌ ལོ༌མ༌ བིང༌ང༌ ཐོང༌ང༌དང༌, ཡར༌རི༌ དུས༌ ཉེ༌མོ༌ སླེབ༌ཁན༌བོ༌ ཁྱོ༌ཞའ༌ རང༌ཞིན༌ནི༌ ཤེས༌ས༌ནོག༌། 
LUK.21.31	ཏེན༌ན༌ ཙོགས༌ལ༌ འི༌ ཇིགས༌པ༌ ཚང༌མ༌ སླེབ༌བ༌ ཐོང༌ང༌དང༌, ཁྱོ༌ཞའེ༌ སམ༌གོས༌, 'ཏ༌ དཀོན༌མཆོག༌གི༌ རྒྱལ༌སྲིད༌ ཉེ༌མོ༌ སླེབས༌ཏེ༌ ཨིན༌ནོག༌།' 
LUK.21.32	ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ མིར༌རྒྱུད༌པོ༌ མེད༌ཁན༌ ཆེ༌ སང༌ སྔུན༌ལ༌ འི༌ ཚང༌མ༌ བྱུང༌ཨིན༌། 
LUK.21.33	ནམ༌ཁའ༌ དང༌ ས༌ ཉིས༌ཀོ༌ མེད༌ཁན༌ ཆེན༌, ཨིན༌ནའང༌ ངའེ༌ ཟེར༌ཁན༌ནི༌ ཚིག༌གུན༌ མེད༌ཁན༌ མི༌ཆ༌།
LUK.21.34	ཁྱོ༌ཞ༌གུན༌ནི༌ སྙིང༌གུན༌ གྲོན༌ ཏང༌ཅེས༌ དང༌ ར༌རོས༌ཤེས༌ དང༌ འི༌ མི༌ཚེའེ༌ ཚེར༌ཁ༌གུན༌ནི༌ དཀོན༌མཆོག༌ནེ༌ ཐག༌རིང༌ང༌ མི༌ཁྱེར༌ཅེས༌ལ༌ ཤང༌ ཅོས༌ཤིག༌། ཏེ༌ཟུག༌ མ༌ཅོ༌ན༌, ཏེ༌ནེ༌ ཏེ༌ ཞག༌པོ༌ ཧུན༌མེད༌ལ༌ སླེབས༌ཏེ༌ ཁྱོ༌ཞ༌གུན༌ ཏེ༌ནང༌ང༌ ཁད༌ཨིན༌, 
LUK.21.35	ཅིའ༌ཟེར༌ན༌ ཏེ༌དུས༌པོ༌ ཇིག༌རྟེན༌ནི༌ཀ༌ ཡོད༌ཁན༌ ཚང༌མའེ༌ཀ༌ བབས༌ཨིན༌། 
LUK.21.36	ཏེ༌བོའེ༌ཕིའ༌ དུས༌རྒྱུན༌ ཤང༌ ཅོས༌ཏེ༌ དུག༌ཤིག༌, ཡང༌ འི༌ བྱུང༌ཅེས༌ཅན༌ནི༌ ནས༌ལུག༌ ཚང༌མ༌ནེ༌ ཐར༌ཅེས༌ དང༌ མི༌རིགས༌སི༌བུའི༌ དུན༌ལ༌ ཇིགས༌ མ༌ཇིགས༌ས༌ ལངས༌ཏེ༌ དུག༌ ཐུབ༌ཅེས༌སི༌ ཕིའ༌ སྨོས༌ལམ༌ ཞུས༌ཤིག༌།"
LUK.21.37	ཡེ༌ཤུའི༌ ཞག༌དང༌ ཆོད༌ཁང༌ང༌ ཆོས༌ཤད༌ད༌ ཛདས༌ ཡང༌ ཕི༌ཏོག༌ ཕི༌ལོག༌ག༌ ཨོ༌ལིཝ༌ཝི༌ རི༌ཀ༌ ཕེབས༌ཏེ༌, ཚན༌ལ༌ ཞུགས༌སའ༌ ཛད༌དད༌པིན༌། 
LUK.21.38	མི༌གུན༌ ཞག༌དང༌ མ༌ ང༌ཏོག༌ནེ༌ ཁོང༌ངི༌ ཆོས༌ ཉན༌ན༌ལ༌ ཆོད༌ཁང༌ང༌ ཡོང༌ངད༌པིན༌།
LUK.22.1	ཏ༌ སྐྱུར༌ མེད༌ཁན༌ནི༌ ཏ༌གི༌ དུས༌ཆེན༌ ༼ཡང༌ན༌ པེ༌སག༌གི༌ དུས༌ཆེན༌༽ ཉེ༌མོ༌ སླེབ༌བ༌དང༌, 
LUK.22.2	བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པའེ༌ མི༌གུན༌ནི༌ མི༌ཚོགས༌ལ༌ རྒྱུས༌ཆའ༌ མ༌ཅུག༌ག༌ ཡེ༌ཤུ༌ སད༌ཅེས༌སི༌ ཐབས༌ ཙལ༌ལད༌པིན༌ ཅིའ༌ཟེར༌ན༌ ཁོང༌གུན༌ མི༌ཚོགས༌སི༌ ཏེ༌བོའེ༌ རྒྱབ༌གལ༌ ཅོའ༌ནོག༌ སམ༌ཏེ༌ ཇིགས༌སད༌པིན༌།
LUK.22.3	ཏེ༌ནེ༌ སློབ༌ཕྲུག༌ ཅུག༌ཉིས༌པོའེ༌ ཕྲོ༌ནེ༌ ཅིག༌ ཀར༌ཡོད༌པ༌ ཟེར༌ཁན༌ནི༌ ཡུ༌དཱའེ༌ ནང༌ང༌ ཤེ༌ཏན༌ ཞུགས༌, 
LUK.22.4	ཡང༌ ཡེ༌ཤུ༌ ངོ༌ལོག༌ ཅོས༌ཏེ༌ བླ༌མ༌ འུ༌སྐྱོང༌གུན༌ དང༌ ཆོད༌ཁང༌ངི༌ མག༌སྤོན༌གུན༌ནི༌ ལག༌ག༌ ཡེ༌ཤུ༌ ཀ༌ཟུག༌གི༌ སྟད༌ཉན༌ཨིན༌ ཟེར༌ཏེ༌ གྲབས༌ ཅོའ༌ལ༌ ཁོང༌གུན༌ ཡོད༌ས༌ སོང༌། 
LUK.22.5	ཏེ༌གུན༌ མ༌སྲན༌ཏྲེ༌ ཐད༌ཏེ༌ ཁོའ༌ པེ༌ནེ༌ ཏང༌ཅེས༌ལ༌ ཁའ༌ཆམས༌། 
LUK.22.6	ཁོ༌ ཏེ༌གུན༌ནི༌ ཐབས༌ དང༌ ཐུན༌ཏེ༌, ཡེ༌ཤུའི༌ དུན༌ལ༌ མི༌ཚོགས༌ མེད༌ ཟ༌ནེ༌ ཡེ༌ཤུ༌ ཁོང༌གུན༌ནི༌ ལག༌ག༌ ཏང༌ཅེས༌སི༌ སྐབས༌ ཙལས༌།
LUK.22.7	ཏ༌ སྐྱུར༌ མེད༌ཁན༌ནི༌ ཏ༌གི༌ དུས༌ཆེན༌ སླེབ༌, ཀ༌ ཞག༌ག༌ པེ༌སག༌གི༌ ལུ༌གུ༌ སད༌གོས༌སད༌པིན༌། 
LUK.22.8	ཡེ༌ཤུའི༌ པི༌ཏྲར༌ དང༌ ཡོ༌ཧཱ༌ནན༌ ཉིས༌ཀོ༌ ལམ༌ཅུག༌ག༌ ཛད༌ཏེ༌ ཁོང༌གུན༌ལ༌, "ཏ༌ སོང༌ཏེ༌ ང༌དང༌གུན༌ ཟའ༌ཅེས༌ལ༌ པེ༌སག༌གི༌ དོན༌ཏང༌ གྲལ༌གྲིག༌ ཅོས༌ཤིག༌" མོལས༌།
LUK.22.9	ཁོང༌གུན༌ནི༌ གཙོ༌བོ༌ ཡེ༌ཤུའ༌, "དོན༌ཏང༌ངི༌ གྲལ༌ ཀ༌རུ༌ ཅོ༌?" ཞུས༌།
LUK.22.10	ཡེ༌ཤུའི༌ ཁོང༌གུན༌ལ༌, "རྒྱལ༌སའེ༌ ནང༌ང༌ ཞུགས༌ ཟ༌ནེ༌, ཁྱོ༌ཞ༌གུན༌ལ༌ ཆུ༌ཁར༌ ཁུར༌ཁན༌ནི༌ མི༌ཞིག༌ ཐུག༌ཅེན༌, ཀ༌ ཁང༌པ༌བོའེ༌ ནང༌ང༌ ཁོ༌ ཆ༌ནའང༌ ཁྱོ༌ཞའང༌ ཁོའེ༌ རྒྱབ༌ནེ༌ ཏེ༌ ཁང༌པ༌ སང༌། 
LUK.22.11	དག༌པོ༌བོའ༌ ཟེར༌, 'སློབ༌པོན༌ནི༌ དྲིའ༌རག༌, ང༌ དང༌ ང༌རང༌ངི༌ སློབ༌ཕྲུག༌གུན༌ པེ༌སག༌གི༌ དོན༌ཏང༌ ཟའ༌ཅེས༌སི༌ ནང༌བོ༌ ཀ༌བོ༌ ཨིན༌།' 
LUK.22.12	ཁོའེ༌ ཁྱོ༌ཞའ༌ སྟང༌ཐོག༌ག༌ གྲལ༌གྲིག༌ ཅོས༌ཁན༌ནི༌ ནང༌ ཆེན༌མོ༌ཞིག༌ སྟན༌ཅེན༌, ཏེ༌རུ༌ དོན༌ཏང༌ངི༌ གྲལ༌ ཅོ༌ཤིག༌" མོལས༌། 
LUK.22.13	ཁོང༌ ཉིས༌ཀོ༌ སོང༌ཏེ༌ ཡེ༌ཤུའི༌ མོལ༌ཁན༌ ནང༌ཞིན༌ ཅི༌ཚང༌མ༌ གྲུབ༌པ༌ པེ༌སག༌གི༌ དོན༌ཏང༌ གྲལ༌གྲིག༌ ཅོས༌།
LUK.22.14	དུས༌ སླེབ༌བ༌དང༌ ཡེ༌ཤུ༌ སྐུ༌ཚབས༌ ཅུག༌ཉིས༌ ཉམ༌པོ༌ པེ༌སག༌གི༌ དོན༌ཏང༌ དོན༌ན༌ལ༌ ཅོག༌ཙེ༌ དུན༌ལ༌ ཞུགས༌ 
LUK.22.15	ཡང༌ ཁོང༌ངི༌ སྐུ༌ཚབས༌གུན༌ལ༌ མོལས༌, "ང༌ སྡུག༌སྔལ༌ ཉུང༌ངི༌ སང༌ སྔུན༌ལ༌ པེ༌སག༌པོ༌ ཁྱོ༌ཞའ༌ ཉམ༌པོ༌ དུགས༌ཏེ༌ ཟའ༌ཅེས༌སི༌ དོད༌པ༌ ཆེན༌མོ༌ ཡོད༌པིན༌། 
LUK.22.16	ཅིའ༌ཟེར༌ན༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ངའེ༌ འི༌བོ༌ ཡང༌ མ༌ནེ༌ མི༌ཟ༌ ནམ༌ཚོག༌པ༌ འི༌ དོན༌ཏང༌ངི༌ ཏོན༌བོ༌ དཀོན༌མཆོག༌གི༌ རྒྱལ༌སྲིད༌ ནང༌ང༌ དྲན༌དྲ༌ མི༌གྲུབ༌།"
LUK.22.17	ཏེ༌ནེ༌ དོན༌སྐྱོག༌ སྟགས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌, ཁོང༌གུན༌ལ༌ མོལས༌, "འི༌བོ༌ ལེན༌ཏེ༌ ཁྱོ༌ཞའ༌ ཚང༌མའེ༌ ནང༌ང༌ བགོས༌ཤིག༌ 
LUK.22.18	ངའེ༌ ཁྱོ༌ཞའ༌ ཟེར༌རད༌, འི༌ རྒུན༌ཆང༌བོ༌ ངའེ༌ ཡང༌སྐྱར༌ མ༌ནེ༌ མི༌ཐུང༌ ནམ༌ཚོག༌པ༌ དཀོན༌མཆོག༌གི༌ རྒྱལ༌སྲིད༌ མི༌སླེབ༌།"
LUK.22.19	ཡང༌ དོན༌ཀྱིར༌ ཆག༌ག༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ ཡང༌ ཅག༌ག༌ ཛད༌ཏེ༌ སློབ༌ཕྲུག༌གུན༌ལ༌ སལས༌, "འི༌བོ༌ ནི༌ ངའེ༌ ཟུགས༌པོ༌ ཨིན༌ ཀ༌བོ༌ ཁྱོ༌ཞའེ༌ ཏོན༌ལ༌ ཏང༌ངད༌། ཁྱོ༌ཞེའང༌ འི༌ཟུག༌ ཅོས༌ཏེ༌ ང༌ ཨིད༌ཏུ༌ ཅོ༌ཤིག༌" མོལས༌།
LUK.22.20	ཏེན༌ན༌ ཙོགས༌ལ༌ གོང༌ཟན༌ དོན༌ཏེ༌ སྟིང༌ནེ༌ ཡང༌ དོན༌སྐྱོག༌ཤིག༌ ནམས༌ཏེ༌ སློབ༌ཕྲུག༌གུན༌ལ༌, "འི༌ ཀོ༌རེ༌བོ༌ ནི༌ ཁྱོ༌ཞའེ༌ ཏོན༌ལ༌ ཕོ༌ཁན༌ནི༌ ཆད༌དོན༌ སོ༌མའེ༌ ངའེ༌ ཁྲག༌པོ༌ ཨིན༌། 
LUK.22.21	ཨིན༌ནའང༌ ལྟོས༌ཤིག༌, ང༌ གྲ༌འོའེ༌ ལག༌ག༌ ཏང༌ཁན༌ནི༌ མིའི༌ ལག༌པ༌བོ༌ ང༌ ཉམ༌པོ༌ འི༌ ཅོག༌ཙེ༌ཀ༌ དུག༌། 
LUK.22.22	མི༌རིགས༌སི༌བུ༌ ཤི༌གོ༌ཤེས༌ལ༌ ལྡམ༌མ༌ ཛད༌ཏེ༌ ཨིན༌ནོག༌། ཨིན༌ནའང༌ ང༌ གྲ༌འོ༌གུན༌ནི༌ ལག༌ག༌ ཏང༌ཁན༌ནི༌ ཏེ༌ མི༌བོའ༌ ཙམ༌ཤིག༌གི༌ ཇིགས༌པ༌ མི༌ཡོང༌" མོལས༌། 
LUK.22.23	ཏེ༌བོ༌ ཚོར༌ཏེ༌ སློབ༌ཕྲུག༌གུན༌ནི༌ ཁོ༌རང༌ ཅིག༌ དང༌ ཅིག༌ག༌, "འི༌ ལས༌ ང༌དང༌ངི༌ ཕྲོ༌ནེ༌ སུའི༌ ཅོ༌ཨིན༌" ཟེར༌ཨིན༌ དྲི༌ཝ༌ ཅོས༌།
LUK.22.24	ཡང༌ སློབ༌ཕྲུག༌གུན༌ནི༌ ནང༌ང༌ ཁོ༌རང༌ ཚང༌མའེ༌ ནང༌ནེ༌ ཁག༌ཅན༌བོ༌ སུ༌ ཨིན༌གྲོ༌ སམ༌ཨིན༌ ཟེར༌ལེན༌ རིག༌ སང༌། 
LUK.22.25	ཡེ༌ཤུའི༌ ཁོང༌གུན༌ལ༌, "དད༌པ༌ མེད༌ཁན༌ནི༌ རྒྱལ༌པོ༌གུན༌ནི༌ ཁོ༌རང༌ངི༌ མི༌གུན༌ནི༌ཀ༌ སྙིང༌རྗེ༌ མེད༌པ༌ ཝང༌ ཅོའ༌ནོག༌, ཨིན༌ནའང༌ ཁོང༌གུན༌ལ༌ མི༌གུན༌ནི༌ ཛ༌འོ༌ ཟེར༌ཅེས༌ལ༌ ཐད༌ད༌ནོག༌། 
LUK.22.26	ཁྱོ༌ཞ༌གུན༌ ཏེ༌ཙོགས༌ ཡོང༌ མ༌གོས༌། ཁྱོ༌ཞའེ༌ ནང༌ནེ༌ ཆེན༌མོ༌ ཨིན༌ཁན༌བོ༌ ཆུ༌ངུན༌ ཙོགས༌ རྒྱུར༌གོས༌ ཡང༌ ཝང༌ ཅོ༌ཁན༌གུན༌ ཞབ༌སྟོག༌པ༌ ཙོགས༌ རྒྱུར༌གོས༌། 
LUK.22.27	ཅིའ༌ཟེར༌ན༌ ཅོག༌ཙེ༌ དུན༌ལ༌ ཟན༌ཟའ༌ལ༌ དུག༌ཁན༌བོ༌ ཆེའ༌ ཨིན༌ནོག༌ག༌ ཡ༌ ཞབ༌ཤི༌ ཅོ༌ཁན༌བོ༌? ཅོག༌ཙེ༌ དུན༌ལ༌ ཟན༌ཟའ༌ལ༌ དུག༌ཁན༌བོ༌ མི༌ཆེའ༌, ཨིན༌ནའང༌ ང༌ ནི༌ ཁྱོ༌ཞ༌གུན༌ནི༌ ཕྲོའ༌ ཞབ༌ཤི༌ ཅོ༌ཁན༌བོ༌ དང༌ཙོགས༌ ཨིན༌།"
LUK.22.28	"ཁྱོ༌ཞ༌གུན༌ ང༌ ནགས༌ དང༌ བར༌དོ༌ ཡོད༌དི༌ དུས༌ལའང༌ མ༌ནེ༌ མ༌བེའ༌ ང༌ ཉམ༌པོ༌ དུག༌ཁན༌གུན༌ ཨིན༌ནོག༌། 
LUK.22.29	ཀ༌ཟུག༌ ཡབ༌བི༌ ང༌ རྒྱལ༌སྲིད༌ཞིག༌ ཝང༌སྲུལ༌ལ༌ ཏང༌ང༌ ཙོགས༌ལ༌ ངེའང༌ ཁྱོ༌ཞ༌གུན༌ལ༌ རྒྱལ༌སྲིད༌ཞིག༌ ཝང༌སྲུལ༌ལ༌ ཏང༌ཨིན༌། 
LUK.22.30	ཁྱོ༌ཞ༌གུན༌ ངའེ༌ རྒྱལ༌སྲིད༌དི༌ ནང༌ང༌ ང༌ ཉམ༌པོ༌ ངའེ༌ ཅོག༌ཙེ༌ ཀ༌ནེ༌ ཟེན༌, ཐུང༌ཨིན༌ དང༌ ཁྲིས༌སི༌ཀ༌ དུགས༌ཏེ༌ ཨིས༌ར༌ཨེལ༌པའེ༌ མི༌རིགས༌ ཅུག༌ཉིས༌ལ༌ ཁྲིམས༌ཅད༌ཨིན༌" མོལ༌ལ༌ ཛདས༌།
LUK.22.31	གཙོ༌བོའེ༌, "ཤི༌མོན༌, ཤི༌མོན༌, ཤེ༌ཏན༌ནི༌ ཁྱོ༌ཞ༌གུན༌ ཚོད༌ལྟའེ༌ ནང༌ང༌ ཞིང༌བད༌པའེ༌ གྲོ༌ ཙོགས༌ལ༌ སིག༌ཅེས༌སི༌ ཕིའ༌ དཀོན༌མཆོག༌ག༌ ཞུ༌ཝ༌ ཕུལས༌། 
LUK.22.32	ངའེ༌ ཁྱོ༌རང༌ངི༌ དད༌པའེ༌ སེམས༌ མི༌རྒྱུར༌ཅེས༌སི༌ ཕིའ༌ སྨོས༌ལམ༌ ཞུས༌པིན༌ ཡང༌ སྡིག༌པའེ༌ ཀ༌ནེ༌ ཁྱོ༌རང༌ངི༌ སེམས༌ རྒྱུར༌ཏེ༌ སྟིང༌ནེ༌ ཁྱོ༌རང༌ངི༌ རང༌ངི༌ དད༌པ༌ ཡོད༌ཁན༌ནི༌ སྤུན༌ ཚང༌མ༌ལ༌ སྟོབས༌ཅུག༌ཤིག༌།"
LUK.22.33	པི༌ཏྲར༌རི༌ ལན༌ལ༌, "གཙོ༌བོ༌, ང༌ ཉེ༌རང༌ ཉམ༌པོ༌ ཙོན༌ལ༌ ཆ༌ཅེས༌ མ༌ཚད༌ སྲོག༌གའང༌ ཏང༌ཅེས༌ལ༌ གྲལ༌གྲིག༌ ཨིན༌" ཟེརས༌།
LUK.22.34	ཡེ༌ཤུའི༌ པི༌ཏྲར༌ལ༌, "ངའེ༌ ཁྱོ༌རང༌ང༌ ཟེར༌རད༌, ཐོ༌རེ༌ བྱ༌པོའེ༌ བྱ༌སྐད༌ ཏང༌ངི༌ སང༌ སྔུན༌ལ༌ ཁྱོ༌རང༌ངི༌ ལན༌ སུམ༌ ང༌ ངོ༌ མི༌ཤེས༌ཟུན༌ རྒྱབ༌ཨིན༌" མོལས༌།
LUK.22.35	ཏེ༌ནེ༌ ཁོང༌གུན༌ལ༌, "ངའེ༌ ཁྱོ༌ཞའ༌ ཁོ༌མགས༌, ཇོ༌ལ༌ དང༌ པ༌བུ༌ མེད༌པ༌ ཀལ༌ ཟ༌ནེ༌ ཁྱོ༌ཞ༌གུན༌ལ༌ གོས༌སྡོམ༌གུན༌ དྲན༌དྲ༌ མ༌སང༌ང༌" མོལས༌། ཁོང༌གུན༌ནི༌ "དྲན༌དྲ༌ སོང༌" ཞུས༌།
LUK.22.36	"ཨིན༌ནའང༌ ཏ༌ སུ༌ཞིག༌ག༌ ཁོ༌མགས༌ ཡོད༌ན༌ ཁུར༌ཤིག༌, ཇོ༌ལའང༌ ཁུར༌ཤིག༌། སུ༌ཞིག༌ག༌ ར༌འི༌ མེད༌ན༌, རང༌རང༌ངི༌ ཀོས༌ ཙོངས༌ཏེ༌ ར༌འི༌ ཉོས༌ཤིག༌། 
LUK.22.37	འི༌ ལུང༌སྟན༌ བྲིའ༌ ཛད༌ཁན༌བོ༌ 'ཁོ༌ སྡིག༌ཅན༌གུན༌ནི༌ ཕྲོའ༌ རྩི༌ཨིན༌།' ངའེ༌ ཁྱོ༌ཞ༌གུན༌ལ༌ ཟེར༌རད༌, ཏེ༌གུན༌ ངའེ༌ མི༌ཚེ༌ ནང༌ང༌ གྲུབ༌གོས༌ཨིན༌། འོ༌ན༌, ངའེ༌ སྐོར༌ལ༌ བྲིས༌ཁན༌ ཚང༌མ༌ གྱོགས༌པ༌ གྲུབ༌ཨིན༌།"
LUK.22.38	ཁོང༌གུན༌ནི༌, "གཙོ༌བོ༌ལེ༌, ང༌ཞའེ༌ ལག༌ག༌ ར༌འི༌ ཉིས༌ ཡོད༌" ཞུས༌།
LUK.22.38	ཡེ༌ཤུའི༌, "ཏ༌ བྲིའོག༌ ར༌འི༌ སྐོར༌ལ༌ མང༌པོ༌ སོང༌" མོལས༌།
LUK.22.39	ཡེ༌ཤུའི༌ ལོབས༌ ནང༌ཞིན༌ རྒྱལ༌ས༌ནེ༌ ཕི༌ལོག༌ག༌ ཕེབས༌ཏེ༌ ཨོ༌ལིཝ༌ཝི༌ རི༌ཀ༌ སྐྱོདས༌། ཁོང༌ངི༌ སློབ༌ཕྲུག༌གུན༌ ཁོང༌ ཉམ༌པོ༌ སྐྱོདས༌། 
LUK.22.40	ཏེ༌ ནས༌སའེ༌ཀ༌ སླེབ༌བ༌དང༌ ཁོང༌གུན༌ལ༌, "ཁྱོ༌ཞའ༌ ཚང༌མ༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ སྨོས༌ལམ༌ ཏོབ༌ཤིག༌" མོལ༌ལ༌ ཛདས༌།
LUK.22.41	ཏེ༌ནེ༌ རྡོའ༌ སླེབ༌ཚད༌ ཟམ༌ཤིག༌ ཐག༌རིང༌ང༌ ཕེབས༌ཏེ༌ པིག༌མོ༌ སའ༌ ཙུགས༌ཏེ༌, 
LUK.22.42	"ཀྱེ༌ ཡབ༌ གལ༌ཏེས༌ ཉེ༌རང༌ ཐུགས༌ཐད༌ན༌ འི༌ སྡུག༌སྔལ༌ལི༌ ཀོ༌རེ༌བོ༌ ངའེ༌ ཀ༌ནེ༌ ཐེན༌ན༌ ཛད༌། ཨིན༌ནའང༌ ངའེ༌ དོད༌པ༌ ནང༌ཞིན༌ མན༌པ༌, ཉེ༌རང༌ངི༌ ཐུག༌གོངས༌ ནང༌ཞིན༌ ཅོའ༌ ཛད༌" ཞུ༌ཨིན༌ སྨོས༌ལམ༌ ཞུས༌། 
LUK.22.43	ཏེ༌ནེ༌ ནམ༌ཁའ༌ནེ༌ ཕོ༌ཉ༌ཞིག༌ སྐྱོད༌ཏེ༌ ཁོང༌ང༌ སྟོབས༌ ཅུག༌ག༌ ཛདས༌། 
LUK.22.44	ཐུགས༌ཚེར༌ སྐྱོད༌ཏེ༌ མང༌ང༌ སྲན༌ཏྲེ༌ སྨོས༌ལམ༌ ཏབ༌བ༌ ཛདས༌། ཁོང༌ངི༌ ཞལ༌དོང༌ནེ༌ བིང༌ཁན༌ནི༌ མུལ༌ཆུ༌ ཁྲག༌གི༌ ཐིགས༌པ༌ ཙོགས༌ལ༌ སའེ༌ཀ༌ བུད༌།
LUK.22.45	སྨོས༌ལམ༌ ཏབས༌ཏེ༌ སྟིང༌ནེ༌ ཞངས༌ཏེ༌ སློབ༌ཕྲུག༌གུན༌ནི༌ དུན༌ལ༌ ལོགས༌ཏེ༌ སྐྱོདས༌། ཁོང༌གུན༌ ཉིད༌ལ༌ སོང༌ཏེ༌ ཟིགས༌ ཅིའ༌ཟེར༌ན༌ ཁོང༌གུན༌ནི༌ སེམས༌ ཚེར༌ཁའེ༌ ངལ༌ཏེ༌ ཡོད༌པིན༌། 
LUK.22.46	ཁོང༌གུན༌ལ༌, "ཁྱོ༌ཞའ༌ ཅིའ༌ ཉིད༌ལོག༌གད༌། ཏ༌ ལོང༌ཤིག༌, ཁྱོ༌ཞ༌གུན༌ སྡིག༌པའེ༌ ནང༌ང༌ མི༌གྱེལ༌ཅེས༌ལ༌ སྨོས༌ལམ༌ ཞུ༌ཤིག༌" མོལས༌།
LUK.22.47	ཁོང༌ངི༌ འི༌ ཞལ༌ཏ༌གུན༌ མོལ༌ མ༌ཚར༌ར༌, སློབ༌ཕྲུག༌ ཅུག༌ཉིས༌སི༌ ནང༌ང༌ནེ༌ ཅིག༌, ཡུ༌དཱའེ༌ མི༌ཚོགས༌ལ༌ གོ༌ ཅོས༌ཏེ༌ ཡེ༌ཤུའ༌ པུག༌ ཏང༌ང༌ལ༌ ཁོང༌ ཡོད༌ས༌ ཡོངས༌། 
LUK.22.48	ཨིན༌ནའང༌ ཡེ༌ཤུའི༌ ཁོའ༌, "ཡུ༌དཱ༌, ཁྱོ༌རང༌ངི༌ པུག༌ ཏངས༌ཏེ༌ མི༌རིགས༌སི༌བུ༌ གྲ༌འོའེ༌ ལག༌ག༌ ཏང༌ངད༌ད༌?" མོལས༌།
LUK.22.49	ཡེ༌ཤུ༌ ཉམ༌པོ༌ ཡོད༌ཁན༌གུན༌ནི༌ སློབ༌ཕྲུག༌གུན༌ནི༌ བྱུང༌ཅེས༌པོ༌ ཐོང༌ང༌དང༌ ཏེ༌ ཕྲོ༌ནེ༌ ཅིག༌ཅིག༌གི༌, "གཙོ༌བོ༌ལེ༌, ར༌འི༌ རྒྱབ༌བ༌?" ཞུས༌། 
LUK.22.50	ཡང༌ ཏེ༌གུན༌ནི༌ ཕྲོ༌ནེ༌ ཅིག༌ཅིག༌གི༌ བླ༌མ༌ ཆེན༌མོའེ༌ ཡོག༌པོའེ༌ ནམ༌ཆོག༌ ཡས༌པ༌ ར༌འི༌ དང༌ ཅད༌ཏངས༌།
LUK.22.51	ཨིན༌ནའང༌ ཡེ༌ཤུའི༌ སློབ༌ཕྲུག༌གུན༌ལ༌, "ཏ༌ བྲིའོག༌, འི༌ཙོགས༌ མ༌ཅོ༌" མོལས༌ ཡང༌ ཏེ༌ མི༌ ནམ༌ཆོག༌པོའ༌ ཆག༌ རྩེས༌ཏེ༌ ཕན༌ཅུག༌ག༌ ཛདས༌།
LUK.22.52	ཏེ༌ནེ༌ ཡེ༌ཤུའི༌ རང༌ངི༌ དུན༌ལ༌ ཡོད༌ཁན༌ནི༌ བླ༌མ༌ འུ༌སྐྱོང༌, ཆོད༌ཁང༌ངི༌ མག༌སྤོན༌ དང༌ འུ༌སྐྱོང༌ གུན༌ལ༌, "ཁྱོ༌ཞ༌གུན༌ནི༌ ར༌འི༌ དང༌ བེར༌ག༌ ཁུར༌ཏེ༌ སྟན༌ཤིག༌ཞིག༌ ཟུམ༌མ༌ ཡོངས༌པིན༌ན༌? 
LUK.22.53	ང༌ ཞག༌དང༌ ཁྱོ༌ཞ༌གུན༌ནི༌ དུན༌ལ༌ ཆོད༌ཁང༌ང༌ དུགས༌ཏེ༌ ཡོད༌ ཟ༌ནེ༌ ཅའང༌ མ༌ཅོས༌, ཨིན༌ནའང༌ འི༌བོ༌ ནི༌ ཁྱོ༌ཞ༌གུན༌ནི༌ དུས༌ དང༌ མུན༌གྲིག༌གི༌ ཝང༌སྲུལ༌ཅེས༌པོ༌ སླེབ༌ཏེ༌ ཨིན༌" མོལས༌།
LUK.22.54	ཏེ༌ནེ༌ མི༌གུན༌ནི༌ ཁོང༌ ཟུམས༌ཏེ༌, བླ༌མ༌ ཆེན༌མོའེ༌ ཕོ༌གྲང༌ང༌ ཁྱེརས༌ ཡང༌ པི༌ཏྲར༌ ཏེ༌གུན༌ནི༌ སྟིང༌རང༌ནེ༌ ཐོང༌མ༌ ཅུག༌ག༌ སང༌། 
LUK.22.55	ཏེ༌ མག༌མི༌གུན༌ནི༌ གྱང༌སྐོར༌རི༌ ཞུང༌ང༌ མེའ༌ཏུགས༌ཏེ༌ ཚང༌མའེ༌ མེའ༌ སྲོའད༌པིན༌, པི༌ཏྲར༌རང༌ ཏེ༌གུན༌ ཉམ༌པོ༌ དུགས༌། 
LUK.22.56	ཏེན༌ན༌ དུས༌ལ༌ ཡོག༌མོ༌ཞིག༌གི༌ པི༌ཏྲར༌རང༌ མེའེ༌ དུགས༌ཏེ༌ ཐོང༌པ༌ ཁོའ༌ ཞིབ༌སལ༌ ཅོས༌ཏེ༌ སྟས༌ ཡང༌ ཟེརས༌, "འི༌ མི༌བོ༌ ཡེ༌ཤུའི༌ ཕྲོ༌པ༌ ཨིན༌ནོག༌།"
LUK.22.57	ཨིན༌ནའང༌ པི༌ཏྲར༌རི༌ ཟུན༌ ཏངས༌ཏེ༌, "བུ༌མོ༌, ངའེ༌ ཁོ༌ ངོ༌ མི༌ཤེས༌" ཟེརས༌།
LUK.22.58	ཙ༌པིག༌ སྟིང༌ནེ༌ ཡང༌ མི༌ཞིག༌གི༌ ཁོ༌ ཐོང༌ཏེ༌, "ཏན༌ཏན༌ལ༌ ཁྱོ༌རང༌ ཁོང༌གུན༌ནི༌ ཕྲོ༌པ༌ ཅིག༌ ཨིན༌ནོག༌" ཟེར༌པ༌ པི༌ཏྲར༌རི༌ ཁོའ༌, "ཛ༌འོ༌, ང༌ ནི༌ མན༌" ཟེརས༌།
LUK.22.59	ཆུ༌ཚོད༌ ཅིག༌ ཛོད༌ ཅིག༌གི༌ སྟིང༌ནེ༌ ཞན༌ མི༌ཞིག༌གི༌, "ཏན༌ཏན༌ལ༌ ཁོ༌ ཁོང༌གུན༌ནི༌ ཕྲོ༌པ༌ ཅིག༌ ཨིན༌ནོག༌ ཅིའ༌ཟེར༌ན༌ ཁོའང༌ གཱ༌ལིལ༌ལི༌པ༌ཞིག༌ ཨིན༌ནོག༌" ཟེརས༌།
LUK.22.60	ཨིན༌ནའང༌ པི༌ཏྲར༌རི༌ ལན༌ལ༌, "ཁྱོད༌དི༌ ཅི༌ ཟེར༌ཏེ༌ ཨིན༌ ང༌ ཧ༌གོའ༌ མེ༌རག༌།" ཁོའེ༌ ཏེ༌བོ༌ ཟེར༌ཨིན༌ ཡོད༌དུས༌, བྱ༌པོའེ༌ བྱ༌སྐད༌ ཏངས༌།
LUK.22.61	གཙོ༌བོའེ༌ རྒྱབ༌རྒྱུར༌ཏེ༌ པི༌ཏྲར༌ལ༌ ཟིགས༌། ཏེ༌ནེ༌ པི༌ཏྲར༌ལ༌ གཙོ༌བོའེ༌ 'དི༌རིང༌ བྱ༌པོའེ༌ བྱ༌སྐད༌ ཏང༌ངི༌ སང༌ སྔུན༌ལ༌ ཁྱོ༌རང༌ངི༌ ལན༌ སུམ༌ ང༌ ངོ༌ མི༌ཤེས༌ཟུན༌ རྒྱབ༌ཨིན༌' མོལ༌ཁན༌བོ༌ ཨིད༌ཏུའ༌ ཡོངས༌། 
LUK.22.62	པི༌ཏྲར༌ ཕི༌ལོག༌ག༌ སོང༌ཏེ༌ སེམས༌ ཚེར༌ཁའེ༌ གངས༌ཏེ༌ སྲན༌ཏྲེ༌ ངུས༌།
LUK.22.63	ཡེ༌ཤུ༌ སྲུང༌ཁན༌གུན༌ནི༌ ཁོང༌ང༌ ཚིགས༌ ཏང༌ཨིན༌ དང༌ རྡུང༌ངད༌པིན༌ 
LUK.22.64	ཡང༌ ཁོང༌ངི༌ ཞལ༌དོང༌ ཏུམས༌ཏེ༌, གྲམ༌ལྕགས༌ ཏང༌ཨིན༌, "ཁྱོད༌ལ༌ རྡུང༌ཁན༌ནི༌ མི༌བོ༌ སུ༌ ཨིན༌ ངོ༌ཤེས༌ས༌དའ༌?" ཟེར༌ཨིན༌ ཧབ༌གོད༌ ཏངས༌། 
LUK.22.65	ཡང༌ ཁོང༌ང༌ སྤེ༌ར༌ རྩོག༌པོ༌ མང༌པོ༌ ཟེརས༌།
LUK.22.66	ནམ༌ལངས༌ས༌ཅིག༌ ཡུལ༌ལི༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པའེ༌ མི༌ཚང༌མ༌ ལྡུས༌ཏེ༌ ཡ༌ཧུ༌དཱ༌པའེ༌ ཚོགས༌དུ༌ ཚོགས༌, ཡང༌ ཡེ༌ཤུ༌ ཁོང༌གུན༌ནི༌ དུན༌ལ༌ ཁྲིད༌ཏེ༌ ཁྱོངས༌། 
LUK.22.67	ཏེ༌གུན༌ནི༌ ཁོང༌ང༌, "ཁྱོ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ན༌ ང༌ཞའ༌ ཤོད༌དང༌" ཟེརས༌།
LUK.22.67	ཁོང༌ངི༌ ཏེ༌གུན༌ལ༌, "གལ༌ཏེས༌ ངའེ༌ ཁྱོ༌ཞའ༌ ཟེར༌ན༌ ཁྱོ༌རང༌གུན༌ལ༌ དེན༌ མི༌ཤེས༌, 
LUK.22.68	ཡང༌ གལ༌ཏེས༌ ངའེ༌ དྲི༌ཝ༌ དྲི༌ན༌ ཁྱོ༌ཞའེ༌ ལན༌ མི༌ཏང༌། 
LUK.22.69	ཨིན༌ནའང༌ ཏན༌ནེ༌ཆིན༌ཅད༌ མི༌རིགས༌སི༌བུ༌ དཀོན༌མཆོག༌ ཀུན༌ཝང༌ངི༌ ཡས༌པ༌ ཆོགས༌སི༌ ཁྲིས༌སི༌ཀ༌ དུག༌ཨིན༌" མོལས༌།
LUK.22.70	ཏེ༌ ཚང༌མའེ༌, "ཁྱོ༌རང༌ དཀོན༌མཆོག༌གི༌ སྲས༌ ཨིན༌ན༌?" ཟེརས༌། ཁོང༌ངི༌ ལན༌སལ༌ཏེ༌ "ཁྱོ༌ཞ༌རང༌ངི༌ ཟེར༌ཁན༌བོ༌ དེན༌བ༌ ཨིན༌" མོལས༌།
LUK.22.71	ཏེ༌ ཚང༌མའེ༌, "ཏ༌རུང༌ སྤང༌པོ༌ཞིག༌ ཅི༌ གོས༌ཨིན༌། ཁོ༌རང༌ རང༌ངི༌ ཁའ༌ནེ༌ ང༌དང༌ ཚང༌མ༌ལ༌ ཚོར༌" ཟེརས༌།
LUK.23.1	ཏེ༌ནེ༌ ཏེ༌རུ༌ ཚོགས༌ཁན༌ནི༌ ཡ༌ཧུ༌དཱ༌པའེ༌ འུ༌སྐྱོང༌ ཚང༌མ༌ ལངས༌ཏེ༌ ཡེ༌ཤུ༌ རོམ༌མི༌ ཀའ༌ལོན༌ པི༌ལ༌ཏུའི༌ ཡོད༌ས༌ ཁྱེརས༌། 
LUK.23.2	ཏེ༌གུན༌ནི༌ ཡེ༌ཤུའི༌ཀ༌ སྐྱོན༌ ཀལ༌ཨིན༌ ཁོའ༌ ཟེརས༌, "འི༌ མི༌བོའེ༌ ཡུལ༌ མི༌གུན༌ལ༌ ངོ༌ལོག༌ ཅོ༌ཅུག༌དུག༌། ཁོའེ༌ 'རོམ༌མི༌ རྒྱལ༌པོའ༌ ཁྲལ༌ མ༌ཤལ༌' ཟེར༌ཏེ༌ རྒྱབ༌གལ༌ ཅོ༌རུག༌ ཡང༌ ཁོ༌རང༌ 'མ༌ཤི༌ཀ༌ རྒྱལ༌པོ༌ ཨིན༌' ཟེར༌དུག༌།
LUK.23.3	ཏེ༌ནེ༌ ཀའ༌ལོན༌ པི༌ལ༌ཏུའི༌ ཡེ༌ཤུའ༌, "ཁྱོ༌རང༌ ཡ༌ཧུ༌དཱ༌པའེ༌ རྒྱལ༌པོ༌ ཨིན༌ན༌?" ཟེར༌ཏེ༌ དྲིས༌པ༌ ལན༌ལ༌ ཡེ༌ཤུའི༌, "ཁྱོ༌རང༌ངི༌ ཟེར༌ཁན༌བོ༌ ཨིན༌" མོལས༌།
LUK.23.4	ཨིན༌ནའང༌ ཀའ༌ལོན༌ པི༌ལ༌ཏུའི༌ བླ༌མ༌ འུ༌སྐྱོང༌གུན༌ དང༌ མི༌ཚོགས༌གུན༌ལ༌, "ངའ༌ ནི༌ འི༌ མི༌བོའེ༌ ནང༌ང༌ སྐྱོན༌ ཅའང༌ ཐོང༌ང༌ མི༌དུག༌" ཟེརས༌།
LUK.23.5	ཏེ༌གུན༌ནི༌ ཨུ༌ཚུགས༌ ཏངས༌ཏེ༌, "འི༌ མི༌བོའེ༌ ཡ༌ཧུ༌དཱའེ༌ ཡུལ༌ ཚང༌མའེ༌ ནང༌ང༌ ཆོས༌ཤད༌ཅེས༌པོའེ༌ ཚང༌མ༌ ཁྲུགས༌ ཤུགས༌། གཱ༌ལིལ༌ལིའི༌ ཡུལ༌ནེ༌ གོ༌ཟུགས༌ཏེ༌ འི༌ ཚག༌པ༌ སླེབ༌" ཟེརས༌།
LUK.23.6	ཀའ༌ལོན༌ པི༌ལ༌ཏུའི༌ གཱ༌ལིལ༌ལིའི༌ སྐོར༌ ཚོར༌པ༌, "འི༌ མི༌བོ༌ གཱ༌ལིལ༌ལི༌པ༌ ཨིན༌ནོག༌ག༌?" ཟེར༌ཨིན༌ དྲིས༌། 
LUK.23.7	ཁོང༌ ཧེ༌རོ༌དཱ༌དི༌ ཝང༌ངི༌ ཡོག༌ག༌ ཨིན༌ཁན༌བོ༌ ཁོའ༌ རྒྱུས༌ ཆ༌དང༌ ཁོའེ༌ ཡེ༌ཤུ༌ ཧེ༌རོ༌དཱ༌ ཡོད༌ས༌ ཀལས༌། ཏེ༌དུས༌ལ༌ ཧེ༌རོ༌དཱ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌པིན༌།
LUK.23.8	ཧེ༌རོ༌དཱ༌དི༌ ཡེ༌ཤུའི༌ སྐོར༌ལ༌ མང༌པོ༌ ཚོར༌པ༌, ཁོའ༌ དུས༌ མང༌པོ༌ཞིག༌ནེ༌ ཕར༌ལ༌ ཡེ༌ཤུ༌ ཇལ༌ཅེས༌སི༌ དོད༌པ༌ ཆེན༌མོ༌ ཡོད༌པིན༌། ཏེན༌ན༌བོའེ༌ཕིའ༌ ཁོའེ༌ ཡེ༌ཤུ༌ ཇལ༌ལ༌ཅིག༌, མང༌པོ༌ ཐད༌། ཚོར༌ཁན༌ ནང༌ཞིན༌ ཁོའེ༌ ཡེ༌ཤུའི༌ ཀ༌ནེ༌ ཧ༌ལས༌ཤེས༌སི༌ ཛད༌པ༌ཞིག༌ ཐོང༌ཨིན༌ སམ༌ཏེ༌ རེ༌ཝ༌ ཡོད༌པིན༌། 
LUK.23.9	ཁོའེ༌ ཡེ༌ཤུའ༌ སྤེ༌ར༌ མང༌པོ༌ དྲིས༌ ཨིན༌ནའང༌ ཡེ༌ཤུའི༌ ཁོའ༌ ཅའང༌ ལན༌ མ༌སལས༌། 
LUK.23.10	བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པའེ༌ མི༌གུན༌ ཏེ༌རུ༌ དུགས༌ཏེ༌ ཀུ༌ཅོ༌ ཏང༌ཨིན༌ སྐྱོན༌ མང༌པོ༌ ཀལས༌། 
LUK.23.11	ཏེ༌ནེ༌ ཧེ༌རོ༌དཱ༌ དང༌ ཁོའེ༌ མག༌མི༌ གུན༌ནི༌ ཡེ༌ཤུའ༌ ཁྲེལ༌བ༌ སྟན༌ཏེ༌ ཧབ༌གོད༌ ཏངས༌། ཡང༌ ཁོང༌ང༌ ནམ༌ཟའ༌ མ༌ ལྡེ༌མོ༌ ཀ༌བོ༌ རྒྱལ༌པོ༌གུན༌ གོན༌ནད༌ ཏེ༌ཙོགས༌ སྐོན༌ཏེ༌, ཡེ༌ཤུ༌ པི༌ལ༌ཏུ༌ ཡོད༌ས༌ ཡང༌ ལོགས༌ཏེ༌ ཀལས༌། 
LUK.23.12	ཀའ༌ལོན༌ པི༌ལ༌ཏུ༌ དང༌ ཧེ༌རོ༌དཱ༌ ཉིས༌ཀོ༌ ཐུན༌ན༌ མེད༌པིན༌, ཏེ༌ ཞག༌ནེ༌ ཕར༌ལ༌ ཁོང༌ ཉིས༌ཀོ༌ ཛ༌འོ༌ རྒྱུར༌།
LUK.23.13	ཏེ༌ནེ༌ ཀའ༌ལོན༌ པི༌ལ༌ཏུའི༌ བླ༌མ༌ འུ༌སྐྱོང༌གུན༌, སྤོན༌བོ༌ དང༌ མི༌ཚོགས༌ གུན༌ དུན༌ལ༌ བོད༌ཏེ༌, 
LUK.23.14	"ཁྱོ༌ཞ༌གུན༌ནི༌ 'འི༌ མི༌བོའེ༌ ཡུལ༌མི༌ ཚང༌མ༌ ངོ༌ལོག༌ ཅོ༌ཅུག༌དུག༌' ཟེར༌ཏེ༌ ངའེ༌ དུན༌ལ༌ ཁྱོངས༌། ངའེ༌ ཁྱོ༌ཞའེ༌ དུན༌ལ༌ ཁོའ༌ དྲིས༌ཏེའང༌, ཁོའེ༌ ནང༌ང༌ ཁྱོ༌ཞ༌གུན༌ནི༌ ཀལ༌ཁན༌ནི༌ སྐྱོན༌ ཅའང༌ མ༌ཐོབ༌" ཟེརས༌། 
LUK.23.15	ཧེ༌རོ༌དཱའང༌ ཅའང༌ སྐྱོན༌ མ༌ཐོབ༌བ༌, ངའེ༌ཀ༌ ལོགས༌ཏེ༌ ཀལ༌ཁན༌བོ༌ ཁྱོ༌ཞའེ༌ ཐོང༌ཨིན༌ ཨིན༌ནོག༌, ཁོ༌ སད༌གོ༌ཤེས༌སི༌ སྐྱོན༌ཞིག༌ ཅའང༌ ཐོང༌ང༌ མི༌དུག༌། 
LUK.23.16	ཏེན༌ན༌བོའེ༌ཕིའ༌ ཁོའ༌ རྟལ༌ལྕག༌ རྒྱབ༌ཏེ༌ ཕུད༌ཨིན༌" ཟེརས༌། 
LUK.23.18	མི༌ཚོགས༌གུན༌ ཚང༌མ༌ ཅིག༌ སོང༌ཏེ༌, "འི༌ མི༌བོ༌ སོད༌ ཡང༌ བཱ༌ར༌བས༌ ང༌ཞའེ༌ ཕིའ༌ ཕུད༌ད༌ ཛད༌" ཟེར༌ཨིན༌ ཀུ༌ཅོ༌ ཏངས༌། 
LUK.23.19	༼བཱ༌ར༌བས༌ ཟེར༌ཁན༌བོ༌ ནི༌ ཡེ༌རུ༌ཤ༌ལེམ༌མི༌ ནང༌ང༌ རོམ༌མི༌ ཝང༌སྲུལ༌པ༌ ངོ༌ལོག༌ ཅོ༌ཅེས༌ དང༌ མི༌ སད༌ཅེས༌སི༌ ཕིའ༌ ཙོན༌ལ༌ ཀགས༌ཏེ༌ ཨིན༌པིན༌༽། 
LUK.23.20	ཀའ༌ལོན༌ པི༌ལ༌ཏུའ༌ ཡེ༌ཤུ༌ ཕུད༌ཅེས༌སི༌ དོད༌པ༌ ཡོད༌པ༌ ཡང༌སྐྱར༌ ཏེ༌ མི༌མངས༌ལ༌ དྲིས༌། 
LUK.23.21	ཨིན༌ནའང༌ ཏེ༌གུན༌ནི༌ མང༌ང༌ ཀུ༌ཅོ༌ ཏང༌ཨིན༌, "རྐྱང༌ཤིང༌ང༌ རྐྱོང༌, རྐྱང༌ཤིང༌ང༌ རྐྱོང༌" ཟེརས༌།
LUK.23.22	ཀའ༌ལོན༌ པི༌ལ༌ཏུའི༌ ལན༌ སུམ༌པ༌ ཏེ༌ མི༌གུན༌ལ༌ ཟེརས༌, "ཅི༌ཕིའ༌, འི༌ མི༌བོའེ༌ ཅི༌ སྐྱོན༌ ཅོས༌ཏོག༌། ང༌ ཁོ༌ སད༌གོ༌ཤེས༌སི༌ ཕིའ༌ སྐྱོན༌ ཅའང༌ མ༌ཐོབ༌། ཏེ༌བོའེ༌ཕིའ༌ ངའེ༌ ཁོའ༌ རྟལ༌ལྕག༌ རྒྱབ༌ཏེ༌ ཕུད༌ཨིན༌" ཟེརས༌།
LUK.23.23	ཏེ༌ ཚང༌མའེ༌ ཆད༌མ༌ཅུག༌ག༌ སྐད༌ ཆེན༌མོའེ༌ ནང༌ང༌ འི༌ མི༌བོ༌ རྐྱང༌ཤིང༌ང༌ རྐྱང༌གོས༌ ཟེར༌ཏེ༌ ཀུ༌ཅོ༌ ཏངས༌། ཏེ༌གུན༌ནི༌ ཀུ༌ཅོ༌ ཏང༌ཁན༌བོ༌ ཕན༌ཐོགས༌ཅན༌ རྒྱུར༌། 
LUK.23.24	ཀའ༌ལོན༌ པི༌ལ༌ཏུའི༌ ཏེ༌གུན༌ནི༌ ཟེར༌ཁན༌ ནང༌ཞིན༌ ཅོས༌། 
LUK.23.25	ཏེ༌གུན༌ནི༌ ཕུད༌ཅེས༌སི༌ ཕིའ༌ ཟེར༌ཁན༌ནི༌, ངོ༌ལོག༌ ཅོ༌ཅེས༌ དང༌ མི༌ སད༌ཅེས༌སི༌ ཞས༌ཏེ༌ ཙོན༌ལ༌ ཀགས༌ཁན༌ནི༌ མི༌བོ༌ ཕུདས༌ ཡང༌ ཡེ༌ཤུ༌ ཏེ༌གུན༌ནི༌ དོད༌པ༌ ནང༌ཞིན༌ རྐྱང༌ཤིང༌ང༌ རྐྱང༌ཅེས༌ལ༌ སྟདས༌།
LUK.23.26	མག༌མི༌གུན༌ནི༌ ཁོང༌ ཁྲིད༌ཏེ༌ ཁྱེར༌ཨིན༌ ཡོད༌ ཟ༌ནེ༌ གམ༌ཡུལ༌ནེ༌ ཡོངས༌ཁན༌ནི༌ མི༌ ཀི༌རིན༌པ༌ ཤི༌མོན༌ ཟེར༌ཁན༌བོ༌ ཟུམས༌ཏེ༌, རྐྱང༌ཤིང༌ ཀལ༌ཏེ༌ ཡེ༌ཤུའི༌ རྒྱབ༌རྒྱབ༌ནེ༌ གྲུལ༌ཅུགས༌། 
LUK.23.27	མི༌ཚོགས༌ ཆེན༌མོ༌ཞིག༌ ཡེ༌ཤུའི༌ རྒྱབ༌ནེ༌ ཡོངས༌, ཀ༌བོའེ༌ ཕྲོའ༌ ཁོང༌ངི༌ ཕིའ༌ ཚེར༌ཁ༌ ཅོས༌ཏེ༌ ངུ༌ཨིན༌ ཡོད༌ཁན༌ནི༌ བུ༌མོ༌གུན༌ནའང༌ ཨིན༌ནོག༌། 
LUK.23.28	ཡེ༌ཤུའི༌ རྒྱབ༌བ༌ ཟིགས༌ཏེ༌ ཏེ༌གུན༌ལ༌, "ཡེ༌རུ༌ཤ༌ལེམ༌མི༌ བུ༌མོ༌གུན༌ ངའེ༌ ཕིའ༌ མ༌ངུ༌ཤིག༌། ཁྱོ༌ཞའ༌ དང༌ ཁྱོ༌ཞའེ༌ ཕྲུ༌གུ༌གུན༌ནི༌ ཕིའ༌ ངུ༌ཤིག༌། 
LUK.23.29	ཏེ༌དུས༌པོའང༌ སླེབ༌ཨིན༌, ནམ༌ ཁྱོ༌ཞ༌གུན༌ནི༌ འི༌ཟུག༌ ཟེར༌ཨིན༌, 'རབས༌ཆད༌མོ༌, ཅང༌ཁོག༌ག༌ ཕྲུ༌གུ༌ མ༌ཁུར༌ཁན༌ དང༌ འོ༌མ༌ མ༌སྟེར༌ཁན༌ནི༌ ནུ༌མ༌ གུན༌ལ༌ ཀྲའ༌ཤིས༌པ༌ ཨིན༌།' 
LUK.23.30	ཏེ༌དུས༌ལ༌
LUK.23.30	མི༌གུན༌ནི༌ རི༌གུན༌ལ༌ 'ང༌ཞའེ༌ཀའ༌ དིབ༌ཤིག༌གའང༌།
LUK.23.30	དོ༌པོགས༌གུན༌ལ༌ ང༌ཞའ༌ ཀོབ༌ཤིག༌' ཟེར༌ཨིན༌།
LUK.23.31	ཏ༌ གལ༌ཏེས༌ ལྕང༌མ༌ ལོན༌པ༌ ཡོད༌ ཟ༌ནེ༌ འི༌ མི༌གུན༌ནི༌ འི༌ཟུག༌ ཅོ༌ན༌, ཏེ༌ནེ༌ ལྕང༌མ༌ སྐམ༌པོ༌ ཉམ༌པོ༌ ཅི༌ མི༌ཅོ༌" མོལས༌།
LUK.23.32	སྲོག༌གི༌ ཆད༌པ༌ ཏང༌ཅེས༌སི༌ ཕིའ༌ ཁྲིམས༌ ཅག༌ཁན༌ནི༌ མི༌ ཞན༌ ཉིས༌སའང༌ ཡེ༌ཤུ༌ ཉམ༌པོ༌ ཁྱེརས༌། 
LUK.23.33	གོའི༌ རུས༌པ༌ ཟེར༌སེ༌ རི༌ཀ༌ སླེབ༌བ༌དང༌, མག༌མི༌གུན༌ནི༌ ཡེ༌ཤུ༌ རྐྱང༌ཤིང༌ང༌ རྐྱངས༌། ཁོང༌ ཉམ༌པོ༌ ཏེ༌ ཁྲིམས༌ ཅག༌ཁན༌ནི༌ མི༌ ཉིས༌ཀོའང༌ རྐྱང༌ཤིང༌ངི༌ཀ༌ རྐྱངས༌, ཅིག༌པོ༌ ཡས༌ལ༌ ཡང༌ ཅིག༌པོ༌ ཡོན༌ལ༌།
LUK.23.34	ཡེ༌ཤུའི༌, "ཀྱེ༌ ཡབ༌, འི༌གུན༌ནི༌ ཅི༌ ཅོའད༌ མ༌ཤེས༌ས༌ ཅོས༌ པ༌སང༌, ཁོང༌གུན༌ལ༌ ཤགས༌པ༌ སལ༌" ཞུས༌། མག༌མི༌གུན༌ནི༌ ཁོང༌ངི༌ ནམ༌ཟའ༌ རྒྱན༌ ཏངས༌ཏེ༌ བགོས༌།
LUK.23.35	ཡང༌ མི༌ཚོགས༌སི༌ སྟེན༌ནའང༌ དུགས༌། འུ༌སྐྱོང༌གུན༌ནི༌, "གལ༌ཏེས༌ ཁོ༌ དཀོན༌མཆོག༌གི༌ ལྡམས༌ཁན༌ནི༌ མ༌ཤི༌ཀ༌ ཨིན༌ན༌ ཞན༌གུན༌ སྐྱོབ༌བ༌ ཙོགས༌ལ༌ རང༌ངའང༌ སྐྱོབ༌ཤིག༌པིའང༌" ཟེར༌ཏེ༌ ཚིགས༌ ཏངས༌། 
LUK.23.36	ཡང༌ མག༌མི༌གུན༌ནིའང༌ ཚིགས༌ ཏང༌ཨིན༌ དུན༌ལ༌ ཡོངས༌ཏེ༌ རྒུན༌ཆང༌ སྐྱུར༌མོ༌ ཁོང༌ང༌ ཕུལ༌ཏེ༌, 
LUK.23.37	"གལ༌ཏེས༌ ཁྱོ༌རང༌ ཡ༌ཧུ༌དཱ༌པའེ༌ རྒྱལ༌པོ༌ ཨིན༌ན༌, རང༌དང༌རང༌ སྐྱོབ༌བའང༌" ཟེརས༌། 
LUK.23.38	ཁོང༌ངི༌ དབུའི༌ སྟག༌ག༌ ལག༌ཤིང༌ཞིག༌གི༌ཀ༌ འི༌ཟུག༌ བྲིས༌ཏེ༌ ཡོད༌པིན༌, "ཁོང༌ ནི༌ ཡ༌ཧུ༌དཱ༌པའེ༌ རྒྱལ༌པོ༌ ཨིན༌།"
LUK.23.39	རྐྱང༌ཤིང༌ངི༌ཀ༌ རྐྱངས༌ཏེ༌ ཡོད༌ཁན༌ནི༌ མི༌ ཁྲིམས༌ཅག༌ཁན༌ ཉིས༌སི༌ ནང༌ནེ༌ ཅིག༌པོའེ༌, "ཁྱོ༌རང༌ མ༌ཤི༌ཀ༌ མན༌ན༌? ཁྱོ༌རང༌ དང༌ ང༌ཞའ༌ ཉིས༌ཀོ༌ སྐྱོབ༌བའང༌" ཟེར༌ཨིན༌ ཚིགས༌ ཏངས༌།"
LUK.23.40	ཞན༌ ཅིག༌པོའེ༌ ཁའ༌སྐྱོན༌, "ཁྱོ༌རང༌ང༌ ཤི༌ཅེས༌སི༌ ཆད༌པ༌བོ༌ ཕོག༌ཏེའང༌ དཀོན༌མཆོག༌གི༌ ཁྲིམས༌ཅད༌ལ༌ ཇིགས༌ས༌ མེ༌རག༌ག༌? 
LUK.23.41	ང༌དང༌ ཉིས༌ཀོའ༌ རང༌ངི༌ ཅོས༌ཁན༌ནི༌ ལས༌སི༌ བྲས༌བུའི༌ ཆད༌པ༌ ཕོག༌པ༌ ཏེ༌བོ༌ འོས༌པ༌ ཨིན༌ནོག༌, ཨིན༌ནའང༌ ཁོང༌ངི༌ འོས༌པ༌ མན༌ཁན༌ནི༌ ཆག༌ལས༌ ཅའང༌ མ༌ཛད༌ད༌ ཨིན༌ནོག༌" ཟེརས༌། 
LUK.23.42	ཏེ༌ནེ༌ ཏེ༌ མི༌བོའེ༌ ཡེ༌ཤུའ༌, "གཙོ༌བོ༌ལེ༌, ཉེ༌རང༌ རང༌ངི༌ རྒྱལ༌སྲིད༌དི༌ ནང༌ང༌ ཕེབས༌སི༌ དུས༌, ང༌ ཐུགས༌ཨིད༌ལ༌ བོར༌ར༌ ཛད༌" ཞུས༌།
LUK.23.43	ཡེ༌ཤུའི༌ ལན༌ལ༌, "ངའེ༌ ཁྱོ༌རང༌ང༌ དེན༌བ༌ ཟེར༌རད༌, དི༌རིང༌རང༌ ཁྱོ༌རང༌ ང༌ ཉམ༌པོ༌ ནམ༌ཁའེ༌ ནང༌ང༌ སླེབ༌ཨིན༌" མོལས༌།
LUK.23.44	ཉིང༌གུང༌ ཟམ༌ཤིག༌ནེ༌ ཆུ༌ཚོད༌ སུམ༌པ༌ ཚག༌པ༌ ཡུལ༌ གང༌པོ༌ མུན༌གྲིག༌ སོང༌ 
LUK.23.45	ཅིའ༌ཟེར༌ན༌ ཉི༌མའེ༌ འོད༌ མེད༌ཁན༌ སོང༌། ཡང༌ ཆོད༌ཁང༌ངི༌ ཡོལ༌ལ༌བོའང༌ ཆད༌ཏེ༌ ཁག༌ཉིས༌ སང༌། 
LUK.23.46	ཏེ༌ནེ༌ ཡེ༌ཤུའི༌ སྐད༌ ཆེན༌མོའེ༌ ནང༌ང༌, "ཀྱེ༌ ཡབ༌, ངའེ༌ སེམས༌ཉིད༌ ཉེ༌རང༌ངི༌ ཆག༌ག༌ ཕུལ༌ལད༌" མོལ༌མ༌ཐག༌ག༌ ཁོང༌ གྲོངས༌།
LUK.23.47	རོམ༌པའེ༌ མག༌རྒྱའེ༌ སྤོན༌བོའེ༌ ཏེ༌བོ༌ ཐོང༌ཏེ༌, "འི༌ མི༌བོ༌ ནི༌ དེན༌བ༌ དྲང༌པོ༌ མི༌ཞིག༌ ཨིན༌ཀྱག༌" ཟེར༌ཨིན༌ དཀོན༌མཆོག༌ག༌ སྟོད༌པ༌ ཕུལས༌། 
LUK.23.48	ཏེ༌རུ༌ ཡོངས༌ཁན༌ནི༌ མི༌ཚང༌མའེ༌ བྱུང༌ཁན༌ ཚང༌མ༌ ཐོང༌ཏེ༌ བྲང༌ རྡུང༌ཏང༌ཨིན༌ ལོགས༌ཏེ༌ སོང༌ 
LUK.23.49	ཡང༌ ཡེ༌ཤུའི༌ ངོ༌ཤེས༌, ཕྲོ༌པ༌ དང༌ གཱ༌ལིལ༌ལིའི༌ ཡུལ༌ནེ༌ ཁོང༌ངི༌ སྟིང༌རང༌ནེ༌ ཡོངས༌ཁན༌ནི༌ བུ༌མོ༌གུན༌ ཐག༌རིང༌ང༌ དུགས༌ཏེ༌ བྱུང༌ཁན༌གུན༌ སྟས༌།
LUK.23.50+LUK.23.51	ཏ༌ ཨ༌རི༌མ༌ཐཱ༌པ༌ ཡོ༌སེབ༌ ཞུ༌ཁན༌བོ༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ དང༌ མི༌ ཟང༌པོ༌ཞིག༌ ཨིན༌པིན༌, ཁོང༌ ཡ༌ཧུ༌དཱ༌པའེ༌ ཚོགས༌དུའི༌ ཐབས༌ལྡིངས༌ དང༌ ལས༌གུན༌ལ༌ མ༌ཐུན༌ན༌, དཀོན༌མཆོག༌གི༌ རྒྱལ༌སྲིད༌ སླེབ༌ཅེས༌སི༌ ཕིའ༌ སྲུངས༌ཏེ༌ ཡོད༌པིན༌། 
LUK.23.52	ཁོང༌ ཀའ༌ལོན༌ པི༌ལ༌ཏུའི༌ དུན༌ལ༌ སོངས༌ཏེ༌, "ཡེ༌ཤུའི༌ སྤུར༌བོ༌ སལ༌" ཞུས༌། 
LUK.23.53	སྤུར༌ རྐྱང༌ཤིང༌ངི༌ ཀ༌ནེ༌ བབས༌ཏེ༌ རས༌སི༌ ནང༌ང༌ ཏུམས༌ ཡང༌ བྲག༌གི༌ཀ༌ སྐོས༌ཁན༌ནི༌ ཏུར༌ཁུང༌ སྔུན༌ལ༌ རོ༌ མ༌ནེ༌ མ༌བོར༌ཁན༌ཞིག༌གི༌ ནང༌ང༌ ཞུས༌། 
LUK.23.54	ཏེ༌ ཞག༌པོ༌ ནི༌ ཤབ༌བད༌དི༌ ཕིའ༌ གྲལ༌ཅོ༌ཅེས༌ དང༌ ཤབ༌བད༌དི༌ ཞག༌པོ༌ གོ༌ཟུག༌ ཆ༌ཀྱིས༌ ཡོད༌པིན༌།
LUK.23.55	གཱ༌ལིལ༌ལིའི༌ ཡུལ༌ནེ༌ ཡེ༌ཤུ༌ ཉམ༌པོ༌ ཡོངས༌ཁན༌ནི༌ བུ༌མོ༌གུན༌ ཡོ༌སེབ༌བི༌ རྒྱབ༌རྒྱབ༌ནེ༌ སོང༌ ཡང༌ ཡེ༌ཤུའི༌ སྤུར༌ བོར༌ར༌ ཛད༌ཁན༌ནི༌ ཏེ༌ སྤུར༌ཁང༌བོ༌ ཐོང༌། 
LUK.23.56	ཏེ༌ནེ༌ ལོགས༌ཏེ༌ ཡོངས༌ཏེ༌ སྤོས༌ དང༌ དྲི༌ཞིམ༌གུན༌ནི༌ གྲལ༌ ཅོས༌། བཀའ༌ཁྲིམས༌ ནང༌ཞིན༌ ཤབ༌བད༌དི༌ ངལ༌ཚོའེ༌ ཞག༌ ཨིན༌པ༌ ལས༌ མ༌ཅོའ༌ ཁོང༌ ཚང༌མ༌ ངལ༌ཚོས༌ཏེ༌ དུགས༌།
LUK.24.1	ཟ༌ཉི༌མའེ༌ ཞག༌ག༌ ང༌མོ༌ ཟང༌ཟིང༌ང༌ ཏེ༌ བུ༌མོ༌གུན༌ གྲལ༌གྲིག༌ ཅོ༌ཁན༌ནི༌ སྤོས༌ དང༌ དྲི༌ཞིམ༌ གུན༌ ཁུར༌ཏེ༌ སྤུར༌ཁང༌ངི༌ དུན༌ལ༌ སླེབ༌བ༌དང༌, 
LUK.24.2	སྤུར༌ཁང༌ངི༌ཀ༌ ཀབས༌ཏེ༌ ཡོད༌ཁན༌ནི༌ རྡོའ༌ ཐེན༌ཏེ༌ ཐོང༌། 
LUK.24.3	ཁོང༌གུན༌ ནང༌ཀུག༌ག༌ ཞུག༌ས༌ཅིག༌ གཙོ༌བོ༌ ཡེ༌ཤུའི༌ སྤུར༌ མ༌ཇལ༌། 
LUK.24.4	ཁོང༌ ཧན༌པན༌ སོང༌ཏེ༌ འི༌ སྐོར༌ལ༌ སམ༌ཨིན༌ ཡོད༌དུས༌ ཟིར༌རྗིད༌ དང༌ ལྡན༌ཁན༌ནི༌ མི༌ ཉིས༌ ཧུན༌མེད༌ལ༌ ཁོང༌ངི༌ དུན༌ལ༌ ལངས༌ཏེ༌ ཇལ༌།
LUK.24.5	སྲན༌ཏྲེ༌ ཇིགས༌པ༌ བུ༌མོ༌གུན༌ནི༌ གོ༌ སྒུས༌ཏེ༌ སའ༌ སྟས༌། ཏེ༌ མི༌ ཉིས༌ཀོའེ༌ ཁོང༌གུན༌ལ༌ མོལས༌, "ཁྱོ༌ཞའེ༌ ཤི༌ཁན༌གུན༌ནི༌ ཕྲོའ༌ སོན༌ཏེ༌ ཅིའ༌ ཙལ༌ལད༌། 
LUK.24.6+LUK.24.7	ཁོང༌ འི༌རུ༌ ཞུགས༌ཏེ༌ མེད༌ སོན༌ཏེའ༌ ཞངས༌ཏེ༌ ཨིན༌། ཁྱོ༌ཞའ༌ ཉམ༌པོ༌ ཁོང༌ གཱ༌ལིལ༌ལིའི༌ ཡུལ༌ལ༌ ཡོད༌ ཟ༌ནེ༌ 'མི༌རིགས༌སི༌བུ༌ མི༌ སྡིག༌ཅན༌གུན༌ནི༌ ལག༌ག༌ སྟད༌ཨིན༌། ཏེ༌གུན༌ནི༌ ཁོང༌ རྐྱང༌ཤིང༌ངི༌ཀ༌ རྐྱང༌ཏེ༌ ཞག༌ སུམ༌པའེ༌ ཞག༌ག༌ སྐུ༌ སོན༌ཏེའ༌ ཞངས༌ཨིན༌' མོལ༌ཁན༌གུན༌ ཨིད༌ཏུ༌ མེ༌རག༌ག༌?
LUK.24.8	ཏེ༌ནེ༌ ཁོང༌གུན༌ལ༌ ཏེ༌ སྤེ༌ར༌གུན༌ ཨིད༌ཏུ༌ ཡོངས༌། 
LUK.24.9	སྤུར༌ཁང༌ནེ༌ ལོགས༌ཏེ༌ སོངས༌ཏེ༌ བྱུང༌ཁན༌གུན༌ནི༌ སྐོར༌ སྐུ༌ཚབས༌ ཅུག༌ཤིག༌པོ༌ དང༌ ཞན༌ མི༌ཚང༌མ༌ ཤདས༌། 
LUK.24.10	སྐུ༌ཚབས༌གུན༌ལ༌ འི༌ ལོན༌ ཁྱོང༌ཁན༌གུན༌ མིར༌ཡམ༌ མག༌དལ༌ལེན༌མ༌, ཡོ༌འན༌ནཱ༌ དང༌ ཡ༌ཀོབ༌བི༌ ཨ༌མ༌ མིར༌ཡམ༌ དང༌ ཕྲོ༌པ༌ བུ༌མོ༌གུན༌ ཨིན༌པིན༌། 
LUK.24.11	འི༌ སྤེ༌ར༌གུན༌ ཏོན༌མེད༌ ཚོར༌པ༌ ཁོང༌གུན༌ནི༌ དེན༌ མ༌ཤེས༌ས༌ སྣང༌མེད༌ ཅོས༌། 
LUK.24.12	ཨིན༌ནའང༌ པི༌ཏྲར༌ ལངས༌ཏེ༌ སྤུར༌ཁང༌ང༌ རྒྱུགས༌ཏེ༌ སོང༌། གོ༌ སྒུས༌ཏེ༌ སྟས༌པ༌ སྤུར༌རས༌པོ༌ ཙའ༌ བོར༌ཏེ༌ ཐོང༌། ཁོ༌ ཧན༌པན༌ སོང༌ཏེ༌ འི༌ ཐོང༌ཁན༌ནི༌ སྐོར༌ལ༌ སམ༌ཨིན༌ ཁང༌པ༌ ལོགས༌ཏེ༌ སང༌།
LUK.24.13	ཏེན༌ན༌ ཞག༌ག༌ ཏེན༌ན༌ ཕྲོ༌ནེ༌ སློབ༌ཕྲུག༌ ཉིས༌ ཡེ༌རུ༌ཤ༌ལེམ༌ནེ༌ ཀི༌ལོ༌མི༌ཀྲར༌ ཅུག༌ཅིག༌ ཐག༌རིང༌ང༌ ཡོད༌ཁན༌ནི༌ ཨེ༌མ༌འུས༌ ཟེར༌ཁན༌ནི༌ གྲོང༌ཁྱེར༌ལ༌ སོང༌། 
LUK.24.14	ཁོང༌ ཉིས༌ཀོའེ༌ འི༌ བྱུང༌ཁན༌གུན༌ནི༌ སྐོར༌ལ༌ སྤེ༌ར༌ ཏང༌ངད༌པིན༌། 
LUK.24.15	ཏེ༌ སྤེ༌ར༌གུན༌ ཏང༌ཨིན༌ ཆའ༌ ཟ༌ནེ༌ ཡེ༌ཤུ༌ ཁོང༌ངི༌ རྒྱབ༌ནེ༌ སྐྱོད༌ཏེ༌ ཁོང༌གུན༌ ཉམ༌པོ༌ གྲུལ༌ལ༌ ཛདས༌, 
LUK.24.16	ཨིན༌ནའང༌ ཁོང༌ ཉིས༌ཀོའ༌ ཡེ༌ཤུ༌ ཨིན༌ཁན༌བོ༌ ངོ༌ཤེས༌ ཅུག༌ག༌ མ༌ཛད༌།
LUK.24.17	ཁོང༌ངི༌ ཏེ༌གུན༌ལ༌, "ཁྱོ༌ཞའ༌ ཉིས༌ཀོའེ༌ ཆེན༌ནའང༌ ཅི༌ སྐོར༌ལ༌ སྤེ༌ར༌ ཏང༌ངད༌?" མོལས༌།
LUK.24.17	ཁོང༌ གྲུལ༌ མ༌གྲུལ༌ལ༌ ཅབ༌ དུགས༌། ཡེ༌ཤུའི༌ ཁོང༌གུན༌ལ༌ སྲན༌ཏྲེ༌ ཚེར༌ཁ༌ ཡོད༌ཁན༌བོ༌ ཟིགས༌། 
LUK.24.18	ཏེ༌ ཕྲོ༌ནེ༌ ཅིག༌ཅིག༌ ཀེལེ༌འོ༌པས༌ ཞུ༌ཁན༌བོའེ༌ ཁོང༌ང༌, "དང༌དི༌རིང༌ང༌ ཡེ༌རུ༌ཤ༌ལེམ༌མི༌ ནང༌ང༌ བྱུང༌ཁན༌གུན༌ རྒྱུས༌ མེད༌ཁན༌ནི༌ བེས༌པ༌ ཉེ༌རང༌ ཅིག༌པོ༌ ཨིན༌ན༌?" ཟེརས༌།
LUK.24.19	ཁོང༌ངི༌ ཏེ༌གུན༌ལ༌, "ཅི༌ སོང༌ཀྱག༌?" མོལ༌ཏེ༌ དྲིའ༌ ཛདས༌།
LUK.24.19	ཏེ༌གུན༌ནི༌ ལན༌ཏངས༌, "ཡེ༌ཤུ༌ ན༌ཙ༌རེད༌པའེ༌ སྐོར༌ལ༌, ཁོང༌ ནི༌ ཇིགས༌པོ༌ ལུང༌སྟོན༌པ༌ ཀ༌བོའེ༌ ཧ༌ལས༌ཤེས༌སི༌ ཛད༌པ༌གུན༌ ཛདས༌ ཡང༌ ཁོང༌ང༌ དཀོན༌མཆོག༌གི༌ མི༌གུན༌ལ༌ ཧ༌ལས༌ཤེས༌སི༌ སླབ༌བྱ༌གུན༌ སལ༌ཅེས༌སི༌ ཁྱུད༌ སལས༌། 
LUK.24.20	བླ༌མ༌ འུ༌སྐྱོང༌གུན༌ དང༌ འུ༌སྐྱོང༌གུན༌ནི༌ ཁོང༌ང༌ སྲོག༌གི༌ ཆད༌པ༌ ཏང༌ང༌ལ༌ སྟདས༌ ཡང༌ ཁོང༌ རྐྱང༌ཤིང༌ངི༌ཀ༌ རྐྱངས༌། 
LUK.24.21	ཨིན༌ནའང༌ ང༌ཞའ༌, ཁོང༌ ཨིས༌ར༌ཨེལ༌པ༌གུན༌ ཐར༌ ཅུག༌ག༌ ཛད༌ཅེས༌ལ༌ སྐྱོད༌ཏེ༌ ཨིན༌ཁན༌བོ༌ རེ༌ཝ༌ ཡོད༌པིན༌། ཏེ༌ཀ༌ ནན༌མ༌ དི༌རིང༌ ཞག༌ སུམ༌པའེ༌ ཞག༌ག༌, 
LUK.24.22	ང༌ཞའེ༌ ཕྲོ༌ནེ༌ བུ༌མོ༌ ཁ༌ཅིག༌ ང༌ཏོག༌ནེ༌ ཁོང༌ངི༌ སྤུར༌ཁང༌ང༌ སོང༌, ཡང༌ འི༌ ནས༌ཚུལ༌གུན༌ ཤད༌ཏེ༌ ང༌ཞའ༌ ཚང༌མ༌ལ༌ ཐེ༌ཚོམས༌སི༌ ནང༌ང༌ ཆ༌ཅུགས༌། 
LUK.24.23	ཏེ༌ བུ༌མོ༌གུན༌ལ༌ ཁོང༌ངི༌ སྤུར༌ མ༌ཇལ༌, ང༌ཞ༌གུན༌ ཡོད༌ས༌ ཡོངས༌ཏེ༌ ཏེ༌རུ༌ ཁོང༌གུན༌ལ༌ དཀོན༌མཆོག༌གི༌ ཕོ༌ཉ༌ ཉིས༌ ཇལ༌ཏེ༌ ཡེ༌ཤུ༌ ནི༌ སྐུ༌ སོན༌ཏེའ༌ ཞངས༌ཏེ༌ ཡོད༌ མོལ༌ལ༌རག༌ ཟེར༌ཨིན༌ ཤདས༌། 
LUK.24.24	ང༌ཞའེ༌ ཕྲོ༌ནེ༌ ཁ༌ཅིག༌ སྤུར༌ཁང༌ང༌ སོང༌ཏེ༌ ཏེ༌ བུ༌མོ༌གུན༌ནི༌ ཤད༌ཁན༌ ནང༌ཞིན༌ ཐོང༌ཏོག༌, ཨིན༌ནའང༌ ཡེ༌ཤུ༌ ནི༌ མ༌ཇལ༌ཏོག༌" ཞུས༌།
LUK.24.25	ཏེ༌ནེ༌ ཡེ༌ཤུའི༌ ཏེ༌ ཉིས༌ཀོའ༌, "ཁྱོ༌ཞ༌གུན༌ ཙམ༌ཤིག༌ སམ༌བ༌ མེད༌ཁན༌ ཡང༌ ལུང༌སྟོན༌པ༌གུན༌ནི༌ མོལ༌ཁན༌གུན༌ལ༌ དེན༌ཤེ༌ཤེས༌སི༌ ནང༌ང༌ ཁྱོ༌ཞའེ༌ སྙིང༌གུན༌ ཙམ༌ཤིག༌གི༌ སྲན༌ཏྲེ༌ ཨིན༌། 
LUK.24.26	འི༌བོ༌ ལུང༌སྟོན༌པ༌གུན༌ནི༌ མོལ༌ཏེ༌ མན༌པིན༌ན༌?, 'མ༌ཤི༌ཀའ༌ འི༌ སྡུག༌སྔལ༌གུན༌ ཉུངས༌ཏེ༌ སྟིང༌ནེ༌ ཁོའ༌ སྤལ༌ ཐོབ༌ཨིན༌'" མོལས༌། 
LUK.24.27	ཏེ༌ནེ༌ ཁོང༌ངི༌ ལུང༌སྟོན༌པ༌ མོ༌ཟེས༌ནེ༌ གོ༌ཟུགས༌ཏེ༌ ལུང༌སྟོན༌པ༌ ཚང༌མའེ༌ ཁོང༌ངི༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌ ཚང༌མའེ༌ ཏོན༌ ཁོང༌གུན༌ལ༌ ཧ༌གོ༌ཅུག༌ག༌ ཛདས༌།
LUK.24.28	ཏེ༌ ཉིས༌ཀོ༌ ཨེ༌མ༌འུས༌ལ༌ སླེབ༌ཅེས༌ དང༌ བེས༌པོ༌ ཚར༌ཅེས༌ ཉེ༌མོ༌ སླེབ༌བ༌དང༌ ཁོང༌གུན༌ནི༌ ཡེ༌ཤུ༌ འི༌ སང༌ ཐག༌རིང༌ང༌ སྐྱོད༌ཅེས༌ ཨིན༌ཏིག༌དུག༌ སམ༌། 
LUK.24.29	ཁོང༌གུན༌ནི༌ ཁོང༌ང༌ ཨུ༌ཚུགས༌ ཏངས༌ཏེ༌, "ཏ༌ མུན༌ཅུ༌ རུབ༌དུག༌ ཚན༌ ཆའ༌ནོག༌ ང༌ཞའ༌ ཉམ༌པོ༌ ཞུག༌ས༌ ཛད༌" ཞུས༌། ཏེ༌རུ༌ ཞུག༌ཅེས༌ལ༌ ནང༌ང༌ སྐྱོདས༌། 
LUK.24.30	གོང༌ཟན༌ དོན༌ན༌ ཅོག༌ཙེ༌ དུན༌ལ༌ ཞུགས༌ཏེ༌ ཡེ༌ཤུའི༌ དོན༌ཀྱིར༌ ཆག༌ག༌ ནམས༌ཏེ༌ ཐུག༌རྗེ༌ཆེ༌ ཞུས༌ཏེ༌ ཅག༌ག༌ ཛདས༌, ཡང༌ ཁོང༌ང༌ སལས༌། 
LUK.24.31	ཏེ༌ནེ༌ ཁོང༌གུན༌ནི༌ མིག༌ ཕེས༌ ཡང༌ སུ༌ ཨིན༌ཁན༌བོ༌ ངོ༌ཤེས༌ས༌དང༌ ཁོང༌ ཏེ༌གུན༌ནི༌ དུན༌ནེ༌ སྟོར༌ སང༌།
LUK.24.32	ཁོང༌རང༌ ཅིག༌ དང༌ ཅིག༌ག༌, "ཁོང༌ངི༌ ལམ༌མ༌ ང༌དང༌གུན༌ལ༌ ཞལ༌ཏ༌ ཛད༌ཨིན༌ དམ༌པའེ༌ སུང༌རབས༌གུན༌ནི༌ ཏོན༌ ཤད༌ད༌ ཛད༌ ཟ༌ནེ༌, ང༌དང༌གུན༌ནི༌ སྙིང༌ངི༌ ནང༌ང༌ མ༌ ཐད༌པོ༌ མ༌ཚོར༌ར༌?" ཟེརས༌། 
LUK.24.33	ཏེན༌ན༌མལ༌ལ༌, ཁོང༌ ཉིས༌ཀོ༌ ལངས༌ཏེ༌ ཡེ༌རུ༌ཤ༌ལེམ༌མ༌ སོང༌ ཡང༌ སྐུ༌ཚབས༌ ཅུག༌ཅིག༌པོ༌ ཞན༌ ཕྲོ༌པ༌གུན༌ ཉམ༌པོ༌ ཡོད༌ཁན༌བོ༌ ཐོབ༌། 
LUK.24.34	ཁོང༌ ཉིས༌ཀོའ༌ ཏེ༌གུན༌ནི༌, "གཙོ༌བོ༌ ནི༌ དེན༌བ༌ སྐུ༌ སོན༌ཏེའ༌ ཞངས༌ཏེ༌ ཤི༌མོན༌ནི༌ ཇལ༌ཏོག༌" ཟེར༌ཨིན༌ ཚོར༌། 
LUK.24.35	ཏེ༌ནེ༌ ཁོང༌ ཉིས༌ཀོའང༌ ལམ༌མ༌ བྱུང༌ཁན༌ ཚང༌མའེ༌ སྐོར༌གུན༌ དང༌ ཁོང༌ངི༌ དོན༌ཀྱིར༌ ཅག༌ག༌ ཛད༌ ཟ༌ནེ༌ ཁོང༌ སུ༌ ཨིན༌ཁན༌བོ༌ ཧ༌གོ༌ ཟེར༌ཏེ༌ ཤདས༌།
LUK.24.36	ཏེ༌ ཉིས༌ཀོའེ༌ སྤེ༌ར༌གུན༌ ཤད༌ཨིན༌ ཡོད༌ ཟ༌ནེ༌ ཡེ༌ཤུ༌ ཁོང༌གུན༌ནི༌ སྐྱིལ༌ལ༌ སྐྱོད༌ད༌ ཛད༌ཏེ༌ མོལས༌, "ཁྱོ༌ཞའ༌ ཞི༌དེ༌ སལ༌ལ༌ ཛད༌ཤིག༌།" 
LUK.24.37	ཨིན༌ནའང༌ ཁོང༌གུན༌ སྲན༌ཏྲེ༌ ཇིགས༌ཏེ༌ ཤིན༌དྲེ༌ཞིག༌ ཨིན༌ནོག༌ སམ༌། 
LUK.24.38	ཡེ༌ཤུའི༌ ཁོང༌གུན༌ལ༌ མོལས༌, "ཁྱོ༌ཞ༌གུན༌ ཅི༌ཕིའ༌ ཇིགས༌ས༌རག༌ ཡང༌ ཁྱོ༌ཞའ༌ ཐེ༌ཚོམས༌ ཅིའ༌ སྐྱེའ༌རག༌? 
LUK.24.39	ངའེ༌ རྐང༌པ༌ དང༌ ལག༌པ༌ གུན༌ལ༌ ལྟོས༌སའང༌, ང༌རང༌ ཨིན༌, ལག༌པ༌ རྩེས༌ཏེ༌ ང༌ ཤིན༌དྲེ༌ མན༌ཁན༌བོ༌ ཏན༌ཏན༌ ཅོ༌ཤིག༌ ཅིའ༌ཟེར༌ན༌ ཤིན༌དྲེ༌ཞིག༌ག༌ ཤ༌ དང༌ རུས༌པ༌ ཡོང༌ང༌ མ༌ནོག༌ ཨིན༌ནའང༌ ང༌ ཏེ༌གུན༌ ཡོད༌།" 
LUK.24.40	ཏེ༌ཟུག༌ མོལ༌ཏེ༌ ཁོང༌གུན༌ལ༌ རང༌ངི༌ ཆག༌ དང༌ ཞབས༌ གུན༌ སྟན༌ན༌ ཛདས༌། 
LUK.24.41	ཐད༌པོ༌ དང༌ གའ༌མོ༌ ཆ༌ནའང༌ ཏ༌རུང༌ ཨིད༌ མ༌ཤེས༌པ༌ ཡེ༌ཤུའི༌ ཁོང༌གུན༌ལ༌, "འི༌རུ༌ ཟ༌རྒྱུ༌ཞིག༌ ཡོད༌ད༌?" མོལས༌།
LUK.24.42	ཁོང༌གུན༌ནི༌ ཉ༌ སྲགས༌ཁན༌ནི༌ ཁག༌ཞིག༌ ཁོང༌ང༌ ཕུལས༌། 
LUK.24.43	ཏེ༌བོ༌ ཆག༌ག༌ ནམས༌ཏེ༌ ཁོང༌གུན༌ནི༌ དུན༌ལ༌ དོནས༌།
LUK.24.44	ཏེ༌ནེ༌ ཁོང༌གུན༌ལ༌ མོལས༌, "ང༌ ཁྱོ༌ཞའ༌ ཉམ༌པོ༌ ཡོད༌དི༌ དུས༌, 'ལུང༌སྟོན༌པ༌ མོ༌ཟེས༌སི༌ ཆོས༌སི༌ བཀའ༌ཁྲིམས༌, ལུང༌སྟོན༌པ༌གུན༌ དང༌ སུང༌གུར༌ ཚང༌མའེ༌ ནང༌ང༌ ངའེ༌ སྐོར༌ལ༌ མོལ༌ཁན༌ ཚང༌མ༌ གྲུབ༌གོ༌ཤེས༌པོ༌ ཁག༌ཅན༌ ཨིན༌' ཟེར༌པིན༌།" 
LUK.24.45	ཏེ༌ནེ༌ ཡེ༌ཤུའི༌ ཁོང༌གུན༌ལ༌ དམ༌པའེ༌ སུང༌རབས༌སི༌ ཏོན༌གུན༌ ཧ༌གོ༌ཅེས༌སི༌ ཁྱུད༌ སལ༌ལ༌ ཛདས༌། 
LUK.24.46	ཁོང༌གུན༌ལ༌ མོལས༌, "འི༌བོ༌ བྲིའ༌ ཛད༌ཏེ༌ དུག༌,
LUK.24.46	'མ༌ཤི༌ཀ༌ སྡུག༌སྔལ༌ ཉུང༌ཨིན༌ ཡང༌ ཞག༌ སུམ༌པའེ༌ ཞག༌ག༌
LUK.24.46	ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཨིན༌། 
LUK.24.47	ཁོང༌ངི༌ ཝང༌ངི༌
LUK.24.47	ནང༌ང༌ ཡེ༌རུ༌ཤ༌ལེམ༌ནེ༌ གོ༌ཟུགས༌ཏེ༌ མིར༌རྒྱུད༌ ཚང༌མའེ༌ ནང༌ང༌
LUK.24.47	སེམས༌ རྒྱུར༌ཅེས༌ དང༌ སྡིག༌པ༌ སེལ༌ཅེས༌སི༌ ཕིའ༌ ཆོས༌ཤད༌ཨིན༌།'"
LUK.24.48	ཡེ༌ཤུའི༌ ཁོང༌གུན༌ལ༌ བཀའ༌ སལས༌, "འི༌ ཚང༌མའེ༌ སྤང༌པོ༌ ཁྱོ༌ཞ༌གུན༌ ཨིན༌པ༌ མི༌ཚང༌མ༌ལ༌ ཤད༌གོས༌། 
LUK.24.49	ངའེ༌ ཡབ༌བི༌ དམ༌པའེ༌ ཐུག༌ཉིད༌དི༌ ཞལ༌ཆད༌པོ༌ ངའེ༌ ཁྱོ༌ཞ༌གུན༌ལ༌ ཀལ༌ཨིན༌། ཨིན༌ནའང༌ ནམ༌ཚོག༌པ༌ ནམ༌ཁའ༌ནེ༌ དམ༌པའེ༌ ཐུག༌ཉིད༌དི༌ ཤེད༌བོ༌ ཁྱོ༌ཞ༌གུན༌ནི༌ ནང༌ང༌ མི༌སྒང༌ ཏེ༌ཏེ༌ཚོག༌པ༌ འིན༌ན༌ རྒྱལ༌སའེ༌ ནང༌ང༌ དུག༌ཤིག༌།"
LUK.24.50	ཏེ༌ནེ༌ ཡེ༌ཤུའི༌ ཁོང༌གུན༌ ཕི༌ལོག༌ག༌ བེད༌ཐཱ༌ནི༌ ཉེ༌མོ༌ཞིག༌ག༌ ཁྲིད༌ཏེ༌ ཁྱེར༌ར༌ ཛདས༌། ཡང༌ ནམ༌ཁའ༌ ཆག༌ རྐྱང༌ང༌ ཛད༌ཏེ༌ ཁོང༌གུན༌ལ༌ བྱིན༌ལབས༌ སལས༌། 
LUK.24.51	ཁོང༌གུན༌ལ༌ བྱིན༌ལབས༌ སལ༌ཨིན༌ ཡོད༌ ཟ༌ནེ༌ ཡེ༌ཤུ༌ ཁོང༌གུན༌ དང༌ བེ༌ཏེ༌ ནམ༌ཁའ༌ ཁྱེར༌ར༌ ཛདས༌། 
LUK.24.52	ཁོང༌གུན༌ནི༌ ཁོང༌ང༌ ཅོལ༌ཨིན༌ མ༌ ཐད༌པོ༌ ཉམ༌པོ༌ ཡེ༌རུ༌ཤ༌ལེམ༌མ༌ ལོགས༌ཏེ༌ སང༌། 
LUK.24.53	ཡང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ དུས༌རྒྱུན༌ ཆོད༌ཁང༌ང༌ ཞུགས༌༎
JHN.1.1	ཇིག༌རྟེན༌ ཆགས༌སི༌ སང༌ སྔུན༌ལ༌ བཀའ༌བོ༌ ཡོད༌པིན༌།
JHN.1.1	ཏེ༌ བཀའ༌བོ༌ དཀོན༌མཆོག༌ ཉམ༌པོ༌ ཡོད༌པིན༌,
JHN.1.1	ཡང༌ ཏེན༌ན༌ བཀའ༌བོ༌ ནི༌ དཀོན༌མཆོག༌ ཁོང༌རང༌ ཨིན༌པིན༌།
JHN.1.2	ཁོང༌ གོ༌མ༌ནེ༌ ཕར༌ལ༌ དཀོན༌མཆོག༌ ཉམ༌པོ༌ ཞུགས༌ཏེ༌ ཡོད༌པིན༌།
JHN.1.3	ཁོང༌ རྒྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛདས༌,
JHN.1.3	ཁོང༌ མེད༌པའ༌ ཅི༌ཞིག༌གའང༌ ཅོའ༌ མ༌ཛད༌།
JHN.1.4	ཁོང༌ ནི༌ སྲོག༌ ཚང༌མ༌ བྱུང༌སའེ༌ ནས༌ས༌བོ༌ ཨིན༌ནོག༌།
JHN.1.4	ཡང༌ ཁོང༌ངི༌ མི༌ཚེ༌, མི༌ཚང༌མའེ༌ ཕིའ༌ འོད༌ ཨིན༌ནོག༌,
JHN.1.5	འི༌ འོད༌པོའེ༌ མུན༌གྲིག༌ ལྡང༌ཤན༌ ཛད༌ད༌ནོག༌,
JHN.1.5	ཡང༌ མུན༌གྲིག༌གི༌ ཏེ༌བོའ༌ ཕམ༌ཀལ༌ མི༌ཉན༌།
JHN.1.6	དཀོན༌མཆོག༌གི༌ མི༌ཞིག༌ ཀལ༌ལ༌ ཛདས༌, ཀ༌བོ༌ ཡོ༌ཧཱ༌ནན༌ ཁྲུས༌སལ༌ཁན༌ ཟེར༌རད༌པིན༌། 
JHN.1.7	ཁོང༌ རྒྱུད༌ཏེ༌ མི༌ཚང༌མའེ༌ ཏེ༌ འོད༌པོའེ༌ཀ༌ དད༌པ༌ ཁྱོང༌ཅེས༌སི༌ ཕིའ༌ ཁོང༌ ཏེ༌བོའེ༌ སྐོར༌ལ༌ སྤང༌པོ༌ ཏང༌ཅེས༌ལ༌ སྐྱོདས༌། 
JHN.1.8	ཡོ༌ཧཱ༌ནན༌ ཁོང༌རང༌ ཏེ༌ འོད༌པོ༌ མན༌པིན༌, ཨིན༌ནའང༌ ཁོང༌ ཏེ༌ འོད༌པོའེ༌ སྐོར༌ལ༌ སྤང༌པོ༌ སལ༌ལ༌ སྐྱོདས༌། 
JHN.1.9	མི༌ཚང༌མ༌ལ༌ འོད༌ སལ༌ཁན༌ནི༌ ཏེ༌ དེན༌བའེ༌ འོད༌པོ༌ ཇིག༌རྟེན༌ནི༌ ནང༌ང༌ སྐྱོད༌ད༌ ཛད༌ཏེ༌ ཨིན༌ནོག༌།
JHN.1.10	ཇིག༌རྟེན༌ ཛད༌ཁན༌བོ༌ ཇིག༌རྟེན༌ནི༌ ནང༌ང༌ སྐྱོད༌ཏེའང༌, ཇིག༌རྟེན༌པ༌གུན༌ནི༌ ཁོང༌ ངོ༌ མ༌ཤེས༌། 
JHN.1.11	ཁོང༌ ཁོང༌རང༌ངི༌ མི༌གུན༌ནི༌ཀ༌ སྐྱོདས༌, ཨིན༌ནའང༌ ཁོང༌གུན༌ནི༌ ཁོང༌ང༌ གའ༌སུས༌ མ༌ཞུས༌། 
JHN.1.12	ཁོང༌ང༌ གའ༌སུས༌ ཞུས༌ཁན༌ ཡང༌ དད༌པ༌ ཅོས༌ཁན༌གུན༌ལ༌ ཁོང༌ངི༌, དཀོན༌མཆོག༌གི༌ ཕྲུ༌གུ༌གུན༌ རྒྱུར༌ཅེས༌སི༌ འོས༌པ༌ ཐེས༌། 
JHN.1.13	ཏེ༌ མི༌གུན༌, མི༌རྒྱུད༌དི༌ ཞས༌ཏེ༌ ཡ༌ མི༌ ཐབས༌ལྡིངས༌ ཡ༌ མག༌པ༌ཞིག༌གི༌ དོད༌པ༌ ནང༌ཞིན༌ མན༌པ༌, དཀོན༌མཆོག༌གི༌ ཐུག༌གོངས༌སི༌ ཞས༌ཏེ༌ དཀོན༌མཆོག༌གི༌ ཕྲུ༌གུ༌ རྒྱུར༌ར༌ནོག༌།
JHN.1.14	ཏེ༌ བཀའ༌བོ༌ སྐུ༌ལུས༌ལ༌ རྒྱུར༌ར༌ ཛདས༌ ཡང༌ ང༌ཞ༌གུན༌ནི༌ ཕྲོའ༌ ཞུག༌ས༌ ཛདས༌། ང༌ཞ༌གུན༌ནི༌ ཁོང༌ངི༌ ཟིར༌རྗིད༌པོ༌ ཇལ༌, ཏེ༌ ཟིར༌རྗིད༌པོ༌ ཡབ༌བི༌ སྲས༌ ཅིག༌ཅིག༌པོ༌, ཐུག༌རྗེ༌ དང༌ དེན༌བའེ༌ གངས༌ཁན༌བོ༌ ཨིན༌།
JHN.1.15	ཡོ༌ཧཱ༌ནན༌ནི༌ ཁོང༌ངི༌ སྐོར༌ལ༌ སྤང༌པོ༌ སལ༌ཏེ༌ ཀུ༌ཅོ༌ ཏང༌ཨིན༌ མོལས༌, "ཁོང༌ ནི༌ ངའེ༌ ཟེར༌ཁན༌ ཏེན༌ན༌བོ༌ ཨིན༌, 'ངའེ༌ སྟིང༌ནེ༌ སྐྱོད༌ཅེས༌ཅན༌བོ༌ ངའེ༌ སང༌ ཀྲག༌པོ༌ ཞུགས༌ཏེ༌ ཨིན༌, ཅིའ༌ཟེར༌ན༌ ཁོང༌ ངའེ༌ སང༌ སྔུན༌ལ༌ ཞུགས༌ཏེ༌ ཡོད༌པིན༌།'"
JHN.1.16	ཁོང༌ ཐུག༌རྗེ༌ གངས༌ཏེ༌ ཡོད༌ཅེས༌པོའེ༌, ང༌དང༌གུན༌ལ༌ ཐུག༌རྗེ༌ཅན༌ནི༌ བྱིན༌ལབས༌ ཅིག༌གི༌ སྟིང༌ནེ༌ ཅིག༌ ཐོབ༌, 
JHN.1.17	ལུང༌སྟོན༌པ༌ མོ༌ཟེས༌ རྒྱུད༌ཏེ༌ དཀོན༌མཆོག༌གི༌ བཀའ༌ཁྲིམས༌གུན༌ ང༌དང༌གུན༌ལ༌ སལ༌ལ༌ ཛད༌ཏེ༌ ཨིན༌པིན༌, ཡང༌ ཐུག༌རྗེ༌ དང༌ དེན༌བའེ༌ ལམ༌ ང༌དང༌གུན༌ལ༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ སལ༌ལ༌ ཛད༌ཏེ༌ ཨིན༌། 
JHN.1.18	དཀོན༌མཆོག༌ ནི༌ སུའིང༌ མ༌ཇལ༌ལ༌ ཨིན༌ནོག༌, ཨིན༌ནའང༌ ཡབ༌ དཀོན༌མཆོག༌གི༌ སྙིང༌ནེ༌ གཅེས༌པ༌ ཛད༌ཁན༌ སྲས༌ ཅིག༌ཅིག༌པོ༌, ཀ༌བོ༌ དཀོན༌མཆོག༌ ཨིན༌, ཁོང༌ངི༌ ང༌དང༌ང༌ ཡབ༌ སྔོན༌ ཅུག༌ག༌ ཛདས༌།
JHN.1.19	ཡེ༌རུ༌ཤ༌ལེམ༌མི༌ རྒྱལ༌སའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པའེ༌ ཝང༌སྲུལ༌ཁན༌གུན༌ནི༌, བླ༌མ༌གུན༌ དང༌ ལི༌ཝི༌པ༌གུན༌ ཡོ༌ཧཱ༌ནན༌ནི༌ཀ༌ ཁོང༌ སུ༌ ཨིན༌ ཟེར༌ཏེ༌ དྲིའ༌ལ༌ ལམ༌ཅུགས༌། 
JHN.1.20	ཡོ༌ཧཱ༌ནན༌ནི༌ ཐེ༌ཚོམས༌ མེད༌པ༌ སལ༌པོ༌ དང༌ དྲང༌པོ༌ མོལས༌, "ང༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ མན༌།"
JHN.1.21	ཁོང༌གུན༌ནི༌ དྲིས༌, "ཏེ༌ནེ༌ ཉེ༌རང༌ སུ༌ ཞུགས༌ཏེ༌ ཨིན༌, ཉེ༌རང༌ ལུང༌སྟོན༌པ༌ ཨེ༌ལི༌ཡཱ༌ ཨིན༌ན༌?"
JHN.1.21	ཡོ༌ཧཱ༌ནན༌ནི༌, "ངའ༌ མན༌" མོལས༌།
JHN.1.21	ཁོང༌གུན༌ནི༌ དྲིས༌, "ཏེ༌ནེ༌ ཉེ༌རང༌ དཀོན༌མཆོག༌གི༌ ཀལ༌ལ༌ ཛད༌ཅེས༌སི༌ ཁ༌ཆད༌ ཅོའ༌ ཛད༌ཁན༌ནི༌ ལུང༌སྟོན༌པ༌བོ༌ ཨིན༌ན༌?"
JHN.1.21	ཁོང༌ངི༌, "མན༌" མོལས༌།
JHN.1.22	སྟིང༌ཇུག༌ག༌ ཏེ༌ མི༌གུན༌ནི༌ ཁོང༌ང༌ དྲིས༌, "ཏེ༌ནེ༌ ཉེ༌རང༌ ཨིན༌བོ༌ སུ༌ ཨིན༌, ཤོད༌དང༌ ཅིའ༌ཟེར༌ན༌ ང༌ཞའ༌, ང༌ཞའ༌ ཀལ༌ཁན༌གུན༌ལ༌ ལན༌ཏང༌གོས༌སད༌། ཉེ༌རང༌ངི༌ རང༌ངི༌ སྐོར༌ལ༌ ཅི༌ མོལ༌ལད༌?"
JHN.1.23	ཡོ༌ཧཱ༌ནན༌ནི༌ ལུང༌སྟོན༌པ༌ ཡེ༌ཤ༌ཡཱའེ༌ མོལ༌ཁན༌ ནང༌ཞིན༌ལ༌ ལན༌སལས༌,
JHN.1.23	"རི༌སྟོང༌ངི༌ ནང༌ང༌ ཀུ༌ཅོ༌ ཏང༌ཁན༌ནི༌ སྐད༌བོ༌ ང༌ ཨིན༌,
JHN.1.23	'གཙོ༌བོ༌ ཕེབས༌ཅེས༌ལ༌ ལམ༌ གྲལ༌གྲིག༌ ཅོས༌ཤིག༌།'
JHN.1.24	ཏེ༌ནེ༌ ཀལ༌ཁན༌ནི༌ ཕ༌རུ༌ཤི༌པ༌གུན༌ནི༌ 
JHN.1.25	ཡོ༌ཧཱ༌ནན༌ལ༌ དྲིས༌, "གལ༌ཏེས༌ ཉེ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཡ༌ ཨེ༌ལི༌ཡཱ༌ ཡ༌ ཏེ༌ ལུང༌སྟོན༌པ༌ མན༌ན༌, ཏེ༌ནེ༌ ཉེ༌རང༌ངི༌ ཁྲུས༌ ཅིའ༌ སལ༌ལད༌?"
JHN.1.26	ཡོ༌ཧཱ༌ནན༌ནི༌ ཁོང༌གུན༌ལ༌ ལན༌སལས༌, "ངའེ༌ མི༌གུན༌ལ༌ ཆུ༌ ཉམ༌པོ༌ ཁྲུས༌ ཏང༌ངད༌། ཨིན༌ནའང༌ ཁྱོ༌ཞ༌གུན༌ནི༌ ཕྲོའ༌ ཁྱོ༌ཞའེ༌ ངོ༌མ༌ཤེས༌ཁན༌ནི༌ མི༌བོ༌ ཞུགས༌ཏེ༌ ཡོད༌། 
JHN.1.27	ཁོང༌ ངའེ༌ སྟིང༌ནེ༌ སྐྱོད༌ཨིན༌, ངའ༌ ཁོང༌ངི༌ ཞབས༌པུལ༌ ཕུད༌ཅེས༌སི༌ འོས༌པ༌ མན༌།"
JHN.1.28	འི༌ ཚང༌མ༌ ཡོ༌ཧཱ༌ནན༌ནི༌ མི༌གུན༌ལ༌ ཁྲུས༌སལ༌སའེ༌ ཡོར༌དཱན༌ ལྩངས༌པོའེ༌ ཤར༌ ཆོགས༌ལ༌ ཡོད༌ཁན༌ནི༌ བེད༌ཐཱ༌ནི༌ གྲོང༌ཁྱེར༌ལ༌ བྱུང༌།
JHN.1.29	ཐོ༌རེ༌ཟུག༌པོ༌ ཡོ༌ཧཱ༌ནན༌ནི༌ ཡེ༌ཤུ༌ ཁོང༌རང༌ ཆོགས༌ལ༌ སྐྱོད༌ད༌ ཟིགས༌ཏེ༌ མོལས༌, "ལྟོས༌ཤིག༌ ཁོང༌ ནི༌ དཀོན༌མཆོག༌གི༌ ལུ༌གུ༌, ཇིག༌རྟེན༌པ༌གུན༌ནི༌ སྡིག༌པ༌ མེད༌ཁན༌ ཅོའ༌ ཛད༌ཁན༌བོ༌ ཨིན༌ནོག༌། 
JHN.1.30	ཁོང༌ ཏེན༌ན༌བོ༌ ཞུགས༌ཏེ༌ ཨིན༌, ཀ༌བོའེ༌ སྐོར༌ལ༌ ངའེ༌ ཟེར༌པིན༌, 'ངའེ༌ སྟིང༌ནེ༌ སྐྱོད༌ཅེས༌ཅན༌བོ༌ ངའེ༌ སང༌ ཀྲག༌པོ༌ ཞུགས༌ཏེ༌ ཨིན༌ ཅིའ༌ཟེར༌ན༌ ཁོང༌ ངའེ༌ སང༌ སྔུན༌ལ༌ ཞུགས༌ཏེ༌ ཡོད༌པིན༌།' 
JHN.1.31	སྔུན༌ལ༌ ངེའང༌ ཁོང༌ ངོ༌ མ༌ཤེས༌, ཨིན༌ནའང༌ ཨིས༌ར༌ཨེལ༌པ༌གུན༌ལ༌ ཁོང༌ སྔོན༌ཅུག༌ཅེས༌སི༌ ཕིའ༌, ངའེ༌ ཆུ༌ ཉམ༌པོ༌ ཁྲུས༌ ཏང༌ཨིན༌ ཡོངས༌པིན༌།"
JHN.1.32	ཏེ༌ནེ༌ ཡོ༌ཧཱ༌ནན༌ནི༌ སྤང༌པོ༌ སལས༌, "ངའེ༌ དམ༌པའེ༌ ཐུག༌ཉིད༌ ཕུར༌གོན༌ཞིག༌གི༌ ཚུལ༌ལ༌ ནམ༌ཁའ༌ནེ༌ བབས༌ཏེ༌ ཁོང༌ངི༌ཀ༌ ཞུག༌ས༌ལ༌ ཐོང༌། 
JHN.1.33	གོ༌མ༌ ངའེ༌ ཁོང༌ སུ༌ ཨིན༌ཁན༌བོ༌ ངོ༌ཤེས༌ས༌ མེད༌པིན༌, ཨིན༌ནའང༌ ང༌ ཆུ༌ ཉམ༌པོ༌ ཁྲུས༌ ཏང༌ང༌ལ༌ ཀལ༌ལ༌ ཛད༌ཁན༌བོའེ༌ མོལས༌, 'ཁྱོ༌རང༌ངི༌ དམ༌པའེ༌ ཐུག༌ཉིད༌ བབས༌ཏེ༌ ཞུག༌ས༌ལ༌ ཐོང༌ཁན༌བོའེ༌, དམ༌པའེ༌ ཐུག༌ཉིད༌ ཉམ༌པོ༌ ཁྲུས༌སལ༌ལ༌ ཛད༌ཨིན༌།' 
JHN.1.34	ངའེ༌ ཁོང༌ ཇལ༌པ༌ ངའེ༌ ཁོང༌ དཀོན༌མཆོག༌གི༌ སྲས༌ ཨིན༌ཁན༌བོའེ༌ སྤང༌པོ༌ ཏང༌ངད༌།"
JHN.1.35	ཐོ༌རེ༌ཟུག༌པོ༌ ཡོ༌ཧཱ༌ནན༌ ཡང༌སྐྱར༌ ཁོང༌རང༌ངི༌ སློབ༌ཕྲུག༌ ཉིས༌ ཉམ༌པོ༌ ཡོད༌པིན༌, 
JHN.1.36	ཁོང༌ངི༌ ཡེ༌ཤུ༌ ཏེ༌ཀ༌ནེ༌ གྲུལ༌ཨིན༌ སྐྱོད༌ད༌ལ༌ ཟིགས༌ཏེ༌ མོལས༌, "ལྟོས༌ཤིག༌, ཁོང༌ དཀོན༌མཆོག༌གི༌ ལུ༌གུ༌ ཨིན༌ནོག༌", 
JHN.1.37	ཡང༌ ཡོ༌ཧཱ༌ནན༌ནི༌ སློབ༌ཕྲུག༌ ཉིས༌ཀོའ༌ ཁོང༌ངི༌ ཏེ༌ཟུག༌ མོལ༌ལ༌ ཚོར༌ར༌ཅིག༌, ཁོང༌གུན༌ ཡེ༌ཤུའི༌ སྟིང༌རང༌ནེ༌ སོང༌།
JHN.1.38	ཡེ༌ཤུའི༌ རྒྱབ༌ ལོགས༌ཏེ༌ ཁོང༌གུན༌ སྟིང༌རང༌ནེ༌ ཡོང༌ང༌ ཟིགས༌པ༌, ཁོང༌གུན༌ལ༌ དྲིའ༌ ཛདས༌, "ཁྱོ༌ཞའ༌ ཅི༌ གོས༌སད༌?"
JHN.1.38	ཁོང༌གུན༌ནི༌ ལན༌ཏངས༌, "རབ༌བི༌" ༼ཡང༌ན༌ "སློབ༌པོན༌ལེ༌"༽ "ཉེ༌རང༌ ཀ༌རུ༌ ཞུགས༌སད༌?"
JHN.1.39	ཡེ༌ཤུའི༌ ཁོང༌གུན༌ལ༌ ལན༌སལས༌, "ང༌ ཉམ༌པོ༌ ཡོངས༌ཏེ༌ ལྟོས༌ཤིག༌།" ཏེ༌ནེ༌ ཁོང༌ ཉིས༌ཀ༌ ཡེ༌ཤུ༌ ཉམ༌པོ༌ སོང༌ཏེ༌ ཁོང༌ ཞུགས༌སེ༌ ནས༌ས༌བོ༌ ཐོང༌། ཏེ༌ ཟ༌ནེ༌ ཕི༌ཏོག༌གི༌ ཆུ༌ཚོད༌ ཞི༌པ༌ ཟོད༌ སོང༌པ༌ ཏེ༌ ཚན༌བོ༌ ཁོང༌གུན༌ ཡེ༌ཤུ༌ ཉམ༌པོ༌ དུགས༌།
JHN.1.40	ཡོ༌ཧཱ༌ནན༌ནི༌ མོལ༌ཁན༌གུན༌ ཚོར༌ཏེ༌, ཡེ༌ཤུའི༌ རྒྱབ༌ནེ༌ བྲངས༌ཁན༌ ཉིས༌སི༌ ནང༌ནེ༌ ཅིག༌པོ༌ ཤི༌མོན༌ པི༌ཏྲར༌རི༌ ནོ༌ ཨེན༌གྲིརིའུ༌ ཨིན༌པིན༌། 
JHN.1.41	ཚང༌མའེ༌ སང༌ སྔུན༌ལ༌ ཨེན༌གྲིརིའུ༌འི༌ ཁོའེ༌ ཨ༌ཅོ༌ ཤི༌མོན༌ པི༌ཏྲར༌ ཙལ༌ཏེ༌ ཁོའ༌ ཟེརས༌, "ང༌ཞའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ༼ཡང༌ན༌ སྐོའ༌ ཛད༌ཁན༌བོ༌༽ ཐོབ༌།"
JHN.1.42	ཨེན༌གྲིརིའུ༌འི༌ ཤི༌མོན༌ ཁྲིད༌ཏེ༌ ཡེ༌ཤུའི༌ཀ༌ ཁྱེརས༌། ཡེ༌ཤུའི༌ ཁོའ༌ ཟིགས༌ཏེ༌ མོལས༌, "ཁྱོ༌རང༌ ཡོ༌ཧཱ༌ནན༌ནི༌ བུ༌ཚ༌ ཤི༌མོན༌ མན༌ན༌? ཏ༌ནེ༌ཕར༌ལ༌ ཁྱོ༌རང༌ངི༌ མིང༌ང༌ ཀྱེ༌ཕས༌ ༼ཡང༌ན༌ པི༌ཏྲར༌༽ ཟེར༌ཨིན༌།
JHN.1.43	ཐོ༌རེ༌ཟུག༌པོ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ལ༌ སྐྱོད༌ཅེས༌ ཐག༌ཅད༌ད༌ ཛདས༌། ཕི༌ལིབ༌ ཐོབ༌ཏེ༌ ཁོང༌ངི༌ ཁོའ༌, "ངའ༌ སྟིང༌རང༌ནེ༌ ཡོང༌" མོལས༌། 
JHN.1.44	ཕི༌ལིབ༌, ཨེན༌གྲིརིའུ༌ དང༌ པི༌ཏྲར༌རི༌ གྲོང༌ཁྱེར༌ བེད༌སེ༌དཱ༌ནེ༌ ཨིན༌པིན༌།
JHN.1.45	ཕི༌ལིབ༌ ན༌ཐན༌ནི༌འེལ༌ལ༌ ཐུག༌ག༌ཅིག༌, "མོ༌ཟེས༌ དང༌ ལུང༌སྟོན༌པ༌གུན༌ནི༌ བྲིའ༌ ཛད༌ཁན༌ནི༌ མི༌བོ༌ ང༌ཞའ༌ ཐོབ༌། ཁོང༌ ནི༌ ཡོ༌སེབ༌བི༌ སྲས༌ ན༌ཙ༌རེད༌པ༌ ཡེ༌ཤུ༌ ཨིན༌ནོག༌" ཟེརས༌།
JHN.1.46	ན༌ཐན༌ནི༌འེལ༌ལི༌ ཁོའ༌ ཟེརས༌, "ན༌ཙ༌རེད༌ནེ༌ མི༌ ཟང༌པོ༌ཞིག༌ བིང༌ སྲིད༌ད༌ནོག༌ག༌?" ཕི༌ལིབ༌བི༌ ཁོའ༌ ཟེརས༌, "ཡོངས༌ཏེ༌ ལྟོས༌།"
JHN.1.47	ཡེ༌ཤུའི༌ ན༌ཐན༌ནི༌འེལ༌ ཡོང༌ང༌ ཟིགས༌ཏེ༌ ཁོའེ༌ སྐོར༌ལ༌, "ལྟོས༌ཤིག༌, འི༌ མི༌བོའ༌ ཨིས༌ར༌ཨེལ༌པ༌ ཟེར༌ཅེས༌ འོས༌པ༌ ཨིན༌ནོག༌, ཅིའ༌ཟེར༌ན༌ ཁོའེ༌ སུ༌ཞིག༌གའང༌ མ༌ནེ༌ གོབས༌མི༌སྐོར༌།"
JHN.1.48	ན༌ཐན༌ནི༌འེལ༌ལི༌ ཡེ༌ཤུའ༌, "ཉེ༌རང༌ངི༌ ང༌ ཀ༌ཟུག༌གི༌ ཁྱེན༌ནད༌" ཟེརས༌།
JHN.1.48	ཡེ༌ཤུའི༌ ཁོའ༌, "ཕི༌ལིབ༌བི༌ བོད༌དི༌ སང༌ སྔུན༌ལ༌ ངའེ༌ ཁྱོ༌རང༌ ཕིག༌ ཁ༌ཟས༌སི༌ ལྕང༌མའེ༌ ཡོག༌ག༌ དུགས༌ཏེ༌ ཐོང༌" མོལས༌།
JHN.1.49	ན༌ཐན༌ནི༌འེལ༌ལི༌, "སློབ༌པོན༌ལེ༌, ཉེ༌རང༌ དཀོན༌མཆོག༌གི༌ སྲས༌ དང༌ ཁོང༌ངི༌ ཨིས༌ར༌ཨེལ༌ལི༌ ཕིའ༌ སྐོའ༌ ཛད༌ཁན༌ནི༌ རྒྱལ༌པོ༌ ཨིན༌ནོག༌" ཟེརས༌།
JHN.1.50	ཡེ༌ཤུའི༌ ན༌ཐན༌ནི༌འེལ༌ལ༌, "ངའེ༌ ཁྱོ༌རང༌ ཕིག༌ ཁ༌ཟས༌སི༌ ལྕང༌མའེ༌ ཡོག༌ག༌ དུགས༌ཏེ༌ ཐོང༌ ཟེར༌པ༌ ཁྱོ༌རང༌ངི༌ དད༌པ༌ ཅོས༌ཏེ༌ ཨིན༌ན༌? ཁྱོ༌རང༌ངི༌ འི༌ སང༌ ཧ༌ལས༌ཤེས༌སི༌ ལས༌ ཆེའ༌ ཐོང༌ཨིན༌" མོལས༌། 
JHN.1.51	ཡེ༌ཤུའི༌ ན༌ཐན༌ནི༌འེལ༌ལ༌, "ངའེ༌ ཁྱོ༌རང༌ང༌ དེན༌བ༌ ཟེར༌རད༌, ཁྱོ༌རང༌ངི༌ ནམ༌ཁའ༌ ཕེས༌ཏེ༌ ཡང༌ དཀོན༌མཆོག༌གི༌ ཕོ༌ཉ༌གུན༌, ང༌ མི༌རིགས༌སི༌བུའི༌ཀ༌ ཛགས༌ཨིན༌ ཡང༌ བབས༌ཨིན༌ ཐོང༌ཨིན༌
JHN.2.1	ཞག༌ ཉིས༌སི༌ སྟིང༌ནེ༌, གཱ༌ལིལ༌ལིའི༌ ཡུལ༌ཇོངས༌སི༌ ཀ༌ནཱའེ༌ གྲོང༌ཁྱེར༌རི༌ ནང༌ང༌ བག༌སྟོན༌ཞིག༌ ཡོད༌པིན༌, ཡང༌ ཡེ༌ཤུའི༌ ཨ༌མ༌ ཏེ༌རུ༌ སོང༌། 
JHN.2.2	ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ནའང༌ ཏེ༌ བག༌སྟོན༌ལ༌ བོད༌ཏེ༌ ཡོད༌པིན༌། 
JHN.2.3	ཏེ༌རུ༌ བག༌སྟོན༌ནི༌ གྲོན༌ནི༌ དུས༌ལ༌ རྒུན༌ཆང༌ ཚར༌ར༌ཅིག༌, ཡེ༌ཤུའི༌ ཨ༌མའེ༌ ཡེ༌ཤུའ༌, "ཁོང༌གུན༌ལ༌ རྒུན༌ཆང༌ ཚར༌ཏེ༌ མི༌དུག༌" ཟེརས༌།
JHN.2.4	ཡེ༌ཤུའི༌ ཨ༌མའ༌ མོལས༌, "གཅེས༌པའེ༌ བུ༌མོ༌, ང༌ འི༌ ནང༌ང༌ ཅིའ༌ སྲེའད༌། ཏ༌རུང༌ ངའེ༌ དུས༌ མ༌སླེབ༌བ༌ཨིན༌།"
JHN.2.5	ཨ༌མའེ༌ ཡོག༌པོ༌གུན༌ལ༌, "ཁོང༌ངི༌ ཅི༌ མོལ༌ནའང༌ ཏེ༌ཟུག༌ ཅོས༌ཤིག༌" ཟེརས༌།
JHN.2.6	ཏེན༌ན༌ དུན༌ལ༌ ཡ༌ཧུ༌དཱ༌པའེ༌ རྩང༌མ༌ ཅོ༌ཅེས༌སི༌ ལུག༌སྲོལ༌ ནང༌ཞིན༌ ཁྲུ༌ཅེས༌ལ༌ ཆུའི༌ ཛ༌མ༌ དྲུག༌ ཡོད༌པིན༌། འི༌ ཛ༌མ༌ རེ༌རེ༌ ནང༌ང༌ ཧ༌ལམ༌ ཆུ༌ ལི༌ཀྲར༌ 80 ནེ༌ 120 ཟམ༌ ཆུད༌དད༌པིན༌།
JHN.2.7	ཡེ༌ཤུའི༌ ཡོག༌པོ༌གུན༌ལ༌, "ཏེ༌ ཛ༌མ༌གུན༌ནི༌ ནང༌ང༌ ཆུ༌ སྐོང༌ཤིག༌" མོལས༌, ཡོག༌པོ༌གུན༌ནི༌ ཁོང༌ངི༌ མོལ༌ཁན༌ ནང༌ཞིན༌ ཛ༌མ༌གུན༌ གང༌ཅུགས༌ཏེ༌ ཆུ༌ སྐངས༌།
JHN.2.8	ཏེ༌ སྟིང༌ནེ༌ ཡེ༌ཤུའི༌ ཡོག༌པོ༌གུན༌ལ༌, "ཏ༌ ཛ༌མའེ༌ ནང༌ནེ༌ ཆུ༌ ཅུས༌ཏེ༌, གྲོན༌ནི༌ ལྡིང༌སྤོན༌ལ༌ ཁྱེར༌ཤིག༌" མོལས༌, ཡང༌ ཁོང༌གུན༌ནི༌ ཡེ༌ཤུའི༌ མོལ༌ཁན༌བོ༌ ཅོས༌།
JHN.2.9	ལྡིང༌སྤོན༌ནི༌ རྒུན༌ཆང༌ རྒྱུར༌ཁན༌ནི༌ ཏེ༌ ཆུ༌བོ༌ ཉངས༌, ཁོའ༌ འི༌ རྒུན༌ཆང༌བོ༌ ཀ༌ནེ༌ ཁྱོངས༌ རྒྱུས༌ མེད༌པིན༌, ༼ཨིན༌ནའང༌ ཆུ༌ ཁྱོང༌ཁན༌ནི༌ ཡོག༌པོ༌གུན༌ལ༌ རྒྱུས༌ཡོད༌པིན༌༽ ཁོའེ༌ མག༌པའ༌ བོད༌ཏེ༌ ཟེརས༌, 
JHN.2.10	"ཚང༌མའེ༌ གྲོན༌པོ༌གུན༌ལ༌ ཆང༌ རྒྱལ༌ལ༌བོ༌ སྔུན༌ལ༌ ཏངས༌ཏེ༌ གྲོན༌པོ༌གུན༌ ར༌རོས༌ས༌ཅིག༌ ཆང༌ ཐུའ༌བོ༌ ཁྱོང༌ཅེན༌, ཨིན༌ནའང༌ ཁྱོ༌རང༌ངི༌ ཚང༌མའེ༌སང༌ ཆང༌ རྒྱལ༌ལ༌བོ༌ དག༌ས༌ ཚག༌པ༌ བོར༌ཏེ༌ རག༌" ཟེརས༌།
JHN.2.11	འི༌བོ༌ ཡེ༌ཤུའི༌ ཧ༌ལས༌ཤེས༌སི༌ སྟས༌ དང༌པོ༌བོ༌ ཨིན༌པིན༌, ཀ༌བོ༌ ཁོང༌ངི༌ གཱ༌ལིལ༌ལི༌ ཡུལ༌ཇོངས༌སི༌ ཀ༌ནཱའེ༌ གྲོང༌ཁྱེར༌ལ༌ སྟན༌ན༌ ཛད༌ཏེ༌ ཁོང༌རང༌ངི༌ ཟིར༌རྗིད༌ སྔོན༌ ཅུག༌ག༌ ཛདས༌, ཡང༌ ཁོང༌ངི༌ སློབ༌ཕྲུག༌གུན༌ནི༌ ཁོང༌ངི༌ཀ༌ དད༌པ༌ ཅོས༌།
JHN.2.12	ཏེ༌ སྟིང༌ནེ༌ ཡེ༌ཤུ༌, ཁོང༌ངི༌ ཨ༌མ༌, ནོ༌ དང༌ སློབ༌ཕྲུག༌ གུན༌ ཀ༌ཕར༌ན༌ཧུམ༌ རྒྱལ༌ས༌ སྐྱོདས༌, ཏེ༌རུ༌ ཞག༌ ཁ༌ཅིག༌ ཞུགས༌།
JHN.2.13	ཡ༌ཧུ༌དཱ༌པའེ༌ པེ༌སག༌གི༌ དུས༌ཆེན༌ ཉེ༌མོ༌ སླེབ༌བ༌ཅིག༌, ཡེ༌ཤུ༌ ཀྱེན༌ལ༌ ཡེ༌རུ༌ཤ༌ལེམ༌མ༌ སྐྱོདས༌། 
JHN.2.14	ཁོང༌ངི༌ ཏེ༌རུ༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ ལང༌ཏོ༌, ལུག༌ དང༌, ཕུར༌གོན༌ གུན༌ ཙོང༌ཁན༌ ཡང༌ པེ༌ནེ༌ རྡེབ༌ཁན༌ གུན༌ ཁོ༌རང༌གུན༌ནི༌ ཅོག༌ཙེ༌ དུན༌ལ༌ དུག༌ཏེ༌ ཡོད༌ད༌ ཟིགས༌། 
JHN.2.15	ཡེ༌ཤུའི༌ ཐག༌པ༌ཞིག༌ག༌ རྟལ༌ལྕག༌ ཛད༌ཏེ༌, ཆོད༌ཁང༌ངི༌ གྱང༌སྐོར༌རི༌ ནང༌ང༌ ཡོད༌ཁན༌ནི༌ ལུག༌, ལང༌ཏོ༌ དང༌ ཕུར༌གོན༌ ཚང༌མ༌ ཕི༌ལོག༌ག༌ ཕིང༌ང༌ ཛདས༌, ཡང༌ པེ༌ནེ༌ རྡེབ༌ཁན༌གུན༌ནི༌ ལྕགས༌སི༌ པེ༌ནེ༌གུན༌ ཁྲེས༌སྟོར༌ ཛད༌ཏེ༌ ཅོག༌ཙེ༌གུན༌ ལོག༌ག༌ ཛདས༌། 
JHN.2.16	ཡང༌ ཕུར༌གོན༌ ཙོང༌ཁན༌གུན༌ལ༌, "འི༌ ཚང༌མ༌ ཕིངས༌ཏེ༌ ཁྱེར༌, ངའེ༌ ཡབ༌བི༌ ཞུག༌ས༌བོ༌ ཁྲོམས༌ས༌ མ༌ཅོ༌ཤིག༌" མོལས༌།
JHN.2.17	ཡེ༌ཤུའི༌ སློབ༌ཕྲུག༌གུན༌ལ༌ དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཡོད༌ཁན༌བོ༌ ཨིད༌ཏུ༌ ཡོངས༌, "ཉེ༌རང༌ངི༌ ཞུག༌སའེ༌ ནས༌སའེ༌ ཕིའ༌ ངའེ༌ གཅེས༌པ༌བོ༌ ནི༌, བར༌ཁན༌ནི༌ མེ༌ ཙོགས༌ ཨིན༌ ཀ༌བོའེ༌ ང༌ མེད༌ཁན༌ ཅོ༌ཨིན༌"།
JHN.2.18	ཡ༌ཧུ༌དཱ༌པའེ༌ སྤོན༌བོ༌གུན༌ནི༌ ཡེ༌ཤུའ༌, "འི༌གུན༌ ཅོ༌ཅེས༌སི༌ ཝང༌ ཡོད༌ཁན༌བོ༌ སྟན༌ཅེས༌ལ༌ ཁྱོ༌རང༌ངི༌ ཅི༌ ཛད༌པ༌ཞིག༌ སྟན༌ཨིན༌" ཟེརས༌།
JHN.2.19	ཡེ༌ཤུའི༌ ཏེ༌ མི༌གུན༌ལ༌ ལན༌སལ༌ཨིན༌, "འི༌ ཆོད༌ཁང༌བོ༌ ཤིགས༌དོང༌, ངའེ༌ ཞག༌ སུམ༌མི༌ ནང༌ང༌ ཡང༌སྐྱར༌ ལང༌ཨིན༌" མོལས༌།
JHN.2.20	ཏེ༌གུན༌ནི༌ ཁོང༌ང༌ དྲིས༌, "འི༌ ཆོད༌ཁང༌བོ༌ རྩིག༌ག༌ལ༌ ལོ༌ ཞིབ༌ཅུ༌ ཞ༌རུག༌ གོར༌ཏེ༌ ཨིན༌པིན༌, ཅི༌ ཁྱོ༌རང༌ངི༌ འི༌བོ༌ ཞག༌ སུམ༌མི༌ ནང༌ང༌ ཞང༌ཨིན༌ན༌?" 
JHN.2.21	ཨིན༌ནའང༌ ཡེ༌ཤུའི༌ མོལ༌ཁན༌ནི༌ ཆོད༌ཁང༌བོ༌ ནི༌ ཁོང༌རང༌ངི༌ སྐུ༌ཟུགས༌སི༌ སྐོར༌ལ༌ ཨིན༌པིན༌། 
JHN.2.22	ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ སྟིང༌ནེ༌ ཁོང༌ངི༌ སློབ༌ཕྲུག༌གུན༌ལ༌ ཁོང༌ངི༌ འི༌ ཞལ༌ཏ༌ མོལ༌ཁན༌གུན༌ ཨིད༌ཏུ༌ ཡོངས༌, ཡང༌ ཁོང༌གུན༌ནི༌ དམ༌པའེ༌ སུང༌རབས༌ དང༌ ཡེ༌ཤུའི༌ མོལ༌ཁན༌ནི༌ ཞལ༌ཏ༌གུན༌ནི༌ཀ༌ དད༌པ༌ ཅོས༌།
JHN.2.23	ཡེ༌ཤུ༌ པེ༌སག༌གི༌ དུས༌ཆེན༌ལ༌ ཡེ༌རུ༌ཤ༌ལེམ༌མ༌ ཞུགས༌ཏེ༌ ཡོད༌ ཟ༌ནེ༌, ཏེ༌རུ༌ མི༌ མང༌པོའེ༌ ཁོང༌ངི༌ ཧ༌ལས༌ཤེས༌སི༌ ཛད༌པ༌གུན༌ ཐོང༌ཏེ༌, ཁོང༌ངི༌ཀ༌ དད༌པ༌ ཁྱོངས༌། 
JHN.2.24	ཨིན༌ནའང༌ ཡེ༌ཤུའ༌ ཏེ༌ མི༌གུན༌ནི༌ཀ༌ ལོ༌མ༌ཁྱེལ༌ ཅིའ༌ཞུ༌ན༌ ཁོང༌ངི༌ ཚང༌མའེ༌ སྙིང༌ ཁྱེན༌ན༌ ཛདས༌། 
JHN.2.25	མི༌རིགས༌ ཀ༌ཟུག༌ཤིག༌ ཨིན༌ཁན༌བོ༌ ཁོང༌ང༌ སུའིང༌ ཤད༌གོས༌ མེད༌ཀྱག༌ ཅིའ༌ཞུ༌ན༌ ཁོང༌ངི༌ ཁོང༌གུན༌ནི༌ སྙིང༌ངི༌ ནང༌ང༌ ཡོད༌ཁན༌བོ༌ ཁྱེན༌ན༌ ཛད༌ད༌ནོག༌།
JHN.3.1	ཏ༌ ནི༌ཀོ༌དེ༌མས༌ ཟེར༌ཁན༌ནི༌ ཕ༌རུ༌ཤི༌པ༌ཞིག༌ ཡོད༌པིན༌, ཁོ༌ ཡ༌ཧུ༌དཱ༌པ༌ ཝང༌སྲུལ༌པའེ༌ ཚོགས༌དུའི༌ ཐུས༌མི༌ཞིག༌ ཨིན༌པིན༌། 
JHN.3.2	ཞག༌ཤིག༌ ཁོ༌ ཡེ༌ཤུ༌ ཡོད༌ས༌ ཚན༌ལ༌ ཡོངས༌ཏེ༌ ཟེརས༌, "སློབ༌པོན༌ལེ༌
JHN.3.3	ཡེ༌ཤུའི༌ ཁོའ༌ ལན༌སལ༌ཨིན༌, "ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ སུ༌ཞིག༌ ཡང༌སྐྱར༌ མི༌སྐྱེ༌, དཀོན༌མཆོག༌གི༌ རྒྱལ༌སྲིད༌པོ༌ ཁོའ༌ མི༌ཐོང༌" མོལས༌།
JHN.3.4	ནི༌ཀོ༌དེ༌མས༌སི༌ ཟེརས༌, "མི༌ རྒད༌པོ༌ཞིག༌ ཡང༌སྐྱར༌ ཀ༌ཟུག༌གི༌ སྐྱེའ༌ནོག༌། ཁོ༌རང༌ངི༌ ཨ༌མའེ༌ ཅང༌ཁོག༌གི༌ ནང༌ང༌ ཞུགས༌ཏེ༌ ལན༌ ཉིས༌པ༌ སྐྱེ༌ མི༌ཐུབ༌" །
JHN.3.5	ཡེ༌ཤུའི༌ ལན༌སལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ མི༌ཞིག༌ ཆུ༌ དང༌ ཐུག༌ཉིད༌ནེ༌ སྐྱེ༌ མི༌སྐྱེ༌, ཏེ༌གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཆ༌ མི༌ཉན༌། 
JHN.3.6	མི༌ཞིག༌ ཟུགས༌པོའེ༌ ཐོག༌ག༌ ཕ༌མ༌ནེ༌ སྐྱེའ༌ནོག༌, ཨིན༌ནའང༌ ཐུག༌ཉིད༌ནེ༌ སྐྱེས༌ཁན༌གུན༌ ནི༌ དམ༌པའེ༌ ཐུག༌ཉིད༌ནེ༌ སྐྱེའ༌ནོག༌། 
JHN.3.7	ངའེ༌ 'ཁྱོ༌རང༌ང༌ ཡང༌སྐྱར༌ སྐྱེ༌གོས༌' ཟེར༌ཁན༌བོའ༌ ཧ༌ མ༌ལས༌། 
JHN.3.8	ལུངས༌པོ༌ ཀ༌རུ༌ ཐད༌ནའང༌ ཏེན༌ན༌ ཆོགས༌ལ༌ རྒྱུག༌ག༌ནོག༌། ཁྱོ༌རང༌ང༌ ཏེ༌བོའེ༌ སྐད༌ ཚོར༌ར༌ནོག༌, ཨིན༌ནའང༌ ཏེ༌བོ༌ ཀ༌ནེ༌ ཡོང༌ངད༌ ཡང༌ ཀ༌རུ༌ ཆའད༌ རྒྱུས༌ཆའ༌ མ༌ནོག༌, ཏེན༌ན༌ ཙོགས༌, ཐུག༌ཉིད༌ནེ༌ སྐྱེས༌ཁན༌ ཚང༌མ༌ ཉམ༌པོ༌ ཨིན༌ནོག༌།"
JHN.3.9	ནི༌ཀོ༌དེ༌མས༌སི༌ ཟེརས༌, "ཀ༌ཟུག༌གི༌ ཏེ༌བོ༌ དེན༌བ༌ ཨིན༌ནོག༌?"
JHN.3.10	ཡེ༌ཤུའི༌ ལན༌སལས༌, "ཁྱོ༌རང༌ ཨིས༌ར༌ཨེལ༌པའེ༌ ཆོས༌སི༌ སློབ༌པོན༌ཞིག༌ ཨིན༌ཏེའང༌ ཁྱོ༌རང༌ང༌ ཧ༌གོའ༌ མེད༌ད༌? 
JHN.3.11	ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ང༌ཞའེ༌ ཤེས༌ཁན༌གུན༌ ཟེར༌རད༌ ཡང༌ ཐོང༌ཏེ༌ ཨིན༌ཁན༌བོའེ༌ སྤང༌པོ༌ ཏང༌ངད༌། ཏེ༌ནེའང༌ ཁྱོ༌ཞ༌གུན༌ནི༌ ང༌ཞའེ༌ སྤང༌པོ༌བོའ༌ དེན༌ཤེས༌ས༌ མི༌དུག༌། 
JHN.3.12	ངའེ༌ ཁྱོ༌ཞ༌གུན༌ལ༌ ཇིག༌རྟེན༌ དང༌ བྲེལ༌ཁན༌ནི༌ སྤེ༌ར༌ ཤད༌པིན༌, ཨིན༌ནའང༌ ཏེ༌བོའ༌ ཁྱོ༌ཞའེ༌ དེན༌ མ༌ཤེས༌། གལ༌ཏེས༌ ངའེ༌ ནམ༌ཁའ༌ དང༌ བྲེལ༌ཁན༌ནི༌ སྤེ༌ར༌ ཤད༌ན༌, ཁྱོ༌རང༌ངི༌ ཀ༌ཟུག༌ག༌ དེན༌ཤེས༌ཨིན༌། 
JHN.3.13	ནམ༌ཁའ༌ནེ༌ ཡོངས༌ཏེ༌ ཨིན༌ཁན༌ མི༌རིགས༌སི༌བུ༌ མན༌པ༌ སུ༌ཞིག༌གའང༌ ནམ༌ཁའ༌ མ༌སོང༌། 
JHN.3.14+JHN.3.15	ཀ༌ཟུག༌ རི༌སྟོང༌ངི༌ ནང༌ང༌ མོ༌ཟེས༌སི༌ ཨིས༌ར༌ཨེལ༌པ༌གུན༌ སྐྱོབ༌ཅེས༌ལ༌ ར༌གན༌ནི༌ རུལ༌ཞིག༌ བེར༌གའེ༌ཀ༌ སྟག༌ག༌ ཙོགས༌ལ༌, མི༌རིགས༌སི༌བུའི༌ཀ༌ དད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ཁོའང༌ སྟག༌གོས༌ཨིན༌།"
JHN.3.16	དཀོན༌མཆོག༌གི༌ ཇིག༌རྟེན༌པ༌གུན༌ལ༌ འི༌ཟམ༌ བྱམས༌པ༌ ཛདས༌, ཁོང༌ངི༌ ཁོང༌རང༌ངི༌ སྲས༌ ཅིག༌ཅིག༌པོའང༌ སལ༌ལ༌ ཛདས༌, ཁོང༌ངི༌ སྲས༌སི༌ཀ༌ དད༌པ༌ ཁྱོང༌ཁན༌ ཚང༌མ༌ ཤི༌ མ༌ཤིའ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌། 
JHN.3.17	དཀོན༌མཆོག༌གི༌ རང༌ངི༌ སྲས༌ ཇིག༌རྟེན༌པ༌གུན༌ལ༌ ཆད༌པ༌ ཅད༌ཅེས༌ལ༌ མན༌པ༌, ཁོང༌ རྒྱུད༌ཏེ༌ ཐར༌པ༌ སལ༌ཅེས༌སི༌ ཕིའ༌ ཇིག༌རྟེན༌ནི༌ ནང༌ང༌ ཀལ༌ལ༌ ཛདས༌།
JHN.3.18	སྲས༌སི༌ཀ༌ དད༌པ༌ ཅོ༌ཁན༌གུན༌ ཉལ༌ཝའེ༌ ནང༌ང༌ མ༌ནེ༌ ཕང༌ང༌ མི༌ཛད༌, ཨིན༌ནའང༌ དད༌པ༌ མ༌ཅོ༌ཁན༌གུན༌ལ༌ ཉལ༌ཝའེ༌ ཆད༌པ༌ ཕོག༌ ཚར༌ཏེ༌ ཨིན༌ ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ སྲས༌ ཅིག༌ཅིག༌པོའེ༌ཀ༌ དད༌པ༌ མ༌ཅོས༌། 
JHN.3.19	ཏེ༌ ཆད༌པ༌ སལ༌ཅེས༌སི༌ ཏོན༌བོ༌ ནི༌: དཀོན༌མཆོག༌གི༌ འོད༌ ཇིག༌རྟེན༌ནི༌ ནང༌ང༌ སྐྱོདས༌ ཨིན༌ནའང༌ མི༌གུན༌ འོད༌དི༌ སང༌ མུན༌གྲིག༌པོའ༌ ཐད༌ ཅིའ༌ཟེར༌ན༌ ཁོང༌གུན༌ནི༌ ལས༌གུན༌ ངན༌པ༌ ཡོད༌ཏེ༌ ཨིན༌ནོག༌། 
JHN.3.20	ལས༌ ངན༌པ༌ ཅོ༌ཁན༌ ཚང༌མའེ༌ འོད༌ལ༌ ནཕ༌རད༌ ཅོའ༌ནོག༌, ཁོང༌གུན༌ནི༌ ལས༌ངན༌གུན༌ ཞན༌མ༌གུན༌ལ༌ སྔོན༌ཨིན༌ སམ༌ཏེ༌ འོད༌དི༌ ནང༌ང༌ ཡོང༌ང༌ མ༌ནོག༌། 
JHN.3.21	ཨིན༌ནའང༌ དྲང༌པོའེ༌ ལམ༌མི༌ཀ༌ གྲུལ༌ཨིན༌ ཡོད༌ཁན༌གུན༌, འོད༌དི༌ ནང༌ང༌ ཡོང༌ང༌ ཐད༌ད༌ནོག༌, ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌ ཐུགས༌ཐད༌ད༌ ཛད༌ཁན༌ནི༌ ལས༌ ཅོ༌ཨིན༌ ཡོད༌ཁན༌བོ༌ ཞན༌མ༌གུན༌ནི༌ ཐོང༌ཐུབ༌ཨིན༌།
JHN.3.22	ཏེ༌བོའེ༌ སྟིང༌ནེ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ རྒྱལ༌ས༌ནེ༌ བིང༌ཏེ༌ ཡ༌ཧུ༌དཱའེ༌ གྲོང༌སེབ༌གུན༌ལ༌ སྐྱོདས༌, ཡང༌ ཏེ༌རུ༌ ཞག༌བན༌ཤིག༌ ཞུགས༌ཏེ༌ ཁོང༌ངི༌ མི༌གུན༌ལ༌ ཁྲུས༌སལ༌ལ༌ ཛདས༌།
JHN.3.23	ཡོ༌ཧཱ༌ནན༌ནིའང༌ ཤ༌ལིམ༌ གྲོང༌སེབ༌ དང༌ ཉེ༌མོའ༌ ཡོད༌ཁན༌ ཨེ༌ནོན༌ནི༌ ནང༌ང༌ ཁྲུས༌སལ༌ལད༌པིན༌ ཅིའ༌ཟེར༌ན༌ ཏེ༌རུ༌ ཆུ༌ མང༌པོ༌ ཡོད༌པིན༌, ཡང༌ མི༌གུན༌ ཁྲུས༌ ལེན༌ན༌ལ༌ ཡོང༌ཨིན༌ དུག༌གད༌པིན༌། 
JHN.3.24	༼འི༌ ཚང༌མ༌ ཡོ༌ཧཱ༌ནན༌ ཙོན༌ལ༌ ཀག༌གི༌ སང༌ སྔུན༌ལ༌ བྱུངས༌༽ 
JHN.3.25	ཡོ༌ཧཱ༌ནན༌ནི༌ སློབ༌ཕྲུག༌གུན༌ དང༌ ཡ༌ཧུ༌དཱ༌པ༌ཞིག༌གི༌ ནང༌ང༌ ཆུ༌ ཉམ༌པོ༌ རྩང༌མ༌ ཅོ༌ཅེས༌སི༌ ལུག༌སྲོལ༌ལི༌ སྐོར༌ལ༌ ཟེར༌ཟེར༌ སོང༌། 
JHN.3.26	ཏེ༌ནེ༌ ཡོ༌ཧཱ༌ནན༌ནི༌ སློབ༌ཕྲུག༌གུན༌ ཁོང༌ ཡོད༌ས༌ ཡོངས༌ཏེ༌ ཡེ༌ཤུའི༌ སྐོར༌ལ༌ ཤདས༌, "སློབ༌པོན༌ལེ༌, ཡོར༌དཱན༌ནི༌ ལྩངས༌པོའེ༌ ཕར༌ཀ༌ ཉེ༌རང༌ ཉམ༌པོ༌ ཡོད༌ཁན༌ནི༌ མི༌ ཀ༌བོའེ༌ ཕིའ༌ ཉེ༌རང༌ངི༌ སྤང༌པོ༌ སལ༌ལད༌པིན༌, ཁོང༌ངིའང༌ ཁྲུས༌སལ༌དུག༌ ཡང༌ མི༌ཚང༌མ༌ ཁོང༌ངི༌ཀ༌ ཆ༌རུག༌།"
JHN.3.27	ཡོ༌ཧཱ༌ནན༌ནི༌ ལན༌ལ༌ མོལས༌, "ནམ༌ཚོག༌པ༌ དཀོན༌མཆོག༌གི༌ ནམ༌ཁའ༌ནེ༌ གོངས༌པ༌ མི༌སལ༌, སུ༌ཞིག༌གའང༌ ཅའང༌ ཐོབ༌ མི༌ཐུབ༌། 
JHN.3.28	ངའེ༌ ང༌ ལྡམ༌མ༌ ཛདས༌ཁན༌ནི༌ མ༌ཤི༌ཀ༌ མན༌ ཨིན༌ནའང༌ ང༌ ཁོང༌ངི༌ སང༌ སྔུན༌ལ༌ གྲལ༌གྲིག༌ ཅོའ༌ ཀལ༌ལ༌ ཛད༌ཁན༌བོ༌ ཨིན༌, ཟེར༌ཁན༌བོའེ༌ སྤང༌པོ༌ ཁྱོ༌ཞའ༌ ཨིན༌ནོག༌། 
JHN.3.29	ན༌མ༌ ནི༌ མག༌པའེ༌ ཕིའ༌ ཨིན༌ནོག༌, ཨིན༌ནའང༌ མག༌པའེ༌ ཛ༌འོ༌ སྲུངས༌ཏེ༌ ཁོའེ༌ སྐད༌ལ༌ ཉན༌ན༌ནོག༌, སྐད༌པོ༌ ཚོར༌ར༌ཅིག༌ ཐད༌པོ༌ ཆའ༌ནོག༌། ཏེ༌བོའེ༌ཕིའ༌ ཏེ༌ ནས༌ཚུལ༌བོ༌ ཚོར༌ཏེ༌ ངའེ༌ སྙིང༌ངའང༌ ཐད༌པོའེ༌ གང༌། 
JHN.3.30	ཁོང༌ མིང༌ཅན༌ ཡང༌ ངའ༌ རིན༌མེད༌ རྒྱུར༌གོས༌།"
JHN.3.31	"ནམ༌ཁའ༌ནེ༌ སྐྱོད༌ཁན༌བོ༌ ཚང༌མའེ༌སང༌ ཇིགས༌པོ༌ ཨིན༌ནོག༌, ང༌དང༌གུན༌ ནི༌ ཇིག༌རྟེན༌ནི༌ ཨིན༌པ༌ ཇིག༌རྟེན༌པའེ༌ ཚུལ༌ལ༌ སྤེ༌ར༌ ཏང༌ང༌ནོག༌། ཨིན༌ནའང༌ ནམ༌ཁའ༌ནེ༌ སྐྱོད༌ཁན༌བོ༌ ཚང༌མའེ༌སང༌ ཐོ༌ཤོག༌པོ༌ ཨིན༌ནོག༌། 
JHN.3.32	ཁོང༌ངི༌ དཀོན༌མཆོག༌ནེ༌ ཚོར༌ཁན༌ ཡང༌ ཟིགས༌ཁན༌གུན༌ནི༌ སྤང༌པོ༌ སལ༌ལ༌ནོག༌, ཨིན༌ནའང༌ སུ༌ཞིག༌གའང༌ ཁོང༌ངི༌ སྤང༌པོའེ༌ཀ༌ ཨིད༌ཤེས༌ མ༌ཅོས༌། 
JHN.3.33	ཁོང༌ངི༌ ལོན༌ནི༌ཀ༌ ཨིད༌ཤེས༌ ཅོ༌ཁན༌གུན༌ནི༌ གཙོ༌བོ༌ དཀོན༌མཆོག༌གི༌ དྲང༌པོ༌ མོལ༌ཁན༌བོའེ༌ སྤང༌པོ༌ ཏངས༌ཏེ༌ ཨིན༌ནོག༌། 
JHN.3.34	དཀོན༌མཆོག༌གི༌ ཀལ༌ལ༌ ཛད༌ཁན༌བོའེ༌ དཀོན༌མཆོག༌གི༌ ཞལ༌ཏ༌ མོལ༌ལ༌ནོག༌ ཅིའ༌ཟེར༌ན༌ དཀོན༌མཆོག༌གི༌ ཁོང༌ང༌ དམ༌པའེ༌ ཐུག༌ཉིད༌ ཏབ༌ མ༌ཏབ༌བ༌ སལ༌ལ༌ ཛད༌དུག༌། 
JHN.3.35	ཡབ༌ དཀོན༌མཆོག༌གི༌ སྲས༌ལ༌ བྱམས༌པ༌ ཛད༌པ༌ ཁོང༌ངི༌ ཅི༌ཚང༌མ༌ སྲས༌སི༌ ཆག༌ག༌ སྟད༌ད༌ ཛདས༌། 
JHN.3.36	སྲས༌སི༌ཀ༌ དད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌བོ༌ ཐོབ༌ ཚར༌ཏེ༌ ཨིན༌ནོག༌། ཨིན༌ནའང༌ སྲས༌སི༌ཀ༌ དད༌པ༌ མ༌ཅོའ༌ ཁའ༌ མ༌ཉན༌ཁན༌གུན༌ལ༌ ཏེ༌ མི༌ཚེ༌བོ༌ མ༌ནེ༌ མི༌ཐོབ༌, ཡང༌ དཀོན༌མཆོག༌གི༌ ཐུགས༌སྲོ༌ ཁོང༌གུན༌ནི༌ཀ༌ ལུས༌ཨིན༌།"
JHN.4.1	ཡེ༌ཤུའི༌ ཁྲུས༌སལ༌ཨིན༌ ཡོ༌ཧཱ༌ནན༌ནི༌ སང༌ མང༌ང༌ སློབ༌ཕྲུག༌ རྒྱུར༌ཏེ༌ དུག༌ ཟེར༌ཏེ༌ ཕ༌རུ༌ཤི༌པ༌གུན༌ལ༌ ཚོར༌། 
JHN.4.2	༼ངོས༌མ༌བོ༌ ཡེ༌ཤུ༌ མན༌པ༌ ཁོང༌ངི༌ སློབ༌ཕྲུག༌གུན༌ནི༌ ཁྲུས༌སལ༌ལད༌པིན༌༽, 
JHN.4.3	ཏེ༌བོ༌ ཡེ༌ཤུའ༌ ཐུག༌རྒྱུས༌ སྐྱོད༌ད༌ཅིག༌ ཁོང༌ ཡ༌ཧུ༌དཱའེ༌ ཡུལ༌ཇོངས༌ནེ༌ བིང༌ཏེ༌ གཱ༌ལིལ༌ལིའི༌ ཡུལ༌ཇོངས༌ལ༌ ལོགས༌ཏེ༌ སྐྱོདས༌།
JHN.4.4	ཡེ༌ཤུ༌ ས༌མར༌རི༌ཡཱའེ༌ ཡུལ༌ཇོངས༌ རྒྱུད༌ཏེ༌ སྐྱོད༌གོས༌པ༌ 
JHN.4.5	ཁོང༌ ས༌མར༌རི༌ཡཱ༌ ཡུལ༌ཇོངས༌སི༌ སི༌ཀར༌ གྲོང༌ཁྱེར༌, དུས༌ མང༌པོའེ༌ སྔུན༌ལ༌ ཡ༌ཀོབ༌བི༌ རང༌ངི༌ བུ༌ཚ༌ ཡོ༌སེབ༌བ༌ ཏངས༌ཁན༌ནི༌ ས༌ཀྱད༌དི༌ ཉེ༌མོའ༌ སླེབ༌། 
JHN.4.6	ཏེ༌ཀ༌ ཡ༌ཀོབ༌བི༌ ཆུ༌དོང༌ཞིག༌ ཡོད༌པིན༌, ཡེ༌ཤུ༌ ཐག༌རིང༌ནེ༌ ཞབ༌གྲུལ༌ལ༌ སྐྱོད༌པ༌ ཐུག༌ངལ༌ཏེ༌ ཏེ༌ ཆུ༌དོང༌ངི༌ དུན༌ལ༌ ཞུགས༌, ཏེ༌བོ༌ ཉིང༌གུང༌ ཟོད༌ཅིག༌ག༌ ཨིན༌པིན༌། 
JHN.4.7	ས༌མར༌རི༌ཡཱ༌མ༌ཞིག༌ ཆུ༌ ཕིང༌ང༌ལ༌ ཡོངས༌, ཡང༌ ཡེ༌ཤུའི༌ ཏེ༌ བུ༌མོ༌བོའ༌, "ང༌ ཐུང༌ཅེས༌ལ༌ ཆུ༌ ཙ༌པིག༌ སལ༌" ཞུས༌། 
JHN.4.8	༼ཅིའ༌ཞུ༌ན༌ ཁོང༌ངི༌ སློབ༌ཕྲུག༌གུན༌ ཁྲོམས༌ལ༌ ཟའ༌ཅེས༌ ཉོའ༌ལ༌ སོང༌ཏེ༌ མེད༌པིན༌༽།
JHN.4.9	ས༌མར༌རི༌ཡཱ༌པ༌ བུ༌མོ༌བོའེ༌ ཡེ༌ཤུའ༌, "ཉེ༌རང༌ ཡ༌ཧུ༌དཱ༌པ༌ ཡང༌ ང༌ ས༌མར༌རི༌ཡཱ༌མ༌ཞིག༌, ཀ༌ཟུག༌གི༌ ཉེ༌རང༌ངི༌ ང༌ ཐུང༌ཅིས༌ལ༌ ཆུ༌ ཏོང༌ མོལ༌ཏེ༌ ཨིན༌" ཟེརས༌ ༼ཅིའ༌ཟེར༌ན༌ ཡ༌ཧུ༌དཱ༌པ༌གུན༌ནི༌ ས༌མར༌རི༌ཡཱ༌པ༌གུན༌ ཉམ༌པོ༌ བྲེལ༌ བོར༌ར༌ མ༌ནོག༌༽།
JHN.4.10	ཡེ༌ཤུའི༌ ཏེ༌ བུ༌མོ༌བོའ༌, "གལ༌ཏེས༌ ཁྱོ༌རང༌ངི༌ དཀོན༌མཆོག༌གི༌ སྐྱེས༌པོ༌ དང༌ ཁྱོ༌རང༌ང༌ ཆུ༌ ཏོང༌ ཟེར༌ཁན༌བོ༌ ཤེས༌པིན༌ན༌ ཁྱོ༌རང༌ངི༌ ཁོའ༌ ཏོང༌ ཟེར༌ཏེ༌ ཡོད༌གྲོ༌, ཡང༌ ཁོའེ༌ ཁྱོ༌རང༌ང༌ སྲོག༌ ཏང༌ཁན༌ནི༌ ཆུ༌ ཏངས༌ཏེ༌ ཡོད༌གྲོ༌" མོལས༌།
JHN.4.11	བུ༌མོ༌བོའེ༌ ཟེརས༌, "སྤོན༌བོ༌ལེ༌ ཉེ༌རང༌ངི༌ ལག༌ག༌ ཆུ༌ ཅུ༌ཅེས༌ལ༌ ནོད༌ ཅའང༌ མི༌དུག༌, ཡང༌ འི༌ ཆུ༌དོང༌བོ༌ མ༌ ཀོང༌དྲོ༌ ཡོད༌པ༌ ཉེ༌རང༌ང༌ སྲོག༌ ཏང༌ཁན༌ནི༌ ཆུ༌བོ༌ ཀ༌ནེ༌ ཐོབ༌ཨིན༌། 
JHN.4.12	ཅི༌ ཉེ༌རང༌ ང༌ཞ༌གུན༌ལ༌ འི༌ ཆུ༌དོང༌ སལ༌ཁན༌ ང༌ཞའེ༌ ཕ༌མེས༌པོ༌ ཡ༌ཀོབ༌བི༌ སང༌ ཇིགས༌ས༌ཞིག༌ ཨིན༌ན༌? ཁོང༌, ཁོང༌ངི༌ ཕྲུ༌གུ༌གུན༌ དང༌ ཁོང༌ངི༌ སེམས༌ཅན༌གུན༌ནི༌ འིན༌ན༌ ཆུ༌དོང༌བོའེ༌ ཆུ༌ ཐུངས༌ཏེ༌ ཨིན༌པིན༌།
JHN.4.13	ཡེ༌ཤུའི༌ ལན༌སལས༌, "འི༌ ཆུ༌དོང༌ནེ༌ ཆུ༌ ཐུང༌ཁན༌གུན༌ ཡང༌སྐྱར༌ སྐོམས༌ཨིན༌, 
JHN.4.14	ཨིན༌ནའང༌ ངའེ༌ ཏང༌ཁན༌ནི༌ ཆུ༌ ཐུང༌ཁན༌གུན༌ ཡང༌སྐྱར༌ མ༌ནེ༌ མི༌སྐོམས༌། ངའེ༌ ཏང༌ཁན༌ནི༌ ཆུ༌བོ༌ ཁོང༌གུན༌ནི༌ ནང༌ང༌ ཐའ༌མེད༌པའེ༌ མི༌ཚེའེ༌ ཏང༌ཁན༌ནི༌ ཆུ༌མིག༌ག༌ རྒྱུར༌ཨིན༌།"
JHN.4.15	བུ༌མོ༌བོའེ༌ ཟེརས༌, "གཙོ༌བོ༌ ཡང༌སྐྱར༌ མ༌ནེ༌ མི༌སྐོམ༌ཅེས༌ དང༌ འི༌ཀ༌ ཆུ༌ ནེན༌ན༌ལ༌ ཡོང༌ མི༌གོ༌ཤེས༌སི༌ ཕིའ༌ ཇུ༌ཇུ༌ ཏེ༌ ཆུ༌བོ༌ ང༌ སལ༌ལ༌ ཛད༌།"
JHN.4.16	ཡེ༌ཤུའི༌ བུ༌མོ༌བོའ༌, "སོང༌ཏེ༌ རང༌ངི༌ མག༌པ༌ འི༌ཀ༌ ཁྲིད༌ཏེ༌ ཁྱོང༌" མོལས༌།
JHN.4.17	བུ༌མོ༌བོའེ༌ ལན༌ལ༌, "ང༌ མག༌པ༌ མེད༌" ཟེརས༌།
JHN.4.17	ཡེ༌ཤུའི༌ ཁོའ༌ མོལས༌, "ཁྱོ༌རང༌ངི༌ ང༌ མག༌པ༌ མེད༌ ཟེར༌ཁན༌བོ༌ དྲང༌པོ༌ ཨིན༌ནོག༌། 
JHN.4.18	ངོས༌མ༌བོ༌ ཁྱོ༌རང༌ང༌ མག༌པ༌ ལྔ༌ ཡོད༌པིན༌, དག༌ས༌ ཁྱོ༌རང༌ ཉམ༌པོ༌ ཡོད༌ཁན༌བོ༌ ཁྱོ༌རང༌ངི༌ མག༌པ༌ མན༌། ཁྱོ༌རང༌ངི༌ ཟེར༌ཁན༌བོ༌ དེན༌བ༌ ཨིན༌" མོལས༌།
JHN.4.19	བུ༌མོ༌བོའེ༌ ཟེརས༌, "གཙོ༌བོ༌ ཉེ༌རང༌ ལུང༌སྟོན༌པ༌ཞིག༌ ཨིན༌ཅེས༌ དུག༌། 
JHN.4.20	ང༌ཞའ༌ ས༌མར༌རི༌ཡཱ༌པ༌གུན༌ནི༌, ང༌ཞའེ༌ ཕ༌མེས༌པོ༌གུན༌ནི༌ ཅོལ༌ཁན༌ནི༌ འི༌ རི༌བོའི༌ཀ༌ དཀོན༌མཆོག༌ག༌ ཅོལ༌, ཨིན༌ནའང༌ ཁྱོ༌ཞའ༌ ཡ༌ཧུ༌དཱ༌པ༌གུན༌ནི༌ དཀོན༌མཆོག༌ག༌ ཡེ༌རུ༌ཤ༌ལེམ༌མི༌ ནང༌ང༌ ཅོལ༌གོས༌ ཅི༌ཕིའ༌ ཟེར༌ར༌ནོག༌?"
JHN.4.21	ཡེ༌ཤུའི༌ མོལས༌, "བུ༌མོ༌ ངའེ༌ ཟེར༌ཅེས༌ཅན༌བོའ༌ དེན༌ཤེས༌, དུས༌པོ༌ ཉེ༌མོ༌ ཡོད༌, ནམ༌ ཁྱོ༌ཞ༌གུན༌ནི༌ རང༌ངི༌ ཡབ༌ དཀོན༌མཆོག༌ག༌ འི༌ རི༌བོའི༌ཀ༌ ཡ༌ ཡེ༌རུ༌ཤ༌ལེམ༌མི༌ ནང༌ང༌ མི༌ཅོལ༌། 
JHN.4.22	ཁྱོ༌ཞའ༌ ས༌མར༌རི༌ཡཱ༌པ༌གུན༌ནི༌ ཅོལ༌ཁན༌བོ༌ ཤེས༌ས༌ མི༌དུག༌, ང༌ཞ༌གུན༌ནི༌ ཅོལ༌ཁན༌བོ༌ ཤེས༌སད༌ ཅིའ༌ཟེར༌ན༌ ཡ༌ཧུ༌དཱ༌པ༌གུན༌ རྒྱུད༌ཏེ༌ ཐར༌པ༌བོ༌ ཡོང༌ང༌ནོག༌། 
JHN.4.23	ཨིན༌ནའང༌ དུས༌པོ༌ ཉེ༌མོ༌ ཨིན༌ནོག༌, མ༌ཚད༌ སླེབ༌ ཚར༌ཏེ༌ ཨིན༌, ནམ༌ དེན༌བའེ༌ ཅོལ༌ཁན༌གུན༌ནི༌ ཡབ༌ དཀོན༌མཆོག༌ག༌ ཐུག༌ཉིད༌ དང༌ དེན༌བའེ༌ ནང༌ང༌ ཅོལ༌ཨིན༌, ཅིའ༌ཟེར༌ན༌ འི༌ཙོགས༌ ཅོལ༌ཁན༌གུན༌ ཡབ༌བི༌ ཙལ༌ལ༌ ཛད༌དུག༌། 
JHN.4.24	དཀོན༌མཆོག༌ ནི༌ ཐུག༌ཉིད༌ ཨིན༌ནོག༌, ཁོང༌ང༌ ཅོལ༌ཁན༌བོའེ༌ ཁོང༌ང༌ ཐུག༌ཉིད༌ དང༌ དེན༌བའེ༌ ཐོག༌ནེ༌ ཅོལ༌གོས༌།"
JHN.4.25	བུ༌མོ༌བོའེ༌ ཟེརས༌, "དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཕེབ༌ཤེས༌ཅན༌བོ༌ ང༌ རྒྱུས༌ཡོད༌, ཁོང༌ སྐྱོད༌ད༌ཅིག༌, ང༌ཞའ༌, ཅི༌ཚང༌མ༌ ཧ༌གོ༌ཅུག༌ག༌ ཛད༌ཨིན༌།"
JHN.4.26	ཡེ༌ཤུའི༌ བུ༌མོ༌བོའ༌, "ཁྱོ༌རང༌ ཉམ༌པོ༌ སྤེ༌ར༌ ཏང༌ཁན༌ ངའ༌ ཏེན༌ན༌བོ༌ ཨིན༌" མོལས༌།
JHN.4.27	ཡེ༌ཤུའི༌ ཏེ༌ཟུག༌ མོལ༌ ཚར༌ར༌ཅིག༌ ཁོང༌ངི༌ སློབ༌ཕྲུག༌གུན༌ ལོགས༌ཏེ༌ སླེབ༌། ཡེ༌ཤུའི༌ བུ༌མོ༌ཞིག༌ ཉམ༌པོ༌ ཞལ༌ཏའ༌ སལ༌ཨིན༌ ཐོང༌པ༌ ཁོང༌གུན༌ ཧ༌ལས༌
JHN.4.28	བུ༌མོའེ༌ ཆུ༌ཁར༌བོ༌ ཏེ༌ནེ༌ཀ༌ བོར༌ཏེ༌ ཁོ༌རང༌ངི༌ གྲོང༌ཁྱེར༌ལ༌ བང༌ཏངས༌ཏེ༌ སོང༌ ཡང༌ མི༌གུན༌ལ༌ ཟེརས༌, 
JHN.4.29	"ངའེ༌ མི༌ཚེའེ༌ ནང༌ང༌ ཅོས༌ཁན༌ ཚང༌མའ༌ ཤད༌ཁན༌ནི༌ མི༌བོའ༌ ཐུག༌ག༌ལ༌ ཡོང༌ཤིག༌། ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌སྲིད༌ཅེས༌ ཨིན༌ནོག༌ག༌?" 
JHN.4.30	མི༌གུན༌ གྲོང༌ཁྱེར༌ནེ༌ བིང༌ཏེ༌ ཡེ༌ཤུ༌ ཡོད༌ས༌ ཆོགས༌ལ༌ ཡོངས༌།
JHN.4.31	ཏེན༌ན༌ དུས༌ལ༌ ཡེ༌ཤུའི༌ སློབ༌ཕྲུག༌གུན༌ནི༌ ཁོང༌ང༌ ཟེརས༌, "སློབ༌པོན༌ལེ༌, ཅི༌ཏོང༌ཤིག༌ དོན༌ན༌ ཛད༌།"
JHN.4.32	ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, "ངའ༌ ཟའ༌ཅེས༌སི༌ ཁར༌ཇི༌ཞིག༌ ཡོད༌, ཏེ༌བོའེ༌ སྐོར༌ལ༌ ཁྱོ༌ཞའ༌ ཅའང༌ རྒྱུས༌མེད༌།"
JHN.4.33	ཏེ༌བོ༌ ཚོར༌ར༌ཅིག༌ སློབ༌ཕྲུག༌གུན༌ནི༌ ཅིག༌ དང༌ ཅིག༌ག༌ ཟེརས༌, "སུ༌ཞིག༌གི༌ ཁོང༌ང༌ དོན༌ཏང༌ ཁྱོངས༌པིན༌ན༌ ཧེ༌?"
JHN.4.34	ཡེ༌ཤུའི༌ མོལས༌, "ངའེ༌ ཁར༌ཇི༌བོ༌ ནི༌ ང༌ ཀལ༌ལ༌ ཛད༌ཁན༌ནི༌ དཀོན༌མཆོག༌གི༌ ཐུགས༌ཐད༌གུན༌ ཅོ༌ཅེས༌ དང༌ ཁོང༌ངི༌ ཆག༌ལས༌ གུན༌ དྲན༌དྲ༌ གྲུབ༌ཅུག༌ཅེས༌པོ༌ ཨིན༌། 
JHN.4.35	ཁྱོ༌ཞའ༌ ཟེར༌ལོ༌ཞིག༌ མེད༌ད༌, 'སྟོན༌ཐོག༌ སྨིན༌ཅེས༌ལ༌ ཟླ༌ཝ༌ ཞི༌ ལུས༌ཏེ༌ ཨིན༌ནོག༌'? ངའེ༌ ཁྱོ༌ཞ༌གུན༌ལ༌ ཟེར༌རད༌, རང༌རང༌ངི༌ མིག༌ ཕེས༌ཏེ༌ ཞིང༌གུན༌ལ༌ ལྟོས༌ཤིག༌, ཏེ༌ སྟོན༌ཐོག༌གུན༌ ཚོས༌ཏེ༌ རྔབ༌ས༌ རན༌ ཚར༌ཏེ༌ དུག༌། 
JHN.4.36	རྔབ༌ས༌ ཏང༌ཁན༌གུན༌ལ༌ ལ༌ཆ༌ རྒྱལ༌ལ༌ ཐོབ༌ཨིན༌ ཨིན༌ནོག༌, ཡང༌ མི༌གུན༌ ཐའ༌མེད༌པའེ༌ མི༌ཚེའེ༌ ནང༌ང༌ ཁྱོང༌ཅེས༌པོ༌ ཁོང༌ངི༌ རྔ༌ཁན༌ནི༌ ཁ༌ཟས༌པོ༌ ཨིན༌ནོག༌། ཏེ༌ནེ༌ ས༌འོན༌ ཏབ༌ཁན༌ དང༌ རྔབ༌ས༌ ཏང༌ཁན༌ ཉིས༌ཀོའ༌ ཙམ༌ཤིག༌གི༌ སྐྱིད༌པོ༌ མི༌ཡོང༌། 
JHN.4.37	འི༌ ཟེར༌ལོ༌བོ༌ དེན༌བ༌ ཨིན༌ནོག༌, 'ཅིག༌གི༌ ཏབ༌ཨིན༌, ཞན༌ཞིག༌གི༌ རྔ༌ཨེན༌།' 
JHN.4.38	ངའེ༌ ཁྱོ༌ཞ༌གུན༌ ཁྱོ༌ཞའེ༌ མ༌ཏབ༌ཁན༌ནི༌ སྟོན༌ཐོག༌པོ༌ རྔའ༌ལ༌ ཀལ༌པིན༌། ཞན༌མ༌གུན༌ནི༌ རྩོན༌གྲུས༌ སྲན༌ཏྲེ༌ ཅོས༌ ཡང༌ ཁྱོ༌ཞ༌གུན༌ནི༌ ཁོང༌ངི༌ རྩོན༌གྲུས༌སི༌ བྲས༌བུ༌གུན༌ རྔས༌།
JHN.4.39	ས༌མར༌རི༌ཡཱ༌པ༌ མང༌པོ༌ཞིག༌གི༌ ཡེ༌ཤུའི༌ཀ༌ དད༌པ༌ ཁྱོངས༌ ཅིའ༌ཟེར༌ན༌ ཏེ༌ བུ༌མོ༌བོའེ༌, ཡེ༌ཤུའི༌ ཁོའེ༌ མི༌ཚེའེ༌ ནང༌ང༌ ཅོས༌ཁན༌ ཚང༌མའ༌ ཤད༌ད༌ ཛད༌ཁན༌བོའེ༌ སྤང༌པོ༌ ཏངས༌། 
JHN.4.40	ཏེ༌ནེ༌ ས༌མར༌རི༌ཡཱ༌པ༌གུན༌ ཡེ༌ཤུ༌ ཡོད༌ས༌ ཡོངས༌ཏེ༌ ཇུ༌ཇུ༌ ཁོང༌གུན༌ ཉམ༌པོ༌ ཞུག༌ས༌ ཛད༌ ཟེར༌ཏེ༌ ཞུ༌ཝ༌ ཕུལ༌པ༌, ཁོང༌ ཞག༌མ༌ ཉིས༌ ཏེ༌རུ༌ ཞུགས༌། 
JHN.4.41	ཁོང༌ངི༌ སླབ༌བྱ༌གུན༌ ཚོར༌ཏེ༌ ཞན༌མི༌ མང༌པོ༌ཞིག༌གི༌ དད༌པ༌ ཁྱོངས༌། 
JHN.4.42	མི༌གུན༌ནི༌ ཏེ༌ བུ༌མོ༌བོའ༌ ཟེརས༌, "ང༌ཞའེ༌ ཁྱོ༌རང༌ངི༌ ཟེར༌ཁན༌ནི༌ སྤེ༌ར༌ ཚོར༌ཅེས༌ ཅིག༌པོ༌ མན༌པ༌, ང༌ཞ༌རང༌ངི༌ ནམ༌ཆོག༌ནེ༌ ཁོང༌ངི༌ མོལ༌ཁན༌གུན༌ ཚོར༌ཅེས༌པོའེ༌ དད༌པ༌ ཅོའད༌, ཡང༌ དེན༌བ༌ འི༌ མི༌བོ༌ ཇིག༌རྟེན༌པ༌གུན༌ནི༌ སྐྱབ༌གོན༌ ཨིན༌ཁན༌བོ༌ ང༌ཞའེ༌ ཤེས༌སད༌།"
JHN.4.43	ཞག༌ ཉིས༌སི༌ སྟིང༌ནེ༌ ཡེ༌ཤུ༌ ཡང༌ གཱ༌ལིལ༌ལིའི༌ ཡུལ༌ཇོངས༌ ཆོགས༌ལ༌ ལོགས༌ཏེ༌ སྐྱོདས༌། 
JHN.4.44	༼ཡེ༌ཤུའི༌ ལུང༌སྟོན༌པ༌ སུ༌ཞིག༌གའང༌ རང༌ཡུལ༌ལ༌ རྩི༌ཝ༌ མ༌ནེ༌ མི༌ཐོབ༌ མོལ༌ཏེ༌ སྔུན༌ལ༌ སྤང༌ ཕུད༌ཏེ༌ ཨིན༌པིན༌༽ 
JHN.4.45	ཁོང༌ གཱ༌ལིལ༌ལིའ༌ སླེབ༌བ༌ཅིག༌, གཱ༌ལིལ༌ལི༌པ༌གུན༌ནི༌ ཁོང༌ང༌ གའ༌སུས༌ ཞུས༌ ཅིའ༌ཟེར༌ན༌ པེ༌སག༌གི༌ དུས༌ཆེན༌ ཟ༌ནེ༌ ཡེ༌རུ༌ཤ༌ལེམ༌མི༌ ནང༌ང༌ ཡེ༌ཤུའི༌ ཛད༌ཁན༌ ཚང༌མ༌ ཁོང༌གུན༌ནི༌ ཐོང༌།
JHN.4.46	ཡེ༌ཤུ༌ ལན༌ ཉིས༌པ༌ གཱ༌ལིལ༌ལིའི༌ ཡུལ༌ཇོངས༌སི༌ ཀ༌ནཱ༌ གྲོང༌ཁྱེར༌ལ༌ སྐྱོདས༌, ཀ༌རུ༌ ཁོང༌ངི༌ ཆུ༌ རྒུན༌ཆང༌ང༌ རྒྱུར༌ ཅུག༌ག༌ ཛད༌ཏེ༌ ཨིན༌པིན༌། ཀ༌ནཱའེ༌ ཉེ༌མོའ༌ ཀ༌ཕར༌ན༌ཧུམ༌ རྒྱལ༌སའེ༌ ནང༌ང༌ ལོན༌པོ༌ཞིག༌གི༌ བུ༌ཚའ༌ ཟུ༌མོ༌ ཡོངས༌ཏེ༌ ཡོད༌པིན༌། 
JHN.4.47	ལོན༌པོའ༌ ཡེ༌ཤུ༌ ཡ༌ཧུ༌དཱ༌ནེ༌ གཱ༌ལིལ༌ལིའ༌ ལོགས༌ཏེ༌ སྐྱོད༌ཏོག༌ ཟེར༌ཏེ༌ ཚོར༌པ༌ ཁོ༌ ཡེ༌ཤུ༌ ཡོད༌ས༌ སོང༌ ཡང༌ ཇུ༌ཇུ༌ སྐྱོད༌ཏེ༌ ཁོའེ༌ བུ༌ཚ༌ ཤི༌ཀྱིས༌ ཡོད༌ཁན༌བོ༌ ཕན༌ཅུག༌ག༌ ཛད༌ ཟེར༌ཏེ༌ ཞུ༌ཝ༌ ཕུལས༌།
JHN.4.48	ཡེ༌ཤུའི༌ ལོན༌པོ༌བོའ༌, "ཁྱོ༌ཞ༌གུན༌ནི༌ ཧ༌ལས༌ཤེས༌སི༌ སྟས༌ དང༌ སྟགས༌ ཐོངས༌ཏེ༌ མ༌ནེ༌ དད༌པ༌ མི༌ཅོ༌" མོལས༌།
JHN.4.49	ལོན༌པོ༌བོའེ༌, "གཙོ༌བོ༌ ངའེ༌ ཕྲུ༌གུ༌ ཤིའི༌ སང༌ སྔུན༌ལ༌ སྐྱོད༌ད༌ ཛད༌དའང༌ ཧེ༌" ཟེརས༌།
JHN.4.50	ཡེ༌ཤུའི༌ ཁོའ༌, "ཏ༌ སོང༌ ཁྱོ༌རང༌ངི༌ བུ༌ཚ༌ མི༌ཤི༌" མོལས༌། ཁོའེ༌ ཡེ༌ཤུའི༌ མོལ༌ཁན༌བོའ༌ དེན༌ཤེས༌ ཡང༌ ཁང༌པ༌ ལོགས༌ཏེ༌ ཆ༌ཅེས༌ གོ༌ཟུག༌།
JHN.4.51	ཁོ༌ ལམ༌བར༌ལ༌ ཡོད༌ ཟ༌ནེ༌, ཁོའེ༌ ཡོག༌པོ༌གུན༌ ཁོའེ༌ བུ༌ཚ༌ ཟུ༌མོ༌ ཡོངས༌ཁན༌བོ༌ རྒྱལ༌ཏེ༌ ཁམ༌ཟང༌ རྒྱུར༌ཁན༌ནི༌ ནས༌ཚུལ༌ ཤད༌ད༌ལ༌ ཡོངས༌། 
JHN.4.52	ལོན༌པོ༌བོའེ༌ ཁོའེ༌ བུ༌ཚ༌བོ༌ ཙམ༌ ཟོད༌ཤིག༌ག༌ རྒྱལ༌ ཟེར༌ཏེ༌ དྲིས༌པ༌ ཏེ༌གུན༌ནི༌, "དའང༌ ཛར༌རེ༌ ཆུ༌ཚོད༌ དང༌པོ༌ ཟོད༌ཅིག༌ག༌ ཁོའེ༌ ཚད༌པོ༌ མེད༌ཁན༌ སོང༌" ཟེརས༌། 
JHN.4.53	ཏེ༌ནེ༌ ཨ༌བ༌བོའ༌, ཏེན༌ན༌ དུས༌པོའེ༌ཀ༌ ཡེ༌ཤུའི༌ ཁོའ༌, "ཁྱོ༌རང༌ངི༌ བུ༌ཚ༌ མི༌ཤི༌" མོལ༌ཁན༌བོ༌ ཨིད༌ཏུ༌ ཡོངས༌། ཁོ༌ དང༌ ཁོའེ༌ ནང༌ཚང༌ གང༌པོའེ༌ ཡེ༌ཤུའི༌ཀ༌ དད༌པ༌ ཁྱོངས༌། 
JHN.4.54	ཏེ༌བོ༌ ཡ༌ཧུ༌དཱ༌ནེ༌ གཱ༌ལིལ༌ལིའ༌ སྐྱོད༌ཏེ༌ ཡེ༌ཤུའི༌ ཧ༌ལས༌ཤེས༌སི༌ ཛད༌པ༌ ཉིས༌པ༌བོ༌ ཛད༌ཏེ༌ ཨིན༌པིན༌།
JHN.5.1	ཏེ༌ སྟིང༌ནེ༌ ཡ༌ཧུ༌དཱ༌པ༌གུན༌ནི༌ དུས༌ཆེན༌ཞིག༌གི༌ དུས༌ ཡེ༌ཤུ༌ ཡེ༌རུ༌ཤ༌ལེམ༌ རྒྱལ༌ས༌ སྐྱོདས༌། 
JHN.5.2	ཡེ༌རུ༌ཤ༌ལེམ༌མི༌ ནང༌ང༌ ལུག༌ ཟེར༌ཁན༌ནི༌ རྒྱས༌སྒོ༌ ཉེ༌མོའ༌ ཟིང༌ཞིག༌ ཡོད༌པིན༌, ཀ༌བོའ༌ ཨིབ༌རི༌པའེ༌ སྐད༌ལ༌ བེད༌སེ༌དཱ༌ ཟེར༌རད༌པིན༌, ཡང༌ ཏེ༌བོའ༌ ཐོག༌ ཡོད༌ཁན༌ནི༌ ཡབས༌ ལྔའེ༌ སྐོར༌ཏེ༌ ཡོད༌པིན༌། 
JHN.5.3	ཏེ༌ ཡབས༌གུན༌ནི༌ཀ༌ ནད༌པ༌: ཁོངས༌ཁན༌, ཞ༌ར༌ དང༌ ཞ༌འོ༌ མང༌པོ༌ཞིག༌ ཉལ༌ཏེ༌ ཡོད༌པིན༌། 
JHN.5.5	ཏེ༌ཀ༌ ཁོངས༌ཏེ༌ ལོ༌ 38 ཆའ༌ཁན༌ནི༌ མི༌ཞིག༌ ཡོད༌པིན༌། 
JHN.5.6	ཡེ༌ཤུའི༌ ཁོ༌ ཟིགས༌ཏེ༌ ལོ༌ མང༌པོ༌ཞིག༌ནེ༌ ཕར༌ལ༌ ཁོངས༌ཏེ༌ ཡོད༌ཁན༌བོ༌ ཁྱེན༌ན༌ ཛད༌པ༌ ཁོང༌ངི༌ ཁོའ༌ དྲིའ༌ ཛདས༌, "ཁྱོ༌རང༌ འི༌ ཟུ༌མོ༌བོ༌ནེ༌ ཕན༌ན༌ ཐད༌ད༌ རག༌ག༌?"
JHN.5.7	ཁོའེ༌ ཟེརས༌, "གཙོ༌བོ༌, ཟིང༌ངི༌ ཆུ༌བོ༌ སྲུག༌ ཟ༌ནེ༌ ང༌ འི༌ ནང༌ང༌ ཞུགས༌ཤེས༌ལ རོགས༌ ཅོ༌ཁན༌ སུའང༌ མེད༌, ཡང༌ ང༌ དུན༌ལ༌ སླེབ༌བི༌ སང༌ སྔུན༌ལ༌ ཡང༌སུ༌ཞིག༌ ཏེ༌ནང༌ང༌ ཞུགས༌ ཚར༌དུག༌།"
JHN.5.8	ཡེ༌ཤུའི༌ ཁོའ༌ མོལས༌, "ལོངས༌, རང༌ངི༌ ཉལ༌སྟན༌ ཁུར༌ ཡང༌ གྲུལ༌།"
JHN.5.9	ཁོ༌ ཏེན༌ན༌མལ༌ལ༌ རྒྱལ༌, རང༌ངི༌ ཉལ༌སྟན༌ ཁུར༌ཏེ༌ གྲུལ༌ཅེས༌ གོ༌ཟུག༌, ཏེ༌ ཛད༌པ༌བོ༌ ཤབ༌བད༌དི༌ ངལ༌ཚོའེ༌ ཞག༌ག༌ བྱུང༌ཏེ༌ ཨིན༌པིན༌། 
JHN.5.10	ཏེན༌ན༌བོའེ༌ཕིའ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ རྒྱལ༌ཅུག༌ག༌ ཛད༌ཁན༌ནི༌ མི༌བོའ༌ ཟེརས༌, "དི༌རིང༌ ཤབ༌བད༌དི༌ ངལ༌ཚོའེ༌ ཞག༌ག༌ ཁྱོ༌རང༌ངི༌ ལས༌ ཅོ༌མི༌ཆོག༌། ཆོས༌ཁྲིམས༌ ནང༌ཞིན༌ ཁྱོ༌རང༌ང༌ ཉལ༌སྟན༌ ཁུར༌ཅེས༌སི༌ གོངས༌པ༌ མི༌ཏང༌།"
JHN.5.11	ཁོའེ༌ ཁོང༌གུན༌ལ༌ ལན༌ཏངས༌, "ང༌ ཕན༌ཅུག༌ག༌ ཛད༌ཁན༌ནི༌ མི༌བོའེ༌ མོལ༌ལ༌རག༌ 'རང༌ངི༌ ཉལ༌སྟན༌ ཁུར༌ཏེ༌ གྲུལ༌'།"
JHN.5.12	ཁོང༌གུན༌ནི༌ ཁོའ༌ དྲིས༌, "ཁྱོ༌རང༌ང༌ ཉལ༌སྟན༌ ཁུར༌ཏེ༌ གྲུལ༌ ཟེར༌ཁན༌བོ༌ སུ༌ ཨིན༌ནོག༌?"
JHN.5.13	ཁོའ༌ ཁོ༌ ཕན༌ཅུག༌ཁན༌བོ༌ སུ༌ ཨིན༌ རྒྱུས༌ མེད༌པིན༌, ཅིའ༌ཞུ༌ན༌ ཡེ༌ཤུ༌ ཏེ༌རུ༌ མི༌ཚོགས༌སི༌ ནང༌ང༌ སྟོར༌ སོང༌། 
JHN.5.14	སྟིང༌ནེ༌ ཡེ༌ཤུའི༌ ཁོ༌ ཆོད༌ཁང༌ངི༌ ནང༌ང༌ ཟིགས༌ ཡང༌ ཁོའ༌ མོལས༌, "ལྟོས༌ ཏ༌ ཁྱོ༌རང༌ རྒྱལ༌ཏེ༌ ཨིན༌ནོག༌། སྡིག༌པ༌ ཅོ༌ཅེས༌ ཕོང༌, ཏེ༌ མན༌ན༌ ཁྱོ༌རང༌ང༌ འི༌ སང༌ ཐུའ༌ བྱུང༌སྲིད༌ཅེས༌ ཨིན༌ནོག༌།" 
JHN.5.15	ཏེ༌ནེ༌ ཁོ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ཀ༌ སོང༌ཏེ༌, "ང༌ ཕན༌ཅུག༌ག༌ ཛདས༌ཁན༌བོ༌ ནི༌ ཡེ༌ཤུ༌ ཨིན༌ནོག༌" ཟེརས༌།
JHN.5.16	ཡེ༌ཤུའི༌ ཏེན༌ན༌ ཙོགས༌སི༌ ཧ༌ལས༌ཤེས༌སི༌ ཛད༌པ༌གུན༌ ཤབ༌བད༌དི༌ ངལ༌ཚོའེ༌ ཞག༌ག༌ ཛད༌ པ༌སང༌, ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཁོང༌ངི༌ མོལ༌ཁན༌ དང༌ ཛད༌ཁན༌ གུན༌ནི༌ རྒྱབ༌གལ༌ ཅོ༌ཅེས༌ གོ༌ཟུག༌། 
JHN.5.17	ཨིན༌ནའང༌ ཡེ༌ཤུའི༌ ཁོང༌གུན༌ལ༌, "ངའེ༌ ཡབ༌ དཀོན༌མཆོག༌གི༌ དུས༌རྒྱུན༌ ཆག༌ལས༌ ཛད༌ཅེས༌པོའེ༌, ངེའང༌ ཅོའད༌" མོལས༌། 
JHN.5.18	ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌སི༌ རྩོན༌གྲུས༌ མང༌ང༌ སྲན༌ཏྲེ༌ ཅོས༌, ཅིའ༌ཟེར༌ན༌ ཡེ༌ཤུའི༌ ཡ༌ཧུ༌དཱ༌པོའེ༌ ཤབ༌བད༌དི༌ ཞག༌གི༌ ཁྲིམས༌པོ༌ ཅག༌ཅེས༌, མ༌ཚད༌ ཁོང༌ངི༌ དཀོན༌མཆོག༌ག༌ ཁོང༌རང༌ངི༌ ཡབ༌ མོལ༌ཏེ༌ ཁོང༌རང༌ དཀོན༌མཆོག༌ དྲན༌དྲ༌ ཐེའ༌ཛདས༌།
JHN.5.19	ཡེ༌ཤུའི༌ ཁོང༌གུན༌ལ༌ ལན༌སལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, སྲས༌ ཁོ༌རང༌ ཅིག༌པོའ༌ ཅའང༌ ཅོ༌ཉན༌ན༌ མ༌ནོག༌། ཡབ༌ དཀོན༌མཆོག༌གི༌ ཛད༌ཁན༌ ཁོའེ༌ ཐོང༌ཁན༌བོ༌ མ༌ནེ༌ སྲས༌སི༌ ཅོའ༌ མ༌ནོག༌། ཡབ༌བི༌ ཅི༌ ཅོའ༌ ཛད༌ནའང༌ སྲས༌སིའང༌ ཅོའ༌ནོག༌། 
JHN.5.20	ཡབ༌བི༌ སྲས༌ལ༌ བྱམས༌པ༌ ཛད༌ཅེས༌པོའེ༌ ཁོང༌ངི༌ ཆག༌ལས༌ ཚང༌མ༌ སྲས༌ལ༌ སྟན༌ན༌ ཛད༌ད༌ནོག༌། ཡབ༌བི༌ འི༌གུན༌ནི༌ སང༌ ཇིགས༌པོ༌ ལས༌གུན༌ སྲས༌ལ༌ ཅོ༌ཅེས༌ལ༌ སྟན༌ན༌ ཛད༌ཨིན༌, ཏེ༌ནེ༌ ཁྱོ༌ཞ༌གུན༌ མང༌ང༌ ཧ༌ལས༌ཨིན༌། 
JHN.5.21	སྤེར༌ན༌ ཀ༌ཟུག༌ ཡབ༌བི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཏེ༌ སྲོག༌ སལ༌ལད༌, ཏེན༌ན༌ ཙོགས༌ལ༌ སྲས༌སིའང༌ ཁོ༌རང༌ ཐད༌ཁན༌གུན༌ལ༌ མི༌ཚེ༌ ཏང༌ཨིན༌། 
JHN.5.22	ཡབ༌བི༌ སུ༌ཞིག༌གའང༌ ཤགས༌ མ༌ཛད༌ད༌, ཤགས༌ ཅད༌ཅེས༌སི༌ ཝང༌ ཚང༌མ༌ སྲས༌ལ༌ སལ༌ལ༌ ཛད༌ཏེ༌ ཨིན༌། 
JHN.5.23	ཏེ༌ ཝང༌བོ༌ སལ༌ལ༌ ཛད༌ཅེས༌སི༌ རྒྱུན༌ཚན༌བོ༌ ནི༌, ཀ༌ཟུག༌གི༌ ཡབ༌བ༌ མི༌ཚང༌མའེ༌ རྩི༌ཝ༌ ཅོའད༌ ཏེན༌ན༌ ཙོགས༌ལ༌ མི༌ཚང༌མའེ༌ སྲས༌ལའང༌ རྩི༌ཝ༌ ཏང༌ཅེས༌པོ༌ ཨིན༌ནོག༌། སྲས༌ལ༌ རྩི༌ཝ༌ མ༌ཅོ༌ཁན༌གུན༌ནི༌ ཏན༌ཏན༌ལ༌ སྲས༌ ཀལ༌ལ༌ ཛད༌ཁན༌ནི༌ ཡབ༌བའང༌ རྩི༌ཝ༌ མ༌ཅོའ༌ ཨིན༌ནོག༌།
JHN.5.24	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ ལོན༌གུན༌ལ༌ ཉན༌ཏེ༌ ང༌ ཀལ༌ཁན༌ནི༌ དཀོན༌མཆོག༌གི༌ཀ༌ དད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌, ཡང༌ ཁོང༌གུན༌ནི༌ སྡིག༌པ༌གུན༌ལ༌ ཆད༌པ༌ མི༌ཕོག༌། ཁོང༌གུན༌ ཤི༌ཅེས༌ནེ༌ ཐར༌ཏེ༌ ཐའ༌མེད༌པའེ༌ མི༌ཚེ༌ ནང༌ང༌ སླེབ༌ཏེ༌ ཨིན༌ནོག༌།"
JHN.5.25	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, དུས༌པོ༌ སླེབ༌ཅེས༌ ཡོད༌ མ༌ཚད༌ སླེབ༌ ཚར༌ཏེ༌ ཨིན༌, ནམ༌ སེམས༌ཉིད༌དི༌ ཐོག༌ནེ༌ ཤི༌ཁན༌གུན༌ནི༌, དཀོན༌མཆོག༌གི༌ སྲས༌སི༌ སྐད༌ ཚོར༌ཨིན༌། ཡང༌ ཚོར༌ཏེ༌ ཨིད༌ཤེས༌ ཅོ༌ཁན༌གུན༌ སོན༌ཏེའ༌ ལུས༌ཨིན༌། 
JHN.5.26	ཀ༌ཟུག༌གི༌ ཡབ༌བ༌ སྲོག༌ སལ༌ཅེས༌སི༌ ཝང༌ ཡོད༌, ཏེན༌ན༌ ཙོགས༌ལ༌ ཁོང༌ངི༌ སྲས༌ལ༌ སྲོག༌ ཏང༌ཅེས༌སི༌ ཝང༌བོ༌ སལ༌ལ༌ ཛད༌ཏེ༌ ཨིན༌། 
JHN.5.27	ཁོ༌ ནི༌ མི༌རིགས༌སི༌བུ༌ ཨིན༌ པ༌སང༌, ཡབ༌བི༌ ཁོའ༌ ཤགས༌ ཅད༌ཅེས༌སི༌ ཝང༌ཆ༌ སྟད༌ད༌ ཛད༌ཏེ༌ ཨིན༌། 
JHN.5.28	ངའེ༌ ཟེར༌ཁན༌བོའ༌ ཧ༌ མ༌ལས༌ཤིག༌, ཏེ༌དུས༌པོ༌ སླེབ༌ཅེས༌ ཡོད༌, ནམ༌ ཤི༌ཁན༌ ཚང༌མའེ༌ སྤུར༌ཁང༌ངི༌ ནང༌ང༌ དཀོན༌མཆོག༌གི༌ སྲས༌སི༌ སྐད༌པོ༌ ཚོར༌ཏེ༌ 
JHN.5.29	སྤུར༌ཁང༌གུན༌ནེ༌ བིང༌ཏེ༌ ཡོང༌ཨིན༌། ལས༌ ཟང༌པོ༌ ཅོ༌ཁན༌གུན༌ ཐའ༌མེད༌པའེ༌ མི༌ཚེ༌ ཕིའ༌, ཡང༌ ངན༌པ༌ ཅོ༌ཁན༌གུན༌ ཐའ༌མེད༌པའེ༌ ཆད༌པའེ༌ ཕིའ༌ ལང༌ཨིན༌། 
JHN.5.30	ངའ༌ ང༌རང༌ང༌ ཅའང༌ ཅོ༌ མི༌ཉན༌, དཀོན༌མཆོག༌གི༌ མོལ༌ཁན༌ ནང༌ཞིན༌ལ༌ ཤགས༌ ཏང༌ངད༌, ཡང༌ ངའེ༌ ཤགས༌གུན༌ནི༌ དྲང༌པོ༌ ཨིན༌ ཅིའ༌ཟེར༌ན༌ ངའེ༌ ང༌རང༌ ཐད༌ཁན༌ ནང༌ཞིན༌ མན༌པ༌, ང༌ ཀལ༌ཁན༌ནི༌ ཡབ༌བི༌ ཐུགས༌ཐད༌ ནང༌ཞིན༌ ཅོའད༌།"
JHN.5.31	ཡེ༌ཤུའི༌ ཏ༌རུང༌ངའང༌ མོལས༌, "གལ༌ཏེས༌ ངའེ༌ ང༌རང༌ངི༌ སྐོར༌ལ༌ སྤང༌པོ༌ ཏང༌ངད༌ན༌ ངའེ༌ སྤང༌པོ༌བོའ༌ ཞན༌མ༌གུན༌ དེན༌ མི༌ཤེས༌། 
JHN.5.32	ཞན༌མ༌ཞིག༌གི༌ ངའེ༌ སྐོར༌ལ༌ སྤང༌པོ༌ སལ༌ལད༌, ཡང༌ ང༌ རྒྱུས༌ཡོད༌ ཁོང༌ངི༌ ངའེ༌ སྐོར༌ལ༌ སལ༌ཁན༌ནི༌ སྤང༌པོ༌ དྲང༌པོ༌ ཨིན༌། 
JHN.5.33	ཁྱོ༌ཞའེ༌ ཡོ༌ཧཱ༌ནན༌ནི༌ཀ༌ མི༌གུན༌ དྲིའ༌ལ༌ ཀལས༌པ༌, ཁོང༌ངི༌ ངའེ༌ སྐོར༌ལ༌ དེན༌བའེ༌ སྤང༌པོ༌ ཏངས༌། 
JHN.5.34	ང༌ མི༌གུན༌ནི༌ སྤང༌པོའ༌ རག༌ལས༌ཏེ༌ མེད༌, ཨིན༌ནའང༌ ཁྱོ༌ཞ༌གུན༌ལ༌ ཐར༌པ༌ ཐོབ༌ཅེས༌སི༌ ཕིའ༌ ཡོ༌ཧཱ༌ནན༌ནི༌ སྤང༌པོའེ༌ སྐོར༌ལ༌ ཤད༌དད༌། 
JHN.5.35	ཡོ༌ཧཱ༌ནན༌ ནི༌ འོད༌ ལྡང༌ཤན༌ བར༌ཨིན༌ ཡོད༌ཁན༌ཞིག༌ ཨིན༌པིན༌, ཡང༌ ཁྱོ༌ཞ༌གུན༌ སྐབས༌སྟོགས༌ཤིག༌ ཏེ༌ འོད༌པོའེ༌ ལྡངས༌སི༌ ནང༌ང༌ དུགས༌ཏེ༌ ཐད༌པོ༌ ཅོས༌། 
JHN.5.36	ངའེ༌ ལག༌ག༌ ཡོ༌ཧཱ༌ནན༌ནི༌ སྤང༌པོའེ༌ སང༌ ཇིགས༌པོ༌ སྤང༌པོ༌ཞིག༌ ཡོད༌, ཡབ༌ དཀོན༌མཆོག༌གི༌ ངའ༌ གྲུབ༌ཅུག༌ཅེས༌ལ༌ སྟད༌ད༌ ཛད༌ཁན༌ནི༌ ལས༌གུན༌ ངའེ༌ ཅོ༌ཨིན༌ ཡོད༌ ཡང༌ ཏེན༌ན༌ ལས༌གུན༌, ང༌ ཡབ༌བི༌ ཀལ༌ལ༌ ཛད༌ཁན༌བོའེ༌ སྤང༌པོ༌ ཨིན༌། 
JHN.5.37	ང༌ ཀལ༌ལ༌ ཛད༌ཁན༌ནི༌ ཡབ༌བི༌, ངའེ༌ སྐོར༌ལ༌ སྤང༌པོ༌ སལ༌ཏེ༌ ཨིན༌། ཁྱོ༌ཞ༌གུན༌ནི༌ ཁོང༌ངི༌ སུང༌སྐད༌ མ༌ནེ༌ མ༌ཚོར༌ར༌ ཡ༌ ཁོང༌ངི༌ ཡིབས༌ མ༌ནེ༌ མ༌ཇལ༌ལ༌ ཨིན༌ནོག༌། 
JHN.5.38	ཁོང༌ངི༌ ལོན༌ ཁྱོ༌ཞ༌གུན༌ནི༌ སྙིང༌ངི༌ ནང༌ང༌ ལུས༌ས༌ མི༌དུག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ང༌ དཀོན༌མཆོག༌གི༌ ཀལ༌ལ༌ ཛད༌ཁན༌བོའེ༌ཀ༌ དེན༌ མ༌ཤེས༌།"
JHN.5.39	"ཁྱོ༌ཞའེ༌ དམ༌པའེ༌ སུང༌རབས༌ལ༌ མ༌ ཞིབ༌སལ༌ ཉམ༌པོ༌ སློབ༌ཇོང༌ ཅོ༌རུག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ དམ༌པའེ༌ སུང༌རབས༌ རྒྱུད༌ཏེ༌ ཐའ༌མེད༌པའེ༌ མི༌ཚེ༌ ཐོབ༌བ༌ནོག༌ སམ༌དུག༌། ཏེན༌ན༌ སུང༌རབས༌པོའེ༌ ངའེ༌ སྐོར༌ལ༌ སྤང༌པོ༌ ཏང༌ང༌ནོག༌། 
JHN.5.40	ཏེ༌ནེའང༌ ངའེ༌ཀ༌ ཨིད༌ཤེས༌ ཅོས༌ཏེ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌ལ༌ ཁྱོ༌ཞའ༌ ཐད༌ད༌ མི༌དུག༌།"
JHN.5.41	"ང༌ ནི༌ མི༌གུན༌ནི༌ སྟོད༌པ༌ ཏང༌ཅེས༌པོའ༌ ཐད༌ད༌མེད༌, 
JHN.5.42	ཨིན༌ནའང༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ དཀོན༌མཆོག༌གི༌ ཕིའ༌ བྱམས༌པ༌ མེད༌ཁན༌བོ༌ ང༌ རྒྱུས༌ཡོད༌། 
JHN.5.43	ང༌ ང༌རང༌ངི༌ ཡབ༌བི༌ ཝང༌ཆའེ༌ ནང༌ང༌ ཡོང༌ནའང༌ ཁྱོ༌ཞ༌གུན༌ནི༌ ང༌ གའ༌སུས༌ མ༌ཅོས༌། གལ༌ཏེས༌ ཞན༌ཞིག༌ ཁོ༌རང༌ངི༌ ཝང༌ཆའེ༌ ནང༌ང༌ ཡོང༌ན༌ ཁྱོ༌ཞ༌གུན༌ནི༌ ཁོའ༌ གའ༌སུས༌ ཅོ༌ཨིན༌། 
JHN.5.44	ཁྱོ༌ཞ༌གུན༌ནི༌ ཀ༌ཟུག༌གི༌ ངའེ༌ཀ༌ དད༌པ༌ ཁྱོང༌ཨིན༌, ནམ༌ ཁྱོ༌ཞ༌གུན༌ ཅིག༌ དང༌ ཅིག༌ནེ༌ སྟོད༌པ༌ ཐོབ༌ཅེས༌ལ༌ ཐད༌དུག༌, ཨིན༌ནའང༌ དཀོན༌མཆོག༌ ཅིག༌ཅིག༌པོའེ༌ སྟོད༌པ༌ ཐོབ༌ཅེས༌པོ༌ ཙལ༌ལ༌ མི༌དུག༌།"
JHN.5.45	"ཁྱོ༌ཞའེ༌ མ༌སམ༌ཤིག༌ ཡབ༌བི༌ སྐུན༌དུན༌ལ༌ ངའེ༌ ཁྱོ༌ཞ༌གུན༌ལ༌ སྐྱོན༌ གལ༌ཨིན༌། ཁྱོ༌ཞ༌གུན༌ལ༌ སྐྱོན༌ གལ༌ཁན༌བོ༌ ཁྱོ༌ཞ༌རང༌ངི༌ རེ༌ཝ༌ བོར༌ཁན༌ནི༌ མོ༌ཟེས༌ ཨིན༌ནོག༌། 
JHN.5.46	གལ༌ཏེས༌ ཁྱོ༌ཞ༌གུན༌ནི༌ མོ༌ཟེས༌སི༌ཀ༌ དད༌པ༌ ཅོས༌པིན༌ན༌, ངའེ༌ཀའང༌ དད༌པ༌ ཅོས༌ཏེ༌ ཡོད༌གྲོ༌, ཅིའ༌ཟེར༌ན༌ ཁོང༌ངི༌ ངའེ༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌། 
JHN.5.47	ཁྱོ༌ཞ༌གུན༌ནི༌ མོ༌ཟེས༌སི༌ བྲིའ༌ ཛད༌ཁན༌བོའ༌ ཨིད༌ མ༌ཤེས༌ པ༌སང༌, ངའེ༌ ཟེར༌ཁན༌གུན༌ལ༌ ཁྱོ༌ཞའེ༌ ཀ༌ཟུག༌གི༌ དེན༌ཤེས༌ཨིན༌།"
JHN.6.1	ཞག༌བན༌ཤིག༌གི༌ སྟིང༌ནེ༌ ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛད༌ཏེ༌, གཱ༌ལིལ༌ལིའི༌ ཚོའེ༌ ཕར༌ཀའ༌ སྐྱོད༌ ཀ༌བོའ༌ ཏི༌བེ༌རི༌ཡཱས༌སི༌ ཚོའང༌ ཟེར༌ར༌ནོག༌། 
JHN.6.2	མི༌ཚོགས༌ ཆེན༌མོ༌ཞིག༌ ཁོང༌ང༌ བྲངས༌ཏེ༌ ཡོངས༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུའི༌ ནད༌པ༌ ཕན༌ཅུག༌ག༌ ཛད༌ཁན༌ནི༌ ཛད༌པ༌གུན༌ ཐོང༌ཏེ༌ ཨིན༌པིན༌། 
JHN.6.3	ཡེ༌ཤུ༌ རིའ༌ ཛགས༌ཏེ༌ སྐྱོད༌ཏེ༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ སའེ༌ཀ༌ ཞུགས༌། 
JHN.6.4	ཡ༌ཧུ༌དཱ༌པའེ༌ པེ༌སག༌གི༌ དུས༌ཆེན༌ ཉེ༌མོ༌ ཡོད༌པིན༌། 
JHN.6.5	ཡེ༌ཤུའི༌ དབུ༌ སྟགས༌པ༌ མི༌ཚོགས༌ ཆེན༌མོ༌ཞིག༌ ཁོང༌ ཆོགས༌ལ༌ ཡོང༌ཨིན༌ ཟིགས༌ ཡང༌ ཁོང༌ངི༌ ཕི༌ལིབ༌བ༌, "འི༌ མི༌ཚང༌མ༌ ཟའ༌ལ༌ ཏང༌ཅེས༌སི༌ ཏ༌གི༌ ང༌དང༌ངི༌ ཀ༌ནེ༌ ཉོ༌ཨིན༌" མོལས༌། 
JHN.6.6	ཡེ༌ཤུའི༌ ཁོའེ༌ ཅི༌ ཟེར༌དུག༌ ལྟ༌ཅེས༌ལ༌ ཏེ༌བོ༌ དྲིའ༌ ཛདས༌, ཅིའ༌ཟེར༌ན༌ ཁོང༌ངི༌ ཛད༌ཅེས༌པོ༌ ཁོང༌ང༌ ཐུག༌རྒྱུས༌ ཡོད༌པིན༌།
JHN.6.7	ཕི༌ལིབ༌བི༌ ཁོང༌ང༌ ཟེརས༌, "གལ༌ཏེས༌ ཞག༌མ༌ ཉིབ༌རྒྱའི༌ ལ༌ཆའེ༌ པེ༌ནེའ༌ ཏ༌གི༌ ཉོ༌ནའང༌ འི༌ མི༌ཚང༌མ༌ལ༌ ཁམ༌བུ༌ རེ༌རེ༌ ཏ༌གི༌ མ༌ནེ༌ མི༌ཉུང༌།"
JHN.6.8	ཡེ༌ཤུའི༌ ཡང༌ སློབ༌ཕྲུག༌ ཅིག༌, ཤི༌མོན༌ པི༌ཏྲར༌རི༌ ནོ༌ ཨེན༌གྲིརིའུ༌འི༌ ཁོང༌ང༌, 
JHN.6.9	"འི༌ཀ༌ ཕྲུ༌གུ༌ཞིག༌གི༌ ལག༌ག༌ ནས༌སའི༌ ཏ༌གི༌ ལྔ༌ དང༌ ཉ༌ ཆུ༌ངུན༌ ཉིས༌ དུག༌, ཨིན༌ནའང༌ ཏེ༌བོའེ༌ འི༌ཟམ༌ཤིག༌གི༌ མིའ༌ ཅི༌ ཅོ༌ཨིན༌" ཟེརས༌།
JHN.6.10	ཡེ༌ཤུའི༌, "མི༌གུན༌ སའེ༌ཀ༌ དུག༌ཅུག༌" མོལས༌། ཏེ༌རུ༌ སྤང༌ སྔོན༌པོ༌ མང༌པོ༌ ཡོད༌པ༌ མི༌ཚང༌མ༌ སའེ༌ཀ༌ དུགས༌, ཏེ༌ མི༌ཚོགས༌སི༌ ནང༌ང༌ བུ༌ཚའ༌ ལྡན༌ཁན༌ ཅིག༌པོ༌ སྟོང༌ལྔ༌ ཟམ༌ཤིག༌ ཡོད༌པིན༌། 
JHN.6.11	ཡེ༌ཤུའི༌ ཏེ༌ དོན༌ཀྱིར༌གུན༌ ཆག༌ག༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལས༌ ཡང༌ དུགས༌ཏེ༌ ཡོད༌ཁན༌ ཚང༌མ༌ལ༌ རང༌རང༌ངི༌ གོས༌སྡོམ༌ ནང༌ཞིན༌ བགོས༌ཏེ༌ ཏང༌ང༌ སལས༌, ཏེན༌ན༌ ཙོགས༌ ཉ༌གུན༌ ཉམ༌པོ༌ ཛདས༌། 
JHN.6.12	མི༌ཚང༌མ༌ ཟོས༌ཏེ༌ ཚིམས༌ས༌ཅིག༌ ཡེ༌ཤུའི༌ སློབ༌ཕྲུག༌གུན༌ལ༌ མོལས༌, "གོད༌ལ༌ ཅའང༌ མི༌ཆ༌ཅེས༌སི༌ ཕིའ༌ ལག༌མ༌གུན༌ ལྡུས༌ཏེ༌ ཁྱོང༌།" 
JHN.6.13	ཏེ༌ནེ༌ མི༌གུན༌ནི༌ ནས༌སའི༌ ཏ༌གི༌ ལྔའེ༌ ཀ༌ནེ༌ ཟོས༌ཏེ༌ ལག༌མ༌ བོར༌ཁན༌ ཁོང༌གུན༌ནི༌ དུས༌པ༌ ཙེ༌པོ༌ ཅུག༌ཉིས༌ གང༌།
JHN.6.14	མི༌གུན༌ནི༌ ཁོང༌ངི༌ ཧ༌ལས༌ཤེས༌སི༌ ཛད༌པ༌བོ༌ ཐོང༌ང༌ཅིག༌, "ཏན༌ཏན༌ལ༌ ང༌དང༌ སྲུངས༌ཏེ༌ ཡོད༌ཁན༌ནི༌ ལུང༌སྟོན༌པ༌, འིན༌ན༌བོ༌ ཨིན༌ནོག༌" ཟེརས༌། 
JHN.6.15	ཁོང༌གུན༌ནི༌ ཡེ༌ཤུ༌ ཟུམས༌ཏེ༌ ཝང༌ ཉམ༌པོ༌ ཁོ༌རང༌གུན༌ནི༌ རྒྱལ༌པོའ༌ སྐོ༌ཅེས༌པོ༌ ཁོང༌ངི༌ ཁྱེན༌ པ༌སང༌ ཅུབ༌ཅད༌ཏེ༌ མི༌ཚོགས༌སི༌ ནང༌ནེ༌ བིང༌ཏེ༌ ཁོང༌རང༌ ཅིག༌པོ༌ རི༌ཀ༌ ཛགས༌ཏེ༌ སྐྱོདས༌།
JHN.6.16	མུན༌ཅུ༌རུབ༌བ༌ཅིག༌ ཁོང༌ངི༌ སློབ༌ཕྲུག༌གུན༌ ཐུར༌ལ༌ བབས༌ཏེ༌ ཚོའེ༌ ཆོགས༌ལ༌ སྐྱོདས༌, 
JHN.6.17	ཡང༌ ཚོའེ༌ ཕར༌ཀའ༌ ཀ༌ཕར༌ན༌ཧུམ༌མི༌ རྒྱལ༌ས༌ ལོགས༌ཏེ༌ ཆ༌ཅེས༌ལ༌ གྲུ༌ཟིང༌ང༌ ཞོནས༌། ཏ༌ མུན༌ཅུ༌ རུབས༌ཏེ༌ ཡོད༌པིན༌ ཡང༌ ཡེ༌ཤུ༌ ཁོང༌གུན༌ ཉམ༌པོ༌ མ༌སྐྱོད༌ད༌ ཨིན༌པིན༌། 
JHN.6.18	ཧུན༌མེད༌ལ༌ རྒྱ༌ཚོའེ༌ ནང༌ང༌ ལུང༌རག༌ ཡོངས༌ཏེ༌ ཆུལ༌བག༌ ཀྲག༌པོ༌ ལངས༌། 
JHN.6.19	སློབ༌ཕྲུག༌གུན༌ནི༌ གྲུ༌ཟིང༌བོ༌ ཚོའེ༌ ཐའ༌མ༌ནེ༌ ཀི༌ལོ༌མི༌ཀྲར༌ ལྔ༌ ཡ༌ དྲུག༌ ཟམ༌ཤིག༌ ཐག༌རིང༌ང༌ སླེབས༌ཏེ༌ ཡོད༌ ཟ༌ནེ༌ ཁོང༌གུན༌ནི༌ ཡེ༌ཤུ༌ གྲུ༌ཟིང༌ ཆོགས༌ལ༌ ཆུའི༌ཀ༌ ཞབ༌གྲུལ༌ལ༌ སྐྱོད༌ད༌ ཐོང༌ཏེ༌ མ༌སྲན༌ཏྲེ༌ ཇིགས༌། 
JHN.6.20	ཨིན༌ནའང༌ ཡེ༌ཤུའི༌ ཁོང༌གུན༌ལ༌, "ཇིགས༌ མ༌ཇིགས༌ ང༌ ཨིན༌" མོལས༌། 
JHN.6.21	ཏེ༌ནེ༌ ཁོང༌གུན༌ནི༌ ཡེ༌ཤུ༌ གྲུ༌ཟིང༌ངི༌ ནང༌ང༌ སྐྱོད༌ཅུགས༌, ཁོང༌གུན༌ནི༌ གྲུ༌ཟིང༌བོ༌ ཏེན༌ན༌མལ༌ལ༌ འ༌ངོ༌ལྡོའི༌ ཕར༌ཀ༌ སླེབ༌ ཀ༌རུ༌ ཁོང༌གུན༌ ཆ༌ཅེས༌ ཨིན༌པིན༌། 
JHN.6.22	སྟིང༌མ༌ཞག༌པོ༌ ཚོའེ༌ ཕར༌ཀ༌ དུགས༌ཏེ༌ ཡོད༌ཁན༌ནི༌ མི༌ཚོགས༌པོའ༌ ཏེ༌རུ༌ གྲུ༌ཟིང༌ ཅིག༌ཅིག༌ མ༌ནེ༌ མེད༌ཁན༌ ཡང༌ ཡེ༌ཤུ༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཏེ༌ གྲུ༌ཟིང༌ངི༌ ནང༌ང༌ མ༌སྐྱོད༌ཁན༌བོ༌ རྒྱུས༌སོང༌། 
JHN.6.23	ཏེ༌ནེ༌ ཏི༌བེ༌རི༌ཡཱས༌སི༌ རྒྱལ༌ས༌ནེ༌ ཞན༌ གྲུ༌ཟིང༌ རིག༌ སླེབས༌ཏེ༌ ཏེན༌ན༌ ནས༌ས༌བོའ༌ དུགས༌, ཀ༌རུ༌ གཙོ༌བོའེ༌ དོན༌ཀྱིར༌རི༌ ཕིའ༌ ཐུག༌རྗེ༌ཆེ༌ ཕུལ༌ཏེ༌ ཡང༌ མི༌ཚོགས༌གུན༌ནི༌ ཟོས༌ཏེ༌ ཨིན༌པིན༌། 
JHN.6.24	མི༌ཚོགས༌སི༌ ཡེ༌ཤུ༌ ཡ༌ ཁོང༌ངི༌ སློབ༌ཕྲུག༌གུན༌ ཏེ༌ཀ༌ མེད༌ཁན༌བོ༌ ཧ༌གོའ༌ཅིག༌, ཁོང༌གུན༌ གྲུ༌ཟིང༌གུན༌ནི༌ ནང༌ང༌ ཞོན༌ཏེ༌, ཀ༌ཕར༌ན༌ཧུམ༌མི༌ རྒྱལ༌ས༌ ཡེ༌ཤུ༌ ཙལ༌ལ༌ སོང༌།
JHN.6.25	ཚོའེ༌ ཕར༌ཀ༌ མི༌ཚོགས༌སི༌ ཡེ༌ཤུ༌ ཐོབ༌བ༌ཅིག༌, "སློབ༌པོན༌ལེ༌, ཉེ༌རང༌ འི༌ཀ༌ ནམ༌ སྐྱོད༌པིན༌" ཟེརས༌།
JHN.6.26	ཡེ༌ཤུའི༌ ཁོང༌གུན༌ལ༌ ལན༌ སལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཁྱོ༌ཞའེ༌ ངའེ༌ ཧ༌ལས༌ཤེས༌སི༌ ཛད༌པ༌གུན༌ ཧ༌གོ༌ཅེས༌པོའེ༌ མན༌པ༌ ངའེ༌ ཁྱོ༌ཞའ༌ ཟའ༌ཅེས༌ལ༌ ཏ༌གི༌ ཏངས༌ པ༌སང༌ ང༌ ཙལ༌ཏེ༌ ཨིན༌ནོག༌། 
JHN.6.27	རུལ༌ཅེས༌ཅན༌ མན༌པ༌, ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཟན༌ ཙལ༌ཅེས༌ལ༌ རྩོན༌གྲུས༌ ཅོ༌ཤིག༌, ཏེ༌བོ༌ མི༌རིགས༌སི༌བུའི༌ ཁྱོ༌ཞ༌གུན༌ལ༌ ཏང༌ཨིན༌ ཅིའ༌ཟེར༌ན༌ ཡབ༌ དཀོན༌མཆོག༌གི༌ ཏེ༌བོ༌ ཏང༌ཅེས༌སི༌ ཝང༌ཆ༌ ཁོའ༌ སལ༌ལ༌ ཛད༌ཏེ༌ ཨིན༌།"
JHN.6.28	ཁོང༌གུན༌ནི༌ ཡེ༌ཤུའ༌ ཟེརས༌, "དཀོན༌མཆོག༌ ཐུགས༌ཐད༌ ཅུག༌ཅེས༌ལ༌ ང༌ཞའེ༌ ཅི༌ ལས༌ རིག༌ ཅོ༌གོས༌?"
JHN.6.29	ཡེ༌ཤུའི༌ ཁོང༌གུན༌ལ༌ མོལས༌, "དཀོན༌མཆོག༌ ཐུགས༌ཐད༌ཁན༌ནི༌ ལས༌པོ༌ ནི༌ ཁོང༌ངི༌ ཀལ༌ལ༌ ཛད༌ཁན༌བོའེ༌ཀ༌ དད༌པ༌ ཅོ༌ཅེས༌པོ༌ ཨིན༌ནོག༌།
JHN.6.30	ཏེ༌ནེ༌ ཁོང༌གུན༌ནི༌ ཡེ༌ཤུའ༌ ཟེརས༌, "ཉེ༌རང༌ངི༌ ཅི༌ ཅོའ༌ ཛད༌ཨིན༌? ང༌ཞའེ༌ ཉེ༌རང༌ངི༌ཀ༌ དད༌པ༌ ཁྱོང༌ཅེས༌ལ༌ ཉེ༌རང༌ངི༌ ང༌ཞའ༌ ཧ༌ལས༌ཤེས༌སི༌ ཛད༌པ༌ ཀ༌ཟུག༌ཤིག༌ སྟན༌ན༌ ཛད༌ཨིན༌? 
JHN.6.31	སྤེར༌ན༌ ང༌ཞའེ༌ ཕ༌མེས༌པོ༌གུན༌ནི༌ རི༌སྟོང༌ངི༌ ནང༌ང༌ མན༌ན༌ ཟེར༌ཁན༌ནི༌ ཏ༌གི༌ ཟོས༌, སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, 'མོ༌ཟེས༌སི༌ ཁོང༌གུན༌ལ༌ ནམ༌ཁའ༌ནེ༌ ཟའ༌ཅེས༌ལ༌ ཏ༌གི༌ སལས༌།' "
JHN.6.32	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཏེ༌ ཏ༌གི༌གུན༌ ནམ༌ཁའ༌ནེ༌ ཁྱོ༌ཞའེ༌ ཕ༌མེས༌པོ༌གུན༌ལ༌ མོ༌ཟེས༌སི༌ སལ༌ཏེ༌ མན༌པིན༌, ཨིན༌ནའང༌ ངའེ༌ ཡབ༌བི༌, ཁོང༌ངི༌ ནམ༌ཁའ༌ནེ༌ དེན༌བའེ༌ ཏ༌གི༌བོ༌ སལ༌ལ༌ ཛད༌ད༌ནོག༌། 
JHN.6.33	དཀོན༌མཆོག༌གི༌ ཏ༌གི༌ ནི༌ ནམ༌ཁའ༌ནེ༌ ཡོངས༌ཏེ༌ ཇིག༌རྟེན༌པ༌གུན༌ལ༌ སྲོག༌ སལ༌ཁན༌བོ༌ ཨིན༌།"
JHN.6.34	ཁོང༌གུན༌ནི༌ ཟེརས༌, "གཙོ༌བོ༌ལེ༌, འི༌ ཏ༌གི༌བོ༌ ང༌ཞའ༌ དུས༌རྒྱུན༌ སལ༌ལ༌ ཛད༌།"
JHN.6.35	ཡེ༌ཤུའི༌ ཁོང༌གུན༌ལ༌ མོལས༌, "ང༌ ནི༌ སྲོག༌ ཏང༌ཁན༌ནི༌ ཏ༌གི༌ ཨིན༌། ངའེ༌ཀ༌ ཡོང༌ཁན༌གུན༌ མ༌ནེ༌ མི༌སྟོགས༌, ཡང༌ ངའེ༌ཀ༌ དད༌པ༌ ཅོ༌ཁན༌གུན༌ མ༌ནེ༌ མི༌སྐོམས༌། 
JHN.6.36	ཨིན༌ནའང༌ ཀ༌ཟུག༌ ངའེ༌ ཁྱོ༌ཞ༌གུན༌ལ༌ ཟེར༌པིན༌, ཁྱོ༌ཞ༌གུན༌ནི༌ ངའེ༌ ལས༌གུན༌ ཐོང༌ཏེའང༌ དད༌པ༌ མ༌ཅོས༌། 
JHN.6.37	ཡབ༌བི༌ ང༌ སལ༌ལ༌ ཛད༌ཁན༌ ཚང༌མ༌ ངའེ༌ཀ༌ ཡོང༌ཨིན༌, ཡང༌ ངའེ༌ཀ༌ ཡོང༌ཁན༌གུན༌ ངའེ༌ མ༌ནེ༌ མི༌ཕང༌། 
JHN.6.38	ང༌རང༌ངི༌ དོད༌པ༌ མན༌པ༌ ང༌ ཀལ༌ལ༌ ཛད༌ཁན༌ ངའེ༌ ཡབ༌བི༌ ཐུག༌གོངས༌གུན༌ གྲུབ༌ཅུག༌ཅེས༌སི༌ ཕིའ༌ ང༌ ནམ༌ཁའ༌ནེ༌ ཡོག༌ག༌ ཡོངས༌པིན༌། 
JHN.6.39	ང༌ ཀལ༌ལ༌ ཛད༌ཁན༌བོའེ༌ ཐུག༌གོངས༌ ནི༌, ཁོང༌ངི༌ ངའ༌ སལ༌ལ༌ ཛད༌ཁན༌ ཚང༌མའེ༌ ནང༌ནེ༌ ཅིག༌གའང༌ སྟོར༌ མ༌ཅུག༌ག༌, ཐའ༌མའེ༌ ཞག༌ག༌ ཁོང༌གུན༌ སོན༌ཏེའ༌ ལང༌ཅུག༌ཅེས༌པོ༌ ཨིན༌། 
JHN.6.40	འོ༌ན༌ ངའེ༌ ཡབ༌བི༌ ཐུག༌གོངས༌ ནི༌, སྲས༌ ཐོང༌ཏེ༌ དད༌པ༌ ཅོ༌ཁན༌ ཚང༌མ༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌ ཡང༌ ངའེ༌ ཁོང༌གུན༌ ཐའ༌མའེ༌ ཞག༌ག༌ སོན༌ཏེའ༌ ལང༌ཅེས༌པོ༌ ཨིན༌།"
JHN.6.41	"ང༌ ནི༌ ནམ༌ཁའ༌ནེ༌ བབས༌ཁན༌ནི༌ ཏ༌གི༌བོ༌ ཨིན༌" མོལ༌ཅེས༌པོའེ༌ ཡ༌ཧུ༌དཱ༌པ༌གུན༌ནི༌ ཁོང༌ངི༌ སྐོར༌ལ༌ བུག༌ཅེས༌ གོ༌ཟུགས༌། 
JHN.6.42	ཁོང༌གུན༌ནི༌ ཟེརས༌, "ཁོ༌ ཅི༌ ཡོ༌སེབ༌བི༌ བུ༌ཚ༌ ཡེ༌ཤུ༌ མ༌ནོག༌ག༌? ཁོའེ༌ ཕ༌མ༌གུན༌ ང༌དང༌གུན༌ནི༌ ཤེས༌ས༌ནོག༌། ཏེ༌ནེ༌ ཁོའེ༌ ཀ༌ཟུག༌ག༌ ཟེར༌ར༌ནོག༌, 'ང༌ ནམ༌ཁའ༌ནེ༌ བབས༌ཏེ༌ ཨིན༌?' "
JHN.6.43	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཟེར༌ཁན༌གུན༌ནི༌ སྐོར༌ལ༌ ཁྱོ༌ཞ༌གུན༌ནི༌ སྐྱོན༌རྗོད༌ ཅོ༌ཅེས༌ ཕོང༌ཤིག༌། 
JHN.6.44	སུ༌ཞིག༌གའང༌ ངའེ༌ཀ༌ ཡོང༌ མི༌ཉན༌ ནམ༌ཚོག༌པ༌ ང༌ ཀལ༌ལ༌ ཛད༌ཁན༌ནི༌ ཡབ༌བི༌ ཁོ༌ ངའེ༌ཀ༌ ཁྱོང༌ང༌ མི༌ཛད༌, ཡང༌ ངའེ༌ ཁོ༌ ཐའ༌མའེ༌ ཞག༌ག༌ སོན༌ཏེའ༌ ལང༌ཨིན༌། 
JHN.6.45	དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌, 'དཀོན༌མཆོག༌གི༌ ཁོང༌ ཚང༌མ༌ལ༌ སླབ༌བ༌ ཛད༌ཨིན༌།' ཡབ༌བི༌ སླབ༌བྱ༌ ཉན༌ཏེ༌ ཁོང༌ངི༌ ཀ༌ནེ༌ སློབས༌ཁན༌ནི༌ མི༌གུན༌ ངའེ༌ཀ༌ ཡོང༌ཨིན༌། 
JHN.6.46	དཀོན༌མཆོག༌གི༌ ཆོགས༌ནེ༌ ཡོང༌ཁན༌བོ༌ མན༌པ༌ སུ༌ཞིག༌གིའང༌ ཡབ༌ མ༌ཇལ༌, ཁོ༌ ཅིག༌པོའེ༌ ཡབ༌ ཇལ༌ཏེ༌ ཨིན༌།"
JHN.6.47	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ཀ༌ དད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཏེ༌ ཨིན༌། 
JHN.6.48	ང༌ ནི༌ སྲོག༌ ཏང༌ཁན༌ནི༌ ཏ༌གི༌བོ༌ ཨིན༌། 
JHN.6.49	ཁྱོ༌ཞའེ༌ ཕ༌མེས༌པོ༌གུན༌ནི༌ རི༌སྟོང༌ངི༌ ནང༌ང༌ མན༌ན༌ ཟེར༌ཁན༌ནི༌ ཏ༌གི༌ ཟོས༌ ཨིན༌ནའང༌ ཁོང༌གུན༌ ཤི༌། 
JHN.6.50	འི༌ཀ༌ ནམ༌ཁའ༌ནེ༌ བབས༌ཁན༌ནི༌ ཏ༌གི༌བོ༌ ཡོད༌, འི༌ ཏ༌གི༌ ཟའ༌ཁན༌གུན༌ མ༌ནེ༌ མི༌ཤི༌། 
JHN.6.51	འོ༌ན༌ ང༌ ནམ༌ཁའ༌ནེ༌ བབས༌ཁན༌ནི༌ སྲོག༌ ཏང༌ཁན༌ནི༌ ཏ༌གི༌བོ༌ ཨིན༌། གལ༌ཏེས༌ སུ༌ཞིག༌གི༌ འི༌ ཏ༌གི༌ ཀ༌ནེ༌ ཟའ༌ན༌, ཁོ༌ ཐའ༌མེད༌པ༌ སོན༌ཏེའ༌ ལུས༌ཨིན༌། འི༌ ཏ༌གི༌བོ༌ ངའེ༌ ཤ༌བོ༌ ཨིན༌, ཀ༌བོ༌ ངའེ༌ ཇིག༌རྟེན༌པ༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ཆོད༌པ༌ ཏང༌ཨིན༌།
JHN.6.52	ཡ༌ཧུ༌དཱ༌པ༌གུན༌ནི༌ ཕྲོའ༌ ཟེར༌ཟེར༌ གོ༌ཟུགས༌ ཡང༌ ཁོང༌གུན༌ནི༌ ཟེརས༌, "འི༌ མི༌བོའེ༌ ཀ༌ཟུག༌གི༌ ང༌དང༌གུན༌ལ༌ ཁོའེ༌ ཤ༌ ཟའ༌ ཏང༌ང༌ནོག༌?"
JHN.6.53	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ ཁྱོ༌ཞ༌གུན༌ནི༌ མི༌རིགས༌སི༌བུའི༌ ཤ༌བོ༌ མི༌ཟའ༌, ཡང༌ ཁོའེ༌ ཁྲག༌པོ༌ མི༌ཐུང༌ ཁྱོ༌ཞ༌གུན༌ནི༌ ནང༌ང༌ དེན༌བའེ༌ སྲོག༌ མེད༌། 
JHN.6.54	ངའེ༌ ཤ༌ ཟོས༌ཏེ༌ ངའེ༌ ཁྲག༌ ཐུང༌ཁན༌གུན༌ལ༌ ཐའ༌མེད༌པའེ༌ སྲོག༌ ཡོད༌། ཐའ༌མའེ༌ ཞག༌ག༌ ངའེ༌ ཁོང༌གུན༌ སོན༌ཏེའ༌ ལང༌ཨིན༌, 
JHN.6.55	ཅིའ༌ཟེར༌ན༌ ངའེ༌ ཤ༌ དེན༌བའེ༌ ཟན༌ ཡང༌ ངའེ༌ ཁྲག༌ དེན༌བའེ༌ ཐུང༌ཅེས༌པོ༌ ཨིན༌། 
JHN.6.56	ཡང༌ ངའེ༌ ཤ༌ ཟོས༌ཏེ༌ ངའེ༌ ཁྲག༌ ཐུང༌ཁན༌གུན༌ ངའེ༌ ནང༌ང༌ ཡང༌ ང༌ ཁོང༌གུན༌ནི༌ ནང༌ང༌ ནས༌ཏེ༌ ཡོད༌། 
JHN.6.57	སྲོག༌ སལ༌ལ༌ ཛད༌ཁན༌ནི༌ ཡབ༌ ཀ༌བོའེ༌ ང༌ ཀལ༌ལ༌ ཛདས༌ ཁོང༌ངི༌ ཞས༌ཏེ༌ ང༌ སོན༌ཏེའ༌ ཨིན༌, ཏེན༌ན༌ ཙོགས༌ལ༌ སུ༌ཞིག༌གི༌ ངའེ༌ ཀ༌ནེ༌ ཟའ༌ན༌ ངའེ༌ ཞས༌ཏེ༌ ཁོ༌ སོན༌ཏེའ༌ ལུས༌ཨིན༌། 
JHN.6.58	ང༌ ནམ༌ཁའ༌ནེ༌ བབས༌ཁན༌ནི༌ ཏ༌གི༌བོ༌ ཨིན༌། ཁྱོ༌ཞའེ༌ ཕ༌མེས༌པོ༌གུན༌ མན༌ན༌ ཟེར༌ཁན༌ནི༌ ཏ༌གི༌ ཟོས༌ཏེ༌ ཤི༌, ཨིན༌ནའང༌ འི༌ ཏ༌གི༌ ཟའ༌ཁན༌གུན༌ ཐའ༌མེད༌པ༌ སོན༌ཏེའ༌ ལུས༌ཨིན༌།"
JHN.6.59	ཡེ༌ཤུའི༌ ཀ༌ཕར༌ན༌ཧུམ༌མི༌ རྒྱལ༌སའེ༌ དུ༌ཁང༌ངི༌ ནང༌ང༌ སླབ༌བྱའ༌ སལ༌ ཟ༌ནེ༌ ཁོང༌ངི༌ ཏེ༌གུན༌ མོལས༌།
JHN.6.60	ཡེ༌ཤུའི༌ ཞལ༌ཏ༌གུན༌ ཚོར༌ཏེ༌ ཁོང༌ངི༌ སློབ༌ཕྲུག༌ མང༌པོའེ༌ ཟེརས༌, "ཁོང༌ངི༌ སླབ༌བྱ༌གུན༌ མ༌ ཀགས༌པོ༌ དུག༌ སུའི༌ ཉན༌ཏེ༌ ཏེ༌བོའེ༌ཀ༌ གྲུལ༌ ཐུབ༌ཨིན༌?"
JHN.6.61	སློབ༌ཕྲུག༌གུན༌ནི༌ ཡེ༌ཤུ༌ མོལ༌ཁན༌གུན༌ནི༌ རྒྱབ༌གལ༌ལ༌ ཟེར༌རྒྱུ༌ ཏང༌ཁན༌བོ༌ ཁོང༌ངི༌ ཁྱེན༌ པ༌སང༌, ཁོང༌གུན༌ལ༌ མོལས༌, "ངའེ༌ སྤེ༌ར༌ ཟེར༌ཁན༌གུན༌ ཁྱོ༌ཞའ༌ ཁམ༌ལོག༌ ཚོར༌ར༌? 
JHN.6.62	གལ༌ཏེས༌ ཁྱོ༌ཞ༌གུན༌ནི༌ མི༌རིགས༌སི༌བུ༌ ནམ༌ཁའ༌ སྟག༌ག༌ལ༌ ཐོང༌ན༌ ཀ༌རུ༌ ཁོ༌ སྔུན༌ལ༌ ཡོད༌པིན༌, ཏེ༌ནེ༌ ཅི༌ སམ༌ཨིན༌? 
JHN.6.63	དཀོན༌མཆོག༌གི༌ ཐུག༌ཉིད༌དི༌ ཐའ༌མེད༌པའེ༌ སྲོག༌ སལ༌ལ༌ནོག༌, མིའི༌ རྩོན༌གྲུས༌ རྒྱུད༌ཏེ༌ ཏེ༌བོ༌ ཐོབ༌ཅེས༌ མེད༌ཀྱག༌། ངའེ༌ ཁྱོ༌ཞའ༌ ཟེར༌ཁན༌གུན༌ དཀོན༌མཆོག༌གི༌ ཐུག༌ཉིད༌ནེ༌ ཨིན༌ ཡང༌ སྲོག༌ ཏང༌ང༌ནོག༌། 
JHN.6.64	ཏེ༌ནེའང༌ ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ངའེ༌ཀ༌ དད༌པ༌ མ༌ཅོས༌།" ༼སུའི༌ ཁོང༌ངི༌ཀ༌ དད༌པ༌ མི༌ཅོ༌ ཡང༌ སུའི༌ ཁོང༌ང༌ ངོ༌ལོག༌ ཅོ༌ཅེས༌པོ༌ ཡེ༌ཤུའ༌ གོ༌མ༌ནེ༌ ཕར༌ལ༌ ཐུག༌རྒྱུས༌ ཡོད༌པིན༌༽། 
JHN.6.65	ཡེ༌ཤུའི༌ མོལས༌, "ཏེན༌ན༌བོའེ༌ཕིའ༌ ངའེ༌ ཁྱོ༌ཞ༌གུན༌ལ༌ ཟེར༌པིན༌, སུ༌ཞིག༌གིའང༌ ངའེ༌ཀ༌ དད༌པ༌ ཁྱོང༌ མི༌ཉན༌ ནམ༌ཚོག༌པ༌ ངའེ༌ ཡབ༌བི༌ ཁོ༌ ངའ༌ མི༌སལ༌།
JHN.6.66	ཏེ༌བོ༌ ཚོར༌ར༌ཅིག༌ ཁོང༌ངི༌ སློབ༌ཕྲུག༌ མང༌པོའེ༌ ཁོང༌ ཕངས༌ཏེ༌ ཁོང༌ངི༌ སྟིང༌རང༌ནེ༌ མ༌བྲངས༌། 
JHN.6.67	ཏེ༌ནེ༌ ཡེ༌ཤུའི༌ སློབ༌ཕྲུག༌ ཅུག༌ཉིས༌པོའ༌, "ཁྱོ༌ཞ༌གུན༌ནའང༌ ང༌ ཕངས༌ཏེ༌ ཆའ༌ ཐད༌ད༌ རག༌ག༌?" མོལས༌།
JHN.6.68	ཤི༌མོན༌ པི༌ཏྲར༌རི༌ ཟེརས༌, "གཙོ༌བོ༌ལེ༌, ང༌ཞའ༌ སུའི༌ཀ༌ ཆའ༌? ཐའ༌མེད༌པའེ༌ སྲོག༌ སལ༌ཁན༌ནི༌ ཞལ༌ཏ༌ ཉེ༌རང༌ང༌ དུག༌། 
JHN.6.69	ང༌ཞའེ༌ ཉེ༌རང༌ངི༌ཀ༌ དད༌པ༌ ཅོའད༌ ཡང༌ ཉེ༌རང༌ ནི༌ དཀོན༌མཆོག༌གི༌ ཆོགས༌ནེ༌ སྐྱོད༌ཁན༌ནི༌ དམ༌པ༌ ཨིན༌ཁན༌བོ༌ ང༌ཞའ༌ རྒྱུས༌ཡོད༌།"
JHN.6.70	ཡེ༌ཤུའི༌ ལན༌ སལས༌, "ཁྱོ༌ཞའ༌ ཅུག༌ཉིས༌པོ༌ ངའེ༌ ང༌རང༌ངི༌ སློབ༌ཕྲུག༌ག༌ མ༌ལྡམས༌ས༌? ཨིན༌ནའང༌ ཁྱོ༌ཞའེ༌ ཕྲོ༌ནེ༌ ཅིག༌ཅིག༌ རྡུད༌གུན༌ནི༌ གོ༌བའེ༌ ཝང༌ངི༌ ཡོག༌ག༌ དུག༌།" 
JHN.6.71	༼ཁོང༌ངི༌ ཤི༌མོན༌ ཀར༌ཡོད༌པའེ༌ བུ༌ཚ༌ ཡུ༌དཱའེ༌ སྐོར༌ལ༌ མོལ༌ཏེ༌ ཨིན༌ནོག༌, ཁོ༌ ཅུག༌ཉིས༌སི༌ ཕྲོ༌ནེ༌ ཅིག༌ ཨིན༌ཏེའང༌ སྟིང༌ནེ༌ ཡེ༌ཤུའ༌ ངོ༌ལོག༌ ཅོས༌ཏེ༌ ཨིན༌པིན༌༽།
JHN.7.1	ཏེ༌ སྟིང༌ནེ༌ ཡེ༌ཤུ༌ གཱ༌ལིལ༌ལི༌ ཡུལ༌ཇོངས༌སི༌ ནས༌ས༌ མང༌པོའེ༌ ནང༌ང༌ སྐྱོདས༌། ཁོང༌ ཡ༌ཧུ༌དཱའེ༌ ཡུལ༌ཇོངས༌སི༌ ནང༌ང༌ སྐྱོད༌ཉིན༌ མེད༌པིན༌, ཅིའ༌ཞུ༌ན༌ ཏེ༌རུ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཁོང༌ སད༌ཅེས༌སི༌ ཐབས༌ ཙལ༌ལད༌པིན༌། 
JHN.7.2	ཚེ༌ལེ༌ ནང༌ང༌ དུག༌ཅེས༌སི༌ ཡ༌ཧུ༌དཱ༌པའེ༌ དུས༌ཆེན༌ ཉེ༌མོ༌ ཡོད༌པིན༌། 
JHN.7.3	ཡེ༌ཤུའི༌ ནོ༌གུན༌ནི༌ ཡེ༌ཤུའ༌ ཟེརས༌, "འི༌ནེ༌ བིང༌ཏེ༌ ཡ༌ཧུ༌དཱའེ༌ ཡུལ༌ཇོངས༌ལ༌ སྐྱོད༌, ཏེ༌ནེ༌ ཏེ༌རུ༌ ཡོད༌ཁན༌ནི༌ སློབ༌ཕྲུག༌གུན༌ནིའང༌ ཉེ༌རང༌ངི༌ ཧ༌ལས༌ཤེས༌སི༌ ཛད༌པ༌གུན༌ ཐོང༌ཉན༌ཨིན༌། 
JHN.7.4	མིང༌ཅན༌ རྒྱུར༌ཅེས༌སི༌ དོད༌པ༌ ཡོད༌ཁན༌གུན༌ནི༌ ཨིབས༌ཏེ༌ ལས༌ ཅོའ༌ མ༌ནོག༌། གལ༌ཏེས༌ ཉེ༌རང༌ང༌ འི༌ཟུག༌ ཛད༌པ༌གུན༌ ཛད༌ཉན༌ནད༌ན༌ ཇིག༌རྟེན༌ གང༌པོའ༌ སྔོན༌ ཅུག༌གའང༌།" 
JHN.7.5	ཁོང༌ངི༌ ནོ༌གུན༌ནིའང༌ ཁོང༌ངི༌ཀ༌ དད༌པ༌ མ༌ཅོས༌།
JHN.7.6	ཡེ༌ཤུའི༌ ཁོང༌གུན༌ལ༌ མོལས༌, "ཁྱོ༌ཞ༌གུན༌ ཡེ༌རུ༌ཤ༌ལེམ༌མི༌ ནང༌ང༌ ནམ༌ ཆ༌ནའང༌ གྲིག༌ག༌ནོག༌, ཨིན༌ནའང༌ ངའེ༌ དུས༌པོ༌ ཏ༌རུང༌ མ༌སླེབ༌བ༌ཨིན༌། 
JHN.7.7	ཁྱོ༌ཞ༌གུན༌ལ༌ ཇིག༌རྟེན༌པ༌ དད༌པ༌ མེད༌ཁན༌གུན༌ནི༌ ནཕ༌རད༌ མི༌ཅོ༌, ཨིན༌ནའང༌ ངའ༌ ནཕ༌རད༌ ཅོའ༌ནོག༌, ཅིའ༌ཟེར༌ན༌ ངའེ༌ ཁོང༌གུན༌ནི༌ ལས༌ ངན༌པ༌གུན༌ནི༌ སྐོར༌ལ༌ སྤང༌པོ༌ ཏང༌ངད༌། 
JHN.7.8	ཁྱོ༌ཞ༌གུན༌ དུས༌ཆེན༌ལ༌ སོང༌ཤིག༌, ང༌ མི༌ཆ༌ ཅིའ༌ཟེར༌ན༌ ངའེ༌ དུས༌ ཏ༌རུང༌ མ༌སླེབ༌བ༌ཨིན༌།" 
JHN.7.9	ཏེ༌བོ༌ མོལ༌ཏེ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ལ༌ ཞུག༌ས༌ ཛདས༌། 
JHN.7.10	ཨིན༌ནའང༌ ཁོང༌ངི༌ ནོ༌གུན༌ དུས༌ཆེན༌ལ༌ སོང༌ཏེ༌ སྟིང༌ནེ༌, སུའང༌ ཤེས༌ མ༌ཤུག༌ག༌ ཨིབས༌ཏེ༌ ཁོང༌ངའང༌ ཡེ༌རུ༌ཤ༌ལེམ༌མི༌ ནང༌ང༌ དུས༌ཆེན༌ལ༌ སྐྱོདས༌། 
JHN.7.11	ཏེ༌རུ༌ ཡ༌ཧུ༌དཱ༌པ༌ འུ༌སྐྱོང༌གུན༌ནི༌ དུས༌ཆེན༌ནི༌ དུས༌ལ༌, "ཁོ༌ ཀ༌ནེ༌ དུག༌" ཟེར༌ཨིན༌ ཙལ༌ལད༌པིན༌། 
JHN.7.12	ཏེ༌རུ༌ མི༌ཚོགས༌སི༌ ནང༌ང༌ ཁོང༌ངི༌ སྐོར༌ལ༌ ཤབ༌ཤུབ༌ ཏངས༌ཏེ༌ ཁ༌ཅིག༌གི༌, "ཁོང༌ ཟང༌པོ༌ ཨིན༌ནོག༌" ཡང༌ ཁ༌ཅིག༌གི༌, "ཁོའེ༌ མི༌གུན༌ལ༌ གོབ༌སྐོར༌ཏེ༌ ཨིན༌ནོག༌" ཟེརས༌། 
JHN.7.13	ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌ པ༌སང༌, སུ༌ཞིག༌གིའང༌ ཁོང༌ང༌ སྟོད༌པ༌ ཚང༌མའེ༌ དུན༌ལ༌ ཏང༌ང༌ མེད༌པིན༌།
JHN.7.14	དུས༌ཆེན༌ རྩི༌ཅེས༌སི༌ དུས༌ ཕེད༌ ཟོད༌ཅིག༌ག༌, ཡེ༌ཤུ༌ ཀྱེན༌ལ༌ ཆོད༌ཁང༌ང༌ སྐྱོད༌ཏེ༌ སླབ༌བྱ༌ སལ༌ཅེས༌ གོ༌ཟུག༌ ཛདས༌། 
JHN.7.15	ཡ༌ཧུ༌དཱ༌པའེ༌ འུ༌སྐྱོང༌གུན༌ ཧ༌ལས༌ཏེ༌ ཟེརས༌, "སློབ༌ཇོང༌ མ༌ནེ༌ མ༌ཐོབ༌བ༌ འི༌ མི༌བོ༌ འི༌ཟམ༌ ཡོན༌ཏན༌ཅན༌ཞིག༌ ཀ༌ཟུག༌ག༌ ཨིན༌ནོག༌།"
JHN.7.16	ཡེ༌ཤུའི༌ ལན༌སལས༌, "ངའེ༌ སླབ༌བྱ༌གུན༌ ང༌རང༌ངི༌ མན༌, ང༌ ཀལ༌ལ༌ ཛད༌ཁན༌ནི༌ དཀོན༌མཆོག༌གི༌ ཆོགས༌ནེ༌ ཨིན༌། 
JHN.7.17	དཀོན༌མཆོག༌གི༌ ཐུག༌གོངས༌ ནང༌ཞིན༌ གྲུལ༌ལ༌ ཐད༌ཁན༌གུན༌ལ༌, ངའེ༌ སླབ༌བྱ༌གུན༌ དཀོན༌མཆོག༌གི༌ ཆོགས༌ནེ༌ ཨིན༌ན༌ ཡ༌ ང༌ ང༌རང༌ངི༌, ཏེ༌བོ༌ ཧ༌གོའ༌ནོག༌། 
JHN.7.18	ཁོ༌རང༌ངི༌ ཝང༌ཆའེ༌ ནང༌ང༌ ཟེར༌ཁན༌བོའེ༌ རང༌སྟོད༌ ཙལ༌ཏེ༌ ཨིན༌ནོག༌, ཨིན༌ནའང༌ ཁོ༌ ཀལ༌ལ༌ ཛད༌ཁན༌བོའ༌ རྩི༌ཝ༌ ཙལ༌ཁན༌བོའེ༌ ཟུན༌ མ༌ཏང༌ང༌ དྲང༌པོ༌ ཟེར༌ར༌ནོག༌། 
JHN.7.19	ཁྱོ༌ཞའེ༌ ཕ༌མེས༌པོ༌གུན༌ལ༌ མོ༌ཟེས༌སི༌ བཀའ༌ཁྲིམས༌གུན༌ སལ༌ཏེ༌ མན༌པིན༌ན༌? ཨིན༌ནའང༌ ཁྱོ༌ཞའ༌ སུ༌ཞིག༌གིའང༌ ཏེ༌བོའ༌ ཁའ༌ མ༌ཉནས༌། ཁྱོ༌ཞ༌གུན༌ནི༌ ཅིའ༌ ང༌ སད༌ཅེས༌སི༌ རྩོན༌གྲུས༌ ཅོའད༌?"
JHN.7.20	མི༌ཚོགས༌སི༌ ལན༌ཏངས༌, "ཁྱོ༌རང༌ངི༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌། སུའི༌ ཁྱོ༌རང༌ སད༌ཅེས༌སི༌ རྩོན༌གྲུས༌ ཅོ༌རུག༌?"
JHN.7.21	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཧ༌ལས༌ཤེས༌ ཛད༌པ༌ཞིག༌ ཅོས༌པ༌ ཁྱོ༌ཞ༌གུན༌ ཧ༌ལས༌། 
JHN.7.22	ཨིན༌ནའང༌ མོ༌ཟེས༌སི༌ སུན༌ནད༌ ཅོས༌ ཟེར༌ཁན༌ ནང༌ཞིན༌ ༼ངོས༌པོའ༌ ཁྱོ༌ཞའེ༌ ཕ༌མེས༌པོ༌གུན༌ནི༌ མོ༌ཟེས༌སི༌ སང༌ སྔུན༌ལ༌ ཏེ༌ ཚིར༌བོ༌ གོ༌ཟུགས༌ཏེ༌ ཨིན༌པིན༌༽, ཁྱོ༌ཞ༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ཕྲུ༌གུ༌ བུ༌ཚ༌གུན༌ལ༌ སུན༌ནད༌
JHN.7.23	ཏ༌ ཁྱོ༌ཞ༌གུན༌ནི༌ མོ༌ཟེས༌སི༌ བཀའ༌ཁྲིམས༌པོ༌ ཅག༌ མི༌ཅག༌ཅེས༌སི༌ ཕིའ༌, གལ༌ཏེས༌ ཤབ༌བད༌དི༌ ཞག༌ག༌ ཁྱོ༌ཞ༌གུན༌ནི༌ རང༌རང༌ངི༌ ཕྲུ༌གུ༌ བུ༌ཚའ༌ སུན༌ནད༌ ཅོ༌ཅུག༌ ཉན༌ནད༌ན༌, ཏེ༌ནེ༌ ཤབ༌བད༌དི༌ ངལ༌ཚོའེ༌ ཞག༌ག༌ ངའེ༌ མི༌ཞིག༌ ནད༌ནེ༌ ཕན༌ཅུག༌ན༌ ཁྱོ༌ཞ༌གུན༌ལ༌ ངའེ༌ཀ༌ ཅིའ༌ སྲོ༌ ཡོང༌ང༌རག༌། 
JHN.7.24	མིའི༌ སམ༌ཚུལ༌ནེ༌ ཐག༌མ༌ཅད༌ད༌ དྲང༌པོའེ༌ ཐག༌ཅད༌ ཅོ༌ཤིག༌" མོལས༌།
JHN.7.25	ཡེ༌རུ༌ཤ༌ལེམ༌པ༌ ཁ༌ཅིག༌གི༌ དྲི༌ཅེས༌ གོ༌ཟུགས༌, "ཁོང༌གུན༌ནི༌ སད༌ཅེས༌སི༌ རྩོན༌གྲུས༌ ཅོ༌ཁན༌ནི༌ མི༌བོ༌ འིན༌ན༌བོ༌ མ༌ནོག༌ག༌? 
JHN.7.26	ལྟོས༌ཤིག༌གའང༌ ཁོའེ༌ ང༌དང༌ ཚང༌མའེ༌ དུན༌ལ༌ སྔོན༌ཏེ༌ སླབ༌བྱ༌ ཏང༌ང༌ལ༌, ཡང༌ འུ༌སྐྱོང༌གུན༌ནི༌ ཁོང༌ངི༌ རྒྱབ༌གལ༌ལ༌ ཅའང༌ ཟེར༌ར༌ མི༌དུག༌། ཅི༌ ཁོང༌གུན༌ནི༌ ཁོ༌ མ༌ཤི༌ཀ༌ ཨིན༌ནོག༌ ཟེར༌ཏེ༌ དད༌པ༌ ཅོས༌ཏེ༌ ཨིན༌ན༌ཧེ༌? 
JHN.7.27	འི༌ མི༌ ཀ༌ནེ༌ ཨིན༌ ང༌ཞའ༌ རྒྱུས༌ཡོད༌, ཨིན༌ནའང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ སྐྱོད༌ད༌ཅིག༌ ཁོང༌ ཀ༌ནེ༌ ཨིན༌ སུའང༌ རྒྱུས༌ མི༌ཆ༌།"
JHN.7.28	ཡེ༌ཤུའི༌ ཆོད༌ཁང༌ངི༌ ནང༌ང༌ སླབ༌བྱ༌ སལ༌ ཟ༌ནེ༌ ཤེད༌ ནང༌ མོལས༌, "ཁྱོ༌ཞ༌གུན༌ནི༌ དེན༌བ༌ ང༌ ཤེས༌སད༌ད༌? ཡང༌ ང༌ ཀ༌ནེ༌ ཨིན༌ དེན༌བ༌ རྒྱུས༌ཡོད༌ད༌? ངའེ༌ ང༌རང༌ངི༌ ཝང༌ཆའེ༌ ནང༌ང༌ འི༌རུ༌ མ༌ཡོངས༌པིན༌ ཨིན༌ནའང༌ ང༌ ཀལ༌ལ༌ ཛད༌ཁན༌བོ༌ ཏན༌ཏན༌ ཨིད༌, ཁྱོ༌ཞ༌གུན༌ནི༌ ཁོང༌ ཤེས༌ས༌ མ༌ནོག༌། 
JHN.7.29	ངའེ༌ ཁོང༌ ཤེས༌སད༌ ཅིའ༌ཟེར༌ན༌ ང༌ ཁོང༌ངི༌ ཆོགས༌ནེ༌ ཡོངས༌ཏེ༌ ཨིན༌ ཡང༌ ཁོང༌ངི༌ ང༌ ཀལ༌ལ༌ ཛད༌ཏེ༌ ཨིན༌།" 
JHN.7.30	ཏེ༌བོ༌ ཚོར༌ར༌ཅིག༌ འུ༌སྐྱོང༌གུན༌ནི༌ ཁོང༌ ཟུམ༌ཅེས༌སི༌ རྩོན༌གྲུས༌ ཅོས༌, ཨིན༌ནའང༌ སུ༌ཞིག༌གིའང༌ ཁོང༌ང༌ ལག༌པ༌ མ༌རྩེས༌ ཅིའ༌ཟེར༌ན༌ ཁོང༌ངི༌ དུས༌པོ༌ ཏ༌རུང༌ མ༌སླེབ༌བ༌ ཨིན༌པིན༌།
JHN.7.31	ཨིན༌ནའང༌ མི༌ཚོགས༌སི༌ ཕྲོ༌ནེ༌ མང༌པོའེ༌ ཁོང༌ངི༌ཀ༌ དད༌པ༌ ཁྱོངས༌ཏེ༌ ཟེརས༌, "ཅི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ སྐྱོད༌ད༌ཅིག༌ འི༌ མི༌བོའེ༌ སང༌ མང༌ང༌ ཧ༌ལས༌ཤེས༌སི༌ སྟས༌གུན༌ སྟན༌ཨིན༌ན༌ཧེ༌?"
JHN.7.32	མི༌ཚོགས༌སི༌ ཡེ༌ཤུའི༌ སྐོར༌ལ༌ ཏེ༌ཟུག༌ ཤབ༌ཤུབ༌ ཏང༌ཅེས༌པོ༌ ཕ༌རུ༌ཤི༌པ༌གུན༌ནི༌ ཚོར༌ར༌ཅིག༌, ཁོང༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཆོད༌ཁང༌ སྲུང༌ཁན༌ནི༌ མག༌མི༌གུན༌ ཁོང༌ ཟུམས༌ཏེ༌ ཁྱོང༌ཅེས༌ལ༌ ཀལས༌། 
JHN.7.33	ཡེ༌ཤུའི༌ མི༌གུན༌ལ༌ མོལས༌, "དུས༌ ཉུ༌ངུན༌ཞིག༌ ང༌ ཁྱོ༌ཞ༌གུན༌ ཉམ༌པོ༌ ཡོད༌, ཏེ༌ནེ༌ ང༌ ཀལ༌ལ༌ ཛད༌ཁན༌ནི༌ཀ༌ ལོགས༌ཏེ༌ ཆའད༌། 
JHN.7.34	ཁྱོ༌ཞ༌གུན༌ནི༌ ང༌ ཙལ༌ཨིན༌, ཨིན༌ནའང༌ ང༌ མི༌ཐོབ༌, ཡང༌ ང༌ ཡོད༌ས༌ ཁྱོ༌ཞའ༌ ཡོང༌ མི༌ཉན༌།"
JHN.7.35	ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཅིག༌ དང༌ ཅིག༌ག༌ ཟེརས༌, "ང༌དང༌གུན༌ནི༌ ཙལ༌ མི༌ཉན༌ཅེས༌ འི༌ མི༌བོ༌ ཀ༌རུ༌ ཆེན༌ ཟེར༌ཏེ༌ ཨིན༌ནོག༌། ཅི༌ ཁོ༌ གིརིས༌པ༌གུན༌ནི༌ ཕྲོའ༌ ཡན༌ཏེ༌ ཡོད༌ཁན༌ནི༌ ང༌དང༌ངི༌ མི༌གུན༌ ཡོད༌ས༌ སོང༌ཏེ༌ གིརིས༌པ༌གུན༌ལ༌ སླབ༌བྱ༌ ཏང༌ཨིན༌ སམ༌ཏེ༌ ཨིན༌ནོག༌ག༌? 
JHN.7.36	ཁོའེ༌ 'ཁྱོ༌ཞ༌གུན༌ནི༌ ང༌ ཙལ༌ཨིན༌, ཨིན༌ནའང༌ ང༌ མི༌ཐོབ༌, ང༌ ཡོད༌ས༌ ཁྱོ༌ཞའ༌ ཡོང༌ མི༌ཉན༌' ཟེར༌ཅེས༌སི༌ ཏོན༌བོ༌ ཅི༌ ཨིན༌པིན༌ ཧེ༌?"
JHN.7.37	དུས༌ཆེན༌ནི༌ སྟིང༌ཇུག༌གི༌ ཞག༌, ཚང༌མའེ༌ སང༌ རྩད༌ཅན༌ནི༌ ཞག༌ག༌ ཡེ༌ཤུའི༌ ཞངས༌ཏེ༌ ཀུ༌ཅོ༌ སལ༌ཨིན༌ མོལས༌, "སྐོམས༌ཁན༌གུན༌ ངའེ༌ཀ༌ ཡོང༌ཤིག༌, 
JHN.7.38	ཡང༌ ངའེ༌ཀ༌ དད༌པ༌ ཅོ༌ཁན༌གུན༌ ཡོངས༌ཏེ༌ ཐུང༌ཤིག༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ལ༌ ནོག༌, 'དད༌པ༌ ཅོ༌ཁན༌ནི༌ སེམས༌སི༌ ནང༌ནེ༌ སྲོག༌ ཏང༌ཅེས༌སི༌ ཆུའི༌ ལྩངས༌པོ༌གུན༌ རྒྱུག༌ཨིན༌།' " 
JHN.7.39	༼སྲོག༌ ཏང༌ཁན༌ནི༌ ཆུ༌བོ༌ ནི༌ དམ༌པའེ༌ ཐུག༌ཉིད༌ ཨིན༌, ཀ༌བོ༌ ཁོང༌ངི༌ཀ༌ དད༌པ༌ ཁྱོང༌ཁན༌གུན༌ལ༌ སྟིང༌ནེ༌ ཐོབ༌ཅེས༌ ཨིན༌པིན༌, ཨིན༌ནའང༌ ཏེ༌དུས༌ ཚོག༌པ༌ དམ༌པའེ༌ ཐུག༌ཉིད༌ སལ༌ལ༌ མ༌ཛད༌ད༌ ཨིན༌པིན༌, ཅིའ༌ཟེར༌ན༌ ཏ༌རུང༌ ཡེ༌ཤུ༌ སྟག༌ག༌ ཛད༌ཏེ༌ ཁོང༌ང༌ སྤལ༌ མ༌ཐོབ༌བ༌ ཨིན༌པིན༌༽།
JHN.7.40	ཏེ༌ སྤེ༌ར༌གུན༌ ཚོར༌ཏེ༌ ཁ༌ཅིག༌གི༌ ཟེརས༌, "ཏན༌ཏན༌ འི༌ མི༌བོ༌ དཀོན༌མཆོག༌གི༌ ལུང༌སྟོན༌པ༌ སྐྱོད༌ཅེས༌ཅན༌བོ༌ ཨིན༌ནོག༌ ཀ༌བོའ༌ ང༌དང༌གུན༌ སྲུངས༌ཏེ༌ ཡོད༌པིན༌།" 
JHN.7.41	ཡང༌ ཁ༌ཅིག༌གི༌ ཟེརས༌, "ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ནོག༌" ཞན༌ ཁ༌ཅིག༌གི༌, "གཱ༌ལིལ༌ལི༌པ༌ཞིག༌ མ༌ཤི༌ཀ༌ ཀ༌ཟུག༌གི༌ ཨིན༌ ཐུབ༌ཨིན༌? མ༌ནེ༌ མི༌ཐུབ༌། 
JHN.7.42	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ མི༌དུག༌ག༌? མ༌ཤི༌ཀ༌ རྒྱལ༌པོ༌ དཱ༌བིད༌དི༌ ཕོར༌རྒྱུད༌ ཡང༌ རྒྱལ༌པོ༌ དཱ༌བིད༌ སྐྱེས༌སའེ༌ ཡུལ༌ བེད༌ལེ༌ཧེམ༌མི༌ གྲོང༌ཁྱེར༌ནེ༌ བིང༌ཨིན༌།" 
JHN.7.43	ཏེན༌ན༌བོའེ༌ཕིའ༌ ཡེ༌ཤུའི༌ ཞས༌ཏེ༌ མི༌ཚོགས༌སི༌ ནང༌ང༌ པོ༌ མང༌པོ༌ བུད༌། 
JHN.7.44	ཁ༌ཅིག༌གི༌ ཁོང༌ ཟུམ༌ཅེས༌སི༌ དོད༌པ༌ བོར༌རད༌པིན༌, ཨིན༌ནའང༌ སུ༌ཞིག༌གིའང༌ ཁོང༌ང༌ ལག༌པ༌ མ༌རྩེས༌།
JHN.7.45	ཆོད༌ཁང༌ སྲུང༌ཁན༌ནི༌ མག༌མི༌གུན༌, ཕ༌རུ༌ཤི༌པ༌ དང༌ བླ༌མ༌ འུ༌སྐྱོང༌ གུན༌ནི༌ཀ༌ ལོགས༌ཏེ༌ སླེབ༌བ༌ཅིག༌, ཁོང༌གུན༌ནི༌ མག༌མི༌གུན༌ལ༌ དྲིས༌, "ཁྱོ༌ཞ༌གུན༌ནི༌ ཁོ༌ ཟུམས༌ཏེ༌ ཅིའ༌ མ༌ཁྱོངས༌པིན༌?"
JHN.7.46	མག༌མི༌གུན༌ནི༌ ལན༌ཏངས༌, "ང༌ཞའ༌ འི༌ཙོགས༌སི༌ སླབ༌བྱ༌ སལ༌ཁན༌ཞིག༌ མ༌ནེ༌ མ༌ཐོང༌།"
JHN.7.47	ཏེ༌ནེ༌ ཕ༌རུ༌ཤི༌པ༌གུན༌ནི༌ ཟེརས༌, "ཁྱོ༌རང༌གུན༌ནའང༌ ཁོའེ༌ གོབ༌སྐོར༌རི༌ ནང༌ང༌ སོང༌ཏེ༌ ཨིན༌ན༌? 
JHN.7.48	ཝང༌སྲུལ༌པ༌གུན༌ དང༌ ཕ༌རུ༌ཤི༌པ༌གུན༌ནི༌ ནང༌ནེ༌ ཅིག༌གིའང༌ ཁོའེ༌ཀ༌ དད༌པ༌ ཅོས༌ས༌? 
JHN.7.49	མ༌ཅོས༌། ཨིན༌ནའང༌ བཀའ༌ཁྲིམས༌སི༌ སྐོར༌ལ༌ ཅའང༌ རྒྱུས༌ མེད༌ཁན༌ནི༌ འི༌ མི༌ཚོགས༌པོའེ༌ ཁོའེ༌ཀ༌ དད༌པ༌ ཅོས༌། ཁོང༌གུན༌ལ༌ ངན༌ ཕོག༌ཏེ༌ ཨིན༌ནོག༌།"
JHN.7.50	ཁོང༌གུན༌ནི༌ ཕྲོ༌པ༌ ཕ༌རུ༌ཤི༌པ༌ ནི༌ཀོ༌དེ༌མས༌ ཀ༌བོ༌ སྔུན༌ལ༌ ཡེ༌ཤུའ༌ དྲི༌ཝ༌ དྲིའ༌ལ༌ སོང༌ཏེ༌ ཨིན༌པིན༌, ཁོའེ༌ ཁོང༌གུན༌ལ༌ དྲིས༌, 
JHN.7.51	"ང༌དང༌ངི༌ བཀའ༌ཁྲིམས༌ ནང༌ཞིན༌ སྔུན༌ལ༌ མི༌ཞིག༌ག༌ ཁོའེ༌ ཅོས༌ཁན༌ནི༌ སྐོར༌ལ༌ ཉན༌ཏེ༌ མ༌ནེ༌ ཁོའ༌ ཁྲིམས༌ཅད༌ མི༌ཉན༌ ཟེར༌ཏེ༌ མི༌དུག༌ག༌?"
JHN.7.52	ཁོང༌གུན༌ནི༌ ཟེརས༌, "ཅི༌ ཁྱོ༌རང༌ངའང༌ གཱ༌ལིལ༌ལི༌པ༌ ཨིན༌ན༌? དམ༌པའེ༌ སུང༌རབས༌སི༌ ནང༌ང༌ ཙལ༌ན༌ ཁྱོ༌རང༌ང༌ གཱ༌ལིལ༌ལི༌ནེ༌ ལུང༌སྟོན༌པ༌ཞིག༌ བིང༌ཁན༌བོ༌ མ༌ནེ༌ མི༌ཐོབ༌།"
JHN.7.53	༼
JHN.8.1	ཏེ༌ནེ༌ ཡེ༌ཤུ༌ ཨོ༌ལིཝ༌ཝི༌ རི༌ཀ༌ སྐྱོདས༌, 
JHN.8.2	ནམ༌ལངས༌ས༌ཅིག༌ ཁོང༌ ལོགས༌ཏེ༌ ཆོད༌ཁང༌ང༌ སྐྱོདས༌། མི༌ཚང༌མ༌ ཁོང༌ ཡོད༌ས༌ ཛོམས༌, ཡེ༌ཤུ༌ མི༌ཚོགས༌ལ༌ སླབ༌བྱ༌ སལ༌ཅེས༌ལ༌ སའེ༌ཀ༌ ཞུགས༌། 
JHN.8.3	ཏེན༌ན༌ དུས༌ལ༌ ཆོས༌ཁྲིམས༌ལ༌ ཁས༌པ༌གུན༌ དང༌ ཕ༌རུ༌ཤི༌པ༌གུན༌ནི༌ བུ༌མོ༌ཞིག༌ ཁྱོངས༌ ཀ༌བོ༌ ཁོ༌རང༌ངི༌ ཞིད༌མད༌ མན༌པ༌ ཡང༌ མི༌ཞིག༌ ཉམ༌པོ༌ ལུས༌བྲེལ༌ ཅོ༌ཨིན༌ ཟུམས༌ཏེ༌ ཨིན༌པིན༌, ཡང༌ ཁོའ༌ མི༌ཚོགས༌སི༌ དུན༌ལ༌ ལང༌ཅུགས༌།
JHN.8.4	ཁོང༌གུན༌ནི༌ ཡེ༌ཤུའ༌ ཟེརས༌, "སློབ༌པོན༌ལེ༌, འི༌ བུ༌མོ༌བོ༌ ལོག༌ཡེམ༌ ཅོ༌ཨིན༌ ཟུམས༌པིན༌། 
JHN.8.5	མོ༌ཟེས༌སི༌ ཁྲིམས༌ ནང༌ཞིན༌ལ༌, འི༌ཙོགས༌སི༌ བུ༌མོའ༌ རྡོའ༌ རྒྱབས༌ཏེ༌ སད༌ཅེས༌སི༌ ང༌དང༌ང༌ བཀའ༌ ཡོད༌, ཨིན༌ནའང༌ ཉེ༌རང༌ངི༌ ཅི༌ མོལ༌ལད༌?"
JHN.8.6	ཁོང༌གུན༌ནི༌ འི༌ དྲི༌ཝ༌བོ༌ དྲིས༌ ཅིའ༌ཟེར༌ན༌ ཡེ༌ཤུའི༌ འི༌ ཁྲིམས༌སི༌ རྒྱབ༌གལ༌ལ༌ ཟེར༌ན༌, ཁོང༌ང༌ སྐྱོན༌ ཀལ༌ཏེ༌ ཟུམ༌ཨིན༌ སམས༌།
JHN.8.6	ཨིན༌ནའང༌ ཡེ༌ཤུའི༌ དབུ༌ སྒུས༌ཏེ༌ ཛི༌གུ༌ ཉམ༌པོ༌ སའེ༌ཀ༌ བྲིའ༌ ཛད༌ཅེས༌ གོ༌ཟུག༌། 
JHN.8.7	ཁོང༌གུན༌ནི༌ ཡང༌ དང༌ ཡང༌ ཁོང༌ང༌ དྲི༌ཨིན༌ དུགས༌པ༌ ཁོང༌ངི༌ དབུ༌ སྟགས༌ཏེ༌ ཁོང༌གུན༌ལ༌, "ཁྱོ༌ཞའེ༌ ཕྲོ༌ནེ༌ དག༌ས༌ ཚག༌པ༌ སྡིག༌པ༌ མ༌ནེ༌ མ༌ཅོའ༌ ཡོད༌ཁན༌བོའ༌ གོ༌མ༌ འི༌ བུ༌མོ༌བོའ༌ རྡོའ༌ རྒྱབ༌ཅུགས༌" མོལས༌། 
JHN.8.8	ཡང༌སྐྱར༌ ཁོང༌ངི༌ དབུ༌ སྒུས༌ཏེ༌ སའེ༌ཀ༌ བྲིའ༌ ཛདས༌།
JHN.8.9	ཏེ༌བོ༌ ཚོར༌ར༌ཅིག༌, དྲི༌ཝ༌ དྲི༌ཁན༌གུན༌ རེ༌རེ༌ ཅོས༌ཏེ༌ ཏེ༌ཀ༌ནེ༌ སོང༌, རྒད༌པོ༌གུན༌ནེ༌ གོ༌ཟུགས༌ཏེ༌ ཏེ༌ཏེ༌ཚོག༌པ༌ ནམ༌ ཡེ༌ཤུ༌ ཅིག༌པོ༌ མ༌ནེ༌ ལངས༌ཏེ༌ ཡོད༌ཁན༌ནི༌ བུ༌མོ༌ ཡོད༌ས༌ མ༌ལུས༌། 
JHN.8.10	ཡེ༌ཤུ༌ ཞངས༌ཏེ༌ ཁོའ༌ མོལས༌, "བུ༌མོ༌, ཁོང༌ ཚང༌མ༌ ཀ༌རུ༌ སོང༌? སུ༌ཞིག༌གིའང༌ ཁྱོ༌རང༌ང༌ ཤི༌ཅེས༌སི༌ ཁྲིམས༌ མ༌ཅད༌ས༌?"
JHN.8.11	ཁོའེ༌ ཟེརས༌, "གཙོ༌བོ༌ལེ༌, སུ༌ཞིག༌གིའང༌ ཅའང༌ མ༌ཅོས༌།"
JHN.8.11	ཏེ༌ནེ༌ ཡེ༌ཤུའི༌ མོལས༌, "ངེའང༌ སྐྱོན༌ མི༌ཀལ༌། སོང༌, ཏ༌ནེ༌ཕར༌ལ༌ སྡིག༌པ༌ མ༌ཅོ༌"༽།
JHN.8.12	ཡེ༌ཤུའི༌ མི༌གུན༌ལ༌ སླབ༌བྱ༌ སལ༌ཨིན༌ མོལས༌, "ང༌ ནི༌ ཇིག༌རྟེན༌པ༌གུན༌ནི༌ ཕིའ༌ འོད༌ ཨིན༌། ངའེ༌ སྟིང༌རང༌ནེ༌ བྲངས༌ཁན༌གུན༌ མུན༌གྲིག༌གི༌ ནང༌ང༌ མི༌གྲུལ༌, ཅིའ༌ཟེར༌ན༌ ཐའ༌མེད༌པའེ༌ མི༌ཚེའེ༌ ཆོགས༌ལ༌ ཁྲིད༌ཁན༌ནི༌ འོད༌ ཁོང༌གུན༌ནི༌ ནང༌ང༌ ཡོད༌ཏེ༌ ཨིན༌ནོག༌།"
JHN.8.13	ཏེ༌བོ༌ ཚོར༌ར༌ཅིག༌ ཕ༌རུ༌ཤི༌པ༌གུན༌ནི༌ ཡེ༌ཤུའ༌ ཟེརས༌, "ཁྱོ༌རང༌ངི༌ རང༌ངི༌ ཕིའ༌ སྤང༌པོ༌ ཏངས༌པ༌ ཁྲིམས༌ ནང༌ཞིན༌ ཁྱོ༌རང༌ངི༌ སྤང༌པོ༌བོ༌ རིན༌མེད༌ ཐེའ༌ནོག༌།"
JHN.8.14	ཡེ༌ཤུའི༌ ཁོང༌གུན༌ལ༌ ལན༌སལས༌, "ངའེ༌ ང༌རང༌ངི༌ སྐོར༌ལ༌ སྤང༌པོ༌ ཏང༌ངད༌ནའང༌ ངའེ༌ སྤང༌པོ༌བོ༌ རིན༌མེད༌ མན༌ ཅིའ༌ཟེར༌ན༌ ང༌ ཀ༌ནེ༌ ཡོངས༌ཏེ༌ ཨིན༌, ཡང༌ ཀ༌རུ༌ ཆ༌ཅེས༌ ཨིན༌ ང༌ རྒྱུས༌ཡོད༌། ཨིན༌ནའང༌ ཁྱོ༌ཞ༌གུན༌ལ༌ ཏེ༌གུན༌ རྒྱུས༌མེད༌། 
JHN.8.15	ཁྱོ༌ཞ༌གུན༌ནི༌ མིའི༌ སམ༌ཚུལ༌ ནང༌ཞིན༌ ཤགས༌ ཅད༌དུག༌, ཨིན༌ནའང༌ ངའེ༌ སུའང༌ ཤགས༌ ཅད༌ད༌མེད༌། 
JHN.8.16	གལ༌ཏེས༌ ཁྲིམས༌ཅད༌ན༌ ངའེ༌ ཁྲིམས༌ཅད༌པོ༌ དྲང༌པོ༌ ཡོང༌ཨིན༌ ཅིའ༌ཟེར༌ན༌ ཁྲིམས༌ཅད༌ ཟ༌ནེ༌ ང༌ ཅིག༌པོ༌ མེད༌, ང༌ ཀལ༌ལ༌ ཛད༌ཁན༌ནི༌ ཡབ༌ ང༌ ཉམ༌པོ༌ ཡོད༌། 
JHN.8.17	ཁྱོ༌ཞའེ༌ ཁྲིམས༌སི༌ ནང༌ང༌ བྲིའ༌ ཛད༌ཏེ༌ དུག༌ 'མི༌ ཉིས༌སི༌ སྤང༌པོ༌ ཏང༌ན༌, སྐྱོན༌བོ༌ དེན༌བ༌ ཐེན༌' 
JHN.8.18	ངའེ༌ ང༌རང༌ངི༌ ཕིའ༌ སྤང༌པོ༌ ཏང༌ངད༌, ཡང༌ ངའེ༌ སྤང༌པོ༌ ཉིས༌པ༌ ནི༌ ང༌ ཀལ༌ལ༌ ཛད༌ཁན༌ནི༌ ཡབ༌ ཨིན༌།"
JHN.8.19	ཏེ༌ནེ༌ ཕ༌རུ༌ཤི༌པ༌གུན༌ནི༌ ཡེ༌ཤུའ༌ དྲིས༌, "ཁྱོ༌རང༌ངི༌ ཡབ༌ ཀ༌རེ༌?"
JHN.8.19	ཡེ༌ཤུའི༌ ལན༌སལས༌, "ཁྱོ༌ཞ༌གུན༌ནི༌ ང༌ མ༌ཤེས༌ ཡ༌ ངའེ༌ ཡབ༌བའང༌། གལ༌ཏེས༌ ཁྱོ༌ཞའེ༌ ང༌ ཤེས༌པིན༌ན༌ ངའེ༌ ཡབ༌བའང༌ ཤེས༌ཏེ༌ ཡོད༌གྲོ༌།" 
JHN.8.20	ཆོད༌ཁང༌ངི༌ བུལ༌ལྡུས༌ ཕུལ༌སའེ༌ སྒམ༌མི༌ དུན༌ལ༌ སླབ༌བྱ༌ སལ༌དུས༌ ཁོང༌ངི༌ ཏེ༌ སྤེ༌ར༌གུན༌ མོལ༌ལ༌ ཛདས༌། ཨིན༌ནའང༌ སུ༌ཞིག༌གིའང༌ ཁོང༌ མ༌ཟུམས༌ ཅིའ༌ཟེར༌ན༌ ཁོང༌ངི༌ དུས༌པོ༌ ཏ༌རུང༌ མ༌སླེབ༌བ༌ ཨིན༌པིན༌།
JHN.8.21	ཡེ༌ཤུའི༌ ཡང༌སྐྱར༌ ཁོང༌གུན༌ལ༌ མོལས༌, "ང༌ ཐག༌རིང༌ང༌ ཆའད༌། ཁྱོ༌ཞའེ༌ ང༌ ཙལ༌ཨིན༌, ཨིན༌ནའང༌ ཁྱོ༌ཞའ༌ ཁྱོ༌ཞའེ༌ སྡིག༌པའེ༌ ནང༌ང༌ ཤི༌ཨིན༌། ཀ༌རུ༌ ང༌ ཆའད༌ ཁྱོ༌ཞ༌གུན༌ ཏེ༌རུ༌ ཡོང༌ མི༌ཉན༌།"
JHN.8.22	ཡ༌ཧུ༌དཱ༌པ༌ འུ༌སྐྱོང༌གུན༌ནི༌ ཟེརས༌, "ཅི༌ ཁོའེ༌ ཁོ༌རང༌ སད༌ཅེས༌ ཨིན༌ནོག༌ག༌? ཏེ༌བོའེ༌ཕིའ༌ ཁོའེ༌ 'ཀ༌རུ༌ ང༌ ཆའད༌ ཁྱོ༌ཞའ༌ ཡོང༌ མི༌ཉན༌' ཟེར༌ཏེ༌ ཨིན༌ནོག༌ག༌?"
JHN.8.23	ཡེ༌ཤུའི༌ ཏ༌རུང༌ངའང༌ མོལས༌, "ཁྱོ༌ཞ༌གུན༌ ཡོག༌ནེ༌ ཨིན༌ནོག༌, ཡང༌ ང༌ སྟག༌ནེ༌ ཨིན༌། ཁྱོ༌ཞ༌གུན༌ འི༌ ཇིག༌རྟེན༌ནེ༌ ཨིན༌ནོག༌, ང༌ འི༌ ཇིག༌རྟེན༌ནེ༌ མན༌། 
JHN.8.24	ངའེ༌ ཁྱོ༌ཞ༌གུན༌ལ༌ ཟེར༌པིན༌, ཁྱོ༌ཞའ༌ ཁྱོ༌ཞའེ༌ སྡིག༌པའེ༌ ནང༌ང༌ ཤི༌ཨིན༌། གལ༌ཏེས༌ ཁྱོ༌ཞའེ༌ ང༌ ཏེན༌ན༌བོ༌ ཨིན༌ ཟེར༌ཁན༌བོའ༌ དེན༌ མ༌ཤེས༌ན༌, ཁྱོ༌ཞའ༌ ཁྱོ༌ཞའེ༌ སྡིག༌པའེ༌ ནང༌ང༌ ཤི༌ཨིན༌།"
JHN.8.25	ཁོང༌གུན༌ནི༌ དྲིས༌, "ཁྱོ༌རང༌ སུ༌ ཨིན༌?"
JHN.8.25	ཡེ༌ཤུའི༌ མོལས༌, "ང༌ ཏེན༌ན༌བོ༌ ཨིན༌ ཀ༌ཟུག༌ གོ༌མ༌ནེ༌ ཕར༌ལ༌ ངའེ༌ ཁྱོ༌ཞ༌གུན༌ལ༌ ཟེར༌རད༌པིན༌། 
JHN.8.26	ཁྱོ༌ཞའེ༌ སྐོར༌ལ༌ ང༌ ཟེར༌རྒྱུ༌ དང༌ ཤགས༌ ཅོ༌རྒྱུ༌ མང༌པོ༌ ཡོད༌, ཨིན༌ནའང༌ ངའེ༌ མི༌ཅོ༌། ངའེ༌ ང༌ ཀལ༌ལ༌ ཛད༌ཁན༌ནི༌ ཀ༌ནེ༌ ཚོར༌ཁན༌གུན༌ ཇིག༌རྟེན༌པ༌གུན༌ལ༌ ཤད༌དད༌ ཡང༌ ཁོང༌ ནི༌ ཨིད༌ཤེས༌ཅན༌ ཞུགས༌ཏེ༌ ཨིན༌།" 
JHN.8.27	ཁོང༌ངི༌ དཀོན༌མཆོག༌ ཡབ༌བི༌ སྐོར༌ལ༌ མོལ༌ཁན༌བོ༌ འུ༌སྐྱོང༌གུན༌ནི༌ ཧ༌ མ༌གོ༌།
JHN.8.28	ཏེ༌ནེ༌ ཡེ༌ཤུའི༌ མོལས༌, "ཁྱོ༌ཞའེ༌ མི༌རིགས༌སི༌བུ༌ རྐྱང༌ཤིང༌ངི༌ཀ༌ སྟག༌ ཟ༌ནེ༌, ཁྱོ༌ཞ༌གུན༌ལ༌ ང༌ ཏེན༌ན༌བོ༌ ཨིན༌ཁན༌ རྒྱུས༌ཆེན༌། ངའེ༌ ང༌རང༌ངི༌ ཅའང༌ ཅོའ༌མེད༌, ཨིན༌ནའང༌ ཡབ༌བི༌ ང༌ སླབ༌བ༌ ཛད༌ཁན༌བོ༌ ཟེར༌རད༌། 
JHN.8.29	ཡང༌ ང༌ ཀལ༌ལ༌ ཛད༌ཁན༌བོ༌ ང༌ ཉམ༌པོ༌ ཡོད༌, ཁོང༌ངི༌ ང༌ ཅིག༌པོ༌ ཕངས༌ཏེ༌ བོར༌ར༌ མ༌ཛདས༌ ཅིའ༌ཞུ༌ན༌ ངའེ༌ དུས༌རྒྱུན༌ ཁོང༌ ཐུགས༌ཐད༌ཁན༌བོ༌ ཅོའད༌།" 
JHN.8.30	ཡེ༌ཤུའི༌ ཏེ༌ ཞལ༌ཏ༌གུན༌ མོལ༌ཨིན༌ ཡོད༌ ཟ༌ནེ༌ མི༌ མང༌པོའེ༌ ཁོང༌ངི༌ཀ༌ དད༌པ༌ ཁྱོངས༌།
JHN.8.31	ཡེ༌ཤུའི༌ ཁོང༌ངི༌ཀ༌ དད༌པ༌ ཁྱོང༌ཁན༌ནི༌ ཡ༌ཧུ༌དཱ༌པ༌གུན༌ལ༌ མོལས༌, "གལ༌ཏེས༌ ཁྱོ༌ཞའེ༌ ངའེ༌ སླབ༌བྱ༌གུན༌ནི༌ཀ༌ སྟན༌པོ༌ དུག༌ན༌, ཁྱོ༌ཞའ༌ ངའེ༌ དེན༌བའེ༌ སློབ༌ཕྲུག༌གུན༌ ཨིན༌། 
JHN.8.32	ཏེ༌ནེ༌ ཁྱོ༌ཞའ༌ དཀོན༌མཆོག༌གི༌ དེན༌བ༌བོ༌ ཧ༌གོ༌ ཐུབ༌ཨིན༌ ཡང༌ ཏེན༌ན༌ དེན༌བ༌བོའེ༌ ཁྱོ༌ཞའ༌ རང༌ཝང༌ ཏང༌ཨིན༌།"
JHN.8.33	ཁོང༌གུན༌ནི༌ ལན༌ཏངས༌, "ང༌ཞའ༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ ཡང༌ མ༌ནེ༌ ཚེ༌ཡོག༌ག༌ མ༌ལུས༌ས༌ ཨིན༌པིན༌། ཉེ༌རང༌ངི༌ ང༌ཞའ༌ རང༌ཝང༌ ཐོབ༌ཨིན༌ ཟེར༌ཅེས༌སི༌ ཏོན༌བོ༌ ཅི༌ ཨིན༌།"
JHN.8.34	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, སྡིག༌པ༌ ཅོ༌ཁན༌ ཚང༌མ༌ སྡིག༌པའེ༌ ཚེ༌ཡོག༌ ཨིན༌ནོག༌། 
JHN.8.35	ཡང༌ ཚེ༌ཡོག༌ སྤོན༌བོའེ༌ ནང༌མི༌ མ༌ནེ༌ མི༌རྒྱུར༌, ཨིན༌ནའང༌ བུ༌ཚ༌ དུས༌རྒྱུན༌ ནང༌ཚངས༌སི༌ ཁག༌ཞིག༌ ཨིན༌ནོག༌། 
JHN.8.36	གལ༌ཏེས༌ སྲས༌སི༌ ཁྱོ༌ཞ༌གུན༌ལ༌ རང༌ཝང༌ ཏང༌ན༌ ཁྱོ༌ཞ༌གུན༌ལ༌ དེན༌བའ༌ རང༌ཝང༌ ཐོབ༌ཨིན༌། 
JHN.8.37	ཁྱོ༌ཞའ༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ཁན༌བོ༌ ངའེ༌ ཤེས༌སད༌, ཏེ༌ནེའང༌ ཁྱོ༌ཞའེ༌ ང༌ སད༌ཅེས༌སི༌ རྩོན༌གྲུས༌ ཅོ༌རུག༌ ཅིའ༌ཟེར༌ན༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ ངའེ༌ སླབ༌བྱའེ༌ ཕིའ༌ ནས༌ས༌ མེད༌ཏེ༌ ཨིན༌ནོག༌། 
JHN.8.38	ཡབ༌བི༌ དུན༌ལ༌ ཡོད༌ ཟ༌ནེ༌ ཐོང༌ཁན༌གུན༌ ངའེ༌ ཁྱོ༌ཞའ༌ ཤད༌དད༌, ཨིན༌ནའང༌ ཁྱོ༌ཞ༌གུན༌ནི༌ ཁྱོ༌ཞའེ༌ ཨ༌བའེ༌ ཀ༌ནེ༌ ཚོར༌ཁན༌གུན༌ ཅོའ༌ནོག༌།"
JHN.8.39	ཁོང༌གུན༌ནི༌ ལན༌ཏངས༌, "ང༌ཞའེ༌ ཨ༌བ༌ ཨབ༌ར༌ཧམ༌ ཨིན༌།"
JHN.8.39	ཡེ༌ཤུའི༌ ཁོང༌གུན༌ལ༌ མོལས༌, "གལ༌ཏེས༌ ཁྱོ༌ཞ༌གུན༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌པིན༌ན༌ ཁྱོ༌ཞེའང༌ ཨབ༌ར༌ཧམ༌ ཙོགས༌སི༌ ལས༌གུན༌ ཅོའད༌གྲོ༌། 
JHN.8.40	ངའེ༌ ཁྱོ༌ཞ༌གུན༌ལ༌ དཀོན༌མཆོག༌ནེ༌ ཚོར༌ཁན༌ནི༌ དྲང༌པོའེ༌ སྤེ༌ར༌གུན༌ ཤད༌ པ༌སང༌, ཁྱོ༌ཞའེ༌ ང༌ སད༌ཅེས༌སི༌ རྩོན༌གྲུས༌ ཅོ༌རུག༌། ཨབ༌ར༌ཧམ༌མི༌ ཏེ༌ཟུག༌ མ༌ནེ༌ མ༌ཅོས༌། 
JHN.8.41	ཁྱོ༌ཞའེ༌ ཨ༌བའེ༌ ཅོ༌ཁན༌ནི༌ ལས༌གུན༌ ཁྱོ༌ཞའེ༌ ཅོའ༌ནོག༌།"
JHN.8.41	ཁོང༌གུན༌ནི༌ ཡེ༌ཤུའ༌, "ང༌ཞ༌གུན༌ ན༌ལུ༌ མན༌, དཀོན༌མཆོག༌ ཁོང༌རང༌ཙ༌ ང༌ཞའེ༌ ཡབ༌ ཨིན༌" ཟེརས༌།
JHN.8.42	ཡེ༌ཤུའི༌ ཁོང༌གུན༌ལ༌, "གལ༌ཏེས༌ ཁྱོ༌ཞ༌གུན༌ནི༌ ཡབ༌, དཀོན༌མཆོག༌ ཨིན༌པིན༌ན༌, ཁྱོ༌ཞའེ༌ ང༌ བྱམས༌པ༌ ཅོའད༌གྲོ༌, ཅིའ༌ཟེར༌ན༌ ང༌ དཀོན༌མཆོག༌ནེ༌ ཡོངས༌ཏེ༌ དག༌ས༌ འི༌ཀ༌ ཡོད༌། ང༌ འི༌ཀ༌ ང༌རང༌ངི༌ ཝང༌ཆའེ༌ ནང༌ང༌ ཡོངས༌ཏེ༌ མན༌, ཁོང༌ངི༌ ང༌ ཀལ༌ལ༌ ཛད༌ཏེ༌ ཨིན༌། 
JHN.8.43	ཅིའ༌, ཁྱོ༌ཞའ༌ ངའེ༌ སྤེ༌ར༌གུན༌ ཧ༌ མ༌གོ༌ ཨིན༌ནོག༌? ཅིའ༌ཟེར༌ན༌ ཁྱོ༌ཞའ༌ ངའེ༌ སླབ༌བྱ༌གུན༌ལ༌ དད༌པ༌ ཅོའ༌ལ༌ ཐད༌ད༌ མ༌ནོག༌། 
JHN.8.44	ཁྱོ༌ཞ༌གུན༌ནི༌ ཨ༌བ༌ ནི༌ རྡུད༌གུན༌ནི༌ གོ༌བ༌ ཨིན༌ནོག༌, ཡང༌ ཁྱོ༌ཞའ༌ ཁྱོ༌ཞའེ༌ ཨ༌བའེ༌ དོད༌པ༌ ནང༌ཞིན༌ ལས༌གུན༌ ཅོའ༌ ཐད༌ད༌ནོག༌། ཁོ༌ ཇིག༌རྟེན༌ ཆགས༌པ༌ནེ༌ ཕར༌ལ༌ མི༌སད༌ཞིག༌ ཨིན༌, ཡང༌ དཀོན༌མཆོག༌གི༌ དེན༌བའེ༌ སླབ༌བྱ༌གུན༌ལ༌ ནཕ༌རད༌ ཅོའ༌ནོག༌, ཁོའེ༌ ནང༌ང༌ དྲང༌པོ༌ ཅའང༌ མེད༌ཏེ༌ ཨིན༌ནོག༌། ཁོའེ༌ ཟུན༌ ཏང༌ ཟ༌ནེ༌ ཁོ༌རང༌ངི༌ སྐད༌ ཏང༌ང༌ནོག༌ ཅིའ༌ཟེར༌ན༌ ཁོ༌ ཟུན༌ཇན༌ ཡང༌ ཟུན༌གུན༌ནི༌ ཨ༌བ༌ ཨིན༌ནོག༌། 
JHN.8.45	ཨིན༌ནའང༌ ངའེ༌ དཀོན༌མཆོག༌གི༌ དེན༌བའེ༌ སླབ༌བྱ༌ ཤད༌ཅེས༌པོའེ༌ ཁྱོ༌ཞ༌གུན༌ནི༌ ངའེ༌ཀ༌ དེན༌ཤེས༌ས༌ མ༌ནོག༌། 
JHN.8.46	ཁྱོ༌ཞའེ༌ ཕྲོ༌ནེ༌ སུའི༌ ང༌ སྡིག༌པའེ༌ ལས༌ ཅོས༌ཏེ༌ ནོངས༌ཅན༌ ཨིན༌ཁན༌བོ༌ སྟན༌ ཐུབ༌ཨིན༌? གལ༌ཏེས༌ དཀོན༌མཆོག༌གི༌ དེན༌བའེ༌ སླབ༌བྱ༌ ངའེ༌ ཁྱོ༌ཞའ༌ ཤད༌དད༌ན༌, ཏེ༌ནེ༌ ཁྱོ༌ཞ༌གུན༌ནི༌ ངའེ༌ཀ༌ དད༌པ༌ ཅིའ༌ ཅོའ༌མེད༌? 
JHN.8.47	དཀོན༌མཆོག༌གི༌ ཨིན༌ཁན༌གུན༌ནི༌ ཁོང༌ངི༌ མོལ༌ཁན༌ ཚང༌མ༌ ཉན༌ན༌ནོག༌, ཨིན༌ནའང༌ ཁྱོ༌ཞའེ༌ མི༌ཉན༌ཅེས༌སི༌ རྒྱུན༌ཚན༌བོ༌ ནི༌ ཁྱོ༌ཞ༌གུན༌ དཀོན༌མཆོག༌གི༌ མ༌ནོག༌" མོལས༌།
JHN.8.48	ཡ༌ཧུ༌དཱ༌པ༌གུན༌ནི༌ ལན༌ཏངས༌, "ང༌ཞའེ༌ ཁྱོ༌རང༌ ས༌མར༌རི༌ཡཱ༌པ༌ རིགས༌ངན༌ ཡང༌ ཁྱོ༌རང༌ངི༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌ ཟེར༌ཁན༌བོ༌ དེན༌བ༌ མ༌ནོག༌ག༌?
JHN.8.49	ཡེ༌ཤུའི༌ མོལས༌, "ངའེ༌ ནང༌ང༌ རྡུད༌ ཞུགས༌ཏེ༌ མེད༌། ངའེ༌ ང༌རང༌ངི༌ ཡབ༌བ༌ རྩི༌ཝ༌ ཅོའད༌, ཨིན༌ནའང༌ ཁྱོ༌ཞ༌གུན༌ནི༌ ང༌ རྩི༌ཝ༌ ཅོའ༌ མི༌དུག༌། 
JHN.8.50	ངའེ༌ ང༌རང༌ང༌ རྩི༌ཝ༌ ཙལ༌ལ༌ མེད༌། འོ༌ན༌ ངའ༌ རྩི༌ཝ༌ ཙལ༌ལ༌ ཛད༌ཁན༌ཞིག༌ ཡོད༌ ཡང༌ ཁོང༌ ནི༌ ཁྲིམས༌ཅད༌ ཛད༌ཁན༌བོ༌ ཨིན༌། 
JHN.8.51	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ སླབ༌བྱའ༌ ཁའ༌ ཉན༌ཁན༌གུན༌ མ༌ནེ༌ མི༌ཤི༌།"
JHN.8.52	ཁོང༌གུན༌ནི༌ ཁོང༌ང༌ ཟེརས༌, "ཏ༌ ང༌ཞའ༌ ཧ༌གོ༌ ཁྱོ༌རང༌ངི༌ ནང༌ང༌ རྡུད༌ ཞུགས༌ཏེ༌ ཡོད༌ཏེ༌ ཨིན༌ནོག༌། ཨབ༌ར༌ཧམ༌ གྲོངས༌ ཡང༌ ཏེན༌ན༌ ཙོགས༌ལ༌ ཞན༌ ལུང༌སྟོན༌པ༌གུན༌ནའང༌, ཨིན༌ནའང༌ ཁྱོ༌རང༌ངི༌ ཟེར༌ར༌ནོག༌ ཁྱོ༌རང༌ངི༌ སླབ༌བྱའ༌ ཁའ༌ ཉན༌ཁན༌གུན༌ མ༌ནེ༌ མི༌ཤི༌། 
JHN.8.53	ཁྱོ༌རང༌ ཅི༌ ང༌ཞའེ༌ ཕ༌མེས༌པོ༌ ཨབ༌ར༌ཧམ༌མི༌ སང༌ ཇིགས༌པོ༌ ཨིན༌ན༌? ཁོང༌ གྲོངས༌ ཡང༌ ལུང༌སྟོན༌པ༌གུན༌ནའང༌, ཁྱོ༌རང༌ རང༌དང༌རང༌ སུ༌ ཨིན༌ སམ༌མ༌རག༌།"
JHN.8.54	ཡེ༌ཤུའི༌ མོལས༌, "གལ༌ཏེས༌ ངའེ༌ ང༌རང༌ང༌ རང༌སྟོད༌ ཏང༌ན༌ ཏེ༌ སྟོད༌པ༌བོ༌ ཏོན༌མེད༌ ཨིན༌ནོག༌། ངའེ༌ ཡབ༌བི༌ ངའ༌ སྤལ༌ སལ༌ཨིན༌, ཁྱོ༌ཞའེ༌ ཁོང༌ང༌ ཁྱོ༌ཞའ༌ རང༌ངི༌ དཀོན༌མཆོག༌ ཟེར༌རད༌། 
JHN.8.55	ཁྱོ༌ཞའེ༌ ཁོང༌ ཤེས༌ས༌ མ༌ནོག༌ ཨིན༌ནའང༌ ངའེ༌ ཁོང༌ ཤེས༌སད༌། གལ༌ཏེས༌ ངའེ༌ ཤེས༌ས༌མེད༌ ཟེར༌ན༌ ངའང༌ ཁྱོ༌ཞ༌གུན༌ ཙོགས༌ལ༌ ཟུན༌ཇན༌ རྒྱུར༌ཨིན༌། ཨིན༌ནའང༌ ངའེ༌ ཁོང༌ ཤེས༌སད༌ ཡང༌ ངའེ༌ ཁོང༌ངི༌ བཀའ༌ ཁའ༌ཉན༌ནད༌། 
JHN.8.56	ཁྱོ༌ཞའེ༌ ཕ༌མེས༌པོ༌ ཨབ༌ར༌ཧམ༌མི༌ ངའེ༌ དུས༌པོ༌ ཐོང༌ཅེས༌སི༌ སྐོར༌ལ༌ སམ༌ ཟ༌ནེ༌ ཁོང༌ མ༌སྲན༌ཏྲེ༌ ཐད༌། ཁོང༌ངི༌ ཏེ༌བོ༌ ཐོང༌ ཡང༌ མ༌ ཐད༌པོ༌ སོང༌།"
JHN.8.57	ཡ༌ཧུ༌དཱ༌པ༌གུན༌ནི༌ ཡེ༌ཤུའ༌ ཟེརས༌, "ཁྱོ༌རང༌ངི༌ ལོ༌ ཏ༌རུང༌ ལྔབ༌ཅུའང༌ མ༌སོང༌, ཁྱོ༌རང༌ངི༌ ཨབ༌ར༌ཧམ༌ ཐོང༌ ཟེར༌ཏེ༌ ཀ༌ཟུག༌གི༌ ཟེར༌རད༌།"
JHN.8.58	ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ང༌ ནི༌ ཨབ༌ར༌ཧམ༌ མ༌སྐྱེའེ༌ སང༌ སྔུན༌ལ༌ ཡོད༌པིན༌
JHN.8.59	ཏེ༌བོ༌ ཚོར༌ར༌ཅིག༌ ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌ལ༌ རྡོའ༌ ཁུརས༌, ཨིན༌ནའང༌ ཡེ༌ཤུ༌ ཁོང༌གུན༌ནེ༌ ཨིབས༌ཏེ༌ ཆོད༌ཁང༌ནེ༌ བིངས༌ཏེ༌ སྐྱོདས༌།
JHN.9.1	ཡེ༌ཤུ༌ ལམ༌ནེ༌ སྐྱོད༌ ཟ༌ནེ༌ ཁོང༌ངི༌ སྐྱེས༌པ༌ནེ༌ ཕར༌ལ༌ ཞ༌ར༌ ཡོད༌ཁན༌ནི༌ མི༌ཞིག༌ ཟིགས༌། 
JHN.9.2	ཁོང༌ངི༌ སློབ༌ཕྲུག༌གུན༌ནི༌ ཁོང༌ང༌ དྲིས༌, "སློབ༌པོན༌ལེ༌, སུའི༌ སྡིག༌པའེ༌ ཞས༌ཏེ༌ ཁོ༌ ཞ༌ར༌ སྐྱེས༌ཏེ༌ ཨིན༌ནོག༌, ཁོ༌རང༌ངི༌ ཡ༌ ཁོའེ༌ ཕ༌མ༌གུན༌ནི༌?"
JHN.9.3	ཡེ༌ཤུའི༌ ཁོང༌གུན༌ལ༌ མོལས༌, "ཁོའེ༌ ཡ༌ ཁོའེ༌ ཕ༌མ༌གུན༌ནི༌ སྡིག༌པའེ༌ ཞས༌ཏེ༌ མ༌ནོག༌, ཨིན༌ནའང༌ དཀོན༌མཆོག༌གི༌ ཆག༌ལས༌གུན༌ ཁོའེ༌ མི༌ཚེ༌ ནང༌ང༌ སྔོན༌ ཅུག༌ག༌ ཛད༌ཅེས༌སི༌ ཕིའ༌ ཁོ༌ ཞ༌ར༌ སྐྱེས༌ཏེ༌ ཨིན༌ནོག༌། 
JHN.9.4	ཉི༌མའེ༌ འོད༌པོ༌ ཡོད༌ ཟ༌ནེ༌ ང༌དང༌གུན༌ནི༌ ང༌ ཀལ༌ལ༌ ཛད༌ཁན༌ནི༌ ཆག༌ལས༌གུན༌ ཅོ༌གོས༌། ཚན༌ སླེབ༌ཨིན༌ ནམ༌ སུའིང༌ ལས༌ ཅོ༌ མི༌ཉན༌། 
JHN.9.5	ནམ༌ཚོག༌པ༌ ང༌ ཇིག༌རྟེན༌ནི༌ ནང༌ང༌ ཡོད༌ ང༌ ཇིག༌རྟེན༌པ༌གུན༌ནི༌ ཕིའ༌ འོད༌ ཨིན༌།"
JHN.9.6	ཏེ༌ཟུག༌ མོལ༌ཏེ༌ སྟིང༌ནེ༌ ཡེ༌ཤུའི༌ སའེ༌ཀ༌ ཐུ༌ ཕང༌ང༌ ཛདས༌, ཡང༌ ཏེ༌བོའ༌ ཀ༌ལག༌ ཅོའ༌ ཛད༌ཏེ༌ ཞ༌ར༌བོའེ༌ མིག༌ག༌ སྐུའ༌ ཛདས༌། 
JHN.9.7	ཁོང༌ངི༌ ཁོའ༌ མོལས༌, "སོང༌ཏེ༌ ཁྱོ༌རང༌ངི༌ མིག༌ ཤི༌ལོ༌འམ༌མི༌ ཟིང༌ངི༌ ནང༌ང༌ ཁྲུས༌" ༼ཤི༌ལོ༌འམ༌མི༌ ཏོན༌ ནི༌ ཀལ༌ཅེས༌ ཨིན༌ནོག༌༽། ཏེ༌ནེ༌ ཁོ༌ སོང༌ཏེ༌ ཁོ༌རང༌ངི༌ མིག༌ ཟིང༌ངི༌ ནང༌ང༌ ཁྲུས༌ ཡང༌ ཁོའ༌ མིག༌ནེ༌ ཐོང༌ཨིན༌ ཁོ༌རང༌ངི༌ ཁང༌པ༌ ལོགས༌ཏེ༌ སོང༌།
JHN.9.8	ཞ༌ར༌བོའེ༌ ཁྱིམ༌ཚེས༌གུན༌ དང༌ སྔུན༌ལ༌ ཁོ༌ ཞ༌ར༌ ལྩང༌ཨིན༌ ཐོང༌ཁན༌གུན༌ནི༌ ཅིག༌ དང༌ ཅིག༌ག༌ དྲིས༌, "ཁོ༌ ལམ༌མི༌ ཐའ༌མ༌ དུགས༌ཏེ༌ ལྩང༌ཁན༌ནི༌ མི༌བོ༌ མ༌ནོག༌ག༌?" 
JHN.9.9	ཁ༌ཅིག༌གི༌, "ཏེན༌ན༌བོ༌ ཨིན༌ནོག༌" ཡང༌ ཞན༌གུན༌ནི༌, "མ༌ནོག༌, ཁོ༌ ཏེ༌ མི༌བོ༌ ཙོགས༌ཤིག༌ ཐོང༌དུག༌" ཟེརས༌།
JHN.9.9	ཨིན༌ནའང༌ ཏེ༌ མི༌བོའེ༌ ཨུ༌ཚུགས༌ ཏང༌ཨིན༌, "ང༌ ཏེན༌ན༌ ཞ༌ར༌བོ༌ ཨིན༌" ཟེརས༌།
JHN.9.10	ཁོང༌གུན༌ནི༌ དྲིས༌, "ཏེ༌ནེ༌ ཁྱོ༌རང༌ངི༌ མིག༌ ཀ༌ཟུག༌གི༌ ཕན༌?"
JHN.9.11	ཁོའེ༌ ལན༌ཏངས༌, "ཡེ༌ཤུ༌ ཟེར༌ཁན༌ནི༌ མི༌བོའེ༌ ཀ༌ལག༌ ཅོས༌ཏེ༌ ངའེ༌ མིག༌གི༌ཀ༌ སྐུའ༌ ཛད༌ཏེ༌ ངའ༌ སོང༌ཏེ༌ ཤི༌ལོ༌འམ༌ ཟིང༌ངི༌ ནང༌ང༌ མིག༌པོ༌ ཁྲུ༌ཅེས༌ལ༌ མོལས༌། ཏེ༌ནེ༌ ང༌ སོང༌ཏེ༌ མིག༌ ཟིང༌ངི༌ ནང༌ང༌ ཁྲུའ༌ཅིག༌ ངའ༌ མིག༌ནེ༌ ཐོང༌།"
JHN.9.12	ཁོང༌གུན༌ནི༌ དྲིས༌, "ཡེ༌ཤུ༌ ཀ༌ནེ༌ དུག༌?"
JHN.9.12	ཁོའེ༌, "ང༌ རྒྱུས༌མེད༌" ཟེརས༌།
JHN.9.13	ཏེ༌ནེ༌ ཁོང༌གུན༌ནི༌ སྐྱེས༌པ༌ནེ༌ ཕར༌ལ༌ ཞ༌ར༌ ཡོད༌ཁན༌ནི༌ མི༌བོ༌ ཕ༌རུ༌ཤི༌པ༌གུན༌ནི༌ཀ༌ ཁྱོངས༌། 
JHN.9.14	ཡེ༌ཤུའི༌ ཀ༌ལག༌ ཅོའ༌ ཛད༌ཏེ༌ ཞ༌ར༌བོའེ༌ མིག༌ ཕན༌ཅུག༌ག༌ ཛད༌ཁན༌ནི༌ ཞག༌པོ༌ ཤབ༌བད༌དི༌ ངལ༌ཚོའེ༌ ཞག༌ ཨིན༌པིན༌། 
JHN.9.15	ཏེན༌ན༌བོའེ༌ཕིའ༌ ཕ༌རུ༌ཤི༌པ༌གུན༌ནིའང༌ ཁོའ༌ དྲིས༌, "ཁྱོ༌རང༌ང༌ ཀ༌ཟུག༌གི༌ ཐོང༌ཐུབ༌།" ཁོའེ༌ ལན༌ཏངས༌, "ཡེ༌ཤུའི༌ ངའེ༌ མིག༌གི༌ཀ༌ ཀ༌ལག༌ སྐུའ༌ ཛདས༌ ཡང༌ ངའེ༌ ཁྲུའ༌ཅིག༌ ང༌ མིག༌ནེ༌ ཐོང༌།"
JHN.9.16	ཕ༌རུ༌ཤི༌པ༌ ཁ༌ཅིག༌གི༌ ཟེརས༌, "ཡེ༌ཤུ༌ ཟེར༌ཁན༌ནི༌ མི༌བོ༌ ནི༌ དཀོན༌མཆོག༌གི༌ ཆོགས༌ནེ༌ མ༌ནོག༌ ཅིའ༌ཟེར༌ན༌ ཁོའེ༌ ཤབ༌བད༌དི༌ ཞག༌གི༌ ཁྲིམས༌གུན༌ མ༌སྲུངས༌།"
JHN.9.16	ཞན༌ ཁ༌ཅིག༌གི༌, "སྡིག༌ཅན༌ཞིག༌ག༌ འི༌ཙོགས༌སི༌ སྟས༌གུན༌ ཀ༌ཟུག༌གི༌ སྟན༌ ཉན༌ཨིན༌?" ཟེརས༌། ཏེ༌བོའེ༌ཕིའ༌ ཁོང༌གུན༌ནི༌ ནང༌ང༌ ཁག༌ བུད༌།
JHN.9.17	ཏེ༌ནེ༌ ཁོང༌གུན༌ནི༌ ཞ༌ར༌བོའ༌ ཡང༌སྐྱར༌ དྲིས༌, "ཁྱོ༌རང༌ངི༌ མིག༌ ཕན༌ཅུག༌ཁན༌ནི༌ མི༌བོའེ༌ སྐོར༌ལ༌ ཁྱོ༌རང༌ངི༌ ཅི༌ སམ༌བ༌ ཨིན༌།"
JHN.9.17	ཁོའེ༌ ལན༌ཏངས༌, "ཏན༌ཏན༌ ཁོང༌ ལུང༌སྟོན༌པ༌ཞིག༌ ཨིན༌ནོག༌།"
JHN.9.18	ཡ༌ཧུ༌དཱ༌པ༌ འུ༌སྐྱོང༌གུན༌ལ༌ འི༌ མི༌བོ༌ ཞ༌ར༌ ཡོད༌ཁན༌ ཡང༌ དག༌ས༌ ཐོང༌ ཟེར༌ཁན༌བོ༌ ཏ༌རུང༌ངའང༌ དེན༌ མ༌ཤེས༌པ༌ ཁོའེ༌ ཕ༌མ༌གུན༌ བོད༌ཏེ༌ ཁྱོངས༌། 
JHN.9.19	ཁོང༌གུན༌ནི༌ ཁོའེ༌ ཕ༌མ༌གུན༌ལ༌ དྲིས༌, "འི༌ མི༌བོ༌ ཁྱོ༌ཞའེ༌ བུ༌ཚ༌ ཨིན༌ན༌? ཅི༌ ཁོ༌ ཞ༌ར༌ སྐྱེས༌ས༌? ཏེ༌ནེ༌ ཁོའ༌ དག༌ས༌ ཀ༌ཟུག༌ག༌ ཐོང༌ཏེ༌ ཨིན༌ནོག༌?"
JHN.9.20	ཕ༌མ༌གུན༌ནི༌ ལན༌ཏངས༌, "ཁོ༌ ང༌ཞའེ༌ བུ༌ཚ༌ ཨིན༌ ཡང༌ ཁོ༌ སྐེ༌ ཟ༌ནེ༌ ཞ༌ར༌ ཡོད༌པིན༌། 
JHN.9.21	ཨིན༌ནའང༌ ཁོའ༌ ཀ༌ཟུག༌གི༌ དག༌ས༌ ཐོང༌ངད༌ ཡང༌ སུའི༌ ཁོའེ༌ མིག༌ ཕན༌ཅུགས༌ ང༌ཞའ༌ ཅའང༌ རྒྱུས༌མེད༌, ཁོ༌རང༌ང༌ དྲིའ༌ ཛད༌། ཁོ༌ ལྡན༌ཁན༌ཞིག༌ ཨིན༌པ༌ ཁོའེ༌ ཉེ༌ཞའེ༌ དྲི༌ཝ༌གུན༌ལ༌ ལན༌ ཏང༌ཉན༌ན༌ནོག༌།" 
JHN.9.22	ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌ཤེས༌པའེ༌, ཁོའེ༌ ཕ༌མ༌གུན༌ནི༌ ཏེ༌ཟུག༌ ཟེརས༌ ཅིའ༌ཟེར༌ན༌ འུ༌སྐྱོང༌གུན༌ནི༌, ཡེ༌ཤུའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ནོག༌ ཟེར༌ཁན༌གུན༌ དུ༌ཁང༌ངི༌ ཆོས༌ཚོགས༌སི༌ ཕྲོ༌ནེ༌ ཕིངས༌ ཏང༌ཨིན༌ ཟེར༌ཏེ༌ ཐག༌ཅད༌ཏེ༌ ཨིན༌པིན༌། 
JHN.9.23	ཏེན༌ན༌ རྒྱུན༌ཚན༌བོའེ༌ ཕིའ༌ ཁོའེ༌ ཕ༌མ༌གུན༌ནི༌, "ཁོ༌ ལྡན༌ཁན༌ཞིག༌ ཨིན༌ནོག༌ ཁོ༌རང༌ང༌ དྲིའ༌ ཛད༌" ཟེརས༌།
JHN.9.24	འུ༌སྐྱོང༌གུན༌ནི༌ སྔུན༌ལ༌ ཞ༌ར༌ ཡོད༌ཁན༌ནི༌ མི༌བོའ༌ ལན༌ ཉིས༌པ༌ བོད༌ཏེ༌ དྲིས༌, "དཀོན༌མཆོག༌ག༌ རྩི༌ཝ༌ ཅོས༌ཏེ༌ དྲང༌པོ༌ ཟེར༌། ང༌ཞའ༌ རྒྱུས༌ཡོད༌ ཡེ༌ཤུ༌ ཟེར༌ཁན༌ནི༌ མི༌བོ༌ སྡིག༌ཅན༌ ཨིན༌ནོག༌།"
JHN.9.25	ཁོའེ༌ ལན༌ཏངས༌, "ཁོང༌ སྡིག༌ཅན༌ ཨིན༌ན༌ མན༌ ང༌ རྒྱུས༌མེད༌, ཨིན༌ནའང༌ སྤེ༌ར༌ ཅིག༌ ང༌ ཏན༌ཏན༌ ཤེས༌སད༌ ང༌ སྔུན༌ལ༌ ཞ༌ར༌ ཨིན༌པིན༌ དག༌ས༌ ང༌ ཐོང༌ངད༌།"
JHN.9.26	ཁོང༌གུན༌ནི༌ ཁོའ༌ ཡང༌སྐྱར༌ དྲིས༌, "ཁོའེ༌ ཁྱོ༌རང༌ང༌ ཅི༌ ཅོས༌? ཁྱོ༌རང༌ངི༌ མིག༌པོ༌ ཁོའེ༌ ཀ༌ཟུག༌ག༌ ཕན༌ཅུགས༌?"
JHN.9.27	ཁོའེ༌ ཟེརས༌, "ངའེ༌ ཁྱོ༌ཞ༌གུན༌ལ༌ སྔུན༌ལ༌ ཟེར༌པིན༌, ཨིན༌ནའང༌ ཁྱོ༌ཞ༌གུན༌ནི༌ ཉན༌ན༌ མི༌དུག༌། ཏ༌ ཏེན༌ན༌ སྤེ༌ར༌བོ༌ ཡང༌སྐྱར༌ ཉན༌ཉིན༌ རག༌ག༌? ཅི༌ ཁྱོ༌ཞ༌གུན༌ནའང༌ ཁོང༌ངི༌ སློབ༌ཕྲུག༌ རྒྱུར༌ཉིན༌ རག༌ག༌?"
JHN.9.28	ཏེ༌ནེ༌ འུ༌སྐྱོང༌གུན༌ནི༌ ཁོའ༌ ཁྲེལ༌བ༌ ཅོ༌ཨིན༌ ཟེརས༌,, "ཁྱོ༌རང༌ ཁོའེ༌ སློབ༌ཕྲུག༌ ཨིན༌ནོག༌། ང༌ཞའ༌ ནི༌ མོ༌ཟེས༌སི༌ སློབ༌ཕྲུག༌ ཨིན༌། 
JHN.9.29	དཀོན༌མཆོག༌གི༌ མོ༌ཟེས༌ ཉམ༌པོ༌ ཞལ༌ཏ༌ སལ༌ཏེ༌ ཨིན༌ཁན༌བོ༌ ང༌ཞའ༌ ཤེས༌སད༌, ཨིན༌ནའང༌ འི༌ མི༌བོ༌ ཀ༌ནེ༌ ཡོངས༌ཏེ༌ ཨིན༌ ང༌ཞའ༌ ཅའང༌ རྒྱུས༌མེད༌།"
JHN.9.30	ཁོའེ༌ ལན༌ཏངས༌, "འི༌བོ༌ མ༌ ཡམ༌ཚན༌ རག༌། ཁྱོ༌ཞ༌གུན༌ནི༌ ཁོང༌ ཀ༌ནེ༌ ཡོངས༌ཏེ༌ ཨིན༌ ཤེས༌ས༌ མེད༌ནའང༌ ཁོང༌ངི༌ ངའེ༌ མིག༌ ཕན༌ཅུག༌ག༌ ཛདས༌། 
JHN.9.31	འི༌བོ༌ ཚང༌མའེ༌ ཤེས༌ས༌ནོག༌, དཀོན༌མཆོག༌གི༌ སྡིག༌ཅན༌གུན༌ལ༌ སན༌ན༌ མ༌ནོག༌, ཨིན༌ནའང༌ དཀོན༌མཆོག༌གི༌ ཇིགས༌སི༌ ནང༌ང༌ གྲུལ༌ཏེ༌ ཁོང༌ངི༌ ཐུག༌གོངས༌ ནང༌ཞིན༌ ཅོ༌ཁན༌གུན༌ལ༌ སན༌ན༌ནོག༌། 
JHN.9.32	སྐྱེས༌པ༌ནེ༌ ཕར༌ལ༌ ཞ༌ར༌ ཨིན༌ཁན༌ཞིག༌ ཕན༌ཅུག༌ག༌ ཛད༌ཁན༌ནི༌ སྐོར༌ལ༌ སུ༌ཞིག༌གིའང༌ དག༌ས༌ ཚོག༌པ༌ ཚོར༌ཏེ༌ མེད༌གྲོ༌། 
JHN.9.33	གལ༌ཏེས༌ འི༌ མི༌བོ༌ དཀོན༌མཆོག༌གི༌ ཆོགས༌ནེ༌ མན༌པིན༌ན༌ ཁོང༌ང༌ ཅའང༌ ཅོ༌ཉན༌ཏེ༌ མེད༌གྲོ༌།"
JHN.9.34	ཁོང༌གུན༌ནི༌ ཟེརས༌, "ཁྱོ༌རང༌ སྐྱེས༌པ༌ནེ༌ ཕར༌ལ༌ སྡིག༌པའེ༌ གངས༌ཏེ༌ ཡོད༌ཏེ༌ ཨིན༌ནོག༌། ང༌ཞ༌གུན༌ལ༌ སླབ༌ཅེས༌སི༌ ཧམ༌པ༌ ཀ༌ཟུག༌གི༌ ཡོངས༌།" ཏེ༌ནེ༌ ཁོང༌གུན༌ནི༌ འི༌ མི༌བོ༌ དུ༌ཁང༌ངི༌ ཆོས༌ཚོགས༌སི༌ ཕྲོ༌ནེ༌ ཕིངས༌།
JHN.9.35	ཡ༌ཧུ༌དཱ༌པའེ༌ ཆོས༌ཚོགས༌སི༌ ཕྲོ༌ནེ༌ ཕིང༌ཁན༌ནི༌ མི༌བོའེ༌ སྐོར༌ལ༌ ཡེ༌ཤུའི༌ སནས༌, ཁོ༌ ཐོབ༌བ༌ཅིག༌ ཁོང༌ངི༌ དྲིའ༌ ཛདས༌, "ཁྱོ༌རང༌ངི༌ མི༌རིགས༌སི༌བུའི༌ཀ༌ དད༌པ༌ ཅོའད༌ད༌?"
JHN.9.36	ཁོའེ༌ ཟེརས༌, "ཁོང༌ སུ༌ ཨིན༌ནོག༌? ཁོང༌ངི༌ཀ༌ དད༌པ༌ ཅོ༌ཉན༌ཅེས༌ལ༌ ངའ༌ ཤད༌ད༌ ཛད༌དའང༌"།
JHN.9.37	ཡེ༌ཤུའི༌ ཁོའ༌, "ཁྱོ༌རང༌ངི༌ ཁོ༌ ཐོངས༌ཏེ༌ ཨིན༌, ཡང༌ དག༌ས༌ ཁྱོ༌རང༌ ཉམ༌པོ༌ སྤེ༌ར༌ ཏང༌ཁན༌བོ༌ ཁོ༌ ཨིན༌" མོལས༌།
JHN.9.38	ཁོའེ༌ ཟེརས༌, "ཀྱེ༌ གཙོ༌བོ༌, ངའེ༌ ཉེ༌རང༌ངི༌ཀ༌ དད༌པ༌ ཅོའད༌" ཡང༌ ཁོའེ༌ ཡེ༌ཤུའ༌ ཆག༌ ཕུལ༌ཏེ༌ ཅོལས༌།
JHN.9.39	ཡེ༌ཤུའི༌ མོལས༌, "ཞ༌ར༌གུན༌ལ༌ ཐོང༌ཅུག༌ཅེས༌ ཡང༌ ཐོང༌ཁན༌གུན༌ལ༌ ཞ༌ར༌ ཨིན༌ཁན༌བོ༌ སྟན༌ཏེ༌ ཇིག༌རྟེན༌པ༌གུན༌ལ༌ ཁྲིམས༌ཅད༌ ཅོ༌ཅེས༌སི༌ ཕིའ༌ ངའ༌ ཡོངས༌ཏེ༌ ཨིན༌།"
JHN.9.40	ཁོང༌ ཉམ༌པོ༌ ཡོད༌ཁན༌ནི༌ ཕ༌རུ༌ཤི༌པ༌ ཁ༌ཅིག༌གི༌ ཏེ༌བོ༌ ཚོར༌ཏེ༌ ཟེརས༌, "ཅི༌, ང༌ཞ༌གུན༌ནའང༌ ཞ༌ར༌ ཨིན༌ནོག༌ག༌?"
JHN.9.41	ཡེ༌ཤུའི༌ མོལས༌, "གལ༌ཏེས༌ ཁྱོ༌ཞ༌གུན༌ ཞ༌ར༌ ཨིན༌པིན༌ན༌ ཁྱོ༌ཞ༌གུན༌ནི༌ ནང༌ང༌ སྡིག༌པ༌ ཅོ༌ཁན༌ནི༌ སྐྱོན༌ ཐོབ༌ཏེ༌ མེད༌གྲོ༌, ཨིན༌ནའང༌ དག༌ས༌ ཁྱོ༌ཞའེ༌ ང༌ཞའ༌ མིག༌ནེ༌ ཐོང༌ངད༌ ཟེར༌པ༌ ཁྱོ༌ཞའེ༌ ནང༌ང༌ སྐྱོན༌ ལུས༌ཏེ༌ ཨིན༌ནོག༌།"
JHN.10.1	ཡེ༌ཤུའི༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ལུག༌རའེ༌ ནང༌ང༌ སྒོ༌ནེ༌ མ༌ཡོང༌ང༌ རྩིག༌པའེ༌ ཀ༌ནེ༌ ཛགས༌ཏེ༌ ཡོང༌ཁན༌གུན༌ རྐུན༌མ༌ དང༌ ཅག༌པ༌ ཨིན༌ནོག༌། 
JHN.10.2	སྒོ༌ནེ༌ ཡོང༌ཁན༌བོ༌ ལུག༌གུན༌ནི༌ ལུག༌རྫི༌ ཨིན༌ནོག༌། 
JHN.10.3	སྒོ༌སྲུང༌པའེ༌ ལུག༌རྫིའ༌ སྒོ༌ ཕེའ༌ནོག༌ ཡང༌ ལུག༌གུན༌ནི༌ ལུག༌རྫིའི༌ སྐད༌བོ༌ ངོ༌ཤེས༌ས༌ནོག༌། ལུག༌རྫིའི༌ ཁོ༌རང༌ངི༌ ལུག༌ རེ༌རེའ༌ མིང༌ བོད༌ཨིན༌ ཕི༌ལོག༌ག༌ ཁྲིད༌ཏེ༌ ཁྱེར༌ར༌ནོག༌། 
JHN.10.4	ཁོའེ༌ རང༌ངི༌ ལུག༌ ཚང༌མ༌ ཕི༌ལོག༌ག༌ ཕིང༌ ཚར༌ར༌ཅིག༌, ཁོ༌ ལུག༌གུན༌ནི༌ སང༌ སྔུན༌ལ༌ གྲུལ༌ཨིན༌ ཡང༌ ལུག༌གུན༌ ཁོའེ༌ སྟིང༌རང༌ནེ༌ ཡོང༌ཨིན༌ ཅིའ༌ཟེར༌ན༌ ཏེ༌གུན༌ནི༌ ཁོའེ༌ སྐད༌ ངོ༌ཤེས༌ས༌ནོག༌། 
JHN.10.5	ལུག༌གུན༌ ཞན༌མ༌ མིའི༌ རྒྱབ༌ནེ༌ མ༌ཆའ༌ ཏེ༌ མི༌བོ༌ནེ༌ ཐག༌རིང༌ང༌ ཤོར༌ཏེ༌ ཆེན༌, ཅིའ༌ཟེར༌ན༌ ཏེ༌གུན༌ནི༌ ཞན༌མ༌ མི༌བོའེ༌ སྐད༌ ངོ༌ཤེས༌ས༌ མ༌ནོག༌།"
JHN.10.6	ཡེ༌ཤུའི༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཏེ༌ སྤེ༌བོ༌ སལ༌ལ༌ ཛདས༌, ཨིན༌ནའང༌ ཁོང༌ངི༌ ཁོང༌གུན༌ལ༌ མོལ༌ཁན༌བོ༌ ཧ༌མ༌གོ༌།
JHN.10.7	ཏེན༌ན༌བོའེ༌ཕིའ༌ ཡེ༌ཤུའི༌ ཡང༌སྐྱར༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ང༌ ནི༌ ལུག༌རའེ༌ སྒོ༌བོ༌ ཨིན༌། 
JHN.10.8	ངའེ༌ སང༌ སྔུན༌ལ༌ ཡོངས༌ཁན༌ ཚང༌མ༌ ནི༌ རྐུན༌མ༌ དང༌ ཅག༌པ༌ ཨིན༌པིན༌, ཨིན༌ནའང༌ ངའེ༌ ལུག༌གུན༌ནི༌ ཁོང༌གུན༌ནི༌ ཟེར༌ཁན༌གུན༌ མ༌ཉནས༌། 
JHN.10.9	ང༌ ནི༌ སྒོ༌བོ༌ ཨིན༌, ང༌ རྒྱུད༌ཏེ༌ ལུག༌རའེ༌ ནང༌ཀུག༌ག༌ ཞུགས༌ཁན༌གུན༌ལ༌ ཐར༌པ༌ ཐོབ༌ཨིན༌། གག༌ཞའ༌ མེད༌པ༌ ཁོང༌གུན༌ ནང༌ཀུག༌ག༌ ཡོང༌ཅེས༌ དང༌ ཕི༌ལོག༌ག༌ ཆེན༌ ཡང༌ རྩཱ༌ཁའ༌ རྒྱལ༌ལ༌ ཐོབ༌ཨིན༌། 
JHN.10.10	རྐུན༌མ༌ ནི༌ ངའེ༌ ལུག༌གུན༌ རྐུ༌ཅེས༌, སད༌ཅེས༌ དང༌ མེད༌ཁན༌ ཅོ༌ཅེས༌ ཅིག༌པོའེ༌ ཕིའ༌ ཡོང༌ང༌ནོག༌། ཨིན༌ནའང༌ ང༌ ནི༌ ཏེ༌གུན༌ལ༌ གང༌པོ༌ མི༌ཚེ༌ ཚིམས༌པོ༌ཞིག༌ ཏང༌ཅེས༌ལ༌ ཡོངས༌ཏེ༌ ཨིན༌།"
JHN.10.11	"ང༌ ནི༌ ལུག༌རྫི༌ ཟང༌པོ༌བོ༌ ཨིན༌། ལུག༌རྫི༌ ཟང༌པོའེ༌ ལུག༌གུན༌ནི༌ ཕིའ༌ ཁོ༌རང༌ངི༌ སྲོག༌ ཏང༌ང༌ནོག༌། 
JHN.10.12	ལ༌པ༌ ལུག༌གུན༌ནི༌ དག༌པོ༌ ལུག༌རྫི༌ མན༌ པ༌སང༌, ཤང༌ཀུ༌ ཡོང༌ང༌ ཐོང༌ང༌ཅིག༌ ཁོ༌ ལུག༌གུན༌ ཕངས༌ཏེ༌ ཤོར༌ར༌ནོག༌། ཏེ༌ནེ༌ ཤང༌ཀུའི༌ ལུག༌གུན༌ལ༌ སྤུང༌གོལ༌ ཅོས༌ཏེ༌ ཐ༌ཡན༌ ཅུག༌ཨིན༌། 
JHN.10.13	ཁོ༌ ཤོར༌ཏེ༌ ཆའ༌ནོག༌ ཅིའ༌ཟེར༌ན༌ ཁོ༌ ལ༌པ༌ཞིག༌ ཨིན༌ནོག༌ ཡང༌ ལུག༌གུན༌ལ༌ ཅི༌ཆ༌ནའང༌ ཚེར༌ཁ༌ མེད༌ཀྱག༌།"
JHN.10.14	"ང༌ ལུག༌རྫི༌ ཟང༌པོ༌བོ༌ ཨིན༌། ངའེ༌ ང༌རང༌ངི༌ ལུག༌གུན༌ ཤེས༌སད༌ ཡང༌ ངའེ༌ ལུག༌གུན༌ནི༌ ང༌ ཤེས༌ས༌ནོག༌, 
JHN.10.15	ཀ༌ཟུག༌ ཡབ༌བི༌ ང༌ ཤེས༌སད༌, ངེའང༌ ཡབ༌ ཤེས༌སད༌། ཡང༌ ལུག༌གུན༌ནི༌ ཕིའ༌ ངའེ༌ ང༌རང༌ངི༌ སྲོག༌ ཏང༌ཨིན༌། 
JHN.10.16	ང༌ འི༌ ལུག༌ཁྱུའི༌ ཕྲོའ༌ མེད༌ཁན༌ནི༌ ཡང༌ ལུག༌ རིག༌གའང༌ ཡོད༌། ངའེ༌ ཏེ༌གུན༌ནའང༌ ཁྱོང༌གོས༌, ཏེ༌གུན༌ནིའང༌ ངའེ༌ སྐད༌ལ༌ ཉན༌ཨིན༌, ཏེ༌ནེ༌ ལུག༌ཁྱུའི༌ ཅིག༌ དང༌ ལུག༌རྫི༌ ཅིག༌ ཡོང༌ཨིན༌།"
JHN.10.17	"ངའེ༌ ཡབ༌བི༌ ང༌ བྱམས༌པ༌ ཛད༌ཅེས༌སི༌ རྒྱུན༌ཚན༌ ནི༌ ངའེ༌ ང༌རང༌ངི༌ སྲོག༌པོ༌ ཆོད༌པ༌ ཏང༌ཅེས༌པོ༌ ཨིན༌, ཡང༌སྐྱར༌ ལོགས༌ཏེ༌ ཐོབ༌ཅེས༌སི༌ ཕིའ༌ ངའེ༌ ཏེ༌བོ༌ ཅོའད༌། 
JHN.10.18	སུ༌ཞིག༌གའང༌ ངའེ༌ སྲོག༌ ངའེ༌ ཀ༌ནེ༌ ལེན༌ མི༌ཉན༌, ང༌ ང༌རང༌ ཐད༌ཏེ༌ ང༌རི༌ སྲོག༌པོ༌ ཏང༌ངད༌། ང༌ འི༌བོ༌ ཏང༌ཅེས༌ ཡང༌ ལོགས༌ཏེ༌ ལེན༌ཅེས༌སི༌ ཝང༌ ཡོད༌ ཅིའ༌ཟེར༌ན༌ ཡབ༌ དཀོན༌མཆོག༌གི༌ ང༌ བཀའ༌ སལ༌ལ༌ ཛད༌ཏེ༌ ཡོད༌།"
JHN.10.19	ཏེ༌ཟུག༌ མོལ༌ཁན༌བོའེ༌ ཞས༌ཏེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ནང༌ང༌ ཁག༌ བུད༌། 
JHN.10.20	ཁོང༌ མང༌པོའེ༌ ཟེརས༌, "ཁོའ༌ རྡུད༌ ཞུགས༌ཏེ༌ སྙོས༌ཏེ༌ ཨིན༌ནོག༌, ཁོའ༌ ཅིའ༌ ཉན༌ནད༌?" 
JHN.10.21	ཨིན༌ནའང༌ ཞན༌ ཁ༌ཅིག༌གི༌, "འི༌ སྤེ༌ར༌གུན༌ རྡུད༌ ཞུགས༌ཁན༌ཞིག༌གི༌ མ༌ནོག༌། རྡུད༌དི༌ ཞ༌རའ༌ མིག༌ནེ༌ ཐོང༌ཅུག༌ ཉན༌ན༌ནོག༌ག༌? མ༌ནེ༌ ཉན༌ན༌ མ༌ནོག༌" ཟེརས༌།
JHN.10.22	དགུན༌དུས༌ལ༌ ཆོད༌ཁང༌ ཡང༌སྐྱར༌ རྩིགས༌ཁན༌ ཨིད༌ཏུ༌ ཅོ༌ཨིན༌ དུས༌ཆེན༌ རྩིའི༌ དུས༌ལ༌ ཡེ༌ཤུ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌པིན༌། 
JHN.10.23	ཡེ༌ཤུའི༌ ཆོད༌ཁང༌ངི༌ ནང༌ང༌ སོ༌ལོ༌མོན༌ནི༌ ཡབས༌ ཟེར༌ཁན༌ནི༌ཀ༌ ཞབ༌གྲུལ༌ ཛད༌དད༌པིན༌། 
JHN.10.24	ཡ༌ཧུ༌དཱ༌པ༌གུན༌ ཁོང༌ང༌ སྐོར༌ཏེ༌ དུགས༌ ཡང༌ ཟེརས༌, "ནམ༌ཚོག༌པ༌ ང༌ཞ༌གུན༌ ཐེ༌ཚོམས༌སི༌ ནང༌ང༌ བོར༌རད༌། ང༌ཞའ༌ སལ༌པོ༌ ཤོད༌དང༌, ཁྱོ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌བོ༌ ཨིན༌ན༌?"
JHN.10.25	ཡེ༌ཤུའི༌ ལན༌ སལས༌, "ངའེ༌ ཁྱོ༌ཞ༌གུན༌ལ༌ ཤད༌པིན༌, ཨིན༌ནའང༌ ཁྱོ༌ཞའེ༌ དེན༌ཤེས༌ས༌ མི༌དུག༌། ངའེ༌ ང༌རང༌ངི༌ ཡབ༌བི༌ ཝང༌ངི༌ ནང༌ང༌ ཅོ༌ཁན༌ནི༌ ཧ༌ལས༌ཤེས༌སི༌ ལས༌གུན༌ནི༌ ངའེ༌ ཕིའ༌ སྤང༌པོ༌ ཏང༌ང༌ནོག༌། 
JHN.10.26	ཨིན༌ནའང༌ ཁྱོ༌ཞ༌གུན༌ནི༌ དེན༌ཤེས༌ས༌ མི༌དུག༌ ཅིའ༌ཟེར༌ན༌ ཁྱོ༌ཞའ༌ ངའེ༌ ལུག༌ མ༌ནོག༌། 
JHN.10.27	ངའེ༌ ལུག༌གུན༌ནི༌ ངའེ༌ སྐད༌ ཉན༌ན༌ནོག༌ ཡང༌ ངའེ༌ ཁོང༌གུན༌ ཤེས༌སད༌། ཁོང༌གུན༌ ངའེ༌ རྒྱབ༌ནེ༌ ཡོང༌ང༌ནོག༌། 
JHN.10.28	ངའེ༌ ཁོང༌གུན༌ལ༌ ཐའ༌མེད༌པའེ༌ མི༌ཚེ༌ ཏང༌ཨིན༌ ཡང༌ ཁོང༌གུན༌ ཉལ༌ཝའེ༌ ནང༌ང༌ མ༌ནེ༌ མི༌ཕང༌། སུ༌ཞིག༌གིའང༌ ཁོང༌གུན༌ ངའེ༌ ལག༌ནེ༌ ཀོགས༌ཏེ༌ ཁྱེར༌ མི༌ཉན༌། 
JHN.10.29	འི༌ ལུག༌གུན༌ ངའེ༌ ལག༌ག༌ སྟད༌ད༌ ཛད༌ཁན༌ནི༌ ངའེ༌ ཡབ༌ ཚང༌མའེ༌སང༌ ཝང༌ཅན༌ ཞུགས༌ཏེ༌ ཨིན༌། སུ༌ཞིག༌གིའང༌ ངའེ༌ ཡབ༌བི༌ ལག༌ནེ༌ ཁོང༌གུན༌ ཀོགས༌ཏེ༌ ཁྱེར༌ མི༌ཉན༌། 
JHN.10.30	ང༌ དང༌ ཡབ༌ ཉིས༌ཀོ༌ ཅིག༌ ཨིན༌།"
JHN.10.31	ཡང༌སྐྱར༌ ཡ༌ཧུ༌དཱ༌པ༌གུན༌ནི༌ ཁོང༌ང༌ རྡོའ༌ རྒྱབས༌ཏེ༌ སད༌ཅེས༌སི༌ ཕིའ༌ རྡོའ༌ ཁུརས༌། 
JHN.10.32	ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, "ངའེ༌ ང༌རང༌ངི༌ ཡབ༌བི༌ ཆོགས༌ནེ༌ ཧ༌ལས༌ཤེས༌སི༌ ཛད༌པ༌ མང༌པོ༌ སྟན༌པིན༌, ཏེ༌གུན༌ནི༌ ནང༌ནེ༌ ཀ༌བོའེ༌ ཕིའ༌ ང༌ རྡོའ༌ རྒྱབས༌ཏེ༌ སད༌ཅེས༌ ཅོའད༌?"
JHN.10.33	ཡ༌ཧུ༌དཱ༌པ༌གུན༌ནི༌ ཁོང༌ང༌ ཟེརས༌, "ང༌ཞའེ༌ ཁྱོ༌རང༌ངི༌ ཧ༌ལས༌སེས༌སི༌ ཛད༌པ༌གུན༌ནི༌ ཕིའ༌ མན༌པ༌, ཁྱོ༌རང༌ མི༌ ཨིན༌ ཨིན༌ནའང༌ རང༌དང༌རང༌ང༌ དཀོན༌མཆོག༌ ཨིན༌ ཟེར༌ཨིན༌ དཀོན༌མཆོག༌ག༌ དད༌ལོག༌ ཞུས༌ཁན༌བོའེ༌ ཕིའ༌ རྡོའ༌ རྒྱབས༌ཏེ༌ སད༌ཨིན༌།"
JHN.10.34	ཡེ༌ཤུའི༌ ལན༌ སལས༌, "ཁྱོ༌ཞ༌གུན༌ནི༌ བཀའ༌ཁྲིམས༌སི༌ སྤེ༌ཆའེ༌ ནང༌ང༌ དཀོན༌མཆོག༌གི༌ འི༌ཟུག༌ མོལ༌ལ༌ ཛད༌ཏེ༌ མི༌དུག༌ག༌?, 'ངའེ༌ ཟེར༌པིན༌, 'ཁྱོ༌ཞའ༌ དཀོན༌མཆོག༌གུན༌ ཨིན༌།' 
JHN.10.35	གལ༌ཏེས༌ དཀོན༌མཆོག༌གི༌ ལོན༌ ཐོབ༌ཁན༌ནི༌ མི༌གུན༌ལ༌ དཀོན༌མཆོག༌གུན༌ མོལ༌ལད༌ན༌, ༼ཡང༌ དམ༌པའེ༌ སུང༌རབས༌ མ༌ནེ༌ རྒྱུར༌ མི༌ཉན༌ཅེས༌པོ༌ ཁྱོ༌ཞའ༌ རྒྱུས༌ཨིན༌ནོག༌༽ 
JHN.10.36	ཡབ༌བི༌ ཁོང༌ངི༌ ཆག༌ལས༌ ཅོ༌ཅེས༌ལ༌ སྐོའ༌ ཛད༌ཏེ༌ འི༌ ཇིག༌རྟེན༌ནི༌ ནང༌ང༌ ཀལ༌ལ༌ ཛད༌ཁན༌བོའེ༌ སྐོར༌ལ༌ ཅི༌ མོལ༌ཨིན༌? ངའེ༌ 'ང༌ དཀོན༌མཆོག༌གི༌ བུ༌ཚ༌ ཨིན༌' ཟེར༌ཁན༌བོའ༌, དཀོན༌མཆོག༌གི༌ དད༌ལོག༌ ཞུས༌ཏེ༌ ཨིན༌ནོག༌ ཅིའ༌ ཟེར༌རད༌? 
JHN.10.37	གལ༌ཏེས༌ ངའེ༌ ང༌རང༌ངི༌ ཡབ༌བི༌ ལས༌པོ༌ མ༌ཅོ༌ན༌ ཏེ༌ནེ༌ ངའེ༌ཀ༌ ཨིད༌ མ༌ཤེས༌ཤིག༌། 
JHN.10.38	གལ༌ཏེས༌ ངའེ༌ ཏེ༌གུན༌ ཅོས༌ཏེ༌ ཁྱོ༌ཞའེ༌ ངའེ༌ཀ༌ ཨིད༌ མ༌ཤེས༌ནའང༌ ཧ༌ལས༌ཤེས༌སི༌ ཛད༌པ༌གུན༌ནི༌ཀ༌ཏ༌ ཨིད༌ཤེས༌ ཅོས༌སའང༌, ཀ༌བོའེ༌ ཡབ༌ ངའེ༌ ནང༌ང༌ ཡང༌ ང༌ ཡབ༌བི༌ ནང༌ང༌ ཨིན༌ཁན༌བོ༌ ཁྱོ༌ཞའ༌ རྒྱུས༌སོང༌ཏེ༌ ཧ༌གོ༌ ཐུབ༌ཨིན༌།" 
JHN.10.39	ཁོང༌གུན༌ནི༌ ཁོང༌ ཡང༌སྐྱར༌ ཟུམ༌ཅེས༌ ཅོས༌, ཨིན༌ནའང༌ ཁོང༌ ཁོང༌གུན༌ནི༌ ལག༌ནེ༌ ཤོར༌ཉན༌།
JHN.10.40	ཏེ༌ནེ༌ ཡེ༌ཤུ༌ ཡང༌སྐྱར༌ ཡོར༌དཱན༌ནི༌ ལྩངས༌པོའེ༌ ཕར༌ཀ༌ སྔུན༌ལ༌ ཡོ༌ཧཱ༌ནན༌ནི༌ ཁྲུས༌ ཏངས༌ཁན༌ནི༌ ནས༌སའེ༌ཀ༌ ལོགས༌ཏེ༌ སྐྱོདས༌ ཡང༌ ཏེ༌རུ༌ ཞུགས༌། 
JHN.10.41	མི༌ མང༌པོ༌ ཁོང༌ ཡོད༌ས༌ ཡོངས༌ཏེ༌ ཅིག༌ དང༌ ཅིག༌ག༌ ཟེརས༌, "ཡོ༌ཧཱ༌ནན༌ནི༌ ཧ༌ལས༌སི༌ ཛད༌པ༌ མ༌ནེ༌ མ༌སྟན༌ནའང༌ ཁོང༌ངི༌ འི༌ མི༌བོའེ༌ སྐོར༌ལ༌ མོལ༌ཁན༌ ཚང༌མ༌ དྲང༌པོ༌ ཨིན༌ནོག༌།" 
JHN.10.42	ཡང༌ ཏེ༌རུ༌ ཡོད༌ཁན༌ མི༌ མང༌པོའེ༌ ཁོང༌ངི༌ཀ༌ དད༌པ༌ ཁྱོངས༌།
JHN.11.1	ཏ༌ ལ༌ཟར༌རས༌ ཟེར༌ཁན༌ནི༌ མི༌ཞིག༌ག༌ ཟུ༌མོ༌ ཡོངས༌ཏེ༌ ཡོད༌པིན༌། ཁོ༌, ཁོའེ༌ ཨ༌ཅེ༌ མིར༌ཡམ༌ དང༌ མར༌ཐཱ༌ གུན༌ བེད༌ཐཱ༌ནི༌ གྲོང༌ཁྱེར༌ནེ༌ ཨིན༌པིན༌། 
JHN.11.2	མིར༌ཡམ༌ ཏེན༌ན༌ བུ༌མོ༌བོ༌ ཨིན༌ནོག༌, ཀ༌བོའེ༌ སྟིང༌ནེ༌ གཙོ༌བོ༌ ཡེ༌ཤུའི༌ ཞབས༌ལ༌ ཨ༌ཏིར༌ ལུགས༌ཏེ༌ ཁོ༌རང༌ངི༌ སྲ༌ ཉམ༌པོ༌ ཕིས༌། ཁོའེ༌ མིང༌བོ༌ ལ༌ཟར༌རས༌ལ༌ ཟུ༌མོ༌ ཡོད༌པིན༌། 
JHN.11.3	ཏེ༌བོའེ༌ཕིའ༌ སྲིང༌མོ༌ ཉིས༌ཀོའེ༌, "གཙོ༌བོ༌ལེ༌, ཉེ༌རང༌ངི༌ བྱམས༌པ༌ ཛད༌ཁན༌ནི༌ ལ༌ཟར༌རས༌ལ༌ ཟུ༌མོ༌ སྲན༌ཏྲེ༌ དུག༌" ཟེར༌ཏེ༌ ཡེ༌ཤུའ༌ ཞུ༌ལོན༌ ཀལས༌།
JHN.11.4	གཙོ༌བོ༌ ཡེ༌ཤུའི༌ ཏེ༌བོ༌ སན༌ན༌ཅིག༌ མོལས༌, "འི༌ ཟུ༌མོ༌བོ༌ ཁོ༌ ཤི༌ཅུག༌ཅེས༌ལ༌ མ༌ནོག༌། འི༌བོ༌ དཀོན༌མཆོག༌གི༌ སྤལ༌ལི༌ ཕིའ༌ ཨིན༌ནོག༌, ཀ༌བོ༌ རྒྱུད༌ཏེ༌ ཁོང༌ངི༌ སྲས༌ལའང༌ སྤལ༌ ཐོབ༌ཨིན༌།" 
JHN.11.5	ཡེ༌ཤུའི༌ མར༌ཐཱ༌, ཁོའེ༌ ནོ༌མོ༌ མིར༌ཡམ༌ དང༌ ལ༌ཟར༌རས༌ལ༌ བྱམས༌པ༌ ཛད༌དད༌པིན༌། 
JHN.11.6	ལ༌ཟར༌རས༌ལ༌ ཟུ༌མོ༌ ཡོད༌ཁན༌ནི༌ ནས༌ཚུལ༌ སན༌ཏེའང༌ ཁོང༌ མ༌སྐྱོད༌ད༌, ཏེན༌ན༌རུ༌ ཡང༌ ཞག༌མ༌ ཉིས༌ ཞུགས༌།
JHN.11.7	ཏེ༌ སྟིང༌ནེ༌ ཁོང༌ངི༌ སློབ༌ཕྲུག༌གུན༌ལ༌ མོལས༌, "ང༌དང༌ ལོགས༌ཏེ༌ ཡ༌ཧུ༌དཱ༌ ཆེན༌།"
JHN.11.8	ཨིན༌ནའང༌ སློབ༌ཕྲུག༌གུན༌ནི༌ ཟེརས༌, "སློབ༌པོན༌ལེ༌, ཞག༌ ཁ༌ཅིག༌གི༌ སྔུན༌ལ༌ ཡ༌ཧུ༌དཱ༌པ༌ འུ༌སྐྱོང༌གུན༌ནི༌ ཉེ༌རང༌ང༌ རྡོའ༌ རྒྱབས༌ཏེ༌ སད༌ཅེས༌ ཅོས༌, ཏེ༌ནེའང༌ ཉེ༌རང༌ ཏེ༌རུ༌ སྐྱོད༌དད༌ད༌?"
JHN.11.9	གཙོ༌བོ༌ ཡེ༌ཤུའི༌ ལན༌ སལས༌, "ཉི༌མའེ༌ ཆུ༌ཚོད༌ ཅུག༌ཉིས༌པོ༌ འོད༌ མེད༌ཀྱག༌ག༌? ཉི༌མའེ༌ འོད༌དི༌ ནང༌ང༌ གྲུལ༌ཁན༌གུན༌ གག༌ རྒྱབས༌ཏེ༌ གྱེལ༌ལ༌ མ༌ནོག༌, ཅིའ༌ཟེར༌ན༌ ཇིག༌རྟེན༌ནི༌ཀ༌ ཕོག༌ཁན༌ནི༌ འོད༌དི༌ ཁོང༌ང༌ ཐོང༌ ཐུབ༌བ༌ནོག༌། 
JHN.11.10	ཨིན༌ནའང༌ ཚན༌ནི༌ མུན༌གྲིག༌གི༌ ནང༌ང༌ གྲུལ༌ ཟ༌ནེ༌ ཁོ༌ གག༌ རྒྱབས༌ཏེ༌ གྱེལ༌ལ༌ནོག༌, ཅིའ༌ཟེར༌ན༌ འོད༌ མེད༌པ༌ ཨིན༌ནོག༌།"
JHN.11.11	ཏེ༌ཟུག༌ མོལ༌ཏེ༌ སྟིང༌ནེ༌, གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, "ང༌དང༌གུན༌ནི༌ ཛ༌འོ༌ ལ༌ཟར༌རས༌ ཉིད༌ལ༌ སོང༌ཏེ༌ ཨིན༌ནོག༌, ཨིན༌ནའང༌ ང༌ ཏེ༌རུ༌ ཁོའ༌ ཉིད༌ཚད༌ད༌ལ༌ ཆའད༌།"
JHN.11.12	སློབ༌ཕྲུག༌གུན༌ནི༌ ཡེ༌ཤུའ༌ ཟེརས༌, "གཙོ༌བོ༌ལེ༌, གལ༌ཏེས༌ ཁོ༌ ཉིད༌ལ༌ སོང༌ཏེ༌ ཡོད༌ན༌ ཁོའེ༌ ཟུ༌མོ༌ རྒྱལ༌ལ༌ནོག༌།" 
JHN.11.13	ཡེ༌ཤུའི༌ ཁོ༌ ཤི༌ཏེ༌ ཨིན༌ནོག༌ མོལ༌ཏེ༌ ཨིན༌པིན༌, ཨིན༌ནའང༌ ཁོང༌ངི༌ སློབ༌ཕྲུག༌གུན༌ནི༌ ཁོ༌ དེན༌བའ༌ ཉིད༌ལ༌ སོང༌ཏེ༌ ཨིན༌ཀྱག༌ སམ༌།
JHN.11.14	གཙོ༌བོ༌ ཡེ༌ཤུའི༌ ཁོང༌གུན༌ལ༌ སལ༌པོ༌ ཤད༌ད༌ ཛདས༌, "ལ༌ཟར༌རས༌ ཤི༌ཏེ༌ ཨིན༌ནོག༌, 
JHN.11.15	ཨིན༌ནའང༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཁོ༌ ཤི༌ ཟ༌ནེ༌ ང༌ ཁོ༌ ཉམ༌པོ༌ ཏེ༌རུ༌ མེད༌པ༌ མ༌ ཐད༌པོ༌ རག༌ ཅིའ༌ཟེར༌ན༌ ཏེ༌ནེ༌ ཁྱོ༌ཞའེ༌ དེན༌བ༌ དད༌པ༌ ཅོ༌ཨིན༌། ཏ༌ ང༌དང༌གུན༌ ཁོ༌ ཡོད༌ས༌ ཆེན༌།"
JHN.11.16	ཐོ༌མཱས༌སི༌ ༼ཀ༌བོའ༌ ཚག༌ཕྲུག༌གའང༌ ཟེར༌རད༌པིན༌༽ ཞན༌མ༌ སློབ༌ཕྲུག༌གུན༌ལ༌ ཟེརས༌, "ཡོང༌ཤིག༌ ང༌དང༌གུན༌ནའང༌, ང༌དང༌ངི༌ སློབ༌པོན༌ ཉམ༌པོ༌ ཤིའ༌ལ༌ ཆེན༌།"
JHN.11.17	གཙོ༌བོ༌ ཡེ༌ཤུ༌ དང༌ ཁོང༌ངི༌ སློབ༌ཕྲུག༌གུན༌ བེད༌ཐཱ༌ནི༌ གྲོང༌ཁྱེར༌རི༌ ཉེ༌མོའ༌ སླེབ༌བ༌ཅིག༌, ལ༌ཟར༌རས༌སི༌ སྤུར༌ སྤུར༌ཁང༌ངི༌ ནང༌ང༌ བོར༌ཏེ༌ ཞག༌ ཞི༌
JHN.11.18	བེད༌ཐཱ༌ནི༌ གྲོང༌ཁྱེར༌, ཡེ༌རུ༌ཤ༌ལེམ༌ནེ༌ ཀི༌ལོ༌མི༌ཀྲར༌ སུམ༌མི༌ ཐག༌རིང༌ང༌ ཡོད༌ཏེ༌ ཨིན༌ནོག༌། 
JHN.11.19	ཡང༌ ཡ༌ཧུ༌དཱ༌པ༌ མང༌པོ༌ཞིག༌ མར༌ཐཱ༌ དང༌ མིར༌ཡམ༌མི༌ མིང༌བོ༌ ཤི༌ཅེས༌པོའེ༌ ཁོང༌ང༌ སེམས༌སོ༌ ཏང༌ཅེས༌ལ༌ ཡོངས༌ཏེ༌ ཡོད༌པིན༌། 
JHN.11.20	མར༌ཐཱའེ༌ ཡེ༌ཤུ༌ སྐྱོད༌དུག༌ ཟེར༌ཏེ༌ ཚོར༌ར༌ཅིག༌, ཡེ༌ཤུ༌ ཇལ༌ལ༌ལ༌ ཕི༌ལོག༌ག༌ སོང༌, ཨིན༌ནའང༌ མིར༌ཡམ༌ ཁང༌པའེ༌ ནང༌ང༌ དུགས༌།
JHN.11.21	མར༌ཐཱའེ༌ ཡེ༌ཤུའ༌ ཟེརས༌, "གཙོ༌བོ༌ལེ༌, གལ༌ཏེས༌ ཉེ༌རང༌ འི༌ཀ༌ ཡོད༌པིན༌ན༌ ངའེ༌ ནོ༌ མ༌ཤིའ༌ ཡོད༌གྲོ༌། 
JHN.11.22	ཨིན༌ནའང༌ ང༌ རྒྱུས༌ཡོད༌, ཉེ༌རང༌ངི༌ ཅི༌ཞིག༌ དཀོན༌མཆོག༌ག༌ ཞུ༌ནའང༌ ཁོང༌ངི༌ སལ༌ལ༌ ཛད༌ད༌ནོག༌།"
JHN.11.23	ཡེ༌ཤུའི༌ ཁོའ༌, "ཁྱོ༌རང༌ངི༌ ནོ༌ ཡང༌སྐྱར༌ སོན༌ཏེའ༌ ལང༌ཨིན༌" མོལས༌།
JHN.11.24	མར༌ཐཱའེ༌ ལན༌ ཏངས༌, "ང༌ རྒྱུས༌ཡོད༌ལེ༌, ཐའ༌མའེ༌ ཞག༌ག༌ ཤི༌ཁན༌གུན༌ སོན༌ཏེའ༌ ལང༌ངི༌ དུས༌ལ༌, ཁོའང༌ སོན༌ཏེའ༌ ལང༌ཨིན༌།"
JHN.11.25	གཙོ༌བོ༌ ཡེ༌ཤུའི༌ ཁོའ༌ མོལས༌, "ང༌ ནི༌ ཤི༌ཁན༌གུན༌ སོན༌ཏེའ༌ ལང༌ཁན༌ དང༌ ཐའ༌མེད༌པའེ༌ མི༌ཚེ༌ ཏང༌ཁན༌བོ༌ ཨིན༌། ངའེ༌ཀ༌ དད༌པ༌ ཅོ༌ཁན༌གུན༌ ཤི༌ཏེའང༌ སོན༌ཏེའ༌ ལུས༌ཨིན༌, 
JHN.11.26	ཡང༌ ངའེ༌ཀ༌ དད༌པ༌ ཅོས༌ཏེ༌ སོན༌ཏེའ༌ ཡོད༌ཁན༌གུན༌ མ༌ནེ༌ མི༌ཤི༌། ཁྱོ༌རང༌ངི༌ ཏེ༌བོའ༌ ཨིད༌ཤེས༌ ཅོའད༌ད༌?"
JHN.11.27	མར༌ཐཱའེ༌ ཟེརས༌, "འོ༌ན༌ གཙོ༌བོ༌ལེ༌, ངའེ༌ དད༌པ༌ ཅོའད༌, ཉེ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, དཀོན༌མཆོག༌གི༌ སྲས༌ འི༌ ཇིག༌རྟེན༌ལ༌ སྐྱོད༌ཁན༌བོ༌ ཨིན༌ནོག༌།"
JHN.11.28	ཏེ༌བོ༌ ཟེར༌ཏེ༌ སྟིང༌ནེ༌ ཁོ༌ ལོགས༌ཏེ༌ སོང༌, ཡང༌ མིར༌ཡམ༌ སོ༌སོའ༌ བོད༌ཏེ༌, "སློབ༌པོན༌ འི༌རུ༌ སྐྱོད༌ཏེ༌ ཁྱོ༌རང༌ང༌ བོད༌ད༌ ཛད༌དུག༌" ཟེརས༌། 
JHN.11.29	མིར༌ཡམ༌མི༌ ཏེ༌བོ༌ ཚོར༌ར༌ཅིག༌, ཀོའག༌ ལངས༌ ཡང༌ རྒྱུགས༌ཏེ༌ ཡེ༌ཤུ༌ ཡོད༌ས༌ སོང༌། 
JHN.11.30	ཡེ༌ཤུ༌ ཏ༌རུང༌ གྲོང༌སེབ༌བི༌ ནང༌ང༌ མ༌སླེབ༌བ༌ ཏེན༌ན༌ ནས༌ས༌བོའེ༌ཀ༌ ཞུགས༌ཏེ༌ ཡོད༌པིན༌, ཀ༌རུ༌ མར༌ཐཱ༌ ཁོང༌ང༌ ཐུག༌ག༌ལ༌ ཡོངས༌། 
JHN.11.31	ཁང༌པའེ༌ ནང༌ང༌ མིར༌ཡམ༌མ༌ སེམས༌སོ༌ ཏང༌ང༌ དུགས༌ཏེ༌ ཡོད༌ཁན༌གུན༌ནི༌ མིར༌ཡམ༌ ཀོའག༌ ལངས༌ཏེ༌ ཕི༌ལོག༌ག༌ ཆའ༌ ཐོངས༌པ༌, ཁོང༌གུན༌ནའང༌ ལངས༌ཏེ༌ ཁོའེ༌ སྟིང༌རང༌ནེ༌ སོང༌, ཅིའ༌ཟེར༌ན༌ ཁོང༌གུན༌ནི༌ མིར༌ཡམ༌ སྤུར༌ཁང༌ང༌ ངུའ༌ལ༌ སོང༌ཏེ༌ ཨིན༌ནོག༌ སམ༌།
JHN.11.32	མིར༌ཡམ༌ གཙོ༌བོ༌ ཡེ༌ཤུ༌ ཞུགས༌ཏེ༌ ཡོད༌ས༌ སླེབ༌བ༌ཅིག༌, ཡེ༌ཤུ༌ ཐོང༌ཏེ༌ ཁོང༌ངི༌ ཞབས༌སི༌ དུན༌ལ༌ གྱེལ༌ཏེ༌ ཟེརས༌, "གཙོ༌བོ༌ལེ༌, གལ༌ཏེས༌ ཉེ༌རང༌ འི༌རུ༌ ཞུགས༌ཏེ༌ ཡོད༌པིན༌ན༌ ངའེ༌ ནོ༌ མ༌ཤིའ༌ ཡོད༌གྲོ༌།"
JHN.11.33	གཙོ༌བོ༌ ཡེ༌ཤུའི༌ མིར༌ཡམ༌ དང༌ ཁོ༌ ཉམ༌པོ༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ ངུའ༌ ཟིགས༌ཏེ༌ སྙིང༌ངི༌ ཐིལ༌ནེ༌ ཐུགས༌སྐྱོ༌མོ༌ སྐྱོདས༌ 
JHN.11.34	ཡང༌ ཁོང༌གུན༌ལ༌, "ལ༌ཟར༌རས༌ ཀ༌རུ༌ བོར༌ཏེ༌ ཡོད༌" མོལས༌།
JHN.11.34	ཁོང༌གུན༌ནི༌ ཟེརས༌, "གཙོ༌བོ༌ལེ༌, སྐྱོད༌ཏེ༌ ཟིགས༌སའང༌།"
JHN.11.35	ཡེ༌ཤུ༌ ཤུམ༌ས༌ ཛདས༌།
JHN.11.36	ཏེ༌ནེ༌ ཡ༌ཧུ༌དཱ༌པ༌གུན༌ནི༌ ཟེརས༌, "ལྟོས༌སའང༌, ཁོང༌ངི༌ ལ༌ཟར༌རས༌ལ༌ ཙམ༌ཤིག༌ གཅེས༌པ༌ ཅོའ༌ ཛད༌དུག༌།"
JHN.11.37	ཨིན༌ནའང༌ ཏེ༌ ཕྲོ༌ནེ༌ ཁ༌ཅིག༌གི༌ ཟེརས༌, "ཁོང༌ངི༌ ཞ༌རའ༌ ཐོང༌ཅུག༌དུག༌, ཅི༌ ལ༌ཟར༌རས༌ ཤི༌ཅེས༌ནེ༌ སྐྱོབ༌ མི༌ཉན༌ན༌?"
JHN.11.38	ཡེ༌ཤུ༌ སྙིང༌ངི༌ ཐིལ༌ནེ༌ ཐུགས༌སྐྱོ༌མོ༌ སྐྱོད༌ཏེ༌ སྤུར༌ཁང༌ང༌ སྐྱོདས༌, ཏེ༌བོ༌ ཁའེ༌ཀ༌ ཕོ༌ལོང༌ ཀབས༌ཁན༌ནི༌ གྲག༌ཕུག༌ཤིག༌ ཡོད༌པིན༌། 
JHN.11.39	ཡེ༌ཤུའི༌, "ཕོ༌ལོང༌བོ༌ ཐ༌མའ༌ རིལ༌" མོལས༌།
JHN.11.39	ཤི༌ཁན༌བོའེ༌ སྲིང༌མོ༌ མར༌ཐཱའེ༌ ཡེ༌ཤུའ༌ ཟེརས༌, "གཙོ༌བོ༌ལེ༌, ཁོའེ༌ སྤུར༌བོ༌ ཏེ༌ནང༌ང༌ བོར༌ཏེ༌ ཞག༌པོ༌ ཞི༌ སོང༌, དྲི༌མ༌ རྩོག༌པོ༌ ཡོངས༌ཏེ༌ ཡོད༌གྲོ༌།"
JHN.11.40	གཙོ༌བོ༌ ཡེ༌ཤུའི༌ མོལས༌, "ངའེ༌ ཟེར༌ར༌ མེ༌རག༌ག༌ གལ༌ཏེས༌ དད༌པ༌ ཅོ༌ན༌ དཀོན༌མཆོག༌གི༌ སྤལ༌ ཁྱོ༌རང༌ང༌ ཐོང༌ཨིན༌།"
JHN.11.41	ཏེ༌ནེ༌ ཁོང༌གུན༌ནི༌ ཕོ༌ལོང༌བོ༌ ཐ༌མ༌ རིལས༌ ཡང༌ ཡེ༌ཤུའི༌ ནམ༌ཁའ༌ ཟིགས༌ཏེ༌ མོལས༌, "ཀྱེ༌ ངའེ༌ ཡབ༌, ངའ༌ སན༌ན༌ ཛདས༌པའ༌ ངའེ༌ ཉེ༌རང༌ང༌ ཐུག༌རྗེ༌ཆེ༌ ཞུའད༌། 
JHN.11.42	ཉེ༌རང༌ངི༌ དུས༌རྒྱུན༌ ངའ༌ སན༌ན༌ ཛད༌ཅེས༌པོ༌ ང༌ རྒྱུས༌ཡོད༌, ཨིན༌ནའང༌ ངའ༌ ཁོར༌ཏེ༌ ཡོད༌ཁན༌གུན༌ནི༌ ཉེ༌རང༌ངི༌ ངའ༌ ཀལ༌ལ༌ ཛད༌ཁན༌བོ༌ དད༌པ༌ ཅོས༌ཏེ༌ ཕན༌ཐོགས༌ ཐོབ༌ཅེས༌ལ༌, ངའེ༌ འིན༌ན༌བོ༌ ཟེར༌རད༌།"
JHN.11.43	ཏེ༌བོ༌ མོལ༌ཏེ༌ སྟིང༌ནེ༌ ཡེ༌ཤུའི༌ ཤེད༌ནང༌ མོལས༌, "ལ༌ཟར༌རས༌ ཕི༌ལོག༌ག༌ བིང༌ཏེ༌ ཡོང༌།" 
JHN.11.44	ཡང༌ ཤི༌ཁན༌ནི༌ མི༌བོ༌ བིང༌ཏེ༌ ཡོངས༌, ཁོའེ༌ རྐང༌ལག༌ ཚང༌མ༌ རོ༌རས༌ ཉམ༌པོ༌ སྲིལ༌ཏེ༌ ཡང༌ གོའ༌ རས༌ཤིག༌ སྐོན༌ཏེ༌ ཡོད༌པིན༌།
JHN.11.44	ཡེ༌ཤུའི༌ ཁོང༌གུན༌ལ༌ མོལས༌, "སྲིལ༌ཁན༌བོ༌ ཀྲོལ༌ཏེ༌ ཁོ༌ ཆ༌ཅུག༌།"
JHN.11.45	མིར༌ཡམ༌མ༌ ཐུག༌ག༌ ཡོངས༌ཏེ༌ ཡོད༌ཁན༌ནི༌ ཡ༌ཧུ༌དཱ༌པ༌ མང༌པོའེ༌ གཙོ༌བོ༌ ཡེ༌ཤུའི༌ ཛད༌ཁན༌བོ༌ ཐོང༌ཏེ༌ ཁོང༌ངི༌ཀ༌ དད༌པ༌ ཅོས༌། 
JHN.11.46	ཨིན༌ནའང༌ ཁ༌ཅིག༌ ཕ༌རུ༌ཤི༌པ༌གུན༌ནི༌ཀ༌ སོང༌ཏེ༌ ཡེ༌ཤུའི༌ ཛད༌ཁན༌བོ༌ ཁོང༌གུན༌ལ༌ ཤདས༌།
JHN.11.47	ཏེ༌ནེ༌ བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ནི༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌གུན༌ ཛོམ༌ཅེས༌ལ༌ བོད༌ཏེ༌ གྲབས༌ ཅོས༌, "ང༌དང༌གུན༌ནི༌ ཅི༌ ཅོ༌ཨིན༌? འི༌ མི༌བོའེ༌ ཧ༌ལས༌ཤེས༌སི༌ སྟས༌ མང༌པོ༌ སྟན༌དུག༌། 
JHN.11.48	གལ༌ཏེས༌ ང༌དང༌གུན༌ནི༌ ཁོ༌ འིན༌ན༌ ཟུག༌ག༌ ཕུད༌ཏང༌ན༌ ཚང༌མའེ༌ ཁོའེ༌ཀ༌ དད༌པ༌ ཅོ༌ཨིན༌། ཏེ༌ནེ༌ རོམ༌པ༌ མག༌མི༌གུན༌ ཡོངས༌ཏེ༌ ང༌དང༌ངི༌ ཆོད༌ཁང༌ དང༌ ང༌དང༌ངི༌ རྒྱལ༌ཁམས༌པོ༌ མེད༌ཁན༌ ཅོའ༌ནོག༌།"
JHN.11.49	ཏེ༌ ཕྲོ༌ནེ༌ ཏེན༌ན༌ ལོའེ༌ བླ༌མ༌ ཆེན༌མོ༌ ཨིན༌ཁན༌ ཀ༌ཡ༌ཕཱས༌སི༌ ཟེརས༌, "ཁྱོ༌ཞ༌གུན༌ལ༌ ཅའང༌ ཤེས༌ས༌ མི༌དུག༌། 
JHN.11.50	ཁྱོ༌ཞ༌གུན༌ལ༌ ཧ༌གོ༌གོས༌ ཁྱོ༌ཞའེ༌ ཕིའ༌ ཁྱོ༌ཞའེ༌ རྒྱལ༌ཁམས༌ གང༌པོ༌ སྟོར༌རི༌ སང༌ མི༌གུན༌ནི༌ ཏོན༌ལ༌ ཅིག༌ ཤི༌ན༌ མི༌རྒྱལ༌ལ༌?"
JHN.11.51	ཏེ༌ སྤེ༌ར༌གུན༌ ཁོའེ༌ རང༌ངི༌ ཆོགས༌ནེ༌ མ༌ཟེར༌ར༌ ཏེ༌ ལོའེ༌ བླ༌མ༌ ཆེན༌མོ༌ ཨིན༌ཅེས༌པོའེ༌, ཁོའེ༌ ཡ༌ཧུ༌དཱ༌པའེ༌ རྒྱལ༌ཁམས༌སི༌ ཏོན༌ལ༌ ཡེ༌ཤུ༌ ཤི༌ཅེས༌སི༌ ལུང༌སྟན༌ ཤད༌ཏེ༌ ཨིན༌པིན༌། 
JHN.11.52	ཡང༌ ཡ༌ཧུ༌དཱ༌པའེ༌ རྒྱལ༌ཁམས༌ ཅིག༌པོ༌ མ༌ཚད༌, ཁྲེས༌སྟོར༌ སོང༌ཁན༌ནི༌ དཀོན༌མཆོག༌གི༌ མི༌གུན༌ ཀུགས༌ཏེ༌ ཏེ༌བོ༌ ཉམ༌པོ༌ ཅིག༌ རྒྱུར༌ཅུག༌ཅེས༌སི༌ ཕིའང༌ ཨིན༌པིན༌། 
JHN.11.53	ཏེན༌ན༌ ཞག༌ནེ༌ ཕར༌ལ༌ ཁོང༌གུན༌ནི༌ ཡེ༌ཤུ༌ སད༌ཅེས༌སི༌ ཐབས༌ལྡིངས༌།
JHN.11.54	ཏེ༌བོའེ༌ཕིའ༌ ཏེ༌ནེ༌ཕར༌ལ༌ གཙོ༌བོ༌ ཡེ༌ཤུ༌ སྔོན༌ཅུགས༌ཏེ༌ ཡ༌ཧུ༌དཱ༌པ༌གུན༌ནི༌ ཕྲོའ༌ སྐྱོད༌ད༌ མ༌ཛད༌ད༌, རི༌སྟོང༌ ནི༌ ཉེ༌མོ༌ ཨེཕ༌ར༌ཡིམ༌ ཟེར༌སེ༌ གྲོང༌ཁྱེར༌ལ༌ སྐྱོད༌ཏེ༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཞུགས༌།
JHN.11.55	ཡ༌ཧུ༌དཱ༌པའེ༌ པེ༌སག༌གི༌ དུས༌ཆེན༌ ཉེ༌མོ༌ སླེབ༌བ༌ཅིག༌, ཡུལ༌ ཆོགས༌ ཚང༌མ༌ནེ༌ མི༌ མང༌པོ༌ པེ༌སག༌ སླེབ༌བི༌ སང༌ སྔུན༌ལ༌ རྩང༌རའེ༌ ཚིར༌གུན༌ དྲན༌དྲ༌ ཅོ༌ཅེས༌ལ༌ ཡེ༌རུ༌ཤ༌ལེམ༌མི༌ རྒྱལ༌ས༌ ཡོངས༌། 
JHN.11.56	ཁོང༌གུན༌ནི༌ ཡེ༌ཤུ༌ ཙལ༌ལད༌པིན༌, ཡང༌ ཆོད༌ཁང༌ངི༌ ནང༌ང༌ ཡོད༌ ཟ༌ནེ༌ ཅིག༌ དང༌ ཅིག༌ག༌ དྲིས༌, "ཅི༌ སམ༌མ༌རག༌? ཁོ༌ དུས༌ཆེན༌ལ༌ འི༌རུ༌ མི༌ཡོང༌ང༌?" 
JHN.11.57	ཏེན༌ན༌ དུས༌ལ༌ བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ནི༌ གལ༌ཏེས༌ སུ༌ཞིག༌ག༌ ཡེ༌ཤུ༌ འི༌རུ༌ ཡོད༌ཁན༌བོ༌ རྒྱུས༌ཆའ༌ན༌ ལོན༌ ཁྱོང༌གོས༌ ཟེར༌ཏེ༌ བཀའ༌ ཏངས༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུ༌ ཟུམ༌ཅེས༌ ཨིན༌པིན༌།
JHN.12.1	པེ༌སག༌གི༌ དུས༌ཆེན༌ནི༌ སང༌ ཞག༌ དྲུག༌གི༌ སྔུན༌ལ༌, གཙོ༌བོ༌ ཡེ༌ཤུ༌ སོན༌ཏེའ༌ ལང༌ང༌ ཛད༌ཁན༌ ལ༌ཟར༌རས༌སི༌ ཁང༌པ༌ བེད༌ཐཱ༌ནི༌ གྲོང༌ཁྱེར༌ལ༌ སྐྱོདས༌། 
JHN.12.2	ཏེ༌རུ༌ གཙོ༌བོ༌ ཡེ༌ཤུའི༌ རྩི༌ཝའེ༌ ནང༌ང༌ གོང༌ཟན༌ནི༌ གྲལ༌ ཅོས༌ཏེ༌ མར༌ཐཱའེ༌ ཞབ༌སྟོག༌ ཞུའད༌པིན༌, ཡེ༌ཤུ༌ ཉམ༌པོ༌ དོན༌ཏང༌ དོན༌ཁན༌གུན༌ནི༌ ཕྲོའ༌ ལ༌ཟར༌རས༌སའང༌ ཡོད༌པིན༌། 
JHN.12.3	ཏེ༌ དུས༌ མིར༌ཡམ༌མི༌ མ༌ ཀུས༌པོ༌ ཨ༌ཏིར༌ ལི༌ཀྲར༌ ཕེད༌ ཟམ༌ཤིག༌ ཡེ༌ཤུའི༌ ཞབས༌སི༌ཀ༌ ལུགས༌ཏེ༌ ཁོ༌རང༌ངི༌ སྲ༌ ཉམ༌པོ༌ ཕིས༌, ཏེ༌ནེ༌ ཁང༌པ༌ གང༌པོ༌ ཨ༌ཏིར༌རི༌ དྲི༌མའེ༌ གང༌།
JHN.12.4	ཨིན༌ནའང༌ ཁོང༌ངི༌ སློབ༌ཕྲུག༌གུན༌ནི༌ ཕྲོ༌ནེ༌ ཡུ༌དཱ༌ ཀར༌ཡོད༌པའེ༌ ༼ཀ༌བོའེ༌ སྟིང༌ནེ༌ ཡེ༌ཤུའ༌ ངོ༌ལོག༌ ཅོས༌༽ མིར༌ཡམ༌མ༌ ཟེརས༌། 
JHN.12.5	"ཅིའ༌ འི༌ ཨ༌ཏིར༌བོ༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ མ༌ཏངས༌པིན༌? འི༌བོའེ༌ རིན༌བོ༌ ལོ༌ ཅིག༌གི༌ ལ༌ཆ༌ ཟམ༌ཤིག༌ རི༌ཅེས༌ དུག༌།" 
JHN.12.6	ཉལ༌བ༌ཅན༌གུན༌ནི༌ ཕིའ༌ ཚེར༌ཁ༌ ཡོད༌ཏེ༌ མན༌པ༌ ཁོ༌རང༌ རྐུན༌མ༌ ཨིན༌ པ༌སང༌ ཁོའེ༌ ཏེ༌བོ༌ ཟེརས༌། སློབ༌ཕྲུག༌གུན༌ནི༌ ཀོལ༌ཅེས༌སི༌ པེ༌ནེ༌ ཁོ༌མགས༌པོ༌ ཁོའེ༌ ལག༌ག༌ བོར༌རད༌པིན༌ ཡང༌ ཁོའེ༌ ཏེ༌ནང༌ནེ༌ རྐུའད༌པིན༌།
JHN.12.7	ཡེ༌ཤུའི༌ མོལས༌, "མིར༌ཡམ༌ ཚེར༌ མ༌ཅུག༌། ཁོའེ༌ འི༌བོ༌ ཅོས༌ཏེ༌ ངའེ༌ ཟུགས༌པོ༌ སྤུར༌ཁང༌ང༌ ཁྱེར༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཨིན༌། 
JHN.12.8	ཉལ༌བ༌ཅན༌གུན༌ དུས༌རྒྱུན༌ ཁྱོ༌ཞའ༌ ཉམ༌པོ༌ ལུས༌ཨིན༌, ཨིན༌ནའང༌ ང༌ དུས༌རྒྱུན༌ ཁྱོ༌ཞ༌གུན༌ ཉམ༌པོ༌ མི༌ལུས༌།"
JHN.12.9	ཏེན༌ན༌ དུས༌ལ༌ ཡ༌ཧུ༌དཱ༌པའེ༌ མི༌ཚོགས༌ ཆེན༌མོའ༌ ཡེ༌ཤུ༌ ཏེ༌རུ༌ ཡོད༌ཁན༌བོ༌ རྒྱུས༌སོང༌པ༌ ཁོང༌གུན༌ ཡོངས༌, ཅིའ༌ཟེར༌ན༌ ཁོང༌གུན༌ལ༌ ཡེ༌ཤུ༌ ཐུག༌ཅེས༌ ཅིག༌པོ༌ མན༌པ༌, ཁོང༌ངི༌ སོན༌ཏེའ༌ ལང༌ང༌ ཛད༌ཁན༌ནི༌ ལ༌ཟར༌རས༌ལའང༌ ལྟ༌ཉིན༌ ཡོད༌པིན༌། 
JHN.12.10	ཏེ༌ནེ༌ བླ༌མ༌ འུ༌སྐྱོང༌གུན༌ནི༌ ལ༌ཟར༌རས༌སའང༌ སད༌ཅེས༌སི༌ ཇུས༌ངན༌ ལྡིངས༌། 
JHN.12.11	ཅིའ༌ཟེར༌ན༌ ལ༌ཟར༌རས༌ལ༌ བྱུང༌ཁན༌བོའེ༌ ཡ༌ཧུ༌དཱ༌པ༌ མང༌པོ༌ཞིག༌གི༌ ཁོང༌གུན༌ ཕངས༌ཏེ༌ ཡེ༌ཤུའི༌ཀ༌ དད༌པ༌ ཁྱོང༌ངད༌པིན༌།
JHN.12.12	སྟིང༌མ༌ཞག༌པོ༌ དུས༌ཆེན༌ལ༌ ཡོངས༌ཁན༌ནི༌ མི༌ཚོགས༌ ཆེན༌མོའེ༌ གཙོ༌བོ༌ ཡེ༌ཤུ༌ ཡེ༌རུ༌ཤ༌ལེམ༌མ༌ སྐྱོད༌དུག༌ ཟེར༌ཏེ༌ ཚོར༌པ༌, 
JHN.12.13	ཁོང༌གུན༌ནི༌ ཁོ༌པའེ༌ ལྕང༌མའེ༌ ཡལ༌ག༌ ཙོགས༌ ཁུར༌ཏེ༌ ཁོང༌ང༌ གའ༌སུས༌ ཞུའ༌ལ༌ བིང༌ཏེ༌ ཀུ༌ཅོ༌ ཏང༌ཨིན༌ ཟེརས༌,
JHN.12.13	"སྟོད༌པ༌ ཕུལ༌ཤིག༌།
JHN.12.13	དཀོན༌མཆོག༌གི༌ ཝང༌ངི༌ ནང༌ང༌ སྐྱོད༌ཁན༌བོ༌ བྱིན༌ལབས༌ཅན༌།
JHN.12.13	ཨིས༌ར༌ཨེལ༌ལི༌ རྒྱལ༌པོ༌ བྱིན༌ལབས༌ཅན༌།"
JHN.12.14	ཡེ༌ཤུའི༌ བོང༌སར༌ཤིག༌ ཟིགས༌པ༌ ལུང༌སྟན༌ དྲན༌དྲ༌ གྲུབ༌ཅེས༌སི༌ ཕིའ༌ ཁོང༌ ཏེ༌ཀ༌ ཞོན༌ན༌ ཛདས༌, ཀ༌བོ༌ ནི༌,
JHN.12.15	"ཡེ༌རུ༌ཤ༌ལེམ༌པ༌གུན༌
JHN.12.15	ལྟོས༌ཤིག༌ ཁྱོ༌ཞའེ༌ རྒྱལ༌པོ༌,
JHN.12.15	བོང༌སར༌རི༌ཀ༌ ཆིབས༌ཏེ༌ སྐྱོད༌ད༌ལ༌།"
JHN.12.16	ཏེ༌དུས༌ སློབ༌ཕྲུག༌གུན༌ལ༌ ཁོང༌ངི༌ ཛད༌ཁན༌གུན༌ ཅའང༌ ཧ༌མ༌གོ༌, ཨིན༌ནའང༌ ཡེ༌ཤུའ༌ སྤལ༌
JHN.12.17	ཡེ༌ཤུའི༌ ལ༌ཟར༌རས༌ལ༌ སྤུར༌ཁང༌ནེ༌ བོད༌ད༌ ཛད༌ཏེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ ཟ༌ནེ༌, ཏེ༌རུ༌ ཡོད༌ཁན༌ནི༌ མི༌ཚོགས༌པོའེ༌ ཏེ༌ ནས༌ཚུལ༌བོ༌ ཀ༌ནེ༌ཀ༌རུ༌ ཁྱེབ༌ཤུག༌གད༌པིན༌། 
JHN.12.18	ཡེ༌ཤུའི༌ ཏེ༌ ཧ༌ལས༌ཤེས༌སི༌ ཛད༌པ༌ ཛད༌ཁན༌བོ༌ ཚོར༌ཏེ༌ མི༌ མང༌པོ༌ ཡེ༌རུ༌ཤ༌ལེམ༌ནེ༌ ཁོང༌ང༌ ཐུག༌ག༌ལ༌ ཡོངས༌། 
JHN.12.19	ཕ༌རུ༌ཤི༌པ༌གུན༌ནི༌ ཅིག༌ དང༌ ཅིག༌ག༌ ཟེརས༌, "ང༌དང༌གུན༌ནི༌ མིག༌ཞི༌ ཁྲངས༌པོ༌ མི༌ལུས༌ཤེས༌པོ༌ སོལ༌པོ༌ ཐོང༌དུག༌། ལྟོས༌སའང༌ མི༌ ཚང༌མ༌ ཁོའེ༌ སྟིང༌རང༌ནེ༌ ཆའ༌ལ༌།"
JHN.12.20	ཏ༌ དུས༌ཆེན༌ནི༌ དུས༌ དཀོན༌མཆོག༌ག༌ ཅོལ༌ལ༌ ཡོང༌ཁན༌གུན༌ནི༌ ཕྲོའ༌ ཡ༌ཧུ༌དཱ༌པ༌ མན༌ཁན༌ ཁ༌ཅིག༌གའང༌ ཡོད༌པིན༌། 
JHN.12.21	གཱ༌ལིལ༌ལིའི༌ ཡུལ༌ཇོངས༌ བེད༌སེ༌དཱ༌པ༌ ཨིན༌ཁན༌གུན༌, ཕི༌ལིབ༌བི༌ཀ༌ ཡོངས༌ཏེ༌ ཁོའ༌ ཞུ༌ཝ༌ ཕུལས༌, "སྤོན༌བོ༌ལེ༌, ང༌ཞ༌གུན༌ལ༌ ཡེ༌ཤུ༌ ཇལ༌ ཉིན༌རག༌།" 
JHN.12.22	ཕི༌ལིབ༌ ཨེན༌གྲིརིའུ༌ ཤད༌ད༌ལ༌ སོང༌, ཡང༌ ཁོང༌ ཉིས༌ཀོ༌ སོང༌ཏེ༌ ཡེ༌ཤུའ༌ ཤདས༌།
JHN.12.23	ཡེ༌ཤུའི༌ ལན༌ སལས༌, "མི༌རིགས༌སི༌བུའ༌ དཀོན༌མཆོག༌གི༌ ཆོགས༌ནེ༌ སྤལ༌ ཐོབ༌ཅེས༌སི༌ དུས༌ སླེབ༌ ཚར༌། 
JHN.12.24	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ གྲོའེ༌ ས༌འོན༌ སའེ༌ ནང༌ང༌ སུབས༌ཏེ༌ ཤི༌ མི༌ཤི༌ ཏེ༌བོ༌ གྲོ༌ ཅིག༌ག༌ ལུས༌ས༌ནོག༌, ཨིན༌ནའང༌ ཤི༌ཏེ༌ སྟིང༌ནེ༌ སྨིན༌ཏེ༌ ཏེ༌བོའ༌ བྲས༌བུ༌ མང༌པོ༌ ཆགས༌ས༌ནོག༌། 
JHN.12.25	ང༌ སང༌ མང༌ང༌ རང༌ངི༌ སྲོག༌ག༌ ཡ༌ཤ༌ ཅོ༌ཁན༌གུན༌ནི༌ ཏེ༌བོ༌ སྐྱལ༌ཨིན༌, ཨིན༌ནའང༌ འི༌ ཇིག༌རྟེན༌ནི༌ ནང༌ང༌ རང༌ངི༌ སྲོག༌གི༌ སང༌ མང༌ང༌ ངའ༌ ཡ༌ཤ༌ ཅོ༌ཁན༌གུན༌ནི༌ ཁོང༌ངི༌ སྲོག༌པོ༌ ཐའ༌མེད༌པའེ༌ མི༌ཚེའེ༌ ཕིའ༌ སྐྱོབ༌ཨིན༌། 
JHN.12.26	ངའ༌ ཞབ༌སྟོག༌ ཞུ༌ཁན༌གུན༌ ངའེ༌ རྒྱབ༌ནེ༌ བྲངས༌གོས༌, ང༌ ཡོད༌ས༌ ངའེ༌ ཡོག༌པོ༌གུན༌ནའང༌ དུག༌ཨིན༌། ངའ༌ ཞབ༌སྟོག༌ ཞུ༌ཁན༌གུན༌ལ༌ ངའེ༌ ནམ༌ཁའ༌ ཞུགས༌ཁན༌ནི༌ ཡབ༌བིའང༌ རྩི༌ཝ༌ ཛད༌ཨིན༌།"
JHN.12.27	ཁོང༌ངི༌ མོལས༌, "ཏ༌ ངའེ༌ སེམས༌ལ༌ མ༌སྲན༌ཏྲེ༌ ནགས༌ རག༌། ཏེ༌ནེ༌ ཅི༌ ངའེ༌ ཟེར༌ར༌, 'ཀྱེ༌ ངའེ༌ ཡབ༌, ཏ༌ ང༌ འི༌ སྡུག༌སྔལ༌ལི༌ དུས༌པོ༌ནེ༌ སྐྱོབ༌བ༌ ཛད༌?' མ༌ནེ༌ མི༌ཟེར༌ ཅིའ༌ཟེར༌ན༌ ང༌ འིན༌ན༌ རྒྱུན༌ཚན༌བོའེ༌ ཕིའ༌ ཡོངས༌ཏེ༌ ཨིན༌། 
JHN.12.28	ཀྱེ༌ ཡབ༌, ཉེ༌རང༌ངི༌ ཚན༌ལ༌ སྤལ༌ ཐོབ༌ ཅུག༌ག༌ ཛད༌།"
JHN.12.28	ཏེ༌ནེ༌ ནམ༌ཁའ༌ནེ༌ སུང༌སྐད༌ཅིག༌ ཚོར༌, "ངའེ༌ སྤལ༌ ཏངས༌ཏེ༌ ཨིན༌, ཏ༌རུང༌ངའང༌ སྤལ༌ ཏང༌ཨིན༌།" 
JHN.12.29	ཏེ༌རུ༌ ཡོད༌ཁན༌ མི༌ཚོགས༌ སུང༌སྐད༌ ཚོར༌ཁན༌གུན༌ནི༌ བྲུག༌ལྡིར༌ར༌ རག༌ ཟེརས༌, ཡང༌ ཁ༌ཅིག༌གི༌, "ཕོ༌ཉའེ༌ ཁོང༌ང༌ ཞལ༌ཏ༌ སལ༌ཏེ༌ ཨིན༌ནོག༌" ཟེརས༌།
JHN.12.30	ཡེ༌ཤུའི༌, "འི༌ སུང༌སྐད༌པོ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌, ངའེ༌ ཕིའ༌ མན༌" མོལས༌། 
JHN.12.31	ཏ༌ འི༌ ཇིག༌རྟེན༌པ༌གུན༌ལ༌ ཁྲིམས༌ཅད༌ཅེས༌སི༌ དུས༌ སླེབས༌ཏེ༌ ཨིན༌, འི༌ ཇིག༌རྟེན༌ནི༌ དད༌པ༌ མེད༌ཁན༌གུན༌ནི༌ ཝང༌སྲུལ༌པ༌ ཤེ༌ཏན༌, ཕི༌ལོག༌ག༌ ཕིང༌ང༌ ཛད༌ཨིན༌། 
JHN.12.32	ཡང༌ ང༌ ཀྱེན༌ལ༌ སྟག༌ ཟ༌ནེ༌ ངའེ༌ མི༌ཚང༌མའེ༌ སེམས༌ ང༌རང༌ ཆོགས༌ལ༌ ཁྱོང༌ཨིན༌།" 
JHN.12.33	ཡེ༌ཤུའི༌ ཏེ༌ཟུག༌ མོལ༌ཏེ༌ ཁོང༌ གྲོངས༌ཚུལ༌བོ༌ སྔོན༌ ཅུག༌ག༌ ཛདས༌།
JHN.12.34	མི༌ཚོགས༌སི༌ ཟེརས༌, "ང༌ཞའེ༌ དམ༌པའེ༌ སུང༌རབས༌སི༌ ནང༌ནེ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ དུས༌རྒྱུན༌ ཞུགས༌ཨིན༌ ཟེར༌ཏེ༌ ཚོར༌། ཏེ༌ནེ༌ ཉེ༌རང༌ངི༌ ཀ༌ཟུག༌ག༌ མོལ༌ལད༌, 'མི༌རིགས༌སི༌བུ༌ ཀྱེན༌ལ༌ སྟག༌གོས༌?' འི༌ མི༌རིགས༌སི༌བུ༌ སུ༌ ཨིན༌ནོག༌?"
JHN.12.35	ཡེ༌ཤུའི༌ མོལས༌, "ངའེ༌ འོད༌པོ༌ ཁྱོ༌ཞ༌གུན༌ ཉམ༌པོ༌ དུས༌ ཉུ༌ངུན༌ཞིག༌གི༌ ཕིའ༌ ལུས༌ཨིན༌། མུན༌གྲིག༌གི༌ ཁྱོ༌ཞ༌གུན༌ནི༌ཀ༌ ཝང༌ མི༌སྲུལ༌ཅེས༌སི༌ ཕིའ༌ ཏེ༌ འོད༌ ཡོད༌ཡོད༌པོ༌ ཏེ༌ནང༌ང༌ གྲུལ༌ཤིག༌། མུན༌གྲིག༌གི༌ ནང༌ང༌ གྲུལ༌ཁན༌གུན༌ལ༌ ཀ༌རུ༌ ཆ༌ཅེན༌ ཅའང༌ རྒྱུས༌ མེད༌ཀྱག༌། 
JHN.12.36	ཁྱོ༌ཞ༌གུན༌ ཉམ༌པོ༌ འོད༌ ཡོད༌དི༌ དུས༌ལ༌ ཁྱོ༌ཞ༌གུན༌ ཏེ༌ འོད༌དི༌ ཕྲུ༌གུ༌ རྒྱུར༌ཅེས༌སི༌ ཕིའ༌ ཏེ༌ འོད༌པོའེ༌ཀ༌ དད༌པ༌ ཁྱོང༌གོས༌།" ཏེ༌བོ༌ མོལ༌ཏེ༌ སྟིང༌ནེ༌ ཡེ༌ཤུ༌ ཏེ༌ཀ༌ནེ༌ བིངས༌ཏེ༌ སྐྱོདས༌ ཡང༌ ཁོང༌གུན༌ནེ༌ ཨིབ༌བ༌ ཛདས༌།
JHN.12.37	གཙོ༌བོ༌ ཡེ༌ཤུའི༌ ཧ༌ལས༌ཤེས༌སི༌ ཛད༌པ༌གུན༌ སྟན༌ཏེའང༌ མི༌ མང༌ཆེའ༌ ཁོང༌ངི༌ཀ༌ དད༌པ༌ མ༌ཁྱོངས༌། 
JHN.12.38	འི༌བོ༌ ལུང༌སྟོན༌པ༌ ཡེ༌ཤ༌ཡཱ༌ མོལ༌ཁན༌བོ༌ དྲན༌དྲ༌ གྲུབ༌ཏེ༌ ཨིན༌,
JHN.12.38	"ཉེ༌རང༌ངི༌ ཁྱུད༌ཅན༌ ཆག༌ལས༌གུན༌ སྔོན༌ཅུགས༌ཏེའང༌,
JHN.12.38	ཀྱེ༌ གཙོ༌བོ༌, སུའི༌ ང༌དང༌ངི༌ ལོན༌བོའེ༌ཀ༌ ཨིད༌ཤེས༌།"
JHN.12.39	ཏེན༌ན༌ རྒྱུན༌ཚན༌བོའེ༌ ཁོང༌གུན༌ནི༌ དད༌པ༌ མ༌ཁྱོངས༌། དམ༌པའེ༌ སུང༌རབས༌སི༌ ཡང༌ ཁག༌ཤིག༌གི༌ཀ༌ ལུང༌སྟོན༌པ༌ ཡེ༌ཤ༌ཡཱའེ༌ མོལ༌ཏེ༌ དུག༌,
JHN.12.40	"ཁོང༌ངི༌ ཁོང༌གུན༌ནི༌ མིག༌གུན༌ ཞ༌ར༌ དང༌
JHN.12.40	སྙིང༌གུན༌ སྐྱོང༌པོ༌ ཅོའ༌ ཛད༌ པ༌སང༌
JHN.12.40	ཁོང༌གུན༌ནི༌ མིག༌ནེ༌ མི༌ཐོང༌
JHN.12.40	ཡང༌ སྙིང༌གུན༌ལ༌ ཧ༌གོ༌ མི༌ཐུབ༌,
JHN.12.40	ཏེ༌ མན༌ནེ༌ ཁོང༌གུན༌ནི༌ གྱོད༌པ༌ ཅོས༌ཏེ༌
JHN.12.40	ངའེ༌ ཁོང༌གུན༌ ཕན༌ཅུགས༌ཏེ༌ ཡོད༌གྲོ༌།"
JHN.12.41	ལུང༌སྟོན༌པ༌ ཡེ༌ཤ༌ཡཱའེ༌ ཡེ༌ཤུའི༌ སྤལ༌བོ༌ ཐོང༌ པ༌སང༌, ཁོང༌ངི༌ སྐོར༌ལ༌ ཏེ༌གུན༌ མོལ༌ཏེ༌ ཨིན༌པིན༌།
JHN.12.42	ཏེ༌དུས༌ལ༌ མི༌ མང༌པོ༌ཞིག༌གི༌ ཀ༌བོའེ༌ ཕྲོའ༌ ཡ༌ཧུ༌དཱ༌པའེ༌ འུ༌སྐྱོང༌ ཁ༌ཅིག༌གའང༌ ཡོད༌པིན༌, ཡེ༌ཤུའི༌ ནང༌ང༌ དད༌པ༌ ཁྱོངས༌, ཨིན༌ནའང༌ སུའང༌ མ༌ཤདས༌, ཅིའ༌ཟེར༌ན༌ ཕ༌རུ༌ཤི༌པ༌གུན༌ནི༌ ཁོང༌གུན༌ དུ༌ཁང༌ངི༌ ཆོས༌ཚོགས༌སི༌ ཕྲོ༌ནེ༌ ཕིངས༌ ཏང༌ང༌ནོག༌ སམ༌ཏེ༌ ཇིགས༌སད༌པིན༌། 
JHN.12.43	ཁོང༌གུན༌ནི༌ དཀོན༌མཆོག༌གི༌ སྟོད༌པའེ༌ སང༌ མི༌ཆོགས༌སི༌ སྟོད༌པ༌ རིན༌ཆེའ༌ ཚོར༌རད༌པིན༌།
JHN.12.44	ཏེ༌ནེ༌ ཡེ༌ཤུའི༌ ཀུ༌ཅོ༌ སལ༌ཏེ༌ མོལས༌, "ང༌ དད༌པ༌ ཅོ༌ཁན༌གུན༌ནི༌ ང༌ ཅིག༌པོ༌ མན༌པ༌ ང༌ ཀལ༌ལ༌ ཛད༌ཁན༌བོའང༌ དད༌པ༌ ཅོའ༌ནོག༌། 
JHN.12.45	ཡང༌ ང༌ ཐོང༌ཁན༌གུན༌ནི༌ ང༌ ཀལ༌ལ༌ ཛད༌ཁན༌ནི༌ ཡབ༌ ཇལ༌ཏེ༌ ཨིན༌ནོག༌། 
JHN.12.46	ངའེ༌ཀ༌ དད༌པ༌ ཁྱོང༌ཁན༌གུན༌ མུན༌གྲིག༌གི༌ ནང༌ང༌ མི༌ལུས༌ཤེས༌སི༌ ཕིའ༌ ང༌ ཇིག༌རྟེན༌ནི༌ ནང༌ང༌ འོད༌དི༌ ཚུལ༌ལ༌ ཡོངས༌ཏེ༌ ཨིན༌།"
JHN.12.47	ངའེ༌ སྤེ༌ར༌གུན༌ ཉན༌ཏེ༌ ལག༌ལེན༌ མ༌ཅོ༌ཁན༌གུན༌ལ༌ ངའེ༌ སྐྱོན༌ མི༌ཀལ༌, ཅིའ༌ཟེར༌ན༌ ང༌ ཇིག༌རྟེན༌པ༌གུན༌ལ༌ སྐྱོན༌ ཀལ༌ལ༌ མན༌པ༌ ཐར༌པ༌ ཏང༌ང༌ ཡོངས༌ཏེ༌ ཨིན༌། 
JHN.12.48	ང༌ ཕངས༌ཏེ༌ ངའེ༌ སྤེ༌ར༌གུན༌ མ༌ཉན༌ཁན༌ ཚང༌མའ༌ ངའེ༌ ཟེར༌ཁན༌ ཏེན༌ན༌ སྤེ༌ར༌གུན༌ནི༌ ཐའ༌མའེ༌ ཞག༌ག༌ ཁོང༌གུན༌ལ༌ ཤགས༌ ཅད༌ཨིན༌། 
JHN.12.49	ངའེ༌ ང༌རང༌ངི༌ ཝང༌ངི༌ ནང༌ང༌ ཟེར༌ར༌མེད༌, ཨིན༌ནའང༌ ང༌ ཀལ༌ལ༌ ཛད༌ཁན༌ ནམ༌ཁའ༌ ཞུགས༌ཁན༌ནི༌ ཡབ༌བི༌ ང༌ ཅི༌ ཟེར༌ཅེས༌ དང༌ ཀ༌ཟུག༌གི༌ ཟེར༌ཅེས༌ལ༌ བཀའ༌ སལ༌ལ༌ ཛད༌ཏེ༌ ཨིན༌། 
JHN.12.50	ཁོང༌ངི༌ བཀའེ༌ ཐའ༌མེད༌པའེ༌ མི༌ཚེའེ༌ ནང༌ང༌ ཁྲིད༌ད༌ ཛད༌ཅེས༌པོ༌ ངའེ༌ ཤེས༌སད༌། ཏེན༌ན༌བོའེ༌ཕིའ༌ ངའེ༌ ཡབ༌བི༌ ངའ༌ ཟེར༌ཅེས༌སི༌ བཀའ༌ སལ༌ཁན༌བོ༌ ངའེ༌ ཟེར༌རད༌།
JHN.13.1	པེ༌སག༌གི༌ དོན༌ཏང༌ངི༌ སང༌ སྔུན༌ལ༌, ཡེ༌ཤུའ༌ འི༌ ཇིག༌རྟེན༌བོ༌ ཕངས༌ཏེ༌ ཁོང༌རང༌ངི༌ ཡབ༌བི༌ཀ༌ སྐྱོད༌ཅེས༌སི༌ དུས༌ སླེབས༌ཏེ༌ ཨིན༌ཁན༌བོ༌ ཐུག༌རྒྱུས༌ ཡོད༌པིན༌། ཁོང༌ངི༌ འི༌ ཇིག༌རྟེན༌ནི༌ ནང༌ང༌ ཁོང༌རང༌ངི༌ མི༌གུན༌ལ༌ བྱམས༌པ༌ ཛདས༌, ཁོང༌གུན༌ལ༌ ཏ༌ ཁོང༌ངི༌ ཁོང༌རང༌ངི༌ བྱམས༌པ༌ ཚད༌ གང༌པོ༌ སྟན༌ན༌ ཛདས༌། 
JHN.13.2	ཁོང༌གུན༌ ཕི༌ཏོག༌གི༌ དོན༌ཏང༌ དོན༌ཨིན༌ ཡོད༌པིན༌, ཤེ༌ཏན༌ནི༌ ཤི༌མོན༌ནི༌ བུ༌ཚ༌ ཡུ༌དཱ༌ ཀར༌ཡོད༌པའེ༌ སྙིང༌ངི༌ ནང༌ང༌ ཡེ༌ཤུའ༌ ངོ༌ལོག༌ ཅོ༌ཅུག༌ཅེས༌སི༌ སམ༌བ༌ སྐྱེ༌ཅུགས༌ ཚར༌ཏེ༌ ཨིན༌པིན༌།
JHN.13.3	ཡེ༌ཤུའི༌ ཡབ༌བི༌ ཅི༌ཚང༌མ༌ ཁོང༌ངི༌ ཆག༌ག༌ སྟད༌ད༌ ཛད༌ཁན༌ དང༌ ཁོང༌ དཀོན༌མཆོག༌གི༌ ཆོགས༌ནེ༌ སྐྱོད༌ཁན༌ ཡང༌ དཀོན༌མཆོག༌གི༌ སྐུན༌དུན༌ལ༌ ལོགས༌ཏེ༌ སྐྱོད༌ཅེས༌པོ༌ ཁྱེན༌ན༌ ཛད༌དད༌པིན༌། 
JHN.13.4	ཏེ༌ནེ༌ ཁོང༌ ཅོག༌ཙེ༌ དུན༌ལ༌ ཞངས༌ ཡང༌ རང༌ངི༌ ཁ༌ཐོག༌གི༌ ནམ༌ཟའ༌ ཕུད༌ད༌ ཛདས༌ཏེ༌ ལག༌ཕིས༌ ཆེན༌མོ༌ཞིག༌ ཁོང༌རང༌ངི༌ སྐྱེད༌པ༌ སྲིལ༌ལ༌ ཛདས༌། 
JHN.13.5	ཏེ༌ སྟིང༌ནེ༌ ཁོང༌ངི༌ ཅི༌ལིམ༌ཅིའི༌ ནང༌ང༌ ཆུ༌ ལུགས༌ཏེ༌ ཁོང༌རང༌ངི༌ སློབ༌ཕྲུག༌གུན༌ནི༌ རྐང༌པ༌ ཁྲུ༌ཅེས༌ གོ༌ཟུག༌ ཛད༌ཏེ༌ སྐྱེད༌པ༌ སྲིལ༌ལ༌ ཛད༌ཁན༌ནི༌ ལག༌ཕིས༌ ཆེན༌མོ༌ ཉམ༌པོ༌ ཕིའ༌ ཛདས༌།
JHN.13.6	ཁོང༌ ཤི༌མོན༌ པི༌ཏྲར༌རི༌ དུན༌ལ༌ སླེབ༌བ༌ཅིག༌, པི༌ཏྲར༌རི༌ ཟེརས༌, "གཙོ༌བོ༌ ཉེ༌རང༌ངི༌ ངའེ༌ རྐང༌པ༌ ཁྲུའ༌ ཛད༌དད༌ད༌?"
JHN.13.7	ཡེ༌ཤུའི༌ ཁོའ༌ ལན༌སལས༌, "ངའེ༌ ཅོ༌ཁན༌བོ༌ དག༌ས༌ ཁྱོ༌རང༌ང༌ ཧ༌མི༌གོ༌, ཨིན༌ནའང༌ སྟིང༌ནེ༌ ཧ༌གོ༌ཨིན༌།"
JHN.13.8	པི༌ཏྲར༌རི༌ ཟེརས༌, "མན༌, ཉེ༌རང༌ངི༌ ངའེ༌ རྐང༌པ༌ མ༌ནེ༌ ཁྲུ༌ མ༌ཛད༌།"
JHN.13.8	ཡེ༌ཤུའི༌ ཁོའ༌, "གལ༌ཏེས༌ ངའེ༌ ཁྱོ༌རང༌ངི༌ རྐང༌པ༌ མ༌ཁྲུ༌ན༌ ཏེ༌ནེ༌ ངའེ༌ ནོར༌སྐལ༌ལི༌ ནང༌ང༌ ཁྱོ༌རང༌ང༌ ཁག༌ མེད༌" མོལས༌།
JHN.13.9	ཤི༌མོན༌ པི༌ཏྲར༌རི༌ ཟེརས༌, "ཏེ༌ཟུག༌ ཨིན༌ན༌, ཏེ༌ནེ༌ གཙོ༌བོ༌ ངའེ༌ རྐང༌པ༌ མ༌ཚད༌, ལག༌ དང༌ གོའང༌ ཁྲུའ༌ཛད༌།"
JHN.13.10	ཡེ༌ཤུའི༌ ཁོའ༌ ལན༌སལས༌, "ཆུའ༌ ཞུགས༌ཁན༌ནི༌ མི༌བོའེ༌ རྐང༌པ༌ཙ༌ མ༌ནེ༌ ཁྲུ༌གོས༌ མེད༌ཏེ༌ ཨིན༌ནོག༌, ཁོའེ༌ ཟུགས༌པོ༌ གང༌པོ༌ ལག༌མོ༌ ཡོད༌ཏེ༌ ཨིན༌། ཅིག༌ཅིག༌ མ༌སྟོགས༌ ཁྱོ༌ཞའ༌ ཚང༌མ༌ རྩང༌མ༌ ཨིན༌།" 
JHN.13.11	ཡེ༌ཤུའ༌ ངོ༌ལོག༌ ཅོ༌ཅེས༌ཅན༌ནི༌ མི༌བོ༌ ཐུག༌རྒྱུས༌ ཡོད༌ པ༌སང༌, 'ཅིག༌ཅིག༌ མ༌སྟོགས༌ ཁྱོ༌ཞའ༌ ཚང༌མ༌ རྩང༌མ༌ ཨིན༌' མོལས༌།
JHN.13.12	ཡེ༌ཤུའི༌ སློབ༌ཕྲུག༌གུན༌ནི༌ རྐང༌པ༌ ཁྲུ༌ ཚར༌ར༌ཅིག༌ ནམ༌ཟའ༌ ནམས༌ཏེ༌ ཁོང༌རང༌ངི༌ ནས༌སའེ༌ཀ༌ ཞུགས༌, ཡང༌ ཁོང༌ངི༌ སློབ༌ཕྲུག༌གུན༌ལ༌ དྲི༌ ཛདས༌, "ངའེ༌ ཅོས༌ཁན༌ནི༌ ཏོན༌བོ༌ ཁྱོ༌ཞའ༌ ཧ༌གོའ༌? 
JHN.13.13	ཁྱོ༌ཞའེ༌ ང༌ སློབ༌པོན༌ དང༌ གཙོ༌བོ༌ ཟེར༌ར༌ནོག༌, ཏེ༌ཟུག༌ ཟེར༌ཅེས༌པོ༌ དྲང༌པོ༌ ཨིན༌ནོག༌, ཅིའ༌ཟེར༌ན༌ ང༌ ཏེ༌བོ༌ ཨིན༌ནའང༌ ཨིན༌། 
JHN.13.14	ཏ༌ ང༌ ཁྱོ༌ཞ༌གུན༌ནི༌ སློབ༌པོན༌ དང༌ གཙོ༌བོ༌ ཨིན༌ཨིན༌ཞིག༌ ཁྱོ༌ཞའེ༌ རྐང༌པ༌ ཁྲུའད༌ན༌, ཁྱོ༌ཞ༌གུན༌ནིའང༌ ཅིག༌ དང༌ ཅིག༌གི༌ རྐང༌པ༌ ཁྲུ༌གོས༌། 
JHN.13.15	ངའེ༌ ཅོས༌ཁན༌གུན༌ ཁྱོ༌ཞེའང༌ ཅོ༌ཅེས༌སི༌ ཕིའ༌ ཁྱོ༌ཞ༌གུན༌ལ༌ ངའེ༌ སྤེ༌ཞིག༌ སྟན༌ཏེ༌ ཨིན༌། 
JHN.13.16	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཡོག༌པོ༌ ཁོ༌རང༌ངི༌ སྤོན༌བོའེ༌ སང༌ ཇིགས༌པོ༌ མ༌ནོག༌, ཡང༌ ལོན༌ ཁྱོང༌ཁན༌བོ༌ ལོན༌ ཀལ༌ཁན༌བོའེ༌ སང༌ ཇིགས༌པོ༌ མ༌ནོག༌། 
JHN.13.17	ཏ༌ ཁྱོ༌ཞ༌གུན༌ལ༌ འི༌གུན༌ ཧ༌གོ༌ཏེ༌ ཨིན༌ནོག༌། འི༌གུན༌ནི༌ཀ༌ ལག༌ལེན༌ ཅོ༌ན༌ བྱིན༌ལབས༌ ཐོབ༌ཨིན༌།"
JHN.13.18	ཡེ༌ཤུའི༌ མོལས༌, "ངའེ༌ ཁྱོ༌ཞའ༌ ཚང༌མའེ༌ སྐོར༌ལ༌ ཟེར༌ར༌མེད༌, ངའེ༌ ལྡམས༌ཁན༌གུན༌ ང༌ རྒྱུས༌ཡོད༌། ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌, 'ང༌ ཉམ༌པོ༌ ཟའ༌ཁན༌བོའེ༌ ངའ༌ ངོ༌ལོག༌ ཅོ༌ཨིན༌' བྲིས༌ཁན༌བོ༌ དྲན༌དྲ༌ གྲུབ༌གོས༌། 
JHN.13.19	འི༌གུན༌ བྱུང༌ ཟ༌ནེ༌ ཁྱོ༌ཞ༌གུན༌ནི༌ ང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ དད༌པ༌ ཅོ༌ཅེས༌སི༌ ཕིའ༌ ངའེ༌ འི༌བོ༌ བྱུང༌ངི༌ སང༌ སྔུན༌ལ༌ དག༌ས༌ ཁྱོ༌ཞ༌གུན༌ལ༌ ཟེར༌རད༌། 
JHN.13.20	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ ཀལ༌ཁན༌གུན༌ལ༌ གའ༌སུས༌ ཞུ༌ཁན༌གུན༌ནི༌ ངའ༌ གའ༌སུས༌ ཞུ༌ཏེ༌ ཨིན༌, ཡང༌ ང༌ གའ༌སུས༌ ཞུ༌ཁན༌གུན༌ནི༌ ང༌ ཀལ༌ལ༌ ཛད༌ཁན༌བོའ༌ གའ༌སུས༌ ཞུ༌ཏེ༌ ཨིན༌ནོག༌།"
JHN.13.21	ཏེ༌བོ༌ མོལ༌ཏེ༌ སྟིང༌ནེ༌ ཡེ༌ཤུའི༌ སེམས༌ལ༌ མ༌སྲན༌ཏྲེ༌ ནགས༌ ཐོང༌, ཡང༌ སྤོང༌པོ༌ སལ༌ཏེ༌ མོལས༌, "ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཁྱོ༌ཞའེ༌ ཕྲོ༌ནེ༌ ཅིག༌ཅིག༌གི༌ ངའ༌ ངོ༌ལོག༌ ཅོ༌ཨིན༌།"
JHN.13.22	ཏེ༌ནེ༌ སློབ༌ཕྲུག༌གུན༌ནི༌ ཅིག༌ དང༌ ཅིག༌ག༌ སྟས༌, ཅིའ༌ཟེར༌ན༌ ཁོང༌ངི༌ སུའི༌ སྐོར༌ལ༌ མོལ༌ཏེ༌ ཨིན༌ སུའང༌ རྒྱུས༌ མེད༌པིན༌། 
JHN.13.23	ཡེ༌ཤུའི༌ གཅེས༌པ༌ ཛད༌ཁན༌ནི༌ སློབ༌ཕྲུག༌པོ༌ ཁོང༌ངི༌ ལྡོའེ༌ཀ༌ དུགས༌ཏེ༌ ཡོད༌པིན༌། 
JHN.13.24	ཤི༌མོན༌ པི༌ཏྲར༌རི༌ གོ༌ སྐུལ༌ཨིན༌ ཏེ༌ སློབ༌ཕྲུག༌པོའ༌ ཟེརས༌, "ཡེ༌ཤུའ༌ སུའི༌ སྐོར༌ལ༌ མོལ༌ཏེ༌ ཨིན༌ ཟེར༌ཏེ༌ དྲིས༌སའང༌?"
JHN.13.25	ཁོ༌ ཡེ༌ཤུའི༌ ཆོགས༌ལ༌ ཉེས༌ཏེ༌ ཁོང༌ང༌ དྲིས༌, "གཙོ༌བོ༌ ཁོ༌ སུ༌ ཨིན༌ནོག༌?"
JHN.13.26	ཡེ༌ཤུའི༌ ལན༌སལས༌, "ངའེ༌ ཏ༌གི༌ ད༌བེན༌ནི༌ ནང༌ང༌ སྤགས༌ཏེ༌ ཏང༌ཅེས༌ཅན༌བོ༌ ཨིན༌།" ཏེ༌ནེ༌ ཡེ༌ཤུའི༌ ཤི༌མོན༌ ཀར༌ཡོད༌པའེ༌ བུ༌ཚ༌ ཡུ༌དཱ༌ ཏ༌གི༌ སྤགས༌ཁན༌བོ༌ སལས༌། 
JHN.13.27	ཏ༌གི༌ ཁམ༌བུ༌བོ༌ ཟའ༌ཅིག༌ ཤེ༌ཏན༌ ཁོའེ༌ ནང༌ང༌ ཞུགས༌། ཡེ༌ཤུའི༌ ཁོའ༌, "ཁྱོ༌རང༌ངི༌ ཅོ༌ཅེས༌ཅན༌བོ༌ གྱོགས༌པ༌ ཅོས༌" མོལས༌། 
JHN.13.28	ཨིན༌ནའང༌ ཁར༌ཇི༌ ཟེན༌ ཡོད༌ཁན༌ ཞན༌ཚང༌མའ༌ ཡེ༌ཤུའི༌ ཁོའ༌ ཏེ༌ཟུག༌ ཅིའ༌ མོལ༌ཏེ༌ ཨིན༌ ཅའང༌ ཧ༌མ༌གོ༌། 
JHN.13.29	ཡུ༌དཱ༌ པེ༌ནེ༌ ཁག༌ཁུར༌པ༌ ཨིན༌པ༌, ཁ༌ཅིག༌གི༌ ཡེ༌ཤུའི༌ ཁོའ༌ དུས༌ཆེན༌ནི༌ ཕིའ༌ གོས༌སྡོམ༌གུན༌ ཉོ༌ཅེས༌ ཡ༌ ཉལ༌བ༌ཅན༌ གུན༌ལ༌ པེ༌ནེ༌ ཏང༌ཅེས༌སི༌ ཕིའ༌ མོལ༌ཏེ༌ ཨིན༌གྲོ༌ སམ༌། 
JHN.13.30	ཡུ༌དཱའེ༌ ཏ༌གི༌ ཁམ༌བུ༌བོ༌ ཟོས༌ཏེ༌ ཁོ༌ ཕི༌ལོག༌ག༌ བིང༌ཏེ༌ སོང༌, ཏེ༌ ཟ༌ནེ༌ ཚན༌ སོང༌ཏེ༌ ཡོད༌པིན༌།
JHN.13.31	ཡུ༌དཱ༌ སོང༌ ཚར༌ར༌ཅིག༌ ཡེ༌ཤུའི༌ མོལས༌, "ཏ༌ མི༌རིགས༌སི༌བུའ༌ སྤལ༌ ཐོབ༌ཀི༌ཡོད༌, ཡང༌ ཁོའེ༌ ཞས༌ཏེ༌ དཀོན༌མཆོག༌ག༌ སྤལ༌ ཐོབ༌ཨིན༌། 
JHN.13.32	གལ༌ཏེས༌ ཁོའེ༌ ཞས༌ཏེ༌ དཀོན༌མཆོག༌ག༌ སྤལ༌ ཐོབ༌བད༌ན༌, དཀོན༌མཆོག༌གི༌ ཁོང༌རང༌ངི༌ ནང༌ང༌ སྲས༌ལའང༌ སྤལ༌ གྱོགས༌པ༌ སལ༌ལ༌ ཛད༌ཨིན༌། 
JHN.13.33	ངའེ༌ ཕྲུ༌གུ༌གུན༌, ཁྱོ༌ཞ༌གུན༌ ཉམ༌པོ༌ ང༌ ཏ༌རུང༌ དུས༌ ཉུ༌ངུན༌ཞིག༌ ལུས༌ཨིན༌། ཁྱོ༌ཞའེ༌ ང༌ ཙལ༌ཨིན༌, ཀ༌ཟུག༌ ངའེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཟེར༌པིན༌ དག༌ས༌ ཁྱོ༌ཞ༌གུན༌ལའང༌ ཟེར༌རད༌, ཀ༌རུ༌ ང༌ ཆའད༌ ཁྱོ༌ཞ༌གུན༌ ཏེ༌རུ༌ ཡོང༌ མི༌ཉན༌། 
JHN.13.34	ངའེ༌ ཁྱོ༌ཞ༌གུན༌ལ༌ བཀའ༌རྒྱ༌ སོ༌མ༌ཞིག༌ ཏང༌ངད༌, ཅིག༌ དང༌ ཅིག༌ག༌ བྱམས༌པ༌ ཅོས༌། ངའེ༌ ཁྱོ༌ཞའ༌ བྱམས༌པ༌ ཅོའ༌ ཙོགས༌ལ༌, ཁྱོ༌ཞ༌གུན༌ནིའང༌ ཅིག༌ དང༌ ཅིག༌ག༌ བྱམས༌པ༌ ཅོ༌གོས༌། 
JHN.13.35	ཏེ༌བོའེ༌ མི༌ཚང༌མ༌ལ༌ ཁྱོ༌ཞ༌གུན༌ ངའེ༌ སློབ༌ཕྲུག༌ ཨིན༌ཁན༌བོ༌ ཤེས༌ཨིན༌, གལ༌ཏེས༌ ཁྱོ༌ཞའེ༌ ཅིག༌ དང༌ ཅིག༌ག༌ བྱམས༌པ༌ ཅོ༌ན༌།"
JHN.13.36	ཤི༌མོན༌ པི༌ཏྲར༌རི༌ ཡེ༌ཤུའ༌ ཟེརས༌, "གཙོ༌བོ༌ ཉེ༌རང༌ ཀ༌རུ༌ སྐྱོད༌ཅེས༌ ཨིན༌?"
JHN.13.36	ཡེ༌ཤུའི༌ ལན༌སལས༌, "ང༌ ཆ༌སའ༌ དག༌ས༌ ཁྱོ༌རང༌ ཡོང༌ མི༌ཉན༌, ཨིན༌ནའང༌ སྟིང༌ནེ༌ ཁྱོ༌རང༌ ངའ༌ བྲངས༌ཏེ༌ ཡོང༌ཨིན༌།"
JHN.13.37	པི༌ཏྲར༌རི༌ དྲིས༌, "ཀྱེ༌ གཙོ༌བོ༌ ང༌ ཉེ༌རང༌ ཉམ༌པོ༌ དག༌ས༌ ཅིའ༌ ཡོང༌ མི༌ཉན༌། ཉེ༌རང༌ངི༌ ཕིའ༌ ངའེ༌ སྲོག༌ ཏང༌ཨིན༌།"
JHN.13.38	ཡེ༌ཤུའི༌ ལན༌སལས༌, "ཁྱོ༌རང༌ངི༌ ངའེ༌ ཏོན༌ལ༌ རང༌ངི༌ སྲོག༌པོ༌ ཏང༌ཨིན༌ན༌? ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, དི༌རིང༌ བྱ༌པོའེ༌ སྐད༌ ཏང༌ངི༌ སང༌ སྔུན༌ལ༌ ཁྱོ༌རང༌ངི༌ ང༌ ལན༌ སུམ༌ ངོ༌ མི༌ཤེས༌ཟུན༌ ཏང༌ཨིན༌" མོལས༌།
JHN.14.1	གཙོ༌བོ༌ ཡེ༌ཤུའི༌ ཁོང༌རང༌ངི༌ སློབ༌ཕྲུག༌གུན༌ལ༌ མོལས༌, "ཁྱོ༌ཞ༌གུན༌ནི༌ སེམས༌ལ༌ ནགས༌ མ༌སྟན༌ཤིག༌། དཀོན༌མཆོག༌གི༌ཀ༌ ཨིད༌ཤེས༌ ཅོ༌ཤིག༌ ཡང༌ ངའེ༌ཀའང༌ ཨིད༌ཤེས༌ ཅོ༌ཤིག༌། 
JHN.14.2	ངའེ༌ ཡབ༌བི༌ ཁང༌པའེ༌ ནང༌ང༌ ནས༌ས༌ མང༌པོ༌ ཡོད༌། གལ༌ཏེས༌ མེད༌པིན༌ན༌ ངའེ༌ ཅིའ༌ ཟེར༌ཨིན༌ ང༌ ཁྱོ༌ཞ༌གུན༌ནི༌ ཕིའ༌ ཏེ༌རུ༌ ནས༌ས༌ གྲལ༌གྲིག༌ ཅོའ༌ ཆའད༌། 
JHN.14.3	གལ༌ཏེས༌ ང༌ སོང༌ཏེ༌ ནས༌ས༌ གྲལ༌གྲིག༌ ཅོ༌ན༌, ང༌ ལོགས༌ཏེ༌ ཡོངས༌ཏེ༌ ཁྱོ༌ཞ༌གུན༌ ང༌རང༌ ཉམ༌པོ༌ ཁྲིད༌ཏེ༌ ཁྱེར༌ཨིན༌, ཏེ༌ནེ༌ ང༌ ཡོད༌ས༌ ཁྱོ༌ཞ༌གུན༌ནའང༌ དུག༌ཨིན༌། 
JHN.14.4	ཁྱོ༌ཞ༌གུན༌ལ༌ ང༌ ཆ༌ཅེས༌སི༌ ནས༌སའེ༌ ལམ༌བོ༌ རྒྱུས༌ཡོད༌།"
JHN.14.5	ཐོ༌མཱས༌སི༌ ཡེ༌ཤུའ༌ ཟེརས༌, "ཀྱེ༌ གཙོ༌བོ༌, ང༌ཞའ༌ ཉེ༌རང༌ ཀ༌རུ༌ སྐྱོད༌ད༌ ཛད༌ཅེས༌པོ༌ རྒྱུས༌མེད༌, ཏེ༌ནེ༌ ང༌ཞའ༌ ཀ༌ཟུག༌གི༌ ཏེ༌ ལམ༌བོ༌ ཤེས༌ཨིན༌།"
JHN.14.6	ཡེ༌ཤུའི༌ མོལས༌, "ང༌ ནི༌ ལམ༌བོ༌, དེན༌བ༌བོ༌ དང༌ སྲོག༌པོ༌ ཨིན༌, ང༌ ཅིག༌པོ༌ རྒྱུད༌ཏེ༌ མ༌ནེ༌ སུ༌ཞིག༌གའང༌ ཡབ༌བི༌ སྐུན༌དུན༌ལ༌ མི༌སླེབ༌། 
JHN.14.7	གལ༌ཏེས༌ ཁྱོ༌ཞ༌གུན༌ནི༌ ང༌ སུ༌ ཨིན༌ཁན༌བོ༌ ཏན༌ཏན༌ ཤེས༌ཏེ༌ ཨིན༌པིན༌ན༌, ཁྱོ༌ཞ༌གུན༌ནི༌ ངའེ༌ ཡབ༌བའང༌ ཤེས༌ཏེ༌ ཡོད༌གྲོ༌། ཏ༌ནེ༌ཕར༌ལ༌ ཁྱོ༌ཞའེ༌ ཁོང༌ ཤེས༌ཨིན༌ ཡང༌ ཁྱོ༌ཞ༌གུན༌ནི༌ ཁོང༌ ཇལ༌ཏེ༌ ཨིན༌།"
JHN.14.8	ཕི༌ལིབ༌བི༌ ཟེརས༌, "གཙོ༌བོ༌ ང༌ཞའ༌ ཡབ༌ དཀོན༌མཆོག༌ ཇལ༌ཅུག༌ག༌ ཛད༌དའང༌, ཡང༌ ཏེ༌བོ༌ ང༌ཞའེ༌ ཕིའ༌ ཚམ༌ ཐད༌ཐད༌ ཨིན༌།
JHN.14.9	ཡེ༌ཤུའི༌ ཕི༌ལིབ༌བ༌ མོལས༌, "ང༌ ཁྱོ༌ཞའ༌ ཉམ༌པོ༌ འི༌ཟམ༌ དུས༌ མང༌པོ༌ དུགས༌ཏེའང༌ ཁྱོ༌རང༌ང༌ ཏ༌རུང༌ངའང༌ ང༌ མ༌ཤེས༌ས༌? ང༌ ཐོང༌ཁན༌གུན༌ནི༌ ཡབ༌བའང༌ ཇལ༌ཏེ༌ ཨིན༌། ཏེ༌ནེ༌ ཁྱོ༌རང༌ངི༌ ཀ༌ཟུག༌ག༌ ཟེར༌རད༌ 'ང༌ཞའ༌ ཡབ༌ ཇལ༌ཅུག༌' ཟེར༌ཏེ༌? 
JHN.14.10	ཁྱོ༌རང༌ང༌ ང༌ ཡབ༌བི༌ ནང༌ང༌ ཡང༌ ཡབ༌ ངའེ༌ ནང༌ང༌ ཡོད༌ཁན༌བོ༌ དེན༌ཤེས༌ས༌ མེ༌རག༌ག༌? ངའེ༌ ཅི༌ སྤེ༌ར༌ཞིག༌ ཁྱོ༌ཞ༌གུན༌ལ༌ ཟེར༌རད༌ ཏེ༌གུན༌ ངའེ༌ ཆོགས༌ནེ༌ མན༌པ༌ ངའེ༌ ཡབ༌བི༌ ཆོགས༌ནེ༌ ཨིན༌, ཁོང༌ ངའེ༌ ནང༌ང༌ ཞུགས༌ཏེ༌ ཁོང༌རང༌ངི༌ ཆག༌ལས༌ ཛད༌དད༌། 
JHN.14.11	ངའེ༌ ང༌ ཡབ༌བི༌ ནང༌ང༌ ཡང༌ ཡབ༌ ངའེ༌ ནང༌ང༌ ཨིན༌ ཟེར༌ཁན༌བོའ༌ དེན༌ཤེས༌ཤིག༌། འི༌བོའ༌ དེན༌ མ༌ཤེས༌ནའང༌ ངའེ༌ སྐོར༌ལ༌ སྤང༌པོ༌ ཏང༌ཁན༌ནི༌ ཛད༌པ༌གུན༌ ཐོང༌ཏེ༌ དེན༌ཤེས༌ཤིག༌། 
JHN.14.12	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ཀ༌ དད༌པ༌ ཅོ༌ཁན༌གུན༌ནི༌ ངའེ༌ ཅོ༌ཁན༌ནི༌ ལས༌གུན༌ ཙོགས༌ ཅོ༌ཨིན༌, མ༌ཚད༌ ཏེ༌སང༌ ཀྲག༌ག༌ ལས༌གུན༌ ཅོ༌ཨིན༌, ཅིའ༌ཟེར༌ན༌ ང༌ ནི༌ ཡབ༌བི༌ཀ༌ ཆའད༌། 
JHN.14.13	སྲས༌སི༌ ཡབ༌བ༌ སྤལ༌ ཁྱོང༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ཅི༌ཞིག༌ ངའེ༌ མིང༌ངི༌ ནང༌ང༌ ཞུ༌ཝ༌ ཕུལ༌ནའང༌ ངའེ༌ ཁྱོ༌ཞའ༌ ཏང༌ཨིན༌། 
JHN.14.14	ཁྱོ༌ཞའེ༌ ཅི༌ཞིག༌གི༌ ཕིའ༌ ངའེ༌ མིང༌ངི༌ ནང༌ང༌ ངའ༌ ཞུ༌ཝ༌ ཕུལ༌ནའང༌, ངའེ༌ ཏེ༌བོ༌ ཅོ༌ཨིན༌།"
JHN.14.15	ཡེ༌ཤུའི༌ མོལས༌, "གལ༌ཏེས༌ ཁྱོ༌ཞའེ༌ ང༌ བྱམས༌པ༌ ཅོའད༌ན༌ ཁྱོ༌ཞའེ༌ ངའེ༌ བཀའ༌ ཏང༌ཁན༌གུན༌ སྲུང༌ཨིན༌, 
JHN.14.16	ངའེ༌ ཡབ༌བ༌ ཞུ༌ཝ༌ ཕུལ༌ཨིན༌ ཡང༌ ཁོང༌ངི༌ ཁྱོ༌ཞ༌གུན༌ལ༌ ཞན༌ རོགས༌ ཛད༌ཁན༌ཞིག༌ སལ༌ལ༌ ཛད༌ཨིན༌, ཁོང༌ དུས༌རྒྱུན༌ ཁྱོ༌ཞའ༌ ཉམ༌པོ༌ ཞུགས༌ཨིན༌། 
JHN.14.17	ཁོང༌ ནི༌ མི༌གུན༌ དྲང༌པོའེ༌ ཆོགས༌ལ༌ ཁྲིད༌ཁན༌ དམ༌པའེ༌ ཐུག༌ཉིད༌བོ༌ ཨིན༌། ཇིག༌རྟེན༌པ༌གུན༌ནི༌ ཁོང༌ངི༌ ནང༌ང༌ དད༌པ༌ མི༌ཅོ༌ ཅིའ༌ཟེར༌ན༌ ཁོང༌གུན༌ནི༌ ཁོང༌ ཐོང༌ང༌ མ༌ནོག༌ ཡང༌ ཤེས༌སའང༌ མ༌ནོག༌། ཨིན༌ནའང༌ ཁྱོ༌ཞའེ༌ ཁོང༌ ཤེས༌ས༌ནོག༌ ཅིའ༌ཟེར༌ན༌ ཁོང༌ ཁྱོ༌ཞའེ༌ ནང༌ང༌ ནས༌ཏེ༌ ཁྱོ༌ཞའ༌ ཉམ༌པོ༌ ཞུག༌ས༌ནོག༌། 
JHN.14.18	ངའེ༌ ཁྱོ༌ཞའ༌, ཏཱོ༌ཙེ༌ ཙོགས༌ལ༌ མི༌ཕང༌, ང༌ ཁྱོ༌ཞ༌གུན༌ ཡོད༌ས༌ ཡོང༌ཨིན༌། 
JHN.14.19	ཙ༌པིག༌ ཤིག༌ནེ༌ ཇིག༌རྟེན༌པ༌གུན༌ནི༌ ང༌ མི༌ཐོང༌, ཨིན༌ནའང༌ ཁྱོ༌ཞའེ༌ ང༌ ཐོང༌ཨིན༌། ང༌ སོན༌ཏེའ༌ ཨིན༌ཅེས༌པོའེ༌ ཁྱོ༌ཞ༌གུན༌ནའང༌ སོན༌ཏེའ༌ ལུས༌ཨིན༌། 
JHN.14.20	ང༌ སོན༌ཏེའ༌ ལང༌ངི༌ ཞག༌ག༌, ང༌ ཡབ༌བི༌ ནང༌ང༌ ཡང༌ ཁྱོ༌ཞ༌གུན༌ ངའེ༌ ནང༌ང༌ ཡང༌ ང༌ ཁྱོ༌ཞའེ༌ ནང༌ང༌ ཨིན༌ཁན༌བོ༌ ཁྱོ༌ཞའ༌ ཧ༌གོ༌ཨིན༌། 
JHN.14.21	ངའེ༌ བཀའ༌གུན༌ ཉན༌ཏེ༌ སྲུང༌ཁན༌གུན༌ ནི༌ ངའ༌ བྱམས༌པ༌ ཅོ༌ཁན༌གུན༌ ཨིན༌། ངའ༌ གཅེས༌པ༌ ཅོ༌ཁན༌གུན༌ལ༌ ངའེ༌ ཡབ༌བིའང༌ གཅེས༌པ༌ ཅོའ༌ ཛད༌ཨིན༌, ཡང༌ ངེའང༌ ཁོང༌གུན༌ལ༌ བྱམས༌པ༌ ཅོས༌ཏེ༌, ང༌རང༌ ཁོང༌གུན༌ལ༌ སྔོན༌ཅུག༌ཨིན༌།"
JHN.14.22	ཏེ༌ནེ༌ ཡུ༌དཱའེ༌ ༼ཀར༌ཡོད༌པ༌ མན༌ཁན༌བོའེ༌༽ ཟེརས༌, "ཀྱེ༌ གཙོ༌བོ༌, ཉེ༌རང༌ ང༌ཞ༌གུན༌ལ༌ སྔོན༌ཅུག༌ཅེས༌ ཡང༌ ཇིག༌རྟེན༌པ༌གུན༌ལ༌ སྔོན༌ མི༌ཅུག༌ཅེས༌པོ༌ ཅི༌ཕིའ༌ ཨིན༌?"
JHN.14.23	ཡེ༌ཤུའི༌ ལན༌སལས༌, "ང༌ བྱམས༌པ༌ ཅོ༌ཁན༌གུན༌ནི༌ ཁོའེ༌ ངའེ༌ སླབ༌བྱ༌གུན༌ནི༌ཀ༌ ལག༌ལེན༌ ཅོ༌ཨིན༌། ངའེ༌ ཡབ༌བི༌ ཁོང༌གུན༌ལ༌ བྱམས༌པ༌ ཛད༌ཨིན༌ ཡང༌ ང༌ཞའ༌ ཉིས༌ཀོ༌ ཁོང༌གུན༌ནི༌ཀ༌ ཡོངས༌ཏེ༌ ཁོང༌གུན༌ ཉམ༌པོ༌ དུག༌ཨིན༌། 
JHN.14.24	ང༌ བྱམས༌པ༌ མ༌ཅོ༌ཁན༌གུན༌ནི༌ ངའེ༌ སླབ༌བྱ༌གུན༌ སྲུང༌ང༌ མ༌ནོག༌། ཁྱོ༌ཞའེ༌ ཚོར༌ཁན༌ནི༌ འི༌ ལོན༌བོ༌ ང༌རང༌ངི༌ མན༌པ༌, ང༌ ཀལ༌ལ༌ ཛད༌ཁན༌ནི༌ ངའེ༌ ཡབ༌བི༌ ཆོགས༌ནེ༌ ཨིན༌། 
JHN.14.25	ང༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌ ངའེ༌ འི༌ ཚང༌མ༌ ཟེར༌ཏེ༌ ཨིན༌། 
JHN.14.26	ཨིན༌ནའང༌ ཡབ༌བི༌ ངའེ༌ ཚབས༌ལ༌ རོགས༌ ཛད༌ཁན༌, དམ༌པའེ༌ ཐུག༌ཉིད༌ ཁྱོ༌ཞའ༌ ཀལ༌ལ༌ ཛད༌ཨིན༌། ཁོང༌ངི༌ ཁྱོ༌ཞ༌གུན༌ལ༌ ཅི༌ཚང༌མ༌ སླབ༌བ༌ ཛད༌ཏེ༌ ངའེ༌ ཤད༌ཁན༌ ཚང༌མ༌ ཁྱོ༌ཞ༌གུན༌ལ༌ ཨིད༌ཏུ༌ སྐུལ༌ཨིན༌། 
JHN.14.27	ཞི༌དེ༌, ངའེ༌ ཁྱོ༌ཞའ༌ ཉམ༌པོ༌ བོར༌རད༌, ངའེ༌ ཞི༌དེ༌བོ༌ ཁྱོ༌ཞའ༌ ཏང༌ངད༌, ངའེ༌ ཞི༌དེ༌བོ༌ ཇིག༌རྟེན༌པའེ༌ ཞི༌དེ༌ ཙོགས༌ མན༌། ཁྱོ༌ཞ༌གུན༌ནི༌ སེམས༌ལ༌ ནགས༌ མ༌སྟན༌ ཡང༌ ཇིགས༌ མ༌ཇིགས༌། 
JHN.14.28	ངའེ༌ ང༌ ཆའད༌, ཡང༌ ཁྱོ༌ཞའེ༌ཀ༌ ལོགས༌ཏེ༌ ཡོང༌ཨིན༌ ཟེར༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌། གལ༌ཏེས༌ ཁྱོ༌ཞའེ༌ ང༌ བྱམས༌པ༌ ཅོའད༌ན༌ ང༌ ཡབ༌བི༌ཀ༌ ཆ༌ཅེས༌ལ༌ ཁྱོ༌ཞའ༌ ཐད༌པོ༌ ཡོད༌གྲོ༌, ཅིའ༌ཟེར༌ན༌ ཡབ༌ ངའེ༌ སང༌ ཀྲག༌ག༌ ཨིན༌། 
JHN.14.29	ཏེ༌གུན༌ བྱུང༌ང༌ཅིག༌ ཁྱོ༌ཞའེ༌ ངའེ༌ཀ༌ དད༌པ༌ ཁྱོང༌ཅེས༌སི༌ ཕིའ༌ འི༌ ཚང༌མ༌ བྱུང༌ངི༌ སང༌ སྔུན༌ལ༌ ངའེ༌ ཁྱོ༌ཞ༌གུན༌ལ༌ ཤད༌ཏེ༌ ཨིན༌། 
JHN.14.30	ངའ༌ ཁྱོ༌ཞ༌གུན༌ལ༌ སྤེ༌ར༌ ཏང༌ཅེས༌སི༌ དུས༌ མང༌པོ༌ཞིག༌ མེད༌, ཅིའ༌ཟེར༌ན༌ འི༌ ཇིག༌རྟེན༌ནི༌ ཝང༌སྲུལ༌པ༌པོ༌ ཡོང༌དུག༌, ཁོའ༌ ངའེ༌ཀ༌ ཅའང༌ ཝང༌ མེད༌། 
JHN.14.31	ཨིན༌ནའང༌ ངའེ༌ ཡབ༌བ༌ བྱམས༌པ༌ དང༌ ཁོང༌ངི༌ ང༌ བཀའ༌ སལ༌ལ༌ ཛད༌ཁན༌གུན༌ དྲན༌དྲ༌ ཅོ༌ཅེས༌པོ༌ ཇིག༌རྟེན༌པ༌གུན༌ལ༌ རྒྱུས༌ ཡོང༌གོས༌། ཏ༌ ལོང༌ཤིག༌ ང༌དང༌གུན༌ འི༌ཀ༌ནེ༌ ཆེན༌།"
JHN.15.1	ཡེ༌ཤུའི༌ མོལས༌, "ང༌ ནི༌ དེན༌བའེ༌ རྒུན༌ནི༌ ལྕང༌མ༌ དང༌ ངའེ༌ ཡབ༌ ཚས༌ཁན༌བོ༌ ཨིན༌། 
JHN.15.2	བྲས༌བུ༌ མ༌ཆགས༌ཁན༌ནི༌ ཡལ༌ག༌གུན༌ ངའེ༌ ཀ༌ནེ༌ ཅད༌ཏེ༌ ཕང༌ང༌ ཛད༌དུག༌, ཡང༌ བྲས༌བུ༌ ཆགས༌ཁན༌ནི༌ ཡལ༌ག༌གུན༌ལ༌ མང༌ང༌ ཆགས༌ཤེས༌སི༌ ཕིའ༌ གོར༌ར༌ ཛད༌དུག༌། 
JHN.15.3	ངའེ༌ ཁྱོ༌ཞའ༌ ཤད༌ཁན༌ནི༌ སླབ༌བྱ༌གུན༌ནི༌ ཁྱོ༌ཞ༌གུན༌ རྩང༌མ༌ ཅོ༌ ཚར༌ཏེ༌ ཨིན༌། 
JHN.15.4	ངའེ༌ ནང༌ང༌ དུག༌ཤིག༌ ཡང༌ ང༌ ཁྱོ༌ཞའེ༌ ནང༌ང༌ དུག༌ཨིན༌། ཡལ༌ག༌ ཅིག༌པོའ༌ བྲས༌བུ༌ ཆགས༌ ཉན༌ན༌ མ༌ནོག༌, ཏེ༌བོ༌ རྒུན༌ནི༌ ལྕང༌མ༌ ནང༌ང༌ ནས༌ཏེ༌ ལུས༌གོས༌། ཏེན༌ན༌ ཙོགས༌ལ༌ གལ༌ཏེས༌ ཁྱོ༌ཞའ༌ ངའེ༌ ནང༌ང༌ མ༌དུག༌ན༌ ཁྱོ༌ཞ༌གུན༌ནའང༌ བྲས༌བུ༌ མི༌ཆགས༌།
JHN.15.5	ང༌ ནི༌ རྒུན༌ནི༌ ལྕང༌མ༌ ཡང༌ ཁྱོ༌ཞའ༌ ངའེ༌ ཡལ༌ག༌གུན༌ ཨིན༌། ངའེ༌ ནང༌ང༌ ནས༌ཁན༌ ཡང༌ ང༌ ཁོང༌གུན༌ནི༌ ནང༌ང༌ ནས༌ཁན༌གུན༌ལ༌ བྲས༌བུ༌ མང༌པོ༌ ཆགས༌ཨིན༌, ང༌ནེ༌ བེ༌ཏེ༌ ཁྱོ༌ཞ༌གུན༌ལ༌ ཅའང༌ ཅོ༌ མི༌ཉན༌། 
JHN.15.6	ངའེ༌ ནང༌ང༌ མ༌དུག༌ཁན༌གུན༌, སྐམས༌ཁན༌ནི༌ ཡལ༌ག༌ ཐག༌རིང༌ང༌ ཕངས༌ཁན༌ ཙོགས༌ ཨིན༌, ཏེ༌གུན༌ ལྡུས༌ཏེ༌ མེ༌ ནང༌ང༌ ཕངས༌ཏེ༌ སྲག༌ཨིན༌། 
JHN.15.7	གལ༌ཏེས༌ ཁྱོ༌ཞའ༌ ངའེ༌ ནང༌ང༌ ནས༌ཏེ༌ ངའེ༌ སླབ༌བྱ༌གུན༌ ཁྱོ༌ཞའེ༌ སེམས༌སི༌ ནང༌ང༌ ལུས༌ན༌, ཁྱོ༌ཞའེ༌ དོད༌པ༌ ཅོས༌ཏེ༌ ཅི༌ཞིག༌ ཏོང༌ ཟེར༌ནའང༌ ཁྱོ༌ཞའ༌ སལ༌ཨིན༌། 
JHN.15.8	ཁྱོ༌ཞའ༌ བྲས༌བུ༌ མང༌པོ༌ ཆགས༌ཏེ༌ ངའེ༌ དེན༌བའེ༌ སློབ༌ཕྲུག༌ ཨིན༌ཁན༌བོ༌ སྟན༌ ཟ༌ནེ༌ ངའེ༌ ཡབ༌བ༌ སྤལ༌ ཐོབ༌ཨིན༌།
JHN.15.9	ཡབ༌བི༌ ང༌ བྱམས༌པ༌ ཛད༌ད༌ ཙོགས༌ལ༌ ངའེ༌ ཁྱོ༌ཞའ༌ བྱམས༌པ༌ ཅོའད༌། ངའེ༌ བྱམས༌པའེ༌ ནང༌ང༌ ནས༌ཏེ༌ དུག༌ཤིག༌། 
JHN.15.10	གལ༌ཏེས༌ ཁྱོ༌ཞའེ༌ ངའེ༌ བཀའ༌གུན༌ལ༌ ཁའ༌ཉན༌ན༌ ཁྱོ༌ཞ༌གུན༌ ངའེ༌ བྱམས༌པའེ༌ ནང༌ང༌ ལུས༌ཨིན༌ ཀ༌ཟུག༌ ངའེ༌ ང༌རང༌ངི༌ ཡབ༌བི༌ བཀའ༌གུན༌ལ༌ ཁའ༌ཉན༌ཏེ༌ ཁོང༌ངི༌ བྱམས༌པའེ༌ ནང༌ང༌ ལུས༌ཏེ༌ ཨིན༌། 
JHN.15.11	ངའེ༌ ཐད༌པོ༌ ཁྱོ༌ཞའེ༌ ནང༌ང༌ ལུས༌ཤེས༌ ཡང༌ ཁྱོ༌ཞ༌གུན༌ལ༌ ཐད༌པོ༌ གང༌པོ༌ ཐོབ༌ཅེས༌སི༌ ཕིའ༌ ངའེ༌ འི༌ སྤེ༌ར༌གུན༌ ཁྱོ༌ཞའ༌ ཟེར༌ཏེ༌ ཨིན༌། 
JHN.15.12	ངའེ༌ བཀའ༌ ནི༌ འི༌བོ༌ ཨིན༌, ངའེ༌ ཁྱོ༌ཞ༌གུན༌ལ༌ བྱམས༌པ༌ ཅོ༌ཁན༌ ཙོགས༌ ཁྱོ༌ཞའེ༌ ཅིག༌ དང༌ ཅིག༌ག༌ བྱམས༌པ༌ ཅོ༌ཤིག༌། 
JHN.15.13	ཛ༌འོ༌གུན༌ནི༌ ཕིའ༌ ཁོ༌རང༌ངི༌ སྲོག༌པོ༌ ཏང༌ཅེས༌སི༌ སང༌ ཆེའ༌ ཡ༌ཤ༌ཤིག༌ མེད༌། 
JHN.15.14	ངའེ༌ བཀའ༌ ཏང༌ཁན༌གུན༌ ཅོ༌ན༌ ཁྱོ༌ཞའ༌ ངའེ༌ ཛ༌འོ༌ ཨིན༌། 
JHN.15.15	ཏ༌ནེ༌ཕར༌ལ༌ ངའེ༌ ཁྱོ༌ཞའ༌ ཡོག༌པོ༌ མི༌ཟེར༌ ཅིའ༌ཟེར༌ན༌ ཡོག༌པོའ༌ སྤོན༌བོའེ༌ ལས༌སི༌ སྐོར༌ལ༌ རྒྱུས༌ ཡོང༌ང༌ མ༌ནོག༌། ཨིན༌ནའང༌ ཁྱོ༌ཞ༌གུན༌ལ༌ ངའེ༌ ཛ༌འོ༌ ཟེར༌རད༌ ཅིའ༌ཟེར༌ན༌ ཡབ༌ནེ༌ ཚོར༌ཁན༌ ཚང༌མ༌ ངའེ༌ ཁྱོ༌ཞའ༌ ཤད༌ཏེ༌ ཨིན༌། 
JHN.15.16	ཁྱོ༌ཞའེ༌ ང༌ ལྡམས༌ཏེ༌ མན༌, ངའེ༌ ཁྱོ༌ཞ༌གུན༌ ལྡམས༌ཏེ༌ ཨིན༌། ངའེ༌ ཁྱོ༌ཞ༌གུན༌ སོང༌ཏེ༌ དུས༌རྒྱུན༌ ལུས༌ཤེས༌སི༌ བྲས༌བུ༌ སྨིན༌ཅུག༌ཅེས༌ལ༌ སྐོས༌ཏེ༌ ཨིན༌། ཏེ༌ནེ༌ ངའེ༌ མིང༌ངི༌ ནང༌ང༌ ཁྱོ༌ཞའེ༌ ངའེ༌ ཡབ༌བ༌ ཅི༌ཞིག༌ ཞུ༌ནའང༌ སལ༌ལ༌ ཛད༌ཨིན༌། 
JHN.15.17	ངའེ༌ ཁྱོ༌ཞའ༌ འི༌ བཀའ༌བོ༌ ཏང༌ངད༌, ཅིག༌ དང༌ ཅིག༌ག༌ བྱམས༌པ༌ ཅོས༌།"
JHN.15.18	ཡེ༌ཤུའི༌ མོལས༌, "གལ༌ཏེས༌ ཇིག༌རྟེན༌པ༌གུན༌ནི༌ ཁྱོ༌ཞའ༌ ནཕ༌རད༌ ཅོ༌ན༌, ཁོང༌གུན༌ནི༌ ནཕ༌རད༌ ཅོ༌ཁན༌ དང༌པོ༌ ང༌ ཨིན༌ཁན༌བོ༌ ཨིད༌ཏུ༌ ཅོ༌ཤིག༌། 
JHN.15.19	གལ༌ཏེས༌ ཁྱོ༌ཞའ༌ ཇིག༌རྟེན༌པའེ༌ ཨིན༌པིན༌ན༌, ཁོང༌ངི༌ ཁྱོ༌ཞའ༌ ཁོ༌རང༌གུན༌ནི༌ ཕྲུ༌གུ༌ ཙོགས༌ལ༌ གཅེས༌པ༌ ཅོས༌ཏེ༌ ཡོད༌གྲོ༌། ཨིན༌ནའང༌ ཏ༌ ཁྱོ༌ཞའ༌ ཇིག༌རྟེན༌པའེ༌ ཁག༌ཤིག༌ མ༌ནོག༌། ངའེ༌ ཇིག༌རྟེན༌པའེ༌ ཕྲོ༌ནེ༌ ཁྱོ༌ཞ༌གུན༌ ལྡམས༌ པ༌སང༌, ཁོང༌གུན༌ནི༌ ཁྱོ༌ཞའ༌ ནཕ༌རད༌ ཅོའ༌ནོག༌། 
JHN.15.20	ངའེ༌ ཁྱོ༌ཞ༌གུན༌ལ༌ འི༌ སྤེ༌ར༌ ཟེར༌ཁན༌བོ༌ ཨིད༌ཏུའ༌ བོར༌ཤིག༌, 'ཡོག༌པོ༌ཞིག༌ རང༌ངི༌ སྤོན༌བོའེ༌ སང༌ ཆེའ༌ མ༌ནོག༌' གལ༌ཏེས༌ ཁོང༌གུན༌ནི༌ ང༌ ནགས༌བར༌དོ༌ སྟན༌ཏེ༌ ཨིན༌ན༌ ཏེ༌ནེ༌ ཁོང༌གུན༌ནི༌ ཁྱོ༌ཞའང༌ ནགས༌བར༌དོ༌ སྟན༌ཨིན༌། གལ༌ཏེས༌ ཁོང༌གུན༌ནི༌ ངའེ༌ སླབ༌བྱ༌གུན༌ནི༌ཀ༌ ལག༌ལེན༌ ཅོས༌པིན༌ན༌ ཏེ༌ནེ༌ ཁྱོ༌ཞའེ༌ སླབ༌བྱ༌གུན༌ནི༌ཀའང༌ ལག༌ལེན༌ ཅོ༌ཨིན༌། 
JHN.15.21	ཁྱོ༌ཞའ༌ ངའེ༌ ཨིན༌ཅེས༌པོའེ༌ ཁོང༌གུན༌ནི༌ ཁྱོ༌ཞའ༌ ཏེ༌ཟུག༌ ཅོ༌ཨིན༌, ཅིའ༌ཟེར༌ན༌ ཁོང༌གུན༌ནི༌ ང༌ ཀལ༌ལ༌ ཛད༌ཁན༌བོ༌ ཤེས༌ས༌ མ༌ནོག༌། 
JHN.15.22	གལ༌ཏེས༌ ང༌ ཡོངས༌ཏེ༌ ཁོང༌གུན༌ལ༌ ངའེ༌ ཡབ༌བི༌ ལོན༌བོ༌ མ༌ཤད༌པིན༌ན༌ ཁོང༌གུན༌ ཁོང༌རང༌གུན༌ནི༌ སྡིག༌པའེ༌ ཕིའ༌ ནོངས༌ཅན༌ མན༌གྲོ༌། ཨིན༌ནའང༌ ཏ༌ ཁོང༌གུན༌ནི༌ ཁོ༌རང༌ངི༌ སྡིག༌པའེ༌ ཕིའ༌ ཅའང༌ སྐྱོན༌ ཅོ༌ མི༌ཉན༌། 
JHN.15.23	ངའ༌ ནཕ༌རད༌ ཅོ༌ཁན༌གུན༌ནི༌ ངའེ༌ ཡབ༌བའང༌ ནཕ༌རད༌ ཅོའ༌ནོག༌། 
JHN.15.24	གལ༌ཏེས༌ ངའེ༌ ཁོང༌གུན༌ནི༌ ཕྲོའ༌ ཞན༌ སུའིང༌ མ༌ཅོས༌ཁན༌ནི༌ ཏེ༌ ཧ༌ལས༌ཤེས༌སི༌ སྟས༌གུན༌ མ༌ཅོས༌པིན༌ན༌, ཁོང༌གུན༌ ཁོང༌རང༌གུན༌ནི༌ སྡིག༌པའེ༌ ཕིའ༌ ནོངས༌ཅན༌ མན༌གྲོ༌། ཨིན༌ནའང༌ ཁོང༌གུན༌ནི༌ ཏེ༌གུན༌ ཐོང༌ཏེའང༌ ང༌ དང༌ ངའེ༌ ཡབ༌ ཉིས༌ཀོའ༌ ནཕ༌རད༌ ཅོས༌། 
JHN.15.25	ཁོང༌གུན༌ནི༌ བཀའ༌ཁྲིམས༌སི༌ ནང༌ང༌, 'ཁོང༌གུན༌ནི༌ ངའ༌ ཏོན༌ཏག༌ མེད༌པ༌ ནཕ༌རད༌ ཅོས༌' བྲིས༌ཏེ༌ ཡོད༌ཁན༌བོ༌ དྲན༌དྲ༌ གྲུབ༌དུག༌།
JHN.15.26	ཨིན༌ནའང༌ ངའེ༌ རོགས༌ ཛད༌ཁན༌བོ༌ ཁྱོ༌ཞ༌གུན༌ལ༌ ཀལ༌ཨིན༌། ཁོང༌ ནི༌ མི༌གུན༌ དྲང༌པོའེ༌ ཆོགས༌ལ༌ ཁྲིད༌ཁན༌ དམ༌པའེ༌ ཐུག༌ཉིད༌ ཨིན༌། ཁོང༌ ཡབ༌ དཀོན༌མཆོག༌གི༌ ཆོགས༌ནེ༌ སྐྱོད༌ཏེ༌ ངའེ༌ སྐོར༌ལ༌ སྤང༌པོ༌ སལ༌ཨིན༌། 
JHN.15.27	ཁྱོ༌ཞ༌གུན༌ནིའང༌ ངའེ༌ སྐོར༌ལ༌ སྤང༌པོ༌ ཏང༌གོས༌, ཅིའ༌ཟེར༌ན༌ ཁྱོ༌ཞ༌གུན༌ གོ༌མ༌ནེ༌ ཕར༌ལ༌ ང༌ ཉམ༌པོ༌ ཡོད༌ཏེ༌ ཨིན༌ནོག༌།
JHN.16.1	ཡེ༌ཤུའི༌ མོལས༌, "ཁྱོ༌ཞ༌གུན༌ནི༌ ངའེ༌ཀ༌ དད༌པ༌ ཡོད༌ཁན༌བོ༌ ཕང༌ མི༌ཕང༌ཅེས༌ལ༌ ངའེ༌ འི༌ སྤེ༌ར༌ ཚང༌མ༌ ཁྱོ༌ཞ༌གུན༌ལ༌ ཤད༌ཏེ༌ ཨིན༌། 
JHN.16.2	ཁོང༌གུན༌ནི༌ ཁྱོ༌ཞའ༌ དུ༌ཁང༌ངི༌ ཆོས༌ཚོགས༌སི༌ ཕྲོ༌ནེ༌ ཕིངས༌ ཏང༌ཨིན༌། ཏེ༌ཟུག༌ དུས༌སང༌ སླེབ༌ཨིན༌, ཁྱོ༌ཞའ༌ སད༌ཁན༌གུན༌ནི༌ སམ༌ཨིན༌ ཁོང༌གུན༌ནི༌ དཀོན༌མཆོག༌ག༌ ཞབ༌སྟོག༌ ཞུས༌ཏེ༌ ཨིན༌། 
JHN.16.3	ཁོང༌གུན༌ནི༌ ཏེ༌ཙོགས༌སི༌ ལས༌གུན༌ ཅོ༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡབ༌ མ༌ཤེས༌ ཡ༌ ངའང༌། 
JHN.16.4	ཏེ༌དུས༌པོ༌ སླེབ༌བ༌ཅིག༌, ངའེ༌ སྔུན༌ལ༌ སྤང༌པུད༌ཁན༌བོ༌ ཁྱོ༌ཞ༌གུན༌ནི༌ ཨིད༌ཏུ༌ ཡོང༌ཅེས༌སི༌ ཕིའ༌ ངའེ༌ འི༌གུན༌ ཁྱོ༌ཞའ༌ ཤད༌ཏེ༌ ཨིན༌། སྔུན༌ལ༌ ངའེ༌ ཁྱོ༌ཞ༌གུན༌ལ༌ མ༌ཟེར༌པིན༌ ཅིའ༌ཟེར༌ན༌ ང༌ ཁྱོ༌ཞ༌གུན༌ ཉམ༌པོ༌ ཡོད༌པིན༌།"
JHN.16.5	ཡེ༌ཤུའི༌ ཏ༌རུང༌ངའང༌ མོལས༌, "ཏ༌ ང༌, ངའ༌ ཀལ༌ལ༌ ཛད༌ཁན༌ནི༌ ཡབ༌བི༌ སྐུན༌དུན༌ལ༌ ལོགས༌ཏེ༌ ཆའད༌, ཨིན༌ནའང༌ ཁྱོ༌ཞའེ༌ ཕྲོ༌ནེ༌ སུ༌ཞིག༌གིའང༌ ང༌ 'ཀ༌རུ༌ ཆད༌' ཟེར༌ཏེ༌ དྲིའ༌ མི༌དུག༌, 
JHN.16.6	ཅིའ༌ཟེར༌ན༌ ངའེ༌ འི༌ ཚང༌མ༌ ཤད༌པ༌ ཁྱོ༌ཞའ༌ ཚེར༌ཁའེ༌ གངས༌ཏེ༌ ཡོད༌ཏེ༌ ཨིན༌ནོག༌། 
JHN.16.7	ཨིན༌ནའང༌ ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ང༌ འི༌ཀ༌ནེ༌ ཆ༌ཅེས༌པོ༌ ཁྱོ༌ཞའེ༌ ཕིའ༌ ཕན༌ཐོགས༌ཅན༌ ཨིན༌, ཅིའ༌ཟེར༌ན༌ ནམ༌ཚོག༌པ༌ ང༌ མི༌ཆའ༌ ཏེ༌ རོགས༌ ཛད༌ཁན༌བོ༌ ཁྱོ༌ཞའེ༌ཀ༌ མི༌སྐྱོད༌, ཨིན༌ནའང༌ གལ༌ཏེས༌ ང༌ ཆ༌ན༌ ངའེ༌ ཁོང༌ ཁྱོ༌ཞའེ༌ཀ༌ ཀལ༌ཨིན༌། 
JHN.16.8	ཁོང༌ སྐྱོད༌ད༌ཅིག༌, ཁོང༌ངི༌ ཇིག༌རྟེན༌པ༌གུན༌ནི༌ སྡིག༌པ༌, དྲང༌པོ༌ དང༌ དཀོན༌མཆོག༌གི༌ ཁྲིམས༌ཅད༌ གུན༌ནི༌ སྐོར༌ལ༌ སམ༌ཚུལ༌བོ༌ ནོར༌ཏེ༌ ཨིན༌ཁན༌ སྟན༌ན༌ ཛད༌ཨིན༌། 
JHN.16.9	སྡིག༌པ༌ ནི༌ ཁོང༌གུན༌ནི༌ ངའེ༌ཀ༌ དད༌པ༌ མིང༌ནའང༌ མི༌ཅོ༌ཅེས༌པོ༌ ཨིན༌། 
JHN.16.10	དྲང༌པོ༌ ནི༌ ང༌ ཨིན༌ ཅིའ༌ཟེར༌ན༌ ང༌ ང༌རང༌ངི༌ ཡབ༌བི༌ཀ༌ ལོགས༌ཏེ༌ ཆའད༌ ཡང༌ ཁྱོ༌ཞ༌གུན༌ནི༌ ང༌ མི༌ཐོང༌། 
JHN.16.11	དཀོན༌མཆོག༌གི༌ ཁྲིམས༌ཅད༌བོ༌ ནི༌ ཡོང༌ཨིན༌ ཅིའ༌ཟེར༌ན༌ དཀོན༌མཆོག༌གི༌ ཇིག༌རྟེན༌པ༌གུན༌ནི༌ཀ༌ ཝང༌སྲུལ༌ཁན༌ ཤེ༌ཏན༌ལ༌ ཁྲིམས༌ཅད༌ད༌ ཛད༌ ཚར༌ཏེ༌ ཨིན༌།"
JHN.16.12	"ཏ༌རུང༌ ང༌ ཤད༌རྒྱུ༌ མ༌ མང༌པོ༌ ཡོད༌, ཨིན༌ནའང༌ ཁྱོ༌ཞ༌གུན༌ལ༌ དག༌ས༌ ལྕིད༌པོ༌ ཁུར༌ ཐུབ༌ཅེས༌ མི༌དུག༌། 
JHN.16.13	མི༌གུན༌ དྲང༌པོའེ༌ ཆོགས༌ལ༌ ཁྲིད༌ཁན༌ དམ༌པའེ༌ ཐུག༌ཉིད༌ སྐྱོད༌ད༌ཅིག༌, ཁྱོ༌ཞ༌གུན༌ལ༌ དཀོན༌མཆོག༌གི༌ དེན༌བའེ༌ ལམ༌ སྟན༌ན༌ ཛད༌ད༌ནོག༌། ཁོང༌ངི༌ ཁོང༌རང༌ངི༌ ཆོགས༌ནེ༌ མ༌མོལ༌ལ༌ ཡབ༌ནེ༌ ཚོར༌ཁན༌ ཅིག༌པོ༌ མོལ༌ལ༌ནོག༌, ཡང༌ ཁྱོ༌ཞ༌གུན༌ལ༌ ཡོང༌ཅེས༌ཅན༌ནི༌ དུས༌སི༌ སྐོར༌ལ༌ ཤད༌ད༌ ཛད༌ཨིན༌། 
JHN.16.14	ཁོང༌ངི༌ ངའ༌ སྤལ༌ ཁྱོང༌ཨིན༌ ཅིའ༌ཟེར༌ན༌ ཁོང༌ངི༌ ངའེ༌ ཟེར༌ཁན༌གུན༌ ཁྱེར༌ཏེ༌ ཁྱོ༌ཞ༌གུན༌ལ༌ ཤད༌ད༌ ཛད༌ཨིན༌། 
JHN.16.15	ཡབ༌བི༌ ཨིན༌ཁན༌ ཚང༌མ༌ ངའེ༌ ཨིན༌། ཏེན༌ན༌བོའེ༌ཕིའ༌ ངའེ༌ ཟེར༌རད༌ དམ༌པའེ༌ ཐུག༌ཉིད༌དི༌ ངའེ༌ ཁའ༌ནེ༌ ཚོར༌ཁན༌ ཚང༌མ༌ ཁྱོ༌ཞ༌གུན༌ལ༌ ཤད༌ད༌ ཛད༌ད༌ནོག༌།
JHN.16.16	ཡེ༌ཤུའི༌ མོལས༌, "ཙ༌པིག༌ཤིག༌གི༌ སྟིང༌ནེ༌ ཁྱོ༌ཞའེ༌ ང༌ མི༌ཐོང༌ ཡང༌ ཙ༌པིག༌ཤིག༌ སྟིང༌ནེ༌ ཁྱོ༌ཞའེ༌ ང༌ ཡང༌སྐྱར༌ ཐོང༌ཨིན༌།"
JHN.16.17	ཁོང༌ངི༌ སློབ༌ཕྲུག༌ ཁ༌ཅིག༌གི༌ ཁོང༌རང༌ ཅིག༌ དང༌ ཅིག༌ག༌ ཟེརས༌, "ཁོང༌ངི༌ 'ཙ༌པིག༌ཤིག༌གི༌ སྟིང༌ནེ༌ ཁྱོ༌ཞའེ༌ ང༌ མི༌ཐོང༌ ཡང༌ ཙ༌པིག༌ཤིག༌ སྟིང༌ནེ༌ ཁྱོ༌ཞའེ༌ ང༌ ཡང༌སྐྱར༌ ཐོང༌ཨིན༌' ཡང༌ 'ཅིའ༌ཟེར༌ན༌ ང༌ ཡབ༌བི༌ཀ༌ ཆའད༌' མོལ༌ཁན༌གུན༌ནི༌ ཏོན༌བོ༌ ཅི༌ ཨིན༌ནོག༌?" 
JHN.16.18	ཁོང༌གུན༌ནི༌ དྲི༌ཨིན༌ དུགས༌, "'ཙ༌པིག༌ཤིག༌གི༌' ཏོན༌ཏག༌པོ༌ ཅི༌ ཨིན༌ནོག༌? ཁོང༌ངི༌ མོལ༌ཁན༌བོ༌ ང༌དང༌གུན༌ནི༌ ཧ༌གོའ༌ མེ༌རག༌།"
JHN.16.19	ཡེ༌ཤུའི༌ ཁོང༌གུན༌ནི༌ ཏེ༌བོའེ༌ སྐོར༌ལ༌ ཁོང༌ང༌ དྲི༌ཉིན༌ ཡོད༌ཁན༌བོ༌ ཁྱེན༌པ༌, ཁོང༌ངི༌ སློབ༌ཕྲུག༌གུན༌ལ༌ མོལས༌, "ཁྱོ༌ཞ༌གུན༌ནི༌ ངའེ༌, 'ཙ༌པིག༌ཤིག༌གི༌ སྟིང༌ནེ༌ ཁྱོ༌ཞའེ༌ ང༌ མི༌ཐོང༌ ཡང༌ ཙ༌པིག༌ཤིག༌ སྟིང༌ནེ༌ ཁྱོ༌ཞའེ༌ ང༌ ཡང༌སྐྱར༌ ཐོང༌ཨིན༌' ཟེར༌ཁན༌ནི༌ ཏོན༌བོ༌ ཅིག༌ དང༌ ཅིག༌ག༌ དྲིའ༌ད༌? 
JHN.16.20	ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཇིག༌རྟེན༌པ༌གུན༌ནི༌ གའ༌མོ༌ ཅོ༌ ཟ༌ནེ༌ ཁྱོ༌ཞའ༌ ངུ༌ཨིན༌, སྡུག༌པོ༌ ཅོ༌ཨིན༌། ཁྱོ༌ཞ༌གུན༌ནི༌ སྡུག༌པོ༌ ཅོ༌ཨིན༌ ཨིན༌ནའང༌ ཁྱོ༌ཞའེ༌ སྡུག༌པོ༌ ཐད༌པོའེ༌ ནང༌ང༌ རྒྱུར༌ཨིན༌། 
JHN.16.21	བུ༌མོ༌ཞིག༌ག༌ ཕྲུ༌གུ༌ ཇོར༌ ཟ༌ནེ༌ ཟུ༌མོ༌ སྲན༌ཏྲེ༌ ཡོང༌ང༌ནོག༌ ཅིའ༌ཟེར༌ན༌ ཁོའེ༌ དུས༌པོ༌ སླེབ༌ཏེ༌ ཨིན༌ནོག༌, ཨིན༌ནའང༌ ཕྲུ༌གུ༌ ཇོར༌ ཚར༌ར༌ཅིག༌, ཁོའ༌ ཟུ༌མོ༌བོ༌ རྗེད༌ཨིན༌ ཅིའ༌ཟེར༌ན༌ ཇིག༌རྟེན༌ནི༌ ནང༌ང༌ ཕྲུ༌གུ༌ སྐྱེས༌ཁན༌བོའེ༌ཀ༌ ཁོ༌ ཐད༌པོ༌ ཆའ༌ནོག༌། 
JHN.16.22	ཏེན༌ན༌ ཙོགས༌ལ༌, དག༌ས༌ ཁྱོ༌ཞའེ༌ སྡུག༌པོ༌ ཅོ༌ཨིན༌, ཨིན༌ནའང༌ ང༌ ཁྱོ༌ཞའ༌ ཡང༌སྐྱར༌ ཐུགས༌ པ༌སང༌ ཁྱོ༌ཞ༌གུན༌ལ༌ ཐད༌པོ༌ ཡོང༌ཨིན༌། ཁྱོ༌ཞའེ༌ ཀ༌ནེ༌ ཏེ༌ གའ༌མོ༌བོ༌ སུའིང༌ ཀོགས༌ཏེ༌ ཁྱེར༌ མི༌ཉན༌། 
JHN.16.23	ཏེ༌དུས༌ལ༌ ཁྱོ༌ཞའེ༌, ང༌ ཅའང༌ དྲི༌ཅེས༌སི༌ གོས༌སྡོམ༌ མི༌ཡོང༌། ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, གལ༌ཏེས༌ ཁྱོ༌ཞ༌གུན༌ནི༌ ངའེ༌ མིང༌ངི༌ ནང༌ང༌ ངའེ༌ ཡབ༌བ༌ ཅི༌ཏོང༌ ཟེར༌ནའང༌ ཁྱོ༌ཞ༌གུན༌ལ༌ སལ༌ཨིན༌། 
JHN.16.24	ཁྱོ༌ཞའེ༌ དག༌ས༌ ཚག༌པ༌ ངའེ༌ མིང༌ངི༌ ནང༌ང༌ ངའེ༌ ཡབ༌བ༌ ཅི༌ཞིག༌གི༌ ཕིའང༌ མ༌ཞུས༌། ཞུ༌ན༌ ཁྱོ༌ཞ༌གུན༌ལ༌ ཐོབ༌ཨིན༌ ཡང༌ ཐད༌པོ༌ གང༌པོ༌ ཐོབ༌ཨིན༌།"
JHN.16.25	"དག༌ས༌ ངའེ༌ འི༌གུན༌ སྤེ༌ རྒྱུད༌ཏེ༌ ཤད༌ཏེ༌ ཨིན༌, དུས༌པོ༌ སླེབ༌ཨིན༌, ནམ༌ ངའེ༌ ང༌རང༌ངི༌ ཡབ༌བི༌ སྐོར༌ལ༌ ཁྱོ༌ཞ༌གུན༌ལ༌ སྤེ༌ མན༌པ༌ སལ༌པོ༌ སྤེ༌ར༌ རྒྱུད༌ཏེ༌ ཤད༌ཨིན༌། 
JHN.16.26	ཏེ༌ ཞག༌ག༌ ཁྱོ༌ཞའེ༌ ངའེ༌ མིང༌ངི༌ ནང༌ང༌ ཞུ༌ཝ༌ ཕུལ༌ཨིན༌། ངའེ༌ ཁྱོ༌ཞ༌གུན༌ནི༌ ཚབས༌ལ༌ ཡབ༌བ༌ ཞུ༌ཝ༌ ཕུལ༌ཨིན༌ ཟེར༌ཏེ༌ མན༌, 
JHN.16.27	ཅིའ༌ཟེར༌ན༌ ཁྱོ༌ཞ༌གུན༌ནི༌ ངའ༌ བྱམས༌པ༌ ཅོ༌ཅེས༌ ཡང༌ ང༌ ཡབ༌བི༌ ཆོགས༌ནེ༌ ཡོང༌ཁན༌བོའ༌ དད༌པ༌ ཡོད༌ཅེས༌པོའེ༌ ཡབ༌ ཁོང༌རང༌ངི༌ ཁྱོ༌ཞ༌གུན༌ལ༌ བྱམས༌པ༌ ཛད༌དུག༌། 
JHN.16.28	ང༌ ཡབ༌བི༌ ཆོགས༌ནེ༌ ཇིག༌རྟེན༌ནི༌ ནང༌ང༌ ཡོངས༌ཏེ༌ ཨིན༌, ཏ༌ ང༌ ཇིག༌རྟེན༌ བོར༌ཏེ༌ ཡབ༌བི༌ སྐུན༌དུན༌ལ༌ ལོགས༌ཏེ༌ ཆའད༌།"
JHN.16.29	ཏེ༌ནེ༌ ཡེ༌ཤུའི༌ སློབ༌ཕྲུག༌གུན༌ནི༌ ཟེརས༌, "ཏ༌ ཉེ༌རང༌ངི༌ ང༌ཞ༌གུན༌ལ༌ སྤེ༌ རྒྱུད༌ཏེ༌ མ༌མོལ༌ལ༌, ཞལ༌ཏ༌ སལ༌པོ༌ སལ༌པོ༌ མོལ༌ལ༌ ཛད༌དུག༌། 
JHN.16.30	ཏ༌ ང༌ཞ༌གུན༌ལ༌ ཧ༌གོ༌, ཉེ༌རང༌ངི༌ ཅི༌ཚང༌མ༌ ཁྱེན༌ན༌ནོག༌, ཉེ༌རང༌ང༌ སུ༌ཞིག༌གིའང༌ དྲི༌ཝ༌ ཅོ༌ཅེས༌སི༌ གོས༌སྡོམ༌ མི༌དུག༌, ཅིའ༌ཟེར༌ན༌ ང༌ཞའེ༌ དྲི༌ཨིན༌ སམ༌ཁན༌གུན༌ ཉེ༌རང༌ངི༌ སྔུན༌ལ༌ ཁྱེན༌ན༌ ཛད༌དུག༌། ཏེ༌བོའེ༌ ཞས༌ཏེ༌ ཉེ༌རང༌ དཀོན༌མཆོག༌གི༌ ཆོགས༌ནེ༌ སྐྱོད༌ཏེ༌ ཨིན༌ཁན༌བོའ༌ ང༌ཞའེ༌ དད༌པ༌ ཅོའད༌།"
JHN.16.31	ཡེ༌ཤུའི༌ ཁོང༌གུན༌ལ༌ མོལས༌, "ཁྱོ༌ཞ༌གུན༌ནི༌ དེན༌བ༌ ཨིད༌ཤེས༌ ཅོའད༌ད༌? 
JHN.16.32	ཨིན༌ནའང༌ དུས༌པོ༌ སླེབ༌ཨིན༌ ཡང༌ སླེབ༌ ཚར༌ཏེ༌ ཨིན༌ ནམ༌ ཁྱོ༌ཞའ༌ ཡན༌ཏེ༌ ང༌ ཅིག༌པོ༌ ཕངས༌ཏེ༌ རང༌རང༌ངི༌ ཁང༌པའ༌ ཤོར༌ཨིན༌། ཏེ༌ནེའང༌ ང༌ ཅིག༌པོ༌ མན༌ ཅིའ༌ཟེར༌ན༌ ངའེ༌ ཡབ༌ ང༌ ཉམ༌པོ༌ ཞུགས༌ཏེ༌ ཡོད༌།
JHN.16.33	ངའ༌ ཉམ༌པོ༌ བྲེལ༌ ཡོད༌ཅེས༌པོའེ༌, ཁྱོ༌ཞ༌གུན༌ལ༌ ཞི༌དེ༌ ཐོབ༌ཅེས༌ལ༌ ངའེ༌ འི༌ སྤེ༌ར༌གུན༌ ཟེར༌ཏེ༌ ཨིན༌། འི༌ ཇིག༌རྟེན༌ནི༌ ནང༌ང༌ ཁྱོ༌ཞ༌གུན༌ལ༌ སྡུག༌སྔལ༌ ཐོང༌ཨིན༌, ཨིན༌ནའང༌ སྤོས༌པ༌ བོར༌ཤིག༌, ཇིག༌རྟེན༌ནི༌ ཝང༌སྲུལ༌པ༌གུན༌ནི༌ཀ༌ ངའ༌ རྒྱལ༌ ཐོབ༌ཏེ༌ ཨིན༌།"
JHN.17.1	ཏེ༌གུན༌ མོལ༌ ཚར༌ར༌ཅིག༌, ཡེ༌ཤུའི༌ ནམ༌ཁའ༌ ཟིགས༌ཏེ༌ སྨོས༌ལམ༌ ཞུས༌, "ཀྱེ༌ ཡབ༌ལེ༌, ཏ༌ དུས༌ སླེབ༌ཚར༌, ཉེ༌རང༌ངི༌ སྲས༌སི༌ ཉེ༌རང༌ང༌ སྤལ༌ ཏང༌ཅེས༌སི༌ ཕིའ༌ ཉེ༌རང༌ངི༌ སྲས༌ལ༌ སྤལ༌ སལ༌ལ༌ ཛད༌། 
JHN.17.2	ངའ༌ སལ༌ལ༌ ཛད༌ཁན༌ ཚང༌མའ༌ ཐའ༌མེད༌པའེ༌ མི༌ཚེ༌ ཏང༌ཅེས༌ལ༌ ཉེ༌རང༌ངི༌ ངའ༌ མི༌ཚང༌མའེ༌ཀ༌ ཝང༌ཆ༌ སལ༌ཏེ༌ ཨིན༌། 
JHN.17.3	ཐའ༌མེད༌པའེ༌ མི༌ཚེ༌ ནི༌, ཉེ༌རང༌ དེན༌བའེ༌ དཀོན༌མཆོག༌ ཅིག༌པོ༌ དང༌ ཉེ༌རང༌ངི༌ ཀལ༌ལ༌ ཛད༌ཁན༌ནི༌ ཡེ༌ཤུ༌ མ༌ཤི༌ཀའ༌ ཤེ༌ཤེས༌པོ༌ ཨིན༌ནོག༌། 
JHN.17.4	ཉེ༌རང༌ངི༌ ང༌ སྟད༌ད༌ ཛད༌ཁན༌ནི༌ ལས༌གུན༌ གྲུབ༌ཅུགས༌ཏེ༌, ཇིག༌རྟེན༌ནི༌ཀ༌ ངའེ༌ ཉེ༌རང༌ང༌ སྤལ༌ ཁྱོངས༌ཏེ༌ ཨིན༌། 
JHN.17.5	ཏ༌ ཀྱེ༌ ཡབ༌ལེ༌, ང༌ ཉེ༌རང༌ངི༌ སྐུན༌དུན༌ལ༌ སྤལ༌ སལ༌ལ༌ ཛད༌, ཀ༌སྤལ༌བོ༌ ངའ༌ ཇིག༌རྟེན༌ ཆགས༌སི༌ སང༌ སྔུན༌ལ༌ ཉེ༌རང༌ ཉམ༌པོ༌ ཡོད༌པིན༌།"
JHN.17.6	ཡེ༌ཤུའི༌ ཏ༌རུང༌ངའང༌ སྨོས༌ལམ༌ ཞུ༌ཨིན༌, "ཇིག༌རྟེན༌པ༌གུན༌ནི༌ ཕྲོ༌ནེ༌ ཉེ༌རང༌ངི༌ ལྡམ༌མ༌ ཛད༌ཏེ༌ ང༌ སལ༌ཁན༌གུན༌ལ༌ ངའེ༌ ཉེ༌རང༌ སྔོན༌ཅུགས༌པིན༌། ཁོང༌གུན༌ ཉེེ༌རང༌ངི༌ ཨིན༌པིན༌; ཉེ༌རང༌ངི༌ ཁོང༌གུན༌ ང༌ སལ༌ཏེ༌ ཨིན༌, ཡང༌ ཁོང༌གུན༌ནི༌ ཉེེ༌རང༌ངི༌ བཀའ༌ ཁའ༌ཉན༌ཏེ༌ ཨིན༌ནོག༌། 
JHN.17.7	ཏ༌ ཉེ༌རང༌ངི༌ ངའ༌ སལ༌ཁན༌ ཚང༌མ༌ ཉེ༌རང༌ངི༌ ཆོགས༌ནེ༌ ཨིན༌ཁན༌བོ༌ ཁོང༌གུན༌ལ༌ ཧ༌གོ༌ཏེ༌ ཨིན༌ནོག༌། 
JHN.17.8	ཅིའ༌ཟེར༌ན༌ ཉེ༌རང༌ངི༌ ང༌ སལ༌ཁན༌ནི༌ བཀའ༌གུན༌ ངའེ༌ ཁོང༌གུན༌ལ༌ ཏངས༌པིན༌། ཁོང༌གུན༌ནི༌ ཐད༌པོ༌ ཉམ༌པོ༌ ལེན༌ཏེ༌ ང༌ ཉེེ༌རང༌ངི༌ ཆོགས༌ནེ༌ ཡོངས༌ཏེ༌ ཨིན༌ཁན༌བོ༌ ཁོང༌གུན༌ལ༌ ཏན༌ཏན༌ ཧ༌གོ༌, ཡང༌ ཁོང༌གུན༌ནི༌ ང༌ ཉེ༌རང༌ངི༌ ཀལ༌ལ༌ ཛད༌ཁན༌བོའ༌ ཨིད༌ཤེས༌།"
JHN.17.9	"ངའེ༌ ཁོང༌གུན༌ནི༌ ཕིའ༌ སྨོས༌ལམ༌ ཞུའད༌, ངའེ༌ ཇིག༌རྟེན༌པ༌གུན༌ མན༌པ༌ ཉེ༌རང༌ངི༌ ང༌ སལ༌ལ༌ ཛད༌ཁན༌གུན༌ནི༌ ཕིའ༌ སྨོས༌ལམ༌ ཞུའད༌, ཅིའ༌ཟེར༌ན༌ ཁོང༌གུན༌ ཉེ༌རང༌ངི༌ ཨིན༌ནོག༌། 
JHN.17.10	ངའེ༌ ཨིན༌ཁན༌ ཚང༌མ༌ ཉེ༌རང༌ངི༌ ཨིན༌ ཡང༌ ཉེ༌རང༌ངི༌ ཨིན༌ཁན༌གུན༌ ངའེ༌ ཨིན༌། ངའ༌ ཁོང༌གུན༌ རྒྱུད༌ཏེ༌ སྤལ༌ ཐོབས༌ཏེ༌ ཨིན༌། 
JHN.17.11	ང༌ འི༌ ཇིག༌རྟེན༌ནི༌ ནང༌ང༌ མང༌པོ༌ཞིག༌ མི༌ལུས༌, ཁོང༌གུན༌ ཏ༌རུང༌ ཇིག༌རྟེན༌ནི༌ ནང༌ང༌ ལུས༌ཨིན༌, ང༌ ཉེ༌རང༌ངི༌ཀ༌ ཡོང༌ངད༌། ཀྱེ༌ ཡབ༌ དམ༌པ༌ལེ༌, ཀ༌ཟུག༌ ང༌དང༌ ཉིས༌ཀོ༌ ཅིག༌ ཨིན༌ ཏེན༌ན༌ ཙོགས༌ལ༌ ཁོང༌གུན༌ནའང༌ ཅིག༌གྲིལ༌ ལུས༌ཤེས༌སི༌ ཕིའ༌ ཉེ༌རང༌ངི༌ ངའ༌ སལ༌ལ༌ ཛད༌ཁན༌ནི༌ ཝང༌ཆ༌བོའེ༌ ནང༌ང༌ ཁོང༌གུན༌ སྐྱོབས༌ཏེ༌ བོར༌ར༌ ཛད༌། 
JHN.17.12	ང༌ ཁོང༌གུན༌ ཉམ༌པོ༌ ཡོད༌ ཟ༌ནེ༌, ངའེ༌ ཁོང༌གུན༌ ཉེ༌རང༌ངི༌ སལ༌ལ༌ ཛད༌ཁན༌ནི༌ ཝང༌ཆ༌ རྒྱུད༌ཏེ༌ སྐྱོབས༌ཏེ༌ བོར༌པིན༌། དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌བོ༌ གྲུབ༌ཅེས༌ལ༌, ཁོང༌གུན༌ནི༌ ཕྲོ༌ནེ༌ ཉལ༌ཝའེ༌ ནང༌ང༌ སླེབ༌ཅེས༌ སྐལ༌ཏེ༌ ཡོད༌ཁན༌ ཅིག༌ཅིག༌ མ༌སྟོགས༌, སུ༌ཞིག༌གའང༌ མ༌སྟོར༌།"
JHN.17.13	"ང༌ ཉེ༌རང༌ངི༌ཀ༌ ཡོང༌ངད༌, ཨིན༌ནའང༌ ང༌ འི༌ ཇིག༌རྟེན༌ནི༌ ནང༌ང༌ ཡོད༌ ཟ༌ནེ༌ ཁོང༌གུན༌ལ༌ ངའེ༌ ཐད༌པོ༌ གང༌པོ༌ ཐོབ༌ཅེས༌སི༌ ཕིའ༌, ངའེ༌ འི༌གུན༌ ཟེར༌པིན༌། 
JHN.17.14	ངའེ༌ ཁོང༌གུན༌ལ༌ ཉེ༌རང༌ངི༌ བཀའ༌ ཏངས༌པིན༌, ཡང༌ ཇིག༌རྟེན༌པ༌གུན༌ནི༌ ཁོང༌གུན༌ལ༌ ནཕ༌རད༌ ཅོས༌, ཅིའ༌ཟེར༌ན༌ ང༌ ཇིག༌རྟེན༌ནེ༌ མན༌ཁན༌ ཙོགས༌ལ༌ ངའེ༌ སློབ༌ཕྲུག༌གུན༌ནའང༌ ཇིག༌རྟེན༌ནེ༌ མན༌། 
JHN.17.15	ངའེ༌ སྨོས༌ལམ༌ ཞུ༌ཅེས༌པོ༌ ནི༌, ཉེ༌རང༌ང༌ ཁོང༌གུན༌ འི༌ ཇིག༌རྟེན༌ནེ༌ ཁྱེར༌ཅེས༌སི༌ ཕིའ༌ མན༌པ༌, ཁོང༌གུན༌ ཤེ༌ཏན༌ནེ༌ སྐྱོབས༌ཏེ༌ བོར༌ར༌ ཛད༌ཅེས༌སི༌ ཕིའ༌ ཨིན༌། 
JHN.17.16	ང༌ ཇིག༌རྟེན༌ནེ༌ མན༌ཁན༌ ཙོགས༌ལ༌ ངའེ༌ སློབ༌ཕྲུག༌གུན༌ནའང༌ ཇིག༌རྟེན༌ནེ༌ མན༌། 
JHN.17.17	ཉེ༌རང༌ངི༌ དེན༌བ༌ རྒྱུད༌ཏེ༌ ཁོང༌གུན༌ལ༌ རྩང༌མ༌ ཅོའ༌ ཛདས༌; ཉེ༌རང༌ངི༌ བཀའ༌ དེན༌བ༌ ཨིན༌ནོག༌། 
JHN.17.18	ཉེ༌རང༌ངི༌ ང༌ འི༌ ཇིག༌རྟེན༌ནི༌ ནང༌ང༌ ཀལ༌ལ༌ ཛད༌ཁན༌ ཙོགས༌ལ༌ ངེའང༌ ཁོང༌གུན༌ ཇིག༌རྟེན༌ནི༌ ནང༌ང༌ ཀལ༌ལད༌། 
JHN.17.19	ཉེ༌རང༌ངི༌ དེན༌བ༌ རྒྱུད༌ཏེ༌ ཁོང༌གུན༌ དམ༌པ༌ ཅོ༌ཅེས༌སི༌ ཕིའ༌ ངའེ༌ ང༌རང༌ ཁོང༌གུན༌ནི༌ དོན༌ལ༌ དམ༌པ༌ ཆོད༌པའེ༌ ཚུལ༌ལ༌ ཕུལ༌ལད༌།"
JHN.17.20	"ངའེ༌ སྨོས༌ལམ༌ ཁོང༌གུན༌ ཅིག༌པོ༌ མན༌པ༌, ཁོང༌གུན༌ནི༌ ལོན༌ རྒྱུད༌ཏེ༌ ངའེ༌ཀ༌ དད༌པ༌ ཁྱོང༌ཅེས༌ཅན༌གུན༌ནི༌ ཕིའང༌ ཨིན༌། 
JHN.17.21	ངའེ༌ ཁོང༌ ཚང༌མ༌ ཅིག༌ རྒྱུར༌ཅེས༌སི༌ ཕིའ༌ སྨོས༌ལམ༌ ཕུལ༌ལད༌། ཀྱེ༌ ཡབ༌, ཀ༌ཟུག༌ ང༌ ཉེ༌རང༌ངི༌ ནང༌ང༌ ཡང༌ ཉེ༌རང༌ ངའེ༌ ནང༌ང༌ ཞུགས༌ཏེ༌ ཨིན༌, ཉེ༌རང༌ངི༌ ང༌ ཀལ༌ལ༌ ཛད༌ཁན༌བོའེ༌ཀ༌ ཇིག༌རྟེན༌པ༌གུན༌ནི༌ དད༌པ༌ ཁྱོང༌ཅེས༌སི༌ ཕིའ༌, ཁོང༌གུན༌ནའང༌ ང༌དང༌ ཉིས༌ཀོའེ༌ ནང༌ང༌ དུག༌ ཅུག༌ག༌ ཛད༌།"
JHN.17.22	"ང༌དང༌ ཉིས༌ཀོ༌ ཅིག༌ ཨིན༌ན༌ ཙོགས༌ལ༌ ཁོང༌གུན༌ ཅིག༌ རྒྱུར༌ཅེས༌སི༌ ཕིའ༌ ངའེ༌ ཉེ༌རང༌ངི༌ ངའ༌ སལ༌ཁན༌ནི༌ སྤལ༌བོ༌ ཁོང༌གུན༌ལ༌ ཏངས༌པིན༌། 
JHN.17.23	ང༌ ཁོང༌གུན༌ནི༌ ནང༌ང༌ ཡང༌ ཉེ༌རང༌ ངའེ༌ ནང༌ང༌ ཡོད༌། ཉེ༌རང༌ངི༌ ང༌ ཀལ༌ལ༌ ཛད༌ཁན༌ དང༌ ཉེ༌རང༌ངི༌ ངའ༌ བྱམས༌པ༌ ཛད༌ཁན༌ ཙོགས༌ དད༌པ༌ཅན༌གུན༌ལའང༌ བྱམས༌པ༌ ཛད༌ཅེས༌, ཇིག༌རྟེན༌པ༌གུན༌ལ༌ ཧ༌གོ༌ཅེས༌སི༌ ཕིའ༌ ཁོང༌གུན༌ ཅི༌ས༌ཐོག༌ནེ༌ ཅིག༌གྲིལ༌ རྒྱུར༌ ཅུག༌ག༌ ཛད༌། 
JHN.17.24	ཀྱེ༌ ཡབ༌ལེ༌, ཉེ༌རང༌ངི༌ ང༌ སལ༌ཁན༌གུན༌ ང༌ ཆ༌སའེ༌ ནས༌ས༌ ངའ༌ ཉམ༌པོ༌ ཡོང༌ ཅུག༌ག༌ ཛད༌ཅེས༌ལ༌ ངའེ༌ དོད༌པ༌ ཅོའད༌། ཏེ༌ནེ༌ ཁོང༌གུན༌ནི༌ ཉེ༌རང༌ངི༌ ང༌ སལ༌ལ༌ ཛད༌ཁན༌ནི༌ སྤལ༌བོ༌ ཐོང༌ ཐུབ༌ཨིན༌, ཅིའ༌ཞུ༌ན༌ ཉེ༌རང༌ངི༌ ཇིག༌རྟེན༌ ཆགས༌སི༌ སང༌ སྔུན༌ལ༌ ང༌ བྱམས༌པ༌ ཛད༌དད༌པིན༌།
JHN.17.25	དྲང༌པོ༌ ཡབ༌ལེ༌, ཇིག༌རྟེན༌པ༌གུན༌ནི༌ ཉེ༌རང༌ མ༌ཤེས༌ནའང༌, ངའེ༌ ཉེ༌རང༌ ཤེས༌སད༌, ཡང༌ ངའེ༌ སློབ༌ཕྲུག༌གུན༌ནི༌ ཉེ༌རང༌ངི༌ ང༌ ཀལ༌ལ༌ ཛད༌ཁན༌བོ༌ ཤེས༌ས༌ནོག༌། 
JHN.17.26	ངའེ༌ ཁོང༌གུན༌ལ༌ ཉེ༌རང༌ སྔོན༌ཅུགས༌པིན༌, ཏ༌རུང༌ངའང༌ སྔོན༌ཅུག༌ཨིན༌། ཏེ༌ནེ༌ ཉེ༌རང༌ངི༌ ངའེ༌ ཕིའ༌ བྱམས༌པ༌ ཡོད༌ཁན༌བོ༌ ཁོང༌གུན༌ནི༌ ནང༌ང༌ ཡང༌ ངའང༌ ཁོང༌གུན༌ནི༌ ནང༌ང༌ ལུས༌ཨིན༌།"
JHN.18.1	སྨོས༌ལམ༌ ཞུ༌ ཚར༌ར༌ཅིག༌, གཙོ༌བོ༌ ཡེ༌ཤུ༌, ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཏེ༌ ནས༌ས༌ནེ༌ བིང༌ཏེ༌ ཀིད༌རོན༌ནི༌ ལུང༌པའེ༌ འ༌ངོ༌ ཆོགས༌ལ༌ ཡོད༌ཁན༌ནི༌ ཨོ༌ལིཝ༌ཝི༌ ཚས༌སི༌ ནང༌ང༌ སྐྱོདས༌། 
JHN.18.2	ཁོང༌ང༌ ངོ༌ལོག༌ ཅོ༌ཁན༌ནི༌ ཡུ༌དཱ༌ ཏེ༌ ནས༌ས༌བོ༌ རྒྱུས༌ཡོད༌པིན༌, ཅིའ༌ཟེར༌ན༌ ཡེ༌ཤུ༌ ལན༌ མང༌པོ༌ ཁོང༌རང༌ངི༌ སློབ༌ཕྲུག༌གུན༌ ཉམ༌པོ༌ ཏེ༌རུ༌ སྐྱོད༌ད༌ ཛད༌དད༌པིན༌། 
JHN.18.3	ཏེ༌ནེ༌ ཡུ༌དཱ༌ ཕ༌རུ༌ཤི༌པ༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཀལ༌ཁན༌ནི༌ རོམ༌པའེ༌ མག༌མི༌ སྡེ༌ཞིག༌ དང༌ ཆོད༌ཁང༌ སྲུང༌ཁན༌ གུན༌ ཁྲིད༌ཏེ༌ ཚས༌སི༌ ནང༌ང༌ སླེབ༌། ཁོང༌གུན༌ནི༌ མེ༌ཏོ༌, ལལ༌ཀྲེན༌ དང༌ ཚོན༌ཆ༌ ཁུར༌ཏེ༌ ཡོད༌པིན༌། 
JHN.18.4	ཡེ༌ཤུའ༌ ཁོང༌ངི༌ཀ༌ བྱུང༌ཅེས༌ ཚང༌མ༌ རྒྱལ༌ལ༌ ཅོས༌ཏེ༌ ཁྱེན༌ནད༌པིན༌, ཏེན༌ན༌བོའེ༌ཕིའ༌ ཁོང༌ ཕི༌ལོག༌ག༌ སྐྱོད༌ཏེ༌ ཁོང༌གུན༌ལ༌ དྲིའ༌ ཛདས༌, "ཁྱོ༌ཞའེ༌ སུ༌ ཙལ༌ལད༌?"
JHN.18.5	ཁོང༌གུན༌ནི༌ ལན༌ཏངས༌, "ན༌ཙ༌རེད༌པ༌ ཡེ༌ཤུ༌།"
JHN.18.5	ཡེ༌ཤུའི༌ ཁོང༌གུན༌ལ༌, "ང༌ ཨིན༌" མོལས༌།
JHN.18.5	༼ཁོང༌ང༌ ངོ༌ལོག༌ ཅོ༌ཁན༌ནི༌ ཡུ༌དཱའང༌ ཁོང༌གུན༌ ཉམ༌པོ༌ ཡོད༌པིན༌༽ 
JHN.18.6	ཡེ༌ཤུའི༌, "ང༌ ཨིན༌" མོལ༌ལ༌ཅིག༌, ཁོང༌གུན༌ རྒྱབ༌ལོག༌ག༌ སོང༌ ཡང༌ སའེ༌ཀ༌ གྱེལ༌། 
JHN.18.7	ཡེ༌ཤུའི༌ ཡང༌ ལྡབས༌ཏེ༌ མོལས༌, "ཁྱོ༌ཞའེ༌ སུ༌ ཙལ༌ལད༌?"
JHN.18.7	ཁོང༌གུན༌ནི༌ ཟེརས༌, "ན༌ཙ༌རེད༌པ༌ ཡེ༌ཤུ༌།"
JHN.18.8	ཡེ༌ཤུའི༌ མོལས༌, "ངའེ༌ ཁྱོ༌ཞའ༌ ཟེར༌པིན༌ 'ཁོ༌ ང༌ ཨིན༌', གལ༌ཏེས༌ ཁྱོ༌ཞའེ༌ ང༌ ཙལ༌ལད༌ན༌ ངའེ༌ སློབ༌ཕྲུག༌གུན༌ ཆ༌ཅུག༌།" 
JHN.18.9	ཏེ༌བོ༌ ནི༌ ཁོང༌ངི༌ "ཉེ༌རང༌ངི༌ ང༌ སལ༌ཁན༌ནི༌ ཕྲོ༌ནེ༌ ཅིག༌གའང༌ མ༌སྟོར༌" མོལ༌ཁན༌བོ༌ དྲན༌དྲ༌ གྲུབ༌ཅེས༌པོ༌ ཨིན༌པིན༌།
JHN.18.10	ཤི༌མོན༌ པི༌ཏྲར༌རི༌ ཁོའེ༌ ལག༌ག༌ ཡོད༌ཁན༌ནི༌ ར༌འི༌ ཕིངས༌ཏེ༌ བླ༌མ༌ ཆེན༌མོའེ༌ ཡོག༌པོ༌ཞིག༌གི༌ ནམ༌ཆོག༌ ཡས༌པ༌བོ༌ ཅད༌ཏངས༌ ༼ཏེ༌ ཡོག༌པོའེ༌ མིང༌བོ༌ མལ༌ཁུས༌ ཨིན༌པིན༌༽། 
JHN.18.11	ཡེ༌ཤུའི༌ པི༌ཏྲར༌ལ༌ བཀའ༌ སལ༌ཏེ༌, "ར༌འི༌བོ༌ ཤུབས༌སི༌ ནང༌ང༌ གྱོང༌། ཅི༌ ཡབ༌བི༌ ངའ༌ སལ༌ཁན༌ནི༌ སྡུག༌སྔལ༌ལི༌ དོན༌སྐྱོག༌པོ༌ ངའེ༌ མི༌ཐུང༌ང༌?"
JHN.18.12	ཏེ༌ནེ༌ རོམ༌པའེ༌ མག༌མི༌, ཁོང༌གུན༌ནི༌ མག༌སྤོན༌ དང༌ ཆོད༌ཁང༌ སྲུང༌ཁན༌གུན༌ནི༌ ཡེ༌ཤུ༌ ཟུམས༌ ཡང༌ ཁོང༌ངི༌ ཆག༌ ལྡམས༌ཏེ༌ 
JHN.18.13	ཨན༌ནཱས༌ ཡོད༌ས༌ ཁྱེརས༌, ཁོ༌ ཀ༌ཡ༌ཕཱས༌སི༌ ན༌མའེ༌ ཨ༌བ༌ ཨིན༌པིན༌, ཡང༌ ཀ༌ཡ༌ཕཱས༌ ཏེ༌ ལོའེ༌ བླ༌མ༌ ཆེན༌མོ༌ ཨིན༌པིན༌། 
JHN.18.14	༼འིན༌ན༌ ཀ༌ཡ༌ཕཱས༌སི༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཁ༌ད༌ ཏངས༌ཏེ༌ མི༌རིགས༌ གང༌པོའེ༌ ཏོན༌ལ༌ མི༌ ཅིག༌ ཤི༌ན༌ རྒྱལ༌ ཟེར༌ཏེ༌ ཨིན༌པིན༌༽།
JHN.18.15	ཤི༌མོན༌ པི༌ཏྲར༌ དང༌ ཞན༌ སློབ༌ཕྲུག༌ ཅིག༌ ཡེ༌ཤུའི༌ རྒྱབ༌རྒྱབ༌ནེ༌ སོང༌, ཞན༌ སློབ༌ཕྲུག༌པོ༌ བླ༌མ༌ ཆེན༌མོའེ༌ ངོ༌ཤེས༌ཁན༌ ཨིན༌པ༌ ཁོ༌ ཡེ༌ཤུ༌ ཉམ༌པོ༌ བླ༌མ༌ ཆེན༌མོའེ༌ ཕོ༌གྲང༌ངི༌ ཀྱང༌རའི༌ ནང༌ང༌ ཡོང༌ཅུགས༌། 
JHN.18.16	ཨིན༌ནའང༌ པི༌ཏྲར༌ རྒྱས༌སྒོའེ༌ ཕི༌ལོག༌ག༌ ལུས༌། བླ༌མ༌ ཆེན༌མོའེ༌ ངོ༌ཤེས༌ཁན༌ནི༌ སློབ༌ཕྲུག༌པོ༌ ལོགས༌ཏེ༌ ཡོངས༌ ཡང༌ སྒོ༌ སྲུང༌མ༌བོའ༌ སྤེ༌ར༌ ཏངས༌ཏེ༌ པི༌ཏྲར༌ ནང༌ཀུག༌ག༌ ཁྲིད༌ཏེ༌ ཁྱེརས༌། 
JHN.18.17	ཏེ༌ སྒོ༌ སྲུང༌ཁན༌ནི༌ བུ༌མོ༌བོའེ༌ པི༌ཏྲར༌ལ༌ དྲིས༌, "ཁྱོ༌རང༌ངའང༌ ཁོང༌ངི༌ སློབ༌ཕྲུག༌ ཅིག༌ མན༌ན༌?"
JHN.18.17	པི༌ཏྲར༌རི༌, "ང༌ མན༌" ཟེརས༌།
JHN.18.18	གྲང༌མོ༌ ཡོད༌ཅེས༌པོའེ༌, ཏེ༌རུ༌ ཡོད༌ཁན༌ནི༌ ཡོག༌པོ༌གུན༌ དང༌ སྲུང༌ཁན༌གུན༌ནི༌ མེ༌ ཏངས༌ཏེ༌ ཚང༌མ༌ ཀྱིར༌ཁོར༌ཏེ༌ མེའ༌ སྲོའད༌པིན༌, ཁོང༌གུན༌ནི༌ ཕྲོའ༌ པི༌ཏྲར༌རིའང༌ མེའ༌ སྲོའད༌པིན༌།
JHN.18.19	ཏེ༌ ཟ༌ནེ༌ བླ༌མ༌ ཆེན༌མོའེ༌
JHN.18.20	ཡེ༌ཤུའི༌ ལན༌སལས༌, "ངའེ༌ སྦ༌ མ༌སྦའ༌ མི༌ཚང༌མའེ༌ དུན༌ལ༌ ཤད༌པིན༌, ངའེ༌ ཡ༌ཧུ༌དཱ༌པ༌ ཚང༌མ༌ ཛོམས༌སེ༌ དུ༌ཁང༌གུན༌ དང༌ ཆོད༌ཁང༌ངི༌ ནང༌ང༌ དུས༌རྒྱུན༌ སླབ༌བྱ༌ ཏང༌ངད༌པིན༌། ངའེ༌ སང༌ཝའེ༌ ནང༌ང༌ ཅི༌ཞིག༌གའང༌ མ༌ཟེར༌པིན༌། 
JHN.18.21	ཉེ༌རང༌ངི༌ ང༌ ཅིའ༌ དྲིའད༌། ངའེ༌ སླབ༌བྱ༌ ཚོར༌ཁན༌གུན༌ལ༌ དྲིས༌, ངའེ༌ ཟེར༌ཁན༌གུན༌ ཁོང༌གུན༌ལ༌ ཏན༌ཏན༌ རྒྱུས༌ཨིན༌ནོག༌།"
JHN.18.22	ཡེ༌ཤུའི༌ ཏེ༌བོ༌ མོལ༌ལ༌ཅིག༌, ཆོད༌ཁང༌ སྲུང༌ཁན༌གུན༌ནི༌ ཕྲོ༌ནེ༌ ཡེ༌ཤུའི༌ དུན༌ལ༌ དུགས༌ཏེ༌ ཡོད༌ཁན༌ ཅིག༌གི༌ ཁོང༌ང༌ གྲམ༌ལྕགས༌ ཏངས༌ཏེ༌, "བླ༌མ༌ ཆེན༌མོའ༌ འི༌ཙོགས༌ལ༌ ལན༌ཏང༌ང༌ནོག༌ག༌?" ཟེརས༌།
JHN.18.23	ཡེ༌ཤུའི༌ ཁོའ༌ མོལས༌, "གལ༌ཏེས༌ ངའེ༌ རྩོག༌པོ༌ཞིག༌ ཟེར༌ཏེ༌ ཡོད༌ན༌ ཏེ༌བོ༌ སྟན༌ཏེ༌ ཏོང༌། ཨིན༌ནའང༌ དེན༌བ༌ ཟེར༌ཏེ༌ ཨིན༌ན༌ ཏོན༌མེད༌ལ༌ ང༌ ཅིའ༌ རྡུང༌ངད༌།" 
JHN.18.24	ཏེ༌ནེ༌ ཨན༌ནཱས༌སི༌ ཆག༌ ཅིངས༌ ཅིངས༌པོའེ༌ཀ༌ ཡེ༌ཤུ༌ བླ༌མ༌ ཆེན༌མོ༌ ཀ༌ཡ༌ཕཱས༌སི༌ཀ༌ ཀལས༌།
JHN.18.25	ཤི༌མོན༌ པི༌ཏྲར༌ མེའ༌ སྲོའིན༌ ཡོད༌ ཟ༌ནེ༌ ཅིག༌ཅིག༌གི༌ ཁོང༌ང༌ དྲིས༌, "ཁྱོ༌རང༌ངའང༌ ཁོང༌ངི༌ སློབ༌ཕྲུག༌གུན༌ནི༌ ཕྲོ༌ནེ༌ ཅིག༌ མན༌ན༌?"
JHN.18.25	པི༌ཏྲར༌རི༌ ཟུན༌ ཏངས༌ཏེ༌, "ང༌ མན༌" ཟེརས༌།
JHN.18.26	བླ༌མ༌ ཆེན༌མོའེ༌ ཡོག༌པོ༌གུན༌ནི༌ ཕྲོ༌ནེ༌ ཅིག༌ པི༌ཏྲར༌རི༌ ར༌འི༌ ཉམ༌པོ༌ ནམ༌ཆོག༌ ཅད༌ཁན༌ནི༌ མི༌བོའེ༌ ཉེན༌ ཨིན༌པིན༌, ཁོའེ༌ པི༌ཏྲར༌ལ༌ ཟེརས༌, "ངའེ༌ ཁྱོ༌རང༌ ཁོ༌ ཉམ༌པོ༌ ཚས༌སི༌ ནང༌ང༌ ཐོང༌ཏེ༌ མན༌པིན༌ན༌?" 
JHN.18.27	པི༌ཏྲར༌རི༌ ཡང༌ ལན༌ཅིག༌ ངོ༌ མི༌ཤེས༌ཟུན༌ ཏངས༌, ཏེན༌ན༌མལ༌ལ༌ བྱ༌པོའེ༌ བྱ༌སྐད༌ ཏངས༌།
JHN.18.28	ཏེ༌ནེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ང༌མོ༌ ཟང༌ཟིང༌ནེ༌ ཡེ༌ཤུ༌ ཀ༌ཡ༌ཕཱས༌སི༌ ཀ༌ནེ༌ རོམ༌པའེ༌ ཀའ༌ལོན༌ནི༌ ཁར༌ལ༌ ཁྱེརས༌། ཁོང༌གུན༌ ཚི༌ཏུ༌ སོང༌ཏེ༌ པེ༌སག༌གི༌ དོན༌ཏང༌ ཟའ༌མི༌ཉན༌ སམ༌ཏེ༌ ཇིགས༌པ༌ ཁར༌རི༌ ནང༌ཀུག༌ག༌ མ༌སོང༌། 
JHN.18.29	ཏེ༌བོའེ༌ཕིའ༌ པི༌ལ༌ཏུ༌ ཁོང༌གུན༌ནི༌ དུན༌ལ༌ ཕི༌ལོག༌ག༌ བིངས༌ཏེ༌ ཡོངས༌ ཡང༌ ཟེརས༌, "འི༌ མི༌བོའེ༌ཀ༌ ཁྱོ༌ཞ༌གུན༌ནི༌ ཅི༌ ཉད༌ཀལ༌ལད༌?"
JHN.18.30	ཁོང༌གུན༌ནི༌ ཟེརས༌, "གལ༌ཏེས༌ ཁོ༌ ཁྲིམས༌ཅག༌ཁན༌ཞིག༌ མན༌པིན༌ན༌ ང༌ཞའེ༌ ཁོ༌ ཉེ༌རང༌ངི༌ ལག༌ག༌ སྟད༌ཏེ༌ མེད༌གྲོ༌།"
JHN.18.31	པི༌ལ༌ཏུའི༌ ཟེརས༌, "ཁྱོ༌ཞའེ༌ ཁྱེར༌ཏེ༌ ཁྱོ༌ཞ༌རང༌ངི༌ བཀའ༌ཁྲིམས༌ ནང༌ཞིན༌ལ༌ ཁོའེ༌ཀ༌ ཤགས༌ ཅོས༌ཤིག༌།"
JHN.18.31	ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌, "ང༌ཞའ༌ སུ༌ཞིག༌གའང༌ སད༌ཅེས༌སི༌ ཝང༌ མེད༌" ཟེརས༌། 
JHN.18.32	༼ཡེ༌ཤུའི༌ ཁོང༌ ཀ༌ལུགས༌ལ༌ གྲོང༌གོས༌ཨིན༌ མོལ༌ཁན༌བོ༌ དྲན༌དྲ༌ གྲུབ༌ཅེས༌ལ༌ ཏེ༌གུན༌ སོང༌༽།
JHN.18.33	ཏེ༌ནེ༌ པི༌ལ༌ཏུ༌ ཁར༌རི༌ ནང༌ཀུག༌ག༌ སོང༌ ཡང༌ ཡེ༌ཤུ༌ བོད༌ཏེ༌ ཁྱོང༌ཅུགས༌ཏེ༌ དྲིས༌, "ཅི༌ ཁྱོ༌རང༌ ཡ༌ཧུ༌དཱ༌པའེ༌ རྒྱལ༌པོ༌ ཨིན༌ན༌?"
JHN.18.34	ཡེ༌ཤུའི༌ ལན༌སལས༌, "འི༌ དྲི༌ཝ༌བོ༌ ཉེ༌རང༌ རང༌ངི༌ དྲིས༌ཏེ༌ ཨིན༌ན༌ ཡ༌ ཞན༌མ༌གུན༌ནི༌ ངའེ༌ སྐོར༌ལ༌ ཤད༌ད༌རག༌?"
JHN.18.35	པི༌ལ༌ཏུའི༌ ཟེརས༌, "ཅི༌ ང༌ ཡ༌ཧུ༌དཱ༌པ༌ ཨིན༌ནོག༌ག༌? ཁྱོ༌རང༌ རང༌ངི༌ མི༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཁྱོ༌རང༌ ངའེ༌ ལག༌ག༌ སྟདས༌། ཁྱོ༌རང༌ངི༌ ཅི༌ ཅོས༌པིན༌?"
JHN.18.36	ཡེ༌ཤུའི༌ ལན༌སལས༌, "ངའེ༌ རྒྱལ༌སྲིད༌པོ༌ ནི༌, འི༌ ཇིག༌རྟེན༌ནི༌ རྒྱལ༌སྲིད༌ཞིག༌ མན༌། གལ༌ཏེས༌ ཨིན༌པིན༌ན༌ ཏེ༌ནེ༌ ངའེ༌ ཡོག༌པོ༌གུན༌ནི༌ མག༌ ཏངས༌ཏེ༌ ང༌ ཡ༌ཧུ༌དཱ༌པ༌གུན༌ནི༌ ལག༌ག༌ སྟད༌ཅུགས༌ཏེ༌ མེད༌གྲོ༌, ཨིན༌ནའང༌ ངའེ༌ རྒྱལ༌སྲིད༌པོ༌ ནི༌ འི༌ ཇིག༌རྟེན༌ནེ༌ མན༌" མོལས༌།
JHN.18.37	པི༌ལ༌ཏུའི༌ ཟེརས༌, "ཏེ༌ནེ༌ ཁྱོ༌རང༌ རྒྱལ༌པོ༌ཞིག༌ ཨིན༌རག༌?"
JHN.18.37	ཡེ༌ཤུའི༌ ཁོའ༌ མོལས༌, "ཉེ༌རང༌ངི༌ ཟེར༌ཁན༌བོ༌ དྲང༌པོ༌ ཨིན༌ནོག༌, ང༌ རྒྱལ༌པོ༌ ཨིན༌། དེན༌བ༌, ང༌ ཏེ༌བོའེ༌ཕིའ༌ སྐྱེས༌ཏེ༌ ཨིན༌ ཡང༌ དཀོན༌མཆོག༌གི༌ དེན༌བའེ༌ ལམ༌མི༌ སྤང༌པོ༌ ཏང༌ཅེས༌སི༌ ཕིའ༌ འི༌ ཇིག༌རྟེན༌ནི༌ ནང༌ང༌ ཡོངས༌ཏེ༌ ཨིན༌། དེན༌བ༌བོའ༌ བྱམས༌པ༌ ཅོ༌ཁན༌ ཚང༌མའེ༌ ངའེ༌ ཟེར༌ཁན༌གུན༌ དྲང༌པོ༌ ཨིན༌ཁན༌བོ༌ ཤེས༌ས༌ནོག༌།"
JHN.18.38	པི༌ལ༌ཏུའི༌ དྲིས༌, "དེན༌བ༌བོ༌ ཅི༌ ཨིན༌ནོག༌།" ཏེན༌ན༌བོ༌ ཟེར༌ཏེ༌ ཁོ༌ ཡང༌སྐྱར༌ ཕི༌ལོག༌ག༌ མི༌གུན༌ ཡོད༌ས༌ སོང༌ཏེ༌ ཟེརས༌, "ང༌ འི༌ མི༌བོའེ༌ རྒྱབ༌གལ༌ལ༌ ཅའང༌ སྐྱོན༌ ཐོབ༌བ༌ མི༌དུག༌། 
JHN.18.39	ཨིན༌ནའང༌ ཁྱོ༌ཞའེ༌ ལུག༌སྲོལ༌ ནང༌ཞིན༌, ངའེ༌ པེ༌སག༌གི༌ དུས༌ལ༌ ཁྱོ༌ཞ༌གུན༌ནི༌ ཕིའ༌ ཙོན༌པ༌ཞིག༌ ཕུད༌དད༌། ཡ༌ཧུ༌དཱ༌པའེ༌ རྒྱལ༌པོ༌བོ༌ ཕུད༌ཏང༌ན༌ ཐད༌ཅེས༌ རག༌ག༌?" 
JHN.18.40	ཁོང༌གུན༌ནི༌ ཀུ༌ཅོ༌ ཏང༌ཨིན༌, "མན༌ ཁོ༌ མ༌ཕུད༌། ང༌ཞའེ༌ ཕིའ༌ བཱ༌ར༌བས༌ ཕུད༌དོང༌" ཟེརས༌ ༼བཱ༌ར༌བས༌ རོམ༌མི༌ ཝང༌སྲུལ༌པ༌ ངོ༌ལོག༌ ཅོ༌ཁན༌ཞིག༌ ཨིན༌པིན༌༽།
JHN.19.1	ཏེ༌ནེ༌ ཀའ༌ལོན༌ པི༌ལ༌ཏུའི༌ ཡེ༌ཤུའ༌ རྟལ༌ལྕག༌ རྒྱབ༌ཅེས༌སི༌ བཀའ༌ ཏངས༌། 
JHN.19.2	མག༌མི༌གུན༌ནི༌ ཚེར༌མའེ༌ ཐོར༌ཤོག༌ སླས༌ཏེ༌ ཁོང༌ངི༌ དབུའ༌ སྐོནས༌ ཡང༌ རྒྱལ༌པོའེ༌ ནམ༌ཟའ༌ མར༌པོ༌ ཙོགས༌ ཁོང༌ང༌ སྐོནས༌། 
JHN.19.3	ཁོང༌གུན༌ ལན༌ མང༌པོ༌ ཁོང༌ངི༌ དུན༌ལ༌ ཡོང༌ཨིན༌, "ཡ༌ཧུ༌དཱ༌པའེ༌ རྒྱལ༌པོའ༌ རྩི༌ཝ༌ ཕུལ༌" ཟེར༌ཨིན༌ ཙིག༌པ༌ སྲགས༌ཏེ, ཁོང༌ང༌ གྲམ༌ལྕགས༌ ཏངས༌།
JHN.19.4	པི༌ལ༌ཏུའི༌ ཡང༌ ལན༌ཅིག༌ ཕི༌ལོག༌ག༌ ཡོངས༌ཏེ༌ ཡ༌ཧུ༌དཱ༌པ༌གུན༌ལ༌ ཟེརས༌, "ལྟོས༌ཤིག༌ ང༌ ཁོའེ༌ ནང༌ང༌ སྐྱོན༌ ཀལ༌ཅེས༌སི༌ རྒྱུན༌ཚན༌ཞིག༌ མ༌ཐོབ༌ཁན༌བོ༌ ཁྱོ༌ཞ༌གུན༌ལ༌ ཧ༌གོ༌ཅུག༌ཅེས༌སི༌ ཕིའ༌ ངའེ༌ ཁོ༌ ཕི༌ལོག༌ག༌ ཁྱོ༌ཞའེ༌ དུན༌ལ༌ ཁྱོང༌ངད༌། 
JHN.19.5	ཏེ༌ནེ༌ ཡེ༌ཤུ༌ ཚེར༌མའེ༌ ཐོར༌ཤོག༌ དང༌ ནམ༌ཟའ༌ མར༌པོ༌ ནམས༌ཏེ༌ ཕི༌ལོག༌ག༌ སྐྱོད༌ད༌ཅིག༌, པི༌ལ༌ཏུའི༌ ཡ༌ཧུ༌དཱ༌པ༌གུན༌ལ༌ ཟེརས༌, "ལྟོས༌ཤིག༌ འི༌ནེ༌ ཏེ༌ མི༌བོ༌།"
JHN.19.6	བླ༌མ༌ འུ༌སྐྱོང༌གུན༌ དང༌ ཁོང༌ སྲུང༌ཁན༌གུན༌ནི༌ ཡེ༌ཤུའ༌ ཐོང༌ང༌ཅིག༌ ཀུ༌ཅོ༌ ཏང༌ཨིན༌, "ཁོ༌ རྐྱང༌ཤིང༌ང༌ རྐྱངས༌ཏེ༌ སོད༌, རྐྱང༌ཤིང༌ང༌ རྐྱངས༌ཏེ༌ སོད༌" ཟེརས༌། ཏེ༌བོ༌ ཚོར༌ར༌ཅིག༌ པི༌ལ༌ཏུའི༌ ཁོང༌གུན༌ལ༌, "ངའ༌ ཁོ༌ རྐྱང༌ཤིང༌ང༌ རྐྱང༌ཅེས༌སི༌ ཅའང༌ རྒྱུན༌ཚན༌ཞིག༌ མ༌ཐོབ༌ ཁྱོ༌ཞ༌རང༌ངི༌ ཁྱེར༌ཏེ༌ ཁོ༌ རྐྱང༌ཤིང༌ང༌ རྐྱོང༌ཤིག༌" ཟེརས༌།
JHN.19.7	ཡ༌ཧུ༌དཱ༌པ༌ འུ༌སྐྱོང༌གུན༌ནི༌ ཨུ༌ཚུགས༌ ཏང༌ཨིན༌ ཟེརས༌, "ང༌ཞའ༌ བཀའ༌ཁྲིམས༌ཤིག༌ ཡོད༌, ཏེ༌ ནང༌ཞིན༌ལ༌ ཁོ༌ ཤི༌གོས༌, ཅིའ༌ཟེར༌ན༌ ཁོའེ༌ ཁོ༌རང༌ དཀོན༌མཆོག༌གི༌ སྲས༌ ཨིན༌ ཟེར༌དུག༌།"
JHN.19.8	ཏེ༌བོ༌ ཚོར༌ར༌ཅིག༌ པི༌ལ༌ཏུ༌ སྔུན༌ནི༌ སང༌ མང༌ང༌ ཇིགས༌། 
JHN.19.9	ལོགས༌ཏེ༌ ཁར༌རི༌ ནང༌ང༌ སོང༌ ཡང༌ ཁོའེ༌ ཡེ༌ཤུའ༌ ཟེརས༌, "ཁྱོ༌རང༌ ཀ༌ནེ༌ ཨིན༌?" ཨིན༌ནའང༌ ཡེ༌ཤུའི༌ ཁོའ༌ ཅའང༌ ལན༌ མ༌སལས༌། 
JHN.19.10	"ཅི༌ ཁྱོ༌རང༌ངི༌ ང༌ ལན༌ཏང༌ང༌ མེད༌ད༌? ང༌ ཁྱོ༌རང༌ ཕུད༌ཏང༌ཅེས༌ ཡ༌ རྐྱང༌ཤིང༌ང༌ རྐྱང༌ཅེས༌སི༌ ཝང༌ ཡོད༌ཁན༌བོ༌ ཁྱོ༌རང༌ང༌ རྒྱུས༌མེད༌ད༌?"
JHN.19.11	ཡེ༌ཤུའི༌ ཁོའ༌ ལན༌སལས༌, "དཀོན༌མཆོག༌གི༌ མ༌སལ༌པིན༌ན༌ ཁྱོ༌རང༌ང༌ ངའེ༌ཀ༌ འི༌ ཝང༌བོ༌ མ༌ནེ༌ མེད༌གྲོ༌, ཨིན༌ནའང༌ ང༌ ཁྱོ༌རང༌ངི༌ ལག༌ག༌ སྟད༌ཁན༌བོའ༌ ཁྱོ༌རང༌ངི༌ སང༌ ཆེའ༌ སྡིག༌པའེ༌ སྐྱོན༌ ཕོག༌ཏེ༌ ཨིན༌ནོག༌།"
JHN.19.12	ཏེ༌ སྟིང༌ནེ༌ པི༌ལ༌ཏུའི༌ ཡེ༌ཤུ༌ ཕུད༌ཅེས༌སི༌ རྩོན༌གྲུས༌ ཅོས༌, ཨིན༌ནའང༌ ཡ༌ཧུ༌དཱ༌པ༌ འུ༌སྐྱོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, "གལ༌ཏེས༌ ཉེ༌རང༌ངི༌ འི༌ མི༌བོ༌ ཕུད༌ན༌, ཉེ༌རང༌ རོམ༌མི༌ རྒྱལ༌པོའེ༌ ཛ༌འོ༌ མ༌ནོག༌། ཁོ༌རང༌ རྒྱལ༌པོ༌ ཨིན༌ ཟེར༌ཁན༌གུན༌ རོམ༌མི༌ རྒྱལ༌པོའེ༌ གྲ༌འོ༌ ཨིན༌ནོག༌"
JHN.19.13	ཏེ༌བོ༌ ཚོར༌ར༌ཅིག༌ པི༌ལ༌ཏུའི༌ མག༌མི༌གུན༌ལ༌ བཀའ༌ ཏངས༌ཏེ༌, ཡེ༌ཤུ༌ ཕི༌ལོག༌ག༌ ཁྱོངས༌ ཡང༌ ཀའ༌ལོན༌ ཁོ༌རང༌ ཁྲིམས༌པོན༌ནི༌ ཁྲིས༌སི༌ཀ༌ དུགས༌། ཏེ༌ ནས༌ས༌བོའ༌ རྡོའེ༌ལམ༌ ཟེར༌རད༌པིན༌ ༼ཨིབ༌རི༌པའེ༌ སྐད༌དི༌ ནང༌ང༌ ག༌བ༌ཐཱ༌ ཟེར༌ར༌ནོག༌༽། 
JHN.19.14	ཏེ༌དུས༌པོ༌ པེ༌སག༌གི༌ གྲལ༌ ཅོ༌ཅེས༌སི༌ ཞག༌གི༌ ཉིང༌གུང༌ ཨིན༌པིན༌, པི༌ལ༌ཏུའི༌ ཡ༌ཧུ༌དཱ༌པ༌གུན༌ལ༌ ཟེརས༌, "ལྟོས༌ཤིག༌, ཁྱོ༌ཞའེ༌ རྒྱལ༌པོ༌།"
JHN.19.15	ཨིན༌ནའང༌ ཁོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, "ཁོ༌ ཁྱེར༌, ཁྱེར༌ཏེ༌ ཁོ༌ རྐྱང༌ཤིང༌ང༌ རྐྱོང༌།"
JHN.19.15	པི༌ལ༌ཏུའི༌ ཁོང༌གུན༌ལ༌ ཟེརས༌, "ཁྱོ༌ཞ༌རང༌ངི༌ རྒྱལ༌པོ༌བོ༌ རྐྱང༌ཤིང༌ང༌ རྐྱང༌ང༌?"
JHN.19.15	བླ༌མ༌ འུ༌སྐྱོང༌གུན༌ནི༌ ཟེརས༌, "ང༌ཞའ༌ རོམ༌མི༌ རྒྱལ༌པོ༌ མན༌པ༌ ཞན༌ རྒྱལ༌པོ༌ སུའང༌ མེད༌།"
JHN.19.16	ཏེ༌ནེ༌ པི༌ལ༌ཏུའི༌ ཁོང༌གུན༌ནི༌ དོད༌པ༌ ནང༌ཞིན༌ ཡེ༌ཤུ༌ རྐྱང༌ཤིང༌ང༌ རྐྱང༌ཅེས༌སི༌ ཕིའ༌ ཁོང༌གུན༌ནི༌ ལག༌ག༌ སྟདས༌།
JHN.19.16	མག༌མི༌གུན༌ནི༌ ཁོང༌ ཁྲིད༌ཏེ༌ རྐྱང༌ཤིང༌ང༌ རྐྱང༌ཅེས༌ལ༌ ཁྱེརས༌། 
JHN.19.17	ཡེ༌ཤུའི༌ ཁོང༌རང༌ངི༌ རྐྱང༌ཤིང༌ ནམས༌ཏེ༌ ཡེ༌རུ༌ཤ༌ལེམ༌ནེ༌ ཕི༌ལོག༌ག༌ ཐོད༌པའེ༌ རི༌ཀ༌ སྐྱོདས༌, ཀ༌བོའ༌ ཨིབ༌རི༌པའེ༌ སྐད༌དི༌ ནང༌ང༌ གོལ༌གོ༌ཐཱ༌ ཟེར༌ར༌ནོག༌། 
JHN.19.18	ཏེ༌རུ༌ ཁོང༌གུན༌ནི༌ ཡེ༌ཤུ༌ རྐྱང༌ཤིང༌ང༌ རྐྱངས༌ ཡང༌ ཁོང༌ ཉམ༌པོ༌ ཞན༌མི༌ ཉིས༌སའང༌, ཁོང༌གུན༌ ཡེ༌ཤུའི༌ ལྡ༌ལྡོ༌ ཉིས༌ཀོའ༌ ཡང༌ ཡེ༌ཤུ༌ ཁོང༌ངི༌ ཞུང༌ང༌ བོརས༌། 
JHN.19.19	པི༌ལ༌ཏུའི༌ མག༌མི༌གུན༌ལ༌ "ཡེ༌ཤུ༌ ན༌ཙ༌རེད༌པ༌ ཡ༌ཧུ༌དཱ༌པའེ༌ རྒྱལ༌པོ༌" བྲིས༌ཁན༌ནི༌ ལག༌ཤིང༌ཞིག༌ ཡེ༌ཤུའི༌ སྟག༌ག༌ རྐྱང༌ཤིང༌ངི༌ཀ༌ ཏག༌ཅེས༌ལ༌ བཀའ༌ ཏངས༌། 
JHN.19.20	ཡེ༌ཤུ༌ རྐྱང༌ཤིང༌ང༌ རྐྱང༌ཁན༌ནི༌ ནས༌ས༌བོ༌ རྒྱལ༌ས༌ནེ༌ ཉེ༌མོའ༌ ཡོད༌པ༌ ཡ༌ཧུ༌དཱ༌པ༌ མང༌པོའེ༌ ཏེ༌ བྲིས༌ཁན༌བོ༌ སིལས༌, ཏེ༌བོ༌ ཨིབ༌རི༌པ༌, རོམ༌པ༌ དང༌ གིརིས༌སི༌ སྐད༌ སུམ༌ཀོའེ༌ ནང༌ང༌ བྲིས༌ཏེ༌ ཡོད༌པིན༌།
JHN.19.21	ཏེ༌ནེ༌ ཡ༌ཧུ༌དཱ༌པའེ༌ བླ༌མ༌ འུ༌སྐྱོང༌གུན༌ནི༌ པི༌ལ༌ཏུའི༌ བྲིས༌ཁན༌བོའ༌ རྒྱབ༌གལ༌ ཅོས༌ཏེ༌, "ཡ༌ཧུ༌དཱ༌པའེ༌ རྒྱལ༌པོ༌ མ༌བྲིའ༌ 'ཁོ༌རང༌ངི༌ ང༌ ཡ༌ཧུ༌དཱ༌པའེ༌ རྒྱལ༌པོ༌ ཨིན༌ ཟེར༌རད༌པིན༌' བྲིའ༌ ཛད༌" ཟེར༌ཏེ༌ ཞུ༌ཝ༌ ཕུལས༌།
JHN.19.22	པི༌ལ༌ཏུའི༌ ལན༌ཏངས༌, "ངའེ༌ ཅི༌ཞིག༌ བྲིས༌ཏེ༌ ཡོད༌ནའང༌ བྲི༌ཚར༌, རྒྱུར༌ར༌ མེད༌།"
JHN.19.23	མག༌མི༌གུན༌ནི༌ ཡེ༌ཤུ༌ རྐྱང༌ཤིང༌ང༌ རྐྱང༌ ཚར༌ར༌ཅིག༌, ཚང༌མ༌ལ༌ ཐོབ༌ཅེས༌སི༌ ཕིའ༌, ཁོང༌ངི༌ ནམ༌ཟའ༌བོའ༌ པོ༌ཞི༌ ཕུདས༌། ཨིན༌ནའང༌ ཁོང༌ངི༌ ནང༌ཀུག༌གི༌ ནམ༌ཟའ༌ ཚེམ༌པོ༌ མ༌ནེ༌ མེད༌ཁན༌ གོ༌ནེ༌ ཇུག༌ ཚག༌པ༌ སླས༌ཏེ༌ ཡོད༌ པ༌སང༌ 
JHN.19.24	ཁོང༌རང༌ ཅིག༌ དང༌ ཅིག༌ག༌ ཟེརས༌ "འི༌བོའ༌ པོ༌མི༌བུད༌, རྒྱན༌ རྒྱབས༌ཏེ༌ སུའ༌ ཐོབ༌དུག༌ སྟེན༌།" ཏེ༌བོ༌ དམ༌པའེ༌ སུང༌རབས༌སི༌ ནང༌ང༌ མོལ༌ཁན༌ ནང༌ཞིན༌ དྲན༌དྲ༌ གྲུབ༌ཅེས༌སི༌ ཕིའ༌ སོང༌,
JHN.19.24	"ཁོང༌གུན༌ནི༌ ངའེ༌ ཀོས༌ལག༌གུན༌ བགོས༌ཏེ༌
JHN.19.24	ངའེ༌ ཀོས༌པོའ༌ རྒྱན༌ རྒྱབས༌།"
JHN.19.25	ཡེ༌ཤུའི༌ རྐྱང༌ཤིང༌ངི༌ དུན༌ལ༌ ཁོང༌ངི༌ ཨ༌མ༌, ཨ༌མའེ༌ ནོ༌མོ༌, ཀོལོ༌ཕཱས༌སི༌ ན༌མ༌ མིར༌ཡམ༌ དང༌ མག༌དལ༌ལེན༌མ༌ མིར༌ཡམ༌ གུན༌ ལངས༌ཏེ༌ ཡོད༌པིན༌། 
JHN.19.26	ཡེ༌ཤུའི༌ ཁོང༌ངི༌ ཨ༌མ༌ དང༌ ཁོང༌ངི༌ གཅེས༌པ༌ ཅོའ༌ ཛད༌ཁན༌ནི༌ སློབ༌ཕྲུག༌པོ༌ དུན༌ལ༌ ལངས༌ཏེ༌ ཟིགས༌པ༌, ཁོང༌ངི༌ ཨ༌མའ༌ མོལས༌, "གཅེས༌པའེ༌ བུ༌མོ༌, ཏ༌ནེ༌ཕར༌ལ༌ ཁོ༌ ཁྱོ༌རང༌ངི༌ བུ༌ཚ༌ ཨིན༌," 
JHN.19.27	ཡང༌ སློབ༌ཕྲུག༌པོའ༌, "ཏ༌ནེ༌ཕར༌ལ༌ ཁོ༌ ཁྱོ༌རང༌ངི༌ ཨ༌མ༌ ཨིན༌" མོལས༌། ཏེན༌ན༌ ཞག༌ནེ༌ ཕར༌ལ༌ སློབ༌ཕྲུག༌པོའེ༌ ཡེ༌ཤུའི༌ ཨ༌མ༌ ཁོ༌རང༌ངི༌ ཁང༌པ༌ ཁྱེརས༌།
JHN.19.28	ཡེ༌ཤུའི༌ ཁོང༌ངི༌ ལས༌ ཅོ༌ཅེས༌ ཚང༌མ༌ གྲུབ༌ཏེ༌ ཨིན༌ཁན༌བོ༌ ཁྱེན༌ཏེ༌ དམ༌པའེ༌ སུང༌རབས༌སི༌ ནང༌ང༌ མོལ༌ཁན༌བོ༌ གྲུབ༌ཅེས༌ལ༌ ཁོང༌ངི༌, "ང༌ སྐོམ༌ས༌རག༌" མོལས༌། 
JHN.19.29	ཏེ༌རུ༌ ནོད༌ཞིག༌གི༌ ནང༌ང༌ རྒུན༌ཆང༌ སྐྱུར༌མོ༌ ཡོད༌པ༌, ཁོང༌གུན༌ནི༌ རས༌བལ༌ ཏེ༌ནང༌ང༌ ཅུགས༌ཏེ༌ ཧི༌སོབ༌བི༌ ཡལ༌ག༌ཞིག༌གི༌ གོའ༌ སྐོན༌ཏེ༌ ཡེ༌ཤུའི༌ ཞལ༌ལི༌ཀ༌ ཕུལས༌། 
JHN.19.30	ཡེ༌ཤུའི༌ ཏེ༌བོ༌ ཉང༌ ཚར༌ར༌ཅིག༌, "ཏ༌ གྲུབ༌" མོལས༌ ཡང༌ དབུ༌ སྒུའ༌ ཛད༌ཏེ༌ ཁོང༌རང༌ངི༌ སེམས༌ཉིད༌པོ༌ དཀོན༌མཆོག༌ག༌ སྟད༌ད༌ ཛདས༌།
JHN.19.31	ཏེ༌ ཞག༌པོ༌ ཤབ༌བད༌དི༌ ཞག༌གི༌ ཕིའ༌ གྲལ༌གྲིག༌ ཅོ༌ཅེས༌ ཡང༌ ཐོ༌རེ༌ཟུག༌པོ༌ ཤབ༌བད༌དི༌ ཞག༌ མིག༌སལ༌བོ༌ ཨིན༌པིན༌། ཡ༌ཧུ༌དཱ༌པ༌ འུ༌སྐྱོང༌གུན༌ནི༌ ཤབ༌བད༌དི༌ ཞག༌ག༌ ཟུགས༌པོ༌ རྐྱང༌ཤིང༌ངི༌ཀ༌ བོར༌ཅེས༌པོ༌ མ༌ཐད༌པ༌, ཁོང༌གུན༌ པི༌ལ༌ཏུའི༌ཀ༌ སོང༌ཏེ༌ གྱོགས༌པ༌ ཤི༌ཅེས༌སི༌ ཕིའ༌ ཏེ༌ མི༌གུན༌ནི༌ རྐང༌པ༌ ཅག༌ཅེས༌ དང༌ ཟུགས༌པོ༌གུན༌ ཕབས༌ཏེ༌ ཁྱེར༌ཅེས༌ལ༌ བཀའ༌ སལ༌ ཟེར༌ཏེ༌ ཞུ༌ཝ༌ ཕུལས༌། 
JHN.19.32	ཏེན༌ན༌བོའེ༌ཕིའ༌ མག༌མི༌གུན༌ ཡོངས༌ཏེ༌ ཡེ༌ཤུ༌ ཉམ༌པོ༌ རྐྱང༌ཤིང༌ང༌ རྐྱངས༌ཏེ༌ ཡོད༌ཁན༌ ཉིས༌ཀོའེ༌ རྐང༌པ༌ ཅགས༌། 
JHN.19.33	ཨིན༌ནའང༌ ཡེ༌ཤུའི༌ དུན༌ལ༌ སླེབ༌བ༌ཅིག༌, ཁོང༌ གྲོངས༌ ཚར༌ཏེ༌ ཐོང༌པ༌, ཁོང༌ངི༌ ཞབས༌ མ༌ཅགས༌། 
JHN.19.34	ཏེ༌ མག༌མི༌ ཕྲོ༌ནེ༌ ཅིག༌གི༌ ཁོ༌རང༌ངི༌ མདུང༌བོ༌ ཡེ༌ཤུའི༌ རྩིབ༌མའེ༌ པར༌ལ༌ ཙུག༌ག༌ཅིག༌, ཁྲག༌ དང༌ ཆུ༌ བིང༌། 
JHN.19.35	མིག༌ནེ༌ ངོས༌མ༌ འི༌གུན༌ ཐོང༌ཁན༌ནི༌ མི༌བོའེ༌ སྤང༌པོ༌ ཏང༌ངད༌ ཡང༌ ཁོའེ༌ སྤང༌པོ༌བོ༌ དེན༌བ༌ ཨིན༌། ཁོའེ༌ དྲང༌པོ༌ ཟེར༌ཁན༌བོ༌ ཁོའེ༌ ཤེས༌ས༌ནོག༌, ཡང༌ ཁྱོ༌ཞ༌གུན༌ནིའང༌ དད༌པ༌ ཅོ༌ཅེས༌སི༌ ཕིའ༌ ཁོའེ༌ སྤང༌པོ༌ ཏང༌ཨིན༌ ཨིན༌། 
JHN.19.36	དམ༌པའེ༌ སུང༌རབས༌སི༌ ནང༌ང༌ "ཁོང༌ངི༌ རུས༌པ༌ ཅིག༌གའང༌ མི༌ཅག༌" བྲིས༌ཏེ༌ ཡོད༌ཁན༌ ཚང༌མ༌ དྲན༌དྲ༌ གྲུབ༌ཅེས༌སི༌ ཕིའ༌ འི༌ ཚང༌མ༌ བྱུང༌ཏེ༌ ཨིན༌ནོག༌། 
JHN.19.37	དམ༌པའེ༌ སུང༌རབས༌སི༌ ཡང༌ ནས༌ས༌ཞིག༌གི༌ ནང༌ང༌ མོལ༌ཏེ༌ དུག༌, "ཁོང༌གུན༌ནི༌ ཁོ༌རང༌ངི༌ མདུང༌ ཙུགས༌ཁན༌བོའ༌ སྟེན༌།"
JHN.19.38	སྟིང༌ནེ༌ ཨ༌རི༌མ༌ཐཱ༌པ༌, ཡོ༌སེབ༌ པི༌ལ༌ཏུའི༌ཀ༌ སོང༌ཏེ༌ ཡེ༌ཤུའི༌ སྤུར༌ ཁྱེར༌ཅེས༌ལ༌ གོངས༌པ༌ སལ༌ ཟེརས༌། ཡ༌ཧུ༌དཱ༌པ༌ འུ༌སྐྱོང༌གུན༌ལ༌ ཇིགས༌ པ༌སང༌, སྔོན༌མ༌ཅུག༌ག༌ ཡོ༌སེབ༌ ཡེ༌ཤུའི༌ སློབ༌ཕྲུག༌ ཅིག༌ ཨིན༌པིན༌། ཁོའེ༌ པི༌ལ༌ཏུའི༌ ཀ༌ནེ༌ གོངས༌པ༌ ལེན༌ཏེ༌ ཡེ༌ཤུའི༌ སྤུར༌བོ༌ ཕབས༌ཏེ༌ ཁྱེརས༌། 
JHN.19.39	སྔུན༌མ༌ ཚན༌ཞིག༌ག༌ ཡེ༌ཤུ༌ ཇལ༌ལ༌ ཡོངས༌ཁན༌ནི༌ ནི༌ཀོ༌དེ༌མས༌སའང༌ ཁོ༌ ཉམ༌པོ༌ ཡོངས༌། ཁོའེ༌ མིར༌ དང༌ འེལ༌ཝ༌ ནེ༌ ཅོ༌ཁན༌ནི༌ དྲི༌ཞིམ༌ཅན༌ནི༌ མར༌ རིན༌ཅན༌ ཧ༌ལམ༌ ཀྱི༌ལོ༌ 35 ཞིག༌ ཁྱོངས༌། 
JHN.19.40	ཡ༌ཧུ༌དཱ༌པའེ༌ སྤུར༌ སུབ༌ཅེས༌སི༌ ལུག༌སྲོལ༌ ནང༌ཞིན༌, ཁོང༌ ཉིས༌ཀོའེ༌ ཡེ༌ཤུའི༌ སྤུར༌བོ༌ ཁྱེར༌ཏེ༌, དྲི༌ཞིམ༌གུན༌ སྐུས༌ཏེ༌ རས༌ རིན༌ཅན༌ཞིག༌གི༌ ནང༌ང༌ སྲིལས༌། 
JHN.19.41	ཡེ༌ཤུ༌ རྐྱང༌ཤིང༌ངི༌ཀ༌ རྐྱང༌ཁན༌ནི༌ ནས༌སའེ༌ དུན༌ལ༌ ཚས༌ཤིག༌ ཡོད༌པིན༌, ཏེ༌ ཚས༌པོའེ༌ ནང༌ང༌ སྔུན༌ལ༌ མ༌ནེ༌ སྤུར༌ མ༌བོར༌ཁན༌ནི༌ སྤུར༌ཁང༌ སོ༌མ༌ཞིག༌ ཡོད༌པིན༌། 
JHN.19.42	སྤུར༌ཁང༌བོ༌ ཉེ༌མོའ༌ ཡོད༌ཅེས༌ ཡང༌ ཏེ༌ ཞག༌པོ༌ ཡ༌ཧུ༌དཱ༌པའེ༌ མིག༌སལ༌ ཤབ༌བད༌དི༌ གྲལ༌གྲིག༌གི༌ ཞག༌ ཨིན༌ པ༌སང༌, ཁོང༌གུན༌ནི༌ ཡེ༌ཤུའི༌ སྤུར༌ ཏེན༌ན༌ སྤུར༌ཁང༌ངི༌ ནང༌ང༌ བོརས༌།
JHN.20.1	ཟ༌ཉི༌མའེ༌ ཞག༌ག༌ ང༌མོ༌ ཟང༌ཟིང༌ནེ༌ ནམ༌ མ༌ལངས༌ས༌ ཡོད༌ ཟ༌ནེ༌ མིར༌ཡམ༌ མག༌དལ༌ལེན༌མ༌ སྤུར༌ཁང༌ང༌ སོང༌, ཡང༌ ཁོའ༌ སྤུར༌ཁང༌ངི༌ ཁའེ༌ ཀ༌ནེ༌ ཕོ༌ལོང༌བོ༌ ཐེན༌ཏེ༌ ཐོང༌། 
JHN.20.2	ཁོ༌ བང༌ཏང༌ཨིན༌ ཤི༌མོན༌ པི༌ཏྲར༌ དང༌ ཞན༌ སློབ༌ཕྲུག༌ ཡེ༌ཤུའི༌ གཅེས༌པ༌ ཛད༌ཁན༌བོའེ༌ཀ༌ ཡོངས༌ཏེ༌ ཟེརས༌, "ཁོང༌གུན༌ནི༌ གཙོ༌བོ༌ སྤུར༌ཁང༌ནེ༌ ཕིངས༌ཏེ༌ ཁྱེར༌ཏེ༌ མི༌དུག༌ ཡང༌ ཀ༌རུ༌ ཁྱེརས༌ ང༌ཞའ༌ ཅའང༌ རྒྱུས༌མེད༌།"
JHN.20.3	ཏེ༌ནེ༌ པི༌ཏྲར༌ དང༌ ཞན༌ སློབ༌ཕྲུག༌པོ༌ སྤུར༌ཁང༌ང༌ ཆ༌ཅེས༌ གོ༌ཟུག༌། 
JHN.20.4	ཁོང༌གུན༌ བང༌ཏང༌ཨིན༌ ཆའད༌པིན༌, ཨིན༌ནའང༌ ཞན༌ སློབ༌ཕྲུག༌པོ༌ པི༌ཏྲར༌རི༌ སང༌ གྱགས༌པ༌ བང༌ཏངས༌ཏེ༌ སྔུན༌ལ༌ སྤུར༌ཁང༌ང༌ སླེབ༌། 
JHN.20.5	ཁོའེ༌ སྒུས༌ཏེ༌ ནང༌ཀུག༌ག༌ སྟས༌, སྤུར༌ལ༌ སྲིལ༌ཁན༌ནི༌ རས༌གུན༌ ཏེ༌ཀ༌ བོར༌ཏེ༌ ཐོང༌ ཨིན༌ནའང༌ ནང༌ཀུག༌ག༌ མ༌སོང༌། 
JHN.20.6	ཏེ༌ནེ༌ ཤི༌མོན༌ པི༌ཏྲར༌ ཁོའེ༌ རྒྱབ༌ནེ༌ ཏེ༌ཀ༌ སླེབ༌ཏེ༌ ཁ༌དྲང༌ང༌ སྤུར༌ཁང༌ངི༌ ནང༌ཀུག༌ག༌ ཞུགས༌ཏེ༌ སོང༌། ཁོའང༌ ཏེ༌རུ༌ སྤུར༌ལ༌ སྲིལ༌ཁན༌ནི༌ རས༌གུན༌ བོར༌ཏེ༌ ཐོང༌, 
JHN.20.7	ཡེ༌ཤུའི༌ དབུའ༌ སྐོན༌ཏེ༌ ཡོད༌ཁན༌ནི༌ རས༌པོ༌ ལྟབས༌ཏེ༌ ཞན༌ སྲིལ༌ཁན༌ནི༌ རས༌སི༌ སང༌ སོ༌སོའ༌ བོར༌ཏེ༌ ཐོང༌། 
JHN.20.8	ཏེ༌ནེ༌, སྔུན༌ལ༌ སྤུར༌ཁང༌ང༌ སླེབ༌ཁན༌ནི༌ ཞན༌ སློབ༌ཕྲུག༌པོའང༌ ནང༌ཀུག༌ག༌ སོང༌, ཏེ༌གུན༌ ཐོང༌ཏེ༌ ཁོའེ༌ དད༌པ༌ ཅོས༌། 
JHN.20.9	༼ཁོང༌གུན༌ལ༌ ཏ༌རུང༌ངའང༌ དམ༌པའེ༌ སུང༌རབས༌སི༌ ནང༌ང༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ གོ༌ཤེས༌ ཁག༌ཅན༌ ཨིན༌ བྲིས༌ཁན༌བོ༌ ཧ༌མ༌གོའ༌ ཨིན༌པིན༌༽ 
JHN.20.10	ཏེ༌ནེ༌ སློབ༌ཕྲུག༌གུན༌ ཁོ༌རང༌གུན༌ནི༌ ཁང༌པ༌ ལོགས༌ཏེ༌ སོང༌།
JHN.20.11	ཨིན༌ནའང༌ མིར༌ཡམ༌ སྤུར༌ཁང༌ངི༌ ཕི༌ལོག༌ག༌ ངུ༌ཨིན༌ ཡོད༌པིན༌། ཁོའེ༌ ངུ༌ཨིན༌ སྒུས༌ཏེ༌ སྤུར༌ཁང༌ངི༌ ནང༌ཀུག༌ག༌ སྟས༌། 
JHN.20.12	ཁོའ༌ ཏེ༌རུ༌ ནམ༌ཟའ༌ ཀར༌པོ༌ གོན༌ཁན༌ནི༌ ཕོ༌ཉ༌ ཉིས༌ ཡེ༌ཤུའི༌ སྤུར༌ བོར༌སེ༌ཀ༌ ཅིག༌པོ༌ དབུའི༌ ཆོགས༌ལ༌ ཡང༌ ཅིག༌པོ༌ ཞབས༌སི༌ ཆོགས༌ལ༌ དུགས༌ཏེ༌ ཐོང༌།
JHN.20.13	ཕོ༌ཉ༌གུན༌ནི༌ མིར༌ཡམ༌མ༌ མོལས༌, "བུ༌མོ༌ ཁྱོ༌རང༌ ཅིའ༌ ངུའད༌?"
JHN.20.13	མིར༌ཡམ༌མི༌ ལན༌ཏངས༌, "ཁོང༌གུན༌ནི༌ ངའེ༌ གཙོ༌བོ༌ ཁྱེར༌ཏེ༌ མི༌དུག༌ ཡང༌ ཀ༌རུ༌ ཁྱེརས༌ ང༌ ཅའང༌ རྒྱུས༌མེད༌།"
JHN.20.14	ཏེ༌བོ༌ ཟེར༌ ཚར༌ར༌ཅིག༌, ཁོ༌ རྒྱུར༌པ༌ ཏེ༌རུ༌ ཡེ༌ཤུ༌ ཞངས༌ཏེ༌ ཇལ༌, ཨིན༌ནའང༌ ཁོའ༌ ཡེ༌ཤུ༌ ཨིན༌ཁན༌བོ༌ ངོ༌ མ༌ཤེས༌། 
JHN.20.15	ཡེ༌ཤུའི༌ མོལས༌, "བུ༌མོ༌ ཁྱོ༌རང༌ ཅིའ༌ ངུའད༌? ཁྱོ༌རང༌ངི༌ སུ༌ ཙལ༌ལད༌?"
JHN.20.15	མིར༌ཡམ༌མི༌ ཁོང༌ ཚས༌ཁན༌ ཨིན༌གྲོ༌ སམ༌ཏེ༌ ཁོང༌ང༌ ཟེརས༌, "ཨ༌ཅོ༌ལེ༌, གལ༌ཏེས༌ ཉེ༌རང༌ངི༌ ཁོང༌ངི༌ སྤུར༌བོ༌ ཁྱེར༌ཏེ༌ ཨིན༌ན༌ ངའ༌ ཤོད༌དང༌ ཀ༌རུ༌ བོར༌ཏེ༌ ཡོད༌, ངའེ༌ ཁོང༌ངི༌ སྤུར༌བོ༌ ཁྱེར༌ཨིན༌།"
JHN.20.16	ཡེ༌ཤུའི༌ ཁོའ༌ མོལས༌, "མིར༌ཡམ༌།"
JHN.20.16	ཏེ༌བོ༌ ཚོར༌ར༌ཅིག༌, ཁོ༌ རྒྱུར༌ཏེ༌, ཡེ༌ཤུའི༌ ཆོགས༌ལ༌ སྟས༌ཏེ༌ ཨིབ༌རི༌པའེ༌ སྐད༌དི༌ ནང༌ང༌ ཟེརས༌, "ར༌བོན༌ནི༌" ༼ཡང༌ན༌ སློབ༌པོན༌ལེ༌།༽
JHN.20.17	ཡེ༌ཤུའི༌ ཁོའ༌ མོལས༌, "ང༌ མ༌ཐམས༌ ཅིའ༌ཟེར༌ན༌ ང༌ ཏ༌རུང༌ ང༌རང༌ངི༌ ཡབ༌བི༌ཀ༌ ལོགས༌ཏེ༌ མ༌ཆའ༌ ཨིན༌། ཏེ༌སང༌ སོང༌ཏེ༌ ངའེ༌ སྤུན༌ དང༌ སྤུན༌མོ༌ གུན༌ལ༌ ཟེར༌, 'ང༌ ནི༌ ངའེ༌ ཡབ༌ དང༌ ཁྱོ༌ཞའེ༌ ཡབ༌, ངའེ༌ དཀོན༌མཆོག༌ དང༌ ཁྱོ༌ཞའེ༌ དཀོན༌མཆོག༌ ཡོད༌ས༌ ལོགས༌ཏེ༌ ཆའད༌' "།
JHN.20.18	མིར༌ཡམ༌ མག༌དལ༌ལེན༌མ༌ སོང༌ཏེ༌ སློབ༌ཕྲུག༌གུན༌ལ༌ ཟེརས༌, "ང༌ གཙོ༌བོ༌ ཇལ༌" ཡང༌ ཁོའེ༌ ཁོང༌གུན༌ལ༌ ཡེ༌ཤུའི༌ ལོན༌ ཀལ༌ལ༌ ཛད༌ཁན༌བོ༌ ཤདས༌།
JHN.20.19	ཟ༌ཉི༌མའེ༌ ཞག༌གི༌ ཕི༌ཏོག༌, སློབ༌ཕྲུག༌གུན༌ ཛོམས༌ཏེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌པ༌ སྒོ༌ སྲན༌ཏྲེ༌ ཅུགས༌ཏེ༌ དུགས༌ཏེ༌ ཡོད༌ ཟ༌ནེ༌, ཡེ༌ཤུ༌ སྐྱོད༌ཏེ༌ ཁོང༌གུན༌ནི༌ ཕྲོའ༌ ཞངས༌ཏེ༌ མོལས༌, "དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌།" 
JHN.20.20	ཏེ༌བོ༌ མོལ༌ཏེ༌ ཁོང༌ངི༌ རང༌ངི༌ ཆག༌ དང༌ རྩིབ༌མའེ༌ རྨ༌ཁའ༌གུན༌ ཁོང༌གུན༌ལ༌ སྟན༌ན༌ ཛདས༌། གཙོ༌བོ༌ ཇལ༌ པ༌སང༌ སློབ༌ཕྲུག༌གུན༌ མ༌སྲན༌ཏྲེ༌ ཐད༌། 
JHN.20.21	ཡེ༌ཤུའི༌ ཡང༌སྐྱར༌ ཁོང༌གུན༌ལ༌ མོལས༌, "དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌, ཡབ༌བི༌ ང༌ ཀལ༌ལ༌ ཛད༌ཁན༌ ཙོགས༌ལ༌ ངེའང༌ ཁྱོ༌ཞ༌གུན༌ ཀལ༌ལད༌།" 
JHN.20.22	ཏེ༌ཟུག༌ མོལ༌ཏེ༌ ཁོང༌གུན༌ནི༌ཀ༌ ཕུ༌ སལ༌ལ༌ ཛད༌ཏེ༌ མོལས༌, "དམ༌པའེ༌ ཐུག༌ཉིད༌ ལེན༌ཤིག༌། 
JHN.20.23	གལ༌ཏེས༌ སུ༌ཞིག༌གི༌ སྡིག༌པའ༌ ཁྱོ༌ཞའེ༌ ཤགས༌པ༌ ཏང༌ན༌ དཀོན༌མཆོག༌གི༌ ཁོང༌གུན༌ནི༌ སྡིག༌པ༌ ཤགས༌པ༌ སལ༌ཨིན༌, ཡང༌ གལ༌ཏེས༌ སུ༌ཞིག༌གི༌ སྡིག༌པ༌ ཁྱོ༌ཞའེ༌ ཤགས༌པ༌ མ༌ཏང༌ན༌ དཀོན༌མཆོག༌གི༌ ཁོང༌གུན༌ནི༌ སྡིག༌པ༌ ཤགས༌པ༌ མི༌སལ༌།"
JHN.20.24	སློབ༌ཕྲུག༌ ཅུག༌ཉིས༌སི༌ ཕྲོ༌ནེ༌ ཅིག༌ ཐོ༌མཱས༌ ༼ཀ༌བོའ༌ ཚག༌ཕྲུག༌ ཟེར༌རད༌པིན༌༽ ཡེ༌ཤུ༌ སྐྱོད༌དི༌ དུས༌ལ༌ ཞན༌ སློབ༌ཕྲུག༌གུན༌ནི༌ ཕྲོའ༌ མེད༌པིན༌། 
JHN.20.25	ཞན༌ སློབ༌ཕྲུག༌གུན༌ནི༌ ཁོའ༌ ཟེརས༌, "ང༌ཞའེ༌ གཙོ༌བོ༌ ཇལ༌།"
JHN.20.25	ཨིན༌ནའང༌ ཐོ༌མཱས༌སི༌ ཁོང༌གུན༌ལ༌ ཟེརས༌, "ནམ༌ཚོག༌པ༌ ངའེ༌ ཁོང༌ངི༌ ཆག༌གི༌ཀ༌ ཟེ༌རུའི༌ མལ༌གུན༌ མི༌ཐོང༌ ཡང༌ ཏེ༌གུན༌ནི༌ ནང༌ང༌ ང༌རི༌ ཛི༌གུ༌ མི༌ཏང༌, ཡང༌ ང༌རི༌ ལག༌པ༌ ཁོང༌ངི༌ རྩིབ༌མའེ༌ ནང༌ང༌ ཏངས༌ཏེ༌ མ༌ནེ༌ ང༌ དེན༌ཤེ༌ཤེས༌ མེ༌རག༌།"
JHN.20.26	རྡུན༌ཞག༌ཅིག༌གི༌ སྟིང༌ནེ༌ ཡེ༌ཤུའི༌ སློབ༌ཕྲུག༌གུན༌ ཡང༌སྐྱར༌ ཏེན༌ན༌ ཁང༌པའེ༌ ནང༌ང༌ ཛོམས༌ཏེ༌ ཐོ༌མཱས༌སའང༌ ཁོང༌གུན༌ ཉམ༌པོ༌ ཡོད༌པིན༌། སྒོ༌ སྲན༌ཏྲེ༌ ཅུགས༌ཏེ༌ ཡོད༌ནའང༌ ཡེ༌ཤུ༌ སྐྱོད༌ཏེ༌ ཁོང༌གུན༌ནི༌ ཕྲོའ༌ ཞངས༌ཏེ༌ མོལས༌, "དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌།" 
JHN.20.27	ཏེ༌ནེ༌ ཁོང༌ངི༌ ཐོ༌མཱས༌ལ༌ མོལས༌, "ཁྱོ༌རང༌ངི༌ ཛི༌གུ༌ ངའེ༌ ལག༌པའེ༌ ནང༌ང༌ ཙུག༌ཏེ༌ ལྟོས༌, ཡང༌ ལག༌པ༌ རྐྱངས༌ཏེ༌ ངའེ༌ རྩིབ༌མའེ༌ རྨ༌ཁའེ༌ ནང༌ང༌ ཅུག༌། ཐེ༌ཚོམས༌ ཕོངས༌ཏེ༌ ཨིད༌ཤེས༌ ཅོས༌།"
JHN.20.28	ཐོ༌མཱས༌སི༌ ཡེ༌ཤུའ༌ ཟེརས༌, "ངའེ༌ གཙོ༌བོ༌ ཡང༌ ངའེ༌ དཀོན༌མཆོག༌ལེ༌།"
JHN.20.29	ཡེ༌ཤུའི༌ ཁོའ༌ མོལས༌, "ཁྱོ༌རང༌ངི༌ ང༌ ཐོངས༌ པ༌སང༌ དད༌པ༌ ཅོས༌། ཨིན༌ནའང༌ ང༌ མ༌ཐོང༌ང༌ དད༌པ༌ ཅོ༌ཁན༌གུན༌ལ༌ དཀོན༌མཆོག༌གི༌ བྱིན༌ལབས༌ ཐོབ༌ཨིན༌།"
JHN.20.30	ཡེ༌ཤུ༌ སློབ༌ཕྲུག༌གུན༌ ཉམ༌པོ༌ ཡོད༌ ཟ༌ནེ༌ ཞན༌ ཧ༌ལས༌ཤེས༌སི༌ ཛད༌པ༌ མང༌པོ༌ ཛདས༌, ཀ༌གུན༌ འི༌ ལྡེབ༌བི༌ ནང༌ང༌ བྲིས༌ཏེ༌ མེད༌། 
JHN.20.31	ཨིན༌ནའང༌ ཁྱོ༌ཞ༌གུན༌ནི༌ ཡེ༌ཤུ༌ ཁོང༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཡང༌ དཀོན༌མཆོག༌གི༌ སྲས༌ ཨིན༌ཁན༌བོའེ༌ཀ༌ དད༌པ༌ ཅོ༌ཅེས༌སི༌ ཕིའ༌ ངའེ༌ འི༌ ལྡེབ༌བོ༌ བྲིས༌ཏེ༌ ཨིན༌, ཡང༌ ཏེ༌བོའ༌ དད༌པ༌ ཅོ༌ཅེས༌པོའེ༌ ཁྱོ༌ཞ༌གུན༌ལ༌ ཁོང༌ངི༌ ཝང༌ རྒྱུད༌ཏེ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།
JHN.21.1	ཏི༌བེ༌རི༌ཡཱས༌སི༌ ཚོའེ༌ ཐའ༌མ༌ ཡང༌ ལན༌ཅིག༌ ཡེ༌ཤུའི༌ ཁོང༌རང༌ སློབ༌ཕྲུག༌གུན༌ལ༌ སྔོན༌ ཅུག༌ག༌ ཛདས༌, ཏེ༌བོ༌ འི༌ཟུག༌གི༌ བྱུངས༌། 
JHN.21.2	ཤི༌མོན༌ པི༌ཏྲར༌, ཚག༌ཕྲུག༌ ཟེར༌ཁན༌ནི༌ ཐོ༌མཱས༌, གཱ༌ལིལ༌ལིའི༌ ཡུལ༌ཇོངས༌སི༌ ཀ༌ནཱ༌པ༌ ན༌ཐན༌ནི༌འེལ༌, ཟེ༌བེད༌དིའི༌ བུ༌ཚ༌ ཉིས༌ཀོ༌ དང༌ ཡང༌ སློབ༌ཕྲུག༌ ཉིས༌སའང༌ ཏེ༌རུ༌ ཛོམས༌ཏེ༌ ཡོད༌པིན༌།
JHN.21.3	ཏེན༌ན༌ དུས༌ལ༌ ཤི༌མོན༌ པི༌ཏྲར༌རི༌ ཁོང༌གུན༌ལ༌ ཟེརས༌, "ང༌ ཉ༌ ཟུམ༌མ༌ ཆའད༌།"
JHN.21.3	ཁོང༌གུན༌ནི༌, "ང༌ཞའང༌ ཉམ༌པོ༌ ཡོང༌ཨིན༌" ཟེརས༌། ཏེ༌བོ༌ ཟེར༌ཏེ༌ ཁོང༌གུན༌ གྲུ༌ཟིང༌ངི༌ ནང༌ང༌ ཞོན༌ཏེ༌ སོང༌, ཨིན༌ནའང༌ ཏེ༌ ཚན༌ གང༌པོ༌ ཁོང༌གུན༌ལ༌ ཉ༌ མ༌ནེ༌ མ༌ཁད༌།
JHN.21.4	ནམ༌ལངས༌ས༌ཅིག༌ ཡེ༌ཤུ༌ ཚོའེ༌ ཐའ༌མ༌ ཞངས༌ཏེ༌ ཡོད༌པིན༌, ཨིན༌ནའང༌ སློབ༌ཕྲུག༌གུན༌ནི༌ ཁོང༌ ཡེ༌ཤུ༌ ཨིན༌ཁན༌བོ༌ ངོ༌ མ༌ཤེས༌། 
JHN.21.5	ཡེ༌ཤུའི༌ ཁོང༌གུན༌ལ༌ བོད༌ད༌ ཛད༌ཏེ༌, "ཛ༌འོ༌གུན༌ ཁྱོ༌ཞའ༌ ཉ༌ མ༌ཐུབ༌བ༌?" མོལས༌།
JHN.21.5	ཁོང༌གུན༌ནི༌, "མ༌ཐུབ༌" ཟེརས༌།
JHN.21.6	ཡེ༌ཤུའི༌ ཁོང༌གུན༌ལ༌, "ཁྱོ༌ཞའེ༌ ཉ༌དོལ༌བོ༌ གྲུ༌ཟིང༌ངི༌ ཡས༌ ཆོགས༌ལ༌ ཕོང༌ཤིག༌, ཏེ༌ནེ༌ ཁྱོ༌ཞའ༌ ཉ༌ ཐུབ༌ཨིན༌" མོལས༌།
JHN.21.6	ཁོང༌གུན༌ནི༌ ཡེ༌ཤུའི༌ མོལ༌ཁན༌བོ༌ ཅོས༌, ཡང༌ འི༌ཟམ༌ ཉ༌ མ༌མང༌པོ༌ ཁད༌, ཉ༌དོལ༌བོ༌ གྲུ༌ཟིང༌ངི༌ ནང༌ང༌ ཐེན༌ཏེ༌ ཁྱོང༌ མ༌ཉན༌།
JHN.21.7	ཏེ༌ནེ༌ ཡེ༌ཤུའི༌ སློབ༌ཕྲུག༌ གཅེས༌པ༌བོའེ༌, ཤི༌མོན༌ པི༌ཏྲར༌ལ༌ ཟེརས༌, "ཁོང༌ ནི༌ གཙོ༌བོ༌ལེ༌ ཨིན༌ནོག༌།" ཏེ༌བོ༌ ཚོར༌ར༌ཅིག༌ ཤི༌མོན༌ པི༌ཏྲར༌རི༌ ཁོ༌རང༌ངི༌ ཀོས༌པོ༌ གོནས༌ ༼ཀ༌བོ༌ ཁོའེ༌ སྔུན༌ལ༌ ཉ༌ ཟུམ༌ཅེས༌སི༌ ཕིའ༌ ཕུད༌ཏེ༌ ཡོད༌པིན༌༽ ཡང༌ ཆུའི༌ ནང༌ང༌ ལྕེབས༌ཏེ༌ ཐ༌མ༌ སོང༌། 
JHN.21.8	ཞན༌ སློབ༌ཕྲུག༌གུན༌ གྲུ༌ཟིང༌ངི༌ ནང༌ང༌ ཉ༌ གངས༌ཁན༌ནི༌ ཉ༌དོལ༌བོ༌ དྲུད༌ཨིན༌ པི༌ཏྲར༌རི༌ སྟིང༌རང༌ནེ༌ ཡོངས༌, ཁོང༌གུན༌ ཚོའེ༌ ཐའ༌མ༌ནེ༌ མ༌ ཐག༌རིང༌ང༌ མེད༌པིན༌, ཧ༌ལམ༌ མི༌ཀྲར༌ 92 ཟམ༌ཤིག༌། 
JHN.21.9	ཡང༌ ཐའ༌མ༌ སླེབ༌བ༌ཅིག༌, ཁོང༌གུན༌ནི༌ སོལ༌ལེ༌ མེ༌ཀ༌ ཉ༌ དང༌ ཏ༌གི༌ གུན༌ ཐོང༌།
JHN.21.10	ཡེ༌ཤུའི༌ ཁོང༌གུན༌ལ༌, "ཁྱོ༌ཞ༌གུན༌ནི༌ དག༌ས༌ ཟུམ༌ཁན༌ནི༌ ཉ༌ ཁ༌ཅིག༌ འི༌ཀ༌ ཁྱོང༌" མོལས༌། 
JHN.21.11	ཤི༌མོན༌ པི༌ཏྲར༌ གྲུ༌ཟིང༌ངི༌ ནང༌ང༌ སོང༌ཏེ༌ ཉ༌དོལ༌བོ༌ ཆུའི༌ ཐའ༌མ༌ ཚོག༌པ༌ དྲུད༌ཏེ༌ ཁྱོངས༌, ཀ༌བོ༌ ཉ༌ ཆེན༌མོ༌ 153 གངས༌ཏེ༌ ཡོད༌པིན༌, ཉ༌ ཏེ༌ཟམ༌ མང༌པོ༌ ཡོད༌ཏེའང༌ ཉ༌དོལ༌བོ༌ མ༌ཆའད༌།
JHN.21.12	ཡེ༌ཤུའི༌ ཁོང༌གུན༌ལ༌, "ཆིན༌ནན༌ ཟའ༌ལ༌ ཡོང༌ཤིག༌" མོལས༌། སློབ༌ཕྲུག༌གུན༌ནི༌ ཕྲོ༌ནེ༌ སུ༌ཞིག༌གིའང༌ ཁོང༌ང༌ "ཉེ༌རང༌ སུ༌ ཨིན༌?" ཟེར༌ཏེ༌ དྲི༌ཅེས༌སི༌ ཧམ༌པ༌ མ༌ཡོངས༌། ཁོང༌གུན༌ལ༌ ཁོང༌ གཙོ༌བོ༌ ཞུགས༌ཏེ༌ ཨིན༌ཁན༌བོ༌ ཤེས༌ཏེ༌ ཨིན༌པིན༌། 
JHN.21.13	ཡེ༌ཤུ༌ མེ༌ ཡོད༌ས༌ སྐྱོད༌ཏེ༌ ཏ༌གི༌ ནམས༌ཏེ༌ ཁོང༌གུན༌ལ༌ སལས༌, ཏེན༌ན༌ ཙོགས༌ ཁོང༌ངི༌ ཉ༌ ཉམ༌པོ༌ ཅོའ༌ ཛདས༌། 
JHN.21.14	ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ སྟིང༌ནེ༌ ལན༌ སུམ༌པ༌ སློབ༌ཕྲུག༌གུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌པིན༌།
JHN.21.15	ཁོང༌གུན༌ནི༌ ཆིན༌ནན༌ དོན༌ ཚར༌ར༌ཅིག༌, ཡེ༌ཤུའི༌ ཤི༌མོན༌ པི༌ཏྲར༌ལ༌ དྲིའ༌ ཛདས༌, "ཤི༌མོན༌ ཡོ༌ཧཱ༌ནན༌ནི༌ བུ༌ཚ༌, དེན༌བ༌ ཁྱོ༌རང༌ངི༌ ང༌ ཁོང༌གུན༌ནི༌ སང༌ མང༌ང༌ བྱམས༌པ༌ ཅོའ༌དའ༌?"
JHN.21.15	ཁོའེ༌ ལན༌ཏངས༌, "ཅོའད༌ལེ༌, གཙོ༌བོ༌ ངའེ༌ ཉེ༌རང༌ང༌ བྱམས༌པ༌ ཅོ༌ཁན༌བོ༌ ཉེ༌རང༌ངི༌ ཁྱེན༌ན༌ནོག༌།"
JHN.21.15	ཡེ༌ཤུའི༌ ཁོའ༌, "ངའེ༌ ལུག༌གུན༌ སོས༌" མོལས༌། 
JHN.21.16	ཡེ༌ཤུའི༌ ཡང༌སྐྱར༌ ཁོའ༌ དྲིའ༌ ཛདས༌, "ཤི༌མོན༌ ཡོ༌ཧཱ༌ནན༌ནི༌ བུ༌ཚའ༌, དེན༌བ༌ ཁྱོ༌རང༌ངི༌ ང༌ བྱམས༌པ༌ ཅོའ༌དའ༌?"
JHN.21.16	ཁོའེ༌ ལན༌ཏངས༌, "ཅོའད༌ལེ༌, ཀྱེ༌ གཙོ༌བོ༌ ངའེ༌ ཉེ༌རང༌ང༌ བྱམས༌པ༌ ཅོ༌ཁན༌བོ༌ ཉེ༌རང༌ངི༌ ཁྱེན༌ན༌ནོག༌།"
JHN.21.16	ཡེ༌ཤུའི༌ ཁོའ༌, "ཏེ༌ནེ༌ ངའེ༌ ལུག༌གུན༌ ཉ༌ར༌ ཅོས༌" མོལས༌།
JHN.21.17	ཁོང༌ངི༌ ལན༌ སུམ༌པ༌ ཁོའ༌ དྲིའ༌ ཛདས༌, "ཡོ༌ཧཱ༌ནན༌ནི༌ བུ༌ཚ༌ ཤི༌མོན༌, ཁྱོ༌རང༌ངི༌ ང༌ བྱམས༌པ༌ ཅོའ༌དའ༌?"
JHN.21.17	ཡེ༌ཤུའི༌ ཁོའ༌ ལན༌ སུམ༌པ༌ 'ཁྱོ༌རང༌ངི༌ ང༌ བྱམས༌པ༌ ཅོའ༌དའ༌' མོལ༌ཏེ༌ དྲིའ༌ ཛདས༌པ༌ པི༌ཏྲར༌ལ༌ སེམས༌སི༌ ནང༌ང༌ ཕོག༌, པི༌ཏྲར༌རི༌ ཟེརས༌, "གཙོ༌བོ༌ ཉེ༌རང༌ང༌ ཅི༌ཚང༌མ༌ ཁྱེན༌ན༌ནོག༌, ངའེ༌ ཉེ༌རང༌ང༌ བྱམས༌པ༌ ཅོ༌ཁན༌བོ༌ ཉེ༌རང༌ངི༌ ཁྱེན༌ན༌ནོག༌།"
JHN.21.17	ཡེ༌ཤུའི༌ ཁོའ༌, "ངའེ༌ ལུག༌གུན༌ སོས༌" མོལས༌།
JHN.21.18	ཡེ༌ཤུའི༌ མོལས༌, "ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ཁྱོ༌རང༌ ཁྱོག༌ཏོང༌ ཡོད༌ ཟ༌ནེ༌, ཁྱོ༌རང༌ རང༌ངི༌ ཀོས༌ལག༌ གོན༌ཏེ༌ ཀ༌རུ༌ ཆེན༌ སམ༌ནའང༌ ཆའད༌པིན༌, ཨིན༌ནའང༌ རྒས༌ས༌དང༌ ཁྱོ༌རང༌ངི༌ ལག༌པ༌ རྐྱང༌ཨིན༌ ཡང༌ ཞན༌མ༌ཞིག༌གི༌ སྐོན༌ཏེ༌ ཁྱོ༌རང༌ མ༌ཐད༌ཁན༌ནི༌ ས༌ཆ༌གུན༌ལ༌ ཁྲིད༌ཏེ༌ ཁྱེར༌ཨིན༌།" 
JHN.21.19	ཡེ༌ཤུའི༌ པི༌ཏྲར༌ ཤི༌ཚུལ༌བོ༌ རྒྱུད༌ཏེ༌ དཀོན༌མཆོག༌ག༌ སྤལ༌ ཁྱོང༌ཅེས༌པོ༌ ཁོའ༌ ཧ༌གོ༌ཅེས༌ལ༌ ཏེ༌བོ༌ མོལས༌། ཏེ༌ནེ༌ ཡེ༌ཤུའི༌ ཁོའ༌ མོལས༌, "ངའེ༌ སྟིང༌རང༌ནེ༌ བྲོངས༌།"
JHN.21.20	པི༌ཏྲར༌རི༌ རྒྱབ༌ ལོགས༌ཏེ༌ སྟས༌པ༌ ཡེ༌ཤུའི༌ སློབ༌ཕྲུག༌ གཅེས༌པ༌བོ༌ ཁོང༌གུན༌ནི༌ རྒྱབ༌ནེ༌ ཡོང༌ངད༌པིན༌, ཁོ༌, ཕི༌ཏོག༌གི༌ དོན༌ཏང༌ངི༌ དུས༌ལ༌ ཡེ༌ཤུའ༌ ཉེས༌ཏེ༌ "ཀྱེ༌ གཙོ༌བོ༌ ཉེ༌རང༌ང༌ ངོ༌ལོག༌ ཅོ༌ཅེས༌ཅན༌བོ༌ སུ༌ ཨིན༌" ཟེར༌ཏེ༌ དྲིས༌ཁན༌ནི༌ སློབ༌ཕྲུག༌པོ༌ ཨིན༌། 
JHN.21.21	པི༌ཏྲར༌རི༌ ཁོ༌ ཐོང༌ཏེ༌ ཡེ༌ཤུའ༌ དྲིས༌, "ཀྱེ༌ གཙོ༌བོ༌ ཁོའ༌ ཅི༌ ཆེན༌?"
JHN.21.22	ཡེ༌ཤུའི༌ ལན༌སལས༌, "གལ༌ཏེས༌ ངའེ༌ ང༌ ལོགས༌ཏེ༌ ཡོང༌ཡོང༌ ཚག༌པ༌ ཁོ༌ སོན༌ཏེའ༌ བོར༌ར༌ ཐད༌ན༌ ཁྱོ༌རང༌ང༌ ཅི༌ རག༌? ཁྱོ༌རང༌ ངའེ༌ སྟིང༌རང༌ནེ༌ བྲོངས༌།" 
JHN.21.23	ཏེ༌བོའེ༌ཕིའ༌ སྤུན༌གུན༌ནི༌ ནང༌ང༌ འི༌ སློབ༌ཕྲུག༌པོ༌ མ༌ནེ༌ མི༌ཤི༌ཅེས༌ ཨིན༌ནོག༌ ཟེར༌ཏེ༌ འུ༌ཡ༌ རྒྱུག༌། ཨིན༌ནའང༌ ཡེ༌ཤུའི༌ ཁོ༌ མ༌ནེ༌ མི༌ཤི༌ མོལ༌ཏེ༌ མན༌པིན༌, ཁོང༌ངི༌, "གལ༌ཏེས༌ ངའེ༌ ང༌ ལོགས༌ཏེ༌ ཡོང༌ཡོང༌ ཚག༌པ༌ ཁོ༌ སོན༌ཏེའ༌ བོར༌ར༌ ཐད༌ན༌ ཁྱོ༌རང༌ང༌ ཅི༌ རག༌?" ཅིག༌པོ༌ མོལ༌ཏེ༌ ཨིན༌པིན༌།
JHN.21.24	ཏེན༌ན༌ སློབ༌ཕྲུག༌པོ༌ ནི༌ འི༌ ལྡེབ༌བི༌ ནང༌ང༌ འི༌ ཚང༌མའེ༌ སྐོར༌ལ༌ བྲིས༌ཏེ༌ སྤང༌པོ༌ ཏང༌ཁན༌བོ༌ ཨིན༌, ཡང༌ ང༌ཞ༌གུན༌ལ༌ ཁོའེ༌ སྤང༌པོ༌གུན༌ དེན༌བ༌ ཨིན༌ཁན༌བོ༌ རྒྱུས༌ཡོད༌། 
JHN.21.25	ཡེ༌ཤུའི༌ ཞན༌ མང༌པོ༌ ཆག༌ལས༌སའང༌ ཛད༌ཏེ༌ ཨིན༌ནོག༌། གལ༌ཏེས༌ ཏེ༌ ཚང༌མ༌ བྲིས༌ཏེ༌ ཡོད༌པིན༌ན༌, ངའེ༌ སམ༌མ༌རག༌ འི༌ ཇིག༌རྟེན༌ གང༌པོའེ༌ ནང༌ང༌ ཏེ༌ ལྡེབ༌གུན༌ བོར༌སའེ༌ ནས༌ས༌ མེད༌གྲོ༌།།
ACT.1.1+ACT.1.2	གཅེས༌པའེ༌ ཐེའུ༌ཕེ༌ལུས༌ ངའེ༌ བྲིས༌ཁན༌ནི༌ སྤེ༌ཆ༌ དང༌པོའེ༌ ནང༌ང༌, གཙོ༌བོ༌ ཡེ༌ཤུ༌ དཀོན༌མཆོག༌གི༌ ནམ༌ཁའ༌ ལེན༌ལེན༌ ཚོག༌པ༌ ཁོང༌ངི༌ སླབ༌བྱ༌ སལ༌ཁན༌ དང༌ ཆག༌ལས༌ ཛད༌ཁན༌ ཚང༌མའེ༌ སྐོར༌ལ༌ བྲིས༌ཏེ༌ ཡོད༌། ནམ༌ཁའ༌ ལེན༌ན༌ ཛད༌དི༌ སང༌ སྔུན༌ལ༌, ཡེ༌ཤུའི༌ ཁོང༌རང༌ངི༌ ལྡམ༌མ༌ ཛད༌ཁན༌ནི༌ སྐུ༌ཚབས༌གུན༌ལ༌ དམ༌པའེ༌ ཐུག༌ཉིད༌ རྒྱུད༌ཏེ༌ སླབ༌བྱ༌ སལ༌ཏེ༌ ཨིན༌པིན༌། 
ACT.1.3	སྡུག༌སྔལ༌ ནམས༌ཏེ༌ སྟིང༌ནེ༌ ཡེ༌ཤུའི༌ ཁོང༌ སོན༌ཏེའ༌ ཞངས༌ཁན༌ནི༌ སྟགས༌ མང༌པོ༌ ཏེ༌གུན༌ལ༌ སྟན༌ན༌ ཛད༌ཏེ༌, ཞག༌ 40 ཁོང༌གུན༌ལ༌ ཁོང༌རང༌ སྔོན༌ ཅུག༌ག༌ ཛདས༌ ཡང༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ལ༌ ཤད༌ད༌ ཛདས༌།
ACT.1.4	ལན༌ཅིག༌ སློབ༌ཕྲུག༌གུན༌ ཉམ༌པོ༌ དོན༌ཏང༌ དོན༌ནི༌ དུས༌ ཡེ༌ཤུའི༌, "ངའེ༌ ཁྱོ༌ཞ༌གུན༌ལ༌ ཟེར༌ཁན༌ ནང༌ཞིན༌, ངའེ༌ ཡབ༌བི༌ ཞལ༌ཆད༌ ཛད༌ཁན༌ནི༌ ཁྱུད༌པོ༌ ཐོབ༌ཐོབ༌ ཚག༌པ༌ ཁྱོ༌ཞའ༌ ཡེ༌རུ༌ཤ༌ལེམ༌ནེ༌ ཕི༌ལོག༌ག༌ མ༌ཆ༌ཤིག༌། 
ACT.1.5	ཡོ༌ཧཱ༌ནན༌ནི༌ མི༌གུན༌ལ༌ ཆུའི༌ཁྲུས༌ ཏངས༌ཏེ༌ ཨིན༌པིན༌, ཨིན༌ནའང༌ ཞག༌ ཁ༌ཅིག༌གི༌ ནང༌ང༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌དི༌ ཁྲུས༌ཐོབ༌ཨིན༌" མོལས༌།
ACT.1.6	སྐུ༌ཚབས༌གུན༌ ཡེ༌ཤུ༌ ཉམ༌པོ༌ ཛོམས༌ཏེ༌ ཡོད༌ ཟ༌ནེ༌ ཁོང༌གུན༌ནི༌, "གཙོ༌བོ༌ལེ༌, ཉེ༌རང༌ངི༌ ཨིས༌ར༌ཨེལ༌པ༌གུན༌ལ༌ རོམ༌མི༌ ཝང༌ནེ༌ རང༌ཝང༌ སལ༌ཏེ༌ ང༌དང༌ངི༌ རྒྱལ༌སྲིད༌པོ༌ ལོགས༌ཏེ༌ ཁྱོང༌ང༌ ཛད༌ཅེས༌སི༌ དུས༌པོ༌ ཨིན༌ན༌?" ཞུས༌།
ACT.1.7	ཡེ༌ཤུའི༌ ཏེ༌གུན༌ལ༌ མོལས༌, "ཏེ༌ དུས༌སྐབས༌ དང༌ ནས༌ལུག༌ གུན༌ ལྡམ༌མ༌ ཛད༌ཅེས༌སི༌ ཝང༌བོ༌ ཡབ༌ ཅིག༌པོའ༌ ཡོད༌ཏེ༌ ཨིན༌ནོག༌, ཡང༌ ཁྱོ༌ཞའ༌ ཏེ༌གུན༌ ཤེས༌གོས༌ མེད༌པ༌ ཨིན༌ནོག༌། 
ACT.1.8	དམ༌པའེ༌ ཐུག༌ཉིད༌ ཁྱོ༌ཞའེ༌ཀ༌ བབས༌སི༌ དུས༌, ཁྱོ༌ཞ༌གུན༌ལ༌ སྟོབས༌ ཐོབ༌ཏེ༌ ཁྱོ༌ཞ༌གུན༌ནི༌ ཡེ༌རུ༌ཤ༌ལེམ༌, ཡ༌ཧུ༌དཱ༌ ཡུལ༌ གང༌པོ༌, ས༌མར༌རི༌ཡཱ༌ ཡང༌ ཇིག༌རྟེན༌ གང༌པོའེ༌ ནང༌ང༌ ངའེ༌ སྤང༌པོ༌ ཏང༌ཨིན༌།"
ACT.1.9	ཏེ༌ ཚང༌མ༌ མོལ༌ཏེ༌ སྟིང༌ནེ༌ ཁོང༌གུན༌ནི༌ མིག༌གི༌ དུན༌ལ༌ གཙོ༌བོ༌ ཡེ༌ཤུ༌ ནམ༌ཁའ༌ ཆོགས༌ལ༌ ཁྱེར༌ར༌ ཛད༌ཏེ༌ སྲིན༌ནི༌ ཀབ༌བ༌ ཛདས༌ ཡང༌ ཁོང༌གུན༌ནི༌ ཁོང༌ ཇལ༌ མ༌ཐུབ༌། 
ACT.1.10	ཁོང༌གུན༌ནི༌ ཡེ༌ཤུ༌ ནམ༌ཁའ༌ ལེན༌ན༌ ཛད༌ཁན༌བོའ༌ སྟེན༌ དུགས༌ཏེ༌ ཡོད༌ ཟ༌ནེ༌, ཧུན༌མེད༌ལ༌ མི༌ ཀོས༌ ཀར༌པོ༌ གོན༌ཁན༌ ཉིས༌ ཁོང༌གུན༌ནི༌ དུན༌ལ༌ བྱུངས༌ཏེ༌, 
ACT.1.11	"གཱ༌ལིལ༌ལི༌པ༌གུན༌, ཅི༌ཕིའ༌ ནམ༌ཁའ༌ སྟས༌ཏེ༌ དུག༌གད༌? ཀ༌ཟུག༌ ཁྱོ༌ཞའེ༌ ཡེ༌ཤུ༌ ནམ༌ཁའ༌ ལེན༌ན༌ ཛད༌ཁན༌བོ༌ ཐོང༌, ཏེན༌ན༌ ཙོགས༌ལ༌ ཁོང༌ ཡང༌སྐྱར༌ ལོགས༌ཏེ༌ སྐྱོད༌ཨིན༌" མོལས༌།
ACT.1.12	ཏེ༌ སྟིང༌ནེ༌ ཁོང༌གུན༌ ཨོ༌ལིཝ༌ཝི༌ རི༌
ACT.1.13	ཏེ༌རུ༌ སླེབ༌བ༌ཅིག༌, སྐུ༌ཚབས༌གུན༌ སྔུན༌ལ༌ དུགས༌ཏེ༌ ཡོད༌ཁན༌ནི༌ ཁང༌པའེ༌ སྟང༌ཐོག༌ག༌ སོང༌།
ACT.1.13	ཁོང༌གུན༌ པི༌ཏྲར༌, ཡོ༌ཧཱ༌ནན༌, ཡ༌ཀོབ༌, ཨེན༌གྲིརིའུ༌, ཕི༌ལིབ༌, ཐོ༌མཱས༌, བར༌ཐོལ༌མཱ༌, མད༌ཐཱ༌, ཨལ༌ཕཱི༌འུས༌སི༌ བུ༌ཚའ༌ ཡ༌ཀོབ༌, ཤི༌མོན༌ ཡུལ༌དད༌ཅན༌ དང༌ ཡ༌ཀོབ༌བི༌ ནོ༌ ཡུ༌དཱ༌ གུན༌ ཨིན༌པིན༌། 
ACT.1.14	ཏེ༌ སྐུ༌ཚབས༌ ཚང༌མ༌ སེམས༌ ཅིག༌ སོང༌ཏེ༌ དུས༌རྒྱུན༌ སྨོས༌ལམ༌ ཞུའ༌ལ༌ ཛོམ༌མད༌པིན༌, ཞན༌ བུ༌མོ༌ ཁ༌ཅིག༌, ཡེ༌ཤུའི༌ ཨ༌མ༌ མིར༌ཡམ༌ དང༌, ཡེ༌ཤུའི༌ ནོ༌གུན༌ནའང, ཁོང༌གུན༌ ཉམ༌པོ༌ ཛོམ༌མད༌པིན༌།
ACT.1.15	ལན༌ ཅིག༌ ནམ༌ དད༌པ༌ཅན༌ནི༌ མི༌ 120 ཛོམས༌ཏེ༌ ཡོད༌དི༌ དུས༌, པི༌ཏྲར༌ ལངས༌ཏེ༌ མོལས༌། 
ACT.1.16	"སྤུན༌གུན༌ ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌ ནང༌ཞིན༌, དམ༌པའེ༌ ཐུག༌ཉིད༌དི༌ རྒྱལ༌པོ༌ དཱ༌བིད༌ རྒྱུད༌ཏེ༌ ཡུ༌དཱའེ༌ སྐོར༌ལ༌ ལུང༌སྟན༌ ཤད༌ཁན༌གུན༌ གྲུབ༌གོས༌ཏེ༌ ཨིན༌ནོག༌, ཀ༌བོ༌ ཡུ༌དཱ༌ ནི༌ ཡེ༌ཤུ༌ ཟུམ༌ཁན༌གུན༌ནི༌ ལམ༌སྟན༌པ༌ རྒྱུར༌། 
ACT.1.17	ཁོ༌ ང༌ཞའེ༌ ཕྲོ༌པ༌ ཡང༌ ཁོའེ༌ ང༌ཞའ༌ ཉམ༌པོ༌ ཞབ༌སྟོག༌ ཞུས༌ཏེ༌ ཨིན༌པིན༌།"
ACT.1.18	༼ཨིན༌ནའང༌ ཁོའེ༌ ལས༌ངན༌བོའེ༌ རིན༌བོའ༌ ཞིང༌ཞིག༌ ཉོས༌, ཤི༌ཏེ༌ སའེ༌ཀ༌ བུད༌, ཁོའེ༌ གྲོད༌པ༌ ཆད༌ཏེ༌ ནང༌ཆ༌ ཚང༌མ༌ བིང༌། 
ACT.1.19	ཡང༌ ཏེ༌ཟུག༌ བྱུང༌ཁན༌བོ༌ ཡེ༌རུ༌ཤ༌ལེམ༌པ༌ ཚང༌མའེ༌ ཚོར༌, ཏེ༌ ཞིང༌བོའེ༌ མིང༌ང༌ ཨིབ༌རི༌པའེ༌ སྐད༌དི༌ ནང༌ང༌ ཨ༌ཀེལ༌ད༌མ༌ ཏགས༌, ཀ༌བོའེ༌ ཏོན༌བོ༌ ཁྲག༌གི༌ ཞིང༌ ཨིན༌ནོག༌༽།
ACT.1.20	པི༌ཏྲར༌རི༌ མོལས༌, "སུང༌གུར༌རི༌ སྤེ༌ཆའེ༌ ནང༌ང༌ 'ཁོའེ༌ ཁང༌པའེ༌ ནང༌ང༌ སུའང༌ མ༌དུག༌ག༌ ནང༌སྟོང༌ ཆ༌ཤིག༌།'
ACT.1.21+ACT.1.22	"ཏེ༌བོའེ༌ཕིའ༌ གཙོ༌བོ༌ ཡེ༌ཤུ༌ ང༌དང༌གུན༌ ཉམ༌པོ༌ ཡོད༌ ཟ༌ནེ༌ ༼ཡོ༌ཧཱ༌ནན༌ནི༌ ཡེ༌ཤུའ༌ ཁྲུས༌སལ༌ལི༌ དུས༌ནེ༌ ཁོང༌ ནམ༌ཁའ༌ ལེན༌ལེན༌ ཚག༌པ༌༽ དུས༌རྒྱུན༌ ང༌དང༌ ཉམ༌པོ༌ ཡོད༌ཁན༌གུན༌ནི༌ ཕྲོ༌ནེ༌ ང༌དང༌ངི༌, ཡུ༌དཱའེ༌ ཚབས༌ཤིག༌ ལྡམ༌གོས༌། སུ༌ཞིག༌ ལྡམ༌ནའང༌ ཁོ༌ ང༌དང༌ ཉམ༌པོ༌ ཡེ༌ཤུ༌ སོན༌ཏེའ༌ ཞངས༌ཁན༌ནི༌ སྤང༌པོ༌ རྒྱུར༌གོས༌" མོལས༌།
ACT.1.23	ཏེ༌ནེ༌ ཁོང༌གུན༌ནི༌ མི༌ ཉིས༌སི༌ མིང༌ ལྡམ༌མ༌ལ༌ ཁྱོངས༌, མིང༌ ཅིག༌པོ༌ ཡོ༌སེབ༌ ཡ༌ བཱར༌ས༌བས༌ ༼ཀ༌བོའ༌ ཡུས༌ཏུས༌སའང༌ ཟེར༌རད༌པིན༌༽ ཡང༌ མིང༌ ཅིག༌པོ༌ མད༌ཐི༌ཡས༌ ཨིན༌པིན༌། 
ACT.1.24+ACT.1.25	ཏེ༌ནེ༌ ཁོང༌གུན༌ནི༌ སྨོས༌ལམ༌ ཞུས༌, "ཀྱེ༌ གཙོ༌བོ༌, ཉེ༌རང༌ངི༌ མི༌ཚང༌མའེ༌ སྙིང༌ ཁྱེན༌ན༌ནོག༌། སྐུ༌ཚབས༌སི༌ ལས༌ ཕངས༌ཏེ༌ འོས༌པ༌ ཨིན༌ཁན༌ནི༌ ཉལ༌ཝའེ༌ ནང༌ང༌ སོང༌ཁན༌ནི༌ ཡུ༌དཱའེ༌ ཚབས༌ལ༌, ཡེ༌ཤུའི༌ སྐུ༌ཚབས༌ དང༌ ཞབ༌སྟོག༌ ཞུ༌ཅེས༌སི༌ ཕིའ༌ འི༌ ཉིས༌ཀོའེ༌ ནང༌ནེ༌ ཉེ༌རང༌ངི༌ ལྡམ༌མ༌ ཛད༌ཁན༌བོ༌ ང༌ཞའ༌ སྟན༌ན༌ ཛད༌། 
ACT.1.26	རྒྱན༌ རྒྱབས༌པ༌ མད༌ཐི༌ཡས༌སི༌ མིང༌ བིང༌, ཡང༌ ཁོ༌ སྐུ༌ཚབས༌ 11 ཕྲོའ༌ སྲེས༌།
ACT.2.1	པེན༌ཏི༌ཀོས༌སི༌ དུས༌ཆེན༌ནི༌ ཞག༌ག༌
ACT.2.2	ཧུན༌མེད༌ལ༌ ནམ༌ཁའ༌ནེ༌ ལུང༌རག༌ ཀྲག༌པོའེ༌ སྐད༌ ཙོགས༌ཤིག༌ ཡོངས༌ཏེ༌ ཁོང༌ ཚང༌མ༌ ཛོམས༌ཏེ༌ ཡོད༌ཁན༌ནི༌ ཁང༌པ༌བོ༌ གང༌། 
ACT.2.3	ཏེ༌ནེ༌ ཁོང༌གུན༌ལ༌ མེ༌ མེལ༌ཇབ༌ མང༌པོ༌ ཙོགས༌ ཐོང༌ ཀ༌གུན༌ སོ༌སོ༌ བེས༌ཏེ༌ ཁོང༌ རེ༌རེ༌ཀ༌ བབས༌། 
ACT.2.4	ཁོང༌ ཚང༌མ༌ དམ༌པའེ༌ ཐུག༌ཉིད༌དི༌ གངས༌ ཡང༌ ཐུག༌ཉིད༌དི༌ ཁོང༌གུན༌ལ༌ ཁྱུད༌ སལ༌ཅེས༌པོའེ༌, ཁོང༌གུན༌ནི༌ སྐད༌ སོ༌སོའེ༌ ནང༌ང༌ སྤེ༌ར༌ ཏང༌ཅེས༌ གོ༌ཟུགས༌།
ACT.2.5	ཏེ༌དུས༌ལ༌ དཀོན༌མཆོག༌ག༌ དད༌པ༌ ཅོ༌ཁན༌ནི༌ ཡ༌ཧུ༌དཱ༌པ༌གུན༌ ཇིག༌རྟེན༌ནི༌ ཆོགས༌ ཚང༌མ༌ནེ༌ ཡོངས༌ཏེ༌, ཡེ༌རུ༌ཤ༌ལེམ༌མ༌ ཛོམ༌ཏེ༌ ཡོད༌པིན༌། 
ACT.2.6	ཏེ༌ སྐད༌གུན༌ ཚོར༌ར༌དང༌ མི༌ མང༌པོ༌ ཛོམ༌, ཡང༌ ཚང༌མ༌ ཧ༌ལས༌ཏེ༌ ཧན༌གྲང༌ སོང༌ ཅིའ༌ཟེར༌ན༌ ཁོང༌ ཚང༌མའེ༌ རང༌རང༌ངི༌ ཡུལ༌ལི༌ སྐད༌དི༌ ནང༌ང༌ སློབ༌ཕྲུག༌གུན༌ནི༌ སྤེ༌ར༌ ཏང༌ཨིན༌ ཚོར༌།
ACT.2.7	མ༌སྲན༌ཏྲེ༌ ཧ༌ལས༌ཏེ༌ ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, "ཉོན༌ཤིག༌, འི༌ སྤེ༌ར༌ ཏང༌ཁན༌ ཚང༌མ༌ གཱ༌ལིལ༌ལི༌པ༌ མ༌ནོག༌ག༌? 
ACT.2.8	ཏེ༌ནེ༌ ཀ༌ཟུག༌གི༌ ཁོང༌གུན༌ནི༌ ང༌དང༌ སྐྱེ༌ཁན༌ནི༌ ཡུལ༌ སོ༌སོའེ༌ སྐད༌དི༌ ནང༌ང༌ སྤེ༌ར༌ ཏང༌ཨིན༌ ཚོར༌ར༌ནོག༌། 
ACT.2.9	ང༌དང༌གུན༌ནི༌ ཕྲོའ༌ པར༌ཐ༌པ༌, མེད༌ཡེའ༌པ༌, ཨེ༌ལམ༌པ༌, མེ༌སོ༌པོ༌ཏོ༌མིའ༌པ༌, ཡ༌ཧུ༌དཱ༌པ༌, ཀ༌པ༌དོ༌ཀི༌ཡཱ༌པ༌, པོན༌ཏུས༌པ༌, ཨ༌སི༌ཨཱ༌པ༌, 
ACT.2.10	ཕིརིག༌འེ༌ཡཱ༌པ༌, པམ༌ཕིལ༌ཡཱ༌པ༌, ཨི༌ཇིབ༌པ༌, ཀི༌རིན༌ནི༌ ཉེ༌མོ༌ ཡོད༌ཁན༌ནི༌ ལིབ༌ཡཱ༌པ༌, རོམ༌མི༌ རྒྱལ༌སའེ༌ བེས༌པ༌, 
ACT.2.11	༼ཡ༌ཧུ༌དཱ༌པ༌ དང༌ ཡ༌ཧུ༌དཱ༌པའེ༌ ཆོས༌ལ༌ དད༌པ༌ ཁྱོང༌ཁན༌ ཡ༌ཧུ༌དཱ༌པ༌ མན༌ཁན༌གུན༌༽ ཡང༌ ཀེརེ༌ཏ༌པ༌ དང༌ ཨ༌ར༌བིའ༌པ༌ གུན༌ ཡོད༌ཏེ༌ མ༌ནོག༌ག༌? ཨིན༌ནའང༌ ང༌དང༌གུན༌ལ༌ འི༌ མི༌གུན༌ནི༌ ང༌དང༌རང༌ངི༌ སྐད༌དི༌ ནང༌ང༌ དཀོན༌མཆོག༌གི༌ ཧ༌ལས༌ཤེས༌སི༌ ཆག༌ལས༌གུན༌ ཤད༌ཨིན༌ ཚོར༌ཨིན༌ ཨིན༌ནོག༌།" 
ACT.2.12	ཏེ༌ ཚང༌མ༌ ཧ༌ལས༌ཏེ༌ ཐེ༌ཚོམས༌ སོང༌ཏེ༌ ཅིག༌ དང༌ ཅིག༌ག༌, "འི༌ ནས༌ལུག༌གི༌ དོན༌བོ༌ ཅི༌ ཨིན༌ནོག༌?" ཟེར༌ཨིན༌ དྲིས༌།
ACT.2.13	ཞན༌ ཁ༌ཅིག༌གི༌ ཁྲེལ༌གོད༌ ཏང༌ཨིན༌, "འི༌གུན༌ ཆང༌ མང༌པོ༌ ཐུངས༌ཏེ༌ ར༌རོས༌ཏེ༌ ཨིན༌ནོག༌" ཟེརས༌།
ACT.2.14	ཏེ༌ནེ༌ པི༌ཏྲར༌ སྐུ༌ཚབས༌ ཅུག༌ཅིག༌པོ༌ ཉམ༌པོ༌ མི༌ཚོགས༌སི༌ དུན༌ལ༌ སྐྱོད༌ཏེ༌ སྐད༌ ཆེན༌མོའེ༌ ནང༌ང༌ མོལས༌, "ཡ༌ཧུ༌དཱ༌པ༌ དང༌ ཡེ༌རུ༌ཤ༌ལེམ༌མ༌ དུག༌ཁན༌ གུན༌ ངའེ༌ ཟེར༌ཅེས༌ཅན༌བོའ༌ རྒྱལ༌ལ༌ ཅོས༌ཏེ༌ ཉོན༌ཤིག༌། འི༌ བྱུང༌ཁན༌གུན༌ ངའེ༌ ཁྱོ༌ཞའ༌ ཧ༌གོ༌ ཅུག༌ཨིན༌, 
ACT.2.15	ཁྱོ༌ཞའེ༌ འི༌ མི༌གུན༌ ར༌རོས༌ཏེ༌ ཨིན༌ནོག༌ སམ༌ཁན༌བོ༌ དྲང༌པོ༌ མ༌ནོག༌, ལྟོས༌ཤིག༌གའང༌ ང༌ཏོག༌གི༌ ཆུ༌ཚོད༌ དགུ༌པ༌ མ༌ནེ༌ ཆ༌ མི༌དུག༌། 
ACT.2.16	ཨིན༌ནའང༌ དུས༌ མང༌པོའེ༌ སྔུན༌ལ༌ འི༌བོའེ༌ སྐོར༌ལ༌ ལུང༌སྟོན༌པ༌ ཡོ༌ཨེལ༌ལི༌ མོལས༌,
ACT.2.17	"གཙོ༌བོ༌ དཀོན༌མཆོག༌གི༌ མོལས༌, 'ཐའ༌མའེ༌ དུས༌ལ༌
ACT.2.17	ངའེ༌ ང༌རང༌ངི༌ སེམས༌ཉིད༌ མི༌ཚང༌མའེ༌ཀ༌ ལུག༌ཨིན༌,
ACT.2.17	ཡང༌ ཁྱོ༌ཞའེ༌ བུ༌ཚ༌ དང༌ བུ༌མོ༌ གུན༌ནི༌ ལུང༌སྟན༌ ཤད༌ཨིན༌།
ACT.2.17	ཁྱོ༌ཞའེ༌ ཞོན༌ནུ༌གུན༌ནི༌ ཞལ༌ཟིགས༌ ཐོང༌ཨིན༌,
ACT.2.17	ཡང༌ ཁྱོ༌ཞའེ༌ རྒད༌པོ༌གུན༌ལ༌ ཉི༌ལམ༌ ཐོང༌ཨིན༌།
ACT.2.18	ཡང༌ ངའེ༌ ཏེན༌ན༌ དུས༌ལ༌ ངའེ༌ ཡོག༌པོ༌
ACT.2.18	དང༌ ཡོག༌མོ༌ གུན༌ནི༌ཀའང༌ ང༌རང༌ངི༌ སེམས༌ཉིད༌ ལུག༌ཨིན༌,
ACT.2.18	ཡང༌ ཏེ༌གུན༌ནི༌ ལུང༌སྟན༌ ཤད༌ཨིན༌།
ACT.2.19	ངའེ༌ ནམ༌ཁའེ༌ ནང༌ང༌ ཧ༌ལས༌ཤེས༌སི༌ ལས༌ དང༌
ACT.2.19	ཇིག༌རྟེན༌ནི༌ཀ༌ སྟགས༌ གུན༌ སྟན༌ཨིན༌,
ACT.2.19	ཏེ༌གུན༌ ཁྲག༌, མེ༌ དང༌ དུད༌པ༌ ནག༌པོ༌ གུན༌ ཨིན༌།
ACT.2.20	གཙོ༌བོའེ༌ ཏེ༌ ཞག༌ ཁག༌ཅན༌ སྤལ༌ཅན༌བོ༌ བྱུང༌ངི༌ སང༌
ACT.2.20	སྔུན༌ལ༌ ཉི༌མ༌ མུན༌གྲིག༌ ཆེན༌
ACT.2.20	ཡང༌ ཟླ༌ཝ༌ ཁྲག༌ ཙོགས༌ མར༌པོ༌ རྒྱུར༌ཨིན༌།
ACT.2.21	ཨིན༌ནའང༌ གཙོ༌བོའེ༌ཀ༌ དད༌པ༌ ཁྱོང༌ཁན༌ ཚང༌མའ༌
ACT.2.21	ཐར༌པ༌ ཐོབ༌ཨིན༌།
ACT.2.22	"ཏ༌ ཁྱོ༌ཞའ༌ ཨིས༌ར༌ཨེལ༌པ༌གུན༌ ངའེ༌ སྤེ༌ར༌ ཉོན༌ཤིག༌། ཁྱོ༌ཞ༌གུན༌ལ༌ རྒྱུས༌ཨིན༌ནོག༌ དཀོན༌མཆོག༌གི༌ ཡེ༌ཤུ༌ རྒྱུད༌ཏེ༌ ཧ༌ལས༌ཤེས༌སི༌ ལས༌, ཛད༌པ༌ དང༌ སྟས༌ གུན༌ ཛད༌ཏེ༌ ཁོང༌ངི༌ ཡེ༌ཤུ༌ ན༌ཙ༌རེད༌པ༌, ཀལ༌ལ༌ ཛད༌ཏེ༌ ཨིན༌ཁན༌བོ༌ སྟན༌ན༌ ཛདས༌། 
ACT.2.23	དཀོན༌མཆོག༌གི༌ བྱུང༌ཅེས༌ཅན༌གུན༌ ཁྱེན༌ཏེ༌ ཁོང༌རང༌ངི༌ ཐབས༌ ནང༌ཞིན༌ ཡེ༌ཤུ༌ ཁྱོ༌ཞ༌གུན༌ནི༌ ལག༌ག༌ སྟད༌ཅུགས༌ ཡང༌ དཀོན༌མཆོག༌གི༌ ཁྲིམས༌ ཁའ༌ མ༌ཉན༌ཁན༌གུན༌ནི༌ རོགས༌ ཉམ༌པོ༌ ཁྱོ༌ཞ༌གུན༌ནི༌ ཁོང༌ རྐྱང༌ཤིང༌ངི༌ཀ༌ རྐྱང༌ཅུགས༌ཏེ༌ སདས༌། 
ACT.2.24	ཨིན༌ནའང༌ དཀོན༌མཆོག༌གི༌ ཁོང༌ ཤི༌ཏེ༌ སྡུག༌སྔལ༌ལི༌ ནང༌ང༌ ལུས༌ མ༌ཤུག༌ག༌ སོན༌ཏེའ༌ ལང༌ང༌ ཛདས༌, ཅིའ༌ཞུ༌ན༌ ཤི༌ཅེས༌སི༌ ཝང༌ངི༌ ཁོང༌ ཟུམས༌ཏེ༌ མ༌ནེ༌ བོར༌ མི༌ཉན༌། 
ACT.2.25	སུང༌རབས༌སི༌ ནང༌ང༌ རྒྱལ༌པོ༌ དཱ༌བིད༌དི༌ མ༌ཤི༌ཀའེ༌ སྐོར༌ལ༌ མོལ༌དུག༌,
ACT.2.25	"ངའ༌ ཐོང༌, གཙོ༌བོ༌ ངའེ༌ དུན༌ལ༌ དུས༌རྒྱུན༌ ཞུགས༌ཏེ༌ དུག༌།
ACT.2.25	ཁོང༌ ངའ༌ རོགས༌ ཛད༌ད༌ ང༌ ཉམ༌པོ༌ ཞུགས༌ པ༌སང༌
ACT.2.25	ང༌ ཅའང༌ ཇིགས༌གོས༌ མེད༌།
ACT.2.26	ཏེན༌ན༌བོའེ༌ཕིའ༌ ངའེ༌ སེམས༌ ཐད༌པོ༌ ཨིན༌,
ACT.2.26	ཡང༌ ངའེ༌ ལྕེ༌ ཉེ༌རང༌ང༌ སྟོད༌པ༌ ཕུལ༌ལད༌།
ACT.2.26	མ༌ཚད༌ ཞི༌དེ༌ ཉམ༌པོ༌ ངའེ༌ ཟུགས༌པོའང༌ རེ༌ཝ༌ ཡོད༌,
ACT.2.27	ཅིའ༌ཟེར༌ན༌ ཉེ༌རང༌ངི༌ ངའེ༌ སེམས༌ཉིད༌པོ༌
ACT.2.27	ཤི༌ཁན༌གུན༌ནི༌ ཕྲོའ༌ ཕངས༌ཏེ༌ བོར༌ར༌ མི༌ཛད༌, ཡ༌ ཉེ༌རང༌ངི༌
ACT.2.27	དམ༌པའེ༌ ཞབ༌སྟོག༌པ༌བོ༌ རུལ༌ ཅུག༌ག༌ མི༌ཛད༌།
ACT.2.28	ཉེ༌རང༌ངི༌ ངའ༌ སོན༌ཏེ༌ ལང༌ཅེས༌སི༌ ལམ༌བོ༌ སྟན༌ན༌ ཛད༌,
ACT.2.28	ཉེ༌རང༌ ང༌ ཉམ༌པོ༌ ཞུག༌ཤེས༌པའེ༌, ངའ༌ གའ༌མོའེ༌ གང༌།"
ACT.2.29	"ཡ༌ཧུ༌དཱ༌པའེ༌ སྤུན༌གུན༌, ང༌དང༌ངི༌ ཕ༌མེས༌པོ༌ རྒྱལ༌པོ༌ དཱ༌བིད༌ ཤི༌, སྤུར༌བོ༌ སྤུར༌ཁང༌ང༌ སུབས༌ ཡང༌ ཁོང༌ངི༌ སྤུར༌ཁང༌བོ༌ དག༌སའང༌ ང༌དང༌ངི༌ ཕྲོའ༌ ཡོད༌ཁན༌བོ༌ ངའེ༌ ཏན༌ཏན༌ ཟེར༌ ཐུབ༌ཅེས༌རག༌། 
ACT.2.30	ཨིན༌ནའང༌ ཁོང༌ ལུང༌སྟོན༌པ༌ ཨིན༌པིན༌, ཡང༌ དཀོན༌མཆོག༌གི༌ ཁོང༌ ཉམ༌པོ༌ ཞལ༌ཆད༌ ཛད༌ཁན༌ ནང༌ཞིན༌ ཁོང༌ངི༌ ཕོར༌རྒྱུད༌ནེ༌ ཅིག༌ ཁོང༌ངི༌ ཞུགས༌ཁྲིས༌སི༌ཀ༌ སྟག༌ག༌ ཛད༌ཅེས༌པོའང༌ རྒྱུས༌ ཡོད༌པིན༌། 
ACT.2.31	རྒྱལ༌པོ༌ དཱ༌བིད༌དི༌ ཡོང༌ཅེས༌ཅན༌ནི༌ དུས༌སི༌ ནང༌ང༌ བྱུང༌ཅེས༌གུན༌ ཐོང༌ཏེ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཅེས༌པོ༌ ལུང༌སྟན༌ ཤད༌ཏེ༌ མོལས༌, 'ཁོང༌ ཤི༌ཁན༌གུན༌ནི༌ ཕྲོའ༌ ཕངས༌ཏེ༌ བོར༌ར༌ མ༌ཛདས༌, ཡ༌ ཁོང༌ངི༌ སྐུ༌ཤ༌ རུལ༌ མ༌ཅུགས༌'།"
ACT.2.32	"ཏེན༌ན༌ ཡེ༌ཤུ༌, དཀོན༌མཆོག༌གི༌ སོན༌ཏེའ༌ ལང༌ང༌ ཛདས༌, ང༌ཞ༌གུན༌ནི༌ ཏེ༌བོ༌ སྤང༌པོ༌ ཏང༌ངད༌། 
ACT.2.33	ཁོང༌ང༌ ཡབ༌ དཀོན༌མཆོག༌གི༌ ཆག༌ ཡས༌པའ༌ དུག༌ཅེས༌སི༌ སྤལ༌ ཐོབ༌, ཡང༌ ཡབ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ དམ༌པའེ༌ ཐུག༌ཉིད༌ སལ༌ལ༌ ཛད༌ཁན༌བོ༌ ཡེ༌ཤུའི༌ ང༌ཞའ༌ ཚང༌མ༌ལའང༌ སལ༌ལ༌ ཛད༌ཨིན༌ ཨིན༌ནོག༌ ཡང༌ ཏེ༌བོ༌ ཁྱོ༌ཞའེ༌ དག༌ས༌ ཐོང༌ཨིན༌ ཡང༌ ཚོར༌ཨིན༌ ཨིན༌ནོག༌།" 
ACT.2.34	"རྒྱལ༌པོ༌ དཱ༌བིད༌ ནམ༌ཁའ༌ མ༌ཁྱེར༌ནའང༌ ཁོའེ༌ མོལས༌,
ACT.2.34	"གཙོ༌བོ༌ དཀོན༌མཆོག༌གི༌ ངའེ༌ གཙོ༌བོའ༌ མོལས༌།
ACT.2.34	'ངའེ༌ ཡས༌པ༌ ཆོགས༌སི༌ རྩི༌ཝ༌ཅན༌ནི༌ ཁྲིས༌སི༌ཀ༌ དུག༌,
ACT.2.35	ནམ༌ཚོག༌པ༌ ངའེ༌ ཁྱོ༌རང༌ངི༌ གྲ༌འོ༌གུན༌
ACT.2.35	ཁྱོ༌རང༌ངི༌ རྐང༌པའེ༌ ཡོག༌ག༌ མི༌བོར༌།'
ACT.2.36	ཏེན༌ན༌བོའེ༌ཕིའ༌ ཨིས༌ར༌ཨེལ༌པ༌ ཚང༌མ༌ལ༌ ཏན༌ཏན༌ ཧ༌གོ༌གོས༌: ཏེན༌ན༌ ཡེ༌ཤུ༌ ཀ༌བོ༌ ཁྱོ༌ཞ༌གུན༌ནི༌ རྐྱང༌ཤིང༌ང༌ རྐྱངས༌, གཙོ༌བོ༌ དཀོན༌མཆོག༌གི༌ ཁོང༌ ཁོང༌ངི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ དང༌ གཙོ༌བོ༌ ཉིས༌ཀོ༌ ཛདས༌།
ACT.2.37	པི༌ཏྲར༌རི༌ སྤེ༌ར༌གུན༌ ཚོར༌ར༌དང༌ ཁོང༌གུན༌ སྙིང༌ང༌ དའ༌ ཟུག༌ཁན༌ ཙོགས༌ སྐྱོ༌མོ༌ སོང༌ཏེ༌, ཁོང༌གུན༌ནི༌ པི༌ཏྲར༌ དང༌ ཞན༌ སྐུ༌ཚབས༌གུན༌ལ༌ ཞུས༌, "སྤུན༌གུན༌, ང༌ཞའེ༌ ཅི༌ ཅོ༌གོས༌?"
ACT.2.38	པི༌ཏྲར༌རི༌ ལན༌ལ༌, "ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ ཐོབ༌ཅེས༌སི༌ ཕིའ༌ རང༌རང༌ངི༌ སྡིག༌པའེ༌ཀ༌ གྱོད༌པ༌ ཅོས༌ཏེ༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ཁྲུས༌ལེན༌། ཏེ༌ནེ༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌དི༌ བྱིན༌ལབས༌ ཐོབ༌ཨིན༌། 
ACT.2.39	འི༌ ཞལ༌ཆད༌པོ༌ ཁྱོ༌ཞའ༌, ཁྱོ༌ཞའེ༌ ཕོར༌རྒྱུད༌ དང༌ ཡ༌ཧུ༌དཱ༌པ༌ མན༌ཁན༌ གུན༌ནི༌ ཕིའ༌ ཨིན༌ནོག༌, ཀ༌གུན༌ལ༌ ང༌དང༌ངི༌ གཙོ༌བོ༌ དཀོན༌མཆོག༌གི༌ ཁོང༌ངི༌ མི༌ རྒྱུར༌ཅེས༌ལ༌ བོད༌ད༌ ཛདས༌། 
ACT.2.40	ཏེ༌ནེ༌ པི༌ཏྲར༌རི༌ སླབ༌བྱ༌ མང༌པོ༌ སལ༌ཨིན༌ སྤང༌པུད༌ཏེ༌ སྙིང༌ནེ༌ ཞུ༌ཝ༌ ཕུལ༌ཨིན༌ མོལས༌, "འི༌ མི༌རབས༌ ངན༌པའ༌ ཕོག༌ཅེས༌སི༌ ཆད༌པ༌ནེ༌ ཁྱོ༌ཞ༌རང༌གུན༌ སྐྱོབ༌ཤིག༌།"
ACT.2.41	ཁོའེ༌ ཆོས༌ཤད༌ཁན༌བོའ༌ དད༌པ༌ ཅོ༌ཁན༌གུན༌ནི༌ ཁྲུས༌ལེནས༌, ཡང༌ ཏེ༌ ཞག༌ག༌ མ༌ཤི༌ཀའེ༌ཀ༌ དད༌པ༌ ཅོ༌ཁན༌ སྟོང༌སུམ༌ ཟོད༌ཅིག༌ ཆོས༌ཚོགས༌སི༌ ཕྲོའ༌ ཐེའ༌ ཛདས༌།
ACT.2.42	ཁོང༌གུན༌ སྐུ༌ཚབས༌གུན༌ནེ༌ སླབ༌བྱ༌ ལེན༌ཅེས༌, བྲེལ༌ ཅོ༌ཅེས༌, ཁར༌ཇི༌ བགོས༌ཏེ༌ ཟའ༌ཅེས༌ ༼ཀ༌བོའེ༌ ནང༌ང༌ གཙོ༌བོ༌ ཡེ༌ཤུ༌ ཨིད༌ཏུ༌ ཅོ༌ཨིན༌ དོན༌ཏང༌ དོན༌ཅེས༌༽ དང༌ སྨོས༌ལམ༌ ཏབ༌ཅེས༌ གུན༌ མ༌ ཁག༌ཅན༌ སམས༌ཏེ༌ དུས༌རྒྱུན༌ ཛོམ༌མད༌པིན༌།
ACT.2.43	སྐུ༌ཚབས༌གུན༌ནི༌ ཧ༌ལས༌ཤེས༌སི༌ ཛད༌པ༌ དང༌ སྟས༌ མང༌པོ༌ སྟན༌ན༌ ཛད༌ཅེས༌པོའེ༌ མི༌ཚང༌མའེ༌, ཇིགས༌སི༌ ནང༌ང༌ དཀོན༌མཆོག༌ག༌ རྩི༌ཝ༌ ཛདས༌། 
ACT.2.44	དད༌པ༌ཅན༌ ཚང༌མ༌ ལན༌ མང༌པོ༌ ཛོམས༌ཏེ༌, ཅི༌ཚང༌མ༌ ཅིག༌ དང༌ ཅིག༌ ཉམ༌པོ༌ བགོའད༌པིན༌། 
ACT.2.45	ཡོད༌ཁན༌ནི༌ ནོར༌གུན༌ ཙོངས༌ཏེ༌ གོས༌སྡོམ༌ ཡོད༌ཁན༌གུན༌ལ༌ བགོས༌ཏེ༌ ཏང༌ངད༌པིན༌། 
ACT.2.46	ཁོང༌གུན༌ ཞག༌དང༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ ཛོམ༌མད༌པིན༌། ཁང༌པ༌གུན༌ནི༌ ནང༌ང༌ གཙོ༌བོ༌ ཨིད༌ཏུ༌ ཅོ༌ཨིན༌ དོན༌ཀྱིར༌ ཅགས༌ཏེ༌ གའ༌མོ༌ དང༌ ཐད༌པོ༌ ཉམ༌པོ༌ སྙིང༌ ཕེས༌ཏེ༌ ཚང༌མ༌ ཉམ༌པོ༌ བགོས༌ཏེ༌ ཟེན༌, 
ACT.2.47	དཀོན༌མཆོག༌ག༌ སྟོད༌པ༌ ཕུལ༌ལད༌པིན༌། ཡང༌ ཁོང༌གུན༌ནི༌ མི༌ཚང༌མའེ༌ ཆོགས༌སྐྱོར༌ ཐོབ༌ཅེས༌ལ༌ ཐད༌པོ༌ ཅོས༌། གཙོ༌བོ༌ ཡེ༌ཤུའི༌ ཐར༌པ༌ ཐོབ༌ཁན༌གུན༌ནི༌ གྲངས༌ཀ༌ ཞག༌པ༌སང༌ཞག༌ ཕེལ༌ ཅུག༌ག༌ ཛདས༌།
ACT.3.1	ཞག༌ཤིག༌ ཉི༌མའེ༌ ཆུ༌ཚོད༌ སུམ༌པ༌ སྨོས༌ལམ༌ ཞུ༌ཅེས༌སི༌ དུས༌པའེ༌ཀ༌ པི༌ཏྲར༌ དང༌ ཡོ༌ཧཱ༌ནན༌ ཆོད༌ཁང༌ང༌ སྐྱོདས༌། 
ACT.3.2	སྐྱེས༌པ༌ནེ༌ ཕར༌ལ༌ གྲུལ༌ མ༌ཉན༌ཁན༌ནི༌ མི༌ཞིག༌ ཆོད༌ཁང༌ངི༌ ཛེས༌མོ༌ ཟེར༌ཁན༌ནི༌ སྒོའེ༌ཀ༌ ཞག༌དང༌ ཆོད༌ཁང༌ང༌ ཆའ༌ཁན༌གུན༌ནི༌ ཀ༌ནེ༌ ལྩང༌ཅེས༌ལ༌ ཁྱོངས༌ཏེ༌ བོར༌རད༌པིན༌། 
ACT.3.3	ཁོའེ༌ པི༌ཏྲར༌ དང༌ ཡོ༌ཧཱ༌ནན༌ ཆོད༌ཁང༌ང༌ ཆའ༌ ཐོང༌ཏེ༌ ཁོང༌ང༌ པེ༌ནེ༌ ཏོང༌ ཟེར༌ཨིན༌ ལྩངས༌།
ACT.3.4	པི༌ཏྲར༌ དང༌ ཡོ༌ཧཱ༌ནན༌ནི༌ ཁོ༌ ཆོགས༌ལ༌ མིག༌ གྱངས༌ཏེ༌ སྟས༌ ཡང༌ པི༌ཏྲར༌རི༌ མོལས༌, "ང༌ཞའ༌ ལྟོས༌།" 
ACT.3.5	ཁོའེ༌ པེ༌ནེ༌ ཏང༌ང༌ནོག༌ སམས༌ཏེ༌ ཁོང༌གུན༌ལ༌ སྟས༌ཏེ༌ དུགས༌། 
ACT.3.6	ཏེ༌ནེ༌ པི༌ཏྲར༌རི༌, "མུལ༌ ཡ༌ སེར༌ ནི༌ ང༌ མེད༌, ང༌ ཡོད༌ཁན༌བོ༌ ཁྱོ༌རང༌ང༌ ཏང༌ཨིན༌, ཡེ༌ཤུ༌ མ༌ཤི༌ཀ༌ ན༌ཙ༌རེད༌པའེ༌ ཚན༌ནི༌ ནང༌ང༌ ལངས༌ཏེ༌ གྲུལ༌" མོལས༌།
ACT.3.7	པི༌ཏྲར༌རི༌ ཁོའེ༌ ལག༌པ༌ ཡས༌པ༌ ཟུམས༌ཏེ༌ ཁོ༌ ལང༌ང༌ལ༌ རོགས༌ ཅོས༌, ཏེན༌ན༌མལ༌ལ༌ ཁོའེ༌ རྐང༌པ༌ དང༌ རྐང༌ཚིགས༌ ཚང༌མ༌ ཕན༌ཏེ༌ ཤེད༌ཅན༌ རྒྱུར༌། 
ACT.3.8	ཁོ༌ ཆོམས༌ཏེ༌ ཀོའག༌ ལངས༌ ཡང༌ གྲུལ༌ཅེས༌ གོ༌ཟུགས༌། ཏེ༌ནེ༌ ཁོ༌ ཆོམས༌ཨིན༌, གྲུལ༌ཨིན༌, དཀོན༌མཆོག༌ག༌ སྟོད༌པ༌ ཕུལ༌ཨིན༌, ཁོང༌གུན༌ ཉམ༌པོ༌ ཆོད༌ཁང༌ང༌ སང༌།
ACT.3.9	མི༌ཚང༌མའེ༌ ཁོ༌ གྲུལ༌ཨིན༌, དཀོན༌མཆོག༌ག༌ སྟོད༌པ༌ ཕུལ༌ཨིན༌ ཐོང༌ཏེ༌ 
ACT.3.10	ཆོད༌ཁང༌ངི༌ ཛེས༌མོ༌ ཟེར༌ཁན༌ནི༌ སྒོའེ༌ དུན༌ལ༌ དུག༌ཁན༌ནི༌ ལྩང༌ཁན༌ ཨིན༌ཁན༌བོ༌ ངོ༌ཤེས༌། ཡང༌ ཁོའེ༌ ཏེ༌ཟུག༌ ཅོ༌ཨིན༌ ཐོང༌པ༌ ཁོང༌གུན༌ ཧ༌ལས༌ཏེ༌ ཧན༌གྲང༌ སོང༌། 
ACT.3.11	ཏེ༌ མི༌བོའེ༌ པི༌ཏྲར༌ དང༌ ཡོ༌ཧཱ༌ནན༌ནི༌ ལག༌པ༌ ཐམས༌ཏེ༌ ཡོད༌ ཟ༌ནེ༌, མི༌ཚང༌མ༌ ཧ༌ལས༌ཏེ༌ ཁོང༌གུན༌ ཡོད༌སའེ༌, ཆོད༌ཁང༌ངི༌ ནང༌ང༌ སོ༌ལོ༌མོན༌ནི༌ ཡབས༌ ཟེར༌སེ༌ ནས༌སའེ༌ཀ༌ རྒྱུགས༌ཏེ༌ ཡོངས༌།
ACT.3.12	པི༌ཏྲར༌རི༌ མི༌མངས༌གུན༌ ཛོམ༌མ༌ ཐོང༌ཏེ༌ མོལས༌, "ཨིས༌ར༌ཨེལ༌པ༌གུན༌, ཁྱོ༌ཞ༌གུན༌ ཅིའ༌ ཧ༌ལས༌ཏེ༌ ཨིན༌? ང༌ཞ༌རང༌ངི༌ སྟོབས༌ ཡ༌ ང༌ཞའ༌ དམ༌པ༌ ཡོད༌ཅེས༌པོའེ༌, འི༌ མི༌བོ༌ གྲུལ༌ཅུག༌ ཉན༌ཏེ༌ ཨིན༌ནོག༌ སམས༌ཏེ༌ ང༌ཞའ༌ ཅིའ༌ སྟས༌ཏེ༌ དུག༌གད༌། 
ACT.3.13	ཨབ༌ར༌ཧམ༌, ཨི༌སཱག༌, ཡ༌ཀོབ༌ དང༌ ང༌དང༌ངི༌ ཕ༌མེས༌པོ༌གུན༌ནི༌ དཀོན༌མཆོག༌གི༌ ཁོང༌ངི༌ ཞབ༌སྟོག༌པ༌ ཡེ༌ཤུའ༌ སྤལ༌ སལ༌ལ༌ ཛདས༌། ཨིན༌ནའང༌ ཁྱོ༌ཞ༌གུན༌ནི༌ ཁོང༌ ཟུམས༌ཏེ༌ གྲ༌འོའེ༌ ལག༌ག༌ སད༌ད༌ ཏངས༌, ཡང༌ པི༌ལ༌ཏུའི༌ ཁོང༌ ཕུད༌ཅེས༌སི༌ ཐག༌ཅད༌ནའང༌, ཁྱོ༌ཞ༌གུན༌ནི༌ པི༌ལ༌ཏུའི༌ དུན༌ལ༌ ཁོང༌ ང༌ཞའེ༌ རྒྱལ༌པོ༌ མན༌ ཟེརས༌། 
ACT.3.14	ཁྱོ༌ཞ༌གུན༌ནི༌ དམ༌པ༌ དང༌ དྲང༌པོ༌ ཨིན༌ཁན༌བོ༌ ཕངས༌ཏེ༌ པི༌ལ༌ཏུའ༌ ཁྱོ༌ཞའེ༌ ཕིའ༌ མི༌སད༌ཞིག༌ ཕུད༌ཅེས༌ལ༌ ཞུ༌ཝ༌ ཕུལས༌། 
ACT.3.15	ང༌ཞའེ༌ སྤང༌པོ༌ ཏང༌ངད༌, ཁྱོ༌ཞའེ༌ སྲོག༌ སལ༌ཁན༌བོ༌ སདས༌, ཨིན༌ནའང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ནོག༌།"
ACT.3.16	"ཡེ༌ཤུའི༌ ཚན༌ནི༌ ནང༌ང༌ དད༌པ༌ ཅོ༌ཅེས༌པོའེ༌ ཁྱོ༌ཞའེ༌ ཐོངས༌ཏེ༌ ངོ༌ཤེས༌ཁན༌ནི༌ འི༌ མི༌བོ༌ ཤེད༌ཅན༌ ཅོའ༌ ཛདས༌། ཡེ༌ཤུའི༌ ནང༌ང༌ དད༌པ༌ ཅོ༌ཅེས༌པོའེ༌ འི༌ མི༌བོའེ༌ ཟུགས༌པོ༌ རྒྱལ༌ཏེ༌ ཤེད༌ཅན༌ རྒྱུར༌ཁན༌བོ༌ ཁྱོ༌ཞའ༌ ཚང༌མའེ༌ ཐོང༌ ཐུབ༌ཏེ༌ ཨིན༌ནོག༌།
ACT.3.17	"ཏ༌ ངའེ༌ སྤུན༌གུན༌ ང༌ རྒྱུས༌ཡོད༌, ཁྱོ༌ཞའ༌ དང༌ ཁྱོ༌ཞའེ༌ འུ༌སྐྱོང༌ གུན༌ནི༌ ཡེ༌ཤུ༌ ཉམ༌པོ༌ ཅོ༌ཁན༌གུན༌ ཁོང༌ སུ༌ ཨིན༌ཁན༌བོ༌ མ༌ཤེས༌ས༌ ཅོས༌ཏེ༌ ཨིན༌པིན༌། 
ACT.3.18	ཨིན༌ནའང༌ དཀོན༌མཆོག༌གི༌ སྔུན༌མའེ༌ ལུང༌སྟོན༌པ༌ ཚང༌མ༌ རྒྱུད༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌ སྡུག༌སྔལ༌ ཉོང༌གོས༌ཨིན༌ མོལ༌ཁན༌བོ༌ གྲུབ༌ ཅུག༌ག༌ ཛདས༌། 
ACT.3.19	སྡིག༌པ༌ སེལ༌ལ༌ ཛད༌ཅེས༌སི༌ ཕིའ༌ ཁྱོ༌ཞའ༌ རང༌ངི༌ སྡིག༌པའེ༌ཀ༌ གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ ལོག༌ཏེ༌ ཡོང༌ཤིག༌། 
ACT.3.20	ཏེ༌ནེ༌ ཁྱོ༌ཞའ༌ དང༌ གཙོ༌བོའེ༌ ནང༌ང༌ བྲེལ༌ ཡོད༌ཅེས༌པོའེ༌, ཁྱོ༌ཞའེ༌ སེམས༌ལ༌ སྤོས༌པ༌ ཐོབས༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, ཡེ༌ཤུ༌ ཡང༌སྐྱར༌ ཁྱོ༌ཞའེ༌ཀ༌ ཀལ༌ལ༌ ཛད༌ཨིན༌། 
ACT.3.21	དུས༌ མང༌པོའེ༌ སྔུན༌ལ༌ དམ༌པའེ༌ ལུང༌སྟོན༌པ༌གུན༌ རྒྱུད༌ཏེ༌ མོལ༌ལ༌ ཛད༌ཁན༌ ནང༌ཞིན༌ ཡེ༌ཤུ༌ ཏེ༌ཏེ༌ཚོག༌པ༌ ནམ༌ཁའ༌ ཞུགས༌གོས༌ཨིན༌ ནམ༌ཚོག༌པ༌ དཀོན༌མཆོག༌གི༌ ཛད༌ཁན༌ ཚང༌མ༌ སོ༌མ༌ མི༌ཛད༌། 
ACT.3.22	ལུང༌སྟོན༌པ༌ མོ༌ཟེས༌སི༌ མོལས༌, 'གཙོ༌བོ༌ ཁྱོ༌ཞའེ༌ དཀོན༌མཆོག༌གི༌ ཁྱོ༌ཞ༌གུན༌ནི༌ ཕིའ༌ ང༌ ཙོགས༌ལ༌ ཁྱོ༌ཞ༌རང༌ངི༌ སྤུན༌གུན༌ནི༌ ཕྲོ༌ནེ༌ ལུང༌སྟོན༌པ༌ཞིག༌ ཀལ༌ལ༌ ཛད༌ཨིན༌། ཡང༌ ཁྱོ༌ཞ༌གུན༌ནི༌ ཁོང༌ངི༌ མོལ༌ཁན༌ ཚང༌མའ༌ ཁའ༌ཉན༌གོས༌། 
ACT.3.23	ཏེ༌ ལུང༌སྟོན༌པའེ༌ ཁ༌ མི༌ཉན༌ཁན༌བོ༌ དཀོན༌མཆོག༌གི༌ མི༌གུན༌ནི༌ ཕྲོ༌ནེ༌ ཕེས༌ཏེ༌ མེད༌ཁན༌ ཅོའ༌ ཛད༌ཨིན༌།"
ACT.3.24	པི༌ཏྲར༌རི༌ ཏ༌རུང༌ངའང༌ མོལས༌, "ཤ༌མུ༌ཨེལ༌ནེ༌ གོ༌ཟུགས༌ཏེ༌ ལུང༌སྟོན༌པ༌ ཚང༌མའེ༌, འི༌ ཞག༌གུན༌ནི༌ སྐོར༌ལ༌ ལུང༌སྟན༌ ཤད༌ད༌ ཛདས༌། 
ACT.3.25	ཁྱོ༌ཞ༌ ལུང༌སྟོན༌པ༌གུན༌ནི༌ ཞལ༌ཆད༌གུན༌ ནོར༌སྐལ༌ ཐོབ༌ཅེས༌ཅན༌ ཡང༌ དཀོན༌མཆོག༌གི༌ ཁྱོ༌ཞའེ༌ ཕ༌མེས༌པོ༌གུན༌ ཉམ༌པོ༌ ཆད༌དོན༌ ཛད༌ཁན༌བོའེ༌ ནང༌ང༌ ཁྱོ༌ཞ༌ ཐེས༌ཏེ༌ ཨིན༌ནོག༌, ཀ༌ཟུག༌ དཀོན༌མཆོག༌གི༌ ཨབ༌ར༌ཧམ༌མ༌ མོལ༌ལ༌ ཛད༌, 'ངའེ༌ ཁྱོ༌རང༌ངི༌ ཕོར༌རྒྱུད༌གུན༌ རྒྱུད༌ཏེ༌ ཇིག༌རྟེན༌པ༌གུན༌ལ༌ བྱིན༌ལབས༌ ཏང༌ཨིན༌།'
ACT.3.26	དཀོན༌མཆོག༌གི༌ ཁོང༌རང༌ངི༌ ཞབ༌སྟོག༌པ༌, ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ ཁྱོ༌ཞའ༌, རང༌ངི༌ ངན༌པའེ༌ ལམ༌ནེ༌ རྒྱུར༌ ཐུབ༌ཅེས༌སི༌ བྱིན༌ལབས༌ སལ༌ཅེས༌ལ༌ ཁོང༌ གོ༌མ༌རང༌ ཁྱོ༌ཞ༌གུན༌ནི༌ཀ༌ ཀལ༌ལ༌ ཛདས༌།"
ACT.4.1	པི༌ཏྲར༌ དང༌ ཡོ༌ཧཱ༌ནན༌ ཉིས༌ཀོའེ༌ མི༌མངས༌ལ༌ སླབ༌བྱ༌ སལ༌ཨིན༌ ཡོད༌ ཟ༌ནེ༌ བླ༌མ༌གུན༌, ཆོད༌ཁང༌ སྲུང༌ཁན༌ནི༌ མག༌སྤོན༌ དང༌ སད༌དུ༌ཀི༌པ༌གུན༌ ཏེ༌རུ༌ ཡོངས༌། 
ACT.4.2	ཏེ༌ འུ༌སྐྱོང༌གུན༌ལ༌ སྲོ༌ ཡོངས༌ཏེ༌ ཡོད༌པིན༌ ཅིའ༌ཟེར༌ན༌ སྐུ༌ཚབས༌གུན༌ནི༌ མི༌ཚོགས༌ལ༌ ཡེ༌ཤུ༌ རྒྱུད༌ཏེ༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཅེས༌སི༌ སླབ༌བྱ༌ སལ༌ལད༌པིན༌། 
ACT.4.3	ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ ཟུམས༌ཏེ༌ སྟིང༌མ༌ཞག༌ ཚག༌པ༌ ཙོན༌ཁང༌ང༌ ཀག༌ཅུགས༌, ཅིའ༌ཟེར༌ན༌ མུན༌གྲིག༌ སོང༌ ཚར༌ཏེ༌ ཡོད༌པིན༌། 
ACT.4.4	ཨིན༌ནའང༌ ཁོང༌ངི༌ ཆོས༌ ཚོར༌ཁན༌ མང༌པོའེ༌ གཙོ༌བོ༌ ཡེ༌ཤུའི༌ཀ༌ དད༌པ༌ ཁྱོངས༌, དད༌པ༌ཅན༌གུན༌ནི༌ གྲངས༌ཀ༌ སྟོང༌ལྔ༌ ཟམ༌ཤིག༌ ཡོད༌པིན༌, ཀ༌བོའེ༌ ནང༌ང༌ བུ༌མོ༌ དང༌ ཕྲུ༌གུ༌གུན༌ མ༌ཐེའ༌ ཨིན༌ནོག༌།
ACT.4.5	ཏེ༌ནེ༌ སྟིང༌མ༌ཞག༌ག༌ ཡུལ༌ལི༌ སྤོན༌བོ༌གུན༌, འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ ཡེ༌རུ༌ཤ༌ལེམ༌མ༌ ཛོམ༌། 
ACT.4.6	བླ༌མ༌ ཆེན༌མོ༌ ཨན༌ནཱས༌, ཀ༌ཡ༌ཕཱས༌, བླ༌མ༌ ཆེན༌མོའེ༌ ཉེན༌: ཡོ༌ཧཱ༌ནན༌, ཨ༌ལེག༌ཟན༌དེར༌ དང༌ ཞན༌གུན༌ ཏེ༌ཕྲོའ༌ ཡོད༌པིན༌། 
ACT.4.7	ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ ཚོགས༌དུའི༌ དུན༌ལ༌ བོད༌ཏེ༌ དྲིས༌, "ཁྱོ༌རང༌གུན༌ནི༌ སུའི༌ ཝང༌ངི༌ ནང༌ང༌ ཡ༌ སུའི༌ མིང༌ ཁུར༌ཏེ༌ ཏེ༌ ལས༌གུན༌ ཅོས༌ཏེ༌ ཨིན༌?"
ACT.4.8	ཏེ༌ནེ༌ དམ༌པའེ༌ ཐུག༌ཉིད༌དི༌ གངས༌ཏེ༌ པི༌ཏྲར༌རི༌ ལན༌ ཏངས༌, "མི༌གུན༌ནི༌ སྤོན༌བོ༌ དང༌ འུ༌སྐྱོང༌ གུན༌, 
ACT.4.9	ང༌ཞའེ༌ ཁོངས༌ཁན༌ནི༌ མི༌ ཕན༌ཅུགས༌ཏེ༌ ལས༌ ཟང༌པོ༌ ཅོ༌ཅེས༌པོའེ༌, དི༌རིང༌ ང༌ཞའ༌ དྲི༌ཝ༌ དྲིའ༌ད༌? ཁོ༌ ཀ༌ཟུག༌གི༌ རྒྱལ༌, རྒྱུས༌ཆའ༌ ཉིན༌རག༌ག༌? 
ACT.4.10	འི༌བོ༌ ཁྱོ༌ཞའ༌ དང༌ ཨིས༌ར༌ཨེལ༌པ༌ ཚང༌མའེ༌ ཤེས༌གོས༌, ཡེ༌ཤུ༌ མ༌ཤི༌ཀ༌ ན༌ཙ༌རེད༌པ༌ ཁྱོ༌ཞའེ༌ རྐྱང༌ཤིང༌ངི༌ཀ༌ རྐྱངས༌ ཨིན༌ནའང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌ཁན༌ནི༌ སྟོབས༌ཅན༌ ཚན༌ནི༌ ནང༌ང༌ འི༌ མི༌བོ༌ ཕན༌ཏེ༌ ཁྱོ༌ཞའེ༌ དུན༌ལ༌ ལངས༌ཏེ༌ ཨིན༌ནོག༌། 
ACT.4.11	ཁོང༌ངི༌ སྐོར༌ལ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
ACT.4.11	'ཁྱོ༌ཞའ༌ རྩིགས༌པོན༌གུན༌ནི༌ ཕང༌ཁན༌ནི༌ རྡོའ༌བོ༌
ACT.4.11	ཚང༌མའེ༌སང༌ ཁག༌ཅན༌ གྲུ༌རྡོའ༌བོ༌ རྒྱུར༌།'
ACT.4.12	ཡེ༌ཤུ༌ མ༌ཤི༌ཀ༌ མ༌སྟོགས༌ ཞན༌ སུ༌ཞིག༌ རྒྱུད༌ཏེ༌ ང༌དང༌ང༌ ཐར༌པ༌ མི༌ཐོབ༌, ཇིག༌རྟེན༌ གང༌པོའེ༌ ནང༌ང༌ ཞན༌ སུ༌ཞིག༌ག༌ དཀོན༌མཆོག༌གི༌ ཏེ༌ མིང༌བོ༌ སལ༌ལ༌ མ༌ཛདས༌, ཀ༌བོ༌ རྒྱུད༌ཏེ༌ ང༌དང༌གུན༌ལ༌ ཐར༌པ༌ ཐོབ༌ཨིན༌། 
ACT.4.13	ཏེ༌ནེ༌ ཏེ༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ མ༌སིལ༌ཁན༌, ཁས༌པ༌ མི༌ མན༌ ཨིན༌ནའང༌ མ༌ སྤོས༌པ༌ ཉམ༌པོ༌ སྤང༌པོ༌ ཏང༌ཅེས༌ ཐོང༌ཏེ༌ ཧ༌ལས༌, ཡང༌ ཁོང༌ ཉིས༌ཀོ༌ ཡེ༌ཤུའི༌ ཕྲོ༌པ༌ ཨིན༌ཁན༌བོ༌ ཧ༌གོ༌། 
ACT.4.14	ཁོང༌གུན༌ནི༌ ཕན༌ཅུག༌ཁན༌ནི༌ མི༌བོ༌ ཁོང༌ ཉམ༌པོ༌ ལངས༌ཏེ༌ ཡོད༌པ༌, ཁོང༌གུན༌ལ༌ པི༌ཏྲར༌ དང༌ ཡོ༌ཧཱ༌ནན༌ ཉིས༌ཀོའེ༌ རྒྱབ༌གལ༌ལ༌ ཅའང༌ ཟེར༌ མ༌ཉན༌། 
ACT.4.15	ཏེ༌བོའེ༌ཕིའ༌ ཁོང༌ ཉིས༌ཀོ༌ ཡ༌ཧུ༌དཱ༌པའེ༌ ཚོགས༌དུ༌ནེ༌ ཕི༌ལོག༌ག༌ ཕིངས༌, ཡང༌ ཁོང༌གུན༌ནི༌ གྲབས༌ ཅོས༌ཏེ༌ ཅིག༌ དང༌ ཅིག༌ག༌ དྲིས༌, 
ACT.4.16	"ང༌དང༌གུན༌ནི༌ འི༌ མི༌ ཉིས༌ཀོའ༌ ཅི༌ ཅོ༌ཨིན༌? ཏེ༌ སྟས༌པོ༌ མ༌བྱུང༌ ང༌དང༌ངི༌ ཟེར༌ མི༌ཉན༌ ཅིའ༌ཟེར༌ན༌ ཁོང༌གུན༌ནི༌ ཧ༌ལས༌ཤེས༌སི༌ ཛད༌པ༌ སྟན༌ཁན༌བོ༌ ཡེ༌རུ༌ཤ༌ལེམ༌པ༌ ཚང༌མ༌ལ༌ རྒྱུས༌ཨིན༌ནོག༌། 
ACT.4.17	ཨིན༌ནའང༌ ཡེ༌ཤུའི༌ སྐོར༌ལ༌ ལོན༌བོ༌ མི༌མངས༌སི༌ ནང༌ང༌ ཏ༌རུང༌ངའང༌ མི༌ རྒྱས༌ཅེས༌སི༌ ཕིའ༌ ང༌དང༌ངི༌ ཁོ༌ ཉིས༌ཀོའ༌ ཏན༌ནེ༌ཕར༌ལ༌ ཡེ༌ཤུའི༌ མིང༌ ཁུར༌ཏེ༌ ཆོས༌ཤད༌ མི༌ཆོག༌ ཟེར༌ཏེ༌ བཀའ༌ཏང༌ཨིན༌།" 
ACT.4.18	ཏེ༌ནེ༌ ཁོང༌ ཉིས༌ཀོ༌ ནང༌ང༌ བོད༌ཏེ༌ ཡེ༌ཤུའི༌ སྐོར༌ལ༌ སུའང༌ སྤེ༌ར༌ ཡ༌ ཆོས༌ཤད༌ མི༌ཆོག༌ ཟེར༌ཏེ༌ བཀའ༌ ཏངས༌།
ACT.4.19	ཨིན༌ནའང༌ པི༌ཏྲར༌ དང༌ ཡོ༌ཧཱ༌ནན༌ནི༌ ཁོང༌གུན༌ལ༌, "ཁྱོ༌ཞའེ༌ ཅི༌ སམ༌མ༌རག༌, དཀོན༌མཆོག༌གི༌ སྐུན༌དུན༌ལ༌ ཀ༌བོ༌ དྲང༌པོ༌ ཨིན༌ནོག༌, ཁོང༌ངི༌ བཀའ༌ ཁའ༌ ཉན༌ཅེས༌པོ༌ ཨིན༌ནོག༌ག༌ ཡ༌ ཁྱོ༌ཞའེ༌? 
ACT.4.20	ང༌ཞའེ༌ ཐོང༌ཁན༌ དང༌ ཚོར༌ཁན༌ གུན༌ མི༌གུན༌ལ༌ མ༌ཤད༌ད༌དུག༌ ཉན༌ཅེས༌ མེད༌" ཟེརས༌།
ACT.4.21	ཏེ༌ བྱུང༌ཁན༌བོ༌ ཐོང༌ཏེ༌ མི༌ ཚང༌མའེ༌ དཀོན༌མཆོག༌ག༌ སྟོད༌པ༌ ཕུལ༌པ༌, མི༌གུན༌ནི༌ ཧི༌ལིངས༌ མ༌ཕིང༌ང༌ ཡ༌ཧུ༌དཱ༌པའེ༌ ཚོགས༌དུའི༌ ཁོང༌ ཉིས༌ཀོའ༌ ཆད༌པ༌ ཀ༌ཟུག༌ཤིག༌ ཅད༌ཅེས༌པོ༌ ཐག༌ཅད༌ མ༌ཉན༌། ཏེན༌ན༌བོའེ༌ཕིའ༌ ཁོང༌གུན༌ནི༌ སྤང༌པུད༌ཏེ༌ ཁོང༌ ཉིས༌ཀོ༌ ཕུད༌ཏངས༌། 
ACT.4.22	ཧ༌ལས༌ཤེས༌སི༌ ཛད༌པ༌ ཛད༌ཏེ༌ ཕན༌ཅུག༌ཁན༌ནི༌ མི༌བོའེ༌ ལོ༌ ཞིབ༌ཅུ༌ སང༌ མང༌ང༌ ཆའད༌པིན༌།
ACT.4.23	ཁོང༌ ཉིས༌ཀོ༌ ཕུད༌ཏེ༌ སྟིང༌ནེ༌ ཞན༌ དད༌པ༌ཅན༌ སྤུན༌གུན༌ནི༌ ཕྲོའ༌ སོང༌ ཡང༌ བླ༌མ༌ ཆེན༌མོ༌ དང༌ འུ༌སྐྱོང༌ གུན༌ནི༌ ཟེར༌ཁན༌ ཚང༌མ༌ ཁོང༌གུན༌ལ༌ ཤདས༌། 
ACT.4.24	ཁོང༌གུན༌ནི༌ ཏེ༌བོ༌ ཚོར༌ར༌དང༌ ཚང༌མའེ༌ སྐད༌ ཆེན༌མོའེ༌ ནང༌ང༌ དཀོན༌མཆོག༌ག༌ སྨོས༌ལམ༌ ཞུས༌, "ཀྱེ༌ གཙོ༌བོ༌, ཉེ༌རང༌ངི༌ ནམ༌ཁའ༌, ཇིག༌རྟེན༌, རྒྱ༌ཚོ༌ དང༌ ཏེ༌གུན༌ནི༌ ནང༌ང༌ ཡོད༌ཁན༌ ཚང༌མ༌ ཛད༌ཏེ༌ ཨིན༌། 
ACT.4.25	དམ༌པའེ༌ ཐུག༌ཉིད༌ རྒྱུད༌ཏེ༌ ཉེ༌རང༌ངི༌ ཡོག༌པོ༌ ང༌ཞའེ༌ ཕ༌མེས༌པོ༌ རྒྱལ༌པོ༌ དཱ༌བིད༌དི༌ ཞལ༌ནེ༌ མོལས༌,
ACT.4.25	'རྒྱལ༌ཁམས༌གུན༌ལ༌ སྲོ༌ སྲན༌ཏྲེ༌ ཅིའ༌ ཡོང༌ང༌ནོག༌།
ACT.4.25	མི༌གུན༌ནི༌ གོ༌མི༌ཆོད༌ཅེས༌སི༌ ཇུས༌ངན༌ ཅིའ༌ ལྡིང༌ང༌ནོག༌།
ACT.4.26	དཀོན༌མཆོག༌ དང༌ ཁོང༌ངི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ རྒྱབ༌གལ༌ལ༌,
ACT.4.26	ཇིག༌རྟེན༌ནི༌ རྒྱལ༌པོ༌གུན༌ མག༌གི༌ ཕིའ༌ གྲལ༌གྲིག༌ དུག༌,
ACT.4.26	ཡང༌ ཝང༌སྲུལ༌པ༌གུན༌ ཛོམས༌ཏེ༌ དུག༌།'
ACT.4.27	ཏན༌ཏན༌ལ༌ འི༌ རྒྱལ༌སའེ༌ ནང༌ང༌ རྒྱལ༌པོ༌ ཧེ༌རོ༌དཱ༌ དང༌ རོམ༌མི༌ ཀའ༌ལོན༌ པོན༌ཏིའུ༌ པི༌ལ༌ཏུ༌, ཡ༌ཧུ༌དཱ༌པ༌ མན༌ཁན༌གུན༌ དང༌ ཨིས༌ར༌ཨེལ༌པ༌གུན༌ ཉམ༌པོ༌ ཛོམས༌ཏེ༌ ཉེ༌རང༌ངི༌ ལྡམ༌མ༌ ཛད༌ཁན༌ དམ༌པའེ༌ ཞབ༌སྟོག༌པ༌ ཡེ༌ཤུའི༌ རྒྱབ༌གལ༌ལ༌ ཇུས༌ངན༌ ལྡིངས༌། 
ACT.4.28	ཁོང༌གུན༌ནི༌ མ༌ཤི༌ཀ༌ ཅོས༌ཁན༌བོ༌ ནི༌ ཉེ༌རང༌ངི༌ ཝང༌ དང༌ ཐུག༌གོངས༌ ནང༌ཞིན༌ སྔུན༌ལ༌ ཐག༌ཅད༌ད༌ ཛད༌ཏེ༌ ཨིན༌པིན༌། 
ACT.4.29	ཏ༌ ཀྱེ༌ གཙོ༌བོ༌, ཁོང༌གུན༌ནི༌ ལྡམ༌ཞག༌ ཏངས༌ཁན༌བོ༌ སན༌ན༌ ཛད༌ཏེ༌ ང༌ཞའ༌ ཉེ༌རང༌ངི༌ ཡོག༌པོ༌གུན༌ལ༌ ཉེ༌རང༌ངི༌ དམ༌པའེ༌ བཀའ༌ ཧམ༌པ༌ ཉམ༌པོ༌ ཤད༌ཅེས༌སི༌ ཤེད༌ སལ༌། 
ACT.4.30	ཉེ༌རང༌ངི༌ ཆག༌ རྐྱང༌ང༌ ཛད༌ཏེ༌ རྒྱལ༌ཅུག༌ཅེས༌, ཉེ༌རང༌ངི༌ དམ༌པའེ༌ ཞབ༌སྟོག༌པ༌ ཡེ༌ཤུའི༌ ཚན༌ ཝང༌ཅན༌ནི༌ ནང༌ང༌ ཧ༌ལས༌ཤེས༌སི༌ སྟགས༌ དང༌ ཛད༌པ༌ གུན༌ ཅོའ༌ ཛད༌།"
ACT.4.31	སྨོས༌ལམ༌ ཏབ༌ ཚར༌ར༌དང༌ ཁོང༌གུན༌ ཛོམས༌ཏེ༌ ཡོད༌ཁན༌ནི༌ ནང༌བོ༌ སྐུལ༌ལ༌ ཛདས༌། ཚང༌མ༌ དམ༌པའེ༌ ཐུག༌ཉིད༌དི༌ གངས༌ཏེ༌ དཀོན༌མཆོག༌གི༌ བཀའ༌ ཧམ༌པ༌ ཉམ༌པོ༌ ཤདས༌།
ACT.4.32	དད༌པ༌ཅན༌ ཚང༌མ༌ སྙིང༌སེམས༌ ཐུན༌ཏེ༌ སུ༌ཞིག༌གིའང༌ རང༌ངི༌ ནོར༌བོ༌ ང༌རང༌ངི༌ ཨིན༌ མ༌ཟེར༌ར༌ ཅི༌ཚང༌མ༌ ཞན༌མ༌གུན༌ ཉམ༌པོ༌ བགོའད༌པིན༌། 
ACT.4.33	སྐུ༌ཚབས༌གུན༌ནི༌ སྟོབས༌ ཆེན༌མོ༌ ཉམ༌པོ༌ གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཁན༌བོའེ༌ སྤང༌པོ༌ ཏངས༌ ཡང༌ ཚང༌མའེ༌ཀ༌ ཐུག༌རྗེ༌ ཆེན༌མོ༌ བབས༌། 
ACT.4.34	ཁོང༌གུན༌ནི༌ ཕྲོ༌ནེ༌ གོས༌སྡོམ༌ཅན༌ སུའང༌ མེད༌པིན༌, ཅིའ༌ཟེར༌ན༌ ཞིང༌ ཡ༌ ཁང༌པ༌ ཡོད༌ཁན༌གུན༌ནི༌ ཏེ༌གུན༌ ཙོངས༌ཏེ༌ 
ACT.4.35	སྐུ༌ཚབས༌གུན༌ནི༌ ཞབས༌སི༌ དུན༌ལ༌ ཏེ༌ པེ༌ནེ༌གུན༌ ཕུལ༌ལད༌པིན༌། ཏེ༌ནེ༌ ཁོང༌གུན༌ནི༌ གོས༌སྡོམ༌ ནང༌ཞིན༌ ཏེ༌བོ༌ ཚང༌མ༌ལ༌ བགོས༌ཏེ༌ སལ༌ལད༌པིན༌།
ACT.4.36	ནོར༌ ཙོང༌ཁན༌གུན༌ནི༌ ནང༌ནེ༌ ཀིབ༌རུས༌སི༌ ཡུལ༌ནེ༌ ཨིས༌ར༌ཨེལ༌ མི༌རིགས༌ ལི༌ཝི༌པ༌ ཡོ༌སེབ༌ ཟེར༌ཁན༌ཞིག༌ ཀ༌བོའ༌ སྐུ༌ཚབས༌གུན༌ནི༌ བཱར༌ན༌བས༌ མིང༌ང༌ ཏགས༌ ༼ཏེ༌བོའེ༌ ཏོན༌བོ༌ "སེམས༌སྟོབས༌ཏང༌ཁན༌ནི༌བུ༌" ཟེར༌ཏེ༌ ཨིན༌ནོག༌༽། 
ACT.4.37	ཁོའེ༌ རང༌ངི༌ ཞིང༌བོ༌ ཙོངས༌ ཡང༌ པེ༌ནེ༌བོ༌ ཁྱོངས༌ཏེ༌ སྐུ༌ཚབས༌གུན༌ནི༌ ཞབས༌སི༌ དུན༌ལ༌ ཕུལས༌།
ACT.5.1	ཨིན༌ནའང༌ ཨ༌ནན༌ཡཱས༌ དང༌ ཁོའེ༌ ན༌མ༌ སབ༌ཕི༌རའ༌ ཟེར༌ཁན༌ནི༌ ཞིད༌མད༌ཤིག༌གི༌ རང༌ངི༌ ས༌ཀྱད༌དི༌ ཁག༌ཅིག༌ ཙོངས༌, 
ACT.5.2	ཡང༌ ཐོབ༌ཁན༌ནི༌ པེ༌ནེ༌བོའེ༌ ནང༌ནེ༌ ཁག༌ཅིག༌ སུའང༌ རྒྱུས༌ཆའ༌ མ༌ཅུག༌ག༌ བོར༌ཏེ༌ ལུས༌ཁན༌བོ༌ སྐུ༌ཚབས༌གུན༌ནི༌ ཞབས༌སི༌ དུན༌ལ༌ ཕུལས༌། ཁོའེ༌ ན༌མའེ༌ འི༌ ཚང༌མའེ༌ ནང༌ང༌ ཁའ༌ཆམས༌ཏེ༌ ཨིན༌པིན༌།
ACT.5.3	ཏེ༌ནེ༌ པི༌ཏྲར༌རི༌ མོལས༌, "ཨ༌ནན༌ཡཱས༌, ཅིའ༌ ཁྱོ༌རང༌ངི༌ སྙིང༌ངི༌ ནང༌ང༌ ཤེ༌ཏན༌ ཡོང༌ཅུགས༌ཏེ༌, ས༌ཀྱད༌ ཙོང༌ཁན༌ནི༌ རིན༌ནི༌ ཁག༌ཅིག༌ རང༌ངི༌ ཕིའ༌ བོར༌ཏེ༌ དམ༌པའེ༌ ཐུག༌ཉིད༌ལ༌ ཟུན༌ ཏང༌ངད༌། 
ACT.5.4	ཏེ༌ ས༌ཀྱད༌བོ༌ ཙོང༌ངི༌ སང༌ སྔུན༌ལའང༌ ཁྱོ༌རང༌ངི༌ མན༌པིན༌ན༌? ཙོང༌ཏེ༌ སྟིང༌ནེའང༌ ཏེ༌ པེ༌ནེ༌བོའ༌ ཁྱོ༌རང༌ངི༌ ཅི༌ ཅོ༌ནའང༌ མི༌ཐད༌ད༌? ཏེ༌ནེ༌ ཁྱོ༌རང༌ང༌ སྐྱོན༌ ཅོ༌ཅེས༌སི༌ འི༌ སམ༌བ༌བོ༌ ཀ༌ནེ༌ ཡོངས༌། ཁྱོ༌རང༌ངི༌ ང༌ཞ༌གུན༌ལ༌ མན༌པ༌ དཀོན༌མཆོག༌ག༌ ཟུན༌ ཏངས༌ཏེ༌ ཨིན༌ནོག༌།"
ACT.5.5	ཏེ༌གུན༌ ཚོར༌ར༌དང༌ ཨ༌ནན༌ཡཱས༌ སའེ༌ཀ༌ གྱེལ༌ ཡང༌ ཤི༌། ཏེ༌ བྱུང༌ཁན༌གུན༌ ཚོར༌ཁན༌ ཚང༌མ༌ སྲན༌ཏྲེ༌ ཇིགས༌། 
ACT.5.6	ཏེ༌རུ༌ ཡོད༌ཁན༌ནི༌ ཁྱོག༌ཏོང༌ ཁ༌ཅིག༌ ཡོངས༌ཏེ༌ ཁོའེ༌ རོ༌བོ༌ རས༌སི༌ ནང༌ང༌ དུམས༌ ཡང༌ ཕི༌ལོག༌ག༌ སུབ༌བ༌ལ༌ ཁྱེརས༌།
ACT.5.7	ཆུ༌ཚོད༌ སུམ༌ཞིག༌གི༌ སྟིང༌ནེ༌, ཁོའེ༌ ན༌མ༌ ཏེ༌རུ༌ ཡོངས༌, ཏེ༌རུ༌ བྱུངས༌ཁན༌བོ༌ ཁོའ༌ རྒྱུས༌ མེད༌པིན༌། 
ACT.5.8	ཏེ༌ནེ༌ པི༌ཏྲར༌རི༌ ཏེ༌ བུ༌མོ༌བོའ༌, "ཤོད༌དང༌! འི༌ པེ༌ནེ༌བོ༌ ཁྱོ༌རང༌ དང༌ ཁྱོ༌རང༌ངི༌ མག༌པའེ༌ ས༌ཀྱད༌ ཙོངས༌ཏེ༌ རིན༌ ཐོབ༌ཁན༌ གང༌པོ༌ ཨིན༌ན༌?"
ACT.5.8	ཁོའེ༌, "རིན༌ གང༌པོ༌ ཨིན༌ལེ༌" ཞུས༌།
ACT.5.9	པི༌ཏྲར༌རི༌ མོལས༌, "ཀ༌ཟུག༌གི༌ ཁྱོ༌རང༌ ཉིས༌ཀོའེ༌ གཙོ༌བོའེ༌ ཐུག༌ཉིད༌ལ༌ ཚོད༌ལྟ༌ཅེས༌སི༌ ཐབས༌ ངན༌པ༌ ལྡིངས༌པིན༌། ཏ༌ ཁྱོ༌རང༌ངི༌ མག༌པ༌ སུབ༌བ༌ ཁྱེར༌ཁན༌གུན༌ སྒོའེ༌ཀ༌ ཡོད༌, ཡང༌ ཁྱོ༌རང༌ངའང༌ ཕི༌ལོག༌ག༌ ཁུར༌ཏེ༌ ཁྱེར༌ཨིན༌"། 
ACT.5.10	ཏེན༌ན༌མལ༌ལ༌ ཏེ༌ བུ༌མོ༌བོ༌ ཁོང༌ངི༌ ཞབས༌སི༌ཀ༌ གྱེལ༌ཏེ༌ ཤི༌། ཁྱོག༌ཏོང༌གུན༌ ནང༌ང༌ ཡོངས༌ ཡང༌ བུ༌མོ༌ ཤི༌ཏེ༌ ཐོང༌པ༌, ཁོའང༌ ཕི༌ལོག༌ག༌ ཁྱེར༌ཏེ༌ ཁོ༌རང༌ངི༌ མག༌པ༌ ཉམ༌པོ༌ སུབས༌། 
ACT.5.11	མ༌ཤི༌ཀའེ༌ ཆོས༌ཚོགས༌ གང༌པོ༌ ཡང༌ ཏེ༌ སྐོར༌ལ༌ ཚོར༌ཁན༌ ཚང༌མ༌ སྲན༌ཏྲེ༌ ཇིགས༌།
ACT.5.12	སྐུ༌ཚབས༌གུན༌ནི༌ མི༌ཚོགས༌སི༌ ནང༌ང༌ ཧ༌ལས༌ཤེས༌སི༌ ཛད༌པ༌ མང༌པོ༌ སྟན༌ན༌ ཛདས༌, ཡང༌ དད༌པ༌ཅན༌ ཚང༌མ༌ ཆོད༌ཁང༌ངི༌ ནང༌ང༌ སོ༌ལོ༌མོན༌ནི༌ ཡབས༌སི༌ཀ༌ ཛོམ༌མད༌པིན༌། 
ACT.5.13	ཡུལ༌མི༌ ཚང༌མའེ༌ ཁོང༌གུན༌ལ༌ རྩི༌ཝ༌ མ༌ ཀྲག༌པོ༌ ཅོའད༌པིན༌, ཨིན༌ནའང༌ ཁོང༌གུན༌ནི༌ ཕྲོའ༌ དྲེས༌ཤེས༌སི༌ ཧམ༌པ༌ སུ༌ཞིག༌གའང༌ མ༌ཡོངས༌། 
ACT.5.14	ཏེ༌ནེའང༌ བུ༌ཚའ༌ དང༌ བུ༌མོ༌ མང༌པོ༌ཞིག༌གི༌ གཙོ༌བོའེ༌ཀ༌ དད༌པ༌ ཁྱོངས༌ ཡང༌ དད༌པ༌ཅན༌གུན༌ནི༌ གྲངས༌ཀ༌ རྒྱས༌། 
ACT.5.15	པི༌ཏྲར༌རི༌ ཧ༌ལས༌ཤེས༌སི༌ ཛད༌པ༌ སྟན༌ན༌ ཛད༌ཅེས༌པོའེ༌, ཁོང༌ ལམ༌ནེ༌ སྐྱོད༌ ཟ༌ནེ༌ ཁོང༌ངི༌ ཀྲིབ༌ཀྱག༌ ཕོག༌ན༌ རྒྱལ༌ཨིན༌ སམས༌ཏེ༌ མི༌གུན༌ནི༌ ནད༌པ༌གུན༌ ཁྱོངས༌ཏེ༌ ལམ༌མི༌ཀ༌ ཉལ༌སྟན༌ དང༌ ཅར༌པ༌ གུན༌ནི༌ཀ༌ བོར༌རད༌པིན༌། 
ACT.5.16	ཡེ༌རུ༌ཤ༌ལེམ༌མི༌ ཉེ༌ཁོར༌རི༌ གྲོང༌ཁྱེར༌གུན༌ནེ༌ མི༌མངས༌ མང༌པོ༌ ཛོམས༌, མང༌པོ༌ཞིག༌གི༌ ནད༌པ༌ དང༌ གོང༌ཞུགས༌ཏེ༌ ནགས༌ སྟན༌ཁན༌ གུན༌ ཁྲིད༌ཏེ༌ ཁྱོངས༌, ཡང༌ པི༌ཏྲར༌རི༌ ཚང༌མ༌ ཕན༌ཅུག༌ག༌ ཛདས༌།
ACT.5.17	ཏེ༌བོ༌ ཐོང༌ཏེ༌ བླ༌མ༌ ཆེན༌མོ༌ དང༌ ཁོང༌ངི༌ ཕྲོ༌པ༌ སད༌དུ༌ཀི༌པ༌གུན༌ལ༌ སྲན༌ཏྲེ༌ ཚིག༌ཅེས༌ ཡོངས༌། 
ACT.5.18	ཏེ༌གུན༌ནི༌ སྐུ༌ཚབས༌གུན༌ ཟུམ༌ཅུགས༌ཏེ༌ ཁོང༌གུན༌ ཙོན༌ལ༌ ཀགས༌, 
ACT.5.19	ཨིན༌ནའང༌ ཚན༌ལ༌ གཙོ༌བོའེ༌ ཕོ༌ཉའེ༌ ཙོན༌ཁང༌ངི༌ སྒོ༌གུན༌ ཕེས༌ཏེ༌ ཁོང༌གུན༌ ཕི༌ལོག༌ག༌ ཕིངས༌ཏེ༌ ཁྱོངས༌ ཡང༌ མོལས༌, 
ACT.5.20	"ཏ༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ སོང༌ཏེ༌ མི༌གུན༌ལ༌ མི༌ཚེ༌ སོ༌མ༌ ཐོབ༌ཅེས༌སི༌ ལོན༌བོ༌ གང༌པོ༌ ཤོད༌ཤིག༌།"
ACT.5.21	ནམ༌ ལངས༌ས༌དང༌, ཁོང༌གུན༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ སོང༌ཏེ༌ མོལ༌ཁན༌ ནང༌ཞིན༌ ཆོས༌ཤད༌ད༌ ཛདས༌། བླ༌མ༌ ཆེན༌མོ༌ དང༌ ཁོང༌ངི༌ ཕྲོ༌པ༌གུན༌ སླེབ༌བ༌དང༌, ཡ༌ཧུ༌དཱ༌པའེ༌ ཚོགས༌དུ༌ ༼ཡང༌ན༌ ཨིས༌ར༌ཨེལ༌ལི༌ འུ༌སྐྱོང༌གུན༌ནི༌ ཐུས༌མི༌ ཚང༌མ༌༽ བོད༌ཏེ༌, ཁོང༌གུན༌ནི༌ མག༌མི༌ ཁ༌ཅིག༌ སྐུ༌ཚབས༌གུན༌ ཁྱོང༌ང༌ལ༌ ཙོན༌ཁང༌ང༌ ལམ༌ཅུགས༌། 
ACT.5.22	ཨིན༌ནའང༌ ཏེ༌ མག༌མི༌གུན༌ ཙོན༌ཁང༌ང༌ སླེབ༌བ༌ཅིག༌ ཁོང༌གུན༌ལ༌ ཏེ༌རུ༌ སྐུ༌ཚབས༌གུན༌ མ༌ཐོབ༌, ཡང༌ ལོགས༌ཏེ༌ སོང༌ཏེ༌ འི༌ སྐོར༌བོ༌ འུ༌སྐྱོང༌གུན༌ལ༌ ཤདས༌, 
ACT.5.23	"ཙོན༌ཁང༌ངི༌ སྒོའ༌ ཀུ༌ལིག༌ ཅུགས༌ཏེ༌ མ༌སྟན༌པོ༌ ཅོས༌ཏེ༌ སྒོ༌ སྲུང༌པ༌གུན༌ སྒོ༌གུན༌ནི༌ཀ༌ སྲུངས༌ཏེ༌ དུག༌པིན༌, ཨིན༌ནའང༌ ང༌ཞའེ༌ སྒོ༌ ཕེས༌ཏེ༌ ནང༌ཀུག༌ག༌ སྟས༌པ༌ སུའང༌ མི༌དུག༌།" 
ACT.5.24	ཏེ༌ སྤེ༌ར༌བོ༌ ཚོར༌ར༌དང༌, ཆོད༌ཁང༌ངི༌ རྒྱ༌སྤོན༌ དང༌ བླ༌མ༌ འུ༌སྐྱོང༌ ཚང༌མ༌ ཧ༌ལས༌, ཡང༌ ཅི༌ ཆ༌ཅེས༌ ཨིན༌ནོག༌ སམས༌ཏེ༌ ཐེ༌ཚོམས༌ སྐྱེས༌།
ACT.5.25	ཏེ༌རུ༌ མི༌ཞིག༌ ཡོངས༌ཏེ༌, "ལྟོས༌སའང༌, ཁྱོ༌ཞའེ༌ ཙོན༌ལ༌ ཀགས༌ཁན༌ནི༌ མི༌གུན༌ནི༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ མི༌གུན༌ལ༌ ཆོས༌ཤད༌དུག༌" ཟེརས༌། 
ACT.5.26	ཏེ༌ནེ༌ རྒྱ༌སྤོན༌ མག༌མི༌གུན༌ ཉམ༌པོ༌ སོང༌ཏེ༌ སྐུ༌ཚབས༌གུན༌ ཝང༌ མ༌ཅོའ༌ ཁྲིད༌ཏེ༌ ཁྱོངས༌, ཅིའ༌ཟེར༌ན༌ མི༌གུན༌ནི༌ རྡོའ༌ རྒྱབས༌ཏེ༌ སད༌ཨིན༌ སམས༌ཏེ༌ ཁོང༌གུན༌ ཇིགས༌། 
ACT.5.27	ཏེ༌གུན༌ནི༌ སྐུ༌ཚབས༌གུན༌ ཡ༌ཧུ༌དཱ༌པའེ༌ ཐུས༌མི༌གུན༌ནི༌ ཚོགས༌པའེ༌ དུན༌ལ༌ ཁྱོངས༌, ཡང༌ བླ༌མ༌ ཆེན༌མོའེ༌ ཁོང༌གུན༌ལ༌, 
ACT.5.28	"ང༌ཞའེ༌ ཁྱོ༌ཞ༌གུན༌ལ༌ ཡེ༌ཤུའི༌ མིང༌ ཁུར༌ཏེ༌ ཆོས༌ མ༌ཤད༌ ཟེར༌ཏེ༌ སལ༌པོ༌ བཀའ༌ ཏངས༌པིན༌, ཨིན༌ནའང༌ ཁྱོ༌ཞ༌གུན༌ནི༌ ཡེ༌རུ༌ཤ༌ལེམ༌ གང༌པོའེ༌ ནང༌ང༌ ཏེ༌ ཆོས༌པོ༌ ཁེབས༌ ཅུགས༌ཏོག༌, ཡང༌ ཁོ༌ སད༌ཁན༌ནི༌ ཁག༌པོ༌ ང༌ཞའེ༌ཀ༌ ཀལ༌ཅེས༌སི༌ རྩོན༌གྲུས༌ ཅོ༌རུག༌" ཟེརས༌།
ACT.5.29	པི༌ཏྲར༌ དང༌ ཞན༌ སྐུ༌ཚབས༌གུན༌ནི༌ ལན༌ལ༌, "ང༌ཞའེ༌ མི༌ སང༌ དཀོན༌མཆོག༌གི༌ ཁའ༌ཉན༌གོས༌། 
ACT.5.30	ང༌ཞའེ༌ ཕ༌མེས༌པོའེ༌ དཀོན༌མཆོག༌གི༌ ཁྱོ༌ཞའེ༌ རྐྱང༌ཤིང༌ངི༌ཀ༌ རྐྱངས༌ཏེ༌ སད༌ཁན༌ནི༌ གཙོ༌བོ༌ ཡེ༌ཤུ༌, ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌། 
ACT.5.31	ཨིས༌ར༌ཨེལ༌པ༌གུན༌ནི༌ སྡིག༌པ༌ ཅོ༌ཁན༌གུན༌ནི༌ཀ༌ གྱོད༌པ༌ ཅོས༌ཏེ༌ ཤགས༌པ༌ ཐོབ༌ཅེས༌སི༌ ཕིའ༌ དཀོན༌མཆོག༌གི༌ ཡེ༌ཤུའ༌ རྒྱལ༌ལུ༌ དང༌ སྐྱབ༌གོན༌ ཅོའ༌ ཛད༌ཏེ༌, རྩི༌ཝ༌ཅན༌ནི༌ ཀོ༌ས༌, ཆག༌ ཡས༌པའེ༌ཀ༌ བོར༌ར༌ ཛདས༌། 
ACT.5.32	ང༌ཞའ༌ ཏེ༌གུན༌ནི༌ སྤང༌པོ༌ ཨིན༌ ཡང༌ དམ༌པའེ༌ ཐུག༌ཉིད༌དའང༌, ཏེན༌ན༌ ཐུག༌ཉིད༌པོ༌ དཀོན༌མཆོག༌གི༌ ཁའ༌ཉན༌ཁན༌གུན༌ལ༌ སལ༌ལ༌ ཛདས༌།
ACT.5.33	ཏེ༌གུན༌ ཚོར༌པ༌ སྲོ༌ སྲན༌ཏྲེ༌ ཡོངས༌ཏེ༌ ཏེ༌གུན༌ནི༌ སྐུ༌ཚབས༌གུན༌ སད༌ཅེས༌སི༌ སམ༌བ༌ ཏངས༌། 
ACT.5.34	ཨིན༌ནའང༌ གཱ༌མ༌ལི༌ཨེལ༌ ཟེར༌ཁན༌ནི༌ ཕ༌རུ༌ཤི༌པ༌ ཆོས༌ཁྲིམས༌ལ༌ ཁས༌པ༌ དང༌ ཡུལ༌མི༌ ཚང༌མའེ༌ རྩི༌ཝ༌ཅན༌ནི༌ མི༌ཞིག༌ ཡ༌ཧུ༌དཱ༌པའེ༌ ཚོགས༌དུའི༌ ཕྲོ༌ནེ༌ ལངས༌ཏེ༌ ཁོང༌གུན༌ ཙ༌པིག༌ཤིག༌གི༌ ཕིའ༌ ཕི༌ལོག༌ག༌ ཁྱེར༌ ཟེར༌ཏེ༌ བཀའ༌ ཏངས༌། 
ACT.5.35	ཏེ༌ནེ༌ ཁོའེ༌ ཏེ༌གུན༌ལ༌, "ངའེ༌ ཕྲོ༌པ༌ ཨིས༌ར༌ཨེལ༌པ༌གུན༌ ཁྱོ༌ཞའེ༌ ཏེ༌ མི༌གུན༌ལ༌ ཅི༌ ཅོ༌ནའང༌ སམ༌བ༌ ཏངས༌ཏེ༌ ཅོས༌ཤིག༌, 
ACT.5.36	ཅིའ༌ཟེར༌ན༌ འི༌ སང༌ སྔུན༌མ༌ཞིག༌ ཐེའུ༌དཱས༌ ཟེར༌ཁན༌ཞིག༌ བིང༌ཏེ༌ ཁོ༌ མ༌ ཁག༌ཅན༌ མི༌ཞིག༌ ཨིན༌ཟུན༌ ཏངས༌པ༌ མི༌ ཞིབ༌རྒྱ༌ ཟམ༌ཤིག༌ ཁོའེ༌ རྒྱབ༌ནེ༌ བྲངས༌ ཨིན༌ནའང༌ ཁོ༌ སདས༌། ཏེ༌ནེ༌ ཁོའ༌ ཆོགས༌ ཅོ༌ཁན༌ ཚང༌མ༌ ཡན༌ཏེ༌ ཁོའེ༌ ལས༌ལ༌ བྲས༌བུ༌ མ༌སྨིན༌། 
ACT.5.37	ཏེ༌བོའེ༌ སྟིང༌ནེ༌ མི༌གྲངས༌ རྩིའི༌ དུས༌ལ༌, གཱ༌ལིལ༌ལི༌པ༌ ཡུ༌དཱ༌ ཟེར༌ཁན༌ཞིག༌ བིང༌པིན༌, ཁོའེ༌ རྒྱབ༌ནེའང༌ མི༌ མང༌པོ༌ སོང༌, ཁོའང༌ སདས༌, ཡང༌ ཁོའ༌ བྲངས༌ཁན༌ ཚང༌མ༌ ཡན༌ཏེ༌ མེད༌ཁན༌ སོང༌།"
ACT.5.38	"ཏེན༌ན༌བོའེ༌ཕིའ༌ དག༌ས༌ འི༌ ནས༌ལུག༌པོའ༌ སྟས༌ཏེ༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ཏེ༌ མི༌གུན༌ལ༌ ཅའང༌ མ༌ཅོའ༌ ཕུད༌དོང༌, གལ༌ཏེས༌ ཁོང༌ངི༌ ལས༌གུན༌ མི༌ ཆོགས༌ནེ༌ ཨིན༌ན༌ ཏེ༌གུན༌ལ༌ བྲས༌བུ༌ མི༌སྨིན༌། 
ACT.5.39	གལ༌ཏེས༌ ཏེ༌གུན༌ དཀོན༌མཆོག༌ ཆོགས༌ནེ༌ ཨིན༌ན༌, ཁྱོ༌ཞའ༌ ཁོང༌གུན༌ནི༌ ལས༌པོ༌ གག༌ མི༌ཉན༌, མ༌ཚད༌ ཁྱོ༌ཞ༌གུན༌ནི༌ དཀོན༌མཆོག༌གི༌ རྒྱབ༌གལ༌ལ༌ ནོལ༌ཏེ༌ ཨིན༌ནོག༌། ཁོང༌གུན༌ནི༌ ཁོའེ༌ ཟེར༌ཁན༌བོའ༌ ཁའ༌ཆམས༌།
ACT.5.40	ཏེ༌ནེ༌ སྐུ༌ཚབས༌གུན༌ལ༌ བོདས༌ ཡང༌ རྟལ༌ལྕག༌ རྒྱབ༌ཅུགས༌ཏེ༌ ཏ༌ནེ༌ཕར༌ལ༌ ཡེ༌ཤུའི༌ ཚན༌ ཁུར༌ཏེ༌ ཆོས༌ཤད༌ མི༌ཆོགས༌ ཟེར༌ཏེ༌ ཁོང༌གུན༌ ཕུད༌ཏངས༌།
ACT.5.41	ཡེ༌ཤུའི༌ ཚན༌ནི༌ ནང༌ང༌ སྡུག༌སྔལ༌ ཁུར༌ཅེས༌སི༌ རྩི༌ཝའེ༌ འོས༌པ༌ ཐེའ༌ཛད༌ པ༌སང༌, ཁོང༌གུན༌ ཡ༌ཧུ༌དཱ༌པའེ༌ ཚོགས༌དུ༌ནེ༌ ཕི༌ལོག༌ག༌ ཐད༌ཨིན༌ བིང༌ཏེ༌ སང༌། 
ACT.5.42	ཁོང༌གུན༌ནི༌ ཆོས༌ཤད༌ཅེས༌ མ༌ཕང༌ང༌ ཞག༌དང༌ ཆོད༌ཁང༌ དང༌ ཁང༌པ༌གུན༌ལ༌ སོང༌ཏེ༌, ཡེ༌ཤུ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོའེ༌ སྐོར༌ལ༌ ཆད༌མེད༌ལ༌ གའ༌མོའེ༌ ནས༌ཚུལ༌ ཤདས༌།
ACT.6.1	དད༌པ༌ཅན༌གུན༌ནི༌ གྲངས༌ཀ༌ ཕེལ༌ཨིན༌ ཡོད༌ ཟ༌ནེ༌, གིརིས༌པའེ༌ ཨ༌ནེ༌ མ༌རང༌མོ༌གུན༌ལ༌ ཞག༌དང༌ངི༌ ཟན༌ བགོ༌ཅེས༌སི༌ ནང༌ང༌ ཡ༌ཕེས༌ ཅོ༌ཅེས༌པོ༌ ཐོང༌ཏེ༌ གིརིས༌སི༌ དད༌པ༌ཅན༌གུན༌ནི༌ ཨིབ༌རི༌པའེ༌ དད༌པ༌ཅན༌གུན༌ནི༌ རྒྱབ༌གལ༌ལ༌ སྐྱོན༌རྗོད༌ ཅོས༌།
ACT.6.2	ཏེ༌བོ༌ ཚོར༌ར༌དང༌ སྐུ༌ཚབས༌ ཅུག༌ཉིས༌པོའེ༌ ཞན༌ སློབ༌ཕྲུག༌གུན༌ ལྡུས༌ཏེ༌ ཁོང༌གུན༌ལ༌ མོལས༌, "གལ༌ཏེས༌ ཁར༌ཇི༌ བགོ༌ཨིན༌ དུགས༌ཏེ༌ དཀོན༌མཆོག༌གི༌ བཀའ༌ སླབ༌ཅེས༌པོའ༌ སྣང༌ང༌ མ༌ཏང༌ན༌ ང༌ཞ༌གུན༌ནི༌ ནོར༌ཁྲུལ༌ ཅོས༌ཏེ༌ ཨིན༌ནོག༌། 
ACT.6.3	ཏེན༌ན༌བོའེ༌ཕིའ༌ སྤུན༌གུན༌, ཁྱོ༌ཞ༌རང༌ངི༌ ཕྲོ༌ནེ༌ དམ༌པའེ༌ ཐུག༌ཉིད༌ དང༌ ཤེས༌རབས༌ གངས༌ཁན༌ རྩི༌ཝ༌ཅན༌ བུ༌ཚ༌ རྡུན༌ ལྡོམ༌ཤིག༌, ང༌ཞའེ༌ ཁོང༌གུན༌ལ༌ ཏེ༌ ལས༌པོ༌ ཅོ༌ཅེས༌སི༌ ཁག༌ སྟད༌ཨིན༌། 
ACT.6.4	ཏེ༌ནེ༌ ང༌ཞ༌གུན༌ནི༌ དུས༌ ཚང༌མ༌ སྨོས༌ལམ༌ ཏབ༌ཅེས༌ དང༌ བཀའ༌ སླབ༌ཅེས༌སི༌ ཞབ༌སྟོག༌གི༌ ནང༌ང༌ ཏང༌ ཐུབ༌ཨིན༌།"
ACT.6.5	ཏེ༌ སྤེ༌ར༌བོ༌ ཚོར༌ཏེ༌ ཏེ༌རུ༌ ཛོམས༌ཁན༌ ཚང༌མ༌ ཐད༌ ཡང༌ ཁོང༌གུན༌ནི༌ ལྡམ༌ཁན༌གུན༌: སྟེ༌ཕན༌ ༼དད༌པ༌ དང༌ དམ༌པའེ༌ ཐུག༌ཉིད༌དི༌ གངས༌ཁན༌༽, ཕི༌ལིབ༌, པོརོ༌ཀོར༌འུས༌, ནི༌ཀ༌ནོར༌, ཏི༌མོན༌, པར༌མེ༌ནཱས༌, སྔུན༌ལ༌ ཡ༌ཧུ༌དཱ༌པའེ༌ ཆོས༌ལ༌ སྟེན༌ཁན༌ ཨན༌ཏི༌ཡོག༌པ༌ ནི༌ཀོ༌ལཱ༌ རྡུན༌ཀོ༌ ཨིན༌ནོག༌། 
ACT.6.6	ཏེ༌ རྡུན༌ཀོ༌ སྐུ༌ཚབས༌གུན༌ནི༌ དུན༌ལ༌ ཁྱེར༌པ༌ ཁོང༌གུན༌ནི༌ ཏེ༌གུན༌ནི༌ གོའེ༌ཀ༌ ཆག༌ བོར༌ཏེ༌ སྨོས༌ལམ༌ ཏབ༌བ༌ ཛདས༌།
ACT.6.7	དཀོན༌མཆོག༌གི༌ བཀའ༌ མང༌ང༌ རྒྱས༌ཨིན༌ སོང༌, དད༌པ༌ཅན༌གུན༌ནི༌ གྲངས༌ཀ༌ ཡེ༌རུ༌ཤ༌ལེམ༌མི༌ ནང༌ང༌ མང༌པོ༌ ཕེལ༌ ཡང༌ ཡ༌ཧུ༌དཱ༌པའེ༌ བླ༌མ༌ མང༌པོ༌ཞིག༌གིའང༌ དད༌པ༌ ཅོས༌།
ACT.6.8	དཀོན༌མཆོག༌གི༌ ཐུག༌རྗེ༌ དང༌ སྟོབས༌སི༌ གངས༌ཏེ༌, སྟེ༌ཕན༌ནི༌ མི༌གུན༌ནི༌ ཕྲོའ༌ ཧ༌ལས༌ཤེས༌སི༌ ཛད༌པ༌ དང༌ སྟས༌ མང༌པོ༌ སྟན༌ནད༌པིན༌། 
ACT.6.9	རང༌ཝང༌ ཐོབ༌ཁན༌ནི༌ ཚེ༌ཡོག༌གི༌ དུ༌ཁང༌ ཟེར༌ཁན༌བོའེ༌ ཐུས༌མི༌ ཁ༌ཅིག༌གི༌ སྟེ༌ཕན༌ ཉམ༌པོ༌ ཟེར༌ཟེར༌ གོ༌ཟུག༌ ཅོས༌། ཏེ༌གུན༌ ཀི༌རིན༌, ཨ༌ལེག༌ཟན༌དེར༌, ཀཱི༌ལི༌ཀི༌ཡཱ༌ དང༌ ཨ༌སི༌ཨཱ༌ནེ༌ ཡོངས༌ཁན༌ནི༌ ཡ༌ཧུ༌དཱ༌པ༌གུན༌ ཨིན༌པིན༌། 
ACT.6.10	ཨིན༌ནའང༌ སྟེ༌ཕན༌ནི༌ དམ༌པའེ༌ ཐུག༌ཉིད༌ ཡང༌ ཤེས༌རབས༌ ཉམ༌པོ༌ མོལ༌ཁན༌བོའེ༌ཀ༌ ཁོང༌གུན༌ ལོ༌ མ༌ཐུབ༌།
ACT.6.11	ཏེ༌ནེ༌ ཏེ༌གུན༌ནི༌ སང༌ཝའེ༌ ཐོག༌ནེ༌ ལྕེ༌ ཀོལ༌ཁན༌ནི༌ མི༌ ཁ༌ཅིག༌ག༌, "སྟེ༌ཕན༌ནི༌ ལུང༌སྟོན༌པ༌ མོ༌ཟེས༌ དང༌ དཀོན༌མཆོག༌ག༌ དད༌ལོག༌ ཞུ༌ཅེས༌པོ༌ ང༌ཞའེ༌ ཚོར༌" ཟེར༌ཅུགས༌། 
ACT.6.12	ཏེ༌ཟུག༌ ཚོར༌ཅེས༌པོའེ༌ མི༌གུན༌, འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ལ༌ སྟེ༌ཕན༌ནི༌ཀ༌ སྲོ༌ སྲན༌ཏྲེ༌ ལངས༌། ཏེ༌གུན༌ནི༌ སྟེ༌ཕན༌ ཟུམས༌ཏེ༌ ཡ༌ཧུ༌དཱ༌པའེ༌ ཚོགས༌དུའི༌ དུན༌ལ༌ ཁྱེརས༌།
ACT.6.13	ཁོང༌གུན༌ནི༌ ཟུན༌མ༌ སྤང༌པོ༌ མང༌པོ༌ ཕིངས༌ ཡང༌ ཏེ༌གུན༌ནི༌, "འི༌ མི༌བོའེ༌ དུས༌རྒྱུན༌ དམ༌པའེ༌ ཆོད༌ཁང༌ དང༌ བཀའ༌ཁྲིམས༌གུན༌ནི༌ རྒྱབ༌གལ༌ལ༌ ཟེར༌དུག༌། 
ACT.6.14	སྤེར༌ན༌ ཡེ༌ཤུ༌ ན༌ཙ༌རེད༌པའེ༌ འི༌ ནས༌ས༌བོ༌ ཤིགས༌ཏེ༌ ལུང༌སྟོན༌པ༌ མོ༌ཟེས༌སི༌ ང༌དང༌ང༌ སལ༌ཁན༌ནི༌ ལུག༌སྲོལ༌གུན༌ རྒྱུར༌ཨིན༌ ཟེར༌ཁན༌བོ༌ ང༌ཞའེ༌ ཚོར༌" ཟེར༌ཅུགས༌།
ACT.6.15	ཡ༌ཧུ༌དཱ༌པའེ༌ ཚོགས༌དུའི༌ ནང༌ང༌ ལྡུས༌ཏེ༌ ཡོད༌ཁན༌གུན༌ནི༌ སྟེ༌ཕན༌ལ༌ ཇག༌པོ༌ ཅོས༌ཏེ༌ སྟས༌, ཅིའ༌ཟེར༌ན༌ ཁོའེ༌ ལྡོང༌བོ༌ དཀོན༌མཆོག༌གི༌ ཕོ༌ཉའེ༌ ཞལ༌དོང༌ ཙོགས༌ ཐོང༌ངད༌པིན༌།
ACT.7.1	ཏེ༌ནེ༌ བླ༌མ༌ ཆེན༌མོའེ༌ སྟེ༌ཕན༌ལ༌, "ཁྱོ༌རང༌ངི༌ཀ༌ ཀལ༌ཁན༌ནི༌ འི༌ སྐྱོན༌གུན༌ དྲང༌པོ༌ ཨིན༌ནོག༌ག༌?" ཟེར༌ཏེ༌ དྲིས༌།
ACT.7.2	སྟེ༌ཕན༌ནི༌ ལན༌ལ༌, "ངའེ༌ སྤུན༌ དང༌ འུ༌སྐྱོང༌ གུན༌ ཉོན༌ཤིག༌, ང༌དང༌ངི༌ ཕ༌མེས༌པོ༌ ཨབ༌ར༌ཧམ༌ ཧ༌རན༌ ཡུལ༌ལ༌ ནས༌སི༌ སང༌ སྔུན༌ལ༌ མེ༌སོ༌པོ༌ཏོ༌མིའ༌ ཡོད༌ ཟ༌ནེ༌ ཁོང༌ང༌ ཟིར༌རྗིད༌ཅན༌ནི༌ དཀོན༌མཆོག༌ ཇལ༌། 
ACT.7.3	ཡང༌ དཀོན༌མཆོག༌གི༌ ཁོང༌ང༌, 'ཁྱོ༌རང༌ངི༌ ཕ༌ཡུལ༌ དང༌ ཉེན༌གུན༌ བོར༌ཏེ༌ ངའེ༌ སྟན༌ཅེས༌ཅན༌ནི༌ ཡུལ༌ལ༌ སོང༌'
ACT.7.4	ཨབ༌ར༌ཧམ༌ ཀཱལ༌དིའ༌ ཡུལ༌ནེ༌ བིང༌ཏེ༌, ཧ༌རན༌ ཟེར༌སེ༌ ཡུལ༌ལ༌ ནས༌ཏེ༌ དུགས༌, ཡང༌ ཁོང༌ངི༌ ཨ༌བ༌ གྲོངས༌ཏེ༌ སྟིང༌ནེ༌ དཀོན༌མཆོག༌གི༌ ཁོང༌ ཁྱོ༌ཞའ༌ དུགས༌ཏེ༌ ཡོད༌ཁན༌ནི༌ འི༌ ས༌ཀྱད༌པོའེ༌ཀ༌ ཁྱོངས༌།"
ACT.7.5	"དཀོན༌མཆོག༌གི༌ ནོར༌སྐལ༌ ཅའང༌ མ༌སལས༌, མི༌ཀྲར༌ ཅིག༌གི༌ ས༌ཀྱད༌དང༌། ཏེ༌དུས༌ལ༌ ཨབ༌ར༌ཧམ༌མ༌ ཕྲུ༌གུ༌ མེད༌ནའང༌ དཀོན༌མཆོག༌གི༌ འི༌ ས༌ཀྱད༌པོ༌ ཁོ༌ དང༌ ཁོའེ༌ ཕོར༌རྒྱུད༌གུན༌ལ༌ ཏང༌ཨིན༌ མོལ༌ཏེ༌ ཨབ༌ར༌ཧམ༌མ༌ ཞལ༌ཆད༌ ཛདས༌། 
ACT.7.6	ཡང༌ དཀོན༌མཆོག༌གི༌ ཨབ༌ར༌ཧམ༌མ༌ མོལས༌, 'ཁྱོ༌རང༌ངི༌ ཕོར༌རྒྱུད༌གུན༌ ཞན༌ཡུལ༌ཞིག༌གི༌ ནང༌ང༌ ཁྱམ༌པོ༌ ཙོགས༌ལ༌ དུག༌ཨིན༌། ཏེ༌ ཡུལ༌ལི༌ མི༌གུན༌ནི༌ ཁོང༌གུན༌ ཚེ༌ཡོག༌ ཅོས༌ཏེ༌ ལོ༌ ཞིབ༌རྒྱ༌ ཟམ༌ཤིག༌ ཁོང༌གུན༌ལ༌ ནགས༌ སྟན༌ཨིན༌། 
ACT.7.7	ཨིན༌ནའང༌ ངའེ༌ ཁྱོ༌ཞའ༌ ཚེ༌ཡོག༌ག༌ བོར༌ཁན༌ནི༌ མིར༌རྒྱུད༌གུན༌ལ༌ ཆད༌པ༌ ཅད༌ཨིན༌, ཡང༌ ཁྱོ༌རང༌ངི༌ ཕོར༌རྒྱུད༌གུན༌ ཏེ༌ ཡུལ༌ནེ༌ བིང༌ཏེ༌, ཁོང༌གུན༌ནི༌ འི༌ ཡུལ༌ལི༌ ནང༌ང༌ ང༌ ཅོལ༌ཨིན༌།'
ACT.7.8	"ཏེ༌དུས༌ལ༌ དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ སུན༌ནད༌
ACT.7.9	"ཡ༌ཀོབ༌བི༌ ཡང༌ ཕྲུ༌གུ༌གུན༌ ཡོ༌སེབ༌བི༌ཀ༌ ཚིགས༌ པ༌སང༌, ཁོང༌གུན༌ནི༌ ནོ༌ ཡོ༌སེབ༌ ཨི༌ཇིབ༌པ༌ རིག༌ག༌ ཚེ༌ཡོག༌གི༌ ཕིའ༌ ཙོངས༌, ཨིན༌ནའང༌ དཀོན༌མཆོག༌ ཡོ༌སེབ༌ ཉམ༌པོ༌ ཡོད༌པིན༌། 
ACT.7.10	དཀོན༌མཆོག༌གི༌ ཡོ༌སེབ༌ སྡུག༌སྔལ༌ ཚང༌མ༌ནེ༌ སྐྱོབས༌ཏེ༌ བོར༌ར༌ ཛདས༌། དཀོན༌མཆོག༌གི༌ ཁོའ༌ ཨི༌ཇིབ༌བི༌ རྒྱལ༌པོ༌ ཕེ༌རོའེ༌ ཆོགས༌སྐྱོར༌ ཐོབ༌ཅུག༌ག༌ ཛདས༌, ཡང༌ ཤེས༌རབས༌ སལ༌ལ༌ ཛད༌ཅེས༌པོའེ༌ ཁོ༌ ཏེ༌ ཡུལ༌ དང༌ ཁར༌ གང༌པོའེ༌ཀ༌ ཝང༌སྲུལ༌པ༌ སྐོས༌།"
ACT.7.11	"ཏེ༌ནེ༌ ཨི༌ཇིབ༌ དང༌ ཀེ༌ནན༌ ཡུལ༌ གང༌པོའེ༌ ནང༌ང༌ མུ༌གེ༌ བྱུངས༌ཏེ༌ མ༌ སྡུག༌སྔལ༌ ཆེན༌མོ༌ ཐོང༌། ང༌དང༌ངི༌ ཕ༌མེས༌པོ༌གུན༌ལའང༌ ཟ༌རྒྱུ༌ སྐོན༌མོ༌ སོང༌པིན༌། 
ACT.7.12	ཡ༌ཀོབ༌བ༌ ཨི༌ཇིབ༌ ཡུལ༌ལི༌ ནང༌ང༌ གྲོ༌ནས༌ ཡོད༌ཁན༌བོ༌ ཚོར༌ཏེ༌, ཁོའེ༌ ང༌དང༌ངི༌ ཕ༌མེས༌པོ༌གུན༌ ཨི༌ཇིབ༌བི༌ ཡུལ༌ལ༌ ཀལས༌, ཏེ༌རུ༌ ཁོང༌གུན༌ གོ༌མ༌རང༌ སོང༌ཏེ༌ ཨིན༌པིན༌། 
ACT.7.13	ལན༌ ཉིས༌པ༌ ཡོང༌ ཟ༌ནེ༌ ཡོ༌སེབ༌བི༌ ཁོ༌རང༌ངི༌ ཨ༌ཅོ༌ནོ༌གུན༌ལ༌ ཁོ༌ སུ༌ ཨིན༌ཁན༌བོ༌ ཤདས༌, ཡང༌ ཨི༌ཇིབ༌བི༌ རྒྱལ༌པོ༌ ཕེ༌རོའང༌ ཡོ༌སེབ༌བི༌ ནང༌ཚངས༌སི༌ སྐོར༌ལ༌ རྒྱུས༌ སང༌། 
ACT.7.14	ཏེ༌ སྟིང༌ནེ༌ ཡོ༌སེབ༌བི༌ རང༌ངི༌ ཨ༌བ༌ ཡ༌ཀོབ༌ དང༌ ཁོང༌ངི༌ ནང༌མི༌ 75 ཚང༌མ༌ ཨི༌ཇིབ༌བ༌ བོད༌ཏེ༌ ཁྱོངས༌། 
ACT.7.15	ཡ༌ཀོབ༌ ཨི༌ཇིབ༌ ཡུལ༌ལ༌ སོང༌ ཡང༌ ཏེ༌རུ༌ ཁོང༌ དང༌ ང༌དང༌ངི༌ ཕ༌མེས༌པོ༌ ཚང༌མ༌ གྲོངས༌། 
ACT.7.16	ཁོང༌གུན༌ནི༌ སྤུར༌གུན༌ ཤེ༌ཀེམ༌མ༌ ཁྱེར༌ཏེ༌ སྤུར༌ཁང༌ངི༌ ནང༌ང༌ བོརས༌, ཀ༌ ས༌ཀྱད༌པོ༌ ཨབ༌ར༌ཧམ༌མི༌ ཤེ༌ཀེམ༌པ༌ ཧ༌མོར༌རི༌ བུ༌ཚ༌གུན༌ནི༌ ཀ༌ནེ༌ ཉོས༌ཏེ༌ ཨིན༌པིན༌།
ACT.7.17	དཀོན༌མཆོག༌གི༌ ཨབ༌ར༌ཧམ༌མ༌ ཞལ༌ཆད༌ ཛད༌ཁན༌བོའེ༌ དུས༌ དྲན༌དྲ༌ ཆ༌ཅེས༌ ཉེ༌མོ༌ སླེབ༌བ༌དང༌, ཨི༌ཇིབ༌བི༌ ནང༌ང༌ ང༌དང༌ངི༌ མི༌གུན༌ མང༌པོ༌ ཕེལ༌ཏེ༌ ཡོད༌པིན༌། 
ACT.7.18	ཏེ༌ནེ༌ ཨི༌ཇིབ༌བི༌ ནང༌ང༌ རྒྱལ༌པོ༌ སོ༌མ༌ བིང༌ཁན༌བོའ༌ ཡོ༌སེབ༌བི༌ ཅོས༌ཁན༌ནི༌ སྐོར༌ལ༌ ཅའང༌ རྒྱུས༌ མེད༌པིན༌། 
ACT.7.19	ཏེ༌ རྒྱལ༌པོ༌བོའེ༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ སྐྱོན༌ ཀོལ༌ཏེ༌ ཁོང༌གུན༌ལ༌ ནགས༌ སྲན༌ཏྲེ༌ སྟནས༌, སྤེར༌ན༌ ཕ༌མ༌གུན༌ལ༌ ཝང༌ ཀོལ༌ཏེ༌ ཁོང༌ངི༌ ཕྲུ༌གུ༌ སྐྱེས༌ཁན༌གུན༌ ཤི༌ཅེས༌ལ༌ ཕང༌ཅུགས༌།
ACT.7.20	ཏེན༌ན༌ དུས༌ལ༌ མོ༌ཟེས༌ སྐྱེས༌ ཡང༌ ཁོ༌ ཉམ༌པོ༌ དཀོན༌མཆོག༌ ཐུག༌ཉེས༌ས༌ ཛདས༌། ཟླ༌ཝ༌ སུམ༌ ཚག༌པ༌ ཁོའ༌ ཁོ༌རང༌ངི༌ ཕ༌མའེ༌ ལྟ༌སྟོག༌ ཅོས༌། 
ACT.7.21	ཡང༌ ཁོའེ༌ ཕ༌མའ༌ ཁོ༌ ཁང༌པ༌ནེ༌ ཕི༌ལོག༌ག༌ བོར༌གོས༌ས༌ཅིག༌, ཨི༌ཇིབ༌བི༌ རྒྱལ༌པོ༌ ཕེ༌རོའེ༌ བུ༌མོའེ༌ ཁོ༌ སོས༌བུའ༌ ལེན༌ཏེ༌ རང༌ངི༌ ཕྲུ༌གུ༌ ཚོགས༌ལ༌ སྲལ༌ཏེ༌ བོརས༌། 
ACT.7.22	མོ༌ཟེས༌སི༌ ཨི༌ཇིབ༌པའེ༌ ཤེས༌རབས༌ ཚང༌མ༌ སློབས༌ཏེ༌ ཁོ༌ སྤེ༌ར༌ དང༌ ལས༌སི༌ ནང༌ང༌ ཁས༌པ༌ རྒྱུར༌།"
ACT.7.23	"ལོ༌ ཞིབ༌ཅུ༌ ཆའ༌ཅིག༌ མོ༌ཟེས༌སི༌ ཁོ༌རང༌ངི༌ མི༌ ཨིས༌ར༌ཨེལ༌པ༌གུན༌ལ༌ ཐུག༌ཅེས༌ ཐག༌ཅད༌། 
ACT.7.24	ཏེ༌ནེ༌ ཨིས༌ར༌ཨེལ༌པ༌ཞིག༌གི༌ཀ༌ མི༌འོས༌པ༌ ཆ༌ ཐོང༌པ༌ ཁོ༌ སྐྱོབ༌བ༌ལ༌ སོང༌, ཡང༌ ཏེ༌བོའ༌ ལན༌ཏངས༌ཏེ༌ ཁོའེ༌ ཨི༌ཇིབ༌པ༌བོ༌ སད༌དངས༌། 
ACT.7.25	མོ༌ཟེས༌སི༌, དཀོན༌མཆོག༌གི༌ ཁོ༌ རྒྱུད༌ཏེ༌ ཨིས༌ར༌ཨེལ༌པ༌ ཚང༌མ༌ ཨི༌ཇིབ༌པའེ༌ ང༌ཡོག༌ནེ༌ ཕུད༌ཅེས༌པོ༌ ཁོའེ༌ མི༌གུན༌ནི༌ ཧ༌གོ༌ཨིན༌ སམ༌མད༌པིན༌, ཨིན༌ནའང༌ ཁོང༌གུན༌ལ༌ ཧ༌མ༌གོ༌།"
ACT.7.26	"ཐོ༌རེ༌ཟུག༌པོ༌ མོ༌ཟེས༌སི༌ ཨིས༌ར༌ཨེལ༌པ༌ ཉིས༌ ནོལ༌ཨིན༌ ཐོང༌ཏེ༌ ཁོང༌གུན༌ལ༌ ཐུན༌ཅུག༌ཅེས༌སི༌ རྩོན༌གྲུས༌ ཅོ༌ཨིན༌, 'ཁྱོ༌ཞའ༌ སྤུན༌ ཨིན༌ནོག༌, ཅིའ༌ ཅིག༌ དང༌ ཅིག༌ ནོལ༌ལད༌' ཟེརས༌།"
ACT.7.27	"ཨིན༌ནའང༌ ཏེ༌ མི༌འོས༌པ༌ ཅོ༌ཁན༌ མི༌བོའེ༌ མོ༌ཟེས༌ འ༌ངོའ༌ རིལ༌ཏངས༌ཏེ༌ ཟེརས༌, 'ཁྱོ༌རང༌ སུའི༌ ང༌ཞའེ༌ཀ༌ ཝང༌སྲུལ༌པ༌ དང༌ ཁྲིམས༌པོན༌ལ༌ སྐོས༌? 
ACT.7.28	དའང༌ ཏེ༌ ཨི༌ཇིབ༌པ༌བོ༌ སད༌ད༌ ཙོགས༌ལ༌ ཁྱོ༌རང༌ངི༌ ངའང༌ སད༌ཨིན༌ན༌?'
ACT.7.29	ཏེ༌ཟུག༌ ཚོར༌ར༌དང༌ མོ༌ཟེས༌ མི༌དི༌ཡའན༌ ཟེར༌སེ༌ ཡུལ༌ལ༌ ཤོར༌ཏེ༌ སོང༌, ཡང༌ ཏེ༌རུ༌ ཁྱམ༌པོ༌ཞིག༌གི༌ ཚུལ༌ལ༌ དུགས༌ཏེ༌ བུ༌ཚ༌ ཉིས༌སི༌ ཨ༌བ༌ རྒྱུར༌།"
ACT.7.30	"ལོ༌ ཞིབ༌ཅུའི༌ སྟིང༌ནེ༌, སི༌ནཱའི༌ རི༌ ཉེ༌མོ༌ ཡོད༌ཁན༌ནི༌ རི༌སྟོང༌ཞིག༌གི༌ ནང༌ང༌, བུར༌ཙེ༌ མེ༌ བར༌ཁན༌ཞིག༌གི༌ ནང༌ནེ༌ དཀོན༌མཆོག༌གི༌ ཕོ༌ཉ༌ཞིག༌ ཁོང༌ང༌ ཇལ༌། 
ACT.7.31	ཏེ༌བོ༌ ཐོང༌ཏེ༌ མོ༌ཟེས༌ ཧ༌ལས༌, ཡང༌ ཏེ༌ མེ༌བོའ༌ ལྟའ༌ལ༌ ཉེ༌མོའ༌ སོང༌པ༌ ཁོའ༌ ཏེ༌ བུར༌ཙེ༌ ནང༌ནེ༌ གཙོ༌བོ༌ དཀོན༌མཆོག༌གི༌ སྐད༌ ཚོར༌, 
ACT.7.32	'ང༌ ནི༌ ཁྱོ༌རང༌ངི༌ ཕ༌མེས༌པོ༌ ཨབ༌ར༌ཧམ༌, ཨི༌སཱག༌ དང༌ ཡ༌ཀོབ༌ གུན༌ནི༌ དཀོན༌མཆོག༌ ཨིན༌'
ACT.7.33	"ཏེ༌ནེ༌ གཙོ༌བོ༌ དཀོན༌མཆོག༌གི༌ མོ༌ཟེས༌ལ༌ མོལས༌, 'ཁྱོ༌རང༌ངི༌ པ༌བུ༌ ཕུད༌ ཅིའ༌ཟེར༌ན༌ ཁྱོ༌རང༌ ལངས༌ཏེ༌ ཡོད༌ཁན༌ནི༌ ས༌ཀྱད༌པོ༌ དམ༌པ༌ ཨིན༌། 
ACT.7.34	ང༌ ཨི༌ཇིབ༌ ཡུལ༌ལ༌ ཡོད༌ཁན༌ནི༌ ངའེ༌ མི༌གུན༌ནི༌ སྡུག༌སྔལ༌ བར༌དོ༌གུན༌ ཐོང༌, ཡང༌ ཉ༌ངན༌ནི༌ ཀུ༌ཅོ༌གུན༌ ཚོར༌པ༌ ང༌ ཁོང༌གུན༌ ཐར༌ཅུག༌ཅེས༌ལ༌ བབས༌ཏེ༌ ཡོངས༌ཏེ༌ ཨིན༌། ཏ༌ སོང༌, ཁྱོ༌རང༌ ངའེ༌ ཨི༌ཇིབ༌བ༌ ལོགས༌ཏེ༌ ཀལ༌ལད༌'
ACT.7.35	"འི༌བོ༌ ཏེན༌ན༌ མོ༌ཟེས༌ ཨིན༌པིན༌ ཀ༌བོ༌ ཨིས༌ར༌ཨེལ༌པ༌གུན༌ནི༌ ཕངས༌ཏེ༌ ཟེརས༌, 'ཁྱོ༌རང༌ང༌ སུའི༌ ང༌ཞའེ༌ཀ༌ ཝང༌སྲུལ༌པ༌ དང༌ ཁྲིམས༌པོན༌ལ༌ སྐོས༌?'། ཏེན༌ན༌ མོ༌ཟེས༌པོའ༌ བུར༌ཙེ༌ མེ༌ བར༌ཁན༌ནི༌ ཕྲོ༌ནེ༌ སྔོན༌ཁན༌ནི༌ ཕོ༌ཉ༌ རྒྱུད༌ཏེ༌ དཀོན༌མཆོག༌གི༌ ཝང༌སྲུལ༌པ༌ དང༌ ཐར༌ཅུག༌ཁན༌ལ༌ སྐོའ༌ ཛདས༌། 
ACT.7.36	ཁོའེ༌ ཨིས༌ར༌ཨེལ༌པ༌ ཚང༌མ༌ ཨི༌ཇིབ༌ནེ༌ ཕི༌ལོག༌ག༌ ཕིངས༌ཏེ༌ ཁྱེརས༌, ཡང༌ ཧ༌ལས༌ཤེས༌སི༌ སྟས༌གུན༌ ཨི༌ཇིབ༌, རྒྱ༌ཚོ༌ མར༌པོ༌ དང༌ རི༌སྟོང༌ངི༌ ནང༌ང༌ ལོ༌ ཞིབ༌ཅུ༌ སྟན༌ན༌ ཛདས༌།"
ACT.7.37	"འི༌བོ༌ ཏེན༌ན༌ མོ༌ཟེས༌ ཨིན༌ནོག༌, ཀ༌བོའེ༌ ཨིས༌ར༌ཨེལ༌པ༌གུན༌ལ༌ མོལས༌, 'དཀོན༌མཆོག༌གི༌ ཁྱོ༌ཞ༌གུན༌ནི༌ ཕྲོ༌ནེ༌ ང༌ ཙོགས༌སི༌ ལུང༌སྟོན༌པ༌ཞིག༌ ཕིང༌ང༌ ཛད༌ཨིན༌།'
ACT.7.38	ཁོང༌ རི༌སྟོང༌ངི༌ ནང༌ང༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ ཡོད༌པིན༌ ནམ༌ ཁོང༌ང༌ རི༌ སི༌ནཱའི༌ཀ༌ ཕོ༌ཉའེ༌ སྤེ༌ར༌ སལས༌, ཡང༌ ཏེ༌རུ༌ མོ༌ཟེས༌ལ༌ ང༌དང༌ ཚང༌མ༌ལ༌ ཏང༌ཅེས༌སི༌ ཕིའ༌ སྲོག༌ སལ༌ཁན༌ནི༌ བཀའ༌གུན༌ ཐོབ༌།"
ACT.7.39	"ཨིན༌ནའང༌ ང༌དང༌ངི༌ ཕ༌མེས༌པོ༌གུན༌ མོ༌ཟེས༌སི༌ ཁའ༌ཉན༌ཅེས༌ལ༌ མ༌ཐད༌། ཁོང༌གུན༌ལ༌ མོ༌ཟེས༌ ཕངས༌ཏེ༌ ཨི༌ཇིབ༌ ཡུལ༌ལ༌ ལོགས༌ཏེ༌ ཆ༌ཅེས༌སི༌ དོད༌པ༌ སྐྱེས༌། 
ACT.7.40	ཁོང༌གུན༌ནི༌ ཨ༌རོན༌ལ༌ ཟེརས༌, 'ཁྱོ༌རང༌ངི༌ ང༌ཞའ༌ ལམ༌སྟན༌ཁན༌ནི༌ སྐུན༌དྲ༌གུན༌ ཅོས༌ ཅིའ༌ཟེར༌ན༌ ཨི༌ཇིབ༌ ཡུལ༌ནེ༌ ཕིངས༌ཏེ༌ ཁྱོང༌ཁན༌ནི༌ མོ༌ཟེས༌ལ༌ ཅི༌ སོང༌ ང༌ཞའ༌ རྒྱུས༌མེད༌' ཟེརས༌།
ACT.7.41	ཏེ༌དུས༌ལ༌ ཏེ༌གུན༌ནི༌ ལང༌ཏོའེ༌ ཟུགས༌པོ༌ ཙོགས༌སི༌ སྐུན༌དྲ༌ཞིག༌ ཅོས༌ཏེ༌ ཆོད༌པ༌ ཕུལས༌ ཡང༌ རང༌ངི༌ ལག༌པ༌ནེ༌ ཅོས༌ཁན༌ནི༌ སྐུན༌དྲའ༌ སྟོད༌པ༌ ཕུལ༌ཨིན༌ གའ༌མོ༌ ཅོས༌། 
ACT.7.42	ཨིན༌ནའང༌ དཀོན༌མཆོག༌གི༌ ཁོང༌གུན༌ལ༌ རྒྱབ༌ རྒྱུར༌ར༌ ཛད༌ཏེ༌, ནམ༌ཁའེ༌ སྐར༌མ༌གུན༌ལ༌ ཅོལ༌ཅེས༌ལ༌ ཕུད༌ སལས༌, ཀ༌ཟུག༌ ལུང༌སྟོན༌པ༌གུན༌ནི༌ སྤེ༌ཆའེ༌ ནང༌ང༌ བྲིའ༌ ཛད༌ཏེ༌ ཨིན༌ནོག༌,
ACT.7.42	'ཁྱོ༌ཞའ༌ ཨིས༌ར༌ཨེལ༌པ༌གུན༌ རི༌སྟོང༌ང༌ ལོ༌ ཞིབ༌ཅུ༌ ཡོད༌དི༌ དུས༌ལ༌
ACT.7.42	ཅི༌ ཁྱོ༌ཞའེ༌ ང༌ སྲོག༌གི༌ ཆོད༌པ༌ དང༌ བུལ༌ལྡུས༌ གུན༌ ཕུལ༌པིན༌ན༌?
ACT.7.43	ཨིན༌ནའང༌ ཁྱོ༌ཞའེ༌ མོ༌ལོག༌ག༌ ཅོལ༌སའེ༌ ཀུར༌ དང༌,
ACT.7.43	རེ༌ཕན༌ ཟེར༌ཁན༌ནི༌ སྐར༌མའེ༌ སྐུན༌དྲ༌ ཉིས༌ཀོ༌ ཁུར༌ཏེ༌ ཁྱེར༌རད༌པིན༌,
ACT.7.43	ཁྱོ༌ཞའེ༌ ཅོས༌ཁན༌ནི༌ སྐུན༌དྲ༌གུན༌ལ༌ ཅོལས༌།
ACT.7.43	ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཁྱོ༌ཞ༌རང༌ངི༌ ཡུལ༌ནེ༌, བ༌བེ༌ལོན༌ནི༌ སང༌ ཐག༌རིང༌ང༌ ཁྱམས༌ ཅུག༌ཨིན༌'
ACT.7.44	"རི༌སྟོང༌ངི༌ ནང༌ང༌ ང༌དང༌ངི༌ ཕ༌མེས༌པོ༌གུན༌ལ༌ དཀོན༌མཆོག༌གི༌ ཆད༌དོན༌ བྲིས༌ཁན༌ བོར༌ཁན༌ནི༌ ཀུར༌བོ༌ ཉམ༌པོ༌ ཡོད༌པིན༌། ཡང༌ ཏེ༌ ཀུར༌བོ༌ དཀོན༌མཆོག༌གི༌ མོ༌ཟེས༌ལ༌ སྟན༌ན༌ ཛད༌ཁན༌ནི༌ སྤེ༌ ནང༌ཞིན༌ ཅོས༌ཏེ༌ ཨིན༌པིན༌། 
ACT.7.45	ཏེ༌ སྟིང༌ནེ༌ ང༌དང༌ངི༌ ཕ༌མེས༌པོ༌གུན༌ནི༌ ཏེ༌ ཀུར༌བོ༌ ཁུར༌ཏེ༌ ཡོ༌ཤུ༌ཨའེ༌ ཝང༌ངི༌ ཡོག༌ག༌ འི༌ ས༌ཀྱད༌པོའེ༌ཀ༌ ཁྱེརས༌, ཀ༌བོའེ༌ ཡུལ༌ མི༌གུན༌ ང༌དང༌ངི༌ ཕ༌མེས༌པོ༌གུན༌ནི༌ ཕིའ༌ དཀོན༌མཆོག༌གི༌ ཕིང༌ང༌ ཛདས༌། ཡང༌ ཏེ༌ ཀུར༌བོ༌ རྒྱལ༌པོ༌ དཱ༌བིད༌དི༌ དུས༌ ཚག༌པ༌ འི༌ ནས༌སའེ༌ཀ༌ ལུས༌།"
ACT.7.46	"དཀོན༌མཆོག༌གི༌ ཆོགས༌སྐྱོར༌ ཛད༌ཁན༌ནི༌ རྒྱལ༌པོ༌ དཱ༌བིད༌དི༌ ཨིས༌ར༌ཨེལ༌པའེ༌ ཅོལ༌ཁན༌ནི༌ དཀོན༌མཆོག༌ ཞུགས༌ཤེས༌སི༌ ཕིའ༌ ནས༌ས༌ཞིག༌ རྩིག༌ཅུག༌ག༌ ཛད༌ཅེས༌ལ༌ ཞུ༌ཝ༌ ཕུལས༌། 
ACT.7.47	ཨིན༌ནའང༌ དཱ༌བིད༌དི༌ སྲས༌ སོ༌ལོ༌མོན༌ལ༌ ཏེ༌བོ༌ རྩིག༌ཅེས༌སི༌ གོངས༌པ༌ ཐོབ༌། 
ACT.7.48	ཨིན༌ནའང༌, ཀུན༌ཝང༌ དཀོན༌མཆོག༌ ནི༌ མིའི༌ ལག༌པ༌ནེ༌ རྩིགས༌ཁན༌ནི༌ ནས༌སའེ༌ ནང༌ང༌ ཞུག༌ས༌ མ༌ནོག༌, ཀ༌ཟུག༌ དཀོན༌མཆོག༌གི༌ ལུང༌སྟོན༌པ༌ རྒྱུད༌ཏེ༌ མོལས༌",
ACT.7.49	'ནམ༌ཁའ༌ ནི༌ ངའེ༌ ཞུགས༌ཁྲིས༌ ཨིན༌
ACT.7.49	ཡང༌ ཇིག༌རྟེན༌ ནི༌ ངའེ༌ རྐང༌པ༌ བོར༌ས༌།
ACT.7.49	ཁྱོ༌རང༌ངི༌ ངའེ༌ ཕིའ༌ ཀ༌ཟུག༌ ཁང༌པ༌ཞིག༌ རྩིག༌ཨིན༌?
ACT.7.49	ཡ༌ ང༌ ངལ༌ཚོ༌སའེ༌ ནས༌ས༌ ཀ༌རུ༌ ཡོང༌ཨིན༌?
ACT.7.50	ཅི༌ཚང༌མ༌ ངའེ༌ ལག༌པ༌ནེ༌ ཅོས༌ཁན༌ མ༌ནོག༌ག༌?'
ACT.7.51	"ཁྱོ༌ཞ༌ སྐྱོང༌པོ༌ དྲེད༌དྲེད༌, དད༌པ༌ མེད༌ཁན༌ནི༌ སྙིང༌, ཡང༌ དཀོན༌མཆོག༌གི༌ བཀའ༌ ཉན༌ཅེས༌སི༌ ནང༌ང༌ རྒུད༌གུན༌, ཁྱོ༌ཞའེ༌ ཕ༌མེས༌པོ༌གུན༌ ཙོགས༌ལ༌ ཁྱོ༌རང༌གུན༌ནིའང༌ དམ༌པའེ༌ ཐུག༌ཉིད༌ལ༌ དུས༌རྒྱུན༌ རྒྱབ༌གལ༌ ཅོའ༌ནོག༌། 
ACT.7.52	ཁྱོ༌ཞའེ༌ ཕ༌མེས༌པོ༌གུན༌ནི༌ ནགས༌ མ༌སྟན༌ཁན༌ནི༌ ལུང༌སྟོན༌པ༌ཞིག༌ སུ༌ ཡོད༌། ཏེ༌གུན༌ནི༌ དྲང༌པོ༌ སྐྱོད༌ཅེས༌ཅན༌ནི༌ སྐོར༌ལ༌ ཤད༌ཁན༌ནི༌ ལུང༌སྟོན༌པ༌གུན༌ནའང༌ སད༌ཏེ༌ ཨིན༌པིན༌, ཁྱོ༌ཞའེ༌ ཏེ༌ དྲང༌པོ༌ མི༌བོ༌ གྲ༌འོའེ༌ ལག༌ག༌ སྟད༌ཏེ༌ སད༌ཅུགས༌། 
ACT.7.53	དཀོན༌མཆོག༌གི༌ ཕོ༌ཉ༌གུན༌ རྒྱུད༌ཏེ༌ ཐོབ༌ཁན༌ནི༌ བཀའ༌ཁྲིམས༌གུན༌ལ༌ ཁྱོ༌ཞའེ༌ མ༌སྲུངས༌།"
ACT.7.54	ཏེ༌ སྤེ༌ར༌གུན༌ ཚོར༌ར༌དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཚང༌མ༌ལ༌ སྲོ༌ སྲན༌ཏྲེ༌ ཡོངས༌ཏེ༌ སོ༌ སྲིགས༌། 
ACT.7.55	ཨིན༌ནའང༌ དམ༌པའེ༌ ཐུག༌ཉིད༌དི༌ གངས༌ཏེ༌ སྟེ༌ཕན༌ནི༌ ནམ༌ཁའ༌ ཟིགས༌པ༌, ཁོའ༌ དཀོན༌མཆོག༌གི༌ ཟིར༌རྗིད༌ དང༌ ཁོང༌ངི༌ རྩི༌ཝ༌ཅན༌ནི༌ ཆག༌ ཡས༌པའེ༌ ཆོགས༌ལ༌ ཡེ༌ཤུ༌ ཞངས༌ཏེ༌ ཇལ༌། 
ACT.7.56	ཁོའེ༌ ཟེརས༌, "ལྟོས༌ཤིག༌གའང༌! ནམ༌ཁའ༌ བེ༌ཏེ༌ ངའ༌ མི༌རིགས༌སི༌བུ༌ དཀོན༌མཆོག༌གི༌ ཆག༌ ཡས༌པའེ༌ ཆོགས༌ལ༌ ཞངས༌ཏེ༌ ཇལ༌དུག༌།"
ACT.7.57	ཏེ༌ མི༌ཚང༌མའེ༌ ནམ༌ཆོག༌གུན༌ ཀབས༌ཏེ༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཚང༌མ༌ སྟེ༌ཕན༌ ཆོགས༌ལ༌ རྒྱུགས༌། 
ACT.7.58	ཁོའ༌ དྲུད༌ཨིན༌ རྒྱལ༌ས༌ནེ༌ ཕི༌ལོག༌ག༌ ཕིངས༌ཏེ༌ སད༌ད༌ལ༌ རྡོའ༌ རྒྱབ༌ཅེས༌ གོ༌ཟུག༌, ཡང༌ སྟེ༌ཕན༌ལ༌ སྐྱོན༌ ཀལ༌ཁན༌གུན༌ནི༌ རང༌ངི༌ ཀོས༌གུན༌ ཕུད༌ཏེ༌ ཤ༌འུལ༌ ཟེར༌ཁན༌ནི༌ ཁྱོག༌ཏོང༌བོའེ༌ དུན༌ལ༌ བོརས༌།
ACT.7.59	རྡོའ༌ རྒྱབ༌ཨིན༌ ཡོད༌ ཟ༌ནེ༌ སྟེ༌ཕན༌ནི༌, "ཀྱེ༌ གཙོ༌བོ༌ ཡེ༌ཤུ༌ ངའེ༌ སེམས༌ཉིད༌པོ༌ ནམས༌ས༌ ཛད༌" ཟེར༌ཨིན༌ སྨོས༌ལམ༌ ཞུས༌། 
ACT.7.60	ཏེ༌ནེ༌ ཁོ༌ པིག༌མོའེ༌ཀ༌ གྱེལ༌ཏེ༌ སྐད༌ ཆེན༌མོ༌ ཉམ༌པོ༌, "ཀྱེ༌ གཙོ༌བོ༌, ཁོང༌གུན༌ནི༌ རྒྱབ༌གལ༌ལ༌ འི༌ སྡིག༌པ༌བོ༌ ཨིད༌ཏུ༌ བོར༌ར༌ མ༌ཛད༌" མོལ༌ཏེ༌ ཁོ༌ གྲོངས༌།
ACT.8.1	ཡང༌ སྟེ༌ཕན༌ སད༌ཅེས༌སི༌ ནང༌ང༌ ཤ༌འུལ༌ལིའང༌ ཆོགས༌སྐྱོར༌ ཅོས༌ཏེ༌ ཨིན༌ནོག༌།
ACT.8.1	ཏེན༌ན༌ ཞག༌ནེ༌ ཕར༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ ཆོས༌ཚོགས༌ལ༌ སྲན༌ཏྲེ༌ ནགས༌ སྟན༌ཅེས༌ གོ༌ཟུགས༌, ཏེ༌བོའེ༌ ཞས༌ཏེ༌ སྐུ༌ཚབས༌གུན༌ མ༌སྟོག༌ ཞན༌ དད༌པ༌ཅན༌ ཚང༌མ༌ ཡ༌ཧུ༌དཱ༌ དང༌ ས༌མར༌རི༌ཡཱ༌ ཡུལ༌ གང༌པོའེ༌ ནང༌ང༌ བེ༌ཏེ༌ ཤོར༌གོས༌། 
ACT.8.2	དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌ ཁ༌ཅིག༌གི༌ སྟེ༌ཕན༌ནི༌ སྤུར༌བོ༌ ཁྱེར༌ཏེ༌ སྤུར༌ཁང༌ངི༌ ནང༌ང༌ བོརས༌, ཡང༌ ཁོང༌ངི༌ ཕིའ༌ སྡུག༌པོ༌ སྲན༌ཏྲེ༌ ཅོས༌། 
ACT.8.3	ཨིན༌ནའང༌ ཤ༌འུལ༌ལི༌, ཆོས༌ཚོགས༌ ཁྲེས༌སྟོར༌ ཅོས༌ཅེས༌ གོ༌ཟུག༌, ཁང༌པ༌ རེ༌རེའེ༌ ནང༌ང༌ སོང༌ཏེ༌ ཁོའེ༌ དད༌པ༌ཅན༌ནི༌ བུ༌ཚ༌ དང༌ བུ༌མོ༌ ཚང༌མ༌ དྲུད༌ཏེ༌ ཁྱེར༌ཏེ༌ ཙོན༌ལ༌ ཀག༌གད༌པིན༌།
ACT.8.4	དད༌པ༌ཅན༌ ཤོར༌ཁན༌ནི༌ མི༌གུན༌ ཀ༌རུ༌ སླེབ༌ནའང༌ གའ༌མོའེ༌ ནས༌ཚུལ༌ ཤད༌ཨིན༌ སོང༌། 
ACT.8.5	ཕི༌ལིབ༌ ས༌མར༌རི༌ཡཱའེ༌ རྒྱལ༌ས༌ སླེབ༌བ༌དང༌, ཁོའེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ སྐོར༌ལ༌ ཤདས༌། 
ACT.8.6	ཕི༌ལིབ༌བི༌ སྤེ༌ར༌གུན༌ ཚོར༌ཏེ༌ ཡང༌ ཁོའེ༌ ཧ༌ལས༌ཤེས༌སི༌ ཛད༌པ༌གུན༌ ཐོང༌པ༌, མི༌གུན༌ནི༌ ཁོའེ༌ སྤེ༌ར༌གུན༌ མ༌ ནང༌སྟག༌ ཏངས༌ཏེ༌ ཉན༌ནད༌པིན༌། 
ACT.8.7	སྤེར༌ན༌ མི༌ མང༌པོ༌ཞིག༌གི༌ ནང༌ནེ༌ གོང༌པོ༌གུན༌ ཕིངས༌པ༌ ཏེ༌གུན༌ ཀུ༌ཅོ༌ ཏང༌ཨིན༌ བིང༌ཏེ༌ སོང༌, ཡང༌ ཁོངས༌ཁན༌ དང༌ ཞ༌འོ༌ མང༌པོ༌ རྒྱལ༌། 
ACT.8.8	ཏེ༌བོའེ༌ ཞས༌ཏེ༌ ཏེ༌ རྒྱལ༌སའེ༌ མི༌གུན༌ མང༌པོ༌ ཐད༌།
ACT.8.9	དུས༌བན༌ཤིག༌གི༌ སྔུན༌ལ༌ ཤི༌མོན༌ ཟེར༌ཁན༌ནི༌ མི༌ཞིག༌གི༌ ཁོ༌རང༌ངི༌ ཇའ༌དུ༌ ཅོ༌ཅེས༌སི༌ ཁྱུད༌ རྒྱུད༌ཏེ༌ ས༌མར༌རི༌ཡཱ༌ རྒྱལ༌སའེ༌ མི༌ཚང༌མ༌ ཧ༌ལས༌ ཅུགས༌ཏེ༌ ཁོའེ༌ ཁོ༌རང༌ མ༌ མི༌ཀྲག༌པོ༌ཞིག༌ ཨིན༌ ཟེར༌རད༌པིན༌། 
ACT.8.10	ཏེ༌ ཡུལ༌ལི༌མི༌ ཁག༌ཅན༌ དང༌ ཉམ༌ཤུང༌ ཚང༌མའེ༌, ཁོའེ༌ ཟེར༌ཁན༌གུན༌ལ༌ སྣང༌ང༌ མ༌སྲན༌ཏྲེ༌ ཏངས༌ཏེ༌ ཁོང༌གུན༌ནི༌, "འི༌ མི༌བོའེ༌ ནང༌ང༌ དཀོན༌མཆོག༌གི༌ ཤེད༌ ཆེན༌མོ༌ དུག༌" ཟེར༌རད༌པིན༌། 
ACT.8.11	དུས༌བན༌ཤིག༌ནེ༌ ཕར༌ལ༌ ཁོའེ༌ ཇའ༌དུ༌ ཅོ༌ཅེས༌ རྒྱུད༌ཏེ༌ མི༌ཚང༌མ༌ ཧ༌ལས༌ ཅུགས༌པ༌ མི༌གུན༌ནི༌ ཁོའེ༌ སྤེ༌ར༌གུན༌ལ༌ རྒྱལ༌ལ༌ ཅོས༌ཏེ༌ ཉན༌ནད༌པིན༌།
ACT.8.12	ཨིན༌ནའང༌ ཕི༌ལིབ༌བི༌ དཀོན༌མཆོག༌གི༌ རྒྱལ༌སྲིད༌ དང༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ ཆོས༌ཤད༌ཅེས༌པོའེ༌, མི༌གུན༌ནི༌ དད༌པ༌ ཅོས༌ཏེ༌ ཁྲུས༌ལེནས༌, བུ༌ཚ༌ དང༌ བུ༌མོ༌ ཉིས༌ཀོའེ༌། 
ACT.8.13	ཇའ༌དུ༌ ཅོ༌ཁན༌ ཤི༌མོན༌ནིའང༌ དད༌པ༌ ཅོས༌ཏེ༌ ཁྲུས༌ལེནས༌། ཕི༌ལིབ༌ ཀ༌རུ༌ ཆ༌ནའང༌ ཁོ༌ སྟིང༌རང༌ནེ༌ སོང༌ ཡང༌ ཧ༌ལས༌ཤེས༌སི༌ ཛད༌པ༌ དང༌ སྟགས༌ གུན༌ ཐོང༌ཏེ༌ ཁོ༌ ཧན༌གྲང༌ སོང༌།
ACT.8.14	ཏེ༌ནེ༌ ཡེ༌རུ༌ཤ༌ལེམ༌མི༌ ནང༌ང༌ སྐུ༌ཚབས༌གུན༌ལ༌ ས༌མར༌རི༌ཡཱ༌པ༌གུན༌ནི༌ དཀོན༌མཆོག༌གི༌ བཀའེ༌ཀ༌ དད༌པ༌ ཁྱོངས༌ཏོག༌ ཟེར༌ཏེ༌ ཚོར༌པ༌, ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ ཉིས༌ཀོ༌ ཏེ༌ ཡུལ༌ལ༌ ཀལས༌། 
ACT.8.15	པི༌ཏྲར༌ དང༌ ཡོ༌ཧཱ༌ནན༌ ཏེ༌རུ༌ སླེབ༌བ༌ཅིག༌, ས༌མར༌རི༌ཡཱ༌པ༌ དད༌པ༌ཅན༌གུན༌ལ༌ ཐུག༌ཉིད༌ བབས༌ཤེས༌སི༌ ཕིའ༌ སྨོས༌ལམ༌ ཏབ༌བ༌ ཛདས༌, 
ACT.8.16	ཅིའ༌ཟེར༌ན༌ ཁོང༌གུན༌ལ༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ ཁྲུས༌ ཐོབ༌ནའང༌ ཏ༌རུང༌ ཚོག༌པ༌ སུ༌ཞིག༌གི༌ཀའང༌ དམ༌པའེ༌ ཐུག༌ཉིད༌ མ༌བབས༌ས༌ ཨིན༌པིན༌། 
ACT.8.17	ཏེ༌ནེ༌ ཁོང༌ ཉིས༌ཀོའེ༌ ཁོང༌གུན༌ནི༌ཀ༌ ལག༌པ༌ བོར༌ར༌ ཛད༌ད༌ཅིག༌, ཁོང༌ ཚང༌མའེ༌ཀ༌ དམ༌པའེ༌ ཐུག༌ཉིད༌ བབས༌།
ACT.8.18	སྐུ༌ཚབས༌གུན༌ནི༌ ཆག༌ བོར༌ཅེས༌པོའེ༌ དམ༌པའེ༌ ཐུག༌ཉིད༌ ཐོབ༌བ༌ ཐོང༌ང༌དང༌, ཤི༌མོན༌ནི༌ ཁོང༌ ཉིས༌ཀོའེ༌ དུན༌ལ༌ པེ༌ནེ༌ ཕུལ༌ཏེ༌ 
ACT.8.19	"ངའེ༌ ལག༌པ༌ བོར༌ཁན༌གུན༌ལའང༌ དམ༌པའེ༌ ཐུག༌ཉིད༌ ཐོབ༌ཅེས༌སི༌ ཕིའ༌ ཏེ༌ ཁྱུད༌བོ༌ ངའ༌ སལ༌ལ༌ ཛད༌" ཞུས༌།
ACT.8.20	ཨིན༌ནའང༌ པི༌ཏྲར༌རི༌ ཁོའ༌ མོལས༌, "ཁྱོ༌རང༌ངི༌ པེ༌ནེ༌ ཏངས༌ཏེ༌ དཀོན༌མཆོག༌གི༌ ཁྱུད༌བོ༌ ཉོ༌ཉན༌ན༌ནོག༌ སམ༌པ༌ ཁྱོ༌རང༌ དང༌ ཁྱོ༌རང༌ངི༌ པེ༌ནེ༌ ཉིས༌ཀོ༌ མེད༌ཁན༌ སོང༌ཤིག༌། 
ACT.8.21	ཁྱོ༌རང༌ངི༌ སྙིང༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ མེད༌ཅེས༌པོའེ༌ ཁྱོ༌རང༌ང༌ ང༌ཞའ༌ ཉམ༌པོ༌ འི༌ ལས༌ ཅོ༌ཅེས༌སི༌ ནང༌ང༌ ཅའང༌ ཁག༌ མེད༌པ༌ ཨིན༌ནོག༌། 
ACT.8.22	ཁྱོ༌རང༌ངི༌ ནང༌ང༌ ངན༌སེམས༌ སྐྱེ༌ཁན༌བོའེ༌ ཕིའ༌ གྱོད༌པ༌ ཅོས༌ཏེ༌ གཙོ༌བོའ༌ སྨོས༌ལམ༌ ཞུས༌། ཅི༌ རྒྱུས༌ ཁོང༌ངི༌ ཁྱོ༌རང༌ངི༌ ཏེ༌ སེམས༌ངན༌ སམ༌ཁན༌བོའ༌ ཤགས༌པ༌ སལ༌སྲིད༌ཨིན༌། 
ACT.8.23	ང༌ ཐོང༌ཅེས༌ལ༌ ཁྱོ༌རང༌ངི༌ སྙིང༌ ཚིག༌རི༌ གངས༌ཏེ༌ ཁྱོ༌རང༌ སྡིག༌པའེ༌ ཟུམས༌ཏེ༌ བོར༌ཏེ༌ དུག༌།" 
ACT.8.24	ཏེ༌ནེ༌ ཤི༌མོན༌ནི༌, "ཉེ༌རང༌ངི༌ མོལ༌ཁན༌གུན༌ ངའེ༌ཀ༌ མི༌བབས༌ཤེས༌སི༌ ཕིའ༌ ཇུ༌ཇུ༌ གཙོ༌བོའ༌ སྨོས༌ལམ༌ ཏབ༌བ༌ ཛད༌" ཞུས༌།
ACT.8.25	པི༌ཏྲར༌ དང༌ ཡོ༌ཧཱ༌ནན༌ནི༌ གཙོ༌བོའེ༌ བཀའ༌ ཤད༌ད༌ ཛད༌ཅེས༌ དང༌ སྤང༌པོ༌ སལ༌ཏེ༌ སྟིང༌ནེ༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོད༌ ཟ༌ནེ༌ ས༌མར༌རི༌ཡཱའེ༌ གམ༌ཡུལ༌ མང༌པོ༌ཞིག༌གི༌ ནང༌ངའང༌ གའ༌མོའེ༌ ནས༌ཚུལ༌ ཤད༌ད༌ ཛདས༌།
ACT.8.26	གཙོ༌བོའེ༌ ཕོ༌ཉ༌ཞིག༌གི༌ ཕི༌ལིབ༌བ༌ མོལས༌, "ཏ༌ ལྷོ༌ ཆོགས༌ལ༌ ཡེ༌རུ༌ཤ༌ལེམ༌ནེ༌ ག༌ཟ༌ ཆོགས༌ལ༌ ཆའ༌ཁན༌ནི༌ ཐང༌ལམ༌བོའེ༌ཀ༌ སོང༌། 
ACT.8.27	ཏེ༌ནེ༌ ཁོ༌ སོང༌ ཡང༌ ལམ༌མ༌ ཁོའ༌ ཨི༌ཐོ༌པི༌པ༌ མི༌ཞིག༌ ཐུག༌, ཀ༌བོ༌ ཨེ༌ཐོ༌པི༌པའེ༌ མ༌ ཝང༌ཅན༌ རྒྱལ༌མོ༌ ཀན༌དའ༌ཀི༌ ཟེར༌ཁན༌བོའེ༌ བང༌ཛོད༌དི༌ ལོན༌པོ༌ ཨིན༌པིན༌། ཁོ༌ ཡེ༌རུ༌ཤ༌ལེམ༌མི༌ ཆོད༌ཁང༌ང༌ ཅོལ༌ལ༌ སོང༌ཏེ༌ 
ACT.8.28	ཤིང༌རྟའེ༌ ནང༌ང༌ ཞོན༌ཏེ༌ རང༌ཡུལ༌ལ༌ ལོགས༌ཏེ༌ ཆའ༌ ཟ༌ནེ༌ ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆ༌ སིལ༌ལད༌པིན༌།
ACT.8.29	ཏེ༌ནེ༌ དམ༌པའེ༌ ཐུག༌ཉིད༌དི༌ ཕི༌ལིབ༌བ༌, "ཏ༌ ཤིང༌རྟའེ༌ ཉེ༌མོའ༌ སོང༌" མོལས༌།
ACT.8.30	ཕི༌ལིབ༌ རྒྱུགས༌ཏེ༌ ཤིང༌རྟའེ༌ ཉེ༌མོའ༌ སོང༌, ཡང༌ ཤིང༌རྟའེ༌ཀ༌ ཞོན༌ཏེ༌ ཡོད༌ཁན༌བོའེ༌ ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆ༌ སིལ༌ཨིན༌ ཡོད༌ཁན༌བོ༌ ཚོར༌། ཕི༌ལིབ༌བི༌ ཁོའ༌ དྲིས༌, "ཉེ༌རང༌ངི༌ སིལ༌ཨིན༌ ཡོད༌ཁན༌ནི༌ ཏོན༌བོ༌ ཉེ༌རང༌ང༌ ཧ༌གོའ༌?"
ACT.8.31	ལན༌ལ༌ ཏེ༌ མི༌བོའེ༌, "ཧ༌གོ༌ཅུག༌ཁན༌ མེད༌པ༌, ང༌ ཀ༌ཟུག༌གི༌ ཧ༌གོ༌ ཐུབ༌ཨིན༌" ཟེརས༌, ཡང༌ ཕི༌ལིབ༌བ༌ ཁོ༌ ཉམ༌པོ༌ ཤིང༌རྟའེ༌ ནང༌ང༌ ཞོན༌ན༌ལ༌ ཟེརས༌།
ACT.8.32	ཁོའེ༌ སིལ༌ཨིན༌ ཡོད༌ཁན༌ནི༌ དམ༌པའེ༌ སུང༌རབས༌པོ༌ ནི༌,
ACT.8.32	"ཁོང༌ ལུག༌ ཙོགས༌ལ༌ སད༌ད༌ལ༌ ཁྱེརས༌,
ACT.8.32	ཡང༌ ཀ༌ཟུག༌ ལུ༌གུ༌ རང༌ངི༌ བལ༌ བྲག༌ཁན༌ནི༌ དུན༌ལ༌
ACT.8.32	ཁའ༌རོགས༌ཏེ༌ དུག༌གད༌, ཏེན༌ན༌ ཙོགས༌ལ༌
ACT.8.32	ཁོང༌ངིའང༌ རང༌ངི༌ ཞལ༌ མ༌ཕེས༌།
ACT.8.33	ཁྲེལ༌བ༌ ཅོ༌ཨིན༌ནའང༌ ཁོང༌ང༌ དྲང༌པོ༌ ཤགས༌ མ༌ཅོས༌།
ACT.8.33	ཁོང༌ངི༌ ཕོར༌རྒྱུད༌དི༌ སྐོར༌ལ༌ སུའིང༌ ཤད༌ མི༌ཉན༌,
ACT.8.33	ཇིག༌རྟེན༌ནི༌ ཀ༌ནེ༌ ཁོང༌ངི༌ མི༌ཚེ༌ ཆུ༌ངུན༌ལ༌ ཀོགས༌ཏེ༌ ཁྱེརས༌།"
ACT.8.34	ཏེ༌ ལོན༌པོ༌བོའེ༌ ཕི༌ལིབ༌བ༌ ཞུས༌, "ལུང༌སྟོན༌པའེ༌ འི༌ ཚིགས༌པོ༌ ཁོང༌རང༌ངི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌ག༌ ཡ༌ ཞན༌མ༌ཞིག༌གི༌ སྐོར༌ལ༌, ཐུག༌རྗེ༌ ཛད༌ཏེ༌ ང༌ ཧ༌གོ༌ཅུག༌ག༌ཛད༌།" 
ACT.8.35	ཏེ༌ནེ༌ ཕི༌ལིབ༌བི༌ སུང༌རབས༌སི༌ ཏེན༌ན༌ ཚིགས༌པོ༌ནེ༌ གོ༌ཟུགས༌ཏེ༌ ཁོའ༌ ཡེ༌ཤུའི༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ད༌ ཛདས༌།
ACT.8.36	ཁོང༌གུན༌ ལམ༌ནེ༌ ཆའ༌ ཟ༌ནེ༌ ཆུ༌ ཡོད༌སའེ༌ ནས༌ས༌ཞིག༌ག༌ སླེབ༌པ༌, ལོན༌པོའེ༌, "ཟིགས༌སའང༌ འི༌ཀ༌ ཆུ༌ དུག༌, ཏ༌ ཅིའ༌ ངའེ༌ ཁྲུས༌ མི༌ལེན༌" ཟེརས༌། 
ACT.8.38	ཁོའེ༌ ཤིང༌རྟ༌བོ༌ སྒོག༌ ཟེར༌ཏེ༌ བཀའ༌ ཏངས༌, ཕི༌ལིབ༌ དང༌ ལོན༌པོ༌ ཉིས༌ཀོ༌ ཆུའི༌ ནང༌ང༌ ཞུགས༌, ཡང༌ ཕི༌ལིབ༌བི༌ ཁོའ༌ ཁྲུས༌ཏངས༌། 
ACT.8.39	ཁོང༌གུན༌ ཆུ༌ནེ༌ ཕི༌ལོག༌ག༌ བིང༌ང༌དང༌, དཀོན༌མཆོག༌གི༌ ཐུག༌ཉིད༌དི༌ ཕི༌ལིབ༌ ཁོའེ༌ དུན༌ནེ༌ ཁྱེར༌ར༌ ཛད༌པ༌ ལོན༌པོའེ༌ ཁོ༌ ཡང༌ མ༌ནེ༌ མ༌ཐོང༌, ཡང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཁོ༌རང༌ངི༌ ཡུལ༌ལ༌ ལོགས༌ཏེ༌ སང༌། 
ACT.8.40	ཕི༌ལིབ༌བི༌ ཁོ༌རང༌ ཨ༌ཟོ༌ཏུས༌ རྒྱལ༌ས༌ སླེབ༌ཏེ༌ ཐོང༌, ཡང༌ ཀཱེ༌སར༌རིའ༌ སླེབ༌ སླེབ༌ ཚག༌པ༌ ཁོ༌ ཆའ༌ཁན༌ནི༌ གྲོང༌ཁྱེར༌ ཚང༌མའེ༌ ནང༌ང༌ གའ༌མོའེ༌ ནས༌ཚུལ༌ ཤད༌ཨིན༌ སོང༌།
ACT.9.1	འིན༌ན༌ དུས༌ལ༌ གཙོ༌བོའེ༌ སློབ༌ཕྲུག༌ ཚང༌མ༌ སད༌ཨིན༌ ཟེར༌ཁན༌ནི༌ ཤ༌འུལ༌ བླ༌མ༌ ཆེན༌མོའེ༌ཀ༌ སོང༌ཏེ༌, 
ACT.9.2	མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌ནི༌ བུ༌ཚ༌ དང༌ བུ༌མོ༌ ཚང༌མ༌ ཟུམས༌ཏེ༌, ཙོན༌པ༌ ཅོས༌ཏེ༌ ཡེ༌རུ༌ཤ༌ལེམ༌མ༌ ཁྱོང༌ཉན༌ཅེས༌ལ༌ ཁོའ༌ ཆོགས༌སྐྱོར༌ ཅོས༌ ཟེར༌ཏེ༌ དཱ༌མེས༌ཁས༌སི༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ སྟན༌ཅེས༌ལ༌ ཨི༌གེ༌ཞིག༌ བྲིས༌ཏེ༌ ཏོང༌ ཞུས༌། 
ACT.9.3	ཤ༌འུལ༌ དཱ༌མེས༌ཁས༌སི༌ ཉེ༌མོའ༌ སླེབ༌བ༌ཅིག༌, ཧུན༌མེད༌ལ༌ ནམ༌ཁའ༌ནེ༌ བབས༌ཁན༌ནི༌ འོད༌ ལྡང༌ཤན༌ཞིག༌གི༌ ཁོའ༌ སྐོརས༌། 
ACT.9.4	ཁོ༌ སའེ༌ཀ༌ གྱེལ༌, ཡང༌ ཁོའ༌ སུང༌སྐད༌ཅིག༌ ཚོར༌, "ཤ༌འུལ༌ ཤ༌འུལ༌ ཁྱོ༌རང༌ངི༌ ང༌ ཅིའ༌ ནགས༌བར༌དོ༌ སྟན༌ནད༌?"
ACT.9.5	ཤ༌འུལ༌ལི༌, "གཙོ༌བོ༌ ཉེ༌རང༌ སུ༌ ཨིན༌" ཟེརས༌།
ACT.9.5	ཁོང༌ངི༌ ལན༌ལ༌, "ང༌ ནི༌ ཡེ༌ཤུ༌, ཁྱོ༌རང༌ངི༌ ནགས༌བར༌དོ༌ སྟན༌ཁན༌བོ༌ ཨིན༌། 
ACT.9.6	ཏ༌ ཁྱོ༌རང༌ རྒྱལ༌ས༌ སོང༌, ཡང༌ ཏེ༌རུ༌ ཁྱོ༌རང༌ང༌ ཅོ༌གོ༌ཤེས༌པོ༌ ཤད༌ཨིན༌" མོལས༌།
ACT.9.7	ཤ༌འུལ༌ ཉམ༌པོ༌ ཆའ༌ཁན༌ནི༌ མི༌གུན༌ ཧ༌ལས༌ཏེ༌ ཧན༌གྲང༌ སོང༌ ཅིའ༌ཟེར༌ན༌ ཁོང༌གུན༌ལ༌ སྐད༌ ཚོར༌ ཨིན༌ནའང༌ སུའང༌ མ༌ཐོང༌། 
ACT.9.8	ཤ༌འུལ༌ལི༌ སེ༌ཀ༌ནེ༌ ལངས༌ཏེ༌ མིག༌ ཕེས༌པ༌ ཁོའ༌ ཅའང༌ མ༌ཐོང༌། ཁོའེ༌ ཕྲོ༌པ༌གུན༌ནི༌ ཁོའ༌ ལག༌པ༌ ཐམས༌ཏེ༌ དཱ༌མེས༌ཁས༌ལ༌ ཁྲིད༌ཏེ༌ ཁྱེརས༌། 
ACT.9.9	ཞག༌ སུམ༌ ཚག༌པ༌, ཁོའ༌ མིག༌ནེ༌ མ༌ཐོང༌ ཡང༌ ཏེན༌ན༌ དུས༌པོ༌ ཁོའེ༌ ཅའང༌ ཟའང༌ མ༌ཟོས༌, ཅའང༌ ཐུང༌ངའང༌ མ༌ཐུངས༌།
ACT.9.10	དཱ༌མེས༌ཁས༌སི༌ ནང༌ང༌ ཡེ༌ཤུའི༌ཀ༌ དད༌པ༌ ཅོ༌ཁན༌ ཨ༌ནན༌ཡཱས༌ ཟེར༌ཁན༌བོ༌ དུག༌གད༌པིན༌, གཙོ༌བོའེ༌ ཞལ༌ཟིགས༌ཤིག༌གི༌ ནང༌ང༌ ཁོའ༌, "ཨ༌ནན༌ཡཱས༌" མོལ༌ལ༌ ཛདས༌།
ACT.9.10	ཁོའེ༌ ལན༌ལ༌, "གཙོ༌བོ༌ལེ༌།"
ACT.9.11	གཙོ༌བོའེ༌ ཁོའ༌ མོལས༌, "ཁ༌དྲང༌ ཟེར༌ཁན༌ནི༌ སྲང༌ངི༌ ནང༌ང༌ ཡོད༌ཁན༌ནི༌ ཡུ༌དཱའེ༌ ཁང༌པ༌ སོང༌ཏེ༌, ཏར༌སུས༌པ༌ ཤ༌འུལ༌ ཟེར༌ཁན༌ནི༌ མི༌བོའེ༌ སྐོར༌ལ༌ དྲིས༌, དག༌ས༌ ཁོའེ༌ སྨོས༌ལམ༌ ཞུ༌རུག༌། 
ACT.9.12	ཤ༌འུལ༌ལ༌ ཞལ༌ཟིགས༌སི༌ ནང༌ང༌ ཨ༌ནན༌ཡཱས༌ ཡོངས༌ཏེ༌ ཡང༌སྐྱོར༌ ཐོང༌ཐུབ༌ཅེས༌ལ༌ ཁོའེ༌ གོའེ༌ཀ༌ ལག༌པ༌ བོར༌ར༌ ཐོང༌།"
ACT.9.13	ཨ༌ནན༌ཡཱས༌སི༌ ཞུས༌, "ཀྱེ༌ གཙོ༌བོ༌, འི༌ མི༌བོའེ༌ ཉེ༌རང༌ངི༌ དམ༌པ༌ མི༌གུན༌ ཉམ༌པོ༌ ཡེ༌རུ༌ཤ༌ལེམ༌མི༌ ནང༌ང༌ ཙམ༌ཤིག༌ ནོད༌པ༌ སྐྱལ༌ཁན༌བོའེ༌ སྐོར༌ལ༌ ངའ༌ ཞན༌མི༌ མང༌པོ༌ནེ༌ ཚོར༌། 
ACT.9.14	ཁོ༌ འི༌རུའང༌ བླ༌མ༌ འུ༌སྐྱོང༌གུན༌ནི༌ ཆོགས༌ནེ༌ ཝང༌ ཐོབ༌ཏེ༌ ཉེ༌རང༌ངི༌ ཚན༌ ཁུར༌ཁན༌ ཚང༌མ༌ ཟུམས༌ཏེ༌ ཁྱེར༌ཅེས༌སི༌ ཕིའ༌ ཡོངས༌ཏེ༌ ཨིན༌ནོག༌།"
ACT.9.15	ཨིན༌ནའང༌ གཙོ༌བོའེ༌ ཨ༌ནན༌ཡཱས༌ལ༌ མོལས༌, "ཏ༌ ཁྱོ༌རང༌ སོང༌ ཅིའ༌ཟེར༌ན༌ ཁོ༌ ངའེ༌ ལྡམས༌ཁན༌ནི༌ ཞབ༌སྟོག༌པ༌ ཡ༌ཧུ༌དཱ༌པ༌ མན༌ཁན༌གུན༌, རྒྱལ༌པོ༌གུན༌ དང༌ ཨིས༌ར༌ཨེལ༌པ༌གུན༌ལ༌ ངའེ༌ སྐོར༌ལ༌ ཤད༌ཁན༌བོ༌ ཨིན༌། 
ACT.9.16	ངའེ༌ ཚན༌ ཁུར༌ཅེས༌ལ༌ ཁོའ༌ ཙམ༌ཤིག༌གི༌ ནགས༌ ལེན༌གོ༌ཤེས༌པོ༌ ངའེ༌ ཁོའ༌ སྟན༌ཨིན༌།"
ACT.9.17	ཏེ༌ནེ༌ ཨ༌ནན༌ཡཱས༌ ཤ༌འུལ༌ དུགས༌ཏེ༌ ཡོད༌སའེ༌ ཁང༌པ༌ སླེབ༌ ཡང༌ ནང༌ཀུག༌ག༌ སོང༌ཏེ༌ ཁོའེ༌ ལག༌པ༌ ཤ༌འུལ༌ལི༌ཀ༌ བོར༌ཏེ༌ མོལས༌, "སྤུན༌ ཤ༌འུལ༌, ཁྱོ༌རང༌ འི༌རུ༌ ཡོང༌ ཟ༌ནེ༌ ལམ༌མ༌ གཙོ༌བོ༌ ཡེ༌ཤུ༌ ཇལ༌ཏེ༌ ཨིན༌པིན༌། ཁོང༌ངི༌ ཁྱོ༌རང༌ང༌ ཡང༌སྐྱར༌ ཐོང༌ཅེས༌ དང༌ དམ༌པའེ༌ ཐུག༌ཉིད༌དི༌ གང༌ཅེས༌སི༌ ཕིའ༌ ང༌ འི༌ཀ༌ ཀལ༌ལ༌ ཛདས༌།" 
ACT.9.18	ཏེན༌ན༌མལ༌ལ༌ ཤ༌འུལ༌ལི༌ མིག༌གི༌ ཀ༌ནེ༌ པགས༌པ༌ ཙོགས༌ཤིག༌ བུད༌ཏེ༌ ཁོའ༌ ཡང༌སྐྱར༌ ཐོང༌ཐུབ༌། ཏེ༌ནེ༌ ལངས༌ཏེ༌ ཁོའེ༌ ཁྲུས༌ལེནས༌, 
ACT.9.19	ཁར༌ཇི༌ ཟོས༌ཏེ༌ སྟིང༌ནེ༌ ཁོའེ༌ ཟུགས༌པོའེ༌ ནང༌ང༌ སྟོབས༌ སྐྱེས༌།
ACT.9.19	ཏེ༌ནེ༌ ཞག༌བན༌ཤིག༌ སློབ༌ཕྲུག༌གུན༌ ཉམ༌པོ༌ དཱ༌མེས༌ཁས༌ལ༌ དུགས༌། 
ACT.9.20	ཏེན༌ན༌མལ༌ལ༌ ཤ༌འུལ༌ལི༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ ཡེ༌ཤུའི༌ སྐོར༌ལ༌ ཤད༌ཅེས༌ གོ༌ཟུགས༌ཏེ༌ མོལས༌, "ཁོང༌ ནི༌ དཀོན༌མཆོག༌གི༌ སྲས༌ ཏན༌ཏན༌ ཨིན༌ནོག༌།" 
ACT.9.21	ཏེ༌རུ༌ ཡོད༌ཁན༌གུན༌ནི༌ ཁོང༌ངི༌ སླབ༌བྱ༌ ཚོར༌ར༌དང༌ ཧ༌ལས༌ཏེ༌ ཅིག༌ དང༌ ཅིག༌ག༌ དྲིས༌, "འི༌ མི༌བོ༌ ཡེ༌རུ༌ཤ༌ལེམ༌མི༌ ནང༌ང༌ གཙོ༌བོ༌ ཡེ༌ཤུའི༌ ཚན༌ ཁུར༌ཁན༌གུན༌ ཁྲེས༌སྟོར༌ ཅོ༌ཅེས༌སི༌ རྩོན༌གྲུས༌ སྲན༌ཏྲེ༌ ཅོ༌ཁན༌ ཡང༌ འི༌རུའང༌ ཁོང༌གུན༌ ཟུམས༌ཏེ༌ ཙོང༌པ༌ ཅོས༌ཏེ༌ བླ༌མ༌ འུ༌སྐྱོང༌གུན༌ནི༌ དུན༌ལ༌ ཁྱེར༌ར༌ལ༌ ཡོངས༌ཏེ༌ མ༌ནོག༌ག༌?" 
ACT.9.22	ཤ༌འུལ༌ ཆོས༌ཤད༌ཅེས༌སི༌ ནང༌ང༌ མང༌ང༌ སྟོབས༌ཅན༌ རྒྱུར༌ཨིན༌ སོང༌, ཡང༌ དཱ༌མེས༌ཁས༌སི༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ནི༌, ཤ༌འུལ༌ལི༌, ཡེ༌ཤུ༌ ནི༌ ཏན༌ཏན༌ལ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌ སྟན༌ཁན༌བོའེ༌ རྒྱབ༌གལ༌ལ༌ ཅའང༌ ཟེར༌ མ༌ཉན༌།
ACT.9.23	དུས༌བན༌ཤིག༌གི༌ སྟིང༌ནེ༌ ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌སི༌ གྲབས༌ ཏངས༌, 
ACT.9.24	ཨིན༌ནའང༌ ཤ༌འུལ༌ལ༌ ཁོང༌གུན༌ནི༌ ཇུས༌ངན༌གུན༌ རྒྱུས༌སོང༌། ཏེ༌གུན༌ ཚན༌ཉིན༌ མེད༌པ༌ རྒྱལ༌སའེ༌ སྒོ༌གུན༌ནི༌ཀ༌ ཁོང༌ སད༌ཅེས༌ལ༌ སྲུངས༌ཏེ༌ དུག༌གད༌པིན༌། 
ACT.9.25	ཨིན༌ནའང༌ ཤ༌འུལ༌ལི༌ སློབ༌ཕྲུག༌གུན༌ནི༌ ཁོང༌ ཚན༌ལ༌ ཙེ༌པོ༌ཞིག༌གི༌ ནང༌ང༌ གྱངས༌ཏེ༌ རྒྱལ༌སའེ༌ རྩིག༌པའེ༌ ནང༌ང༌ ཡོད༌ཁན༌ནི༌ ཀར༌ཁུང༌ཞིག༌ནེ༌ ཐུར༌ལ༌ ཕབས༌།
ACT.9.26	ཁོང༌ ཡེ༌རུ༌ཤ༌ལེམ༌མ༌ སླེབ༌བ༌ཅིག༌, སློབ༌ཕྲུག༌གུན༌ ཉམ༌པོ༌ དུག༌ཅེས༌སི༌ རྩོན༌གྲུས༌ ཅོས༌, ཨིན༌ནའང༌ ཁོང༌ ཚང༌མ༌ ཇིགས༌ ཅིའ༌ཟེར༌ན༌, ཤ༌འུལ༌ དེན༌བ༌ མ༌ཤི༌ཀའེ༌ སློབ༌ཕྲུག༌ རྒྱུར༌ཏེ༌ ཨིན༌ཁན༌བོའེ༌ཀ༌ ཁོང༌གུན༌ དེན༌ མ༌ཤེས༌། 
ACT.9.27	ཨིན༌ནའང༌ བཱར༌ན༌བས༌ ཟེར༌ཁན༌བོའེ༌, ཤ༌འུལ༌ ཁོང༌རང༌ ཉམ༌པོ༌ སྐུ༌ཚབས༌གུན༌ནི༌ ཕྲོའ༌ ཁྲིད༌ཏེ༌ ཁྱོངས༌། བཱར༌ན༌བས༌སི༌ ཁོང༌གུན༌ལ༌, ཤ༌འུལ༌ ལམ༌ནེ༌ ཆེན༌ ཡོད༌ ཟ༌ནེ༌ གཙོ༌བོ༌ ཇལ༌ཏེ༌ ཁོ༌ ཉམ༌པོ༌ ཞལ༌ཏའ༌ ཛད༌ཁན༌ ཡང༌ ཀ༌ཟུག༌ ཧམ༌པ༌ ཉམ༌པོ༌ དཱ༌མེས༌ཁས༌སི༌ ནང༌ང༌ ཁོང༌ངི༌ ཡེ༌ཤུའི༌ སྤང༌པོ༌ ཏངས༌ཁན༌གུན༌ནི༌ སྐོར༌ལ༌ ཤདས༌། 
ACT.9.28	ཤ༌འུལ༌ སྐུ༌ཚབས༌གུན༌ ཉམ༌པོ༌ དུགས༌, ཡང༌ ཡེ༌རུ༌ཤ༌ལེམ༌ གང༌པོའེ༌ ནང༌ང༌ ཧམ༌པ༌ ཉམ༌པོ༌ གཙོ༌བོའེ༌ སྐོར༌ལ༌ ཤད༌ཨིན༌ གྲུལས༌། 
ACT.9.29	ཁོང༌ངི༌ གིརིས༌སི༌ སྐད༌ ཏང༌ཁན༌ནི༌ ཡ༌ཧུ༌དཱ༌པ༌གུན༌ ཉམ༌པོའང༌ གྲོལ༌དུར༌ ཅོའད༌པིན༌, ཨིན༌ནའང༌ ཏེ༌གུན༌ནི༌ ཁོང༌ སད༌ཅེས༌སི༌ རྩོན༌གྲུས༌ ཅོས༌། 
ACT.9.30	དད༌པ༌ཅན༌གུན༌ལ༌ ཏེ༌བོ༌ རྒྱུས༌ཆའ༌ཅིག༌, ཁོང༌གུན༌ ཡོངས༌ཏེ༌ ཤ༌འུལ༌ ཀཱེ༌སར༌རིའ༌ རྒྱལ༌ས༌ ཁྱེར༌ཏེ༌ ཏར༌སུས༌སི༌ གྲོང༌ཁྱེར༌ལ༌ ལམ༌ཅུགས༌།
ACT.9.31	ཏེ༌ནེ༌ ཡ༌ཧུ༌དཱ༌, གཱ༌ལིལ༌ལི༌ དང༌ ས༌མར༌རི༌ཡཱ༌ ཡུལ༌ གང༌པོའེ༌ ནང༌ང༌ ཡོད༌ཁན༌ནི༌ ཆོས༌ཚོགས༌གུན༌ལ༌ སྡུག༌སྔལ༌ མ༌ཐོང༌ང༌ ཞི༌དེ༌ ཡོད༌པིན༌། དམ༌པའེ༌ ཐུག༌ཉིད༌ རྒྱུད༌ཏེ༌ ཁོང༌གུན༌ལ༌ ཤེད༌ དང༌ སྤོས༌པ༌ ཐོབ༌, ཡང༌ གཙོ༌བོའེ༌ ཇིགས༌ དང༌ རྩི༌ཝའེ༌ ནང༌ང༌ མི༌ཚེ༌ ཕུད༌ཅེས༌པོའེ༌ ཁོང༌གུན༌ནི༌ གྲངས༌ཀ༌ རྒྱས༌ཨིན༌ སང༌།
ACT.9.32	པི༌ཏྲར༌ ནས༌ས༌ ཅིག༌ནེ༌ ཅིག༌ག༌ ཆའ༌ ཟ༌ནེ༌, ཁོ༌ ལིད༌དཱ༌ གྲོང༌ཁྱེར༌རི༌ ནང༌ང༌ དུག༌ཁན༌ནི༌ དད༌པ༌ཅན༌གུན༌ནི༌ ཕྲོའ༌ སླེབ༌། 
ACT.9.33	ཏེ༌རུ༌ ཁོང༌ང༌ ཨེ༌ནི༌ཡཱས༌ ཟེར༌ཁན༌ནི༌ མི༌ཞིག༌ ཐུག༌ ཀ༌བོའ༌ ཟའ༌ཕོག༌ཏེ༌ གྲུལ༌ མ༌ཉན༌ན༌ མལ༌ཙའེ༌ཀ༌ དུགས༌ཏེ༌ ལོ༌ རྒྱད༌ ཆའད༌པིན༌། 
ACT.9.34	ཏེ༌ནེ༌ པི༌ཏྲར༌རི༌ ཁོའ༌, "ཨེ༌ནི༌ཡཱས༌ ཡེ༌ཤུ༌ མ༌ཤི༌ཀའེ༌ ཁྱོ༌རང༌ ཕན༌ཅུག༌ག༌ ཛད༌ཏེ༌ ཨིན༌; ཏ༌ ལོངས༌, རང༌ངི༌ མལ༌ཙ༌ སྲིལ༌" མོལ༌པ༌ ཁོ༌ ཏེན༌ན༌མལ༌ལ༌ ཀོའག༌ ལངས༌། 
ACT.9.35	ཏེ༌ མི༌ ཐོང༌ཁན༌ ལིད༌དཱ༌པ༌ དང༌ ཤ༌རོན༌པ༌ ཚང༌མའེ༌ གཙོ༌བོའེ༌ཀ༌ དད༌པ༌ ཁྱོངས༌།
ACT.9.36	ཡོ༌པའ༌ གྲོང༌ཁྱེར༌རི༌ ནང༌ང༌ ཏ༌བི༌ཏའ༌ ༼གིརིས༌སི༌ སྐད༌དི༌ ནང༌ང༌ དོར༌ཀས༌༽ ཟེར༌ཁན༌ནི༌ དད༌པ༌ཅན༌ནི༌ བུ༌མོ༌ཞིག༌ ཡོད༌པིན༌། ཁོའེ༌ དུས༌རྒྱུན༌ ལས༌ ཟང༌པོ༌ དང༌ ཉལ༌བ༌ཅན༌ གུན༌ལ༌ རོགས༌ ཅོའད༌པིན༌། 
ACT.9.37	པི༌ཏྲར༌ ལིད༌དཱའེ༌ ནང༌ང༌ ཡོད༌དུས༌, ཏེ༌ བུ༌མོ༌བོའ༌ ཟུ༌མོ༌ སྲན༌ཏྲེ༌ ཡོངས༌ཏེ༌ ཤི༌, ཡང༌ ཁོའེ༌ ཟུགས༌པོ༌ ཁྲུས༌ཏེ༌ སྟང༌ཐོག༌གི༌ ནང༌ཞིག༌གི༌ ནང༌ང༌ བོརས༌། 
ACT.9.38	ལིད༌དཱ༌ གྲོང༌ཁྱེར༌བོ༌ ཡོ༌པའ༌ནེ༌ ཉེ༌མོ༌ ཡོད༌པ༌, སློབ༌ཕྲུག༌གུན༌ལ༌ པི༌ཏྲར༌ ལིད༌དཱ༌ ཡོད༌ཁན༌བོ༌ ཚོར༌ཏེ༌, ཁོང༌གུན༌ནི༌ པི༌ཏྲར༌རི༌ཀ༌ མི༌ ཉིས༌, "ཐུག༌རྗེ༌ ཛད༌ཏེ༌ འི༌རུ༌ གྱོགས༌པ༌ སྐྱོད༌ད༌ ཛད༌" ཞུའ༌ལ༌ ལམ༌ཅུགས༌།
ACT.9.39	པི༌ཏྲར༌ ཏེ༌ མི༌ ཉིས༌ཀོ༌ ཉམ༌པོ༌ སྐྱོདས༌ ཡང༌ ཁོང༌ ཏེ༌རུ༌ སླེབ༌བ༌ཅིག༌, མི༌གུན༌ནི༌ ཁོང༌ སྟང༌ཐོག༌གི༌ ནང༌བོའེ༌ ནང༌ང༌ ཁྱེརས༌། ཏེ༌རུ༌ ཨ༌ནེ༌ མོ༌རང༌མོ༌ ཚང༌མ༌ ངུ༌ཨིན༌, དོར༌ཀས༌ ཁོང༌གུན༌ ཉམ༌པོ༌ ཡོད༌ ཟ༌ནེ༌ ཁོའེ༌ ཙེམས༌ཁན༌ནི༌ ཀོས༌ལག༌གུན༌ པི༌ཏྲར༌ལ༌ སྟནས༌།
ACT.9.40	པི༌ཏྲར༌རི༌ ཏེ༌ ནང༌ངི༌ ནང༌ང༌ ཡོད༌ཁན༌ ཚང༌མ༌ ཕི༌ལོག༌ག༌ ཕིངས༌, ཡང༌ པིག༌དོང༌ ཙུགས༌ཏེ༌ སྨོས༌ལམ༌ ཏབ༌བ༌ ཛདས༌། ཏེ༌ནེ༌ ཤི༌ཁན༌ནི༌ ཟུགས༌པོའེ༌ ཆོགས༌ལ༌ སྟས༌ཏེ༌, "ཏ༌བི༌ཏའ༌ ལོངས༌" མོལས༌། ཏ༌བི༌ཏའེ༌ རང༌ངི༌ མིག༌ ཕེས༌ ཡང༌ པི༌ཏྲར༌ ཐོང༌ཏེ༌ ལངས༌། 
ACT.9.41	པི༌ཏྲར༌རི༌ ལག༌པ༌ ཐམས༌ཏེ༌ ཁོ༌ རྐང༌པའེ༌ཀ༌ ལང༌ ཅུག༌ག༌ ཛདས༌། ཏེ༌ནེ༌ དད༌པ༌ཅན༌ དང༌ ཨ༌ནེ༌ མ༌རང༌མོ༌ གུན༌ བོད༌ཏེ༌ ཏ༌བི༌ཏའ༌ སོན༌ཏེའ༌ ཨིན༌ཁན༌བོ༌ སྟན༌ན༌ ཛདས༌། 
ACT.9.42	འི༌ སྐོར༌རི༌ ནས༌ཚུལ༌གུན༌ ཡོ༌པའ༌ གྲོང༌ཁྱེར༌ གང༌པོའེ༌ ནང༌ང༌ ཁེབས༌, ཡང༌ མི༌ མང༌པོའེ༌ གཙོ༌བོའེ༌ཀ༌ དད༌པ༌ ཁྱོངས༌། 
ACT.9.43	པི༌ཏྲར༌ ཞག༌བན༌ཤིག༌ ཡོ༌པའེ༌ ནང༌ང༌ ཤི༌མོན༌ ཀོབའ༌ ཉེ༌ཁན༌ནི༌ ཁང༌པ༌ དུགས༌།
ACT.10.1	ཀཱེ༌སར༌རིའ༌ ནང༌ང༌ ཨི༌ཏ༌ལི༌པའེ༌ མག༌ཚོགས༌ ཟེར༌ཁན༌ནི༌ ནང༌ནེ༌ མག༌རྒྱའེ༌ སྤོན༌བོ༌ ཀོར༌ནེ༌ལི༌འུས༌ ཟེར༌ཁན༌ཞིག༌ ཡོད༌པིན༌། 
ACT.10.2	ཁོ༌ དང༌ ཁོའེ༌ ནང༌མི༌ ཚང༌མ༌ མ༌ དད༌པ༌ཅན༌ དང༌ དཀོན༌མཆོག༌ག༌ རྩི༌ཝ༌ ཅོ༌ཨིན༌ ཁོང༌ངི༌ ཇིགས༌སི༌ ནང༌ང༌ མི༌ཚེ༌ ཕུད༌ཁན༌ ཡོད༌པིན༌། ཁོ༌ ཉལ༌བ༌ཅན༌གུན༌ལ༌ སྙིང༌ ཕེས༌ཏེ༌ ཏང༌ཁན༌ དང༌ ཞག༌དང༌ དཀོན༌མཆོག༌ག༌ སྨོས༌ལམ༌ ཞུ༌ཁན༌ཞིག༌ ཡོད༌པིན༌། 
ACT.10.3	ཞག༌ཤིག༌ ཛར༌རེ༌ སྟིང༌ནེ༌ ཧ༌ལམ༌ ཆུ༌ཚོད༌ སུམ༌པ༌ཞིག༌, ཞལ༌ཟིགས༌ཤིག༌གི༌ ནང༌ང༌ དཀོན༌མཆོག༌གི༌ ཕོ༌ཉ༌ ཁོའེ༌ དུན༌ལ༌ སྐྱོད༌ཨིན༌ སལ༌པོ༌ ཐོང༌ ཡང༌ ཁོང༌ངི༌ མོལས༌, "ཀོར༌ནེ༌ལི༌འུས༌།"
ACT.10.4	ཀོར༌ནེ༌ལི༌འུས༌ ཇིགས༌ཨིན༌ ཕོ༌ཉའེ༌ ཆོགས༌ལ༌ མིག༌ གྱངས༌ཏེ༌ སྟས༌, ཡང༌ ཁོའེ༌, "ཀྱེ༌ གཙོ༌བོ༌ ཅི༌ ཅོ༌ལེ༌" ཟེརས༌།
ACT.10.4	ཕོ༌ཉའེ༌ ལན༌ལ༌, "ཁྱོ༌རང༌ངི༌ སྦྱིན༌བ༌ དང༌ སྨོས༌ལམ༌ གུན༌ དཀོན༌མཆོག༌གི༌ ཆོད༌པའེ༌ ཚུལ༌ལ༌ ནམས༌ས༌ ཛདས༌། 
ACT.10.5	ཏ༌ མི༌ ཁ༌ཅིག༌ ཡོ༌པའ༌ ལམ༌ཅུགས༌ཏེ༌ ཤི༌མོན༌ པི༌ཏྲར༌ ཟེར༌ཁན༌ནི༌ མི༌བོ༌ འི༌རུ༌ བོད༌ཏེ༌ ཁྱོང༌། 
ACT.10.6	ཁོ༌ ཀོབའ༌ ཉེ༌ཁན༌ ཤི༌མོན༌ནི༌ ཁང༌པ༌ དུགས༌ཏེ༌ ཡོད༌, ཁོའེ༌ ཁང༌པ༌ རྒྱ༌ཚོའེ༌ ཐའ༌མ༌ ཡོད༌" མོལས༌།
ACT.10.7	འི༌གུན༌ མོལ༌ཏེ༌ ཕོ༌ཉའ༌ སྐྱོད༌ ཚར༌ར༌དང༌, ཀོར༌ནེ༌ལི༌འུས༌སི༌ རང༌ངི༌ ཡོག༌པོ༌ ཉིས༌ དང༌ ཁོའེ༌ ཞབ༌སྟོག༌པ༌ དད༌པ༌ཅན༌ནི༌ མག༌མི༌བོའ༌ བོདས༌། 
ACT.10.8	ཡང༌ ཁོང༌གུན༌ལ༌ བྱུང༌ཁན༌ ཚང༌མ༌ ཤད༌ཏེ༌ ཡོ༌པའ༌ ལམ༌ཅུགས༌།
ACT.10.9	སྟིང༌མ༌ ཞག༌པོ༌ ཁོང༌ ཚང༌ཀོ༌ ཕེས༌སི༌ ནང༌ང༌ ཡོ༌པའེ༌ ཉེ༌མོའ༌ སླེབ༌བ༌ཅིག༌, ཉིང༌གུང༌ ཟམ༌ཤིག༌ག༌ པི༌ཏྲར༌ ཁང༌པའེ༌ ཁེ༌ཐོག༌ག༌ སྨོས༌ལམ༌ ཞུའ༌ལ༌ སྐྱོདས༌། 
ACT.10.10	ཁོང༌ སྟོགས༌པ༌ ཅི༌ཏོང༌ཤིག༌ ཟེན༌ སམ༌, ཡང༌ ཁར༌ཇི༌ གྲལ༌གྲིག༌ ཅོ༌ཨིན༌ ཡོད༌ དུས༌, ཁོང༌ང༌ ཞལ༌ཟིགས༌ཤིག༌ ཐོང༌། 
ACT.10.11	ཁོང༌ང༌ ནམ༌ཁའ༌ ཕེ༌ཏེ༌ རས༌ ཆེན༌མོ༌ ཙོགས༌ཤིག༌ ཆོགས༌ཞི༌ ཀ༌ནེ༌ ཐམས༌ཏེ༌ ཇིག༌རྟེན༌ ཆོགས༌ལ༌ ཕབ༌ཨིན༌ ཐོང༌། 
ACT.10.12	ཏེ༌ནང༌ང༌ ཇིག༌རྟེན༌ནི༌ཀ༌ ཡོད༌ཁན༌ནི༌ སེམས༌ཅན༌, བུ༌ཙིག༌ དང༌ བྱ༌བྱི༌འུ༌ ན༌མི༌ན༌ ཚངས༌ གུན༌ དུག༌པིན༌། 
ACT.10.13	ཏེ༌ནེ༌ ཁོང༌ང༌ སྐད༌ཅིག༌གི༌, "པི༌ཏྲར༌ ལངས༌ཏེ༌ འི༌གུན༌ སད༌ཏེ༌ ཟོ༌" མོལ༌ཨིན༌ ཚོར༌།
ACT.10.14	ཨིན༌ནའང༌ པི༌ཏྲར༌རི༌ ལན༌ལ༌, "ཀྱེ༌ གཙོ༌བོ༌, ཤི༌ནའང༌ འི༌གུན༌ མི༌ཟའ༌, ངའེ༌ དི༌རིང༌ ཚག༌པ༌ ཚི༌ཏུ༌ ཡ༌ ཟའ༌ མི༌ཆོག༌ཅེས༌སི༌ ཟན༌ཞིག༌ མ༌ནེ༌ མ༌ཟོས༌པིན༌" མོལས༌།
ACT.10.15	ཏེ༌ནེ༌ ཁོང༌ང༌ ཏེན༌ན༌ སྐད༌པོའེ༌ ལན༌ ཉིས༌པ༌ མོལས༌, "དཀོན༌མཆོག༌གི༌ རྩང༌མ༌ ཛད༌ཁན༌བོའ༌ ཚི༌ཏུ༌ མ༌ཟེར༌།"
ACT.10.16	ལན༌ སུམ༌ ཏེན༌ན༌ ཙོགས༌ སོང༌, ཏེ༌ནེ༌ ཧུན༌མེད༌ལ༌ ཏེ༌ རས༌པོ༌ ནམ༌ཁའ༌ ཐེན༌ཏེ༌ ཁྱེར༌ར༌ ཛདས༌།
ACT.10.17	པི༌ཏྲར༌རི༌ རང༌ངི༌ སམ༌བའེ༌ ནང༌ང༌ ཏེ༌ ཞལ༌ཟིགས༌པོའེ༌ ཏོན༌ཏག༌གི༌ སྐོར༌ལ༌ སམ༌ཨིན༌ ཡོད༌ ཟ༌ནེ༌ ཀོར༌ནེ༌ལི༌འུས༌སི༌ པི༌ཏྲར༌ ཁྱོང༌ང༌ ལམ༌ཅུག༌ཁན༌གུན༌ ཤི༌མོན༌ནི༌ ཁང༌པའེ༌ སྒོའེ༌ཀ༌ སླེབ༌། 
ACT.10.18	ཏེ༌ མི༌གུན༌ནི༌ བོད༌ཏེ༌ ཤི༌མོན༌ པི༌ཏྲར༌ ཟེར༌ཁན༌བོ༌ ཏེ༌རུ༌ དུགས༌ཏེ༌ ཡོད༌ད༌ ཟེར༌ཏེ༌ དྲིས༌།
ACT.10.19	པི༌ཏྲར༌, ཁོའ༌ ཐོང༌ཁན༌ནི༌ ཞལ༌ཟིགས༌པོའེ༌ སྐོར༌ལ༌ སམ༌བ༌ ཏང༌ཨིན༌ ཡོད༌དུས༌ དམ༌པའེ༌ ཐུག༌ཉིད༌དི༌ ཁོང༌ང༌ མོལས༌, "ཤི༌མོན༌ མི༌ སུམ༌མི༌ ཁྱོ༌རང༌ ཙལ༌དུག༌། 
ACT.10.20	ཏ༌ ལངས༌ཏེ༌ ཡོག༌ག༌ སོང༌, ཡང༌ ཁོང༌གུན༌ ཉམ༌པོ༌ ཆ༌ཅེས༌ལ༌ ཐེ༌ཚོམས༌ མ༌ཅོ༌, ཅིའ༌ཟེར༌ན༌ ཁོང༌གུན༌ ངའེ༌ ལམ༌ཅུགས༌ཏེ༌ ཨིན༌།"
ACT.10.21	ཏེ༌ནེ༌ པི༌ཏྲར༌ ཡོག༌ག༌ བབས༌ཏེ༌ སོང༌, ཡང༌ ཁོང༌གུན༌ལ༌, "ཁྱོ༌ཞའེ༌ ཙལ༌ཁན༌ནི༌ མི༌བོ༌ ང༌ ཨིན༌, ཁྱོ༌ཞའ༌ ཅི༌ཕིའ༌ ཡོངས༌པིན༌?" ཟེར༌ཏེ༌ དྲིས༌།
ACT.10.22	ཏེ༌གུན༌ནི༌ ལན༌ལ༌, "ང༌ཞ༌གུན༌ མག༌རྒྱའེ༌ སྤོན༌བོ༌ ཀོར༌ནེ༌ལི༌འུས༌སི༌ ཆོགས༌ནེ༌ ཡོངས༌ཏེ༌ ཨིན༌, ཁོང༌ དྲང༌པོ༌ དང༌ དཀོན༌མཆོག༌ག༌ རྩི༌ཝ༌ ཅོ༌ཨིན༌ ཁོང༌ངི༌ ཇིགས༌སི༌ ནང༌ང༌ མི༌ཚེ༌ ཕུད༌ཁན༌ཞིག༌ ཨིན༌, ཡང༌ ཡ༌ཧུ༌དཱ༌པ༌ ཚང༌མའེ༌ ཁོང༌ང༌ རྩི༌ཝ༌ ཅོའད༌། དཀོན༌མཆོག༌གི༌ དམ༌པའེ༌ ཕོ༌ཉའེ༌ ཁོང༌ང༌ ཤི༌མོན༌ པི༌ཏྲར༌རི༌ མོལ༌ཁན༌གུན༌ ཉན༌ཐུབ༌ཅེས༌ལ༌ ཉེ༌རང༌ ཁོང༌ངི༌ ཁང༌པ༌ བོད༌ མོལ༌ཏེ༌ བཀའ༌ སལ༌ཏོག༌།" 
ACT.10.23	ཏེ༌ནེ༌ པི༌ཏྲར༌རི༌ ཁོང༌གུན༌ ནང༌ང༌ བོད༌ཏེ༌ ཏེ༌རུ༌ དུག༌ ཅུག༌ག༌ ཛདས༌།
ACT.10.23	སྟིང༌མ༌ཞག༌པོ༌ པི༌ཏྲར༌ ཏེ༌ མི༌གུན༌ ཉམ༌པོ༌ སྐྱོདས༌, ཡང༌ ཁོང༌ ཉམ༌པོ༌ ཡོ༌པའ༌ནེ༌ ཞན༌ དདཔ༌ཅན༌གུན༌ནའང༌ སོང༌། 
ACT.10.24	སྟིང༌མ༌ཞག༌པོ༌ ཁོང༌གུན༌ ཀཱེ༌སར༌རིའ༌ སླེབ༌། ཀོར༌ནེ༌ལི༌འུས༌ ཁོང༌ སྐྱོད༌ཅེས༌ལ༌ སྲུངས༌ཏེ༌ ཡོད༌པིན༌, ཡང༌ ཁོའེ༌ རང༌ངི༌ ཉེན༌གྲུང༌གུན༌ དང༌ ཛ༌འོ༌ ཉེ༌མོ༌གུན༌ ནའང༌ བོད༌ཏེ༌ ཡོད༌པིན༌། 
ACT.10.25	པི༌ཏྲར༌ ཁང༌པ༌ སླེབས༌ཏེ༌ ཀོར༌ནེ༌ལི༌འུས༌ ཐུག༌ག༌ཅིག༌, ཁོའེ༌ ཁོང༌ངི༌ ཞབས༌སི༌ཀ༌ གྱེལ༌ཏེ༌ ཆག༌ཕུལས༌། 
ACT.10.26	ཨིན༌ནའང༌ པི༌ཏྲར༌རི༌ ཁོའ༌ "ལོང༌" མོལ༌ཏེ༌ ལང༌ང༌ ཛདས༌, "ང༌ ནི༌ ཁྱོ༌རང༌ ཙོགས༌ མི༌ཞིག༌ ཨིན༌ ངའ༌ ཆག༌མ༌ཕུལ༌" མོལས༌།
ACT.10.27	ཏེ༌ནེ༌ པི༌ཏྲར༌ ཀོར༌ནེ༌ལི༌འུས༌ ཉམ༌པོ༌ སྤེ༌ར༌ སལ༌ཨིན༌ ཁང༌པའེ༌ ནང༌ང༌ སྐྱོདས༌, ཡང༌ མི༌ མང༌པོ༌ཞིག༌ ཛོམས༌ཏེ༌ ཡོད༌ཁན༌བོ༌ ཟིགས༌། 
ACT.10.28	ཁོང༌ངི༌ ཏེ༌ མི༌གུན༌ལ༌ མོལས༌, "ཡ༌ཧུ༌དཱ༌པ༌ཞིག༌ག༌ ཡ༌ཧུ༌དཱ༌པ༌ མན༌ཁན༌ཞིག༌ ཉམ༌པོ༌ བྲེལ༌ བོར༌ཅེས༌པོ༌ ཡ༌ཧུ༌དཱ༌པའེ༌ ཁྲིམས༌ དང༌ གལ༌ཏེ༌ ཨིན༌ཁན༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌། ཨིན༌ནའང༌ ངའེ༌ སུ༌ཞིག༌གའང༌ རིགས༌ངན༌ ཡ༌ ཚི༌ཏུ༌ ཟེར༌ མི༌ཆོག༌ཅེས༌པོ༌, དཀོན༌མཆོག༌གི༌ ང༌ སྔོན༌ ཅུག༌ག༌ ཛདས༌། 
ACT.10.29	ཏེ༌བོའེ༌ཕིའ༌ ཁྱོ༌ཞ༌གུན༌ནི༌ ང༌ འི༌རུ༌ བོད༌ ཟ༌ནེ༌ ངའེ༌ ཅའང༌ རྒྱབ༌གལ༌ མ༌ཅོའ༌ ཡོངས༌པིན༌། ཏ༌ ཁྱོ༌ཞའེ༌ ང༌ ཅི༌ཕིའ༌ འི༌རུ༌ བོད༌ཏེ༌ ཨིན༌?"
ACT.10.30	ཀོར༌ནེ༌ལི༌འུས༌སི༌ ལན༌ལ༌, "དི༌རིང༌ངི༌ སང༌ ཞག༌ ཞིའི༌ སྔུན༌ལ༌ ཛར༌རེ༌ སྟིང༌ནེ༌ ཆུ༌ཚོད༌ སུམ༌པ༌, འིན༌ན༌ དུས༌ཚོད༌ ཟམ༌ཤིག༌གི༌ཀ༌, ངའེ༌ ང༌རང༌ངི༌ ཁང༌པའེ༌ ནང༌ང༌ སྨོས༌ལམ༌ ཞུའད༌པིན༌, ཧུན༌མེད༌ལ༌ ནམ༌ཟའ༌ ལྡང༌ཤན༌ ནམས༌ཁན༌ནི༌ མི༌ཞིག༌ ངའེ༌ དུན༌ལ༌ ཞངས༌ཏེ༌ ཞུགས༌། 
ACT.10.31	ཁོང༌ངི༌, 'ཀོར༌ནེ༌ལི༌འུས༌ དཀོན༌མཆོག༌གི༌ ཁྱོ༌རང༌ངི༌ སྨོས༌ལམ༌གུན༌ སན༌ན༌ ཛདས༌, ཡང༌ ཁྱོ༌རང༌ངི༌ སྦྱིན༌བ༌ ཏང༌ཁན༌གུན༌ནི༌ཀ༌ སྣང༌ང༌ སལས༌། 
ACT.10.32	ཏ༌ སུ༌ཞིག༌ ཡོ༌པའ༌ ལམ༌ཅུགས༌ཏེ༌ ཤི༌མོན༌ པི༌ཏྲར༌ ཟེར༌ཁན༌བོ༌ འི༌རུ༌ བོད༌ཏེ༌ ཁྱོང༌། ཁོང༌ ཤི༌མོན༌ ཀོབའ༌ ཉེ༌ཁན༌ནི༌ ཁང༌པ༌ དུགས༌ཏེ༌ ཡོད༌, ཁོའེ༌ ཁང༌པ༌ རྒྱ༌ཚོའེ༌ ཐའ༌མ༌ ཡོད༌' མོལ༌ལ༌ རག༌། 
ACT.10.33	ཏེན༌ན༌བོའེ༌ཕིའ༌ ཏེན༌ན༌མལ༌ལ༌ ངའེ༌ ཉེ༌རང༌ང༌ བོད༌ད༌ མི༌ ཀལ༌པིན༌ ཡང༌ ཉེ༌རང༌ འི༌ཀ༌ སྐྱོད༌པ༌ ང༌ཞའ༌ མ༌ ཐད༌པོ༌ སོང༌། གཙོ༌བོའེ༌ ཉེ༌རང༌ང༌ མོལ༌ཁན༌གུན༌ ཉན༌ཅེས༌ལ༌ དཀོན༌མཆོག༌གི༌ སྐུན༌དུན༌ལ༌ ང༌ཞའ༌ ཚང༌མ༌ འི༌ཀ༌ ཛོམས༌ཏེ༌ ཨིན༌།"
ACT.10.34	ཏེ༌ནེ༌ པི༌ཏྲར༌རི༌ མོལ༌ཅེས༌ གོ༌ཟུགས༌, "དཀོན༌མཆོག༌གི༌ སུའང༌ ཆོགས༌ མི༌ཛད༌ཅེས༌པོ༌ ངའ༌ ཏན༌ཏན༌ ཧ༌གོ༌། 
ACT.10.35	ཨིན༌ནའང༌ དཀོན༌མཆོག༌གི༌ རྒྱལ༌ཁམས༌ ཚང༌མའེ༌ ནང༌ནེ༌ ཁོང༌ངི༌ ཇིགས༌སི༌ ནང༌ང༌ ལམ༌ ཟང༌པོའེ༌ཀ༌ གྲུལ༌ཁན༌གུན༌ལ༌ གའ༌མོའེ༌ ནས༌ཚུལ༌ ཉན༌ཅེས༌ལ༌ གའ༌སུས༌ ཛད༌ད༌ནོག༌། 
ACT.10.36	ཨིས༌ར༌ཨེལ༌པ༌གུན༌ནི༌ ཕིའ༌ གའ༌མོའེ༌ ནས༌ཚུལ༌ ནི༌, ཡེ༌ཤུ༌ མ༌ཤི༌ཀ༌ ང༌དང༌ ཚང༌མའེ༌ གཙོ༌བོ༌ ཡང༌ ཁོང༌ རྒྱུད༌ཏེ༌ དཀོན༌མཆོག༌ ཉམ༌པོ༌ ཞི༌དེ༌ ཡོད༌ཅེས༌པོ༌ ཨིན༌ནོག༌། 
ACT.10.37	ཡོ༌ཧཱ༌ནན༌ནི༌ ཁྲུས༌ལེན༌ཅེས༌སི༌ སྐོར༌ལ༌ ཤད༌ཏེ༌ སྟིང༌ནེ༌, གཱ༌ལིལ༌ལིའི༌ ཡུལ༌ནེ༌ གོ༌ཟུགས༌ཏེ༌ ཡ༌ཧུ༌དཱ༌ གང༌པོའེ༌ ནང༌ང༌ བྱུང༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌: 
ACT.10.38	དཀོན༌མཆོག༌གི༌ ཡེ༌ཤུ༌ ན༌ཙ༌རེད༌པ༌ དམ༌པའེ༌ ཐུག༌ཉིད༌ དང༌ སྟོབས༌ ཉམ༌པོ༌ སྐོའ༌ ཛདས༌, ཡང༌ ཁོང༌ ནས༌ས༌ མང༌པོའ༌ སྐྱོད༌ཏེ༌ ཆག༌ལས༌ ཟང༌པོ༌ ཛད༌ཅེས༌ དང༌ རྡུད༌གུན༌ནི༌ གོ༌བའེ༌ ཝང༌ངི༌ ཡོག༌ག༌ ཡོད༌ཁན༌གུན༌ ཕན༌ཅུག༌ག༌ ཛདས༌, ཅིའ༌ཞུ༌ན༌ དཀོན༌མཆོག༌ ཁོང༌ ཉམ༌པོ༌ ཞུགས༌ཏེ༌ ཨིན༌པིན༌།
ACT.10.39	ཡེ༌ཤུའི༌ ཡ༌ཧུ༌དཱའེ༌ ཡུལ༌ དང༌ ཡེ༌རུ༌ཤ༌ལེམ༌མི༌ ནང༌ང༌ ཛད༌ཁན༌གུན༌ནི༌ སྤང༌པོ༌ ང༌ཞ༌གུན༌ ཨིན༌། ཏེ༌གུན༌ནི༌ ཁོང༌ རྐྱང༌ཤིང༌ང༌ རྐྱངས༌ཏེ༌ སདས༌། 
ACT.10.40	ཨིན༌ནའང༌ དཀོན༌མཆོག༌གི༌ ཁོང༌ ཞག༌ སུམ༌པའེ༌ ཞག༌ག༌ སོན༌ཏེའ༌ ལང༌ང༌ ཛད༌ཏེ༌ ང༌ཞ༌གུན༌ལ༌ སྔོན༌ ཅུག༌ག༌ ཛདས༌། 
ACT.10.41	ཚང༌མ༌ལ༌ ཁོང༌ མ༌ཇལ༌, ཨིན༌ནའང༌ དཀོན༌མཆོག༌གི༌ སྤང༌པོ༌ ཏང༌ང༌ལ༌ ལྡམ༌མ༌ ཛད༌ཁན༌ ང༌ཞ༌གུན༌ནི༌ ཁོང༌ ཇལ༌། ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ ང༌ཞ༌གུན༌ནི༌ ཁོང༌ ཉམ༌པོ༌ ཟོས༌པིན༌ ཡང༌ ཐུངས༌པིན༌། 
ACT.10.42	དཀོན༌མཆོག༌གི༌ ང༌ཞའ༌ མི༌གུན༌ལ༌ ཡེ༌ཤུ༌ ནི༌, ཤི༌སོན༌ ཉིས༌ཀོའེ༌ཀ༌ ཤགས༌ ཛད༌ཅེས༌ལ༌ ཁོང༌ངི༌ སྐོའ༌ ཛད༌ཁན༌བོའེ༌ སྤང༌པོ༌ ཏང༌ཅེས༌ དང༌ ཆོས༌ཤད༌ཅེས༌ལ༌ བཀའ༌ སལས༌། 
ACT.10.43	ཡེ༌ཤུའི༌ཀ༌ དད༌པ༌ ཅོ༌ཁན༌ ཚང༌མ༌ལ༌ ཁོང༌ངི༌ ཚན༌ རྒྱུད༌ཏེ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ ཐོབ༌ཨིན༌ ཟེར༌ཏེ༌ ཁོང༌ངི༌ སྐོར༌ལ༌ ལུང༌སྟོན༌པ༌ ཚང༌མའེ༌ སྤང༌པོ༌ སལ༌ཏེ༌ ཨིན༌ནོག༌།"
ACT.10.44	པི༌ཏྲར༌རི༌ འི༌ སྤེ༌ར༌གུན༌ ཤད༌ཨིན༌ ཡོད༌ ཟ༌ནེ༌, ཁོང༌ངི༌ ལོན༌ ཉན༌ཨིན༌ ཡོད༌ཁན༌ ཚང༌མའེ༌ཀ༌ དམ༌པའེ༌ ཐུག༌ཉིད༌ བབས༌། 
ACT.10.45	པི༌ཏྲར༌ ཉམ༌པོ༌ ཡོངས༌ཁན༌ནི༌ ཡ༌ཧུ༌དཱ༌པ༌ དད༌པ༌ཅན༌གུན༌ནི༌, ཡ༌ཧུ༌དཱ༌པ༌ མན༌ཁན༌གུན༌ནི༌ཀའང༌ དམ༌པའེ༌ ཐུག༌ཉིད༌ བབས༌ཁན༌བོ༌ ཐོང༌ཏེ༌ ཧ༌ལས༌། 
ACT.10.46	ཅིའ༌ཟེར༌ན༌ ཁོང༌གུན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ མ༌ཤེས༌ཁན༌ནི༌ སྐད༌གུན༌ནི༌ ནང༌ང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཚོར༌།
ACT.10.46	ཏེ༌ནེ༌ པི༌ཏྲར༌རི༌ མོལས༌། 
ACT.10.47	"ཁོང༌གུན༌ལ༌ ཆུའི༌ཁྲུས༌ ལེན༌ཅེས༌ནེ༌ གག༌ཅེས༌སི༌ ཧམ༌པ༌ སུའི༌ ཅོ༌ཨིན༌ ཀ༌གུན༌ལ༌ ང༌ཞའ༌ ཐོབ༌ཁན༌ནི༌ ཏེན༌ན༌ དམ༌པའེ༌ ཐུག༌ཉིད༌བོ༌ ཐོབ༌ཏེ༌ ཨིན༌ནོག༌།" 
ACT.10.48	པི༌ཏྲར༌རི༌ ཁོང༌གུན༌ལ༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ཁྲུས༌ ལེན༌གོས༌ ཟེར༌ཏེ༌ བཀའ༌ སལས༌། ཏེ༌ནེ༌ ཏེ༌གུན༌ནི༌ པི༌ཏྲར༌ལ༌ ཞག༌ ཁ༌ཅིག༌ ཁོང༌ ཉམ༌པོ༌ ཞུག༌ཅེས༌ལ༌ ཞུ༌ཝ༌ ཕུལས༌།
ACT.11.1	ཡ༌ཧུ༌དཱའེ༌ ནང༌ང༌ ཡོད༌ཁན༌ནི༌ སྐུ༌ཚབས༌གུན༌ དང༌ ཞན༌ དད༌པ༌ཅན༌གུན༌ལ༌ ཡ༌ཧུ༌དཱ༌པ༌ མན༌ཁན༌གུན༌ནིའང༌ དཀོན༌མཆོག༌གི༌ བཀའེ༌ཀ༌ དད༌པ༌ ཁྱོངས༌ཏོག༌ ཟེར༌ཏེ༌ ཚོར༌། 
ACT.11.2	པི༌ཏྲར༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོད༌ད༌ཅིག༌, ཡ༌ཧུ༌དཱ༌པ༌ དད༌པ༌ཅན༌ ཁ༌ཅིག༌གི༌ ཁོང༌ང༌ སྐྱོན༌རྗོད༌ ཅོས༌ཏེ༌, 
ACT.11.3	"ཉེ༌རང༌ ཡ༌ཧུ༌དཱ༌པ༌ མན༌ཁན༌ ཚི༌ཏུ༌གུན༌ནི༌ ཁང༌པ༌ སོང༌ཏེ༌ ཁོང༌གུན༌ ཉམ༌པོ༌ ཟན༌ ཟོས༌ཏོག༌" ཟེརས༌།
ACT.11.4	ཏེ༌ནེ༌ པི༌ཏྲར༌རི༌ བྱུང༌ཁན༌ ཚང༌མ༌ གོ༌ནེ༌ ཇུག༌ ཚག༌པ༌ ཚིར༌ ཚིར༌ལ༌ ཁོང༌གུན༌ལ༌ ཤདས༌། 
ACT.11.5	"ངའེ༌ ཡོ༌པའ༌ གྲོང༌ཁྱེར༌རི༌ ནང༌ང༌ སྨོས༌ལམ༌ ཏབ༌ཨིན༌ ཡོད༌པིན༌, ཧུན༌མེད༌ལ༌ ང༌ འི༌ ཞལ༌ཟིགས༌པོ༌ ཐོང༌: ནམ༌ཁའ༌ནེ༌ རས༌ ཆེན༌མོ༌ ཙོགས༌ཤིག༌ གྲུ༌ ཞི༌ཀོ༌ནེ༌ ཟུམས༌ཏེ༌ ངའེ༌ དུན༌ལ༌ ཕབས༌། 
ACT.11.6	ངའེ༌ ཏེ༌བོའ༌ ཏན༌ཏན༌ ཅོས༌ཏེ༌ སྟས༌པ༌, ཏེ༌ནང༌ང༌ སྲལ༌ཁན༌ དང༌ ནག༌ཚོགས༌སི༌ སེམས༌ཅན༌, བུ༌ཙིག༌ ན༌མི༌ན༌ ཚངས༌ དང༌ བྱ༌བྱི༌འུ༌ གུན༌ ཐོང༌། 
ACT.11.7	ཏེ༌ནེ༌ ང༌ སྐད༌ཅིག༌གི༌ 'པི༌ཏྲར༌ ཏ༌ ལངས༌ཏེ༌ འི༌གུན༌ སད༌ཏེ༌ ཟོ༌' མོལ༌ཨིན༌ ཚོར༌།"
ACT.11.8	"ངའེ༌ ཟེར༌པིན༌, 'ཀྱེ༌ གཙོ༌བོ༌ མ༌ནེ༌ མི༌ཟའ༌, དི༌རིང༌ ཚག༌པ༌ ངའེ༌ ཡ༌ཧུ༌དཱ༌པའེ༌ ཁྲིམས༌ སྲུངས༌ཏེ༌ འི༌ཙོགས༌སི༌ ཚི༌ཏུ༌ དང༌ ཁམ༌ལོག༌ ཟན༌གུན༌ མ༌ཟོས༌པིན༌།'"
ACT.11.9	"ནམ༌ཁའ༌ནེ༌ ཏེ༌ སྐད༌པོའེ༌ ལན༌ ཉིས༌པ༌ མོལས༌, 'དཀོན༌མཆོག༌གི༌ རྩང༌མ༌ ཛད༌ཁན༌གུན༌ལ༌ ཁྱོ༌རང༌ངི༌ ཚི༌ཏུ༌ མ༌ཟེར༌།' 
ACT.11.10	ཏེན༌ན༌བོ༌ ཚེར༌ སུམ༌ བྱུང༌, ཏེ༌ སྟིང༌ནེ༌ ཏེ༌ ཚང༌མ༌ ལོགས༌ཏེ༌ ནམ༌ཁའ༌ ཐེན༌ན༌ ཛདས༌།"
ACT.11.11	"ཏེན༌ན༌ དུས༌ལ༌ ཀཱེ༌སར༌རིའ༌ནེ༌ ང༌ ཡོད༌ས༌ ཀལ༌ཁན༌ནི༌ མིང༌གོ༌ སུམ༌, ང༌ བྲང༌ས༌ དུག༌ཁན༌ནི༌ ཁང༌པ༌བོའེ༌ སྒོའེ༌ཀ༌ སླེབ༌། 
ACT.11.12	དམ༌པའེ༌ ཐུག༌ཉིད༌དི༌ ང༌ མོལས༌ 'ཁྱོ༌རང༌ འི༌ མི༌གུན༌ ཉམ༌པོ༌ ཐེ༌ཚོམས༌ མེད༌ད༌ སོང༌།' འི༌ དད༌པ༌ཅན༌ དྲུག༌གའང༌ ང༌ ཉམ༌པོ༌ ཡོངས༌, ཡང༌ ང༌ཞ༌གུན༌ ང༌ བོད༌ད༌ ཀལ༌ཁན༌ནི༌ མི༌བོའེ༌ ཁང༌པའེ༌ ནང༌ང༌ སོང༌པིན༌། 
ACT.11.13	ཁོའེ༌ ང༌ཞའ༌ ཤདས༌, ཁོའ༌ ཁོ༌རང༌ངི༌ ཁང༌པའེ༌ ནང༌ང༌ དཀོན༌མཆོག༌གི༌ ཕོ༌ཉ༌ཞིག༌ ཇལ༌ཏེ༌ 'ཡོ༌པའ༌ ཟེར༌ས༌ མི༌གུན༌ ལམ༌ཅུགས༌ཏེ༌ ཤི༌མོན༌ པི༌ཏྲར༌ ཟེར༌ཁན༌ནི༌ མི༌བོ༌ འི༌རུ༌ བོད༌ཏེ༌ ཁྱོང༌། 
ACT.11.14	ཁོའེ༌ ཤད༌ཁན༌ནི༌ ལོན༌བོའེ༌ ཁྱོ༌རང༌ དང༌ ཁྱོ༌རང༌ངི༌ ནང༌ཚངས༌ ཚང༌མའ༌ ཐར༌པ༌ ཐོབ༌ཨིན༌' མོལ༌ལ༌ རག༌།"
ACT.11.15	"ངའེ༌ ཤད༌ཅེས༌ གོ༌ཟུག༌ ཅོའ༌ཅིག༌, ཁོང༌གུན༌ནི༌ཀའང༌ དམ༌པའེ༌ ཐུག༌ཉིད༌ བབས༌ ཀ༌ཟུག༌གི༌ ང༌དང༌གུན༌ནི༌ཀ༌ གོ༌མ༌ བབས༌ཏེ༌ ཨིན༌པིན༌། 
ACT.11.16	ཏེ༌ནེ༌ ང༌ གཙོ༌བོ༌ ཡེ༌ཤུའི༌ 'ཡོ༌ཧཱ༌ནན༌ནི༌ ཆུའི༌ ཁྲུས༌སལ༌ཏེ༌ ཨིན༌པིན༌, ཨིན༌ནའང༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌དི༌ ཁྲུས༌ཐོབ༌ཨིན༌' མོལ༌ཁན༌བོ༌ ཨིད༌ཏུ༌ ཡོངས༌། 
ACT.11.17	གཙོ༌བོ༌ ཡེ༌ཤུ༌ མ༌ཤི༌ཀ༌ དད༌པ༌ ཅོ༌ཁན༌ ང༌དང༌གུན༌ལ༌ སལ༌ཁན༌ནི༌ ཏེན༌ན༌ བྱིན༌ལབས༌པོ༌ དཀོན༌མཆོག༌གི༌ ཁོང༌གུན༌ལའང༌ སལ༌ཏེ༌ ཨིན༌ན༌, ཏེ༌ནེ༌ དཀོན༌མཆོག༌ག༌ རྒྱབ༌གལ༌ ཅོ༌ཉན༌ཨིན༌ སམ༌ཁན༌ ང༌ སུ༌ ཨིན༌ནོག༌?"
ACT.11.18	སྐྱོན༌རྗོད༌ ཅོ༌ཁན༌གུན༌ནི༌ ཏེ༌ སྤེ༌ར༌གུན༌ ཚོར༌ར༌ཅིག༌, ཁོང༌གུན༌ནི༌ རྒྱབ༌གལ༌ ཅོ༌ཅེས༌ ཕངས༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, "ཏ༌ ཧ༌གོ༌, གྱོད༌པ༌ ཅོ༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལའང༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ སྐབས༌ སལ༌ལ༌ ཛད༌ཏེ༌ ཨིན༌ནོག༌།"
ACT.11.19	སྟེ༌ཕན༌ སད༌ཏེ༌ སྟིང༌ནེ༌ ནགས༌ ཐོང༌ཁན༌ནི༌ དད༌པ༌ཅན༌གུན༌ ཤོར༌ཏེ༌ ཐག༌རིང༌ངི༌ ཡུལ༌, ཕོ༌ནི༌ཤི༌འ༌, ཀིབ༌རུས༌ དང༌ ཨན༌ཏི༌ཡོག༌ རྒྱལ༌ས༌ གུན༌ལ༌ སླེབ༌། ཁོང༌གུན༌ནི༌ དཀོན༌མཆོག༌གི༌ བཀའ༌ ཡ༌ཧུ༌དཱ༌པ༌གུན༌ལ༌ མ༌ནེ༌ མ༌ཤདས༌། 
ACT.11.20	ཨིན༌ནའང༌ ཏེ༌གུན༌ནི༌ ཕྲོ༌ནེ༌ ཀིབ༌རུས༌ དང༌ ཀི༌རིན༌ ཡུལ༌ནེ༌ ཨིན༌ཁན༌ ཁ༌ཅིག༌ ཨན༌ཏི༌ཡོག༌ རྒྱལ༌ས༌ སོང༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཅེས༌ གོ༌ཟུག༌ ཅོས༌། 
ACT.11.21	གཙོ༌བོ༌ དཀོན༌མཆོག༌གི༌ ཁྱུད༌ ཁོང༌གུན༌ ཉམ༌པོ༌ ཡོད༌པིན༌, ཡང༌ མི༌ མང༌པོའེ༌ ལོན༌བོའེ༌ཀ༌ དད༌པ༌ ཁྱོངས༌ཏེ༌ གཙོ༌བོ༌ ཡེ༌ཤུའི༌ རྒྱབ༌ནེ༌ བྲངས༌།
ACT.11.22	ཏེ༌ ནས༌ཚུལ༌བོ༌ ཡེ༌རུ༌ཤ༌ལེམ༌མ༌ ཡོད༌ཁན༌ནི༌ ཆོས༌ཚོགས༌སི༌ ཚོར༌, ཡང༌ ཁོང༌གུན༌ནི༌ བཱར༌ན༌བས༌ ཨན༌ཏི༌ཡོག༌ག༌ ལམ༌ཅུགས༌། 
ACT.11.23	བཱར༌ན༌བས༌ ཏེ༌རུ༌ སླེབ༌བ༌ཅིག༌, དཀོན༌མཆོག༌གི༌ ཏེ༌ དད༌པ༌ཅན༌གུན༌ནི༌ ནང༌ང༌ ཆག༌ལས༌ ཛད༌ཅེས༌པོ༌ ཐོང༌ཏེ༌ མང༌པོ༌ ཐད༌, ཡང༌ ཁོང༌གུན༌ལ༌ གཙོ༌བོ༌ ཡེ༌ཤུའི༌ ནང༌ང༌ སྟན༌པོ༌ དུག༌ཅེས༌ལ༌ རྩོན༌གྲུས༌ སྲན༌ཏྲེ༌ ཅོ༌ཅེས༌སི༌ སྤོས༌པ༌ སལས༌། 
ACT.11.24	བཱར༌ན༌བས༌ ནི༌ མ༌ མི༌ ཟང༌པོ༌ཞིག༌, དམ༌པའེ༌ ཐུག༌ཉིད༌དི༌ གངས༌ཏེ༌ དད༌པ༌ སྟན༌པོ༌ཅན༌ ཨིན༌པིན༌། ཁོང༌ རྒྱུད༌ཏེ༌ མི༌ མང༌པོའེ༌ གཙོ༌བོ༌ ཡེ༌ཤུའི༌ ནང༌ང༌ དད༌པ༌ ཁྱོངས༌།
ACT.11.25	ཏེ༌ནེ༌ བཱར༌ན༌བས༌ ཤ༌འུལ༌ ཙལ༌ལ༌ ཏར༌སུས༌སི༌ རྒྱལ༌ས༌ སྐྱོདས༌། 
ACT.11.26	ཤ༌འུལ༌ ཐོབ༌བ༌ཅིག༌, ཁོང༌ ཨན༌ཏི༌ཡོག༌ག༌ ཁོང༌རང༌ ཉམ༌པོ༌ ཁྱོངས༌། ཏེ༌རུ༌ ཁོང༌ ཉིས༌ཀོ༌ ལོ༌ གང༌པོ༌ ཆོས༌ཚོགས༌སི༌ ནང༌ང༌ ཛོམས༌ཏེ༌ མི༌ མ༌ མང༌པོའ༌ ཡེ༌ཤུའི༌ སྐོར༌ལ༌ སླབ༌བ༌ ཛདས༌། ཨན༌ཏི༌ཡོག༌གི༌ ནང༌ང༌ གོ༌མ༌རང༌ མ༌ཤི༌ཀའེ༌ སློབ༌ཕྲུག༌གུན༌ལ༌ མ༌ཤི༌ཀ༌པ༌ ཟེརས༌།
ACT.11.27	ཏེན༌ན༌ དུས༌ལ༌ ལུང༌སྟོན༌པ༌ ཁ༌ཅིག༌ ཡེ༌རུ༌ཤ༌ལེམ༌ནེ༌ བབས༌ཏེ༌ ཨན༌ཏི༌ཡོག༌ག༌ སྐྱོདས༌། 
ACT.11.28	ཏེ༌གུན༌ནི༌ ཕྲོ༌ནེ༌ ཅིག༌ ཨ༌ག༌བས༌ ཟེར༌ཁན༌བོ༌ ལངས༌ཏེ༌ དམ༌པའེ༌ ཐུག༌ཉིད༌ རྒྱུད༌ཏེ༌ རོམ༌མི༌ ངའ༌ཡོག༌ག༌ ཡོད༌ཁན༌ནི༌ ཡུལ༌ གང༌པོའེ༌ ནང༌ང༌ མུ༌གེ༌ སྲན༌ཏྲེ༌ ཡོང༌ཅེས༌སི༌ ལུང༌སྟན༌བོ༌ སལས༌། ༼འི༌ མུ༌གེ༌བོ༌ རོམ༌མི༌ རྒྱལ༌པོ༌ ཀོལོ༌དི༌འུས༌སི༌ དུས༌ལ༌ བྱུངས༌ཏེ༌ ཨིན༌༽། 
ACT.11.29	སློབ༌ཕྲུག༌གུན༌ནི༌ རང༌རང༌ངི༌ ཁྱུད༌ ནང༌ཞིན༌ ཡ༌ཧུ༌དཱའེ༌ ནང༌ང༌ ཡོད༌ཁན༌ནི༌ དད༌པ༌ཅན༌གུན༌ལ༌ པེ༌ནེ༌ རོགས༌ ཅོ༌ཅེས༌ལ༌ ཐག༌ཅདས༌། 
ACT.11.30	ཡེ༌རུ༌ཤ༌ལེམ༌མི༌ ཆོས༌ཚོགས༌སི༌ འུ༌སྐྱོང༌གུན༌ནི༌ ལག༌ག༌ ཏང༌ཅེས༌ལ༌ ཤ༌འུལ༌ དང༌ བཱར༌ན༌བས༌ ཉམ༌པོ༌ ཁོང༌གུན༌ནི༌ པེ༌ནེ༌ ལྡུས༌ཁན༌བོ༌ ཀལས༌།
ACT.12.1	ཧ༌ལམ༌ ཏེན༌ན༌ དུས༌ལ༌ རྒྱལ༌པོ༌ ཧེ༌རོ༌དཱ༌དི༌ ཆོས༌ཚོགས༌སི༌ དད༌པ༌ཅན༌ ཁ༌ཅིག༌ག༌ ནགས༌ སྟན༌ཅུག༌ཅེས༌ གོ༌ཟུགས༌། 
ACT.12.2	ཁོའེ༌, ཡོ༌ཧཱ༌ནན༌ནི༌ ཨ༌ཅོ༌ ཡ༌ཀོབ༌ ར༌འི༌ ཉམ༌པོ༌ སད༌ཅུགས༌། 
ACT.12.3	ཏེ༌ ལས༌གུན༌ནི༌ ཡ༌ཧུ༌དཱ༌པ༌གུན༌ ཐད༌པོ༌ ཆའ༌ ཐོང༌ཏེ༌ རྒྱལ༌པོའེ༌ པི༌ཏྲར༌རའང༌ ཟུམ༌ཅུགས༌ ༼ཏེ༌བོ༌ པེ༌སག༌གི༌ དུས༌ཆེན༌ནི༌ དུས༌ལ༌ བྱུང༌༽། 
ACT.12.4	པི༌ཏྲར༌ ཟུམས༌ཏེ༌ སྟིང༌ནེ༌ ཧེ༌རོ༌དཱ༌དི༌ ཁོང༌ ཙོན༌ཁང༌ངི༌ ནང༌ང༌ ཀག༌ཅུགས༌, ཡང༌ སྲུང༌ཅེས༌ལ༌ མག༌མི༌ ཞི༌ཅན༌ནི༌ ཁག༌ཞིའ༌ ཁག༌ ཀལས༌། ཧེ༌རོ༌དཱ༌དི༌ པེ༌སག༌གི༌ དུས༌ཆེན༌ནི༌ སྟིང༌ནེ༌ པི༌ཏྲར༌ མི༌མངས༌སི༌ དུན༌ལ༌ ཁྱོངས༌ཏེ༌ ཁོང༌ང༌ ཁྲིམས༌ ཆད༌ཨིན༌ སམ༌།
ACT.12.5	པི༌ཏྲར༌ ཙོན༌ནི༌ ནང༌ང༌ ཡོད༌ ཟ༌ནེ༌, ཆོས༌ཚོགས༌པོའེ༌ སྙིང༌ ཏག༌པ༌ནེ༌ དཀོན༌མཆོག༌ག༌ ཁོང༌ངི༌ ཕིའ༌ སྨོས༌ལམ༌ ཞུའད༌པིན༌།
ACT.12.6	ཧེ༌རོ༌དཱ༌དི༌ པི༌ཏྲར༌ མི༌མངས༌སི༌ དུན༌ལ༌ ཁྲིམས༌ཅད༌དི༌ ཕིའ༌ ཁྱོང༌ངི༌ སང༌ ཚན༌ ཅིག༌གི༌ སྔུན༌ལ༌, ལྕགས༌ཐག༌ ཉིས༌ལ༌ ཏགས༌ཏེ༌ ཁོང༌ མག༌མི༌ ཉིས༌སི༌ པར༌ལ༌ ཉིད༌ལ༌ སོང༌ཏེ༌ ཡོད༌པིན༌, ཡང༌ ཙོན༌ཁང༌ངི༌ སྒོའེ༌ཀ༌ མག༌མི༌གུན༌ སྲུངས༌ཏེ༌ ཡོད༌དི༌ དུས༌, 
ACT.12.7	ཧུན༌མེད༌ལ༌ དཀོན༌མཆོག༌གི༌ ཕོ༌ཉ༌ཞིག༌ ཏེ༌ཀ༌ སྐྱོད༌པ༌, ཏེ༌ནང༌ གང༌པོ༌ འོད༌དི༌ གངས༌། ཏེ༌ ཕོ༌ཉ༌བོའེ༌ པི༌ཏྲར༌ སྐུལ༌ལ༌ ཛད༌ཏེ༌ ཁོང༌ང༌ ཉིད༌ཚད༌ ཡང༌ མོལས༌, "གྱོགས༌པ༌ ལོངས༌" པི༌ཏྲར༌རི༌ ལག༌པའ༌ ཏག༌ཁན༌ནི༌ ལྕགས༌ཐག༌པོ༌ བུད༌།
ACT.12.8	ཏེ༌ནེ༌ ཕོ༌ཉའེ༌ པི༌ཏྲར༌ལ༌ མོལས༌, "རང༌ངི༌ སྐྱེ༌རགས༌ ཅིང༌ ཡང༌ པ༌བུ༌ གོན༌།" པི༌ཏྲར༌རི༌ ཏེན༌ན༌བོ༌ ཅོས༌, ཡང༌ ཕོ༌ཉའེ༌ ཁོང༌ང༌, "རང༌ངི༌ ཙ༌ཟར༌ གོན༌ ཡང༌ ངའེ༌ རྒྱབ༌ནེ༌ ཡོང༌" མོལས༌། 
ACT.12.9	པི༌ཏྲར༌ ཕོ༌ཉའེ༌ སྟིང༌རང༌ནེ༌ ཙོན༌ཁང༌ནེ༌ ཕི༌ལོག༌ག༌ སྐྱོདས༌, ཁོའེ༌ ཕོ༌ཉའེ༌ ཛད༌ཁན༌གུན༌ ཞལ༌ཟིགས༌ཤིག༌ ཨིན༌ནོག༌ སམ༌, ཏེ༌ ཚང༌མ༌ ངོས༌པོའ༌ བྱུང༌ཏེ༌ ཨིན༌ཁན༌བོ༌ དེན༌ མ༌ཤེས༌། 
ACT.12.10	ཁོང༌ ཉིས༌ཀོ༌ སྒོ༌སྲུང༌པ༌ དང༌པོ༌ དང༌ ཉིས༌པའེ༌ དུན༌ནེ༌ སོང༌ཏེ༌ ལྕགས༌སི༌ རྒྱས༌སྒོའེ༌ཀ༌ སླེབ༌, ཀ༌བོ༌ རྒྱལ༌སའེ༌ ནང༌ང༌ བེའད༌པིན༌། ཁོང༌གུན༌ནི༌ ཕིའ༌ ཏེ༌ སྒོ༌བོ༌ ཁོ༌རང༌ བེ༌སོང༌, ཁོང༌གུན༌ སྒོ༌ནེ༌ བིང༌ཏེ༌ གྲུལ༌ཨིན༌ སོང༌, ཡང༌ སྲང༌ངི༌ ཇུག༌ག༌ སླེབ༌བ༌ཅིག༌, ཕོ༌ཉ༌བོ༌ ཧུན༌མེད༌ལ༌ ཁོང༌ངི༌ དུན༌ནེ༌ སྟོརས༌།
ACT.12.11	ཏེ༌ནེ༌ པི༌ཏྲར༌ལ༌ ཧ༌གོ༌ཏེ༌ མོལས༌, "ཏ༌ ང༌ ཅའང༌ ཐེ༌ཚོམས༌ མེ༌རག༌, དཀོན༌མཆོག༌གི༌ ཁོང༌རང༌ངི༌ ཕོ༌ཉ༌ ཀལ༌ལ༌ ཛད༌ཏེ༌ ཧེ༌རོ༌དཱ༌ དང༌ ཡ༌ཧུ༌དཱ༌པ༌ འུ༌སྐྱོང༌གུན༌ནི༌ ཇུས༌ངན༌ནེ༌ ང༌ ཐར༌ ཅུག༌ག༌ ཛདས༌།"
ACT.12.12	པི༌ཏྲར༌རི༌ བྱུང༌ཁན༌གུན༌ ཧ༌གོའ༌ཅིག༌, ཁོང༌ ཡོ༌ཧཱ༌ནན༌ ཀ༌བོའ༌ མར༌ཀུས༌སའང༌ ཟེར༌རད༌པིན༌ ཁོའེ༌ ཨ༌མ༌ མིར༌ཡམ༌མི༌ ཁང༌པ༌ སྐྱོདས༌། ཏེ༌རུ༌ སྤུན༌ མང༌པོ༌ ཛོམས༌ཏེ༌ སྨོས༌ལམ༌ ཞུའད༌པིན༌། 
ACT.12.13	པི༌ཏྲར༌རི༌ ཕི༌ལོག༌གི༌ སྒོ༌ རྡུངས༌པ༌, རོ༌དཱ༌ ཟེར༌ཁན༌ནི༌ ཡ༌ཏོ༌ བུ༌མོ༌, སྒོ༌ ཕེའ༌ལ༌ ཡོངས༌། 
ACT.12.14	ཁོའ༌ པི༌ཏྲར༌རི༌ སྐད༌ ཤེས༌པ༌ འི༌ཟམ༌ ཐད༌པོ༌ སོང༌ ཁོའེ༌ སྒོ༌ མ༌ཕེའ༌ རྒྱུག༌ཨིན༌ ལོགས༌ཏེ༌ སོང༌ཏེ༌, "པི༌ཏྲར༌ ཕི༌ལོག༌ག༌ སྒོའེ༌ཀ༌ ཡོངས༌ཏེ༌ རག༌" ཟེརས༌།
ACT.12.15	སྤུན༌གུན༌ནི༌ ལན༌ལ༌, "ཁྱོ༌རང༌ སྙོས༌ཏེ༌ ཨིན༌ནོག༌།" ཨིན༌ནའང༌ ཏེ༌ བུ༌མོ༌བོའེ༌ ཨུ༌ཚུགས༌ ཏངས༌ཏེ༌ དེན༌བ༌ ཁོང༌ པི༌ཏྲར༌ ཨིན༌རག༌ ཟེར༌པ༌ ཁོང༌གུན༌ནི༌, "པི༌ཏྲར༌རི༌ ཕོ༌ཉའ༌ ཨིན༌གྲོ༌" ཟེརས༌།
ACT.12.16	ཨིན༌ནའང༌ པི༌ཏྲར༌རི༌ སྒོ༌ རྡུང༌ཨིན༌ དུགས༌ ཡང༌ སྒོ༌ ཕེས༌པ༌ པི༌ཏྲར༌ ཐོང༌ཏེ༌ ཁོང༌གུན༌ ཧ༌ལས༌། 
ACT.12.17	པི༌ཏྲར༌རི༌ ལག༌པ༌ ཉམ༌པོ༌ ཅུབ༌ཅད༌ཅེས༌ལ༌ སྟགས༌ ཅོས༌, ཡང༌ ཁོང༌ དཀོན༌མཆོག༌གི༌ ཙོན༌ཁང༌ནེ༌ ཕིང༌ང༌ ཛད༌ཁན༌ནི༌ སྐོར༌ ཤད༌ད༌ ཛདས༌། ཡང༌ "ཡ༌ཀོབ༌ དང༌ སྤུན༌གུན༌ལ༌ འི༌གུན༌ ཤོད༌" མོལ༌ཏེ༌ ཁོང༌རང༌ ཞན༌ ནས༌ས༌ཞིག༌ག༌ སྐྱོདས༌།
ACT.12.18	ནམ༌ལངས༌ས༌ཅིག༌ པི༌ཏྲར༌ མེད༌པ༌, ཁོང༌ ཉམ༌པོ༌ ཅི༌ སོང༌ སམ༌ཏེ༌ མག༌མི༌གུན༌ལ༌ ཧི༌ལིངས༌ སྲན༌ཏྲེ༌ ཞུགས༌། 
ACT.12.19	ཧེ༌རོ༌དཱ༌དི༌ པི༌ཏྲར༌ ཀ༌རུང༌ས༌ རྒྱལ༌ལ༌ ཅོས༌ཏེ༌ ཙལ༌ཅུགས༌, ཨིན༌ནའང༌ ཁོང༌ངི༌ སྐོར༌ལ༌ ཅའང༌ རྒྱུས༌ མ༌སོང༌པ༌ ཁོའེ༌ སྒོ༌ སྲུང༌པ༌གུན༌ལ༌ དྲི༌སོ༌ ཏངས༌ཏེ༌ ཁོང༌གུན༌ སད༌ཅེས༌སི༌ བཀའ༌ ཏངས༌།
ACT.12.19	ཏེ༌ནེ༌ ཧེ༌རོ༌དཱ༌, ཡ༌ཧུ༌དཱ༌ནེ༌ ཀཱེ༌སར༌རིའ༌ སོང༌ཏེ༌ ཏེ༌རུ༌ དུས༌བན༌ཤིག༌ དུགས༌། 
ACT.12.20	ཏ༌ ཧེ༌རོ༌དཱ༌ལ༌ ཐཱ༌ཡིར༌ དང༌ སི༌དཱོན༌ནི༌ མི༌གུན༌ ཉམ༌པོ༌ མ༌སྲན༌ཏྲེ༌ སྲོ༌ ཡོད༌པིན༌། ཏེ༌ ཡུལ༌ལི༌ འུ༌སྐྱོང༌གུན༌ སྤེ༌ར༌ ཏང༌ང༌ལ༌ ཡོངས༌, ཡང༌ རྒྱལ༌པོའེ༌ ལོ༌ཁྱེལ༌ཅན༌ནི༌ ལོན༌པོ༌ བ༌ལས༌ཏུས༌སི༌ ཆོགས༌སྐྱོར༌ ཐོབས༌ཏེ༌ ཞི༌དེ༌ ཁྱོང༌ཅེས༌སི༌ ཕིའ༌ ཞུ༌ཝ༌ ཕུལས༌, ཅིའ༌ཟེར༌ན༌ ཟ༌རྒྱུ༌ ཉོ༌ཅེས༌ལ༌ ཁོང༌གུན༌ ཧེ༌རོ༌དཱ༌དི༌ ཡུལ༌ལི༌ཀ༌ རག༌ལས༌ཏེ༌ ཡོད༌པིན༌།
ACT.12.21	ལྡམ༌ཁན༌ནི༌ ཞག༌ག༌ ཧེ༌རོ༌དཱ༌དི༌ རྒྱལ༌པོའེ༌ ཀོས༌ལག༌ གོན༌ཏེ༌ རང༌ངི༌ ཁྲིས༌སི༌ཀ༌ དུགས༌ཏེ༌ མི༌མངས༌ལ༌ སྤེ༌ར༌ ཏངས༌། 
ACT.12.22	ཏེ༌ མི༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, "འི༌ སུང༌སྐད༌བོ༌ མི༌ མན༌པ༌ དཀོན༌མཆོག༌གི༌ ཨིན༌ནོག༌།" 
ACT.12.23	ཧེ༌རོ༌དཱ༌ མི༌མངས༌གུན༌ནི༌ དཀོན༌མཆོག༌ག༌ སྟོད༌པ༌ མ༌ཕུལ༌ལ༌ ཁོའ༌ སྟོད༌པ༌ ཕུལ༌ཅེས༌པོའ༌ ཐད༌ པ༌སང༌ ཏེན༌ན༌མལ༌ལ༌ དཀོན༌མཆོག༌གི༌ ཕོ༌ཉའེ༌ ཁོའ༌ ཆད༌པ༌ སལས༌, ཡང༌ བུ༌ཙིག༌གི༌ ཁོའེ༌ ཟུགས༌པོ༌ ཀུ༌ལེ༌ ཀུ༌ལེ༌ ཁོ༌ ཤི༌ཤི༌ ཚག༌པ༌ ཟོས༌།
ACT.12.24	ཨིན༌ནའང༌ དཀོན༌མཆོག༌གི༌ བཀའ༌ ཡར༌རྒྱས༌ ཆེན༌ ཕེལ༌ཨིན༌ སང༌།
ACT.12.25	བཱར༌ན༌བས༌ དང༌ ཤ༌འུལ༌ལི༌ པེ༌ནེ༌ རོགས༌ ཀལ༌ཁན༌བོ༌ ཆོས༌ཚོགས༌སི༌ འུ༌སྐྱོང༌གུན༌ལ༌ སྟདས༌། ཏེ༌སྟིང༌ནེ༌ ཁོང༌གུན༌ མར༌ཀུས༌ ཟེར༌ཁན༌ནི༌ ཡོ༌ཧཱ༌ནན༌ ཁྲིད༌ཏེ༌ ཡེ༌རུ༌ཤ༌ལེམ༌ནེ༌ ལོགས༌ཏེ༌ སྐྱོདས༌།
ACT.13.1	ཨན༌ཏི༌ཡོག༌གི༌ ཆོས༌ཚོགས༌སི༌ ནང༌ང༌ ལུང༌སྟོན༌པ༌ དང༌ སློབ༌པོན༌ གུན༌ ཡོད༌པིན༌, ཁོང༌གུན༌ནི༌ ཕྲོའ༌ བཱར༌ན༌བས༌, ཤི༌མི༌འོན༌ མི༌ནག༌ ཟེར༌ཁན༌, ཀི༌རིན༌པ༌ ལུ༌ཀེ༌འུས༌, མ༌ན༌ཧེན༌ ༼རྒྱལ༌པོ༌ ཧེ༌རོ༌དཱ༌ ཉམ༌པོ༌ ལྡན༌ཁན༌༽ དང༌ ཤ༌འུལ༌ ཡོད༌པིན༌། 
ACT.13.2	ཁོང༌གུན༌ ཉེ༌ནས༌ ཡང༌ན༌ རོ༌ཟཱ༌ དུགས༌ཏེ༌ གཙོ༌བོའ༌ ཅོལ༌ཨིན༌ ཡོད༌ ཟ༌ནེ༌ དམ༌པའེ༌ ཐུག༌ཉིད༌དི༌ ཁོང༌གུན༌ལ༌, "ངའེ༌ བོད༌ཁན༌ནི༌ ལས༌ ཅོ༌ཅེས༌ལ༌ བཱར༌ན༌བས༌ དང༌ ཤ༌འུལ༌ ཉིས༌ཀོ༌ སྐོས༌" མོལས༌། 
ACT.13.3	ཁོང༌གུན༌ ཉེ༌ནས༌ལ༌ དུགས༌ ཡང༌ སྨོས༌ལམ༌ ཞུས༌ཏེ༌ ཁོང༌ ཉིས༌ཀོའེ༌ཀ༌ ལག༌པ༌ བོར༌ཏེ༌ ཁོང༌གུན༌ ལམ༌ཅུག༌ག༌ ཛདས༌།
ACT.13.4	དམ༌པའེ༌ ཐུག༌ཉིད༌ རྒྱུད༌ཏེ༌ ལམ༌ཅུག༌ག༌ ཛད༌ཁན༌ནི༌ བཱར༌ན༌བས༌ དང༌ ཤ༌འུལ༌ སེ༌ལུ༌ཀི༌ཡཱ༌ ཟེར༌ས༌ སླེབ༌ ཡང༌ ཏེ༌ཀ༌ནེ༌ ཁོང༌གུན༌ གྲུ༌ཟིང༌ང༌ ཞོན༌ཏེ༌ ཀིབ༌རུས༌ ཟེར༌ས༌ སྐྱོདས༌། 
ACT.13.5	ཁོང༌གུན༌ ས༌ལ༌མིས༌ལ༌ སླེབ༌བ༌ཅིག༌, ཏེ༌རུ༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ དཀོན༌མཆོག༌གི༌ བཀའ༌ ཤདས༌། ཡོ༌ཧཱ༌ནན༌ མར༌ཀུས༌ ཁོང༌གུན༌ ཉམ༌པོ༌ རོགས༌ ཅོའ༌ལ༌ ཡོངས༌ཏེ༌ ཡོད༌པིན༌།
ACT.13.6	ཁོང༌གུན༌ ཏེ༌ ཚོ༌ལིང༌ངི༌
ACT.13.7	ཁོ༌ ཏེ༌ ཡུལ༌ལི༌ ཀའ༌ལོན༌ སེར༌གི༌འུས༌ པ༌འུ༌ལུས༌སི༌ ཡོག༌ག༌ ལས༌ ཅོ༌ཁན༌ཞིག༌ ཨིན༌པིན༌། ཏེ༌ རིག༌པ༌ཅན༌ ཀའ༌ལོན༌བོའེ༌, བཱར༌ན༌བས༌ དང༌ ཤ༌འུལ༌ བོད༌ཏེ༌ ཁྱོངས༌, ཅིའ༌ཟེར༌ན༌ ཁོའ༌ དཀོན༌མཆོག༌གི༌ བཀའ༌ ཉན༌ཅེས༌སི༌ དོད༌པ༌ ཡོད༌པིན༌། 
ACT.13.8	ཨིན༌ནའང༌ ཨེ༌ལི༌མཱའས༌ ༼གིརིས༌སི༌ སྐད༌དི༌ ནང༌ང༌ ཇའ༌དུ༌ ཅོ༌ཁན༌ལ༌ ཟེར༌ར༌ནོག༌༽ ཁོའེ༌ ཁོང༌གུན༌ནི༌ རྒྱབ༌གལ༌ ཅོས༌ཏེ༌ ཀའ༌ལོན༌ སེར༌གི༌འུས༌ལ༌ དད༌པ༌ ཅོ༌ཅེས༌ནེ༌ གག༌ཅེས༌སི༌ རྩོན༌གྲུས༌ ཅོས༌།
ACT.13.9	ཏེ༌ནེ༌ ཤ༌འུལ༌ ཀ༌བོའ༌ པ༌འུ༌ལུའང༌ ཞུའད༌པིན༌, དམ༌པའེ༌ ཐུག༌ཉིད༌དི༌ གངས༌ཏེ༌ ཇའ༌དུ༌ ཅོ༌ཁན༌བོའ༌ མིག༌ གྱངས༌ཏེ༌ སྟས༌ ཡང༌ མོལས༌, 
ACT.13.10	"ཝ༌, རྡུད༌གུན༌ནི༌ གོ༌བའེ༌ ཕོར༌རྒྱུད༌ དང༌ དྲང༌པོའེ༌ གྲ༌འོ༌, ཁྱོ༌རང༌ངི༌ ནང༌ང༌ གོབ༌སྐོར༌ཅེས༌ དང༌ ངན༌སེམས༌ ཚང༌མ༌ གངས༌ཏེ༌ དུག༌། ཁྱོ༌རང༌ངི༌ གཙོ༌བོའེ༌ ལམ༌ དྲང༌པོ༌ ངན༌པ༌ ཨིན༌ནོག༌ ཟེར༌ཅེས༌པོ༌ མི༌ཕང༌ང༌? 
ACT.13.11	ཏ༌ ལྟོས༌, དཀོན༌མཆོག༌གི༌ ཆག༌ ཁྱོ༌རང༌ངི༌ རྒྱབ༌གལ༌ལ༌ ཨིན༌། ཁྱོ༌རང༌ ཞ༌རའ༌ རྒྱུར༌ཏེ༌ དུས༌བན༌ཤིག༌ ཉི༌མ༌ མི༌ཐོང༌" མོལ༌པ༌, ཏེན༌ན༌མལ༌ལ༌ ཁོའེ༌ དུན༌ལ༌ མུན༌གྲིག༌ སོང༌, ཡང༌ སུ༌ཞིག༌གི༌ ཁོའ༌ ལག༌པ༌ ཐམས༌ཏེ༌ ཁྱེར༌ཅེས༌ལ༌ ཁོའེ༌ འི༌ངོ༌ འ༌ངོའ༌ མུན༌ཉུག༌ ཏངས༌།
ACT.13.12	ཀའ༌ལོན༌ནི༌ བྱུང༌ཁན༌བོ༌ ཐོང༌ཏེ༌ ཡེ༌ཤུའི༌ཀ༌ དད༌པ༌ ཅོས༌, ཅིའ༌ཟེར༌ན༌ གཙོ༌བོ༌ ཡེ༌ཤུའི༌ སྐོར༌ལ༌ སླབ༌བྱ༌གུན༌ ཚོར༌ཏེ༌ ཁོ༌ ཧ༌ལས༌།
ACT.13.13	ཏེ༌ནེ༌ པ༌ཕོས༌ རྒྱལ༌ས༌ནེ༌ པ༌འུ༌ལུ༌ ཁོང༌ངི༌ ཕྲོ༌པ༌གུན༌ ཉམ༌པོ༌ གྲུ༌ཟིང༌ང༌ ཞོན༌ཏེ༌ པམ༌ཕིལ༌ཡཱ༌ ཡུལ༌ལི༌ ནང༌ང༌ ཡོད༌ཁན༌ནི༌ པེར༌ག༌ ཟེར༌སེ༌ ནས༌ས༌ སླེབ༌། ཏེ༌རུ༌ པ༌འུ༌ལུ༌ དང༌ བཱར༌ན༌བས༌ གུན༌ བོར༌ཏེ༌ ཡོ༌ཧཱ༌ནན༌ མར༌ཀུས༌ ཡེ༌རུ༌ཤ༌ལེམ༌མ༌ ལོགས༌ཏེ༌ སོང༌, 
ACT.13.14	ཨིན༌ནའང༌ པ༌འུ༌ལུ༌ དང༌ བཱར༌ན༌བས༌ པེར༌ག༌ནེ༌ བིང༌ཏེ༌ པི༌སིད༌ཡཱ༌ ཟེར༌སེ༌ ཡུལ༌ལི༌ ཨན༌ཏི༌ཡོག༌ རྒྱལ༌ས༌ སྐྱོདས༌།
ACT.13.14	ཤབ༌བད༌དི༌ ངལ༌ཚོའེ༌ ཞག༌ག༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ སེ༌ཀ༌ ཞུགས༌། 
ACT.13.15	ཡང༌ བཀའ༌ཁྲིམས༌ དང༌ ལུང༌སྟོན༌པའེ༌ སྤེ༌ཆ༌ གུན༌ སིལ༌ ཚར༌ར༌དང༌, ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌གུན༌ནི༌ ཁོང༌ ཉིས༌ཀོའ༌, "སྤུན༌གུན༌, གལ༌ཏེས༌ ཁྱོ༌ཞ༌གུན༌ནི༌ མི༌ཚོགས༌ལ༌ སྤོས༌པའེ༌ བཀའ༌ ཤད༌ཅེས༌ ཡོད༌ན༌ ཤད༌ད༌ ཛད༌" ཟེརས༌།
ACT.13.16	ཏེ༌ནེ༌ པ༌འུ༌ལུ༌ ཞངས༌ཏེ༌ ཡང༌ ལག༌པ༌ ཉམ༌པོ༌ སྤེ༌ར༌ མི༌ཏང༌ཅེས༌ལ༌ སྟགས༌ ཅོ༌ཨིན༌ མོལས༌, "ཨིས༌ར༌ཨེལ༌པ༌གུན༌ དང༌ དཀོན༌མཆོག༌གི༌ ཇིགས༌སི༌ ནང༌ང༌ མི༌ཚེ༌ ཕུད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ ངའེ༌ སྤེ༌ར༌ ཉོན༌ཤིག༌། 
ACT.13.17	ཨིས༌ར༌ཨེལ༌པའེ༌ ཅོལ༌ཁན༌ནི༌ དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ ལྡམ༌མ༌ ཛདས༌། ཨི༌ཇིབ༌ ཡུལ༌ལི༌ ནང༌ང༌ ཡོད༌ ཟ༌ནེ༌, ཁོང༌གུན༌ནི༌ གྲངས༌ཀ༌ རྒྱས༌ཏེ༌ ཁྱུད༌ཅན༌ རྒྱུར༌, ཡང༌ ཏེ༌ ཡུལ༌ནེ༌ སྟོབས༌ཅན༌ དཀོན༌མཆོག༌གི༌ ཁོང༌གུན༌ ཕིངས༌ཏེ༌ ཁྱོང༌ང༌ ཛདས༌། 
ACT.13.18	རི༌སྟོང༌ངི༌ ནང༌ང༌ ལོ༌ ཞིབ༌ཅུ༌ ཚོག༌པ༌ ཏེ༌ མི༌གུན༌ ཁའ༌ མི༌ཉན༌ ཡོད༌ནའང༌ དཀོན༌མཆོག༌གི༌ ཟོད༌པ༌ ཉམ༌པོ༌ ཐག༌ག༌ ཛདས༌། 
ACT.13.19	ཁོང༌ངི༌ ཀེ༌ནན༌ནི༌ རྒྱལ༌ཁམས༌ རྡུན༌གུན༌ མེད༌ཁན༌ ཛད༌ཏེ༌ ཏེ༌ ས༌ཀྱད༌གུན༌ ཁོང༌རང༌ངི༌ མི༌གུན༌ལ༌ ནོར༌སྐལ༌ལ༌ སལས༌། 
ACT.13.20	འི༌ ཚང༌མ༌ གྲུབ༌ཅེས༌ལ༌ ཧ༌ལམ༌ ལོ༌ 450 གོར༌།"
ACT.13.20	"ཏེ༌ སྟིང༌ནེ༌ དཀོན༌མཆོག༌གི༌ ཤ༌མུ༌ཨེལ༌ ལུང༌སྟོན༌པའེ༌ དུས༌ ཚག༌པ༌ ཁོང༌གུན༌ལ༌ འུ༌སྐྱོང༌གུན༌ སལ༌ལ༌ ཛདས༌། 
ACT.13.21	ཏེ༌ནེ༌ མི༌གུན༌ནི༌ དཀོན༌མཆོག༌ག༌ རྒྱལ༌པོ༌ཞིག༌ སལ༌ཅེས༌ལ༌ ཞུ༌ཝ༌ ཕུལ༌པ༌, དཀོན༌མཆོག༌གི༌ ཨིས༌ར༌ཨེལ༌ལི༌ མི༌རིགས༌ བེན༌ཡཱ༌མིན༌ནི༌ ནང༌ནེ༌ ཁིས༌སི༌ བུ༌ཚ༌ ཤ༌འུལ༌ ཟེར༌ཁན༌བོ༌ སལ༌ལ༌ ཛདས༌, ཡང༌ ཁོའེ༌ ལོ༌ ཞིབ༌ཅུ༌ ཝང༌སྲུལས༌། 
ACT.13.22	དཀོན༌མཆོག༌གི༌ ཤ༌འུལ༌ རྒྱལ༌པོའེ༌ ཝང༌ནེ༌ ཐེན༌ན༌ ཛད༌ཏེ༌ དཱ༌བིད༌ ཁོང༌གུན༌ནི༌ རྒྱལ༌པོ༌ ཅོའ༌ ཛདས༌། དཀོན༌མཆོག༌གི༌ དཱ༌བིད༌དི༌ སྐོར༌ལ༌ མོལ༌ཏེ༌ ཨིན༌ནོག༌, 'ང༌ ཡི༌ཤེའེ༌ བུ༌ཚ༌ དཱ༌བིད༌ ཐོབ༌, ཁོའེ༌ དོད༌པ༌གུན༌ ང༌ ཙོགས༌ དུག༌། ཁོའེ༌ ཅི༌ཚང༌མ༌ ངའེ༌ དོད༌པ༌ ནང༌ཞིན༌ ཅོ༌ཨིན༌།'"
ACT.13.23	"དཀོན༌མཆོག༌གི༌ རང༌ངི༌ ཞལ༌ཆད༌ ཛད༌ཁན༌ ནང༌ཞིན༌, དཱ༌བིད༌དི༌ ཕོར༌རྒྱུད༌ནེ༌ ཨིས༌ར༌ཨེལ༌པ༌གུན༌ནི༌ སྐྱབ༌གོན༌, ཡེ༌ཤུ༌ ཀལ༌ལ༌ ཛདས༌། 
ACT.13.24	ཡེ༌ཤུ༌ སྐྱོད༌དི༌ སང༌ སྔུན༌ལ༌, ཡོ༌ཧཱ༌ནན༌ནི༌ ཨིས༌ར༌ཨེལ༌པ༌ ཚང༌མ༌ལ༌ ཆོས༌ཤད༌ཨིན༌, གྱོད༌པ༌ ཅོས༌ཏེ༌ ཁྲུས༌ལེན༌ཅེས༌ལ༌ མོལ༌ལ༌ ཛདས༌། 
ACT.13.25	ཡོ༌ཧཱ༌ནན༌ནི༌ ལས༌གུན༌ གྲུབ༌ ཚར༌ཀྱིས༌ ཡོད༌ ཟ༌ནེ༌, ཁོང༌ངི༌ མོལས༌, "ཁྱོ༌ཞ༌གུན༌ནི༌ ང༌ སུ༌ ཨིན༌ནོག༌ སམ༌མ༌རག༌? ང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ མན༌། ཁོང༌ ངའེ༌ སྟིང༌ནེ༌ སྐྱོད༌ཅེས༌ ཨིན༌ནོག༌, ང༌ ཁོང༌ངི༌ ཞབས༌པུལ༌ ཕུད༌ཅེས༌སི༌ འོས༌པ༌ མེད༌།"
ACT.13.26	"ངའེ༌ ཕྲོ༌པ༌ ཨབ༌ར༌ཧམ༌མི༌ ཕོར༌རྒྱུད༌ དང༌ དཀོན༌མཆོག༌གི༌ ཇིགས༌སི༌ ནང༌ང༌ མི༌ཚེ༌ ཕུད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌, འི༌ ཐར༌པའེ༌ ལོན༌བོ༌ ང༌དང༌གུན༌ནི༌ ཕིའ༌ ཀལ༌ལ༌ ཛད༌ཏེ༌ ཨིན༌ནོག༌། 
ACT.13.27	ཡེ༌རུ༌ཤ༌ལེམ༌པ༌ དང༌ ཁོང༌གུན༌ནི༌ ཝང༌སྲུལ༌པ༌ གུན༌ནི༌ ཡེ༌ཤུ༌ ངོ༌ མ༌ཤེས༌, ཨིན༌ནའང༌ ཁོང༌ང༌ གྲོང༌ཤེས༌སི༌ ཁྲིམས༌ཅད༌ཏེ༌ ཤབ༌བད༌ རིམས༌སི༌ སིལ༌ཁན༌ནི༌ ལུང༌སྟོན༌པ༌གུན༌ནི༌ མོལ༌ཁན༌གུན༌ དྲན༌དྲ༌ གྲུབ༌ཅུགས༌། 
ACT.13.28	ཁོང༌གུན༌ལ༌ ཡེ༌ཤུའ༌ སྲོག༌གི༌ ཆད༌པ༌ ཕོག༌ཅུག༌ཅེས༌ལ༌ ཅའང༌ སྐྱོན༌ མ༌ཐོབ༌ནའང༌ ཁོང༌གུན༌ནི༌ པི༌ལ༌ཏུའ༌ ཁོང༌ སད༌ཅེས༌ལ༌ ཞུ༌ཝ༌ ཕུལས༌།"
ACT.13.29	"ཁོང༌གུན༌ནི༌ ཡེ༌ཤུའི༌ སྐོར༌ལ༌ བྲིའ༌ ཛད༌ཏེ༌ ཡོད༌ཁན༌ ཚང༌མ༌ དྲན༌དྲ༌ གྲུབ༌ཅུགས༌ཏེ༌ སྟིང༌ནེ༌ ཁོང༌ངི༌ སྤུར༌བོ༌ རྐྱང༌ཤིང༌ངི༌ ཀ༌ནེ༌ ཕབས༌ཏེ༌ སྤུར༌ཁང༌ངི༌ ནང༌ང༌ ཞུས༌། 
ACT.13.30	ཨིན༌ནའང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌, 
ACT.13.31	ཡང༌ ཞག༌ མང༌པོ༌ཞིག༌ གཱ༌ལིལ༌ལིའི༌ ཡུལ༌ནེ༌ ཁོང༌ ཉམ༌པོ༌ ཡེ༌རུ༌ཤ༌ལེམ༌མ༌ ཡོངས༌ཏེ༌ ཡོད༌ཁན༌གུན༌ལ༌ ཁོང༌ ཇལ༌། ཏེ༌གུན༌ནི༌ ཏ༌ ཨིས༌ར༌ཨེལ༌པ༌ ཚང༌མའེ༌ དུན༌ལ༌ ཁོང༌ངི༌ སྤང༌པོ༌ སལ༌ཨིན༌ ཨིན༌ནོག༌།"
ACT.13.32	"ང༌ཞའེ༌ འི༌ གའ༌མོའེ༌ ནས༌ཚུལ༌བོ༌ ཤད༌དད༌: དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ ཞལ༌ཆད༌པོ༌ ཛདས༌, 
ACT.13.33	ཁོང༌གུན༌ནི༌ ཕོར༌རྒྱུད༌ ང༌དང༌གུན༌ལ༌, གཙོ༌བོ༌ ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ དཀོན༌མཆོག༌གི༌ ཏེ༌ ཞལ༌ཆད༌པོ༌ གྲུབ༌ ཅུག༌ག༌ ཛདས༌, ཀ༌ཟུག༌ སུང༌གུར༌ ཉིས༌པའེ༌ ནང༌ང༌ ཡེ༌ཤུའི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌,
ACT.13.33	'ཁྱོ༌རང༌ ངའེ༌ བུ༌ཚ༌ ཨིན༌།
ACT.13.33	དི༌རིང༌ ང༌ ཁྱོ༌རང༌ངི༌ ཨ༌བའ༌ རྒྱུར༌ཏེ༌ ཨིན༌།'
ACT.13.34	དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ པ༌སང༌, ཁོང༌ ཏ༌ མ༌ནེ༌ མི༌རུལ༌། དཀོན༌མཆོག༌གི༌ མོལ༌ལ༌ ཛདས༌,
ACT.13.34	'དཱ༌བིད༌ ཉམ༌པོ༌ ཁ༌ཆད༌ ཅོ༌ཁན༌ནི༌ དམ༌པ༌ བྱིན༌ལབས༌
ACT.13.34	ངའེ༌ ཁྱོ༌ཞ༌གུན༌ལ༌ ཏང༌ཨིན༌།'
ACT.13.35	ཞན༌ སུང༌གུར༌ཞིག༌གི༌ ནང༌ང༌ མོལ༌ཏེ༌ ཨིན༌ནོག༌།
ACT.13.35	'རང༌ངི༌ དམ༌པ༌བོ༌ ཉེ༌རང༌ངི༌ རུལ༌ ཅུག༌ག༌ མི༌ཛད༌།'
ACT.13.36	དཱ༌བིད༌དི༌ རང༌ངི༌ མི༌ཚེའེ༌ ནང༌ང༌ དཀོན༌མཆོག༌གི༌ ཐུག༌གོངས༌ ནང༌ཞིན༌ ཁོང༌ང༌ ཞབ༌སྟོག༌ ཞུས༌ཏེ༌ སྟིང༌ནེ༌ གྲོངས༌, ཡང༌ ཕ༌མེས༌པོ༌གུན༌ ཉམ༌པོ༌ ཁོང༌ངི༌ ཤི༌ཁན༌ནི༌ ཟུགས༌པོ༌ སྤུར༌ཁང༌ངི༌ ནང༌ང༌ བོར༌པ༌ རུལ༌། 
ACT.13.37	ཨིན༌ནའང༌ དཀོན༌མཆོག༌གི༌ སོན༌ཏེའ༌ ལང༌ང༌ ཛད༌ཁན༌བོའ༌ རུལ༌ཅེས༌ ཉོང༌ མ༌ཐུབ༌། 
ACT.13.38	སྤུན༌གུན༌ ཉོན༌ཤིག༌, ང༌ཞའ༌ འི༌ཀ༌ ཡེ༌ཤུ༌ རྒྱུད༌ཏེ༌ ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ ཐོབ༌ཅེས༌པོ༌ ཁྱོ༌ཞ༌གུན༌ལ༌ ཤད༌ད༌ལ༌ ཡོངས༌པིན༌། 
ACT.13.39	ཡེ༌ཤུའི༌ཀ༌ དད༌པ༌ ཁྱོང༌ཁན༌ ཚང༌མའ༌ སྡིག༌པ༌གུན༌ནེ༌ ཐར༌ཏེ༌ སྐྱོན༌མེད༌ རྒྱུར༌ཏེ༌ ཨིན༌ནོག༌, ཀ༌བོ༌ ཁྱོ༌ཞ༌གུན༌ལ༌ མོ༌ཟེས༌སི༌ བཀའ༌ཁྲིམས༌ རྒྱུད༌ཏེ༌ ཐོབ༌ ཉན༌ཅེས༌ མ༌ནེ༌ མེད༌པིན༌། 
ACT.13.40	ཤང༌ ཅོས༌, ལུང༌སྟོན༌པ༌གུན༌ནི༌ མོལ༌ཁན༌གུན༌ ཁྱོ༌ཞ༌གུན༌ནི༌ཀ༌ བྱུང༌ མ༌ཅུག༌ཤིག༌",
ACT.13.41	" 'ལྟོས༌ཤིག༌, ངའ༌ ཚིག༌ ཏང༌ཁན༌གུན༌
ACT.13.41	ཧ༌ལས༌ཨིན༌ ཡང༌ ཤི༌ཨིན༌།
ACT.13.41	ངའེ༌ ཁྱོ༌ཞའེ༌ དུས༌སི༌ ནང༌ང༌ ཏེ༌ཟུག༌ ལས༌ཤིག༌ ཅོ༌ཅེས༌ ཨིན༌,
ACT.13.41	ཀ༌བོའེ༌ སྐོར༌ ཁྱོ༌ཞའ༌ ཤད༌ནའང༌ ཁྱོ༌ཞ༌གུན༌ལ༌ མ༌ནེ༌ དེན༌ མ༌ཤེས༌།'
ACT.13.42	པ༌འུ༌ལུ༌ དང༌ བཱར༌ན༌བས༌ དུ༌ཁང༌ནེ༌ ཕི༌ལོག༌ག༌ བིངས༌ཏེ༌ སྐྱོད༌ ཟ༌ནེ༌ མི༌གུན༌ནི༌ ཁོང༌གུན༌ལ༌, སྟིང༌མ༌ ཤབ༌བད༌དི༌ ངལ༌ཚོའེ༌ ཞག༌ག༌, ཏེ༌ཙོགས༌སི༌ སླབ༌བྱ༌ མང༌ང༌ ཤད༌ད༌ ཛད༌ ཟེར༌ཏེ༌ ཞུ༌ཝ༌ ཕུལས༌། 
ACT.13.43	མི༌ཚོགས༌ ཤོལ༌ལ༌ཅིག༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པའེ༌ ཆོས༌ལ༌ དད༌པ༌ ཁྱོང༌ཁན༌ མང༌པོ༌ཞིག༌ པ༌འུ༌ལུ༌ དང༌ བཱར༌ན༌བས༌སི༌ རྒྱབ༌ནེ༌ སོང༌། ཁོང༌ ཉིས༌ཀོའེ༌ ཏེ༌གུན༌ལ༌ སྤེ༌ར༌ ཏང༌ཨིན༌ དཀོན༌མཆོག༌གི༌ ཐུག༌རྗེ༌ཀ༌ སྟེན༌ཏེ༌ དུག༌ཅེས༌ལ༌ མ༌སྲན༌ཏྲེ༌ ཞུ༌ཝ༌ ཕུལས༌།
ACT.13.44	སྟིང༌མ༌ ཤབ༌བད༌དི༌ ཞག༌ག༌, ཧ༌ལམ༌ རྒྱལ༌ས༌ གང༌པོའེ༌ མི༌གུན༌ གཙོ༌བོ༌ ཡེ༌ཤུའི༌ བཀའ༌ ཉན༌ན༌ལ༌ ཛོམས༌། 
ACT.13.45	ཏེ༌ཟུག༌ མི༌ཚོགས༌ ཆེན༌མོ༌ ཐོང༌ཏེ༌ ཡ༌ཧུ༌དཱ༌པ༌གུན༌ལ༌ ཚིག༌ཅེས༌ ཡོངས༌, ཡང༌ པ༌འུ༌ལུའི༌ སླབ༌བྱ༌གུན༌ལ༌ རྒྱབ༌གལ༌ ཅོས༌ཏེ༌ ཁོང༌ངི༌ སྤྱོད༌ལམ༌མི༌ སྐོར༌ལ༌ ངན༌པ༌ ཟེརས༌།
ACT.13.46	ཏེ༌ནེ༌ པ༌འུ༌ལུ༌ དང༌ བཱར༌ན༌བས༌སི༌ མ༌ ཧམ༌པ༌ ཉམ༌པོ༌ ཡ༌ཧུ༌དཱ༌པ༌གུན༌ལ༌ ལན༌སལས༌, "ང༌ཞའ༌ དཀོན༌མཆོག༌གི༌ བཀའ༌ གོ༌མ༌ ཁྱོ༌ཞ༌གུན༌ལ༌ ཤད༌གོས༌ཏེ༌ ཨིན༌པིན༌། ཁྱོ༌ཞའེ༌ ཏེ༌བོ༌ ཕངས༌ཏེ༌ ཁྱོ༌ཞ༌རང༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ འོས༌པ༌ མ༌ཐེས༌ པ༌སང༌ ང༌ཞའེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཉན༌ཅེས༌སི༌ སྐབས༌ ཏང༌ངད༌, 
ACT.13.47	ཅིའ༌ཟེར༌ན༌ དཀོན༌མཆོག༌གི༌ ང༌ཞའ༌ འི༌ བཀའ༌བོ༌ སལས༌,
ACT.13.47	'ཇིག༌རྟེན༌ནི༌ གྲུ༌གྲུའི༌ ནང༌ང༌ ཐར༌པ༌ ཁྱོང༌ཅེས༌ལ༌
ACT.13.47	ངའེ༌ ཁྱོ༌རང༌གུན༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ འོད༌ ཙོགས༌ལ༌ ཀལ༌ཏེ༌ ཨིན༌།'
ACT.13.48	ཏེ༌བོ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཚོར༌ར༌དང༌, ཁོང༌གུན༌ སྲན༌ཏྲེ༌ ཐད༌ཏེ༌ གཙོ༌བོའེ༌ བཀའ༌ སྟོད༌པ༌ ཕུལས༌, ཡང༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ ཕིའ༌ ལྡམ༌མ༌ ཛདས༌ཁན༌གུན༌ནི༌ དད༌པ༌ ཁྱོངས༌། 
ACT.13.49	གཙོ༌བོའེ༌ བཀའ༌ ཏེ༌ ཡུལ༌ཇོངས༌ གང༌པོའེ༌ ནང༌ང༌ ཕེལ༌།
ACT.13.50	ཨིན༌ནའང༌ ཡ༌ཧུ༌དཱ༌པའེ༌ ནང༌ནེ༌ ཁ༌ཅིག༌གི༌ ཏེ༌ རྒྱལ༌སའེ༌ ཆོས༌པ༌ བུ༌མོ༌ རྩི༌ཝ༌ཅན༌ དང༌ འུ༌སྐྱོང༌ གུན༌ལ༌ པ༌འུ༌ལུ༌ དང༌ བཱར༌ན༌བས༌སི༌ རྒྱབ༌གལ༌ལ༌ སྲོ༌ ཡོང༌ཅུགས༌པ༌, ཏེ༌གུན༌ནི༌ མི༌གུན༌ལ༌ ཁོང༌ ཉིས༌ཀོའ༌ ནགས༌ སྟན༌ཅུགས༌ཏེ༌ རྒྱལ༌ས༌ནེ༌ ཕི༌ལོག༌ག༌ ཕིང༌ཅུགས༌། 
ACT.13.51	ཁོང༌ ཉིས༌ཀོའེ༌ རང༌ངི༌ རྐང༌པའེ༌ ཐལ༌བ༌གུན༌ དཀོན༌མཆོག༌གི༌ ཆད༌པ༌ སལ༌ཅེས༌སི༌ སྟགས༌སི༌ ཚུལ༌ལ༌ སྲུག༌ག༌ ཛདས༌ ཡང༌ ཁོང༌གུན༌ ཏེ༌ཀ༌ནེ༌ ཨི༌ཀོ༌ནི༌འམ༌མ༌ སྐྱོདས༌། 
ACT.13.52	ཨན༌ཏི༌ཡོག༌གི༌ ནང༌ང༌ ཡོད༌ཁན༌ནི༌ སློབ༌ཕྲུག༌གུན༌ ཐད༌པོ༌ དང༌ དམ༌པའེ༌ ཐུག༌ཉིད༌དི༌ གང༌།
ACT.14.1	ཨི༌ཀོ༌ནི༌འམ༌མི༌ ནང༌ངའང༌ པ༌འུ༌ལུ༌ དང༌ བཱར༌ན༌བས༌, ལོབས༌ ནང༌ཞིན༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ སྐྱོདས༌, ཡང༌ མ༌ ཁྱུད༌ཅན༌ ཆོས༌ཤད༌པ༌, ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ མང༌པོའེ༌ དད༌པ༌ ཅོས༌། 
ACT.14.2	ཨིན༌ནའང༌ དད༌པ༌ མ༌ཁྱོངས༌ཁན༌ ཡ༌ཧུ༌དཱ༌པ༌གུན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཁོང༌ངི༌ སྤྱོད༌ལམ༌མི༌ སྐོར༌ལ༌ ངན༌པ༌ ཟེར༌ཏེ༌ སྲོ༌ སྐུལ༌ཏེ༌ ཁོང༌གུན༌ནི༌ ནང༌ང༌ དད༌པ༌ཅན༌གུན༌ནི༌ ཆོགས༌ལ༌ སེམས༌ངན༌ སྐྱེ༌ཅུགས༌། 
ACT.14.3	ཏེན༌ན༌བོའེ༌ཕིའ༌ པ༌འུ༌ལུ༌ དང༌ བཱར༌ན༌བས༌ ཏེ༌རུ༌ དུས༌ མང༌པོ༌ཞིག༌ ཞུགས༌ཏེ༌, མ༌ སེམས༌སྟོབས༌ ཆེན༌མོ༌ ཉམ༌པོ༌ མ༌ཤི༌ཀའེ༌ ཐུག༌རྗེ༌ སྐོར༌ལ༌ ཤད༌ད༌ ཛདས༌, ཡང༌ གཙོ༌བོ༌ ཡེ༌ཤུའི༌ ཁོང༌གུན༌ལ༌ ཧ༌ལས༌ཤེས༌སི༌ སྟས༌ དང༌ ཛད༌པ༌ གུན༌ ཅོ༌ཅེས༌སི༌ ཁྱུད༌ སལ༌ཏེ༌, ཏེ༌ ལོན༌བོ༌ དེན༌བ༌ ཨིན༌ཁན༌བོའེ༌ སྤང༌པོ༌ སལ༌ལ༌ ཛདས༌། 
ACT.14.4	ཨིན༌ནའང༌ རྒྱལ༌སའེ༌ མི༌གུན༌ནི༌ ནང༌ང༌ པོ༌བུད༌ཏེ༌ ཁ༌ཅིག༌གི༌ ཡ༌ཧུ༌དཱ༌པ༌གུན༌ནི༌ ཡང༌ ཁ༌ཅིག༌གི༌ སྐུ༌ཚབས༌གུན༌ནི༌ ཆོགས༌ ཅོས༌།
ACT.14.5	ཡ༌ཧུ༌དཱ༌པ༌, ཡ༌ཧུ༌དཱ༌པ༌ མན༌ཁན༌ དང༌ ཁོང༌གུན༌ནི༌ འུ༌སྐྱོང༌ ཚང༌མའེ༌ ཛོམས༌ཏེ༌ སྐུ༌ཚབས༌གུན༌ལ༌ ངན༌པ༌ ཅོས༌ཏེ༌ རྡོའ༌ རྒྱབས༌ཏེ༌ སད༌ཅེས༌སི༌ ཇུས༌ངན༌ ལྡིངས༌། 
ACT.14.6	ཨིན༌ནའང༌ པ༌འུ༌ལུ༌ དང༌ བཱར༌ན༌བས༌ལ༌ ཏེ༌ ཇུས༌ངན༌བོའེ༌ སྐོར༌ལ༌ རྒྱུས༌སོང༌པ༌ ཁོང༌གུན༌ ཏེ༌ཀ༌ནེ༌ ཤོར༌ཏེ༌ ལི༌ཀ༌འོན༌ཡིའ༌ ཡུལ༌ལི༌ ལིས༌ཏྲའ༌ དང༌ དེར༌བེ༌ གྲོང༌ཁྱེར༌ ཡང༌ ཏེ༌ ཉེ༌ཁོར༌རི༌ ནས༌ས༌གུན༌ནི༌ ནང༌ང༌ སྐྱོདས༌, 
ACT.14.7	ཡང༌ ཁོང༌གུན༌ནི༌ ཏེ༌རུ༌ གའ༌མོའེ༌ ནས༌ཚུལ༌ ཤདས༌།
ACT.14.8	ལིས༌ཏྲའེ༌ ནང༌ང༌ ཞ༌འོ༌ཞིག༌ ཡོད༌པིན༌, ཁོ༌ སྐྱེས༌པ༌ནེ༌ པར༌ལ༌ གྲུལ༌ མ༌ཉན༌ན༌ ཨིན༌པིན༌། ཁོ༌ སའེ༌ཀ༌ དུགས༌ཏེ༌ 
ACT.14.9	པ༌འུ༌ལུའི༌ མོལ༌ཁན༌གུན༌ལ༌ ཉན༌ནད༌པིན༌། པ༌འུ༌ལུའི༌ ཁོའ༌ ཁ༌དྲང༌ང༌ ཟིགས༌ ཡང༌ ཁོའེ༌ ནང༌ང༌ ཁོ༌ རྒྱལ༌ཐུབ༌ཅེས༌སི༌ དད༌པ༌ ཐོང༌ཏེ༌ 
ACT.14.10	ཁོང༌ངི༌ ཏེ༌ ཞ༌འོ༌བོའ༌ ཤེད༌ནང༌ མོལས༌, "རང༌ངི༌ རྐང༌པའེ༌ཀ༌ ཀོའག༌ ལོངས༌།" ཁོ༌ ཆོམས༌ ཡང༌ ལངས༌ཏེ༌ གྲུལས༌།
ACT.14.11	མི༌ཚོགས༌སི༌ པ༌འུ༌ལུའི༌ ཆག༌ལས༌པོ༌ ཐོང༌ང༌ཅིག༌, ལི༌ཀ༌འོན༌ཡིའ༌པའེ༌ སྐད༌དི༌ ནང༌ང༌ ཀུ༌ཅོ༌ ཏངས༌, "དཀོན༌མཆོག༌གུན༌ མིའ༌ ཟུས༌ཏེ༌ བབས༌ཏེ༌ སྐྱོད༌ཏེ༌ དུག༌" ཟེརས༌། 
ACT.14.12	ཏེ༌གུན༌ནི༌ བཱར༌ན༌བས༌ལ༌ ཟེ༌ཡུས༌ ཡང༌ པ༌འུ༌ལུའ༌ ཧར༌མེས༌ མིང༌ང༌ ཏགས༌ ཅིའ༌ཟེར༌ན༌ པ༌འུ༌ལུ༌ ཆོས༌ཤད༌ཁན༌ གོ༌སྐྱོང༌བོ༌ ཨིན༌པིན༌། 
ACT.14.13	ཟེ༌ཡུས༌སི༌ ཆོད༌ཁང༌ རྒྱལ༌སའེ༌ ཕི༌ལོག༌པོའེ༌ཀ༌ ཡོད༌ཁན༌ནི༌ བླ༌མའེ༌ མེན༌ཏོག༌གི༌ སྐེ༌ཆ༌ དང༌ ལང༌ཏོ༌ཞིག༌ རྒྱལ༌སའེ༌ རྒྱས༌སྒོའེ༌ཀ༌ ཁྲིད༌ཏེ༌ ཁྱོངས༌, ཅིའ༌ཟེར༌ན༌ ཁོ༌ དང༌ ཡུལ༌མི༌གུན༌ནི༌ སྐུ༌ཚབས༌ ཉིས༌ཀོའ༌ ཆོད༌པ༌ ཕུལ༌ཨིན༌ སམ༌།
ACT.14.14	ཨིན༌ནའང༌ ཏེ༌བོ༌ པ༌འུ༌ལུ༌ དང༌ བཱར༌ན༌བས༌སི༌ ཚོར༌ར༌དང༌, ཁོང༌ངི༌ རང༌ངི༌ ནམ༌ཟའ༌གུན༌ ཤགས༌ ཡང༌ མི༌ཚོགས༌སི༌ ཕྲོའ༌ རྒྱུག༌ཨིན༌ སོང༌ཏེ༌ ཀུ༌ཅོ༌ ཏང༌ཨིན༌ མོལས༌, 
ACT.14.15	"ཁྱོ༌ཞའེ༌ འི༌ཟུག༌ ཅིའ༌ ཅོའད༌? ང༌ཞའང༌ ཁྱོ༌ཞ༌གུན༌ ཙོགས༌ མི༌ ཨིན༌, ང༌ཞའེ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌སི༌ རྒྱུན༌ཚན༌བོ༌ ནི༌ འི༌ཙོགས༌སི༌ ཏོན༌མེད༌དི༌ ལས༌གུན༌ ཕངས༌ཏེ༌ སོན༌པོ༌ དཀོན༌མཆོག༌ ཆོགས༌ལ༌ སེམས༌ རྒྱུར༌ཅེས༌པོ༌ ཨིན༌, ཁོང༌ངི༌ ནམ༌ཁའ༌, ཇིག༌རྟེན༌, རྒྱ༌ཚོ༌ ཡང༌ ཏེ༌གུན༌ནི༌ ནང༌ང༌ ཡོད༌ཁན༌ ཚང༌མ༌ ཛདས༌ཏེ༌ ཨིན༌ནོག༌། 
ACT.14.16	བུད༌ཁན༌ནི༌ མི༌རབས༌གུན༌ནི༌ ནང༌ང༌ དཀོན༌མཆོག༌གི༌ རྒྱལ༌ཁབ༌ ཚང༌མ༌ རང༌རང༌ ཐད༌སའེ༌ ལམ༌མི༌ཀ༌ གྲུལ༌ ཅུག༌ག༌ ཛདས༌། 
ACT.14.17	ཏེ༌ནེའང༌ དཀོན༌མཆོག༌གི༌ ཁོང༌གུན༌ ཉམ༌པོ༌ ཁོང༌ དང༌ ཁོང༌ངི༌ ཐུག༌རྗེ༌ ཡོད༌ཁན༌ནི༌ སྤང༌པོ༌ སལ༌ཨིན༌ ཞུགས༌, སྤེར༌ན༌ ཁྱོ༌ཞའ༌ ཆར༌པ༌ དང༌ སྟོན༌ཐོག༌ རྒྱལ༌ལ༌, ཟའ༌ཅེས༌ལ༌ ཟན༌ ཡང༌ སེམས༌ཐད༌པོའེ༌ སྐང༌ང༌ ཛདས༌། 
ACT.14.18	ཏེ༌ སྤེ༌ར༌གུན༌ ཤད༌ཏེའང༌, ཁོང༌གུན༌ལ༌ ཆོད༌པ༌ ཕུལ༌ཅེས༌ནེ༌ མི༌ཚོགས༌པོའ༌ གག༌ཅེས༌ མ༌ ཀགས༌པོ༌ སོང༌།
ACT.14.19	ཏེ༌ནེ༌ ཨན༌ཏི༌ཡོག༌ དང༌ ཨི༌ཀོ༌ནི༌འམ༌ནེ༌ ཡོངས༌ཁན༌ནི༌ ཡ༌ཧུ༌དཱ༌པ༌ ཁ༌ཅིག༌གི༌ ཏེ༌ ཡུལ༌ལི༌ མི༌གུན༌ ཁོ༌རང༌གུན༌ནི༌ ཆོགས༌ལ༌ ཁྱོངས༌ཏེ༌ པ༌འུ༌ལུའ༌ རྡོའ༌ རྒྱབས༌, ཡང༌ ཁོང༌ ཤི༌ཏེ༌ ཨིན༌ནོག༌ སམས༌ཏེ༌ རྒྱལ༌ས༌ནེ༌ ཕི༌ལོག༌ག༌ དྲུད༌ཏེ༌ ཁྱེརས༌། 
ACT.14.20	ཨིན༌ནའང༌ སློབ༌ཕྲུག༌གུན༌ པ༌འུ༌ལུའི༌ དུན༌ལ༌ ཁོར༌ར༌ཅིག༌, ཁོང༌ ལངས༌ཏེ༌ རྒྱལ༌ས༌ ལོགས༌ཏེ༌ སྐྱོདས༌། སྟིང༌མ༌ཞག༌པོ༌ ཁོང༌ བཱར༌ན༌བས༌ ཉམ༌པོ༌ དེར༌བེའ༌ སྐྱོདས༌།
ACT.14.21	པ༌འུ༌ལུ༌ དང༌ བཱར༌ན༌བས༌སི༌ དེར༌བེ༌ རྒྱལ༌སའེ༌ ནང༌ང༌ གའ༌མོའེ༌ ནས༌ཚུལ༌ ཤད༌པ༌ མི༌ མང༌པོ༌ཞིག༌གི༌ དད༌པ༌ ཁྱོངས༌། ཏེ༌ནེ༌ ཁོང༌གུན༌ ལིས༌ཏྲའ༌, ཨི༌ཀོ༌ནི༌འམ༌ དང༌ ཨན༌ཏི༌ཡོག༌གི༌ རྒྱལ༌ས༌གུན༌ལ༌ ལོགས༌ཏེ༌ སྐྱོདས༌། 
ACT.14.22	ཁོང༌གུན༌ནི༌ སློབ༌ཕྲུག༌གུན༌ལ༌ དད༌པའེ༌ ནང༌ང༌ སྟན༌པོ༌ དུག༌ཅེས༌ལ༌ སྤོས༌པ༌ ཏང༌ཨིན༌ མོལས༌, "དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ སླེབ༌བ༌ལ༌ ང༌དང༌ང༌ སྐ༌ལས༌ མང༌པོའེ༌ དོང༌ལེན༌ ཅོ༌གོས༌ཨིན༌།" 
ACT.14.23	ཁོང༌ ཉིས༌ཀོའེ༌ ཆོས༌ཚོགས༌ ཚང༌མའེ༌ ནང༌ང༌ དད༌པ༌ཅན༌གུན༌ནི༌ ཕིའ༌ འུ༌སྐྱོང༌གུན༌ ལྡམ༌མ༌ ཛདས༌, ཡང༌ ཉེ༌ནས༌ ཡང༌ན༌ རོ༌ཟཱ༌ དུགས༌ཏེ༌ སྨོས༌ལམ༌ ཏབས༌ཏེ༌ ཁོང༌གུན༌ གཙོ༌བོ༌ ཡེ༌ཤུའི༌ ཆག༌ག༌ སྟད༌ད༌ ཛདས༌ ཀ༌བོའེ༌ ནང༌ང༌ ཁོང༌གུན༌ནི༌ དད༌པ༌ ཁྱོངས༌། 
ACT.14.24	ཏེ༌ནེ༌ ཁོང༌ ཉིས༌ཀོ༌ པི༌སིད༌ཡཱ༌ རྒྱུད༌ཏེ༌ པམ༌ཕིལ༌ཡཱའེ༌ ཡུལ༌ལ༌ སྐྱོདས༌། 
ACT.14.25	ཁོང༌གུན༌ནི༌ པེར༌ག༌ གྲོང༌ཁྱེར༌རི༌ ནང༌ང༌ གའ༌མོའེ༌ ནས༌ཚུལ༌ ཤད༌ད༌ ཛད༌ཏེ༌ སྟིང༌ནེ༌ ཨ༌ཏ༌ལིཡཱ༌ ཆོགས༌ལ༌ སྐྱོདས༌།
ACT.14.26	ཏེ༌ཀ༌ནེ༌ པ༌འུ༌ལུ༌ དང༌ བཱར༌ན༌བས༌ གྲུ༌ཟིང༌ང༌ ཞོན༌ཏེ༌ ཨན༌ཏི༌ཡོག༌ རྒྱལ༌ས༌ ལོགས༌ཏེ༌ སྐྱོདས༌, ཀ༌རུ༌ དད༌པ༌ཅན༌གུན༌ནི༌ ཁོང༌ ཉིས༌ཀོའ༌ ལས༌ ཅོ༌ཅེས༌ལ༌ དཀོན༌མཆོག༌གི༌ ཐུག༌རྗེའེ༌ ཆག༌ག༌ སྟད༌ད༌ ཛད༌ཏེ༌ ཨིན༌པིན༌, ཀ༌བོ༌ ཁོང༌གུན༌ནི༌ གྲུབ༌ཚར༌ཏེ༌ ཨིན༌ནོག༌། 
ACT.14.27	ཨན༌ཏི༌ཡོག༌ག༌ སླེབ༌ཏེ༌ ཁོང༌གུན༌ནི༌ ཆོས༌ཚོགས༌པོ༌ ཛོམས༌ ཅུགས༌ཏེ༌, དཀོན༌མཆོག༌གི༌ ཁོང༌ རྒྱུད༌ཏེ༌ ཛད༌ཁན༌ནི༌ ལས༌གུན༌ དང༌ ཡ༌ཧུ༌དཱ༌པ༌ མན༌ཁན༌གུན༌ལ༌ དད༌པ༌ ཅོ༌ཅུག༌ག༌ ཛད༌ཁན༌ནི༌ སྐོར༌གུན༌ ཤདས༌། 
ACT.14.28	ཡང༌ ཁོང༌གུན༌ ཏེ༌རུ༌ སློབ༌ཕྲུག༌གུན༌ ཉམ༌པོ༌ དུས༌བན༌ཤིག༌ ཞུགས༌།
ACT.15.1	ཡ༌ཧུ༌དཱ༌ ཡུལ༌ནེ༌ ཨན༌ཏི༌ཡོག༌ག༌ ཡོང༌ཁན༌ནི༌ མི༌ ཁ༌ཅིག༌གི༌ དད༌པ༌ཅན༌གུན༌ལ༌, "གལ༌ཏེས༌ ལུང༌སྟོན༌པ༌ མོ༌ཟེས༌སི༌ བཀའ༌ཁྲིམས༌ ནང༌ཞིན༌ ཁྱོ༌ཞའེ༌ བུ༌ཚ༌གུན༌ལ༌ སུན༌ནད༌
ACT.15.2	ཡང༌ པ༌འུ༌ལུ༌ དང༌ བཱར༌ན༌བས༌སི༌ ཁོང༌གུན༌ནི༌ སླབ༌བྱའེ༌ རྒྱབ༌གལ༌ ཅོ༌ཅེས༌པོའེ༌ ཁོང༌གུན༌ ཉམ༌པོ༌ སྲན༌ཏྲེ༌ ཟེར༌ཟེར༌ སོང༌། ཏེ༌ ཆོས༌ཚོགས༌སི༌, པ༌འུ༌ལུ༌, བཱར༌ན༌བས༌ ཡང༌ དད༌པ༌ཅན༌ ཁ༌ཅིག༌ ཡེ༌རུ༌ཤ༌ལེམ༌མ༌ སྐུ༌ཚབས༌ དང༌ འུ༌སྐྱོང༌ གུན༌ནི༌ དུན༌ལ༌ ཏེ༌ སླབ༌བྱའེ༌ སྐོར༌ལ༌ སྤེ༌ར༌ ཏང༌ང༌ ཆ༌ཅེས༌ལ༌ ལྡམས༌། 
ACT.15.3	ཆོས༌ཚོགས༌སི༌ ཁོང༌གུན༌ ལམ༌ཅུགས༌, ཡང༌ ཁོང༌གུན༌ ཕོ༌ནི༌ཤི༌འ༌ དང༌ ས༌མར༌རི༌ཡཱ༌ ཡུལ༌གུན༌ རྒྱུད༌ཏེ༌ ཆའ༌ ཟ༌ནེ༌ ཁོང༌གུན༌ནི༌ དད༌པ༌ཅན༌གུན༌ལ༌ ཡ༌ཧུ༌དཱ༌པ༌ མན༌ཁན༌གུན༌ནི༌ མ༌ཤི༌ཀའེ༌ཀ༌ དད༌པ༌ ཁྱོང༌ཨིན༌ ཡོད༌ཁན༌བོ༌ ཤདས༌, ཏེ༌བོ༌ ཚོར༌ཏེ༌ སྤུན༌ ཚང༌མ༌ མང༌པོ༌ ཐད༌།
ACT.15.4	ཡེ༌རུ༌ཤ༌ལེམ༌མ༌ སླེབ༌བ༌ཅིག༌, ཏེ༌རུ༌ ཡོད༌ཁན༌ནི༌ ཆོས༌ཚོགས༌, སྐུ༌ཚབས༌གུན༌ དང༌ འུ༌སྐྱོང༌གུན༌ནི༌ ཁོང༌གུན༌ལ༌ གའ༌སུས༌ ཞུས༌། དཀོན༌མཆོག༌གི༌ ཁོང༌གུན༌ རྒྱུད༌ཏེ༌ ཛད༌ཁན༌ནི༌ ཆག༌ལས༌གུན༌ནི༌ སྐོར༌ལ༌ ཁོང༌ངི༌ ཤད༌ད༌ ཛདས༌། 
ACT.15.5	ཨིན༌ནའང༌ ཕ༌རུ༌ཤི༌པ༌ སྡེ༌ ནང༌ནེ༌ ཨིན༌ཁན༌ དད༌པ༌ཅན༌ ཁ༌ཅིག༌ ལངས༌ཏེ༌ ཟེརས༌, "དད༌པ༌ཅན༌ ཡ༌ཧུ༌དཱ༌པ༌ མན༌ཁན༌ བུ༌ཚ༌གུན༌ལ༌ སུན༌ནད༌ ཅོ༌གོ༌ཤེས༌ དང༌ ལུང༌སྟོན༌པ༌ མོ༌ཟེས༌སི༌ བཀའ༌ཁྲིམས༌གུན༌ ཁའ༌ཉན༌གོས༌།"
ACT.15.6	ཏེན༌ན༌བོའེ༌ཕིའ༌ སྐུ༌ཚབས༌ དང༌ འུ༌སྐྱོང༌ གུན༌ ཏེ༌ སླབ༌བྱའེ༌ སྐོར༌ལ༌ གྲབས༌ ཛད༌ཅེས༌ལ༌ ཛོམས༌། 
ACT.15.7	མ༌མང༌པོ༌ གྲབས༌ ཅོས༌ཏེ༌ སྟིང༌ནེ༌ པི༌ཏྲར༌ ལངས༌ཏེ༌ ཁོང༌གུན༌ལ༌ མོལས༌, "སྤུན༌གུན༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌, དུས༌བན༌ཤིག༌གི༌ སྔུན༌ལ༌, གོ༌མ༌རང༌ ཡ༌ཧུ༌དཱ༌པ༌ མན༌ཁན༌གུན༌ནི༌ གའ༌མོའེ༌ ནས༌ཚུལ༌ ཚོར༌ཏེ༌ དད༌པ༌ ཁྱོང༌ཅེས༌སི༌ ཕིའ༌ དཀོན༌མཆོག༌གི༌ ཁྱོ༌ཞའེ༌ ཕྲོ༌ནེ༌ ངའ༌ ཁོང༌གུན༌ལ༌ ཆོས༌ཤད༌ཅེས༌ལ༌ ལྡམ༌མ༌ ཛདས༌། 
ACT.15.8	ང༌དང༌གུན༌ནི༌ སེམས༌སི༌ ནང༌ང༌ ཡོད༌ཁན༌ ཚང༌མ༌ ཁྱེན༌ཁན༌ནི༌ དཀོན༌མཆོག༌གི༌ ང༌དང༌གུན༌ ཙོགས༌ལ༌ ཡ༌ཧུ༌དཱ༌པ༌ མན༌ཁན༌གུན༌ལ༌ དམ༌པའེ༌ ཐུག༌ཉིད༌ སལ༌ལ༌ ཛད༌ཏེ༌ ཁོང༌གུན༌ནའང༌ དཀོན༌མཆོག༌གི༌ ཨིན༌ཁན༌བོའེ༌ སྤང༌པོ༌ སལས༌། 
ACT.15.9	དཀོན༌མཆོག༌གི༌ ང༌དང༌ དང༌ ཁོང༌གུན༌ནི༌ ནང༌ང༌ ཅའང༌ ཁྱད༌ བོར༌ར༌ མ༌ཛདས༌, ཅིའ༌ཟེར༌ན༌ དད༌པ༌ ཁྱོང༌ཅེས༌པོའེ༌ ཁོང༌གུན༌ནི༌ སེམས༌ ལག༌མོ༌ ཛདས༌། 
ACT.15.10	ཏ༌ ཡ༌ཧུ༌དཱ༌ མན༌ཁན༌ དད༌པ༌ཅན༌གུན༌ནི༌ སྤུང༌པའེ༌ཀ༌, ང༌དང༌ ཡ༌ ང༌དང༌ངི༌ ཕ༌མེས༌པོ༌གུན༌ནི༌ ཁུར༌ མ༌ཉན༌ཁན༌ནི༌ ཁུ༌རུ༌ ལྕིན༌ཏེ༌ ཀལ༌ཏེ༌ ཁྱོ༌ཞ༌གུན༌ནི༌ ཅིའ༌ དཀོན༌མཆོག༌ག༌ ཐུགས༌སྲོ༌ སྐྱོད༌ཅུག༌གད༌? 
ACT.15.11	མན༌, གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ རྒྱུད༌ཏེ༌ ང༌དང༌ང༌ ཐར༌པ༌ ཐོབ༌ཁན༌ ཙོགས༌ལ༌ ཁོང༌གུན༌ལའང༌ ཐོབ༌ཏེ༌ ཨིན༌ཁན༌བོའ༌ ང༌དང༌ངི༌ དད༌པ༌ ཅོའ༌ནོག༌།"
ACT.15.12	ཏེ༌ནེ༌ ཏེ༌རུ༌ ཛོམས༌ཁན༌ནི༌ མི༌ཚང༌མ༌ ཅུབ༌ཅད༌ཏེ༌ བཱར༌ན༌བས༌ དང༌ པ༌འུ༌ལུ༌ རྒྱུད༌ཏེ༌ དཀོན༌མཆོག༌གི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཀ༌ཟུག༌ ཧ༌ལས༌ཤེས༌སི༌ ཆག༌ལས༌ དང༌ ཛད༌པ༌ ཛད༌ཁན༌ནི༌ སྐོར༌ ཤད༌ཁན༌གུན༌ ཉནས༌།
ACT.15.13	"ཁོང༌གུན༌ནི༌ མོལ༌ ཚར༌ཏེ༌ སྟིང༌ནེ༌ ཡ༌ཀོབ༌བི༌ མོལས༌, "སྤུན༌གུན༌ ངའེ༌ སྤེ༌རའ༌ ཉན༌ན༌ ཛད༌། 
ACT.15.14	དཀོན༌མཆོག༌གི༌ གོ༌མ༌རང༌ ཡ༌ཧུ༌དཱ༌པ༌ མན༌ཁན༌གུན༌ནི༌ཀ༌ སྙིང༌རྗེ༌ སྐྱེས༌ཏེ༌ ཁོང༌གུན༌ནི༌ ཕྲོ༌ནེ༌ ཁོང༌རང༌ངི༌ ཕིའ༌ མི༌གུན༌ ལྡམ༌མ༌ ཛད༌ཁན༌བོའེ༌ སྐོར༌ལ༌ ཤི༌མོན༌ པི༌ཏྲར༌རི༌ ང༌དང༌ང༌ ཤད༌ད༌ ཛདས༌། 
ACT.15.15	ལུང༌སྟོན༌པ༌གུན༌ནི༌ ལུང༌སྟན༌བོ༌ ཏེ༌བོ༌ རྒྱུད༌ཏེ༌ དྲན༌དྲའ༌ གྲུབ༌ཏེ༌ ཨིན༌ནོག༌, ཀ༌ཟུག༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌,"
ACT.15.16	" 'ཏེ༌བོའེ༌ སྟིང༌ནེ༌ ང༌ ལོགས༌ཏེ༌ ཡོང༌ཨིན༌
ACT.15.16	ཡང༌ རྒྱལ༌པོ༌ དཱ༌བིད༌དི༌ རྒྱལ༌སྲིད༌ ཞིག༌ཁན༌བོ༌ ཡང༌སྐྱར༌ ལང༌ཨིན༌
ACT.15.16	ཞིག༌ཁན༌གུན༌ རྩིགས༌ཏེ༌ ཡང༌སྐྱར༌ སོ༌མ༌ ཅོ༌ཨིན༌
ACT.15.17	ཏེ༌གུན༌ ཅོ༌ཅེས༌སི༌ རྒྱུན༌ཚན༌བོ༌ ནི༌
ACT.15.17	ལུས༌ཁན༌ནི༌ ཇིག༌རྟེན༌པ༌གུན༌ནི༌ གཙོ༌བོ༌ ཙལ༌ཐུབ༌ཅེས༌ ཡང༌
ACT.15.17	ངའེ༌ མིང༌ ཁུར༌ཁན༌ནི༌ ཡ༌ཧུ༌དཱ༌པ༌ མན༌ཁན༌ ཚང༌མེའང༌།
ACT.15.18	ངའེ༌ གོ༌མ༌ནེ༌ ཕར༌ལ༌ ཏེ༌ ཚང༌མ༌ སྔོན༌ ཅུགས༌ཏེ༌ ཨིན༌།'"
ACT.15.19	"ཏེན༌ན༌བོའེ༌ཕིའ༌ ངའེ༌ ཐག༌ཅད༌བོ༌ ནི༌, ང༌དང༌གུན༌ནི༌ དཀོན༌མཆོག༌ ཆོགས༌ལ༌ སེམས༌ རྒྱུར༌ཨིན༌ ཡོད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཀགས༌པོ༌ ཐོང༌ཅུག༌ མ༌གོས༌། 
ACT.15.20	ཨིན༌ནའང༌ ཨི༌གེ༌ བྲིས༌ཏེ༌ ཁོང༌གུན༌ལ༌ སྐུན༌དྲ༌གུན༌ལ༌ ཆོད༌པ༌ ཕུལ༌ཏེ༌ ཚི༌ཏུ༌ ཆའ༌ཁན༌ནི༌ ཟན༌ མི༌ཟའ༌ཅེས༌, ལུས༌བྲེལ༌ ངན༌པ༌གུན༌ནེ༌ ཐག༌རིང༌ང༌ དུག༌ཅེས༌, སྐྱེ༌ཀྱིགས༌ཏེ༌ སད༌ཁན༌ནི༌ སེམས༌ཅན༌གུན༌ནི༌ ཤ༌ ཡང༌ ཁྲག༌ཅན༌ནི༌ ཤ༌ མི༌ཟའ༌ཅེས༌སི༌ སྐོར༌ལ༌ སལ༌པོ༌ ཅོས༌ཏེ༌ ཤད༌གོས༌། 
ACT.15.21	ཅིའ༌ཟེར༌ན༌ མོ༌ཟེས༌སི༌ བཀའ༌ཁྲིམས༌སི༌ ནང༌ང༌ ཏེ༌གུན༌ སྔུན༌ མ༌ནེ༌ ཕར༌ལ༌ རྒྱལ༌ས༌ ཚང༌མའེ༌ དུ༌ཁང༌གུན༌ནི༌ ནང༌ང༌ ཤབ༌བད༌ རིམས༌སི༌ མི༌གུན༌ནི༌ ཕིའ༌ སིལ༌ཨིན༌ ཨིན༌ནོག༌།
ACT.15.22	ཏེ༌ནེ༌ སྐུ༌ཚབས༌གུན༌, འུ༌སྐྱོང༌གུན༌ དང༌ ཆོས༌ཚོགས༌ གང༌པོ༌ ཛོམས༌ཏེ༌ ཁོང༌གུན༌ནི༌ ཕྲོ༌ནེ༌ མི༌ ཉིས༌ ལྡམས༌ཏེ༌ པ༌འུ༌ལུ༌ དང༌ བཱར༌ན༌བས༌ ཉམ༌པོ༌ ཨན༌ཏི༌ཡོག༌ག༌ ལམ༌ཅུག༌ཅེས༌ལ༌ ཐག༌ཅདས༌། ཏེ༌ ལྡམས༌ཁན༌གུན༌ ཆོས༌ཚོགས༌སི༌ འུ༌སྐྱོང༌ བཱར༌ས༌བས༌ ཟེར༌ཁན༌ནི༌ ཡུ༌དཱ༌ དང༌ སི༌ལས༌ ཉིས༌ཀོ༌ ཨིན༌པིན༌། 
ACT.15.23	ཁོང༌གུན༌ ཉམ༌པོ༌ འི༌ ཆག༌བྲིས༌པོ༌ ཀལས༌,
ACT.15.23	"སྐུ༌ཚབས༌ དང༌ འུ༌སྐྱོང༌ གུན༌ནི༌ ཆོགས༌ནེ༌, ཨན༌ཏི༌ཡོག༌, སི༌རི༌ཡཱའ༌, ཀཱི༌ལི༌ཀི༌ཡཱའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌ མན༌ཁན༌ནི༌ སྤུན༌གུན༌ལ༌ ཇུ༌ལེ༌།
ACT.15.24	ང༌ཞའེ༌ ཕྲོ༌ནེ༌ ང༌ཞའེ༌ མ༌ཀལ༌ཁན༌ནི༌ མི༌ ཁ༌ཅིག༌ ཁྱོ༌ཞའེ༌ ཕྲོའ༌ སླེབ༌ཏེ༌ སྤེ༌ར༌ རིག༌ ཟེར༌ཏེ༌ ཁྱོ༌ཞའེ༌ སེམས༌ལ༌ ཐེ༌ཚོམས༌ སྐྱེ༌ཅུག༌ཁན༌བོ༌ ང༌ཞའེ༌ ཚོར༌། 
ACT.15.25	ཏེན༌ན༌བོའེ༌ཕིའ༌ ང༌ཞ༌གུན༌ནི༌ ང༌ཞའེ༌ ཕྲོ༌ནེ༌ མི༌ ཉིས༌ ལྡམས༌ཏེ༌ ང༌ཞའེ༌ གཅེས༌པ༌ པ༌འུ༌ལུ༌ དང༌ བཱར༌ན༌བས༌ ཉམ༌པོ༌ ཁྱོ༌ཞ༌གུན༌ནི༌ཀ༌ ཀལ༌ཅེས༌ལ༌ གྲབས༌ སོང༌། 
ACT.15.26	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཕིའ༌ བཱར༌ན༌བས༌ དང༌ པ༌འུ༌ལུ༌ སྲོག༌ སལ༌ཅེས༌ལ༌ མ༌ཇིགས༌། 
ACT.15.27	ང༌ཞའེ༌ འི༌ ཨི༌གེ༌ ནང༌ང༌ བྲིས༌ཁན༌བོའེ༌ སྤང༌པོ༌ ཏང༌ཅེས༌ལ༌ ཡུ༌དཱ༌ དང༌ སི༌ལས༌, ཁོང༌གུན༌ ཉམ༌པོ༌ ཀལ༌ལད༌།
ACT.15.28	འི༌ སྤེ༌ར༌ ཁག༌ཅན༌གུན༌ མན༌པ༌ ཞན༌ཡང༌ ལྕིད༌ཅིག༌ ཁྱོ༌ཞ༌གུན༌ནི༌ཀ༌ མི༌ ཀལ༌ཅེས༌ལ༌ དམ༌པའེ༌ ཐུག༌ཉིད༌ དང༌ ང༌ཞ༌གུན༌ནི༌ ཐག༌ཅདས༌། 
ACT.15.29	ཁྱོ༌ཞའེ༌ སྐུན༌དྲ༌གུན༌ལ༌ ཆོད༌པ༌ ཕུལ༌ཁན༌ནི༌ ཟན༌, ཡང༌ ཁྲག༌ ཡོད༌ཁན༌ནི༌ ཤ༌, དང༌ སེམས༌ཅན༌ སྐྱེ༌ཀྱིགས༌ཏེ༌ སད༌ཁན༌ནི༌ ཤ༌ མ༌ཟའ༌, ཡང༌ ལུས༌བྲེལ༌ ངན༌པ༌གུན༌ནེ༌ ཐག༌རིང༌ང༌ དུག༌ཤིག༌། འི༌གུན༌ ཁའ༌ཉན༌ན༌ ཁྱོ༌ཞའ༌ རྒྱལ༌ལ༌ ཆེན༌, ཇུ༌ལེ༌།"
ACT.15.30	ཏེ༌ནེ༌ ལམ༌ཅུགས༌པ༌ ཁོང༌གུན༌ ཨན༌ཏི༌ཡོག༌ག༌ སོང༌ ཡང༌ ཏེ༌རུ༌ ཆོས༌ཚོགས༌ གང༌པོའ༌ བོད༌ཏེ༌ ཆག༌བྲིས༌པོ༌ ཁོང༌གུན༌ནི༌ ལག༌ག༌ ཏངས༌། 
ACT.15.31	ཏེ༌ སྤོས༌པ༌ཅན༌ནི༌ ཨི༌གེ༌ སིལ༌པ༌ མི༌གུན༌ ཐད༌པོ༌ སོང༌།
ACT.15.32	ལུང༌སྟོན༌པ༌ ཨིན༌ཁན༌ ཡུ༌དཱ༌ དང༌ སི༌ལས༌ གུན༌ནི༌ དད༌པ༌ཅན༌གུན༌ལ༌ སྤོས༌པ༌ཅན༌ནི༌ སླབ༌བྱའ༌ མང༌པོ༌ སལ༌ཏེ༌ ཁོང༌གུན༌ དད༌པའེ༌ ནང༌ང༌ སྟན༌པོ༌ རྒྱུར༌ ཅུག༌ག༌ ཛདས༌། 
ACT.15.33	ཞག༌ ཁ༌ཅིག༌གི༌ སྟིང༌ནེ༌ སྤུན༌གུན༌ནི༌ སི༌ལས༌ དང༌ ཡུ༌དཱ༌ ཁོང༌ ཀལ༌ཁན༌ནི༌ ཕྲོ༌པ༌གུན༌ ཡོད༌ས༌ ཁམ༌ཟང༌ སླེབ༌ཅེས༌ལ༌ སྨོས༌ལམ༌ ཞུས༌ཏེ༌ ཁོང༌གུན༌ ལོགས༌ཏེ༌ ལམ༌ཅུགས༌། 
ACT.15.35	ཨིན༌ནའང༌ པ༌འུ༌ལུ༌ དང༌ བཱར༌ན༌བས༌ ཨན༌ཏི༌ཡོག༌གི༌ ནང༌ང༌ ཞུགས༌, ཏེ༌རུ༌ ཁོང༌གུན༌ དང༌ ཞན༌མ༌ མང༌པོའེ༌, གཙོ༌བོ༌ ཡེ༌ཤུའི༌ བཀའ༌གུན༌ ཤད༌ཨིན༌ སླབ༌བྱའ༌ སལ༌ལ༌ ཛདས༌།
ACT.15.36	དུས༌བན༌ཤིག༌གི༌ སྟིང༌ནེ༌ པ༌འུ༌ལུའི༌ བཱར༌ན༌བས༌ལ༌ མོལས༌, "ང༌དང༌ངི༌ གཙོ༌བོའེ༌ བཀའ༌ ཤད༌ཁན༌ནི༌ གྲོང༌ཁྱེར༌གུན༌ལ༌ ང༌དང༌ ཡང༌སྐྱར༌ སོང༌ཏེ༌ དད༌པ༌ཅན༌གུན༌ནི༌ དད༌པོའེ༌ ནས༌ལུག༌པོ༌ ཀ༌ཟུག༌ཤིག༌ དུག༌ སྟའེ༌ན༌?" 
ACT.15.37	བཱར༌ན༌བས༌སི༌ ཡོ༌ཧཱ༌ནན༌ ཀ༌བོའ༌ མར༌ཀུས༌སའང༌ ཟེར༌རད༌པིན༌, ཁོང༌གུན༌ ཉམ༌པོ༌ ཁྱེར༌ཉིན༌ ཡོད༌པིན༌། 
ACT.15.38	ཨིན༌ནའང༌ པ༌འུ༌ལུའ༌, མར༌ཀུས༌ ཁོང༌གུན༌ ཉམ༌པོ༌ ཁྱེར༌ཅེས༌པོ༌ སམ༌བ༌ཅན༌ནི༌ ལས༌ མ༌ནོག༌ སམ༌, ཅིའ༌ཟེར༌ན༌ ཁོའེ༌ པམ༌ཕིལ༌ཡཱའེ༌ ནང༌ང༌ ཁོང༌གུན༌ ཉམ༌པོ༌ ལས༌ ཅོ༌ཨིན༌ མ༌དུག༌ག༌ ཕངས༌ཏེ༌ སོང༌ཏེ༌ ཨིན༌པིན༌། 
ACT.15.39	པ༌འུ༌ལུ༌ དང༌ བཱར༌ན༌བས༌སི༌ ནང༌ང༌ སྲན༌ཏྲེ༌ ཟེར༌ཟེར༌ སོང༌པ༌ ཁོང༌གུན༌ སོ༌སོ༌ བེ༌གོས༌, བཱར༌ན༌བས༌ མར༌ཀུས༌ ཁྲིད༌ཏེ༌ གྲུ༌ཟིང༌ང༌ ཞོན༌ཏེ༌ ཀིབ༌རུས༌ལ༌ སང༌། 
ACT.15.40	ཨིན༌ནའང༌ པ༌འུ༌ལུའི༌ སི༌ལས༌ ཁོང༌ ཉམ༌པོ༌ ཁྱེར༌ཅེས༌ལ༌ ལྡམས༌, ཡང༌ དད༌པ༌ཅན༌གུན༌ནི༌ ཁོང༌གུན༌ དཀོན༌མཆོག༌གི༌ ཐུག༌རྗེ༌ ཆག༌ག༌ སྟདས༌། 
ACT.15.41	པ༌འུ༌ལུ༌ སི༌རི༌ཡཱ༌ དང༌ ཀཱི༌ལི༌ཀི༌ཡཱ༌ རྒྱུད༌ཏེ༌ ཆོས༌ཚོགས༌གུན༌ སྟན༌པོ༌ ཛད༌ཨིན༌ སྐྱོདས༌།
ACT.16.1	པ༌འུ༌ལུ༌ དང༌ སི༌ལས༌ དེར༌བེ༌ སྟིང༌ནེ༌ ལིས༌ཏྲའ༌ལ༌ སྐྱོདས༌, ཏེ༌རུ༌ ཏི༌མོ༌ཐི༌ ཟེར༌ཁན༌ནི༌ སློབ༌ཕྲུག༌ཞིག༌ དུག༌གད༌པིན༌། ཁོའེ༌ ཨ༌མ༌ ཡ༌ཧུ༌དཱ༌པ༌ དད༌པ༌ཅན༌ཞིག༌ ཡང༌ ཨ༌བ༌ གིརིས༌པ༌ ཨིན༌པིན༌། 
ACT.16.2	ལིས༌ཏྲའ༌ དང༌ ཨི༌ཀོ༌ནི༌འམ༌མི༌ ནང༌ང༌ ཡོད༌ཁན༌ དད༌པ༌ཅན༌གུན༌ནི༌ ཏི༌མོ༌ཐི༌ སྤྱོད༌ལམ༌གུན༌ལ༌ སྟོད༌དད༌པིན༌། 
ACT.16.3	པ༌འུ༌ལུའ༌ ཏི༌མོ༌ཐི༌ ཁོང༌ ཉམ༌པོ༌ ཁྱེར༌ཅེས༌ལ༌ དོད༌པ༌ ཡོད༌པ༌, ཁོང༌ངི༌ ཏི༌མོ༌ཐིའ༌ སུན༌ནད༌
ACT.16.4	ཁོང༌གུན༌ གྲོང༌ཁྱེར༌ ཅིག༌ནེ༌ ཅིག༌ག༌ སྐྱོད༌ ཟ༌ནེ༌, ཏེ༌ ཡུལ༌ལི༌ དད༌པ༌ཅན༌གུན༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ སྐུ༌ཚབས༌ དང༌ འུ༌སྐྱོང༌ གུན༌ནི༌ ཐག༌ཅད༌ཁན༌གུན༌ སིལ༌ཏེ༌ ཤད༌ཨིན༌, ཡང༌ ཏེ༌གུན༌ ཁའ༌ཉན༌ཅེས༌ལ༌ སྤོས༌པ༌ སལ༌ཨིན༌ སྐྱོདས༌། 
ACT.16.5	ཏེ༌ཟུག༌ ཛད༌ཅེས༌པོའེ༌ ཆོས༌ཚོགས༌གུན༌ དད༌པའེ༌ ནང༌ང༌ སྟན༌པོ༌ སོང༌ ཡང༌ དད༌པ༌ཅན༌གུན༌ནི༌ གྲངས༌ཀ༌ ཞག༌དང༌ རྒྱས༌ཨིན༌ སང༌།
ACT.16.6	པ༌འུ༌ལུ༌ དང༌ ཁོང༌ངི༌ ཕྲོ༌པ༌གུན༌ལ༌ དམ༌པའེ༌ ཐུག༌ཉིད༌དི༌ ཨ༌སི༌ཨཱ༌ ནང༌ང༌ ཆོས༌ཤད༌ཅེས༌ནེ༌ གག༌ག༌ ཛདས༌པ༌ ཁོང༌གུན༌ ཕིརིག༌འེ༌ཡཱ༌ དང༌ གཱ༌ལ༌ཏི༌ཡཱ༌ ཡུལ༌གུན༌ རྒྱུད༌ཏེ༌ སྐྱོདས༌། 
ACT.16.7	ཁོང༌གུན༌ མི༌སི༌འ༌ ཡུལ༌ལི༌ སན༌ཚམས༌ལ༌ སླེབ༌བ༌ཅིག༌, ཁོང༌གུན༌ནི༌ བི༌ཏི༌ནི༌ཡཱ༌ ནང༌ང༌ སྐྱོད༌ཅེས༌ ཅོས༌ ཨིན༌ནའང༌ ཡེ༌ཤུའི༌ ཐུག༌ཉིད༌དི༌ ཁོང༌གུན༌ ཏེ༌རུ༌ སྐྱོད༌ མ༌ཅུགས༌། 
ACT.16.8	ཏེ༌བོའེ༌ཕིའ༌ ཁོང༌གུན༌ མི༌སི༌འ༌ ཡུལ༌ རྒྱུད༌ཏེ༌ ཏྲོ༌ཡཱས༌ རྒྱལ༌ས༌ སྐྱོདས༌།
ACT.16.9	ཏེན༌ན༌ ཚན༌ལ༌ ཞལ༌ཟིགས༌ཤིག༌གི༌ ནང༌ང༌ པ༌འུ༌ལུའ༌ མ༌ཀེ༌དོ༌ནི༌ཡཱ༌པ༌ ཞིག༌ ཁོང༌ངི༌ དུན༌ལ༌ ལངས༌ཏེ༌, "ཇུ༌ཇུ༌ མ༌ཀེ༌དོ༌ནི༌ཡཱ༌ སྐྱོད༌ཏེ༌ ང༌ཞའ༌ རོགས༌ ཛད༌" ཟེར༌ཨིན༌ ཞུ༌ཝ༌ ཕུལ༌ལ༌ ཐོང༌། 
ACT.16.10	པ༌འུ༌ལུའི༌ ཞལ༌ཟིགས༌པོ༌ ཟིགས༌ཏེ༌ སྟིང༌ནེ༌ ཏེན༌ན༌མལ༌ལ༌ ང༌ཞའེ༌ མ༌ཀེ༌དོ༌ནི༌ཡཱ༌ ཆ༌ཅེས༌སི༌ གྲལ༌ ཅོས༌, ཅིའ༌ཟེར༌ན༌ དཀོན༌མཆོག༌གི༌ ང༌ཞའ༌, ཁོང༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌ལ༌ བོད༌ད༌ ཛད༌ཁན༌བོ༌ ཧ༌གོ༌།
ACT.16.11	ཏྲོ༌ཡཱས༌ནེ༌ ང༌ཞ༌གུན༌ གྲུ༌ཟིང༌ང༌ ཞོན༌ཏེ༌ སུ༌མོ༌ཏྲ༌ཀེའ༌ སླེབ༌, ཡང༌ སྟིང༌མ༌ཞག༌པོའ༌ ནེ༌ཡཱ༌པོ༌ལུས༌ལ༌ སླེབ༌། 
ACT.16.12	ཏེ༌ཀ༌ནེ༌ ང༌ཞ༌གུན༌ མ༌ཀེ༌དོ༌ནི༌ཡཱ༌ ཡུལ༌ཇོངས༌སི༌ རྒྱལ༌ས༌ མ༌ ཁག༌ཅན༌ ཕི༌ལི༌པིའ༌ སོང༌པིན༌, ཀ༌བོའེ༌ ནང༌ང༌ རོམ༌པ༌ མང༌པོ༌ཞིག༌ དུག༌གད༌པིན༌། ཏེ༌རུ༌ ང༌ཞ༌གུན༌ ཞག༌བན༌ཤིག༌ དུགས༌པིན༌།
ACT.16.13	ཤབ༌བད༌དི༌ ངལ༌ཚོའེ༌ ཞག༌ག༌ སྨོས༌ལམ༌ ཞུས༌སེ༌ ནས༌ས༌ཞིག༌ ཐོབ༌ཨིན༌ སམ༌ཏེ༌ ང༌ཞ༌གུན༌ རྒྱལ༌སའེ༌ སྒོ༌ནེ༌ བིངས༌ཏེ༌ ལྩངས༌པོ༌ ཆོགས༌ལ༌ སོང༌པིན༌། ཏེ༌རུ༌ ཛོམས༌ཏེ༌ ཡོད༌ཁན༌ནི༌ བུ༌མོ༌གུན༌ ཡོད༌ས༌ དུགས༌ཏེ༌ ཁོང༌གུན༌ ཉམ༌པོ༌ སྤེ༌ར༌ ཏངས༌པིན༌། 
ACT.16.14	སྤེ༌ར༌ ཉན༌ཁན༌གུན༌ནི༌ ཕྲོའ༌ ལི༌དི༌ཡཱ༌ ཟེར༌ཁན༌ བུ༌མོ༌ཞིག༌ དུག༌པིན༌, ཁོ༌ ཐི༌འ༌ཏི༌རཱ༌ རྒྱལ༌ས༌ནེ༌ རྒྱལ༌པོའེ༌ ཀོས༌ལག༌ ཙོགས༌ རས༌ རིན༌ཅན༌ནི༌ ཚོང༌ ཅོ༌ཁན༌ དང༌ དཀོན༌མཆོག༌ག༌ ཅོལ༌ཁན༌ཞིག༌ ཨིན༌པིན༌། གཙོ༌བོའེ༌, ཁོའེ༌ སེམས༌ པ༌འུ༌ལུའི༌ མོལ༌ཁན༌གུན༌ལ༌ དད༌པ༌ ཁྱོང༌ཅེས༌སི༌ ཕིའ༌ ཕེའ༌ཛདས༌། 
ACT.16.15	ཁོ༌ དང༌ ཁོའེ༌ ནང༌མི༌ གུན༌ནི༌ ཁྲུས༌ལེནས༌ ཡང༌ ཁོའེ༌ ང༌ཞའ༌ ཞུ༌ཝ༌ ཕུལས༌, "གལ༌ཏེས༌ ཉེ༌ཞའེ༌ ང༌ གཙོ༌བོ༌ ཡེ༌ཤུའི༌ ནང༌ང༌ དད༌པ༌ཅན༌ཞིག༌ ཨིན༌ནོག༌ སམ༌མད༌ན༌, སྐྱོད༌ཏེ༌ ངའེ༌ ཁང༌པ༌ ཞུག༌ས༌ ཛད༌།" ཁོའེ༌ ང༌ཞའ༌ ཞུ༌ཝ༌ ཕུལ༌ཨིན༌ དུགས༌པ༌ ང༌ཞ༌གུན༌ ཁོའེ༌ ཁང༌པ༌ དུགས༌པིན༌།
ACT.16.16	ཞག༌ཤིག༌ ང༌ཞའ༌ སྨོས༌ལམ༌ ཏབ༌སའེ༌ ནས༌ས༌ ཆོགས༌ལ༌ ཆེན༌ ཡོད༌ ཟ༌ནེ༌, ང༌ཞ༌གུན༌ལ༌ ཚེ༌ཡོག༌ བུ༌མོ༌ཞིག༌ ཐུག༌, ཁོའེ༌ ནང༌ང༌ སེམས༌ཉིད༌ ངན༌པ༌ ཡོད༌ཅེས༌པོའེ༌ ཁོའེ༌ མི༌གུན༌ལ༌ ཡོང༌ཅེས༌ཅན༌གུན༌ནི༌ སྐོར༌ལ༌ སྔུན༌ཁྱེན༌ ཏངས༌ཏེ༌ ཁོའེ༌ དག༌པོ༌གུན༌ནི༌ ཕིའ༌ པེ༌ནེ༌ མང༌པོ༌ ཅོའད༌པིན༌། 
ACT.16.17	བུ༌མོ༌བོ༌ པ༌འུ༌ལུ༌ དང༌ ང༌ཞའེ༌ སྟིང༌རང༌ནེ༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, "ཀུན༌ཝང༌ དཀོན༌མཆོག༌གི༌ ཞབ༌སྟོག༌པ༌ ཨིན༌ཁན༌ནི༌ འི༌ མི༌གུན༌ནི༌ ཁྱོ༌ཞ༌གུན༌ལ༌ ཐར༌པའེ༌ ལམ༌མི༌ སྐོར༌ལ༌ ཤད༌ད༌ནོག༌"།
ACT.16.18	ཁོའེ༌ ཞག༌དང༌ ཏེན༌ན༌ ཙོགས༌ ཅོ༌ཨིན༌ དུགས༌པ༌, སྟིང༌ཇུག༌ག༌ མ༌སྲན༌ཏྲེ༌ སྣང༌ང༌ ཚེར༌ཏེ༌ པ༌འུ༌ལུའི༌ རྒྱབ༌ལོག༌ག༌ ཟིགས༌ ཡང༌ སེམས༌ཉིད༌ ངན༌པ༌བོའ༌ མོལས༌, "ངའེ༌ ཁྱོ༌རང༌ང༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ཁོའེ༌ ནང༌ནེ༌ བིངས༌ཏེ༌ ཡོང༌ཅེས༌ལ༌ བཀའ༌ ཏང༌ངད༌།" ཏེན༌ན༌མལ༌ལ༌ ཏེ༌ སེམས༌ཉིད༌ ངན༌པ༌བོ༌ ཁོའེ༌ ནང༌ནེ༌ བིངས༌ཏེ༌ སོང༌།
ACT.16.19	ཁོའེ༌ དག༌པོ༌གུན༌ནི༌ པེ༌ནེ༌ ཅོ༌ཅེས༌སི༌ སྐབས༌ མེད༌ཁན༌ ཆའ༌ཁན༌བོ༌ ཧ༌གོའ༌ཅིག༌, ཁོང༌གུན༌ནི༌ པ༌འུ༌ལུ༌ དང༌ སི༌ལས༌ ཟུམས༌ཏེ༌ ཁྲོམས༌སི༌ ནང༌ང༌ ཝང༌སྲུལ༌པ༌གུན༌ནི༌ དུན༌ལ༌ དྲུད༌ཨིན༌ ཁྱེརས༌། 
ACT.16.20	ཁོང༌གུན༌ ཁྲིམས༌པོན༌གུན༌ནི༌ དུན༌ལ༌ སླབ༌བ༌ཅིག༌, "འི༌ ཡ༌ཧུ༌དཱ༌པ༌གུན༌ ང༌དང༌ངི༌ རྒྱལ༌སའེ༌ ནང༌ང༌ ཡོངས༌ཏེ༌ ཧི༌ལིངས༌ ཕིང༌དུག༌, 
ACT.16.21	ཡང༌ ང༌དང༌ངི༌ རོམ༌པའེ༌ བཀའ༌ཁྲིམས༌ནེ༌ གལ༌ཁན༌ནི༌ ལམ༌ ལུག༌སྲོལ༌ རིག༌ ང༌དང༌ང༌ སླབ༌དུག༌" ཟེརས༌།
ACT.16.22	ཏེ༌བོ༌ ཚོར༌ར༌ཅིག༌ མི༌ཚོགས༌སིའང༌ པ༌འུ༌ལུ༌ དང༌ སི༌ལས༌སི༌ རྒྱབ༌གལ༌ ཅོས༌, ཡང༌ ཁྲིམས༌པོན༌གུན༌ནི༌ ཁོང༌ ཉིས༌ཀོའ༌ ལྗེར༌ཉལ༌ ཕུད༌ཏེ༌ བེར༌ག༌ ཏང༌ཅེས༌སི༌ བཀའ༌ ཏངས༌། 
ACT.16.23	ཁོང༌གུན༌ལ༌ བེར༌ག༌ ཉམ༌པོ༌ མ༌སྲན༌ཏྲེ༌ རྡུངས༌ ཡང༌ ཙོན༌ལ༌ ཀགས༌ཏེ༌ ཙོན༌ཁང༌ངི༌ སྤོན༌བོའ༌ རྒྱལ༌ལ༌ ཅོས༌ཏེ༌, སྲུང༌ཅུག༌ཅེས༌ལ༌ བཀའ༌ ཏངས༌། 
ACT.16.24	བཀའ༌ ཏངས༌ཁན༌བོ༌ ཐོབ༌བ༌ཅིག༌, ཁོའེ༌ ཁོང༌ ཉིས༌ཀོ༌ ཚང༌མའེ༌སང༌ ནང༌ཀུག༌ག༌ ཡོད༌ཁན༌ནི༌ ཙོན༌ཁང༌ངི༌ ནང༌ང༌ རྐང༌པ༌གུན༌ ཤིང༌ངི༌ ནང༌ང༌ ཅུགས༌ཏེ༌ ལྡམས༌ཏེ༌ བོརས༌།
ACT.16.25	ཚན༌ཕེད༌ལ༌ པ༌འུ༌ལུ༌ དང༌ སི༌ལས༌ ཉིས༌ཀོའེ༌ དཀོན༌མཆོག༌ག༌ སྨོས༌ལམ༌ ཞུ༌ཨིན༌, གུར༌མ༌ ཏང༌ངད༌པིན༌, ཡང༌ ཞན༌ ཙོན༌པ༌གུན༌ནི༌ ཁོང༌ང༌ ཉན༌ཏེ༌ ཡོད༌པིན༌། 
ACT.16.26	ཧུན༌མེད༌ལ༌ སང༌གུལ༌ ཀྲག༌པོ༌ ཡོངས༌ཏེ༌ ཙོན༌ཁང༌ངི༌ མག༌ལྡན༌གུན༌ སྐུལས༌། ཏེན༌ན༌མལ༌ལ༌ སྒོ༌ ཚང༌མ༌ བེ༌, ཡང༌ ཏེ༌རུ༌ ཡོད༌ཁན༌ནི༌ ཙོན༌པ༌ ཚང༌མའེ༌ ལྕགས༌ཐག༌གུན༌ བྲོལ༌ཏེ༌ བུད༌། 
ACT.16.27	ཙོན༌ཁང༌ངི༌ སྤོན༌བོའ༌ ཉིད༌ཚད༌ ཡང༌ ཁོའེ༌ ཙོན༌ཁང༌ངི༌ སྒོ༌གུན༌ ཕེས༌ཏེ༌ ཐོང༌། ཙོན༌པ༌ ཚང༌མ༌ ཤོར༌ཏེ༌ མེད༌ཀྱག༌ སམ༌ཏེ༌, ཁོའེ༌ རང༌ངི༌ ར༌འི༌ ཕིངས༌ཏེ༌ རང༌སྲོག༌ ཅད༌ཅེས༌ ཅོས༌། 
ACT.16.28	པ༌འུ༌ལུའི༌ ཀུ༌ཅོ༌ ཏངས༌ཏེ༌ ཁོའ༌, "རང༌ངི༌ སྲོག༌ མ༌ཅད༌, ང༌ཞའ༌ ཚང༌མ༌ འི༌ནེ༌ཀ༌ནེ༌ ཡོད༌" མོལས༌།
ACT.16.29	ཙོན༌ཁང༌ངི༌ སྤོན༌བོའེ༌ འོད༌ ཁྱོང༌ ཟེར༌ཏེ༌ བོདས༌ ཡང༌ ཁོ༌ ནང༌ཀུག༌ག༌ བང༌ཏངས༌ཏེ༌ སོང༌ ཡང༌ དར༌ཨིན༌ཞིག༌ པ༌འུ༌ལུ༌ དང༌ སི༌ལས༌སི༌ དུན༌ལ༌ གྱེལ༌། 
ACT.16.30	ཁོའེ༌ ཁོང༌གུན༌ ཕི༌ལོག༌ག༌ ཁྱོངས༌ཏེ༌ ཟེརས༌, "སྤོན༌བོ༌ལེ༌ ངའེ༌ ཐར༌པ༌ ཐོབ༌ཅེས༌ལ༌ ཅི༌ ཅོ༌གོས༌?"
ACT.16.31	ཁོང༌གུན༌ནི༌ ལན༌ལ༌, "གཙོ༌བོ༌ ཡེ༌ཤུའི༌ཀ༌ དད༌པ༌ ཁྱོང༌, ཏེ༌ནེ༌ ཁོ༌རང༌ང༌ ཐར༌པ༌ ཐོབ༌ཨིན༌, མ༌ཚད༌ ཁྱོ༌རང༌ངི༌ ཁང༌པའེ༌ ནང༌ང༌ དུག༌ཁན༌གུན༌ནའང༌"། 
ACT.16.32	ཁོང༌གུན༌ནི༌ ཙོན༌ཁང༌ངི༌ སྤོན༌བོ༌ དང༌ ཁོའེ༌ ནང༌མི༌ གུན༌ལ༌ གཙོ༌བོ༌ ཡེ༌ཤུའི༌ སྐོར༌ལ༌ ཤད༌ད༌ ཛདས༌། 
ACT.16.33	ཚན༌ནི༌ ཏེན༌ན༌ དུས༌ལ༌ ཙོན༌ཁང༌ངི༌ སྤོན༌བོ༌བོའེ༌ ཁོང༌གུན༌ ཁྱེར༌ཏེ༌ ཁོང༌གུན༌ནི༌ རྨ༌ཁའ༌གུན༌ ཁྲུས༌, ཡང༌ ཏེན༌ན༌ དུས༌ལ༌ ཁོ༌ དང༌ ཁོའེ༌ ནང༌མི༌ ཚང༌མའེ༌ ཁྲུས༌ལེནས༌། 
ACT.16.34	ཁོའེ༌ པ༌འུ༌ལུ༌ དང༌ སི༌ལས༌ ཁོ༌རང༌ངི༌ ཁང༌པ༌ ཁྱེར༌ཏེ༌ དོན༌ཏང༌ ཕུལས༌, ཁོ༌ དང༌ ཁོའེ༌ ནང༌མི༌ ཚང༌མའ༌ སྐྱིད༌པོ༌ སོང༌ ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ཀ༌ དད༌པ༌ ཁྱོངས༌།
ACT.16.35	ནམ༌ལངས༌ས༌ཅིག༌, ཁྲིམས༌པོན༌གུན༌ནི༌ ཙོན༌ཁང༌ངི༌ སྤོན༌བོའེ༌ཀ༌ མག༌མི༌གུན༌ ཀལ༌ཏེ༌, "ཁོང༌གུན༌ ཕུད༌དོང༌" ཟེར༌ཏེ༌ བཀའ༌ ཏངས༌། 
ACT.16.36	ཙོན༌ཁང༌ངི༌ སྤོན༌བོ༌བོའེ༌ པ༌འུ༌ལུ༌ ཞུས༌, "ཁྲིམས༌པོན༌གུན༌ནི༌ ཉེ༌ཞའ༌ ཕུད༌ ཟེར༌ཏེ༌ བཀའ༌ ཏངས༌ཏོག༌། ཏ༌ ཉེ༌ཞའ༌གུན༌ ཞི༌དེ༌ ཉམ༌པོ༌ སྐྱོད༌།"
ACT.16.37	ཨིན༌ནའང༌ པ༌འུ༌ལུའི༌ ལན༌ལ༌, "ང༌ཞའ༌ རོམ༌པ༌ ཨིན༌ཏེའང༌ ཁྲིམས༌པོན༌གུན༌ནི༌ ང༌ཞའེ༌ཀ༌ ཁྲིམས༌ མ༌ཅད༌ད༌ མི༌གུན༌ནི༌ དུན༌ལ༌ ང༌ཞའ༌ རྡུངས༌ཏེ༌ ཙོན༌ཁང༌ང༌ ཀགས༌། ཏ༌ ཅི༌ ཁོང༌གུན༌ནི༌ ང༌ཞའ༌ སུའང༌ རྒྱུས༌ ཆ༌ མ༌ཅུག༌ག༌ ཕུད༌ཏང༌ཨིན༌ སམ༌མ༌ནོག༌ག༌? ང༌ཞའ༌ མི༌ཆའ༌། ཁོ༌རང༌གུན༌ འི༌ཀ༌ ཡོངས༌ཏེ༌, ང༌ཞའ༌ ཙོན༌ནེ༌ ཕིངས༌ཏེ༌ ཁྱེར༌གོས༌།"
ACT.16.38	མག༌མི༌གུན༌ སོང༌ཏེ༌ སྤེ༌ར༌གུན༌ ཤདས༌ ཡང༌ པ༌འུ༌ལུ༌ དང༌ སི༌ལས༌ གུན༌ རོམ༌པ༌ ཨིན༌ཁན༌བོ༌ ཚོར༌ཏེ༌ ཁྲིམས༌པོན༌གུན༌ སྲན༌ཏྲེ༌ ཇིགས༌། 
ACT.16.39	ཁྲིམས༌པོན༌གུན༌ ཙོན༌ཁང༌ང༌ ཡོངས༌ ཡང༌ པ༌འུ༌ལུ༌ དང༌ སི༌ལས༌ལ༌ གོངས༌པ༌ སལ༌ཅེས༌ལ༌ ཞུས༌། ཁོང༌གུན༌ ཙོན༌ནེ༌ ཕི༌ལོག༌ག༌ ཁྱེར༌ཏེ༌ ཁོང༌གུན༌ལ༌ རྒྱལ༌ས༌ནེ༌ བིངས༌ཏེ༌ ཆ༌ཅེས༌ལ༌ ཞུ༌ཝ༌ ཕུལས༌། 
ACT.16.40	པ༌འུ༌ལུ༌ དང༌ སི༌ལས༌ ཙོན༌ཁང༌ནེ༌ བིང༌ཏེ༌ ལི༌དི༌ཡཱའེ༌ ཁང༌པ༌ སྐྱོདས༌, ཏེ༌རུ༌ ཁོང༌གུན༌ སྤུན༌གུན༌ ཉམ༌པོ༌ ཐུག༌ཏེ༌ ཁོང༌གུན༌ལ༌ སྤོས༌པ༌ སལ༌ལ༌ ཛདས༌, ཡང༌ ཏེ༌ ཡུལ༌ནེ༌ སྐྱོདས༌།
ACT.17.1	ཏེ༌ སྟིང༌ནེ༌ པ༌འུ༌ལུ༌ དང༌ སི༌ལས༌ ཉིས༌ཀོ༌ ཨམ༌ཕི༌པོ༌ལིས༌ དང༌ ཨ༌པོ༌ལོ༌ནི༌ཡཱ༌ གྲོང༌ཁྱེར༌ གུན༌ རྒྱུད༌ཏེ༌ ཐེ༌ས༌ལོ༌ནི༌ཀའེ༌ རྒྱལ༌ས༌ སླེབ༌, ཏེ༌རུ༌ ཡ༌ཧུ༌དཱ༌པའེ༌ དུ༌ཁང༌ཞིག༌ ཡོད༌པིན༌། 
ACT.17.2	པ༌འུ༌ལུ༌, ཁོང༌རང༌ངི༌ ལོབས༌ ནང༌ཞིན༌ དུ༌ཁང༌ངི༌ ནང༌ང༌ སྐྱོདས༌, ཡང༌ ཤབ༌བད༌ སུམ༌མི༌ ཞག༌གུན༌ལ༌ ཏེ༌རུ༌ ཡོད༌ཁན༌གུན༌ ཉམ༌པོ༌ དམ༌པའེ༌ སུང༌རབས༌སི༌ སྐོར༌ལ༌ གྲོལ༌དུར༌ ཛདས༌། 
ACT.17.3	ཁོང༌ངི༌ སུང༌རབས༌སི༌ ནང༌ནེ༌ མ༌ཤི༌ཀ༌ སྡུག༌སྔལ༌ ཉུང༌གོས༌ཅེས༌ དང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌གོ༌ཤེས༌པོ༌ ཧ༌གོ༌ཅུགས༌ཏེ༌ ཏན༌ཏན༌ ཨིན༌ཁན༌བོ༌ སྟན༌ན༌ ཛདས༌ ཡང༌ མོལས༌, "ངའེ༌ སྤང༌པོ༌ ཏང༌ཁན༌ནི༌ ཡེ༌ཤུ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ནོག༌།" 
ACT.17.4	ཡ༌ཧུ༌དཱ༌པ༌ ཁ༌ཅིག༌, གིརིས༌པ༌ དཀོན༌མཆོག༌གི༌ ཇིགས༌སི༌ ནང༌ང༌ གྲུལ༌ཁན༌ མང༌པོ༌ དང༌ ཏེ༌ ཡུལ༌ལི༌ རྩི༌ཝ༌ཅན༌ བུ༌མོ༌ བན༌ཤིག༌གིའང༌ ཁོང༌ངི༌ ཆོས༌ཤད༌ཁན༌བོ༌ དེན༌བ༌ ཨིན༌ཁན༌བོ༌ ཧ༌གོ༌ཏེ༌ པ༌འུ༌ལུ༌ དང༌ སི༌ལས༌ གུན༌ནི༌ ཕྲོའ༌ དྲེས༌།
ACT.17.5	ཨིན༌ནའང༌ ཡ༌ཧུ༌དཱ༌པ༌གུན༌ལ༌ ཚིག༌ཅེས༌ ཡོངས༌ཏེ༌ ཁྲོམས༌སི༌ ནང༌ང༌ ཁོར༌ཨིན༌ དུག༌ཁན༌ནི༌ མི༌ རྩོག༌པོ༌ བན༌ཤིག༌ ལྡུས༌ཏེ༌ ཁྱོངས༌, ཡང༌ རྒྱལ༌སའེ༌ ནང༌ང༌ ཧི༌ལིངས༌ ཕིང༌ཅུགས༌། ཏེ༌གུན༌ནི༌ མི༌ཚོགས༌སི༌ ཕྲོའ༌ ཁྱོང༌ཅེས༌ལ༌ པ༌འུ༌ལུ༌ དང༌ སི༌ལས༌ གུན༌ ཙལ༌ཨིན༌ ཡ༌སོན༌ནི༌ ཁང༌པའ༌ སྤུང༌གོལ༌ ཅོས༌། 
ACT.17.6	ཁོང༌གུན༌ མ༌ཐོབ༌པ༌, ཏེ༌གུན༌ནི༌ ཡ༌སོན༌ དང༌ ཞན༌ མ༌ཤི༌ཀ༌པ༌ ཁ༌ཅིག༌ རྒྱལ༌སའེ༌ ཝང༌སྲུལ༌པ༌གུན༌ནི༌ དུན༌ལ༌ དྲུད༌ཨིན༌ ཁྱེརས༌, ཡང༌ ཀུ༌ཅོ༌ ཏང༌ཨིན༌ ཟེརས༌ "མི༌ ཉིས༌སི༌ ཇིག༌རྟེན༌ གང༌པོའེ༌ ནང༌ང༌ ཧི༌ལིངས༌ ཕིངས༌ཏེ༌, ཏ༌ འི༌རུ༌ ང༌དང༌ངི༌ རྒྱལ༌ས༌ སླེབས༌ཏེ༌ ཨིན༌ནོག༌། 
ACT.17.7	ཡ༌སོན༌ནི༌ ཁོང༌གུན༌ ཁོ༌རང༌ངི༌ ཁང༌པའེ༌ ནང༌ང༌ དུག༌ཅུགས༌, ཡང༌ ཡེ༌ཤུ༌ ཟེར༌ཁན༌ནི༌ ཞན༌ཡང༌ རྒྱལ༌པོ༌ཞིག༌ ཡོད༌ ཟེར༌ཏེ༌ ཁོང༌གུན༌ནི༌ རོམ༌མི༌ རྒྱལ༌པོའེ༌ ཁྲིམས༌སི༌ རྒྱབ༌གལ༌ ཅོས༌ཏེ༌ ཨིན༌ནོག༌།"
ACT.17.8	ཏེ༌ སྤེ༌ར༌བོ༌ ཚོར༌ར༌ཅིག༌ མི༌མངས༌ དང༌ ཡུལ༌ལི༌ ཝང༌སྲུལ༌པ༌གུན༌ནི༌ ནང༌ང༌ ཧི༌ལིངས༌ ཤོར༌། 
ACT.17.9	ཡང༌ ཝང༌སྲུལ༌པ༌གུན༌ནི༌ ཡ༌སོན༌ དང༌ ཁོའེ༌ ཕྲོ༌པ༌ དད༌པ༌ཅན༌གུན༌ལ༌ པེ༌ནེ༌ ཆད༌པ༌ ཅད༌ཏེ༌ ཕུད༌ཏངས༌།
ACT.17.10	ཏེན༌ན༌ ཚན༌ལ༌ ཏེ༌རུ༌ ཡོད༌ཁན༌ནི༌ དད༌པ༌ཅན༌གུན༌ནི༌ པ༌འུ༌ལུ༌ དང༌ སི༌ལས༌ བེ༌རེ༌ཨཱ༌ ཟེར༌སེ༌ ནས༌ས༌ ལམ༌ཅུགས༌། ཏེ༌རུ༌ སླེབ༌བ༌ཅིག༌ ཁོང༌གུན༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ སྐྱོདས༌། 
ACT.17.11	བེ༌རེ༌ཨཱ༌པ༌གུན༌ ཐེ༌ས༌ལོ༌ནི༌ཀ༌པ༌གུན༌ ཙོགས༌ སྙིང༌སྐྱོང༌པོ༌ མི༌དུག༌པིན༌, ཅིའ༌ཟེར༌ན༌ ཁོང༌གུན༌ནི༌ པ༌འུ༌ལུའི༌ སླབ༌བྱའ༌ མ༌ཐད༌པོ༌ ཉནས༌། ཡང༌ དམ༌པའེ༌ སུང༌རབས༌གུན༌ ཞག༌དང༌ སིལ༌ཏེ༌ ཁོང༌ངི༌ མོལ༌ཁན༌གུན༌ ཏན༌ཏན༌ ཨིན༌ནོག༌ག༌ མ༌ནོག༌ ལྟ༌ཅེས༌ལ༌ རྩར༌ཅོད༌ ཅོའད༌པིན༌། 
ACT.17.12	ཡ༌ཧུ༌དཱ༌པ༌ མང༌པོ༌ མ༌ཚད༌ གིརིས༌པ༌ བུ༌ཚ༌ དང༌ བུ༌མོ༌ རྩི༌ཝ༌ཅན༌ མང༌པོ༌ཞིག༌གིའང༌ དད༌པ༌ ཁྱོངས༌།
ACT.17.13	ཨིན༌ནའང༌ ཐེ༌ས༌ལོ༌ནི༌ཀའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ལ༌ པ༌འུ༌ལུའི༌ དཀོན༌མཆོག༌གི༌ བཀའ༌ བེ༌རེ༌ཨཱ༌ ཟེར༌སེ༌ ཡུལ༌ལི༌ ནང༌ང༌ ཤད༌དུག༌ ཟེར༌ཏེ༌ ཚོར༌ར༌ཅིག༌, ཁོང༌གུན༌ ཏེ༌རུའང༌ སོང༌ཏེ༌, པ༌འུ༌ལུའི༌ རྒྱབ༌གལ༌ལ༌ ཟེར༌ཏེ༌ མི༌མངས༌སི༌ ནང༌ང༌ ཧི༌ལིངས༌ བིང༌ཅུགས༌། 
ACT.17.14	ཏེན༌ན༌མལ༌ལ༌ ཏེ༌རུ༌ ཡོད༌ཁན༌ནི༌ དད༌པ༌ཅན༌གུན༌ནི༌ པ༌འུ༌ལུ༌ རྒྱ༌ཚོ༌ ཐ༌མའེ༌ ནས༌སའ༌ ལམ༌ཅུག༌ག༌ ཁྱེརས༌, ཨིན༌ནའང༌ སི༌ལས༌ དང༌ ཏི༌མོ༌ཐི༌ བེ༌རེ༌ཨཱའེ༌ ནང༌ང༌ ཞུགས༌། 
ACT.17.15	པ༌འུ༌ལུ༌ ལམ༌ཅུག༌ག༌ ཆའ༌ཁན༌གུན༌ ཨེ༌ཐེན༌ རྒྱལ༌ས༌ ཚག༌པ༌ ཁོང༌ ལམ༌ཅུག༌ག༌ སོང༌, ཡང༌ སི༌ལས༌ དང༌ ཏི༌མོ༌ཐི༌ ཉིས༌ཀོའ༌ ཙམ༌ཐུབ༌ གྱོགས༌པ༌ པ༌འུ༌ལུ༌ ཡོད༌ས༌ ཡོང༌ཅེས༌ལ༌ ལོན༌ ཁུར༌ཏེ༌ ལོགས༌ཏེ༌ ཡོངས༌།
ACT.17.16	པ༌འུ༌ལུ༌ ཨེ༌ཐེན༌ནི༌ ནང༌ང༌ སི༌ལས༌ དང༌ ཏི༌མོ༌ཐི༌ ཕིའ༌ སྲུངས༌ཏེ༌ ཡོད༌ ཟ༌ནེ༌ ཏེ༌ རྒྱལ༌ས༌བོ༌ སྐུན༌དྲའེ༌ གངས༌ཏེ༌ ཟིགས༌པ༌ ཁོང༌ ཐུགས༌སྐྱོ༌མོ༌ སོང༌། 
ACT.17.17	ཏེ༌བོའེ༌ཕིའ༌ ཞག༌དང༌ ཁོང༌ངི༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ ཡ༌ཧུ༌དཱ༌པ༌གུན༌ དང༌ དཀོན༌མཆོག༌གི༌ ཇིགས༌སི༌ ནང༌ང༌ གྲུལ༌ཁན༌ནི༌ གིརིས༌པ༌གུན༌ ཉམ༌པོ༌ གྲོལ༌དུར༌ ཡང༌ ཁྲོམས༌སི༌ ནང༌ང༌ ཡོད༌ཁན༌ནི༌ མི༌གུན༌ལ༌ ཆོས༌ཤད༌ད༌ ཛདས༌།
ACT.17.18	ཏེ༌རུ༌ ཨེ༌པི༌ཀུར༌པ༌ དང༌ སྟོ༌འི༌ཀེ༌པ༌ སམ༌ཚུལ༌ སོ༌སོའེ༌ཀ༌ གྲོལ༌དུར༌ ཅོ༌ཁན༌གུན༌ནི༌ པ༌འུ༌ལུ༌ ཉམ༌པོ༌ གྲོལ༌དུར༌ ཅོ༌ཅེས༌ གོ༌ཟུག༌ ཅོས༌ཏེ༌ ཁ༌ཅིག༌གི༌, "ཁོའེ༌ ཅི༌ ཆོལ༌བེ༌ སྤེ༌ར༌ ཟེར༌ར༌ནོག༌" ཡང༌ ཁ༌ཅིག༌གི༌, "ཁོའེ༌ ཞན༌མ༌ དཀོན༌མཆོག༌གུན༌ནི༌ སྐོར༌ལ༌ ཤད༌ཏེ༌ ཨིན༌ཏིག༌དུག༌" ཟེརས༌, ༼ཅིའ༌ཟེར༌ན༌ པ༌འུ༌ལུའི༌ ཡེ༌ཤུ༌ དང༌ ཤི༌ཁན༌གུན༌ སོན༌ཏེའ༌ ལང༌ཤེས༌སི༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ད༌ ཛདས༌༽།
ACT.17.19	ཏེ༌ནེ༌ ཁོང༌གུན༌ནི༌ པ༌འུ༌ལུ༌ གིརིས༌པའེ༌ དུ༌ཁང༌ ཨ༌རི༌ཀོ༌པས༌ ཟེར༌ས༌ ཁྲིད༌ཏེ༌ ཁྱེརས༌, ཡང༌ ཁོང༌ང༌, "ཏ༌ ང༌ཞའ༌, ཁྱོ༌རང༌ངི༌ ཤད༌ཁན༌ནི༌ སླབ༌བྱའ༌ སོ༌མ༌བོའེ༌ སྐོར༌ལ༌ ཤད༌ད༌ ཛད༌། 
ACT.17.20	ཁྱོ༌རང༌ངི༌ ཟེར༌ཁན༌གུན༌ ཡམ༌ཚན༌ སྤེ༌ར༌ རིག༌ རག༌, ཏེ༌གུན༌ནི༌ ཏོན༌བོ༌ ང༌ཞའ༌ ཧ༌གོ༌ཉིན༌ རག༌" ཟེརས༌། 
ACT.17.21	༼ཨེ༌ཐེན༌ནི༌ ཡུལ༌པ༌ དང༌ ཕི༌ལོག༌ནེ༌ ཡོངས༌ཏེ༌ ཏེ༌རུ༌ དུག༌ཁན༌ ཚང༌མའེ༌ རང༌ངི༌ དུས༌ མང༌ཆེའ༌བོ༌ སམ༌བ༌ སོ༌མ༌ ཤད༌ཅེས༌ དང༌ ཉན༌ཅེས༌སི༌ ནང༌ང༌ ཕུད༌དད༌ཀྱག༌༽།
ACT.17.22	ཏེ༌ནེ༌ པ༌འུ༌ལུ༌ ཨ༌རི༌ཀོ༌པས༌ དུ༌ཁང༌ངི༌ ཞུང༌ང༌ ཞངས༌ཏེ༌ ཟེརས༌, "ཨེ༌ཐེན༌པ༌གུན༌, ངའེ༌ ཐོང༌ཅེས༌ལ༌ ཁྱོ༌ཞའ༌ ཅི༌ས༌ཐོག༌ནེ༌ མ༌ ཆོས༌པ༌ དུག༌། 
ACT.17.23	ཁྱོ༌ཞའེ༌ རྒྱལ༌སའེ༌ ནང༌ང༌ གྲུལ༌ ཟ༌ནེ༌ ངའ༌ རྒྱལ༌ས༌ གང༌པོ༌བོ༌ སྐུན༌དྲ༌ དང༌ ཆོད༌པ༌ ཕུལ༌ཅེས༌སི༌ ཆོད༌ཁྲི༌ གུན༌ གངས༌ཏེ༌ ཐོང༌, ཡང༌ ཆོད༌ཁྲི༌ ཅིག༌ཅིག༌གི༌ཀ༌ ངའ༌, 'ངོ༌མ༌ཤེས༌ཁན༌ནི༌ དཀོན༌མཆོག༌ག༌' ཟེར༌ཏེ༌ བྲིས༌ཁན༌ཞིག༌ ཐོང༌། ཁྱོ༌ཞ༌གུན༌ནི༌ མ༌ཤེས༌ས༌ ཅོལ༌ཁན༌ནི༌ ཏེན༌ན༌ དཀོན༌མཆོག༌གི༌ སྐོར༌ལ༌ ངའེ༌ ཤད༌ཨིན༌།"
ACT.17.24	"འི༌ ཇིག༌རྟེན༌ དང༌ ཏེ༌ནང༌ང༌ ཡོད༌ཁན༌ ཚང༌མ༌ ཛད༌ཁན༌ནི༌ དཀོན༌མཆོག༌, ཁོང༌ ས༌ དང༌ ནམ༌ཁའེ༌ གཙོ༌བོ༌ ཞུགས༌ཏེ༌ ཨིན༌ནོག༌། ཁོང༌ མི༌ རྩིགས༌ཁན༌ནི༌ ཆོད༌ཁང༌ གུན༌ནི༌ ནང༌ང༌ ཞུག༌ས༌ མ༌ནོག༌། 
ACT.17.25	གལ༌ཏེས༌ མི༌, ཁོང༌ང༌ གོས༌སྡོམ༌མི༌ ནང༌ང༌ ཞབ༌སྟོག༌ ཞུ༌ཨིན༌ སམ༌ན༌, ཞུ༌ མི༌ཉན༌ ཅིའ༌ཟེར༌ན༌ ཁོང༌ང༌ གོས༌སྡོམ༌ མ༌ནེ༌ མེད༌ཀྱག༌། ཁོང༌ངི༌ ཚང༌མ༌ལ༌ སྲོག༌ དང༌ མི༌ཚེ༌ མ༌ཚད༌ ཅི༌ཚང༌མ༌ སལ༌ལ༌ ཛད༌ད༌ནོག༌། 
ACT.17.26	ཁོང༌ངི༌ ཁོང༌རང༌ངི༌ ཆག༌ནེ༌ ཛད༌ཁན༌ནི༌ མི༌ ཅིག༌ནེ༌, འི༌ ཇིག༌རྟེན༌ གང༌པོའེ༌ མིར༌རྒྱུད༌ ཚང༌མ༌ བྱུང༌ ཅུག༌ག༌ ཛདས༌, མ༌ཚད༌པའེ༌ ཏེ༌གུན༌ ཝང༌ངི༌ ནང༌ང༌ བུབ༌ཤེས༌ དང༌ ལང༌ཅེས༌སི༌ དུས༌, ཡང༌ དུགས༌སའེ༌ ནས༌སའེ༌ སན༌ཚམས༌ གུན༌ ལྡམ༌མ༌ ཛདས༌།
ACT.17.27	མི༌གུན༌ནི༌ དཀོན༌མཆོག༌ ཙལ༌ན༌ ཐོབ༌ཅེས༌ལ༌ ཁོང༌ངི༌ ཏེ༌ ཚང༌མ༌ ཅོའ༌ ཛདས༌, ཨིན༌ནའང༌ དཀོན༌མཆོག༌ ནི༌ ཏན༌ཏན༌ལ༌ ང༌དང༌ རེ༌རེ༌ ཉམ༌པོ༌ ཐག༌རིང༌ང༌ མེད༌པ༌ ཨིན༌ནོག༌། 
ACT.17.28	ཅིའ༌ཞུ༌ན༌ ང༌དང༌གུན༌ ཁོང༌ངི༌ ནང༌ང༌ གྲུལ༌ཨིན༌, མི༌ཚེ༌ ཕུད༌ཨིན༌, སོན༌ཏེའ༌ ལུས༌ཏེ༌ ཨིན༌ནོག༌, ཀ༌ཟུག༌ ཁྱོ༌ཞའེ༌ རྩོམ༌པ༌པོ༌ ཁ༌ཅིག༌གི༌ ཟེར༌དུག༌, 'ང༌དང༌གུན༌ ཁོང༌ངི༌ ཕྲུ༌གུ༌ ཨིན༌ནོག༌།' 
ACT.17.29	ང༌དང༌གུན༌ དཀོན༌མཆོག༌གི༌ ཕྲུ༌གུ༌ ཨིན༌ པ༌སང༌ ང༌དང༌གུན༌ནི༌ དཀོན༌མཆོག༌, མི༌ ཁྱུད༌ དང༌ སམ༌བ༌ རྒྱུད༌ཏེ༌ ཅོས༌ཁན༌ནི༌ སེར༌ ཡ༌ མུལ༌ ཡ༌ རྡོའེ༌ སྐུན༌དྲ༌ ཨིན༌ནོག༌ སམ༌ མ༌གོས༌།
ACT.17.30	སྔུན༌མའེ༌ དུས༌ལ༌ དཀོན༌མཆོག༌གི༌ ཏེ༌ སམ༌བ༌ མེད༌ཁན༌ནི༌ ལས༌གུན༌ལ༌ སྣང༌མེད༌ ཛདས༌, ཨིན༌ནའང༌ ཏ༌ ཁོང༌ངི༌ ཀ༌རུང༌ས༌ ཡོད༌ཁན༌ནི༌ མི༌ཚང༌མ༌ལ༌ སྡིག༌པ༌ སྤངས༌ཏེ༌ གྱོད༌པ༌ ཅོ༌ཅེས༌ལ༌ བཀའ༌ སལ༌ལ༌ ཛདས༌། 
ACT.17.31	དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཞག༌ག༌ ཁོང༌ངི༌ ལྡམ༌མ༌ ཛད༌ཁན༌ནི༌ མི༌ ཡེ༌ཤུ༌ རྒྱུད༌ཏེ༌ ཇིག༌རྟེན༌པ༌ ཚང༌མའེ༌ཀ༌ ཤགས༌ ཅད༌ཨིན༌, ཡང༌ ཤི༌ཁན༌གུན༌ནི༌ ཕྲོ༌ནེ༌ ཁོང༌ སོན༌ཏེའ༌ ལང༌ང༌ ཛད༌ཏེ༌ མི༌ཚང༌མ༌ལ༌ ཏེ༌བོ༌ དྲང༌པོ༌ ཨིན༌ཁན༌བོ༌ སྟན༌ན༌ ཛདས༌།
ACT.17.32	ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ཅེས༌སི༌ སྐོར༌ལ༌ ཚོར༌ར༌ཅིག༌, ཁ༌ཅིག༌གི༌ ཧབ༌གོད༌ ཏངས༌, ཨིན༌ནའང༌ ཁ༌ཅིག༌གི༌, "སྟིང༌མ༌ཞིག༌ འི༌ སྐོར༌ལ༌ ང༌ཞའ༌ ཏ༌རུང༌ངའང༌ ཉན༌ཉིན༌རག༌" ཟེརས༌། 
ACT.17.33	ཏེ༌ སྟིང༌ནེ༌ པ༌འུ༌ལུ༌ ཏེ༌གུན༌ནི༌ ཕྲོ༌ནེ༌ བིངས༌ཏེ༌ སྐྱོདས༌། 
ACT.17.34	མི༌ ཁ༌ཅིག༌གི༌ ཁོང༌ངི༌ སླབ༌བྱ༌ ཨིད༌ཤེས༌ཏེ༌ ཡེ༌ཤུ༌ མ༌ཤི༌ཀའེ༌ཀ༌ དད༌པ༌ ཁྱོངས༌། ཏེ༌ཕྲོའ༌ ཨ༌རི༌ཀོ༌པས༌སི༌ ཚོགས༌པའེ༌ ཐུས༌མི༌ དི༌འོ༌ནི༌སི༌འུས༌ ཟེར༌ཁན༌, དཱ༌མ༌རི༌ ཟེར༌ཁན༌ནི༌ བུ༌མོ༌ དང༌ ཞན༌མ༌གུན༌ ཡོད༌པིན༌།
ACT.18.1	ཏེ༌ སྟིང༌ནེ༌ པ༌འུ༌ལུ༌ ཨེ༌ཐེན༌ རྒྱལ༌ས༌ནེ༌ ཀོ༌རིན༌ཐི༌ རྒྱལ༌ས༌ སྐྱོདས༌། 
ACT.18.2	ཏེ༌རུ༌ པ༌འུ༌ལུའ༌ པོན༌ཏུས༌སི༌ ནང༌ང༌ སྐྱེས༌ཁན༌, ཨ༌ཀུའི༌ལའ༌ ཟེར༌ཁན༌ནི༌ ཡ༌ཧུ༌དཱ༌པ༌ཞིག༌ ཐུག༌, ཁོ༌ ཁོ༌རང༌ངི༌ ན༌མ༌ པིརི༌སི༌ལ༌ ཉམ༌པོ༌ ངེ༌ཐུབ༌ཅིག༌རང༌ ཨི༌ཏ༌ལི༌ ཡུལ༌ནེ༌ ཀོ༌རིན༌ཐི༌ རྒྱལ༌ས༌ ཡོངས༌ཏེ༌ ཨིན༌པིན༌, ཅིའ༌ཟེར༌ན༌ རོམ༌མི༌ རྒྱལ༌པོ༌ ཀོལོ༌དི༌འུས༌སི༌ ཡ༌ཧུ༌དཱ༌པ༌ ཚང༌མ༌ རོམ༌ རྒྱལ༌ས༌ནེ༌ བིང༌ཏེ༌ ཆ༌གོས༌ ཟེར༌ཏེ༌ བཀའ༌ ཏངས༌ཏེ༌ ཨིན༌པིན༌། 
ACT.18.3	ཨ༌ཀུའི༌ལའ༌ དང༌ པིརི༌སི༌ལ༌ གུན༌ ཙོགས༌ལ༌ པ༌འུ༌ལུའང༌ ཀུར༌ ཙེམས༌ཅེས༌སི༌ ལས༌ ཛད༌ཁན༌ ཨིན༌པ༌, པ༌འུ༌ལུ༌ ཁོང༌གུན༌ནི༌ ཁང༌པ༌ ཞུགས༌ཏེ༌ ཁོང༌གུན༌ ཉམ༌པོ༌ ལས༌ ཅོས༌། 
ACT.18.4	ཤབ༌བད༌ རིམས༌སི༌ ཁོང༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ ཁོང༌ངི༌ ལོན༌བོའི༌ཀ༌ དད༌པ༌ ཁྱོང༌ཅུག༌ཅེས༌སི༌ རྩོན༌གྲུས༌ ཅོ༌ཨིན༌ ཁོང༌གུན༌ ཉམ༌པོ༌ གྲོལ༌དུར༌ ཛད༌དད༌པིན༌།
ACT.18.5	སི༌ལས༌ དང༌ ཏི༌མོ༌ཐི༌ མ༌ཀེ༌དོ༌ནི༌ཡཱ༌ནེ༌ སླེབ༌བ༌ཅིག༌, པ༌འུ༌ལུའི༌ རང༌ངི༌ དུས༌ གང༌པོ༌ ཆོས༌ཤད༌ཨིན༌ ཡ༌ཧུ༌དཱ༌པ༌གུན༌ལ༌ ཡེ༌ཤུ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོའེ༌ སྤང༌པོ༌ ཏང༌ཅེས༌སི༌ ནང༌ང༌ ཕུདས༌། 
ACT.18.6	ཨིན༌ནའང༌ ཡ༌ཧུ༌དཱ༌པ༌གུན༌ནི༌ པ༌འུ༌ལུའ༌ རྒྱབ༌གལ༌ ཅོས༌ཏེ༌ ཁོང༌ངི༌ སྐོར༌ལ༌ ངན༌པ༌ ཟེར༌པ༌ ཁོང༌ངི༌ ཁོང༌རང༌ངི༌ ནམ༌ཟའ༌བོ༌ སྲུགས༌ཏེ༌ ཁོང༌གུན༌ལ༌ སྤང༌པུད༌ཨིན༌, "སྡིག༌པ༌ ཅོ༌ཅེས༌པོའེ༌ ཁྱོ༌ཞའ༌ ཆད༌པ༌ ཕོག༌ན༌ ཁྱོ༌ཞ༌རང༌ངི༌ སྐྱོན༌ ཨིན༌, ངའེ༌ མན༌། ཏ༌ནེ༌ཕར༌ལ༌ ང༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཆོས༌ཤད༌ད༌ ཆའད༌" མོལས༌།
ACT.18.7	ཏེ༌ནེ༌ ཁོང༌ ཡ༌ཧུ༌དཱ༌པའེ༌ དུ༌ཁང༌ནེ༌ བིང༌ཏེ༌ དཀོན༌མཆོག༌ག༌ ཅོལ༌ཁན༌ནི༌ མི༌ ཏི༌ཏུས༌ ཡུས༌ཏུས༌ ཟེར༌ཁན༌ནི༌ ཁང༌པ༌ སྐྱོདས༌, ཀ༌བོ༌ དུ༌ཁང༌ངི༌ ལྡོའེ༌ཀ༌ ཡོད༌པིན༌། 
ACT.18.8	ཏེ༌ དུ༌ཁང༌ངི༌ འུ༌སྐྱོང༌ ཀིརིས༌པུས༌ ཟེར༌ཁན༌ དང༌ ཁོའེ༌ ནང༌ཚངས༌ གང༌པོའེ༌ གཙོ༌བོའེ༌ཀ༌ དད༌པ༌ ཁྱོངས༌, ཏེ༌གུན༌ མན༌པ༌ ཀོ༌རིན༌ཐི༌པ༌ མང༌པོ༌ཞིག༌གིའང༌ པ༌འུ༌ལུའི༌ ཆོས༌ ཚོར༌ཏེ༌ དད༌པ༌ ཁྱོངས༌, ཡང༌ ཁྲུས༌ལེནས༌།
ACT.18.9	ཞག༌ཤིག༌ ཚན༌ལ༌ ཞལ༌ཟིགས༌ཤིག༌གི༌ ནང༌ང༌ གཙོ༌བོ༌ ཡེ༌ཤུའི༌ པ༌འུ༌ལུའ༌ མོལས༌, "ཇིགས༌ མ༌ཇིགས༌, ཅུབ༌ཅད༌ཏེ༌ མ༌དུག༌ག༌ ཆོས༌ ཤོད༌། 
ACT.18.10	ང༌ ཁྱོ༌རང༌ ཉམ༌པོ༌ ཡོད༌ ཡང༌ སུ༌ཞིག༌གིའང༌ ཁྱོ༌རང༌ང༌ ནོད༌སྐྱལ༌ མི༌ཉན༌, ཅིའ༌ཟེར༌ན༌ འི༌ རྒྱལ༌སའེ༌ ནང༌ང༌ ངའེ༌ཀ༌ དད༌པ༌ ཅོ༌ཅེས༌ལ༌ ངའེ༌ མི༌ མང༌པོ༌ཞིག༌ ལྡམས༌ཏེ༌ ཡོད༌།" 
ACT.18.11	ཏེ༌བོའེ༌ཕིའ༌ པ༌འུ༌ལུ༌ ཏེ༌རུ༌ ལོ༌ ཅིག༌ ནང༌ ཕེད༌ དཀོན༌མཆོག༌གི༌ བཀའ༌ ཤད༌ཨིན༌ ཞུགས༌།
ACT.18.12	གལ༌ལི༌འོ༌ ཟེར༌ཁན༌བོ༌ ཨ༌ཀ༌ཡཱ༌ ཡུལ༌ལི༌ ཀའ༌ལོན༌ འིན༌ནི༌ དུས༌ལ༌, པ༌འུ༌ལུའི༌ རྒྱབ༌གལ༌ལ༌ ཡ༌ཧུ༌དཱ༌པ༌གུན༌ ཅིག༌ སོང༌ཏེ༌ ཁོང༌ ཟུམས༌ཏེ༌ ཁྲིམས༌ཁུང༌ང༌ ཁྱེརས༌། 
ACT.18.13	ཏེ༌གུན༌ནི༌ ཉད༌ཀལ༌ཏེ༌, "འི༌ མི༌བོའེ༌ མི༌གུན༌ལ༌ དཀོན༌མཆོག༌ག༌ ཅོལ༌ཅེས༌སི༌ ཏེ༌ཟུག༌ ཚུལ༌ རིག༌གི༌ སླབ༌བྱའ༌ ཏང༌དུག༌, ཀ༌བོ༌ ང༌ཞའེ༌ བཀའ༌ཁྲིམས༌སི༌ རྒྱབ༌གལ༌ ཨིན༌ནོག༌" ཟེརས༌།
ACT.18.14	པ༌འུ༌ལུའི༌ མོལ༌ཅེས༌ ཅོའ༌ཅིག༌, གལ༌ལི༌འོའེ༌ ཡ༌ཧུ༌དཱ༌པ༌གུན༌ལ༌, "གལ༌ཏེས༌ འི༌ མི༌བོའེ༌ རོམ༌པའེ༌ བཀའ༌ཁྲིམས༌ དང༌ གལ༌ཁན༌ནི༌ མི༌འོས༌པ༌ ཆུ༌ངུན༌ ཡ༌ ཆེན༌མོ༌ཞིག༌ ཅོས༌ཏེ༌ ཡོད༌པིན༌ན༌ ངའེ༌ ཁྱོ༌ཞའེ༌ སྐྱོན༌རྗོད༌ ཅོ༌ཁན༌བོ༌ ཉན༌ཅེས༌རག༌པ༌, 
ACT.18.15	ཨིན༌ནའང༌ ཁྱོ༌ཞའེ༌ ཉད༌གལ༌བོ༌ ནི༌ སྤེ༌ར༌, མིང༌ དང༌ ཁྱོ༌ཞ༌རང༌ངི༌ བཀའ༌ཁྲིམས༌སི༌ སྐོར༌ལ༌ ཨིན༌ནོག༌, ཏེ༌གུན༌ ཁྱོ༌ཞ༌རང༌གུན༌ནི༌ ཐག༌ཅོད༌། ངའེ༌ ཏེ༌ ཙོགས༌གུན༌ནི༌ཀ༌ ཁྲིམས༌ཅད༌ ཏང༌ང༌མེད༌" ཟེརས༌། 
ACT.18.16	ཏེ༌ཟུག༌ ཟེར༌ཏེ༌ ཁོའེ༌ ཁོང༌གུན༌ ཁྲིམས༌ཁུང༌ནེ༌ ཕིངས༌ཏེ༌ ཏངས༌།
ACT.18.17	ཏེ༌ནེ༌ ཁོང༌གུན༌ནི༌ དུ༌ཁང༌ངི༌ འུ༌སྐྱོང༌ སོས༌ཐེ༌ནེས༌ ཟེར༌ཁན༌བོ༌ ཟུམས༌ཏེ༌ ཁྲིམས༌ཁུང༌ངི༌ ནང༌ང༌ སྲན༌ཏྲེ༌ རྡུངས༌, ཨིན༌ནའང༌ གལ༌ལི༌འོའེ༌ ཏེ༌བོའེ༌ཀ༌ སྣང༌ང༌ མ༌ཏངས༌།
ACT.18.18	དུས༌བན༌ཤིག༌ ཀོ༌རིན༌ཐིའ༌ ཞུགས༌ཏེ༌ སྟིང༌ནེ༌ པ༌འུ༌ལུའི༌ དད༌པ༌ཅན༌གུན༌ལ༌ སྟིང༌ཇུག༌གི༌ ཇུ༌ ཞུས༌ཏེ༌ གྲུ༌ཟིང༌ང༌ ཞོན༌ཏེ༌ སི༌རི༌ཡཱའེ༌ ཡུལ༌ཁག༌ སྐྱོདས༌, ཁོང༌ ཉམ༌པོ༌ པིརི༌སི༌ལ༌ དང༌ ཨ༌ཀུའི༌ལ༌ ཡོད༌པིན༌། གྲུ༌ཟིང༌ངི༌ ནང༌ང༌ ཆའེ༌སང༌ སྔུན༌ལ༌ དཀོན༌མཆོག༌ག༌ ཁ༌ཆད༌ ཛད༌ཏེ༌ ཡོད༌ཁན༌བོའེ༌ ཞས༌ཏེ༌ པ༌འུ༌ལུའི༌ ཀེན༌ཅེརེ༌འ༌ ཟེར༌སེ༌ ནང༌ང༌ ཁོང༌རང༌ངི༌ སྲ༌ པད༌ ཆུ༌ངུན༌ ཅོས༌ཏེ༌ བྲགས༌།
ACT.18.19	ཁོང༌གུན༌ ཨེ༌ཕེ༌སུས༌ལ༌ སླེབ༌བ༌ཅིག༌ པ༌འུ༌ལུའི༌, ཨ༌ཀུའི༌ལའ༌ དང༌ པིརི༌སི༌ལ༌ རྒྱ༌ཚོའེ༌ ཐ༌མ༌ བོརས༌ ཡང༌ ཁོང༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ ཡ༌ཧུ༌དཱ༌པ༌གུན༌ ཉམ༌པོ༌ སུང༌རབས༌སི༌ སྐོར༌ལ༌ གྲོལ༌དུར༌ ཛདས༌། 
ACT.18.20	ཁོང༌གུན༌ནི༌ པ༌འུ༌ལུའ༌ ཏ༌རུང༌ མང༌ང༌ ཞུགས༌ ཟེར༌ཏེ༌ ཞུ༌ཝ༌ ཕུལས༌པ༌, ཁོང༌ མ༌ཞུགས༌། 
ACT.18.21	ཨིན༌ནའང༌ ཁོང༌ དུ༌ཁང༌ནེ༌ བིང༌ཏེ༌ སྐྱོད༌ ཟ༌ནེ༌ མོལས༌, "གལ༌ཏེས༌ དཀོན༌མཆོག༌གི༌ ཐུག༌གོངས༌ ཡོད༌ན༌ ང༌ ཁྱོ༌ཞ༌གུན༌ ཡོད༌ས༌ ཡང༌སྐྱར༌ ཡོང༌ཨིན༌།" ཏེ༌ནེ༌ ཁོང༌ གྲུ༌ཟིང༌ང༌ ཞོན༌ན༌ ཛད༌ཏེ༌ ཨེ༌ཕེ༌སུས༌ནེ༌ སྐྱོདས༌། 
ACT.18.22	ཚོའེ༌ ཐ༌མའེ༌ རྒྱལ༌ས༌ ཀཱེ༌སར༌རིའ༌ སླེབ༌བ༌ཅིག༌, ཁོང༌ ཡེ༌རུ༌ཤ༌ལེམ༌མ༌ སྐྱོད༌ཏེ༌, ཏེ༌རུ༌ ཡོད༌ཁན༌ནི༌ དད༌པ༌ཅན༌གུན༌ལ༌ ཐུགས༌། ཏེ༌ནེ༌ ཨན༌ཏི༌ཡོག༌ རྒྱལ༌ས༌ ཆོགས༌ལ༌ སྐྱོདས༌།
ACT.18.23	ཨན༌ཏི༌ཡོག༌ག༌ དུས༌བན༌ཤིག༌ ཞུགས༌ཏེ༌ སྟིང༌ནེ༌, ཁོང༌ གཱ༌ལ༌ཏི༌ཡཱ༌ དང༌ ཕིརིག༌འེ༌ཡཱ༌ རྒྱལ༌ཁག༌གི༌ ཡུལ༌ ཚང༌མ༌ལ༌ སྐྱོད༌ཏེ༌, སློབ༌ཕྲུག༌གུན༌ནི༌ དད༌པ༌ སྟན༌པོ༌ ཅོའ༌ ཛདས༌།
ACT.18.24	ཏེན༌ན༌ དུས༌ལ༌ ཨ༌ལེག༌ཟན༌དེར༌པ༌ ཨ༌པོ༌ལོས༌ ཟེར༌ཁན༌ནི༌ ཡ༌ཧུ༌དཱ༌པ༌ཞིག༌, ཨེ༌ཕེ༌སུས༌ལ༌ སླེབ༌, ཁོ༌ རྒྱལ༌ལ༌ སིལ༌ཁན༌ སྤེ༌ར༌ ཏང༌ང༌ ཁས༌པ༌ ཡང༌ ཁོའ༌ ཡ༌ཧུ༌དཱ༌པའེ༌ སུང༌རབས༌སི༌ ནང༌ང༌ ཧ༌གོ༌ ཐར༌ཁྱེལ༌ ཡོད༌པིན༌། 
ACT.18.25	ཁོའ༌ གཙོ༌བོའེ༌ ཐར༌པའེ༌ ལམ༌མི༌ སྐོར༌ལ༌ སླབ༌བྱའ༌ ཐོབ༌ཏེ༌ སེམས༌ཤུགས༌ དང༌ སྟོབས༌ ཆེན༌མོ༌ ཉམ༌པོ༌ ཡེ༌ཤུའི༌ སྐོར༌ལ༌ ཤད༌ཁན༌གུན༌ དེན༌བ༌ ཨིན༌པིན༌, ཨིན༌ནའང༌ ཁོའ༌ ཡོ༌ཧཱ༌ནན༌ནི༌ སལ༌ཁན༌ནི༌ ཁྲུས༌ ཅིག༌པོའེ༌ སྐོར༌ མ༌ནེ༌ རྒྱུས༌མེད༌པིན༌། 
ACT.18.26	ཁོའེ༌ དུ༌ཁང༌ངི༌ ནང༌ང༌ དཀོན༌མཆོག༌གི༌ བཀའ༌ མ༌ སྟོབས༌ཤུགས༌ ཉམ༌པོ༌ ཤད༌ཅེས༌ གོ༌ཟུགས༌། པིརི༌སི༌ལ༌ དང༌ ཨ༌ཀུའི༌ལའ༌, ཨ༌པོ༌ལོས༌སི༌ ཆོས༌ཤད༌ཁན༌བོ༌ ཚོར༌ར༌ཅིག༌, ཁོང༌གུན༌ནི༌ ཁོ༌ འ༌ཟམ༌ཤིག༌ག༌ ཁྱེར༌ཏེ༌ དཀོན༌མཆོག༌གི༌ ཐར༌པའེ༌ ལམ༌མི༌ སྐོར༌ གང༌པོ༌ དང༌ མང༌ང༌ སལ༌པོ༌ ཅོས༌ཏེ༌ ཧ༌གོ༌ཅུགས༌།
ACT.18.27	ཨ༌པོ༌ལོས༌སི༌ ཨ༌ཀ༌ཡཱ༌ སྐྱོད༌ཅེས༌སི༌ དོད༌པ༌ སྔོན༌ ཅུགས༌པ༌ ཏེ༌རུ༌ ཡོད༌ཁན༌ནི༌ དད༌པ༌ཅན༌གུན༌ནི༌ ཁོའ༌ ཆ༌ཅེས༌ལ༌ སྤོས༌པ༌ ཏངས༌ཏེ༌ ཨ༌ཀ༌ཡཱ༌ ཡོད༌ཁན༌ནི༌ སློབ༌ཕྲུག༌གུན༌ལ༌ ཨ༌པོ༌ལོས༌ལ༌ གའ༌སུས༌ ཞུ༌ཅེས༌ལ༌ ཨི༌གེ༌ བྲིས༌། ཏེ༌རུ༌ སླེབ༌བ༌ཅིག༌, གཙོ༌བོའེ༌ ཐུག༌རྗེ༌ རྒྱུད༌ཏེ༌ དད༌པ༌ ཁྱོངས༌ཁན༌གུན༌ལ༌ ཁོང༌ མ༌ ཕན༌ཐོགས༌ཅན༌ རྒྱུར༌། 
ACT.18.28	ཁོང༌ངི༌ མི༌མངས༌སི༌ དུན༌ལ༌ ཡ༌ཧུ༌དཱ༌པ༌གུན༌ལ༌, ཡེ༌ཤུ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ དམ༌པའེ༌ སུང༌རབས༌ རྒྱུད༌ཏེ༌ སྟན༌ཨིན༌, ཁོང༌གུན༌ལ༌ ཕམས༌ཀལ༌ལད༌པིན༌།
ACT.19.1	ཨ༌པོ༌ལོས༌ ཀོ༌རིན༌ཐི༌ རྒྱལ༌སའེ༌ ནང༌ང༌ ཡོད༌ ཟ༌ནེ༌, པ༌འུ༌ལུ༌ ཨ༌སི༌ཨཱ༌ ཡུལ༌ཁག༌གི༌ ནང༌ཀུག༌གི༌ ལམ༌གུན༌ རྒྱུད༌ཏེ༌ ཨེ༌ཕེ༌སུས༌ལ༌ སླེབ༌, ཏེ༌རུ༌ ཁོང༌ང༌ སློབ༌ཕྲུག༌ ཁ༌ཅིག༌ ཐུག༌། 
ACT.19.2	པ༌འུ༌ལུའི༌ ཁོང༌གུན༌ལ༌ དྲིས༌, "ཁྱོ༌ཞའེ༌ དད༌པ༌ ཅོའ༌ཅིག༌ ཁྱོ༌ཞའེ༌ཀ༌ དམ༌པའེ༌ ཐུག༌ཉིད༌ བབས༌ས༌?"
ACT.19.2	ཁོང༌གུན༌ནི༌ ལན༌ ཏངས༌, "ང༌ཞའ༌ མ༌ཐོབ༌ལེ༌, ང༌ཞའ༌ དམ༌པའེ༌ ཐུག༌ཉིད༌དི༌ སྐོར༌ལ༌ ཚོར༌ ཁོ༌རང༌ མ༌ཚོར༌ལེ༌།"
ACT.19.3	ཏེ༌ནེ༌ པ༌འུ༌ལུའི༌ དྲིས༌, "ཁྱོ༌ཞ༌གུན༌ནི༌ ཀ༌ཟུག༌ ཁྲུས༌ཤིག༌ ལེན༌པིན༌།"
ACT.19.3	ཁོང༌གུན༌ནི༌ ལན༌ལ༌, "ཡོ༌ཧཱ༌ནན༌ནི༌ ཁྲུས༌" ཟེརས༌།
ACT.19.4	པ༌འུ༌ལུའི༌ མོལས༌, "ཡོ༌ཧཱ༌ནན༌ནི༌ ཁྲུས༌སལ༌ཁན༌བོ༌ ནི༌ གྱོད༌པ༌ ཅོ༌ཅེས༌སི༌ ཕིའ༌ ཨིན༌ནོག༌, ཁོང༌ངི༌ མི༌གུན༌ལ༌, ཁོང༌ངི༌ སྟིང༌ནེ༌ སྐྱོད༌ཅེས༌ཅན༌བོའེ༌ཀ༌ དད༌པ༌ ཅོ༌ཅེས༌ལ༌ མོལས༌, ཀ༌བོ༌ ནི༌ ཡེ༌ཤུ༌ ཨིན༌ནོག༌།"
ACT.19.5	ཏེ༌བོ༌ ཚོར༌ཏེ༌ ཁོང༌གུན༌ནི༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ ཁྲུས༌ལེནས༌། 
ACT.19.6	པ༌འུ༌ལུའི༌ ཁོང༌གུན༌ནི༌ གོའེ༌ཀ༌ ཆག༌ བོར༌ར༌ཅིག༌, ཁོང༌ ཚང༌མའེ༌ཀ༌ དམ༌པའེ༌ ཐུག༌ཉིད༌ བབས༌། ཁོང༌གུན༌ནི༌ སྐད༌ སོ༌སོའེ༌ ནང༌ང༌ སྤེ༌ར༌ ཏངས༌ ཡང༌ ལུང༌སྟན༌ ཤདས༌། 
ACT.19.7	ཏེ༌གུན༌ནི༌ གྲངས༌ཀ༌ ཧ༌ལམ༌ ཅུག༌ཉིས༌ ཡོད༌པིན༌།
ACT.19.8	པ༌འུ༌ལུ༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ སྐྱོད༌ཏེ༌ ཧ༌ལམ༌ ཟླ༌ཝ༌ སུམ༌, མ༌ ཧམ༌པ༌ ཉམ༌པོ༌ ཆོས༌ཤད༌ཏེ༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ལ༌ ཉན༌ཁན༌གུན༌ནི༌ དད༌པ༌ ཁྱོང༌ཉན༌ཅེས༌སི༌ གྲོལ༌དུར༌ ཅོའ༌ ཛདས༌། 
ACT.19.9	ཨིན༌ནའང༌ ཁ༌ཅིག༌གི༌ སེམས༌ མ༌སྐྱོང༌པོ༌ ཅོས༌ཏེ༌ དད༌པ༌ ཁྱོང༌ཅེས༌ལ༌ མ༌ཐད༌, ཡང༌ མི༌མངས༌སི༌ དུན༌ལ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌གུན༌ནི༌ སྐོར༌ལ༌ སྤེ༌ར༌ ངན༌པ༌ མང༌པོ༌ ཟེརས༌། ཏེ༌བོའེ༌ཕིའ༌ པ༌འུ༌ལུ༌ ཁོང༌གུན༌ བོར༌ཏེ༌ སློབ༌ཕྲུག༌གུན༌ ཁོང༌རང༌ ཉམ༌པོ༌ ཁྲིད༌ཏེ༌ ཁྱེརས༌, ཡང༌ སློབ༌ཇོང༌ ཅོ༌སའེ༌ ནས༌ས༌ ཏིར༌རན༌ནུས༌སི༌ ནང༌ང༌ ཞག༌དང༌ གྲོལ༌དུར༌ ཛད༌དད༌པིན༌། 
ACT.19.10	ཏེ༌ གྲོལ༌དུར༌རི༌ ཚིར༌ཀ༌བོ༌ ཧ༌ལམ༌ ལོ༌ ཉིས༌ ཚག༌པ༌ གྲུལ༌པ༌, ཨ༌སི༌ཨཱ༌ ཡུལ༌ཇོངས༌སི༌ ནང༌ང༌ དུག༌ཁན༌ནི༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ གཙོ༌བོའེ༌ བཀའ༌ ཚོར༌།
ACT.19.11	དཀོན༌མཆོག༌གི༌ པ༌འུ༌ལུ༌ རྒྱུད༌ཏེ༌ མ༌ ཧ༌ལས༌ཤེས༌སི༌ ཛད༌པ༌གུན༌ ཛད༌དད༌པིན༌། 
ACT.19.12	སྤེར༌ན༌ པ༌འུ༌ལུའི༌ ཆག༌ ཐུག༌ཁན༌ནི༌ ཆག༌ཕིས༌ ཡ༌ ཀོས༌ལག༌ མི༌ ཟུ༌མོ༌ ཡོང༌ཁན༌གུན༌ནི༌ ཐུག༌ན༌ ཟུ༌མོ༌ རྒྱལ༌ཅེས༌ ཡང༌ རྡུད༌ ཞུགས༌ཏེ༌ ཡོད༌ཁན༌གུན༌ བིང༌ཏེ༌ ཆའད༌པིན༌།
ACT.19.13	གྲོང༌ཁྱེར༌ནེ༌ གྲོང༌ཁྱེར༌ལ༌ རྡུད༌ ཞུགས༌ཁན༌གུན༌ ཕིང༌ང༌ལ༌ ཆའ༌ཁན༌ནི༌ ཡ༌ཧུ༌དཱ༌པ༌ ཁ༌ཅིག༌གི༌ ཡེ༌ཤུའི༌ ཚན༌ ཀོལ༌ཏེ༌ རྡུད༌གུན༌ ཕིང༌ཅེས༌སི༌ རྩོན༌གྲུས༌ ཅོས༌ཏེ༌, "པ༌འུ༌ལུའི༌ ཆོས༌ཤད༌ཁན༌ནི༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ བིང༌ཏེ༌ ཆ༌ཅེས༌ལ༌ ངའེ༌ བཀའ༌ཏང༌ངད༌" ཟེར༌རད༌པིན༌། 
ACT.19.14	ཡ༌ཧུ༌དཱ༌པའེ༌ བླ༌མ༌ འུ༌སྐྱོང༌ སྐེ༌ཝཱ༌ ཟེར༌ཁན༌ནི༌ བུ༌ཚ༌ རྡུན༌ཀོའེ༌ ཏེ༌ཟུག༌ ཅོའད༌པིན༌། 
ACT.19.15	ཨིན༌ནའང༌ ཞག༌ཤིག༌ རྡུད༌པོའེ༌ ཁོང༌གུན༌ལ༌, "ང༌ ཡེ༌ཤུ༌ ཤེས༌སད༌, ཡང༌ པ༌འུ༌ལུའང༌, ཨིན༌ནའང༌ ཁྱོ༌རང༌གུན༌ སུ༌ ཨིན༌" ཟེརས༌། 
ACT.19.16	ཏེ༌ནེ༌ ཏེ༌ རྡུད༌ ཞུགས༌ཁན༌ནི༌ མི༌བོ༌ ཁོང༌གུན༌ནི༌ཀ༌ ལྕེབས༌, ཁོང༌གུན༌ནི༌ སང༌ ཝང༌ཆེའ༌ སོང༌ཏེ༌ ཁོང༌གུན༌ལ༌ སྲན༌ཏྲེ༌ རྡུངས༌པ༌ ཁོང༌གུན༌ ཁྲག༌ བིང༌ཨིན༌ ལྗེར༌ཉལ༌ལ༌ ཏེ༌ ཁང༌པ༌ནེ༌ ཤོར༌།
ACT.19.17	ཏེ༌ ནས༌ཚུལ༌བོ༌ ཨེ༌ཕེ༌སུས༌སི༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ རྒྱུས༌ཆའ༌ཅིག༌, ཁོང༌གུན༌ནི༌ གཙོ༌བོ༌ ཡེ༌ཤུའི༌ ཇིགས༌སི༌ ནང༌ང༌, ཁོང༌ངི༌ ཚན༌ལ༌ རྩི༌ཝ༌ ཀྲག༌པོ༌ ཏངས༌། 
ACT.19.18	དད༌པ༌ ཁྱོང༌ཁན༌ནི༌ མི༌ མང༌པོ༌ ཡོངས༌ཏེ༌ རང༌རང༌ངི༌ ལས༌ ངན༌པ༌གུན༌ མི༌ཚང༌མའེ༌ དུན༌ལ༌ ཤད༌ཏེ༌ གྱོད༌པ༌ ཅོས༌། 
ACT.19.19	ཡང༌ ཇའ༌དུ༌ ཅོ༌ཁན༌གུན༌ནི༌ རང༌ངི༌ ངན༌པ༌ ཇའ༌དུའི༌ སྤེ༌ཆ༌གུན༌ ཁྱོངས༌ཏེ༌ མི༌ཚང༌མའེ༌ དུན༌ལ༌ མེའ༌ ཏུགས༌, ཏེ༌ སྤེ༌ཆ༌གུན༌ནི༌ རིན༌ཚད༌པོ༌ རྩིས༌པ༌, མུལ༌ལི༌ གྱིར༌མོ༌ སྟོང༌ ལྔབ༌ཅུ༌ བིང༌། 
ACT.19.20	ཏེ༌བོའེ༌ ཞས༌ཏེ༌ གཙོ༌བོའེ༌ བཀའ༌ ཀ༌རུང༌ས༌ ཕེལ༌ ཡང༌ བྲས༌བུ༌ ཀྲག༌པོ༌ སྨིན༌།
ACT.19.21	ཏེ༌ ཚང༌མ༌ བྱུངས༌ཏེ༌ སྟིང༌ནེ༌ པ༌འུ༌ལུའི༌ མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱ༌ ཡུལ༌གུན༌ རྒྱུད༌ཏེ༌ ཡེ༌རུ༌ཤ༌ལེམ༌མ༌ ཆ༌ཅེས༌ལ༌ ཐག༌ཅདས༌, ཡང༌ ཁོང༌ངི༌ མོལས༌, "ཏེ༌རུ༌ དུགས༌ཏེ༌ སྟིང༌ནེ༌ ང༌ རོམ༌མའང༌ ཆ༌གོས༌།" 
ACT.19.22	པ༌འུ༌ལུའི༌ ཁོང༌ངི༌ ཕྲོ༌པ༌ ཏི༌མོ༌ཐི༌ དང༌ ཨེ༌རས༌ཏུས༌ གུན༌ མ༌ཀེ༌དོ༌ནི༌ཡཱ༌ ལམ༌ཅུགས༌ ཡང༌ ཁོང༌རང༌ ཨ༌སི༌ཨཱ༌ ནང༌ང༌ དུས༌བན༌ཤིག༌ ཞུགས༌།
ACT.19.23	ཏེན༌ན༌ དུས༌ལ༌ ཨེ༌ཕེ༌སུས༌སི༌ ནང༌ང༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌ནི༌ རྒྱབ༌གལ༌ལ༌ མ༌ ཧི༌ལིངས༌ སྲན༌ཏྲེ༌ ཕིངས༌། 
ACT.19.24	དེ༌མེ༌ཏྲི༌འུས༌ ཟེར༌ཁན༌ནི༌ སེར༌གར༌ ཀ༌བོའེ༌ ཨར༌ཏི༌མིས༌ ཆོད༌ཁང༌ངི༌ ཟོ༌གུན༌ མུལ༌ལ༌ ཅོས༌ཏེ༌ ཙོང༌ངད༌པིན༌། ཁོའེ༌ ཚོང༌བོ༌ རྒྱལ༌ལ༌ གྲུལ༌པ༌, ལས༌མི༌ ཟོ༌པ༌ མང༌པོ༌ཞིག༌ ལས༌སི༌ ཕིའ༌ བོར༌ཏེ༌ ཡོད༌པིན༌། 
ACT.19.25	ཁོའེ༌ རང༌ངི༌ ཕྲོ༌པ༌ ཟོ༌པ༌ ཚང༌མ༌ ཡང༌ ཚོང༌ དང༌ བྲེལ༌ཏེ༌ ཡོད༌ཁན༌ནི༌ མི༌གུན༌ བོད༌ཏེ༌ ཟེརས༌, "ལས༌ཅེད༌པ༌ ཕྲོ༌པ༌གུན༌, འི༌ ལས༌པོ༌ རྒྱུད༌ཏེ༌ ང༌དང༌ང༌ ཡོང༌གོ༌ མང༌པོ༌ ཡོད༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌། 
ACT.19.26	ཨིན༌ནའང༌ ཁྱོ༌ཞ༌གུན༌ནི༌ ཐོང༌ཨིན༌ ཡང༌ ཚོར༌ཨིན༌ ཨིན༌ནོག༌, ཏེ༌ མི༌ པ༌འུ༌ལུའི༌ ཨེ༌ཕེ༌སུས༌ མ༌ཚད༌ ཨ༌སི༌ཨཱའེ༌ ཡུལ༌ གང༌པོའེ༌ ནང༌ང༌ མི༌ ལག༌པ༌ནེ༌ ཅོས༌ཁན༌ནི༌ སྐུན༌དྲ༌གུན༌ དེན༌བའེ༌ དཀོན༌མཆོག༌ མ༌ནོག༌ ཟེར༌ཏེ༌ མི༌ མང༌པོའ༌ ཁོའེ༌ ཤད༌ཁན༌བོའེ༌ཀ༌ དད༌པ༌ ཁྱོང༌ཅུགས༌།" 
ACT.19.27	ཁོའེ༌ ཏ༌རུང༌ངའང༌ "མི༌གུན༌ནི༌ ང༌དང༌ངི༌ ཟོ༌ལས༌པོའ༌ ཀུས༌པ༌ ཅོ༌ཅེས༌པོ༌ ཕང༌ཅེས༌སི༌ ཇིགས༌པ༌ མ༌ཚད༌, ཇིགས༌པོ༌ ཨར༌ཏི༌མིས༌སི༌ ལ༌མོའེ༌ ཆོད༌ཁང༌ངི༌ སྐོར༌ལའང༌ སྤེ༌ར༌ རྩོག༌པོ༌གུན༌ ཟེར༌ཨིན༌། ཡང༌ འི༌ ཡུལ༌ གང༌པོ༌ མན༌པ༌, ཇིག༌རྟེན༌ གང༌པོའེ༌ ནང༌ང༌ འི༌ ལ༌མོ༌བོའ༌ ཅོལ༌ཁན༌གུན༌ནིའང༌ ཁོང༌ང༌ དཀོན༌མཆོག༌ ཙོགས༌ལ༌ རྩི༌ཝ༌ མི༌ཏང༌" ཟེརས༌།
ACT.19.28	ཏེ༌ ཚང༌མ༌ ཚོར༌ར༌ཅིག༌ ཟོ༌ལས༌པ༌གུན༌ལ༌ མ༌སྲན༌ཏྲེ༌ སྲོ༌ ཡོངས༌ཏེ༌ ཀུ༌ཅོ༌ ཏང༌ཨིན༌, "ཨེ༌ཕེ༌སུས༌པའེ༌ ལ༌མོ༌ ཨར༌ཏི༌མིས༌ མ༌ ཇིགས༌པོ༌ ཨིན༌" ཟེརས༌། 
ACT.19.29	ཐོང༌ཨིན༌ ཐོང༌ཨིན༌ དང༌ རྒྱལ༌ས༌ གང༌པོའེ༌ ནང༌ང༌ ནས༌ལུག༌ རྩོག༌པོ༌ སོང༌, མི༌གུན༌ནི༌ མ༌ཀེ༌དོ༌ནི༌ཡཱ༌པ༌ པ༌འུ༌ལུའི༌ ཕེས༌སི༌ ཕྲོ༌པ༌ གཱ༌ཡུས༌ དང༌ ཨ༌རིས༌ཏར༌ཀུས༌ ཟུམས༌ཏེ༌ དྲུད༌ཨིན༌ མི༌གུན༌ ཛོམས༌སེ༌ ནས༌ས༌ ཁྱེརས༌། 
ACT.19.30	པ༌འུ༌ལུའང༌ མི༌ཚོགས༌སི༌ ཕྲོའ༌ སྐྱོད༌ཉིན༌ ཡོད༌པིན༌, ཨིན༌ནའང༌ སློབ༌ཕྲུག༌གུན༌ནི༌ གགས༌ཏེ༌ སྐྱོད༌ མ༌ཅུགས༌། 
ACT.19.31	ཡང༌ པ༌འུ༌ལུའི༌ ཛ༌འོ༌, ཏེ༌ རྒྱལ༌ཁག༌གི༌ སྤོན༌བོ༌ ཁ༌ཅིག༌གིའང༌ ཁོང༌ང༌ མི༌ཚོགས༌ ཛོམས༌ས༌ མ༌སྐྱོད༌ ཟེར༌ཏེ༌ ཞུ༌ཝ༌ ཕུལ༌ཨིན༌ ལོན༌ ཀལས༌།
ACT.19.32	མི༌ཚོགས༌སི༌ ནང༌ང༌ ཧི༌ལིངས༌ ཆེན༌མོ༌ བིང༌, མི༌ སོ༌སོའེ༌ སྤེ༌ར༌ སོ༌སོ༌ ཟེར༌ཨིན༌ ཀུ༌ཅོ༌ ཏང༌ངད༌པིན༌, ཡང༌ མང༌ཆེའ༌བོའ༌ ཁོང༌གུན༌ ཏེ༌རུ༌ ཅི༌ཕིའ༌ ཡོངས༌ཏེ༌ ཨིན༌ཁན༌བོའང༌ རྒྱུས༌ མེད༌པིན༌། 
ACT.19.33	ཏེ༌ ནས༌ལུག༌པོ༌ ཧ༌གོ༌ཅུག༌ཅེས༌ལ༌ ཡ༌ཧུ༌དཱ༌པ༌གུན༌ནི༌ ཨ༌ལེག༌ཟན༌དེར༌ མི༌ཚོགས༌སི༌ དུན༌ལ༌ རིལས༌། ཁོའེ༌ མི༌གུན༌ལ༌ ཅུབ༌ཅད༌ཅེས༌ལ༌ སྟགས༌ ཅོས༌ཏེ༌ སྤེ༌ར༌ ཟེར༌ཅེས༌སི༌ རྩོན༌གྲུས༌ ཅོས༌། 
ACT.19.34	ཨིན༌ནའང༌ མི༌གུན༌ནི༌ ཁོ༌ ཡ༌ཧུ༌དཱ༌པ༌, ཨར༌ཏི༌མིས༌ལ༌ མ༌རྩི༌ཁན༌ ཨིན༌ཁན༌བོ༌ ངོ༌ཤེས༌ས༌ཅིག༌, མི༌ཚང༌མའེ༌ ཅིག༌ སོང༌ཏེ༌ ཆུ༌ཚོད༌ ཉིས༌ ཟམ༌ ཀུ༌ཅོ༌ ཏང༌ཨིན༌, "ཨེ༌ཕེ༌སུས༌པའེ༌ ལ༌མོ༌ ཨར༌ཏི༌མིས༌ ཇིགས༌པོ༌ ཨིན༌" ཟེརས༌།
ACT.19.35	ཨིན༌ནའང༌ རྒྱལ༌སའེ༌ སྤོན༌བོ༌བོའེ༌, མི༌ཚོགས༌པོའ༌ ཅུབ༌ཅད༌ཅུག༌ཉན༌ ཡང༌ ཟེརས༌, "ཨེ༌ཕེ༌སུས༌པ༌གུན༌, ཨེ༌ཕེ༌སུས༌སི༌ རྒྱལ༌སའ༌, ལ༌མོ༌ ཨར༌ཏི༌མིས༌སི༌ ཆོད༌ཁང༌ དང༌ ནམ༌ཁའ༌ནེ༌ བབས༌ཁན༌ནི༌ ཁོང༌ངི༌ སྐུན༌དྲའ༌ སྲུང༌ཁན༌ ཨིན༌ཁན༌བོ༌ ཚང༌མ༌ལ༌ རྒྱུས༌ཨིན༌ནོག༌། 
ACT.19.36	ཏེ༌ དེན༌བ༌གུན༌ལ༌ སུ༌ཞིག༌གིའང༌ རྒྱབ༌གལ༌ ཅོ༌མི༌ཉན༌ཅེས༌པོའེ༌, ཁྱོ༌ཞའ༌ ཚང༌མ༌ ཅུབ༌ཅད༌ཏེ༌ དུག༌ཤིག༌ ཡང༌ རིང༌གྱོགས༌སི༌ ནང༌ང༌ སམ༌བ༌ མེད༌ཁན༌ནི༌ ལས༌ མ༌ཅོ༌ཤིག༌། 
ACT.19.37	ཁྱོ༌ཞའེ༌ ཟུམས༌ཏེ༌ འི༌ཀ༌ ཁྱོང༌ཁན༌གུན༌ནི༌ ང༌ཏི༌ ལ༌མོའ༌ དད༌ལོག༌ མ༌ ཅོས༌ཏོག༌ ཡ༌ ཁོང༌ངི༌ ཆོད༌ཁང༌ མ༌ ཅོམས༌ཏོག༌།"
ACT.19.38	"གལ༌ཏེས༌ སེར༌གར༌ དེ༌མེ༌ཏྲི༌འུས༌ དང༌ ཁོའེ༌ ཕྲོ༌པ༌ ཟོ༌པ༌གུན༌ནི༌ ཁོང༌གུན༌ནི༌ ཁྲིམས༌ ཅགས༌ཏོག༌ སམ༌མད༌ན༌, ཁྲིམས༌ཁུང༌ ཕེས༌ཏེ༌ ཁྲིམས༌པོན༌གུན༌ ཡོད༌ཏེ༌ ཨིན༌ནོག༌, ཏེ༌རུ༌ ཁོང༌གུན༌ནི༌ རྒྱབ༌གལ༌ལ༌ ཤགས༌ ཏང༌ཉན༌ཅེས༌ ཨིན༌ནོག༌། 
ACT.19.39	གལ༌ཏེས༌ ཁྱོ༌ཞ༌གུན༌ལ༌ ཁོང༌གུན༌ནི༌ རྒྱབ༌གལ༌ལ༌ ཞན༌ཡང༌ སྐྱོན༌རྗོད༌ ཡོད༌ན༌ ཏེ༌གུན༌ནའང༌ ཏེ༌ ཁྲིམས༌པོན༌གུན༌ནི༌ ཐག༌ཅད༌ ཉན༌ཅེས༌ ཨིན༌ནོག༌། 
ACT.19.40	དི༌རིང༌ བྱུང༌ཁན༌ ཚང༌མའེ༌ སྟིང༌ནེ༌ རོམ༌པའེ༌ ཝང༌སྲུལ༌པའེ༌ ང༌དང༌ང༌ ཧི༌ལིངས༌ བིང༌ཅུག༌ཅེས༌ལ༌ ཉད༌གལ༌ ཀལ༌ཅེས༌སི༌ ཇིགས༌པ༌ ཨིན༌ནོག༌། འི༌ ཧི༌ལིངས༌ ཕིང༌ཅེས༌པོའེ༌ ཕིའ༌ ཅའང༌ རྒྱུན༌ཚན༌ རྒྱལ༌ལ༌ཞིག༌ མེད༌པ༌ ང༌དང༌ངི༌ ཅི༌ ལན༌ཏང༌ཨིན༌།" 
ACT.19.41	ཏེ༌ཟུག༌ ཟེར༌ཏེ༌ སྟིང༌ནེ༌ ཁོའེ༌ ཏེ༌ མི༌ཚོགས༌པོ༌ ཤོལ༌ཅུགས༌།
ACT.20.1	ཧི༌ལིངས༌ ཚང༌མ༌ མེད༌ཁན༌ ཆའ༌ཅིག༌, པ༌འུ༌ལུའི༌ སློབ༌ཕྲུག༌གུན༌ བོད༌ད༌ ཛད༌ཏེ༌ ཁོང༌གུན༌ལ༌ སྤོས༌པ༌ སལས༌, ཡང༌ སྟིང༌ཇུག༌གི༌ ཇུ༌ མོལ༌ཏེ༌ ཁོང༌ མ༌ཀེ༌དོ༌ནི༌ཡཱ༌ སྐྱོདས༌། 
ACT.20.2	བེས༌སི༌ དུས༌ལ༌ ཁོང༌ སླེབས༌སེ༌ ནས༌ས༌གུན༌ནི༌ ནང༌ང༌ དད༌པ༌ཅན༌གུན༌ལ༌ སྤོས༌པ༌ སལ༌ཨིན༌ སྐྱོདས༌, གིརིས༌སི༌ ཡུལ༌ཇོངས༌ལ༌ སླེབས༌ཏེ༌ སྟིང༌ནེ༌ 
ACT.20.3	ཏེ༌རུ༌ ཁོང༌ ཟླ༌ཝ༌ སུམ༌ ཞུགས༌། ཁོང༌ གྲུ༌ཟིང༌ངི༌ ནང༌ང༌ སི༌རི༌ཡཱ༌ སྐྱོད༌ཅེས༌སི༌ གྲལ༌གྲིག༌ ཅོའ༌ ཟ༌ནེ༌, ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌སི༌ ཇུས༌ངན༌ ལྡིངས༌ཁན༌བོ༌ ཚོར༌པ༌, ཁོང༌ངི༌ ལོགས༌ཏེ༌ མ༌ཀེ༌དོ༌ནི༌ཡཱ༌ རྒྱུད༌ཏེ༌ ཆ༌ཅེས༌ལ༌ ཐག༌ཅདས༌། 
ACT.20.4	ཁོང༌ ཉམ༌པོ༌ བེ༌རེ༌ཨཱ༌ནེ༌ པིར༌རུའི༌ བུ༌ཚའ༌ སོ༌པ༌ཏེར༌, ཐེ༌ས༌ལོ༌ནི༌ཀ༌ནེ༌ ཨ༌རིས༌ཏར༌ཀུས༌ དང༌ སེ༌ཀུན༌དུས༌, དེར༌བེ༌ནེ༌ གཱ༌ཡུས༌ ཡང༌ ཏི༌མོ༌ཐི༌, ཨ༌སི༌ཨཱའེ༌ ཡུལ༌ནེ༌ ཏི༌ཁི༌ཀུས༌ དང༌ ཏྲོ༌ཕི༌མུས༌ གུན༌ ཆ༌ཅེས༌ ཡོད༌པིན༌། 
ACT.20.5	ཁོང༌གུན༌ པ༌འུ༌ལུའི༌ སང༌ སྔུན༌ལ༌ སོང༌ཏེ༌ ཏྲོ༌ཡཱས༌ རྒྱལ༌སའེ༌ ནང༌ང༌ ང༌ཞའེ༌ ཕིའ༌ སྲུངས༌ཏེ༌ དུགས༌། 
ACT.20.6	སྐྱུར༌ མེད༌ཁན༌ནི༌ ཏ༌གི༌ དུས༌ཆེན༌ནི༌ སྟིང༌ནེ༌ ང༌ཞ༌གུན༌ ཕི༌ལི༌པི༌ནེ༌ གྲུ༌ཟིང༌ང༌ ཞོན༌ཏེ༌ སོང༌པིན༌, ཡང༌ ཞག༌ ལྔའེ༌ སྟིང༌ནེ༌ ཏྲོ༌ཡཱས༌ རྒྱལ༌སའ༌ སླེབ༌ཏེ༌ ཞན༌མ༌ ཕྲོ༌པ༌གུན༌ ཐུག༌, ང༌ཞའ༌ ཏེ༌རུ༌ ཞག༌པོ༌ རྡུན༌ དུགས༌པིན༌།
ACT.20.7	ཟ༌ཉི༌མའེ༌ ཞག༌ག༌, གཙོ༌བོའེ༌ དོན༌ཏང༌ ཟའ༌ཅེས༌ལ༌ ང༌ཞའ༌ ཏེ༌རུ༌ ཡོད༌ཁན༌ནི༌ ཆོས༌ཚོགས༌ ཉམ༌པོ༌ ཛོམས༌, སྟིང༌མ༌ཞག༌པོ༌ པ༌འུ༌ལུ༌ ཆ༌ཅེས༌ ཨིན༌པ༌ ཁོང༌ ཚན༌ཕེད༌ ཚག༌པ༌ ཆོས༌ཤད༌ཨིན༌ ཞུགས༌། 
ACT.20.8	སྟང༌ཐོག༌ག༌ ང༌ཞ༌གུན༌ ཛོམས༌ཏེ༌ ཡོད༌ཁན༌ནི༌ ནང༌བོའེ༌ ནང༌ང༌ འོད༌ མང༌པོ༌ ཏུགས༌ཏེ༌ ཡོད༌པིན༌། 
ACT.20.9	ཏེ༌གུན༌ནི༌ ཕྲོའ༌ ཨེའུ༌ཏི༌ཀུས༌ ཟེར༌ཁན༌ནི༌ ཁྱོག༌ཏོང༌ཞིག༌ ཀར༌ཁུང༌ངི༌ཀ༌ དུགས༌ཏེ༌ ཡོད༌པིན༌, པ༌འུ༌ལུའི༌ གོར༌གོར༌ ཚག༌པ༌ གྲོལ༌དུར༌ ཛད༌ཅེས༌པོའེ༌ ཁོའ༌ ཉིད༌ ལྕིན༌ཏེ༌ ཡོངས༌, ཡང༌ ཐོག༌ཚད༌ སུམ༌ནེ༌ ཐུར༌ལ༌ བུད༌ཏེ༌ ཤི༌། 
ACT.20.10	པ༌འུ༌ལུ༌ ཡོག༌ག༌ སྐྱོད༌ཏེ༌ ཁྱོག༌ཏོང༌བོའེ༌ ཟུགས༌པོའ༌ ཁྲིལ༌ཏེ༌, "ཇིག༌ མ༌ཇིག༌ཤིག༌, ཁོ༌ སོན༌ཏེ༌ ཨིན༌ནོག༌" མོལས༌། 
ACT.20.11	ཏེ༌ནེ༌ པ༌འུ༌ལུ༌ ཁེ༌ཐོག༌ག༌ ལོགས༌ཏེ༌ སྐྱོད༌ཏེ༌ དོན༌ཀྱིར༌ ཅག༌ཏེ༌ ཚང༌མ༌ ཛོམས༌ཏེ༌ ཟོས༌, ཡང༌ ནམ༌ལངས༌ ཚག༌པ༌ གྲོལ༌དུར༌ ཛདས༌, ཏེ༌ནེ༌ ཁོང༌ ཏེ༌ཀ༌ནེ༌ སྐྱོདས༌། 
ACT.20.12	ཁོང༌གུན༌ནི༌ ཏེ༌ བུ༌ཚ༌བོ༌ སོན༌ཏེའ༌ ཁོའེ༌ ཁང༌པ༌ ཁྱེར༌ཉན༌པ༌ ཁོང༌གུན༌ལ༌ ཞི༌དེ༌ ཐོབ༌།
ACT.20.13	པ༌འུ༌ལུ༌ ཨ༌སོས༌ གྲོང༌ཁྱེར༌ལ༌ ཞབ༌གྲུལ༌ལ༌ སྐྱོད༌ཅེས༌ ཡང༌ ང༌ཞའ༌ ཏེ༌རུ༌ གྲུ༌ཟིང༌ངི༌ ནང༌ང༌ སོང༌ཏེ༌ ཁོང༌ ཉམ༌པོ༌ ཛོམ༌ཅེས༌ལ༌ ཁོང༌ངི༌ ཐབས༌ལྡིངས༌། 
ACT.20.14	ཨ༌སོས༌ལ༌ ཁོང༌ ང༌ཞ༌གུན༌ ཉམ༌པོ༌ ཐུག༌ག༌ཅིག༌, ང༌ཞའེ༌ ཁོང༌ གྲུ༌ཟིང༌ང༌ སྐྱོན༌ཏེ༌ མི༌ཏི༌ལེ༌ནེ༌ གྲོང༌ཁྱེར༌ལ༌ སོང༌པིན༌། 
ACT.20.15	ཐོ༌རེ༌ཟུག༌པོ༌ ཏེ༌ཀ༌ནེ༌ གྲུ༌ཟིང༌ང༌ ཞོན༌ཏེ༌ ང༌ཞ༌གུན༌ ཀི༌འུས༌ ཚོ༌ལིང༌ང༌ སླེབ༌, ཡང༌ སྟིང༌མ༌ཞག༌པོ༌ ས༌མོས༌ ཚོ༌ལིང༌ང༌ སླེབ༌། ཏེ༌ སང༌ སྟིང༌མ༌ཞག༌པོ༌ ང༌ཞ༌གུན༌ མི༌ལི༌ཏུས༌ གྲོང༌ཁྱེར༌ལ༌ སླེབ༌། 
ACT.20.16	པ༌འུ༌ལུ༌ ཨེ༌ཕེ༌སུས༌སི༌ ནང༌ང༌ དུག༌ག༌ མ༌ཛདས༌, ཅིའ༌ཟེར༌ན༌ ཨ༌སི༌ཨཱའེ༌ ནང༌ང༌ ཞུགས༌ཏེ༌ དུས༌ གོད༌ལ༌ མ༌ཏང༌ང༌ ཙམ༌ ཐུབ༌ཉན༌ནའང༌ ཡེ༌རུ༌ཤ༌ལེམ༌མ༌ གྱོགས༌པ༌ སྐྱོད༌ཅེས༌སི༌ དོད༌པ༌ ཛདས༌། གལ༌ཏེས༌ ཉན༌ན༌ པེན༌ཏི༌ཀོས༌སི༌ དུས༌ཆེན༌ནི༌ ཞག༌ཚག༌པ༌ ཏེ༌རུ༌ སླེབ༌ཅེས༌ལ༌ ཐད༌དད༌པིན༌།
ACT.20.17	མི༌ལི༌ཏུས༌ནེ༌ པ༌འུ༌ལུའི༌ ཨེ༌ཕེ༌སུས༌སི༌ ཆོས༌ཚོགས༌སི༌ འུ༌སྐྱོང༌གུན༌ལ༌ ཁོང༌ང༌ ཐུག༌ག༌ལ༌ ཡོང༌ མོལ༌ཏེ༌ ལོན༌ ཀལས༌། 
ACT.20.18	འུ༌སྐྱོང༌གུན༌ སླེབ༌བ༌ཅིག༌, པ༌འུ༌ལུའི༌ ཁོང༌གུན༌ལ༌ མོལས༌, "ཨ༌སི༌ཨཱ༌ ནང༌ང༌ གོ༌མ༌རང༌ སླེབ༌བི༌ ཞག༌ནེ༌ དག༌ས༌ ཚག༌པ༌ ངའེ༌ ཁྱོ༌ཞ༌གུན༌ ཉམ༌པོ༌ མི༌ཚེ༌ ཀ༌ཟུག༌ཤིག༌ག༌ ཕུདས༌, ཁྱོ༌ཞ༌གུན༌ལ༌ རྒྱུས༌ཨིན༌ནོག༌། 
ACT.20.19	ང༌ ཡ༌ཧུ༌དཱ༌པ༌གུན༌ནི༌ ཇུས༌ངན༌ མང༌པོའེ༌ དོང༌ལེན༌ ཅོ༌གོས༌ནའང༌, ངའེ༌ ང༌རང༌ངི༌ མི༌ཚེའེ༌ ནང༌ང༌ མ༌ ཉམ༌ཤུང༌ དང༌ ཆི༌མ༌ ཉམ༌པོ༌ གཙོ༌བོའེ༌ ཞབ༌སྟོག༌ ཞུས༌པིན༌། 
ACT.20.20	ཁྱོ༌ཞའེ༌ ཁང༌པའེ༌ ནང༌ང༌ ཨིན༌གྲོ༌ ཡ༌ ཕི༌ལོག༌ག༌ མི༌མངས༌སི༌ དུན༌ལ༌ ཁྱོ༌ཞ༌གུན༌ལ༌ ཕན༌ཐོགས༌ཅན༌ནི༌ སླབ༌བྱ༌ ཏང༌ཅེས༌ལ༌ ངའེ༌ ཐེ༌ཚོམས༌ མ༌ནེ༌ མ༌ཅོས༌པིན༌། 
ACT.20.21	དཀོན༌མཆོག༌གི༌ སྐུན༌དུན༌ལ༌ ཤགས༌པ༌ ཟུམས༌ཏེ༌ ང༌དང༌ངི༌ གཙོ༌བོ༌ ཡེ༌ཤུའི༌ཀ༌ དད༌པ༌ ཁྱོང༌གོ༌ཤེས༌སི༌ སྤང༌པོ༌ ངའེ༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ ཏངས༌པིན༌།"
ACT.20.22	"ཏ༌ དམ༌པའེ༌ ཐུག༌ཉིད༌དི༌ ངའེ༌ སེམས༌ ཁྲིད༌ཏེ༌ ཁྱེར༌ར༌ ཛད༌ཅེས༌པོའེ༌ ང༌ ཡེ༌རུ༌ཤ༌ལེམ༌མ༌ ཆ༌གོས༌། ང༌ རྒྱུས༌མེད༌ ཏེ༌རུ༌ ང༌ ཉམ༌པོ༌ ཅི༌ ཆེན༌། 
ACT.20.23	ང༌ རྒྱུས༌ཡོད༌, དམ༌པའེ༌ ཐུག༌ཉིད༌དི༌ རྒྱལ༌ས༌ ཚང༌མའེ༌ ནང༌ང༌ ངའེ༌ ཕིའ༌ ཙོན༌ དང༌ སྡུག༌སྔལ༌ གུན༌ སྲུངས༌ཏེ༌ ཡོད༌ཁན༌བོའེ༌ སྤང༌པུད༌ད༌ ཛད༌དད༌། 
ACT.20.24	གལ༌ཏེས༌ དཀོན༌མཆོག༌གི༌ ཐུག༌རྗེ༌ སྐོར༌རི༌ གའ༌མོའེ༌ ནས༌ཚུལ༌ ཤད༌ཅེས༌སི༌ ཁག༌ ཀ༌བོ༌ གཙོ༌བོ༌ ཡེ༌ཤུའི༌ ངའ༌ སྟད༌ད༌ ཛདས༌, ཏེ༌བོ༌ གྲུབ༌ཅུག༌ མ༌ཐུབ༌ན༌ ངའེ༌ སྲོག༌པོ༌ ངའེ༌ ཕིའ༌ རིན༌མེད༌ ཨིན༌།"
ACT.20.25	"དག༌ས༌ ཚག༌པ༌ ཁྱོ༌ཞ༌གུན༌ལ༌ ངའེ༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ལ༌ ཤད༌པིན༌, ཨིན༌ནའང༌ ང༌ རྒྱུས༌ཡོད༌ ཏ༌ནེ༌ཕར༌ལ༌ ཁྱོ༌ཞའེ༌ ཕྲོ༌ནེ༌ སུ༌ཞིག༌གིའང༌ ང༌ ཡང༌སྐྱར༌ མ༌ནེ༌ མི༌ ཐོང༌། 
ACT.20.26	དི༌རིང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, སུ༌ཞིག༌ དད༌པ༌ མེད༌པ༌ ཤི༌ཏེ༌ དཀོན༌མཆོག༌གི༌ ཐའ༌མེད༌ཁན༌ནི༌ ཆད༌པ༌ ཕོག༌ན༌ ཏེ༌བོ༌ ངའེ༌ སྐྱོན༌ མན༌, 
ACT.20.27	ཅིའ༌ཟེར༌ན༌ ངའེ༌ ཁྱོ༌ཞ༌གུན༌ལ༌ ཐེ༌ཚོམས༌ མེད༌པ༌ དཀོན༌མཆོག༌གི༌ ང༌དང༌གུན༌ནི༌ ཕིའ༌ ཛད༌ཁན༌ནི༌ ཐབས༌ལྡིངས༌ ཚང༌མའེ༌ སྐོར༌ལ༌ སྤང༌པོ༌ ཏངས༌པིན༌། 
ACT.20.28	ཁྱོ༌ཞ༌རང༌ དང༌ དཀོན༌མཆོག༌གི༌ ལུག༌ ཚང༌མ༌ སྐྱོབ༌ཏེ༌ བོར༌ཤིག༌, ཀ༌བོའེ༌ཀ༌ ཁྱོ༌ཞ༌གུན༌ དམ༌པའེ༌ ཐུག༌ཉིད༌དི༌ འུ༌སྐྱོང༌ང༌ ལྡམ༌མ༌ ཛད༌ཏེ༌ ཨིན༌, གཙོ༌བོའེ༌ རང༌ངི༌ སྐུ༌ཁྲག༌ ཤལ༌ལ༌ ཛད༌ཏེ༌ ཉོའ༌ ཛད༌ཁན༌ནི༌ ཆོས༌ཚོགས༌པོའ༌ ལུག༌རྫི༌ ཙོགས༌ལ༌ ལྟ༌སྟོག༌ ཅོ༌ཤིག༌། 
ACT.20.29	ང༌ སོང༌ཏེ༌ སྟིང༌ནེ༌ ཁྱོ༌ཞ༌གུན༌ནི༌ ཕྲོའ༌ ནོད༌པ༌ སྐྱལ༌ཁན༌ནི༌ ཤང༌ཀུ༌གུན༌ ཡོངས༌ཏེ༌ ཆོས༌ཚོགས༌སི༌ ནང༌ང༌ ནོད༌པ༌ སྐྱལ༌ཅེས༌པོ༌ ང༌ རྒྱུས༌ཡོད༌། 
ACT.20.30	ཁྱོ༌ཞ༌རང༌ངི༌ ཕྲོ༌ནེ༌ དཀོན༌མཆོག༌གི༌ དེན༌བའེ༌ ལོན༌བོ༌ རྒྱུར༌ཏེ༌ ཟུན༌ ཏང༌ཁན༌གུན༌ བིངས༌ཏེ༌ མ༌ཤི༌ཀའེ༌ སློབ༌ཕྲུག༌གུན༌ ཁོ༌རང༌གུན༌ནི༌ རྒྱབ༌ནེ༌ ཁྲིད༌ཏེ༌ ཁྱེར༌ཅེས༌སི༌ རྩོན༌གྲུས༌ ཅོ༌ཨིན༌། 
ACT.20.31	ཤང༌ ཅོ༌ཤིག༌, ཁྱོ༌ཞ༌གུན༌ ཉམ༌པོ༌ ལོ༌ སུམ༌ ཡོད༌ ཟ༌ནེ༌, ཚན༌ཉིན༌ མེད༌པ༌ ངའེ༌ མིག༌ཆུ༌ ཉམ༌པོ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ལམ༌མི༌ ཀ༌ནེ༌ ཐག༌རིང༌ང༌ མི༌ཆ༌ཅེས༌ལ༌ དུས༌རྒྱུན༌ སྤང༌པུད༌ཁན༌བོ༌ ཨིད༌ཏུ༌ ཅོ༌ཤིག༌།"
ACT.20.32	"ཏ༌ ངའེ༌ ཁྱོ༌ཞ༌གུན༌ དཀོན༌མཆོག༌ དང༌ ཁོང༌ངི༌ ཐུག༌རྗེ༌ སྐོར༌རི༌ ལོན༌བོའེ༌ ལག༌ག༌ སྟད༌དད༌, ཏེ༌ ལོན༌བོའེ༌ ཁྱོ༌ཞ༌གུན༌ དད༌པོའེ༌ ནང༌ང༌ ལྡན༌ ཅུག༌ག༌ ཛད༌ཅེས༌ ཡང༌ དམ༌པ༌ ཛད༌ཁན༌ ཚང༌མའེ༌ ཕྲོའ༌, ཁྱོ༌ཞ༌གུན༌ལ༌ ནོར༌སྐལ༌ སལ༌ལ༌ ཛད༌ཉན༌ཨིན༌། 
ACT.20.33	ཞན༌མའེ༌ སེར༌ ཡ༌ མུལ༌ ཡ༌ ཀོས༌ལག༌གི༌ དོད༌པ༌ ངའེ༌ མ༌ཅོས༌པིན༌། 
ACT.20.34	ངའེ༌ རང༌ངི༌ ལག༌པ༌ བད༌ཏེ༌ ང༌རང༌ དང༌ ངའེ༌ ཕྲོ༌པ༌གུན༌ནི༌ གོས༌སྡོམ༌ དྲན༌དྲ༌ ཅོས༌ཁན༌བོ༌ ཁྱོ༌ཞའ༌ རྒྱུས༌ཨིན༌ནོག༌། 
ACT.20.35	ངའེ༌ ཅོ༌ཁན༌ ཚང༌མའེ༌ ནང༌ང༌ ཁྱོ༌ཞ༌གུན༌ལ༌ རྩོན༌གྲུས༌ ཉམ༌པོ༌ ལས༌ ཅོས༌ཏེ༌ ང༌དང༌གུན༌ནི༌ ཉམ༌ཤུང༌གུན༌ལ༌ རོགས༌ ཅོ༌གོ༌ཤེས༌པོ༌ སྟན༌པིན༌། ང༌དང༌གུན༌ནི༌ གཙོ༌བོ༌ ཡེ༌ཤུའི༌ མོལ༌ཁན༌བོ༌ ཨིད༌ཏུའ༌ བོར༌ཤིག༌, 'ལེན༌ཅེས༌སི༌ སང༌ ཏང༌ཅེས༌པོ༌ མང༌ང༌ བྱིན༌ལབས༌ཅན༌ ཨིན༌།'"
ACT.20.36	ཏེ༌ ཞལ༌ཏ༌གུན༌ མོལ༌ཏེ༌ སྟིང༌ནེ༌ པ༌འུ༌ལུའི༌ ཚང༌མ༌ ཉམ༌པོ༌ པིག༌དོང༌ ཙུགས༌ཏེ༌ སྨོས༌ལམ༌ ཞུས༌། 
ACT.20.37	ཁོང༌ ཚང༌མའེ༌ པ༌འུ༌ལུའ༌ ཁྲིལ༌ཨིན༌ ཕུག༌ཏང༌ཨིན༌ སྟིང༌ཇུག༌གི༌ ཇུ༌ ཞུ༌ཨིན༌ ངུས༌། 
ACT.20.38	ཁོང༌གུན༌ནི༌ ཕིའ༌ ཚང༌མའེ༌ སང༌ ཚེར༌ཁ༌ ཆེན༌མོ༌བོ༌ ནི༌ པ༌འུ༌ལུའི༌ ཏ༌ནེ༌ཕར༌ལ༌ ཁོང༌གུན༌ནི༌ ཁོང༌ ཡང༌སྐྱར༌ མི༌ཐོང༌ མོལ༌ཅེས༌པོ༌ ཨིན༌པིན༌། ཏེ༌ནེ༌ ཁོང༌ ཚང༌མ༌ གྲུ༌ཟིང༌ ཚག༌པ༌ པ༌འུ༌ལུའ༌ སྐྱལ༌ལ༌ལ༌ སོང༌།
ACT.21.1	ཨེ༌ཕེ༌སུས༌པའེ༌ འུ༌སྐྱོང༌གུན༌ལ༌ སྟིང༌ཇུག༌གི༌ ཇུ༌ ཟེར༌ཏེ༌ ང༌ཞའ༌ གྲུ༌ཟིང༌ངི༌ ནང༌ང༌ ཀོས༌ ཚོ༌ལིང༌ང༌ ཁ༌དྲང༌ང༌ སོང༌པིན༌། སྟིང༌མ༌ཞག༌པོ༌ རོ༌དུས༌ ཚོ༌ལིང༌ང༌ སླེབ༌, ཡང༌ ཏེ༌སྟིང༌ནེ༌ པ༌ཏ༌ར༌ གྲོང༌ཁྱེར༌ལ༌། 
ACT.21.2	ཏེ༌རུ༌ ང༌ཞ༌གུན༌ལ༌ ཕོ༌ནི༌ཤི༌འ༌ ཡུལ༌ཇོངས༌ལ༌ ཆའ༌ཁན༌ནི༌ གྲུ༌ཟིང༌ཞིག༌ ཐོབ༌པ༌ ང༌ཞའ༌ ཏེ༌ནང༌ང༌ ཞོན༌ཏེ༌ སོང༌པིན༌། 
ACT.21.3	གྲུ༌ཟིང༌ངི༌ ཀ༌ནེ༌ ང༌ཞའེ༌ ཀིབ༌རུས༌ ཚོ༌ལིང༌ ཐོང༌ ཡང༌ ང༌ཞའ༌ ཏེ༌ ཚོ༌ལིང༌ ཡོ༌མ༌ ཆོགས༌ལ༌ བོར༌ཏེ༌ སི༌རི༌ཡཱ༌ ཆོགས༌ལ༌ སོང༌པིན༌། ཐཱ༌ཡིར༌ རྒྱལ༌ས༌ ཅ༌ལག༌ ཕབ༌གོ༌ཤེས༌ ཡོད༌པ༌ གྲུ༌ཟིང༌བོ༌ ཏེ༌རུ༌ བོརས༌། 
ACT.21.4	ང༌ཞའང༌ གྲུ༌ཟིང༌ནེ༌ བབས༌ཏེ༌ དད༌པ༌ཅན༌གུན༌ ཙལ༌པ༌ ཐོབ༌ཏེ༌ ཁོང༌གུན༌ ཉམ༌པོ༌ ཞག༌པོ༌ རྡུན༌ དུགས༌པིན༌། དམ༌པའེ༌ ཐུག༌ཉིད༌ རྒྱུད༌ཏེ༌ ཁོང༌གུན༌ནི༌ པ༌འུ༌ལུའ༌ ཡེ༌རུ༌ཤ༌ལེམ༌མ༌ མི༌སྐྱོད༌ཅེས༌ལ༌ ཞུ༌ཝ༌ ཕུལས༌། 
ACT.21.5	ཞག༌མ༌ རྡུན༌ནི༌ སྟིང༌ནེ༌ ང༌ཞའ༌ གྲུ༌ཟིང༌ང༌ ཞོན༌ན༌ ཆ༌ཅིག༌, ན༌མ༌ དང༌ ཕྲུ༌གུ༌ ཐེས༌ཏེ༌ ཆོས༌ཚོགས༌ གང༌པོ༌ རྒྱལ༌ས༌ནེ༌ བིང༌ཏེ༌ ང༌ཞའ༌ ལམ༌ཅུག༌ག༌ལ༌ རྒྱ༌ཚོའེ༌ ཐ༌མ༌ ཚག༌པ༌ ཡོངས༌། ཏེ༌ཀ༌ ང༌ཞའ༌ ཚང༌མའེ༌ པིག༌དོང༌ ཙུགས༌ཏེ༌ སྨོས༌ལམ༌ ཞུས༌པིན༌། 
ACT.21.6	ཁོང༌གུན༌ལ༌ སྟིང༌ཇུག༌གི༌ ཇུ༌ ཞུས༌ཏེ༌ ང༌ཞ༌གུན༌ གྲུ༌ཟིང༌ང༌ ཞོནས༌, ཡང༌ ཁོང༌གུན༌ རང༌རང༌ངི༌ ཁང༌པ༌ ལོགས༌ཏེ༌ སང༌།
ACT.21.7	ཐཱ༌ཡིར༌ནེ༌ ང༌ཞའ༌ པེ༌ཏོ༌ལེ༌མཱ༌འིས༌ རྒྱལ༌ས༌ སླེབ༌, ཏེ༌རུ༌ མ༌ཤི༌ཀ༌པའེ༌ སྤུན༌གུན༌ལ༌ ཐུག༌ག༌ སོང༌ཏེ༌ ཁོང༌གུན༌ ཉམ༌པོ༌ ཞག༌ཅིག༌ དུགས༌པིན༌། 
ACT.21.8	སྟིང༌མ༌ཞག༌པོ༌ ཏེ༌ཀ༌ནེ༌ བིང༌ཏེ༌ ང༌ཞ༌གུན༌ ཀཱེ༌སར༌རིའ༌ རྒྱལ༌ས༌ སླེབ༌, ཏེ༌རུ༌ ཕི༌ལིབ༌, གའ༌མོའེ༌ ནས༌ཚུལ༌ ཤད༌ཁན༌ནི༌ ཁང༌པ༌ ང༌ཞའ༌ དུགས༌, ཁོ༌ ཡེ༌རུ༌ཤ༌ལེམ༌མི༌ ནང༌ང༌ ཆོས༌ཚོགས༌ལ༌ ཞབ༌སྟོག༌ ཞུའ༌ལ༌ ལྡམས༌ཁན༌ རྡུན༌ནི༌ ཕྲོ༌ནེ༌ ཅིག༌ ཨིན༌པིན༌། 
ACT.21.9	ཁོའ༌ ན༌མ༌ མ༌ཅོ༌ཁན༌ནི༌ བུ༌མོ༌ ཞི༌ ཡོད༌པིན༌, ཀ༌གུན༌ལ༌ ལུང༌སྟན༌ ཤད༌ཅེས༌སི༌ ཁྱུད༌ ཐོབ༌ཏེ༌ ཡོད༌པིན༌།
ACT.21.10	ང༌ཞའ༌ ཏེ༌རུ༌ དུགས༌ཏེ༌ ཞག༌ ཁ༌ཅིག༌ ཆའ༌ཅིག༌, ཡ༌ཧུ༌དཱ༌ནེ༌ ཨ༌ག༌བས༌ ཟེར༌ཁན༌ནི༌ ལུང༌སྟོན༌པ༌ཞིག༌ སྐྱོདས༌། 
ACT.21.11	ང༌ཞའེ༌ དུན༌ལ༌ སྐྱོད༌ཏེ༌ པ༌འུ༌ལུའི༌ སྐྱེ༌རགས༌པོ༌ ཉམ༌པོ༌ ཁོ༌རང༌ངི༌ རྐང༌ལག༌གུན༌ ལྡམས༌ཏེ༌ ལུང༌སྟན༌ སལས༌, "དམ༌པའེ༌ ཐུག༌ཉིད༌དི༌ མོལ༌དུག༌, ཡེ༌རུ༌ཤ༌ལེམ༌མི༌ ནང༌ང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ འི༌ སྐྱེ༌རག༌གི༌ དག༌པོ༌བོ༌ འི༌ཙོགས༌ལ༌ ལྡམས༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ སྟད༌ཨིན༌།"
ACT.21.12	ཏེ༌བོ༌ ཚོར༌ར༌ཅིག༌, ང༌ཞའ༌ དང༌ ཏེ༌རུ༌ ཡོད༌ཁན༌ནི༌ མི༌གུན༌ནི༌ པ༌འུ༌ལུའ༌ ཇུ༌ཇུ༌ ཡེ༌རུ༌ཤ༌ལེམ༌མ༌ མ༌སྐྱོད༌ ཞུས༌ཏེ༌ ཞུ༌ཝ༌ ཕུལ༌པིན༌། 
ACT.21.13	ཨིན༌ནའང༌ པ༌འུ༌ལུའི༌ མོལས༌, "ཁྱོ༌ཞའ༌ ཅིའ༌ ངུ༌ཨིན༌, ངའེ༌ སེམས༌ ཆག༌ཅུག༌གད༌? ང༌ ཡེ༌རུ༌ཤ༌ལེམ༌མི༌ ནང༌ང༌ གཙོ༌བོ༌ ཡེ༌ཤུའི༌ ཚན༌ནི༌ ཕིའ༌ ལྕགས༌ཐག༌ག༌ ལྡམ༌ཅེས༌ མ༌ཚད༌ ཤི༌ཅེས༌ལའང༌ གྲལ༌གྲིག༌ ཨིན༌།" 
ACT.21.14	ང༌ཞའེ༌ ཞུ༌ཝ༌གུན༌ ཁོང༌ངི༌ མི༌ཉན༌ཅེས༌ ཧ༌གོའ༌ཅིག༌, ང༌ཞའེ༌ ཞུ༌ཝ༌ ཕུལ༌ཅེས༌ ཕངས༌ཏེ༌ ཟེརས༌, "གཙོ༌བོའེ༌ ཐུག༌གོངས༌ གྲུབ༌ཤིག༌།"
ACT.21.15	ཏེ༌ སྟིང༌ནེ༌ ང༌ཞའེ༌ བེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཡེ༌རུ༌ཤ༌ལེམ༌ ཆོགས༌ལ༌ ཆ༌ཅེས༌ གོ༌ཟུག༌། 
ACT.21.16	ཀཱེ༌སར༌རིའ༌ ཡོད༌ཁན༌ནི༌ སློབ༌ཕྲུག༌ ཁ༌ཅིག༌གའང༌ ང༌ཞའ༌ ཉམ༌པོ༌ ཡོངས༌། ཁོང༌གུན༌ནི༌ ང༌ཞའ༌ ཀིབ༌རུས༌པ༌ མན༌ན༌སོན༌ནི༌ ཁང༌པ༌ དུག༌ག༌ལ༌ ཁྱེརས༌, ཁོ༌ དུས༌ མང༌པོའེ༌ སྔུན༌ལ༌ ཡེ༌ཤུའི༌ སློབ༌ཕྲུག༌ རྒྱུར༌ཏེ༌ ཨིན༌པིན༌།
ACT.21.17	ང༌ཞ༌གུན༌ ཡེ༌རུ༌ཤ༌ལེམ༌མ༌ སླེབ༌བ༌ཅིག༌, མ༌ཤི༌ཀ༌པའེ༌ སྤུན༌གུན༌ནི༌ མ༌ ཐད༌པོ༌ ཉམ༌པོ༌ གའ༌སུས༌ ཞུས༌། 
ACT.21.18	ཐོ༌རེ༌ཟུག༌པོ༌ པ༌འུ༌ལུ༌ དང༌ ང༌ཞ༌གུན༌ ཡ༌ཀོབ༌བ༌ ཐུག༌ག༌ སོང༌པིན༌, ཏེ༌རུ༌ ཆོས༌ཚོགས༌སི༌ འུ༌སྐྱོང༌ ཚང༌མ༌ ཛོམས༌ཏེ༌ དུག༌པིན༌། 
ACT.21.19	པ༌འུ༌ལུའི༌ ཁོང༌ ཚང༌མ༌ལ༌ ཇུ༌ ཞུས༌ཏེ༌ དཀོན༌མཆོག༌གི༌ ཁོང༌ རྒྱུད༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཆག༌ལས༌ ཛད༌ཁན༌གུན༌ནི༌ སྐོར༌ ཁོང༌གུན༌ལ༌ ཞིབ༌སལ༌ ཤད༌ད༌ ཛདས༌།
ACT.21.20	ཏེ༌གུན༌ ཚོར༌ར༌ཅིག༌ ཁོང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལས༌, ཏེ༌ནེ༌ པ༌འུ༌ལུའ༌ ཞུས༌, "གཅེས༌པའེ༌ སྤུན༌ ལྟོས༌སའང༌, ཡ༌ཧུ༌དཱ༌པ༌ སྟོང༌ མང༌པོ༌ཞིག༌གི༌ དད༌པ༌ ཁྱོངས༌, ཡང༌ ཁོང༌ ཚང༌མའེ༌ མོ༌ཟེས༌སི༌ བཀའ༌ཁྲིམས༌གུན༌ལ༌ སྙིང༌ངི༌ ཐིལ༌ནེ༌ གཅེས༌པ༌ ཅོ༌རུག༌། 
ACT.21.21	ཁོང༌གུན༌ནི༌, ཉེ༌རང༌ངི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ དུག༌ཁན༌ནི༌ ཡ༌ཧུ༌དཱ༌པ༌ ཚང༌མ༌ལ༌ མོ༌ཟེས༌སི༌ ཁྲིམས༌གུན༌ མི༌སྲུང༌ཅེས༌ ཡང༌ བུ༌ཚ༌གུན༌ལ༌ སུན༌ནད༌ མི༌ཅོ༌ཅེས༌ ཡ༌ ཡ༌ཧུ༌དཱ༌པའེ༌ ལུག༌སྲོལ༌གུན༌ ཁའ༌ མི༌ཉན༌ཅེས༌ གུན༌ སླབ༌དུག༌ ཟེར༌ཏེ༌ ཚོར༌ཏོག༌། 
ACT.21.22	ཏ༌ ང༌དང༌གུན༌ནི༌ ཅི༌ ཅོ༌ཨིན༌? ཉེ༌རང༌ འི༌རུ༌ སྐྱོད༌ཁན༌བོ༌ ཁོང༌གུན༌ནི༌ ཚོར༌ཅེས༌ ཏན༌ཏན༌ ཨིན༌ནོག༌། 
ACT.21.23	ང༌ཞའེ༌ སམ༌མ༌རག༌ ཉེ༌རང༌ངི༌ འི༌བོ༌ ཅོ༌གོས༌། འི༌ཀ༌ ང༌ཞའ༌ ཉམ༌པོ༌ དཀོན༌མཆོག༌གི༌ དུན༌ལ༌ དམ༌ཆ༌ ཅོ༌ཁན༌ནི༌ མི༌ ཞི༌ ཡོད༌། 
ACT.21.24	ཉེ༌རང༌ ཁོང༌གུན༌ ཉམ༌པོ༌ ཆོད༌ཁང༌ང༌ སྐྱོད༌ཏེ༌ རྩང༌མ༌ ཅོ༌ཅེས༌སི༌ ལུག༌སྲོལ༌ལི༌ ནང༌ང༌ ཐུས༌, ཡང༌ གོ༌རིལ༌ ཅོས༌ཏེ༌ སྲ༌ བྲགས༌ཅེས༌སི༌ རིན༌ རང༌ མ༌ཚད༌ ཁོང༌གུན༌ནི༌ ཕིའང༌ ཤོལ༌། ཏེ༌ནེ༌ ཉེ༌རང༌ངི༌ རྒྱབ༌གལ༌ལ༌ ཟེར༌ཁན༌གུན༌ དེན༌བ༌ མན༌ཁན༌ ཡང༌ ཉེ༌རང༌ངི༌ ཡ༌ཧུ༌དཱ༌པའེ༌ བཀའ༌ཁྲིམས༌གུན༌ སྲུང༌དུག༌ ཟེར༌ཏེ༌ ཚང༌མ༌ལ༌ རྒྱུས༌ཆེན༌། 
ACT.21.25	དད༌པ༌ཅན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ང༌ཞའེ༌ ཐག༌ཅད༌དི༌ སྐོར༌ལ༌ ཨི༌གེ༌ བྲིས༌ཏེ༌ ཀལ༌པིན༌། ཏེ༌ ཨི༌གེ༌བོའེ༌ ནང༌ང༌ སྐུན༌དྲ༌གུན༌ལ༌ ཆོད༌པ༌ ཕུལ༌ཁན༌གུན༌, ཁྲག༌ ཡོད༌ཁན༌ ཡ༌ སྐྱེ༌ཀྱིགས༌ཏེ༌ སད༌ཁན༌ནི༌ ཤ༌ ཟའ༌ མ༌གོས༌, ཡང༌ ལུས༌བྲེལ༌ ངན༌པ༌གུན༌ནེ༌ ཐག༌རིང༌ དུག༌གོས༌ ཟེར༌ཏེ༌ བྲིས༌ཏེ༌ ཡོད༌།"
ACT.21.26	སྟིང༌མ༌ཞག༌ག༌ པ༌འུ༌ལུ༌ དང༌ ཏེ༌ མི༌གུན༌ནི༌ ལུག༌སྲོལ༌ ནང༌ཞིན༌ལ༌ རྩང༌མ༌ ཅོས༌ཏེ༌ སྟིང༌ནེ༌ པ༌འུ༌ལུ༌ ཁོང༌གུན༌ ཉམ༌པོ༌ ཆོད༌ཁང༌ངི༌ ནང༌ང༌ སྐྱོད༌ཏེ༌ རྩང༌མ༌ ཅོ༌ཅེས༌ ཚར༌ཏེ༌ ཁོང༌གུན༌ནི༌ རང༌རང༌ངི༌ ཕིའ༌ ཆོད༌པ༌ ཕུལ༌ཉན༌ཅེས༌སི༌ ཞག༌པོ༌ བླ༌མ༌གུན༌ལ༌ ཤད༌ད༌ ཛདས༌།
ACT.21.27	རྩང༌མ༌ ཅོ༌ཅེས༌སི༌ ཞག༌ རྡུན༌ ཚང༌ཀིས༌ ཡོད༌ ཟ༌ནེ༌ པ༌འུ༌ལུ༌ ཆོད༌ཁང༌ང༌ ཐོང༌ཁན༌ནི༌ ཨ༌སི༌ཨཱ༌པའེ༌ ཡ༌ཧུ༌དཱ༌པ༌ ཁ༌ཅིག༌གི༌ མི༌མངས༌སི༌ ནང༌ང༌ ཧི༌ལིངས༌ ཕིངས༌ཏེ༌ ཁོང༌ ཟུམས༌། 
ACT.21.28	ཏེ༌ ཨ༌སི༌ཨཱ༌པ༌གུན༌ནི༌ ཀུ༌ཅོ༌ ཏངས༌ཏེ༌ ཟེརས༌, "ཨིས༌ར༌ཨེལ༌པ༌གུན༌ ང༌ཞའ༌ རོགས༌ ཅོས༌། འིན༌ན༌ མོ༌བོའེ༌ ཀ༌རུང༌ས༌ ཚང༌མ༌ལ༌ ང༌དང༌གུན༌, ང༌དང༌ངི༌ བཀའ༌ཁྲིམས༌ དང༌ འི༌ ཆོད༌ཁང༌ངི༌ རྒྱབ༌གལ༌ལ༌ སླབ༌བྱ༌ ཏང༌ཅེས༌, མ༌ཚད༌ ཡ༌ཧུ༌དཱ༌པ༌ མན༌ཁན༌གུན༌ ང༌དང༌ངི༌ ཆོད༌ཁང༌ང༌ ཁྱོངས༌ཏེ༌ འི༌ དམ༌པའེ༌ ནས༌ས༌བོ༌ ཚི༌ཏུ༌ ཅོས༌"། 
ACT.21.29	༼ཁོང༌གུན༌ནི༌ སྔུན༌ལ༌ རྒྱལ༌སའེ༌ ནང༌ང༌ པ༌འུ༌ལུ༌ ཨེ༌ཕེ༌སུས༌པ༌ ཏྲོ༌ཕི༌མུས༌ ཡ༌ཧུ༌དཱ༌པ༌ མན༌ཁན༌བོ༌ ཉམ༌པོ༌ ཐོང༌ཏེ༌, ཁོའེ༌ ཏན༌ཏན༌ འི༌ མི༌བོ༌ ཆོད༌ཁང༌ང༌ ཁྱེར༌ཏེ༌ ཡོད༌གྲོ༌ སམ༌ པ༌སང༌ ཏེ༌ཟུག༌ ཟེརས༌༽།
ACT.21.30	ཏེ༌ནེ༌ རྒྱལ༌ས༌ གང༌པོའེ༌ ནང༌ང༌ ཧི༌ལིངས༌ ཞུགས༌, ཡང༌ མི༌ཚང༌མ༌ རྒྱུགས༌ཏེ༌ ཡོངས༌ཏེ༌ ཛོམས༌། ཁོང༌གུན༌ནི༌ པ༌འུ༌ལུ༌ ཟུམས༌ཏེ༌ ཆོད༌ཁང༌ངི༌ ནང༌ནེ༌ དྲུད༌ཨིན༌ ཕི༌ལོག༌ག༌ ཁྱེར༌ཏེ༌, ཏེན༌ན༌མལ༌ལ༌ ཆོད༌ཁང༌ངི༌ སྒོ༌གུན༌ ཅུགས༌། 
ACT.21.31	ཁོང༌གུན༌ནི༌ པ༌འུ༌ལུ༌ སད༌ཅེས༌ ཅོ༌ཨིན༌ ཡོད༌ ཟ༌ནེ༌, རོམ༌མི༌ མག༌སྟོང༌ངི༌ སྤོན༌བོའ༌ རྒྱལ༌ས༌ གང༌པོའེ༌ ནང༌ང༌ ཧི༌ལིངས༌ བིང༌ཏོག༌ ཟེར༌ཏེ༌ ཚོར༌། 
ACT.21.32	ཁོ༌ ཏེན༌ན༌མལ༌ལ༌ མག༌མི༌ དང༌ རྒྱ༌སྤོན༌ གུན༌ ཁྲིད༌ཏེ༌ མི༌ཚོགས༌ ཡོད༌ས༌ རྒྱུགས༌ཏེ༌ སོང༌། ཏེ༌ མག༌སྟོང༌ངི༌ སྤོན༌བོ༌ དང༌ མག༌མི༌གུན༌ ཡོང༌ང༌ ཐོང༌ཏེ༌, མི༌ཚོགས༌སི༌ པ༌འུ༌ལུའ༌ རྡུང༌ཅེས༌ བན༌ ཅོས༌།
ACT.21.33	མག༌སྟོང༌ངི༌ སྤོན༌བོ༌ པ༌འུ༌ལུའི༌ དུན༌ལ༌ ཡོངས༌, ཡང༌ ཁོང༌ ཟུམས༌ཏེ༌ ལྕགས༌ཐག༌ ཉིས༌ ཉམ༌པོ༌ ལྡམ༌ཅེས༌ལ༌ བཀའ༌ ཏངས༌། ཡང༌ ཁོའེ༌ འི༌ མི༌བོ༌ སུ༌ ཨིན༌ནོག༌ ཅི༌ སྐྱོན༌ ཅོས༌ཏོག༌? ཟེར༌ཏེ༌ དྲིས༌། 
ACT.21.34	མི༌ཚོགས༌སི༌ ནང༌ནེ༌ ཁ༌ཅིག༌གི༌ སྤེ༌ར༌ ཅིག༌ ཡང༌ ཁ༌ཅིག༌གི༌ ཡང༌སྤེ༌ར༌ ཅིག༌ ཟེརས༌། ཧི༌ལིངས༌སི༌ ཞས༌ཏེ༌ མག༌སྟོང༌ངི༌ སྤོན༌བོའ༌ དེན༌བ༌ གང༌པོ༌ ཧ༌གོ༌ མ༌ཐུབ༌པ༌, པ༌འུ༌ལུ༌ མག༌མི༌ ཀི༌ལའེ༌ ནང༌ང༌ ཁྱེར༌ ཟེར༌ཏེ༌ བཀའ༌ ཏངས༌། 
ACT.21.35	པ༌འུ༌ལུ༌ སྲེས༌ཀེ༌ཀ༌ སླེབ༌བ༌ཅིག༌, མི༌ཚོགས༌ལ༌ སྲོ༌ མ༌སྲན༌ཏྲེ༌ ཡོང༌ང༌ ཐོང༌ཏེ༌ མག༌མི༌གུན༌ནི༌ ཁོང༌ ཁུར༌ཏེ༌ ཁྱེརས༌། 
ACT.21.36	པ༌འུ༌ལུའི༌ རྒྱབ༌ནེ༌ ཡོངས༌ཁན༌ནི༌ མི༌མངས༌སི༌ ཀུ༌ཅོ༌ ཏང༌ཨིན༌, "ཁོ༌ སོད༌, ཁོ༌ སོད༌" ཟེརས༌།
ACT.21.37	པ༌འུ༌ལུ༌ ཀི༌ལའེ༌ ནང༌ཀུག༌ག༌ ཁྱེར༌ཨིན༌ ཡོད༌ ཟ༌ནེ༌ ཁོང༌ངི༌ མག༌སྟོང༌ངི༌ སྤོན༌བོའ༌ ཞུས༌, "ངའེ༌ ཉེ༌རང༌ང༌ སྤེ༌ར༌ཞིག༌ ཟེར༌ན༌ གྲིག༌ག༌?"
ACT.21.37	མག༌སྟོང༌ངི༌ སྤོན༌བོའེ༌ པ༌འུ༌ལུའ༌ དྲིས༌, "ཁྱོ༌རང༌ང༌ གིརིས༌སི༌ སྐད༌ ཤེས༌སད༌ད༌? 
ACT.21.38	དུས༌བན༌ཤིག༌གི༌ སྔུན༌ལ༌ རོམ༌མི༌ རྒྱལ༌པོའ༌ ངོ༌ལོག༌ ཅོས༌ཏེ༌ སྟན༌ཤིག༌ སྟོང༌ཞི༌ རི༌སྟོང༌ང༌ ཁྲིད༌ཏེ༌ ཁྱེར༌ཁན༌ནི༌ ཨི༌ཇིབ༌པ༌བོ༌ ཁོ༌རང༌ མན༌ན༌?"
ACT.21.39	པ༌འུ༌ལུའི༌ མོལས༌, "མན༌, ང༌ ཡ༌ཧུ༌དཱ༌པ༌ ཀཱི༌ལི༌ཀི༌ཡཱའེ༌ ཡུལ༌ཇོངས༌སི༌ མ༌ ཁག༌ཅན༌ རྒྱལ༌ས༌ ཏར༌སུས༌སི༌ ཡུལ༌མི༌ཞིག༌ ཨིན༌། ཇུ༌ཇུ༌ ང༌ འི༌ མི༌གུན༌ལ༌ སྤེ༌ར༌ ཟེར༌ཅེས༌སི༌ གོངས༌པ༌ སལ༌།"
ACT.21.40	མག༌སྤོན༌ནེ༌ གོངས༌པ༌ ཐོབས༌ཏེ༌ ཁོང༌ངི༌ སྲེས༌ཀེ༌ཀ༌ ལངས༌ཏེ༌ མི༌ཚོགས༌ལ༌ ཅུབ༌ཅད༌ཅེས༌ལ༌ ལག༌པ༌ ཉམ༌པོ༌ སྟགས༌ ཅོས༌། མི༌ཚོགས༌ ཅུབ༌ཅད༌ད༌ཅིག༌, ཁོང༌ངི༌ ཨིབ༌རི༌པའེ༌ སྐད༌དི༌ ནང༌ང༌ མོལ༌ཅེས༌ གོ༌ཟུགས༌།
ACT.22.1	"ཡ༌ཧུ༌དཱ༌པའེ༌ སྤུན༌ དང༌ འུ༌སྐྱོང༌ གུན༌, ངའ༌ སྐྱོན༌ཀལ༌ཁན༌གུན༌ལ༌ ངའེ༌ ལན༌ཏང༌ཅེས༌ཅན༌བོ༌ ཉོན༌ཤིག༌།" 
ACT.22.2	མི༌ཚོགས༌སི༌ ཁོང༌ངི༌ ཨིབ༌རི༌པའེ༌ སྐད༌དི༌ ནང༌ང༌ མོལ༌ལ༌ ཚོར༌ར༌ཅིག༌, ཁོང༌གུན༌ མང༌ང༌ ཅུབ༌ཅདས༌།
ACT.22.2	ཏེ༌ནེ༌ པ༌འུ༌ལུའི༌ མོལས༌, 
ACT.22.3	"ང༌ ཀཱི༌ལི༌ཀི༌ཡཱ༌ ཡུལ༌ཇོངས༌སི༌ ཏར༌སུས༌ རྒྱལ༌ས༌ སྐྱེས༌ཁན༌ནི༌ ཡ༌ཧུ༌དཱ༌པ༌ཞིག༌ ཨིན༌, ཨིན༌ནའང༌ འིན༌ན༌ རྒྱལ༌སའེ༌ ནང༌ང༌ སློབ༌པོན༌ གཱ༌མ༌ལི༌ཨེལ༌ནེ༌ ངའ༌ སློབ༌ཇོང༌ ཐོབ༌ཏེ༌ ཨིན༌། ཁོང༌ངི༌ སློབ༌ཕྲུག༌ ཨིན༌པ༌ ང༌ ཡ༌ཧུ༌དཱ༌པའེ༌ ཆོས༌ཁྲིམས༌ དང༌ ལུགས༌སྲོལ༌ གུན༌ སྲུང༌ཅེས༌སི༌ སློབ༌ཇོང༌ རྒྱལ༌ལ༌ ཐོབ༌། དཀོན༌མཆོག༌ག༌ ངའེ༌ སྙིང༌ངི༌ ཐིལ༌ནེ༌ གཅེས༌པ༌ ཅོས༌ཁན༌བོ༌ ལག༌ལེན༌ལ༌ ཁྱོངས༌པིན༌, ཀ༌ཟུག༌ དི༌རིང༌ ཁྱོ༌ཞའ༌ ཚང༌མའེ༌ ཅོ༌ཨིན༌ ཨིན༌ནོག༌། 
ACT.22.4	ངའེ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌གུན༌ལ༌ ནགས༌ སྲན༌ཏྲེ༌ སྟན༌པིན༌ ཡང༌ ཁ༌ཅིག༌ ཤིའང༌ ཤི༌། བུ༌ཚ༌ ཨིན༌གྲོ༌ ཡ༌ བུ༌མོ༌ ངའེ༌ ཚང༌མ༌ ཟུམས༌ཏེ༌ ཙོན༌ཁང༌ང༌ ཀགས༌པིན༌། 
ACT.22.5	ཏེ༌བོའེ༌ སྤང༌པོ༌ བླ༌མ༌ ཆེན༌མོ༌ དང༌ ཚོགས༌དུའི༌ འུ༌སྐྱོང༌ ཚང༌མ༌ ཨིན༌། ཁོང༌གུན༌ནི༌ ཆོགས༌ནེ༌ དཱ༌མེས༌ཁས༌སི༌ ཚོགས༌དུའི༌ ལས༌ ཅོ༌ཁན༌ ཕྲོ༌པ༌གུན༌ལ༌, ངའ༌ ཝང༌ཆ༌ ཏང༌ཁན༌ནི༌ ཨི༌གེ༌ ཁུར༌ཏེ༌, མ༌ཤི༌ཀའེ༌ཀ༌ དད༌པ༌ ཅོ༌ཁན༌གུན༌ ཏགས༌ཏེ༌ ཡེ༌རུ༌ཤ༌ལེམ༌མ༌ ཆད༌པ༌ ཅད༌ད༌ལ༌ ཁྱོང༌ཅེས༌སི༌ ཕིའ༌ སོང༌པིན༌།"
ACT.22.6	"ཉིང༌གུང༌ ཟམ༌ཤིག༌ག༌, ང༌ དཱ༌མེས༌ཁས༌སི༌ ཉེ༌མོའ༌ སླེབ༌བ༌ཅིག༌, ཧུན༌མེད༌ལ༌ ནམ༌ཁའ༌ནེ༌ འོད༌དི༌ ཟེར༌ ཀྲག༌པོ༌ཞིག༌ བབས༌ཏེ༌ ངའ༌ སྐོར༌ ཏངས༌། 
ACT.22.7	ང༌ སའེ༌ཀ༌ གྱེལ༌, ཡང༌ ངའ༌ སུང༌སྐད༌ཅིག༌ ཚོར༌, 'ཤ༌འུལ༌! ཤ༌འུལ༌! ཁྱོ༌རང༌ངི༌ ང༌ ཅིའ༌ ནགས༌ སྟན༌ནད༌།'"
ACT.22.8	"ངའེ༌ དྲིས༌པིན༌, 'གཙོ༌བོ༌ ཉེ༌རང༌ སུ༌ ཞུགས༌ཏེ༌ ཨིན༌།'"
ACT.22.8	"ཁོང༌ངི༌ མོལ༌ལ༌རག༌, 'ང༌ ཁྱོ༌རང༌ངི༌ ནགས༌ སྟན༌ཁན༌ ཡེ༌ཤུ༌ ན༌ཙ༌རེད༌པ༌ ཨིན༌།' 
ACT.22.9	ངའེ༌ ཕྲོ༌པ༌གུན༌ནི༌ ཏེ༌ འོད༌པོ༌ ཐོང༌, ཨིན༌ནའང༌ ཁོང༌གུན༌ནི༌ ང༌ མོལ༌ཁན༌ནི༌ སྐད༌པོ༌ ཧ༌མ༌གོ༌།"
ACT.22.10	"ངའེ༌ དྲིས༌པིན༌, 'ཀྱེ༌ གཙོ༌བོ༌ ངའེ༌ ཅི༌ ཅོ༌།'"
ACT.22.10	"གཙོ༌བོའེ༌ ངའ༌, 'ལོངས༌, དཱ༌མེས༌ཁས༌ལ༌ སོང༌, ཏེ༌རུ༌ ཁྱོ༌རང༌ང༌ ཅོ༌གོ༌ཤེས༌ ཚང༌མ༌ ཤད༌ཨིན༌' མོལ༌ལ༌རག༌། 
ACT.22.11	ངའེ༌ ཕྲོ༌པ༌གུན༌ནི༌ ང༌ ལག༌པ༌ ཐམས༌ཏེ༌ དཱ༌མེས༌ཁས༌ལ༌ ཁྲིད༌ཏེ༌ ཁྱེརས༌ ཅིའ༌ཟེར༌ན༌ འོད༌དི༌ ལྡངས༌ ཀྲག༌པོའེ༌, ངའེ༌ མིག༌པོ༌ ཞར༌ ཅུགས༌།"
ACT.22.12	"ཏེ༌རུ༌ ཨ༌ནན༌ཡཱས༌ ཞུ༌ཁན༌ནི༌ མི༌ཞིག༌ ང༌ ལྟའ༌ལ༌ ཡོངས༌། ཁོང༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌ དང༌ བཀའ༌ཁྲིམས༌གུན༌ སྲུང༌ཁན༌, ཡང༌ ཏེ༌རུ༌ དུག༌ཁན༌ནི༌ ཡ༌ཧུ༌དཱ༌པ༌གུན༌ནི༌ ཁོང༌ང༌ མ༌ རྩི༌ཝ༌ ཅོའད༌པིན༌། 
ACT.22.13	ཁོང༌ ངའེ༌ དུན༌ལ༌ ཡོངས༌ཏེ༌ མོལ༌ལ༌རག༌, 'སྤུན༌ ཤ༌འུལ༌, ཁྱོ༌རང༌ང༌ ཡང༌སྐྱར༌ ཐོང༌ཤིག༌,' ཏེན༌ན༌མལ༌ལ༌ ངའ༌ ཁོང༌ ཐོང༌ཐུབ༌།"
ACT.22.14	"ཏེ༌ནེ༌ ཁོང༌ངི༌ མོལས༌, 'ང༌དང༌ངི༌ ཕ༌མེས༌པོའེ༌ དཀོན༌མཆོག༌གི༌ ཁྱོ༌རང༌ང༌ ཁོང༌ངི༌ ཐུག༌གོངས༌ ཤེས༌ཤེས༌, དྲང༌པོ༌ ཨིན༌ཁན༌བོ༌ ཇལ༌ཅེས༌ དང༌ ཁོང༌ངི༌ ཞལ༌ཏ༌ ཚོར༌ཅེས༌ལ༌ ལྡམ༌མ༌ ཛད༌ཏེ༌ ཨིན༌། 
ACT.22.15	ཁྱོ༌རང༌ངི༌ ཚང༌མ༌ལ༌ ཁྱོ༌རང༌ང༌ ཐོང༌ཁན༌ དང༌ ཚོར༌ཁན༌ གུན༌ནི༌ སྤང༌པོ༌ ཏང༌ཨིན༌། 
ACT.22.16	ཏ༌ ཅི༌ཕིའ༌ སྲུངས༌ཏེ༌ ཨིན༌, ལངས༌ཏེ༌ ཁྲུས༌ལེན༌ ཡང༌ རང༌ངི༌ སྡིག༌པ༌གུན༌ སེལ༌ཅེས༌ལ༌ གཙོ༌བོ༌ ཡེ༌ཤུའ༌ སྨོས༌ལམ༌ ཞུས༌།'"
ACT.22.17	"ང༌ ཡེ༌རུ༌ཤ༌ལེམ༌མ༌ ལོགས༌ཏེ༌ ཡོངས༌ཏེ༌ སྟིང༌ནེ༌ ཆོད༌ཁང༌ངི༌ ནང༌ང༌ སྨོས༌ལམ༌ ཞུ༌ ཟ༌ནེ༌, ངའེ༌ ཞལ༌ཟིགས༌ཤིག༌ ཐོང༌། 
ACT.22.18	ཏེ༌ནང༌ང༌ གཙོ༌བོའེ༌ ངའ༌ མོལ༌ལ༌རག༌, 'གྱོགས༌པ༌ ཅོས༌, ཡེ༌རུ༌ཤ༌ལེམ༌ནེ༌ དག༌ས༌རང༌ བིང༌ཏེ༌ སོང༌ ཅིའ༌ཟེར༌ན༌ ཁྱོ༌རང༌ངི༌ ངའེ༌ སྐོར༌ལ༌ སྤང༌པོ༌ ཏང༌ཅེས༌པོའ༌ འི༌ མི༌གུན༌ནི༌ མི༌ཉན༌།'"
ACT.22.19	"ངའེ༌ གཙོ༌བོའ༌ ཟེར༌པིན༌, 'ཀྱེ༌ གཙོ༌བོ༌ ངའེ༌ དུ༌ཁང༌ ཚང༌མའེ༌ ནང༌ནེ༌ ཉེ༌རང༌ང༌ དད༌པ༌ ཅོ༌ཁན༌གུན༌ ཟུམས༌ཏེ༌ ཙོན༌ལ༌ ཀགས༌ཏེ༌ རྡུང༌ཁན༌བོ༌ འི༌ མི༌གུན༌ལ༌ རྒྱུས༌ཡོད༌། 
ACT.22.20	ཡང༌ ཉེ༌རང༌ངི༌ སྤང༌པོ༌ ཏང༌ཁན༌ སྟེ༌ཕན༌ སད༌ ཟ༌ནེ༌ ང༌རང༌ ཏེ༌རུ༌ ཁོང༌ སད༌ཁན༌གུན༌ནི༌ ཀོས༌ལག༌གུན༌ སྲུང༌ཨིན༌ ཁོང༌གུན༌ནི༌ ཅོ༌ཁན༌ནི༌ ལས༌པོའེ༌ ནང༌ང༌ ངའང༌ ཁའ༌ཆམས༌ཏེ༌ ཨིན༌'"
ACT.22.21	"ཏེ༌ནེ༌ གཙོ༌བོའེ༌ ང༌ མོལས༌, 'སོང༌ ངའེ༌ ཁྱོ༌རང༌ ཐག༌རིང༌ང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཀལ༌ཨིན༌།'"
ACT.22.22	ཏེ༌ སྤེ༌ར༌བོ༌ ཟེར༌ཟེར༌ ཚག༌པ༌ མི༌ཚོགས༌ གང༌པོ༌ པ༌འུ༌ལུའི༌ ཞལ༌ཏ༌གུན༌ ཞིབ༌ཅ༌ ཉམ༌པོ༌ ཉན༌ཏེ༌ དུགས༌། ཏེ༌བོ༌ ཚོར༌ར༌ཅིག༌, ཁོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, "འི༌ མི༌བོ༌ ཇིག༌རྟེན༌ནི༌ ཀ༌ནེ༌ མེད༌ཁན༌ ཅོས༌། ཁོ༌ སོན༌ཏེ༌ དུག༌ཅེས༌སི༌ འོས༌པ༌ མི༌དུག༌" ཟེརས༌།
ACT.22.23	མི༌གུན༌ནི༌ ཆད༌མེད༌ལ༌ ཀུ༌ཅོ༌ ཏང༌ཨིན༌ རང༌རང༌ངི༌ ཁ༌ཐོག༌གི༌ ཀོས༌གུན༌ ཕུད༌ཏེ༌ ཕངས༌, ཡང༌ ལག༌པའེ༌ ནང༌ང༌ ཐལ༌བ༌ ཁུར༌ཏེ༌ ཡོགས༌།
ACT.22.24	མག༌སྟོང༌ངི༌ སྤོན༌བོའེ༌ པ༌འུ༌ལུ༌ ཀི༌ལའེ༌ ནང༌ང༌ ཁྱེར༌ཅེས༌ལ༌ བཀའ༌ ཏངས༌, ཡང༌ རྟལ༌ལྕག༌ རྒྱབ༌ཏེ༌ མི༌གུན༌ནི༌ ཅི༌ཕིའ༌ ཁོའེ༌ རྒྱབ༌གལ༌ལ༌ ཀུ༌ཅོ༌ ཏངས༌ཏེ༌ ཨིན༌ནོག༌ ཏེ༌བོ༌ རྒྱུས༌ ཅོ༌ཅེས༌ལ༌ ཟེརས༌། 
ACT.22.25	རྟལ༌ལྕག༌ རྒྱབ༌ཅེས༌ལ༌ ཁོང༌གུན༌ནི༌ པ༌འུ༌ལུའི༌ རྐང༌ལག༌ ཅིང༌ང༌ཅིག༌, དུན༌ལ༌ ཡོད༌ཁན༌ནི༌ མག༌རྒྱའེ༌ སྤོན༌བོ༌ཞིག༌ག༌ པ༌འུ༌ལུའི༌ མོལས༌, "རོམ༌པ༌ཞིག༌ག༌ ཁོའེ༌ སྐྱོན༌ རྒྱུས༌ མ༌ཅོའ༌ རྟལ༌ལྕག༌ རྒྱབ༌ཅེས༌པོ༌ འོས༌པ༌ ཨིན༌ནོག༌ག༌?"
ACT.22.26	ཏེ༌བོ༌ ཚོར༌ར༌ཅིག༌, ཁོ༌ མག༌སྟོང༌ངི༌ སྤོན༌བོའེ༌ཀ༌ སོང༌ཏེ༌, "ཉེ༌རང༌ངི༌ ཅི༌ ཛད༌ཏེ༌ ཨིན༌? འི༌ མི༌བོ༌ རོམ༌པ༌ ཨིན༌ནོག༌" ཟེརས༌།
ACT.22.27	མག༌སྟོང༌ངི༌ སྤོན༌བོ༌ ཡོངས༌ཏེ༌ པ༌འུ༌ལུའ༌ དྲིས༌, "ངའ༌ ཤོད༌དང༌, ཁྱོ༌རང༌ རོམ༌པ༌ ཨིན༌ན༌?"
ACT.22.27	ཁོང༌ངི༌, "ང༌ ཨིན༌" མོལས༌།
ACT.22.28	མག༌སྟོང༌ངི༌ སྤོན༌བོའེ༌ ཟེརས༌, "རོམ༌པ༌ རྒྱུར༌ཅེས༌ལ༌ ངའེ༌ པེ༌ནེ༌ མང༌པོ༌ ཏངས༌པིན༌།"
ACT.22.28	པ༌འུ༌ལུའི༌ མོལས༌, "ང༌ སྐྱེས༌ ཟ༌ནེ༌ རོམ༌པ༌ ཨིན༌པིན༌།"
ACT.22.29	པ༌འུ༌ལུའ༌ དྲི༌སོ༌ ཏང༌ཅེས༌ལ༌ དུགས༌ཏེ༌ ཡོད༌ཁན༌གུན༌, ཏེན༌ན༌མལ༌ལ༌ བིང༌ཏེ༌ སོང༌། རོམ༌པ༌ ཨིན༌ཁན༌ནི༌ པ༌འུ༌ལུ༌ ལྕགས༌ཐག༌ག༌ ཏག༌ཅེས༌ལ༌ བཀའ༌ ཏངས༌ཅེས༌པོ༌ ནོར༌ཏེ༌ ཨིན༌ཁན༌ ཧ༌གོའ༌ཅིག༌, མག༌སྟོང༌ངི༌ སྤོན༌བོ༌ སྲན༌ཏྲེ༌ ཇིགས༌།
ACT.22.30	སྟིང༌མ༌ཞག༌པོ༌ མག༌སྟོང༌ངི༌ སྤོན༌བོའེ༌ ཡ༌ཧུ༌དཱ༌པ༌གུན༌ནི༌ པ༌འུ༌ལུའ༌ སྐྱོན༌ ཅིའ༌ ཀལ༌ཏེ༌ ཨིན༌ནོག༌ རྒྱུས༌ ཅོ༌ཅེས༌ལ༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌གུན༌ དང༌ བླ༌མ༌ འུ༌སྐྱོང༌གུན༌ བོད༌ཏེ༌ ཁྱོངས༌། ཏེ༌ནེ༌ ཁོའེ༌ པ༌འུ༌ལུ༌ ཁྱོང༌ཅུགས༌ཏེ༌ ཁོང༌གུན༌ནི༌ དུན༌ལ༌ ལངས༌ཏེ༌ དུག༌ཅུགས༌།
ACT.23.1	པ༌འུ༌ལུའི༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌གུན༌ལ༌ ཟིགས༌ཏེ༌ མོལས༌, "ཡ༌ཧུ༌དཱ༌པའེ༌ སྤུན༌གུན༌, དི༌རིང༌ ཚག༌པ༌ ངའེ༌ དཀོན༌མཆོག༌གི༌ སྐུན༌དུན༌ལ༌ སེམས༌ ལག༌མོ༌ ཉམ༌པོ༌ མི༌ཚེ༌ ཕུད༌པིན༌།"
ACT.23.2	ཏེ༌བོ༌ ཚོར༌ར༌ཅིག༌, བླ༌མ༌ ཆེན༌མོ༌ ཨ༌ནན༌ཡཱས༌སི༌ པ༌འུ༌ལུའི༌ དུན༌ལ༌ ལངས༌ཏེ༌ ཡོད༌ཁན༌ནི༌ མི༌གུན༌ལ༌ ཁོང༌ང༌ གྲམ༌ལྕགས༌ ཏོང༌ ཟེརས༌། 
ACT.23.3	ཏེ༌ནེ༌ པ༌འུ༌ལུའི༌ ཁོའ༌ མོལས༌, "ཁ༌ཆོས༌པ༌, ཀར༌ཙི༌ སྐུས༌ཁན༌ནི༌ རྩིག༌པ༌, འི༌བོའེ༌ ལན༌ ཁྱོ༌རང༌ང༌ དཀོན༌མཆོག༌གི༌ སལ༌ཨིན༌། བཀའ༌ཁྲིམས༌ ནང༌ཞིན༌ ངའ༌ ཁྲིམས༌ཅད༌ད༌ལ༌ ཁྱོ༌རང༌ ཏེ༌ཀ༌ དུགས༌ཏེ༌ མན༌ན༌, ཁྱོ༌རང༌ངི༌ ང༌ རྡུང༌ཅེས༌ལ༌ བཀའ༌ ཏངས༌ཏེ༌ བཀའ༌ཁྲིམས༌པོ༌ ཅག༌དུག༌།"
ACT.23.4	པ༌འུ༌ལུའི༌ དུན༌ལ༌ ཡོད༌ཁན༌གུན༌ནི༌ ཁོང༌ང༌ ཟེརས༌, "ཁྱོ༌རང༌ངི༌ དཀོན༌མཆོག༌གི༌ བླ༌མ༌ ཆེན༌མོའ༌ ངན༌པ༌ ཟེར༌ཅེས༌སི༌ ཧམ༌པ༌ ཅོའ༌དའ༌།"
ACT.23.5	པ༌འུ༌ལུའི༌ ལན༌ལ༌, "ཡ༌ཧུ༌དཱ༌པ༌ སྤུན༌གུན༌ ང༌ ཁོང༌ བླ༌མ༌ ཆེན༌མོ༌ ཨིན༌ཁན༌བོ༌ རྒྱུས༌ མེད༌པིན༌། སུང༌རབས༌སི༌ ནང༌ང༌ 'ཁྱོ༌ཞའེ༌ ཁྱོ༌ཞ༌རང༌ངི༌ ཝང༌སྲུལ༌པ༌ ངན༌པ༌ ཟེར༌ མ༌གོས༌' བྲིའ༌ ཛད༌ཏེ༌ དུག༌"
ACT.23.6	པ༌འུ༌ལུའ༌ ཚོགས༌དུའི༌ ནང༌ང༌ ཁ༌ཅིག༌ སད༌དུ༌ཀི༌པ༌ ཡང༌ ཁ༌ཅིག༌ ཕ༌རུ༌ཤི༌པ༌ ཨིན༌ཁན༌བོ༌ རྒྱུས༌ཡོད༌པིན༌། ཁོང༌ངི༌ ཀུ༌ཅོ༌ སལ༌ཏེ༌ མོལས༌, "ཡ༌ཧུ༌དཱ༌པའེ༌ སྤུན༌གུན༌, ང༌ ཕ༌རུ༌ཤི༌པ༌ ཨིན༌, ཡང༌ ངའེ༌ ཨ༌བའང༌། ངའེ༌ ཤི༌ཁན༌གུན༌ སོན༌ཏེའ༌ ལངས༌ཅེས༌སི༌ ནང༌ང༌ རེ༌ཝ༌ བོར༌ཅེས༌པོའེ༌ ང༌ འི༌ཀ༌ ཁྲིམས༌ཅད༌ད༌ལ༌ ཁྱོངས༌ཏེ༌ ཨིན༌ནོག༌།"
ACT.23.7	ཏེ༌ཟུག༌ མོལ༌ལ༌ཅིག༌, ཕ༌རུ༌ཤི༌པ༌ དང༌ སད༌དུ༌ཀི༌པ༌ མི༌མངས༌སི༌ ནང༌ང༌ ཟེར༌ཟེར༌ སྲན༌ཏྲེ༌ སོང༌, ཡང༌ ཚོགས༌དུའི༌ ནང༌ང༌ ཁག༌ཉིས༌ བུད༌ 
ACT.23.8	༼སད༌དུ༌ཀི༌པ༌གུན༌ནི༌ ཤི༌ཁན༌གུན༌ སོན༌ཏེའ༌ ལང༌ཅེས༌, ཕོ༌ཉ༌ དང༌ སེམས༌ཉིད༌ གུན༌ མེད༌ཀྱག༌ ཟེར༌ར༌ནོག༌, ཨིན༌ནའང༌ ཕ༌རུ༌ཤི༌པ༌གུན༌ནི༌ ཏེ༌གུན༌ནི༌ཀ༌ དད༌པ༌ ཅོའ༌ནོག༌༽ 
ACT.23.9	ཚོགས༌དུའི༌ ནང༌ང༌ ཧི༌ལིངས༌ སྲན༌ཏྲེ༌ ཞུགས༌, ཡང༌ ཕ༌རུ༌ཤི༌པའེ༌ ཆོས༌ཁྲིམས༌ལ༌ ཁས༌པའེ༌ མི༌ ཁ༌ཅིག༌ ལངས༌ཏེ༌ སད༌དུ༌ཀི༌པ༌གུན༌ནི༌ རྒྱབ༌གལ༌ སྲན༌ཏྲེ༌ ཅོས༌ཏེ༌ ཟེརས༌, "ང༌ཞའ༌ འི༌ མི༌བོའེ༌ ནང༌ང༌ ཅའང༌ སྐྱོན༌ མ༌ཐོབ༌, གལ༌ཏེས༌ ཕོ༌ཉ༌ཞིག༌ ཡ༌ སེམས༌ཉིད༌ ཅིག༌གི༌ ཁོང༌ང༌ སྤེ༌ར༌ ཏངས༌ཏེ༌ ཡོད༌ན༌ ཅི༌ སོང༌།" 
ACT.23.10	ཛིང༌མོ༌ མ༌ རྩོག༌པོ༌ སོང༌པ༌, མག༌སྟོང༌ངི༌ སྤོན༌བོའེ༌ ཏེ༌གུན༌ནི༌ པ༌འུ༌ལུ༌ ཚེད༌ཚེད༌ ཅོས༌ མི༌ཏང༌ང༌ སམས༌ཏེ༌ ཇིགས༌། ཁོའེ༌ མག༌མི༌གུན༌ལ༌ ཡོག༌ག༌ སོང༌ཏེ༌ ཝང༌ ཉམ༌པོ༌ ཚོགས༌དུའི༌ ཕྲོ༌ནེ༌ པ༌འུ༌ལུ༌ ཁྱོངས༌ཏེ༌ ཀི༌ལའེ༌ ནང༌ང༌ ཁྱེར༌ ཟེར༌ཏེ༌ བཀའ༌ ཏངས༌། 
ACT.23.11	ཏེན༌ན༌ ཚན༌ལ༌ གཙོ༌བོ༌ ཡེ༌ཤུ༌ པ༌འུ༌ལུའི༌ དུན༌ལ༌ ཇལ༌ཏེ༌ མོལས༌, "ཧམ༌པ༌ ཅོས༌, ཡེ༌རུ༌ཤ༌ལེམ༌མི༌ ནང༌ང༌ ངའེ༌ ཕིའ༌ སྤང༌པོ༌ ཏང༌ཁན༌ ཙོགས༌ལ༌ ཁྱོ༌རང༌ངི༌ རོམ༌མི༌ རྒྱལ༌སའེ༌ ནང༌ངའང༌ ངའེ༌ ཕིའ༌ སྤང༌པོ༌ ཏང༌གོས༌།"
ACT.23.12	སྟིང༌མ༌ཞག༌པོ༌ ང༌ཏོག༌ནེ༌ ཡ༌ཧུ༌དཱ༌པ༌གུན༌ ཇུས༌ངན༌ ལྡིང༌ཅེས༌ལ༌ ཛོམས༌ ཡང༌ ནའ༌ ཁུར༌ཏེ༌ ནམ༌ཚོག༌པ༌ པ༌འུ༌ལུ༌ མི༌སད༌ ཏེ༌ཏེ༌ཚོག༌པ༌ ཁོང༌གུན༌ནི༌ མི༌ཟའ༌ ཡ༌ མི༌ཐུང༌ ཟེརས༌། 
ACT.23.13	ཏེ༌ ཇུས༌ངན༌བོའེ༌ ནང༌ང༌ ཧ༌ལམ༌ མི༌ ཞིབ༌ཅུ༌ སང༌ མང༌ང༌ ཐུས༌། 
ACT.23.14	ཁོང༌གུན༌ བླ༌མ༌ ཆེན༌མོ༌ དང༌ ཡ༌ཧུ༌དཱ༌པའེ༌ འུ༌སྐྱོང༌ གུན༌ ཡོད༌ས༌ སོང༌ཏེ༌ ཟེརས༌, "ནམ༌ཚོག༌པ༌ པ༌འུ༌ལུ༌ སད༌ མི༌སད༌ ཏེ༌ཏེ༌ཚོག༌པ༌ ང༌ཞའེ༌ ཅའང༌ མི༌ཟ༌ ཟེར༌ཏེ༌ དཀོན༌མཆོག༌གི༌ སྐུན༌དུན༌ལ༌ ནའ༌ སྲན༌ཏྲེ༌ ཁུར༌ཏེ༌ ཨིན༌། 
ACT.23.15	ཏ༌ ཉེ༌རང༌ དང༌ ཡ༌ཧུ༌དཱ༌པའེ༌ ཚོགས༌དུའི༌, མག༌སྟོང༌ངི༌ སྤོན༌བོའ༌ པ༌འུ༌ལུའི༌ ཤགས༌པོའ༌ ཡང༌སྐྱར༌ སྔོན༌ནི༌ སང༌ རྒྱལ༌ལ༌ ཅོས༌ཏེ༌ རྩར༌ཅོད༌ ཏང༌ཅེས༌ལ༌ ཁོ༌ ཉེ༌ཞའ༌ ཡོད༌ས༌ ཁྱོང༌ མོལ༌། ང༌ཞའེ༌ ཁོ༌ ལམ༌མ༌ སད༌ཨིན༌།"
ACT.23.16	ཨིན༌ནའང༌ ཏེ༌ ཇུས༌ངན༌བོ༌ པ༌འུ༌ལུའི༌ སྲིང༌མོའི༌ བུ༌ཚ༌ ཚོར༌པ༌ ཁོ༌ རྒྱུགས༌ཏེ༌ ཀི༌ལའེ༌ ནང༌ང༌ སོང༌ཏེ༌ པ༌འུ༌ལུའ༌ ཤདས༌། 
ACT.23.17	ཏེ༌ནེ༌ པ༌འུ༌ལུའི༌ ཏེ༌ཀ༌ ཡོད༌ཁན༌ནི༌ མག༌རྒྱའེ༌ སྤོན༌བོ༌ཞིག༌ག༌ བོད༌ཏེ༌, "འི༌ ཁྱོག༌ཏོང༌བོ༌ མག༌སྟོང༌ངི༌ སྤོན༌བོའེ༌ཀ༌ ཁྱེར༌, ཁོའ༌ སྤེ༌ར༌ ཁག༌ཅན༌ཞིག༌ ཤད༌གོ༌ཤེས༌ དུག༌" མོལས༌། 
ACT.23.18	ཁོའེ༌ ཏེ༌ ཁྱོག༌ཏོང༌བོ༌ མག༌སྟོང༌ངི༌ སྤོན༌བོའེ༌ཀ༌ ཁྱེར༌ཏེ༌ ཞུས༌, "པ༌འུ༌ལུ༌ ཙོན༌པའེ༌ ང༌ བོད༌ཏེ༌ འི༌ ཁྱོག༌ཏོང༌བོ༌ ཉེ༌རང༌ངི༌ཀ༌ ཁྱེར༌, ཟེར༌ར༌རག༌, ཅིའ༌ཟེར༌ན༌ ཁོའ༌ ཉེ༌རང༌ང༌ སྤེ༌ར༌ཞིག༌ ཤད༌ཅེས༌ དུག༌།"
ACT.23.19	ཏེ༌ནེ༌ མག༌སྟོང༌ངི༌ སྤོན༌བོའེ༌, ཁྱོག༌ཏོང༌བོ༌ ལག༌པ༌ ཐམས༌ཏེ༌ འ༌ཟམ༌ཤིག༌ག༌ ཁྱེར༌ཏེ༌ དྲིས༌, "ཁྱོ༌རང༌ངི༌ ང༌ ཅི༌ ཤད༌ཅེས༌ཨིན༌?"
ACT.23.20	ཁོའེ༌ ཟེརས༌, "ཡ༌ཧུ༌དཱ༌པ༌གུན༌ནི༌ སྐྱོན༌ ཀོལ༌ཏེ༌ པ༌འུ༌ལུའི༌ ཤགས༌པོའ༌ སྔོན༌ནི༌ སང༌ རྒྱལ༌ལ༌ ཅོས༌ཏེ༌ རྩར༌ཅོད༌ ཏང༌ཅེས༌ལ༌ ཐོ༌རེ༌ ཁོང༌ ཚོགས༌དུའི༌ དུན༌ལ༌ ཁྱོང༌ ཟེར༌ཏེ༌ ཉེ༌རང༌ང༌ ཞུ༌ཝ༌ ཕུལ༌ཅེས༌ལ༌ ཁའ༌ཆམས༌། 
ACT.23.21	ཁོང༌ངི༌ ཞུ༌ཝ༌བོ༌ ཉན༌ན༌ མ༌ཛད༌ ཅིའ༌ཟེར༌ན༌ ཡ༌ཧུ༌དཱ༌པ༌ ཞིབ༌ཅུའི༌ སང༌ མང༌ང༌ཞིག༌ པ༌འུ༌ལུའ༌ སྤུང༌གོལ༌ ཅོ༌ཅེས༌ལ༌ སྲུངས༌ཏེ༌, ནམ༌ཚོག༌པ༌ ཁོང༌ མི༌སད༌ ཏེ༌ཏེ༌ཚོག༌པ༌ མི༌ཟ༌ ཡ༌ མི༌ཐུང༌ ཟེར༌ཏེ༌ ཁོང༌གུན༌ནི༌ ནའ༌ ཁུར༌ཏེ༌ དུག༌། ཁོང༌གུན༌ གྲལ༌གྲིག༌ ཅོས༌ཏེ༌ ཉེ༌རང༌ངི༌ ཁོང༌ངི༌ ཞུ༌ཝ༌ ལག༌ལེན༌ལ༌ ཁྱོང༌ཅེས༌ལ༌ སྲུངས༌ཏེ༌ དུག༌།" 
ACT.23.22	མག༌སྟོང༌ངི༌ སྤོན༌བོའེ༌ ཁྱོག༌ཏོང༌ ལོགས༌ཏེ༌ ཀལ༌ཨིན༌ བཀའ༌ ཏངས༌, "ཁྱོ༌རང༌ངི༌ ང༌ འི༌ ལོན༌བོ༌ ཁྱོངས༌པིན༌ ཟེར༌ཏེ༌ སུའང༌ མ༌ཤད༌།"
ACT.23.23	ཏེ༌ནེ༌ ཁོའེ༌ མག༌རྒྱའེ༌ སྤོན༌བོ༌ ཉིས༌ལ༌ བོད༌ཏེ༌ མོལས༌, "རའི༌ ཁུར༌ཁན༌ ཉིབ༌རྒྱ༌, རྟ༌ ཞོན༌ཁན༌ རྡུན༌ཅུ༌ དང༌ མདུང༌ ཁུར༌ཁན༌ ཉིབ༌རྒྱའི༌ མག༌མི༌ གུན༌ དི༌རིང༌ ཚན༌ནི༌ ཆུ༌ཚོད༌ དགུ༌པའེ༌ཀ༌ ཀཱེ༌སར༌རིའ༌ ཆ༌ཅེས༌ལ༌ གྲལ༌གྲིག༌ ཅོས༌། 
ACT.23.24	པ༌འུ༌ལུའང༌ ཞོན༌ཅེས༌ལ༌ རྟ༌ཞིག༌ ཏོང༌ ཡང༌ ཁོ༌ ཀའ༌ལོན༌ ཕེ༌ལིགས༌སི༌ཀ༌ ཁམ༌ཟང༌ སླེབ༌ཅུག༌།" 
ACT.23.25	ཁོའེ༌ འི༌ ཨི༌གེ༌བོའང༌ ཀལས༌,
ACT.23.26	"ངའ༌ ཀོལོ༌དི༌འུས༌ ལི༌སི༌འས༌སི༌, རྩི༌ཝ༌ཅན༌ ཀའ༌ལོན༌ ཕེ༌ལིགས༌ལ༌ ཇུ༌ ཞུའད༌།
ACT.23.27	འི༌ མི༌བོ༌ ཡ༌ཧུ༌དཱ༌པ༌གུན༌ནི༌ ཟུམས༌ཏེ༌ སད༌ཅེས༌ དུག༌པིན༌, ཨིན༌ནའང༌ ཁོ༌ རོམ༌པ༌ ཨིན༌ཁན༌བོ༌ རྒྱུས༌ཆའ༌ཅིག༌, ང༌ མག༌མི༌གུན༌ ཉམ༌པོ༌ སོང༌ཏེ༌ ཁོ༌ སྐྱོབས༌པིན༌། 
ACT.23.28	ཁོའེ༌ཀ༌ ཅི༌ ཉད༌གལ༌ ཀལ༌དུག༌ ལྟ༌ཅེས༌ལ༌ ངའེ༌ ཁོ༌ ཡ༌ཧུ༌དཱ༌པའེ༌ ཚོགས༌དུའི༌ དུན༌ལ༌ ཁྱེར༌པིན༌། 
ACT.23.29	པ༌འུ༌ལུའི༌ཀ༌ ཉད༌གལ༌བོ༌ ཁོ༌རང༌གུན༌ནི༌ བཀའ༌ཁྲིམས༌སི༌ སྐོར༌ལ༌ ཨིན༌ཁན༌བོ༌ ང༌ ཧ༌གོ༌, ཨིན༌ནའང༌ ཉད༌གལ༌བོ༌, ཁོ༌ ཙོན༌ཁང༌ང༌ ཀག༌ཅེས༌ ཡ༌ སད༌ཅེས༌སི༌ འོས༌པ༌ མི༌དུག༌། 
ACT.23.30	ང༌ འི༌ མི༌བོའེ༌ རྒྱབ༌གལ༌ལ༌ ཇུས༌ངན༌ ལྡིང༌དུག༌ ཟེར༌ཏེ༌ རྒྱུས༌ཆའ༌ཅིག༌, ངའེ༌ ཏེན༌ན༌མལ༌ལ༌ ཁོ༌ ཉེ༌རང༌ངི༌ཀ༌ ཀལ༌པིན༌, ཡང༌ ཁོའ༌ ཉད༌གལ༌ ཀལ༌ཁན༌གུན༌ལའང༌ ཁོའེ༌ རྒྱབ༌གལ༌ལ༌ ཟེར༌ཁན༌གུན༌ ཉེ༌རང༌ངི༌ཀ༌ སོང༌ཏེ༌ ཤོད༌ ཟེར༌ཏེ༌ བཀའ༌ ཏངས༌པིན༌།"
ACT.23.31	ཏེ༌ནེ༌ བཀའ༌ ཏང༌ཁན༌ ནང༌ཞིན༌ མག༌མི༌གུན༌ནི༌ པ༌འུ༌ལུ༌ ཚན༌ལ༌ ཨན༌ཏི༌པ༌ཏྲིས༌ རྒྱལ༌ས༌ ཚག༌པ༌ ཁྱེརས༌། 
ACT.23.32	སྟིང༌མ༌ཞག༌པོ༌ པ༌འུ༌ལུ༌ རྟ༌ ཞོན༌ཁན༌ མག༌མི༌གུན༌ལ༌ སྟད༌ཏེ༌ ཞན༌ མག༌མི༌གུན༌ ལོགས༌ཏེ༌ ཀི༌ལའ༌ སོང༌། 
ACT.23.33	རྟ༌པ༌ མག༌མི༌གུན༌ ཀཱེ༌སར༌རིའ༌ སླེབ༌བ༌ཅིག༌, ཁོང༌གུན༌ནི༌ ཨི༌གེ༌པོ༌ ཀའ༌ལོན༌ལ༌ ཏངས༌ཏེ༌ པ༌འུ༌ལུ༌ ཁོའ༌ སྟདས༌། 
ACT.23.34	ཀའ༌ལོན༌ནི༌ ཨི༌གེ༌པོ༌ སིལ༌ཏེ༌ པ༌འུ༌ལུའ༌ ཀ༌ཡུལ༌ནེ༌ ཨིན༌ ཟེར༌ཏེ༌ དྲིས༌། ཁོའ༌ ཁོང༌ ཀཱི༌ལི༌ཀི༌ཡཱ༌ནེ༌ ཨིན༌ཁན༌བོ༌ རྒྱུས༌ཆའ༌ཅིག༌, 
ACT.23.35	ཁོའེ༌ ཟེརས༌, "ཁྱོ༌རང༌ང༌ ཉད༌གལ༌ ཀལ༌ཁན༌གུན༌ སླེབ༌བ༌ཅིག༌, ངའེ༌ ཁྱོ༌རང༌ངི༌ ཤགས༌པོ༌ ཉན༌ཨིན༌།" ཡང༌ ཁོའེ༌ པ༌འུ༌ལུ༌ ཧེ༌རོ༌དཱ༌དི༌ ཁར༌རི༌ ནང༌ང༌ བོར༌ཏེ༌ མག༌མི༌ སྲུང༌ཁན༌གུན༌ ཏང༌ཅེས༌ལ༌ བཀའ༌ ཏངས༌།
ACT.24.1	ཞག༌པོ༌ ལྔའེ༌ སྟིང༌ནེ༌ བླ༌མ༌ ཆེན༌མོ༌ ཨ༌ནན༌ཡཱས༌, འུ༌སྐྱོང༌ ཁ༌ཅིག༌ དང༌ ཏེར༌ཏུལ༌ལུས༌ ཟེར༌ཁན༌ནི༌ ཝ༌ཀྱིལ༌ ཉམ༌པོ༌ ཀའ༌ལོན༌ ཕེ༌ལིགས༌སི༌ཀ༌ པ༌འུ༌ལུའི༌ རྒྱབ༌གལ༌ལ༌ ཉད༌གལ༌ ཀལ༌ཁན༌གུན༌ ཤད༌ད༌ ཡོངས༌།
ACT.24.2	པ༌འུ༌ལུ༌ ཁྱོང༌ང༌ཅིག༌, ཝ༌ཀྱིལ༌ ཏེར༌ཏུལ༌ལུས༌སི༌ པ༌འུ༌ལུའི༌ཀ༌ ཉད༌ཀལ༌ཨིན༌ ཟེརས༌, "ཀྱེ༌ སྤོན༌བོ༌ ཕེ༌ལིགས༌ ཉེ༌རང༌ངི༌ ཝང༌ངི༌ ཡོག༌ག༌, ང༌ཞའེ༌ དུས༌ རིང༌མོ༌ཞིག༌ ཞི༌དེ༌ ཉོང༌, ཡང༌ ཉེ༌རང༌ངི༌ ཤེས༌རབས༌ རྒྱུད༌ཏེ༌ འི༌ ཡུལ༌ལི༌ ནང༌ང༌ ཕན༌ཐོགས༌ཅན༌ནི༌ རྒྱུར༌ཇ༌ མང༌པོ༌ ཁྱོངས༌། 
ACT.24.3	སྤོན༌བོ༌ ཕེ༌ལིགས༌, ཏེ༌ ཚང༌མའེ༌ ཕིའ༌ ང༌ཞའེ༌ ཉེ༌རང༌ང༌ ཐུག༌རྗེ༌ཆེ༌ ཞུའད༌། 
ACT.24.4	ཨིན༌ནའང༌ ཉེ༌རང༌ངི༌ དུས༌ རིན༌ཅན༌བོ༌ གོད༌ལ༌ མ༌ཏང༌ང༌ ང༌ཞའེ༌ དོར༌ལྡུས༌ཏེ༌ ཤད༌ཅེས༌ཅན༌བོ༌ སན༌ན༌ ཛད༌། 
ACT.24.5	ང༌ཞའ༌ འི༌ མི༌བོ༌ ཕ༌སད༌ཕིང༌ཁན༌ཞིག༌ ཨིན༌ཁན༌ རྒྱུས༌སོང༌, ཁོའེ༌ ཇིག༌རྟེན༌ གང༌པོའེ༌ ནང༌ང༌ ཡ༌ཧུ༌དཱ༌པ༌གུན༌ནི༌ ཕྲོའ༌ ཧི༌ལིངས༌ ཕིང༌ཨིན༌ དུག༌དུག༌, ཡང༌ ཁོ༌ ན༌ཙ༌རེད༌པའེ༌ ཡམ༌ཚན༌ སྡེ༌ཞིག༌གི༌ གོ༌སྐྱོང༌ ཨིན༌ནོག༌། 
ACT.24.6	ང༌ཞའེ༌ ཆོད༌ཁང༌ངའང༌ ཚི༌ཏུ༌ ཅོ༌ཅེས༌སི༌ རྩོན༌གྲུས༌ ཅོས༌པ༌ ང༌ཞའེ༌ ཁོ༌ ཟུམས༌པིན༌། 
ACT.24.8	གལ༌ཏེས༌ ཉེ༌རང༌ངི༌ ཁོའ༌ རྩར༌ཅོད༌ ཏང༌ན༌ ང༌ཞའེ༌ ཁོའེ༌ཀ༌ ཀལ༌ཁན༌ནི༌ སྐྱོན༌ ཚང༌མ༌ ཏན༌ཏན༌ ཨིན༌ཁན༌བོ༌ རྒྱུས༌ཆེན༌། 
ACT.24.9	ཡ༌ཧུ༌དཱ༌པ༌གུན༌ནིའང༌ ཅིག༌ སོང༌ཏེ༌ ཏེར༌ཏུལ༌ལུས༌སི༌ སྐྱོན༌ ཀལ༌ཁན༌ ཚང༌མ༌ དེན༌བ༌ ཨིན༌ནོག༌ ཟེརས༌།
ACT.24.10	ཀའ༌ལོན༌ནི༌ པ༌འུ༌ལུའ༌ ཟེར༌ཅེས༌ལ༌ རྡའ༌ ཏང༌ང༌ཅིག༌, ཁོང༌ངི༌ ལན༌ཏང༌ཨིན༌ མོལས༌, "ལོ༌ མང༌པོ༌ཞིག༌ནེ༌ ཉེ༌རང༌ འི༌ རྒྱལ༌ཁམས༌སི༌ ཁྲིམས༌པོན༌ ཨིན༌ཁན༌བོ༌ ང༌ རྒྱུས༌ཡོད༌པ༌ ངའེ༌ ང༌རང༌ ནོངས༌མེད༌ ཨིན༌ཁན༌ནི༌ སྐོར༌ ཉེ༌རང༌ངི༌ དུན༌ལ༌ ཤད༌ད༌ ཐད༌ད༌རག༌། 
ACT.24.11	ཞག༌ ཅུག༌ཉིས༌སི༌ སྔུན༌ལ༌, ང༌ ཡེ༌རུ༌ཤ༌ལེམ༌མི༌ ཆོད༌ཁང༌ང༌ དཀོན༌མཆོག༌ག༌ ཅོལ༌ལ༌ སོང༌ཁན༌བོ༌ ཉེ༌རང༌ངི༌ ལ༌མོ༌ ཉམ༌པོ༌ རྒྱུས༌ཅོ༌ཉན༌ཅེས༌ ཨིན༌ནོག༌, 
ACT.24.12	མ༌ཚད༌ ངའེ༌ ཉད༌གལ༌པ༌གུན༌ནི༌ ང༌ ཆོད༌ཁང༌ངི༌ ནང༌ང༌ སུ༌ཞིག༌ ཉམ༌པོ༌ ཛིང༌མོ༌ ཏང༌ཨིན༌ ཡ༌ དུ༌ཁང༌གུན༌ ཡ༌ རྒྱལ༌སའེ༌ ནང༌ང༌ མི༌ཚོགས༌སི༌ ཕྲོའ༌ ཧི༌ལིངས༌ ཕིང༌ཨིན༌ མ༌ཐོབ༌བ༌ ཨིན༌ནོག༌། 
ACT.24.13	ཁོང༌གུན༌ནི༌ ངའེ༌ཀ༌ ཀལ༌ཁན༌ནི༌ ཉད༌གལ༌གུན༌ དེན༌བ༌ ཨིན༌ ཟེར༌ཏེ༌ ཉེ༌རང༌ང༌ སྟན༌ མི༌ཐུབ༌།"
ACT.24.14	"ཨིན༌ནའང༌ ངའེ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཏེ༌ ང༌ཞའེ༌ ཕ༌མེས༌པོ༌གུན༌ནི༌ དཀོན༌མཆོག༌ག༌ ཅོལ༌ཁན༌བོ༌ དེན༌བ༌ ཨིན༌ ཀ༌བོའ༌ ཁོང༌གུན༌ནི༌ ཡམ༌ཚན༌ སྡེ༌ ཟེར༌དུག༌, ཡང༌ ལུང༌སྟོན༌པ༌ དང༌ བཀའ༌ཁྲིམས༌སི༌ སྤེ༌ཆ༌གུན༌ནི༌ ནང༌ང༌ བྲིས༌ཏེ༌ ཡོད༌ཁན༌ ཚང༌མའེ༌ཀ༌ ངའེ༌ དད༌པ༌ ཅོའད༌། 
ACT.24.15	ཁོང༌གུན༌ནི༌ ནང༌ང༌, དཀོན༌མཆོག༌གི༌ མི༌ དྲང༌པོ༌ དང༌ ངན༌པ༌ ཉིས༌ཀོ༌ སོན༌ཏེའ༌ ལང༌ང༌ ཛད༌ཅེས༌སི༌ རེ༌ཝ༌ ཡོད༌ཁན༌བོ༌ ངའེ༌ ནང༌ངའང༌ ཡོད༌། 
ACT.24.16	ཏེ༌བོའེ༌ཕིའ༌ ངའེ༌ མི༌ ཚང༌མ༌ དང༌ དཀོན༌མཆོག༌གི༌ སྐུན༌དུན༌ལ༌ ང༌རང༌ངི༌ སེམས༌ ལག༌མོ༌ བོར༌ཅེས༌སི༌ རྩོན༌གྲུས༌ ཅོའད༌།"
ACT.24.17	"ལོ༌ མང༌པོ༌ཞིག༌གི༌ སྟིང༌ནེ༌, ང༌ ངའེ༌ ཡུལ༌པ༌ ཉལ༌བ༌ཅན༌གུན༌ལ༌ རོགས༌སི༌ པེ༌ནེ༌ ཁྱོང༌ཅེས༌ དང༌ དཀོན༌མཆོག༌ག༌ ཆོད༌པ༌གུན༌ ཕུལ༌ཅེས༌ལ༌ ཡེ༌རུ༌ཤ༌ལེམ༌མ༌ ལོགས༌ཏེ༌ ཡོངས༌པིན༌། 
ACT.24.18	ཁོང༌གུན༌ནི༌ ང༌ ཆོད༌ཁང༌ངི༌ ནང༌ང༌ ཐོང༌ ཟ༌ནེ༌ ང༌ ང༌ཞའེ༌ ཆོས༌སི༌ བཀའ༌ཁྲིམས༌ ནང༌ཞིན༌ལ༌ རྩང༌མ༌ སོང༌ཏེ༌ ཨིན༌པིན༌, ཡང༌ ངའེ༌ ངའེ༌ཁོར༌ལ༌ མི༌ཚོགས༌ ཡ༌ ཧི༌ལིངས༌ མེད༌པིན༌། 
ACT.24.19	ཨིན༌ནའང༌ ཏེ༌རུ༌ ཨ༌སི༌ཨཱ༌པའེ༌ ཡ༌ཧུ༌དཱ༌པ༌ ཁ༌ཅིག༌ དུག༌པིན༌, གལ༌ཏེས༌ ངའེ༌ རྒྱབ༌གལ༌ལ༌ ཟེར༌ཅེས༌ ཡོད༌ན༌, ཏེ༌ནེ༌ ཁོང༌གུན༌ ཉེ༌རང༌ངི༌ དུན༌ལ༌ ང༌ སྐྱོན༌ ཀལ༌ལ༌ ཡོང༌གོས༌། 
ACT.24.20	འི༌ཀ༌ ཡོད༌ཁན༌གུན༌ནི༌, ང༌ ཡ༌ཧུ༌དཱ༌པའེ༌ ཚོགས༌དུའི༌ དུན༌ལ༌ ཡོད༌ ཟ༌ནེ༌ ཁོང༌གུན༌ལ༌ ངའེ༌ ནང༌ང༌ སྐྱོན༌ ཐོབ༌ཁན༌གུན༌ ཤད༌གོས༌། 
ACT.24.21	'ངའེ༌ ཤི༌ཁན༌གུན༌ སོན༌ཏེའ༌ ལང༌ཅེས༌པོའེ༌ཀ༌ དད༌པ༌ ཅོས༌པ༌, དི༌རིང༌ ངའེ༌ཀ༌ ཤགས༌ ཏང༌ང༌ད༌' ཟེར༌ཏེ༌ ཀུ༌ཅོ༌ ཏངས༌ཅེས༌པོ༌ ཅིག༌པོ༌ ནི༌, ངའེ༌ སྐྱོན༌ ཨིན༌པིན༌།"
ACT.24.22	ཏེ༌ནེ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌གུན༌ནི༌ སྐོར༌ལ༌ རྒྱལ༌ལ༌ རྒྱུས༌ཡོད༌ཁན༌ནི༌ ཕེ༌ལིགས༌སི༌, "མག༌སྟོང༌ངི༌ སྤོན༌བོ༌ ལི༌སི༌འས༌ སླེབ༌བ༌ཅིག༌, ཁྱོ༌རང༌ངི༌ ཤགས༌པོའ༌ ཐག༌ཅད༌ ཏང༌ཨིན༌" ཟེར༌ཏེ༌ མི༌ཚོགས༌ ཤོལ༌ཅུགས༌། 
ACT.24.23	ཁོའེ༌ མག༌རྒྱའེ༌ སྤོན༌བོའ༌, པ༌འུ༌ལུའ༌ སྲུང༌ཁན༌ བོར༌ ཨིན༌ནའང༌ ཁར༌རི༌ ནང༌ གྲུལ༌ཅེས༌སི༌ རང༌ཝང༌ ཏོང༌ ཡང༌ ཁོང༌ངི༌ ཕྲོ༌པ༌གུན༌ལ༌ ཁོང༌ངི༌ གོས༌སྡོམ༌ ཁྱོང༌ཅེས༌ལ༌ གག༌ མ༌གོས༌ ཟེར༌ཏེ༌ བཀའ༌ ཏངས༌།
ACT.24.24	ཞག༌ ཁ༌ཅིག༌གི༌ སྟིང༌ནེ༌, ཕེ༌ལིགས༌ རང༌ངི༌ ན༌མ༌ དྲུ༌སིལ༌ལཱ༌ ཉམ༌པོ༌ ཡོངས༌, ཁོ༌ ཡ༌ཧུ༌དཱ༌མ༌ཞིག༌ ཨིན༌པིན༌། ཕེ༌ལིགས༌སི༌ པ༌འུ༌ལུའ༌ བོད༌ཁན༌ ཏངས༌ཏེ༌ མ༌ཤི༌ཀ༌ ཡེ༌ཤུའི༌ ནང༌ང༌ དད༌པའེ༌ སྐོར༌ལ༌ པ༌འུ༌ལུའི༌ ཀ༌ནེ༌ ཉནས༌། 
ACT.24.25	པ༌འུ༌ལུའི༌ ལས༌ དྲང༌པོ༌ ཅོ༌ཅེས༌, རང༌སེམས༌ ཅུན༌ཅེས༌ དང༌ ཡོང༌ཅེས༌ཅན༌ནི༌ དཀོན༌མཆོག༌གི༌ ཁྲིམས༌ཅད༌དི༌ སྐོར༌ལ༌ ཤད༌ད༌ ཛད༌པ༌, ཕེ༌ལིགས༌ ཇིགས༌ཏེ༌ ཟེརས༌, "ཏ༌ གྲིག༌, ཁྱོ༌རང༌ སོང༌, ཡང༌ ཞག༌ཤིག༌ ང༌ ལོང༌ ཡོད༌ ཟ༌ནེ༌ ངའེ༌ བོད༌ཨིན༌།" 
ACT.24.26	པ༌འུ༌ལུའི༌ ཆོགས༌ནེ༌ ཕག༌སུབ༌བི༌ པེ༌ནེ༌ ཐོབ༌ཅེས༌སི༌ རེ༌ཝ༌ ཅོས༌པ༌ ཁོའེ༌ པ༌འུ༌ལུའ༌ སྤེ༌ར༌ ཏང༌ཅེས༌ལ༌ ལན༌ མང༌པོ༌ བོདས༌།
ACT.24.27	ལོ༌ ཉིས༌སི༌ སྟིང༌ནེ༌, ཕེ༌ལིགས༌སི༌ ཚབས༌ལ༌, ཕེས༌ཏུས༌ པོར༌ཀི༌འུས༌ ཟེར༌ཁན༌ནི༌ མི༌ཞིག༌ ཀའ༌ལོན༌ལ༌ སྐོས༌། ཕེ༌ལིགས༌ལ༌ ཡ༌ཧུ༌དཱ༌པ༌གུན༌ནི༌ ཆོགས༌སྐྱོར༌ གོས༌ པ༌སང༌ ཁོའེ༌ པ༌འུ༌ལུ༌ ཙོན༌ཁང༌ངི༌ ནང༌ང༌ བོརས༌།
ACT.25.1	ཀཱེ༌སར༌རིའེ༌ རྒྱལ༌ས༌ ཀའ༌ལོན༌ ཕེས༌ཏུས༌ སླེབ༌ཏེ༌ ཞག༌ སུམ༌མི༌ སྟིང༌ནེ༌ ཁོ༌ ཡེ༌རུ༌ཤ༌ལེམ༌མ༌ སང༌། 
ACT.25.2	ཏེ༌རུ༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཁོའ༌ ཐུག༌ག༌ ཡོངས༌ཏེ༌, པ༌འུ༌ལུའི༌ རྒྱབ༌གལ༌ལ༌ སྐྱོན༌གུན༌ ཀལས༌། 
ACT.25.3	པ༌འུ༌ལུའ༌ ཤགས༌པོ༌ ཡེ༌རུ༌ཤ༌ལེམ༌མ༌ ཅོ༌ཅེས༌སི༌ ཕིའ༌, ཁོང༌ ཏེ༌རུ༌ ཀལ༌ཅེས༌ལ༌ བཀའ༌ ཏངས༌ཏེ༌ བཀའ༌དྲིན༌ ཅོ༌ཅེས༌ལ༌ ཁོང༌གུན༌ནི༌ ཕེས༌ཏུས༌ལ༌ ཞུ༌ཝ༌ ཕུལས༌ ༼ཁོང༌གུན༌ནི༌ སྤུང༌གོལ༌ ཅོས༌ཏེ༌ པ༌འུ༌ལུ༌ ལམ༌བར༌ལ༌ སད༌ཅེས༌སི༌ ཇུས༌ངན༌ ལྡིངས༌༽། 
ACT.25.4	ཨིན༌ནའང༌ ཕེས༌ཏུས༌སི༌ ལན༌ ཏངས༌ཏེ༌, "པ༌འུ༌ལུ༌ ཀཱེ༌སར༌རིའེ༌ ནང༌ང༌ བོར༌ཏེ༌ ཡོད༌, ང༌ ཏེ༌རུ༌ གྱོགས༌པ༌ ལོགས༌ཏེ༌ ཆ༌ཅེས༌ ཨིན༌། 
ACT.25.5	ཁྱོ༌ཞའེ༌ འུ༌སྐྱོང༌ ཁ༌ཅིག༌ ང༌ ཉམ༌པོ༌ ལམ༌ཅུག༌, གལ༌ཏེས༌ ཁོའེ༌ ནོར༌ཁྲུལ༌ ཅོས༌ཏེ༌ ཡོད༌ན༌ ཏེན༌ན༌རུ༌ ཁོའེ༌ རྒྱབ༌གལ༌ལ༌ སྐྱོན༌རྗོད༌ ཅོས༌ ཟེརས༌།"
ACT.25.6	ཡེ༌རུ༌ཤ༌ལེམ༌མི༌ ནང༌ང༌ ཁོང༌གུན༌ ཉམ༌པོ༌ ཞག༌ རྒྱད༌ ཡ༌ རྕུ༌ དུགས༌ཏེ༌ སྟིང༌ནེ༌, ཕེས༌ཏུས༌ ཀཱེ༌སར༌རིའ༌ ལོགས༌ཏེ༌ སོང༌། སླབས༌ཏེ༌ སྟིང༌མ༌ཞག༌པོ༌ ཁྲིམས༌སི༌ ཀུར༌སི༌ཀ༌ དུགས༌ཏེ༌ ཁོའེ༌ པ༌འུ༌ལུ༌ ཁྱོང༌ཅེས༌ལ༌ བཀའ༌ ཏངས༌། 
ACT.25.7	པ༌འུ༌ལུ༌ ཁྱོང༌ང༌ཅིག༌, ཡེ༌རུ༌ཤ༌ལེམ༌ནེ༌ ཡོངས༌ཁན༌ནི༌ ཡ༌ཧུ༌དཱ༌པ༌གུན༌ ཁོང༌ང༌ ཀིར༌ སྐོར༌ཏེ༌ དུགས༌ཏེ༌ ཉད༌གལ༌ སྲན༌ཏྲེ༌ མང༌པོ༌ ཀལས༌, ཨིན༌ནའང༌ ཅིག༌གའང༌ དེན༌བ༌ ཨིན༌ཁན༌བོ༌ ཏན༌ཏན༌ ཅོ༌ མ༌ཉན༌། 
ACT.25.8	ཏེ༌ནེ༌ པ༌འུ༌ལུའི༌ ཁོང༌རང༌ ནོངས༌མེད༌ ཨིན༌ཁན༌ སྟན༌ཏེ༌ ཞུས༌, "ངའེ༌ ཡ༌ཧུ༌དཱ༌པའེ༌ བཀའ༌ཁྲིམས༌ ཡ༌ ཆོད༌ཁང༌ ཡ༌ རོམ༌མི༌ རྒྱལ༌པོའེ༌ རྒྱབ༌གལ༌ལ༌ མན༌ཁན༌ ཅའང༌ མ༌ཅོས༌པིན༌།
ACT.25.9	ཨིན༌ནའང༌ ཕེས༌ཏུས༌སི༌ ཡ༌ཧུ༌དཱ༌པ༌གུན༌ལ༌ བཀའ༌དྲིན༌ སྟན༌ཅེས༌སི༌ དོད༌པ༌ ཅོས༌ཏེ༌ ཁོའེ༌ པ༌འུ༌ལུའ༌ ཟེརས༌, "ཁྱོ༌རང༌ ཡེ༌རུ༌ཤ༌ལེམ༌མི༌ ནང༌ང༌ ངའེ༌ དུན༌ལ༌ འི༌ ཤགས༌པོའ༌ ཁྲིམས༌ཅད༌ཅེས༌ལ༌ ཆའ༌ ཐད༌ད༌རག༌ག༌?"
ACT.25.10	ཨིན༌ནའང༌ པ༌འུ༌ལུའི༌ མོལས༌, "ང༌ རོམ༌མི༌ རྒྱལ༌པོའེ༌ ཁག༌ཁུར༌པའེ༌ ཁྲིམས༌ཁུང༌ང༌ ཨིན༌, ངའེ༌ ཤགས༌སི༌ ཁྲིམས༌ཅད༌ འིན༌ན༌རུ༌ ཆ༌གོས༌། ངའེ༌ ཡ༌ཧུ༌དཱ༌པ༌གུན༌ནི༌ རྒྱབ༌གལ༌ལ༌ སྐྱོན༌ ཅའང༌ མ༌ཅོས༌ཁན༌བོ༌ ཉེ༌རང༌ང༌ རྒྱལ༌ལ༌ ཅོས༌ཏེ༌ རྒྱུས༌ཨིན༌ནོག༌། 
ACT.25.11	གལ༌ཏེས༌ ང༌ གལ༌ཏེ༌ ཤི༌ཅེས༌སི༌ ཆད༌པ༌ ཕོག༌ནའང༌, ང༌ ཤི༌ཅེས༌སི༌ ཕིའ༌ ཇིགས༌ས༌ མེ༌རག༌། ཨིན༌ནའང༌ གལ༌ཏེས༌ འི༌ ཡ༌ཧུ༌དཱ༌པ༌གུན༌ནི༌ ངའེ༌ཀ༌ ཉད༌གལ༌ ཀལ༌ཁན༌གུན༌ དེན༌བ༌ མ༌བིང༌ན༌ ཏེ༌ནེ༌ ང༌ འི༌ མི༌གུན༌ནི༌ ལག༌ག༌ སྟད༌ཅེས༌སི༌ ཝང༌ སུ༌ཞིག༌གའང༌ མེད༌། ངའེ༌ རོམ༌མི༌ རྒྱལ༌པོའ༌ འི༌ ཤགས༌སི༌ ཁྲིམས༌ཅད༌ ཛད༌ཅེས༌ལ༌ ཞུ༌ཝ༌ ཕུལ༌ལད༌།" 
ACT.25.12	ཕེས༌ཏུས༌སི༌ ཁོ༌རང༌ངི༌ ཁས༌པ༌ ཁད༌ད༌ ཏང༌ཁན༌གུན༌ ཉམ༌པོ༌ གྲབས༌ ཅོས༌ཏེ༌ ཟེརས༌, "ཁྱོ༌རང༌ངི༌ རོམ༌མི༌ རྒྱལ༌པོའ༌ ཞུ༌ཝ༌ ཕུལ༌པ༌, རོམ༌མི༌ རྒྱལ༌པོའེ༌ཀ༌ ཀལ༌ཨིན༌།"
ACT.25.13	ཞག༌ ཁ༌ཅིག༌གི༌ སྟིང༌ནེ༌ རྒྱལ༌པོ༌ ཨ༌གརི༌པ༌ དང༌ ཁོའེ༌ ནོ༌མོ༌ བེར༌ནི༌ཀཱ༌ ཀཱེ༌སར༌རིའ༌ ཕེས༌ཏུས༌ལ༌ གའ༌སུས༌ ཅོས༌ཏེ༌ ཀུས༌པ༌ སྟན༌ན༌ལ༌ ཡོངས༌། 
ACT.25.14	ཁོང༌གུན༌ ཞག༌བན༌ཤིག༌ ཏེ༌རུ༌ དུགས༌པ༌, ཕེས༌ཏུས༌སི༌ པ༌འུ༌ལུའི༌ ཤགས༌པོའེ༌ སྐོར༌ལ༌ རྒྱལ༌པོའ༌ ཤདས༌, "འི༌རུ༌ ཕེ༌ལིགས༌སི༌ ཙོན༌ལ༌ ཀགས༌ཁན༌ནི༌ མི༌ཞིག༌ དུག༌། 
ACT.25.15	ང༌ ཡེ༌རུ༌ཤ༌ལེམ༌མ༌ ཡོད༌ ཟ༌ནེ༌, བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ འི༌ མི༌བོའེ༌ རྒྱབ༌གལ༌ལ༌ སྐྱོན༌ ཀལ༌ཏེ༌ ཁོའ༌ ཤི༌ཅེས༌སི༌ ཆད༌པ༌ ཏང༌ཅེས༌ལ༌ ང༌ ཟེར༌ར༌རག༌། 
ACT.25.16	ངའེ༌ ཁོང༌གུན༌ལ༌ རོམ༌པའེ༌ ཁྲིམས༌ ནང༌ཞིན༌, ནམ༌ཚོག༌པ༌ མི༌ཞིག༌ག༌ ཁོའ༌ སྐྱོན༌ ཀལ༌ཁན༌གུན༌ནི༌ དུན༌ལ༌ ཁོ༌རང༌ སྐྱོབ༌ཅེས༌ལ༌ སྐབས༌ མ༌ཏང༌ང༌ སུ༌ཞིག༌གི༌ ལག༌ག༌ ཆད༌པ༌ ཅད༌ཅེས༌ལ༌ སྟད༌ཆོག༌ག༌ མ༌ནོག༌ ཟེར༌པིན༌།"
ACT.25.17	"ཁོང༌གུན༌ འི༌རུ༌ སླེབ༌བ༌ཅིག༌, ངའེ༌ གོར༌ མ༌ཅུག༌ག༌ ཐོ༌རེ༌ཟུག༌པོ༌ ཁོ༌ ཁྲིམས༌ཅད༌ད༌ལ༌ ཁྱོང༌ཅེས༌སི༌ བཀའ༌ ཏངས༌པིན༌། 
ACT.25.18	ཤི༌ཅེས༌སི༌ ཆད༌པ༌ ཕོག༌ཅེས༌སི༌ འོས༌པ༌ ཁོང༌གུན༌ནི༌ ཀལ༌ཁན༌ནི༌ ཉད༌གལ༌གུན༌ མི༌དུག༌པིན༌ ཀ༌ཟུག༌ ངའེ༌ སམ༌ཏེ༌ ཡོད༌པིན༌། 
ACT.25.19	ཁོང༌གུན༌ནི༌ ཛིང༌མོ༌བོ༌ ཁོང༌རང༌གུན༌ནི༌ ཆོས༌སི༌ སླབ༌བྱ༌ ཁ༌ཅིག༌གི༌ཀ༌ ཁའ༌མི༌ཆམས༌ཅེས༌ དང༌ ཤི༌ཁན༌ནི༌ མི༌ ཡེ༌ཤུ༌ ཟེར༌ཁན༌བོའེ༌ སྐོར༌ལ༌ ཨིན༌ནོག༌, ཀ༌བོ༌ པ༌འུ༌ལུའི༌ སོན༌པོ༌ ཨིན༌ ཟེར༌དུག༌། 
ACT.25.20	འི༌ཙོགས༌སི༌ ནས༌ལུག༌གི༌ རྩར༌ཅོད༌ ཏང༌ཅེས༌ ངའ༌ ཧ༌མ༌གོ༌པ༌, ངའེ༌ ཁོའ༌ ཁྱོ༌རང༌ ཡེ༌རུ༌ཤ༌ལེམ༌མ༌ ཏེ༌ ཤགས༌པོའ༌ ཁྲིམས༌ཅད༌ ཅུག༌ཅེས༌ལ༌ ཆའ༌ལ༌ ཐད༌ད༌ རག༌ག༌ ཟེར༌ཏེ༌ དྲིས༌པིན༌། 
ACT.25.21	ཨིན༌ནའང༌ པ༌འུ༌ལུའི༌ རོམ༌མི༌ རྒྱལ༌པོའ༌ ཏེ༌ ཤགས༌པོ༌ ཐག༌ཅད༌ཅུག༌ཅེས༌སི༌ ཕིའ༌ ཞུ༌ཝ༌ ཕུལས༌, ཏེ༌བོའེ༌ཕིའ༌ ངའེ༌ ཁོ༌ རོམ༌མི༌ རྒྱལ༌པོའེ༌ཀ༌ ཀལ༌ཅེས༌སི༌ གྲལ༌གྲིག༌ ཆ༌ཆ༌ ཚག༌པ༌ འི༌རུ༌ བོར༌ཅེས༌ལ༌ བཀའ༌ ཏངས༌པིན༌།"
ACT.25.22	ཏེ༌ནེ༌ རྒྱལ༌པོ༌ ཨ༌གརི༌པའེ༌ ཕེས༌ཏུས༌ལ༌ ཟེརས༌, "ང༌ ཏེ༌ སྤེ༌ར༌གུན༌ ཏེན༌ན༌ མི༌བོའེ༌ ཁའ༌ནེའང༌ ཚོར༌ཉིན༌ རག༌།"
ACT.25.22	ཕེས༌ཏུས༌སི༌, "ཉེ༌རང༌ངི༌ ཁོའ༌ ཐོ༌རེ༌ ཉན༌ཐུབ༌ཨིན༌" ཟེརས༌།
ACT.25.23	སྟིང༌མ༌ཞག༌པོ༌ རྒྱལ༌པོ༌ ཨ༌གརི༌པ༌ དང༌ བེར༌ནི༌ཀཱ༌ མ༌ སྟབས༌ ཆེན༌མོ༌ ཉམ༌པོ༌ ཏེ༌ གྲོང༌ཁྱེར༌རི༌ མི༌ རྩི༌ཝ༌ཅན༌ དང༌ མག༌མི༌ སྤོན༌བོ༌ ཆེན༌མོ༌ གུན༌ ཁྲིད༌ཏེ༌ ཚོགས༌ཁང༌ངི༌ ནང༌ང༌ ཡོངས༌། ཕེས༌ཏུས༌སི༌ བཀའ༌ ཏངས༌པ༌ པ༌འུ༌ལུ༌ ཚོགས༌ཁང༌ངི༌ ནང༌ང༌ ཁྱོངས༌། 
ACT.25.24	ཕེས༌ཏུས༌སི༌ ཟེརས༌, "རྒྱལ༌པོ༌ ཨ༌གརི༌པ༌ དང༌ འི༌ཀ༌ ང༌ཞའ༌ ཉམ༌པོ༌ ཡོད༌ཁན༌ནི༌ མི༌མངས༌, འི༌ མི༌བོའ༌ ལྟོས༌, ཁོའེ༌ རྒྱབ༌གལ༌ལ༌ ཡ༌ཧུ༌དཱ༌པ༌ ཚང༌མའེ༌ ཡེ༌རུ༌ཤ༌ལེམ༌མི༌ ནང༌ང༌ མ༌ཚད༌ འི༌རུའང༌ ཀུ༌ཅོ༌ ཏང༌ཨིན༌, འི༌ མི༌བོའ༌ ཤི༌ཅེས༌སི༌ ཆད༌པ༌ ཏང༌ཅེས༌ལ༌ ངའ༌ ཟེརས༌། 
ACT.25.25	ཨིན༌ནའང༌ ངའ༌ རྒྱུས༌སོང༌, ཁོའེ༌ ཤི༌གོ༌ཤེས༌སི༌ ཆད༌པ༌ ཕོག༌ཅེས༌སི༌ ལས༌ ཅའང༌ མ༌ཅོས༌ཏོག༌། ཁོའེ༌ རོམ༌མི༌ རྒྱལ༌པོའ༌ ཁོའེ༌ ཤགས༌པོའ༌ ཐག༌ཅད༌ སལ༌ཅེས༌སི༌ ཞུ༌ཝ༌ ཕུལ༌པ༌ ངའེ༌ ཁོ༌ རོམ༌མི༌ རྒྱལ༌པོའེ༌ཀ༌ ཀལ༌ཅེས༌ ཐག༌ཅད༌པིན༌།"
ACT.25.26	"ཨིན༌ནའང༌ རོམ༌མི༌ རྒྱལ༌པོའ༌ ཁོའེ༌ རྒྱབ༌གལ༌ལ༌ ཏན༌ཏན༌ ཅའང༌ བྲི༌ཅེས༌ མེད༌ པ༌སང༌, ངའེ༌ ཁོ༌ ཁྱོ༌ཞའ༌ ཚང༌མ༌ དང༌ མིག༌སལ༌ ཅོས༌ཏེ༌ རྒྱལ༌པོ༌ ཨ༌གརི༌པའེ༌ སྐུན༌དུན༌ལ༌ ཁྱོངས༌ཏེ༌ ཨིན༌། ཡང༌ ང༌དང༌ངི༌ ཁོའ༌ རྩར༌ཅོད༌ ཏང༌ཏེ༌ སྟིང༌ནེ༌ ང༌ ཁོའེ༌ ཤགས༌སི༌ སྐོར༌ལ༌ སྤེ༌ར༌ རིག༌ རོམ༌མི༌ རྒྱལ༌པོའ༌ བྲི༌ཅེས༌ལ༌ ཐོབ༌ཨིན༌། 
ACT.25.27	ཅིའ༌ཟེར༌ན༌ ཙོན༌པ༌ཞིག༌གི༌ སྐྱོན༌གུན༌ ལག༌མོ༌ མ༌ཤད༌ད༌ རོམ༌མི༌ རྒྱལ༌པོའེ༌ཀ༌ ཀལ༌ཅེས༌པོ༌ འོས༌པ༌ མ༌ནོག༌ སམ༌མ༌རག༌།"
ACT.26.1	ཏེ༌ནེ༌ རྒྱལ༌པོ༌ ཨ༌གརི༌པའེ༌ པ༌འུ༌ལུའ༌, "ངའེ༌ ཁྱོ༌རང༌ང༌ ཁྱོ༌རང༌ ནོངས༌མེད༌ ཨིན༌ཁན༌ནི༌ སྐོར༌ ཤད༌ཅེས༌སི༌ སྐབས༌ ཏང༌ངད༌" ཟེརས༌།
ACT.26.1	པ༌འུ༌ལུའི༌ ལག༌པ༌ ཉམ༌པོ༌ ཐུག༌རྗེ༌ཆེ༌ སྟགས༌ ཅོ༌ཨིན༌ མོལས༌, 
ACT.26.2	"རྒྱལ༌པོ༌ ཨ༌གརི༌པ༌, དི༌རིང༌ ཉེ༌རང༌ངི༌ སྐུན༌དུན༌ལ༌ ཡ༌ཧུ༌དཱ༌པ༌གུན༌ནི༌ ཀལ༌ཁན༌ནི༌ ཉད༌གལ༌ ཚང༌མའེ༌ རྒྱབ༌གལ༌ལ༌ ང༌རང༌ ནོངས༌མེད༌ ཨིན༌ཁན༌བོ༌ ཤད༌ཉན༌པ༌, ངའ༌ མ༌ སོ༌དེ༌ཅན༌ ཚོར༌ར༌རག༌། 
ACT.26.3	ཅིའ༌ཟེར༌ན༌ ཉེ༌རང༌ང༌ ཡ༌ཧུ༌དཱ༌པ༌གུན༌ནི༌ ལམ༌ ལུག༌སྲོལ༌ དང༌ མ༌གྲིག༌ཁན༌ནི༌ སླབ༌བྱ༌ ཚང༌མའེ༌ སྐོར༌ལ༌ ཐུག༌རྒྱུས༌ ཨིན༌ནོག༌། ཇུ༌ཇུ༌ ཉེ༌རང༌ངི༌ ངའེ༌ ཟེར༌ཅེས༌ཅན༌གུན༌ལ༌ ཟོད༌པ༌ ཉམ༌པོ༌ ཉན༌ན༌ ཛད༌།"
ACT.26.4	"ང༌རང༌ངི༌ ཡུལ༌ མ༌ཚད༌ ཡེ༌རུ༌ཤ༌ལེམ༌མི༌ ནང༌ངའང༌, ངའེ༌ ཆུང༌དུས༌ནེ༌ ཕར༌ལ༌ ང༌རང༌ངི༌ མི༌ཚེ༌ ཀ༌ཟུག༌ ཚུལ༌ལ༌ ཕུད༌ཁན༌བོ༌ ཡ༌ཧུ༌དཱ༌པ༌ ཚང༌མ༌ རྒྱལ༌ལ༌ ཅོས༌ཏེ༌ རྒྱུས༌ཡོད༌། 
ACT.26.5	ཁོང༌གུན༌ནི༌ ང༌ དུས༌ཡུན༌རིང༌ནེ༌ པར༌ལ༌ ཤེས༌ཤེས༌པའེ༌, གལ༌ཏེས༌ ཐད༌དད༌ན༌, ཁོང༌གུན༌ནི༌ ངའེ༌ ང༌དང༌ངི༌ ཆོས༌སི༌ ཚང༌མའེ༌སང༌ སྲན༌ཏྲེ༌ ཁྲིམས༌ སྲུང༌ཁན༌ནི༌ སྡེ༌, ཕ༌རུ༌ཤི༌པའེ༌ མི༌ཚེ༌ ཕུད༌ཁན༌ནི༌ སྤང༌པོ༌ ཏང༌ཉན༌ཅེས༌ ཨིན༌ནོག༌། 
ACT.26.6	དཀོན༌མཆོག༌གི༌ ང༌དང༌གུན༌ནི༌ ཕ༌མེས༌པོ༌གུན༌ལ༌ ཛད༌ཁན༌ནི༌ ཞལ༌ཆད༌དི༌ ནང༌ང༌ ངའ༌ རེ༌ཝ༌ ཡོད༌ཅེས༌པོའེ༌, དི༌རིང༌ ང༌ འི༌ཀ༌ ཤགས༌ ཅོའ༌ ཁྱོངས༌ཏེ༌ ཨིན༌ནོག༌། 
ACT.26.7	ང༌དང༌ངི༌ མི༌རིགས༌ ཅུག༌ཉིས༌པོའེ༌, ཏེན༌ན༌ ཞལ༌ཆད༌པོ༌ དྲན༌དྲ༌ གྲུབ༌ཅེས༌སི༌ རེ༌ཝ༌ བོར༌ཏེ༌ ཚན༌ཉིན༌, སྙིང༌ ཏངས༌ཏེ༌ དཀོན༌མཆོག༌ག༌ ཞབ༌སྟོག༌ ཞུ༌ཨིན༌ ཨིན༌ནོག༌། ཀྱེ༌ རྒྱལ༌པོ༌, ཏེན༌ན༌ རེ༌ཝ༌ བོར༌ཅེས༌སི༌ ཕིའ༌ ངའ༌ ཡ༌ཧུ༌དཱ༌པ༌གུན༌ནི༌ ཉད༌གལ༌ ཀལ༌ཏེ༌ ཨིན༌ནོག༌། 
ACT.26.8	དཀོན༌མཆོག༌གི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཉན༌ཅེས༌པོའེ༌ཀ༌ ཁྱོ༌ཞ༌གུན༌ ཡམ༌ཚན༌ ཅིའ༌ ཆའ༌རག༌?"
ACT.26.9	"སྔུན༌ལ༌ ངེའང༌ དཀོན༌མཆོག༌ ཐུགས༌ཐད༌ད༌ནོག༌ སམས༌ཏེ༌ ན༌ཙ༌རེད༌པ༌ ཡེ༌ཤུའ༌ དད༌པ༌ ཅོ༌ཁན༌གུན༌ནི༌ རྒྱབ༌གལ༌ལ༌ ཅི༌ ཅོ༌ཉན༌ནའང༌ ཅོས༌པིན༌། 
ACT.26.10	ཡེ༌རུ༌ཤ༌ལེམ༌མི༌ ནང༌ང༌ ངའེ༌ ཏེན༌ན༌ ཙོགས༌ ཅོས༌པིན༌, ངའེ༌ བླ༌མ༌ འུ༌སྐྱོང༌གུན༌ནི༌ ཀ༌ནེ༌ ཝང༌ཆ༌ ལེན༌ཏེ༌ དད༌པ༌ཅན༌ མང༌པོ༌ ཙོན༌ལ༌ ཀགས༌པིན༌, ཡང༌ སྲོག༌གི༌ ཆད༌པ༌ ཕོག༌ཁན༌གུན༌ནི༌ ཐག༌ཅད༌བོའེ༌ ནང༌ང༌ ངེའང༌ ཆོགས༌སྐྱོར༌ ཅོས༌པིན༌། 
ACT.26.11	ང༌ ཡ༌ཧུ༌དཱ༌པའེ༌ དུ༌ཁང༌ རེ༌རེ༌ ནང༌ང༌ སོང༌ཏེ༌ ཁོང༌གུན༌ལ༌ ཆད༌པ༌ ཅད༌ཏེ༌ དད༌ལོག༌ ཅོ༌ཅུག༌ཅེས༌སི༌ རྩོན༌གྲུས༌ ཅོའད༌པིན༌། ཁོང༌གུན༌ནི༌ རྒྱབ༌གལ༌ལ༌ སྲོ༌ སྲན༌ཏྲེ༌ དང༌ ནཕ༌རད༌ ཡོད༌ཅེས༌པོའེ༌, ང༌ ཡུལ༌ ཐག༌རིང༌གུན༌ལའང༌ སོང༌ཏེ༌ ཁོང༌གུན༌ལ༌ ནགས༌ སྟན༌ནད༌པིན༌།"
ACT.26.12	"ལན༌ཅིག༌ བླ༌མ༌ འུ༌སྐྱོང༌གུན༌ནི༌ ཀ༌ནེ༌ ཝང༌ཆའ༌ ཁུར༌ཏེ༌ ང༌ ཏེན༌ན༌ ལས༌པོའེ༌ ཕིའ༌ དཱ༌མེས༌ཁས༌ ཆོགས༌ལ༌ ཆའད༌པིན༌, 
ACT.26.13	ལམ༌མ༌ ཡོད༌ ཟ༌ནེ༌ ཉིང༌གུང༌ཞིག༌ག༌, ཀྱེ༌ རྒྱལ༌པོ༌, ང༌ ནམ༌ཁའ༌ནེ༌ ཉི༌མའེ༌ འོད༌དི༌ སང༌ མང༌ང༌ ལྡང༌ཤན༌ འོད༌ཤིག༌ བབས༌ཨིན༌ ཐོང༌, ཀ༌བོ༌ ང༌ དང༌ ངའེ༌ ཕྲོ༌པ༌གུན༌ལ༌ ཁོར༌ཏེ༌ དུགས༌། 
ACT.26.14	ང༌ཞའ༌ ཚང༌མ༌ སའེ༌ཀ༌ གྱེལ༌, ཡང༌ ངའེ༌ སུང༌སྐད༌ཅིག༌ ཚོར༌, ཀ༌བོའེ༌ ང༌ ཨིབ༌རི༌པའེ༌ སྐད༌དི༌ ནང༌ང༌ མོལ༌ལ༌རག༌, 'ཤ༌འུལ༌, ཤ༌འུལ༌, ཁྱོ༌རང༌ངི༌ ང༌ ཅིའ༌ ནགས༌བར༌དོ༌ སྟན༌ནད༌། ངའེ༌ དོད༌པའེ༌ རྒྱབ༌གལ༌ལ༌ ནོལ༌ཅེས༌པོ༌ ནི༌ ཁྱོ༌རང༌ངི༌ ཁོ༌རང༌ང༌ ནོད༌སྐྱལ༌ཏེ༌ ཨིན༌ནོག༌།'"
ACT.26.15	"ཏེ༌ནེ༌ ངའེ༌, 'གཙོ༌བོ༌ ཉེ༌རང༌ སུ༌ ཨིན༌' ཞུས༌པིན༌།"
ACT.26.15	"གཙོ༌བོའེ༌ ལན༌སལས༌, 'ང༌ ཁྱོ༌རང༌ངི༌ ནགས༌བར༌དོ༌ སྟན༌ཁན༌, ཡེ༌ཤུ༌ ཨིན༌། 
ACT.26.16	ཏ༌ རང༌ངི༌ རྐང༌པའེ༌ཀ༌ ལོངས༌། ཁྱོ༌རང༌ ངའ༌ ཞབ༌སྟོག༌ ཞུ༌ཅེས༌ དང༌ སྤང༌པོ༌ ཏང༌ཅེས༌ལ༌ སྐོ༌ཅེས༌སི༌ ཕིའ༌ ངའ༌ ཁྱོ༌རང༌ང༌ སྔོན༌ཏེ༌ ཨིན༌། ཁྱོ༌རང༌ངི༌ དག༌ས༌ ཐོང༌ཁན༌ ཡང༌ ཡོང༌ཅེས༌སི༌ དུས༌སི༌ ནང༌ང༌ ངའེ༌ ཁོ༌རང༌ང༌ སྟན༌ཅེས༌ཅན༌གུན༌ ཇིག༌རྟེན༌པ༌གུན༌ལ༌ ཤོད༌། 
ACT.26.17+ACT.26.18	ངའེ༌ ཁྱོ༌རང༌ ཁྱོ༌རང༌ངི༌ མི༌གུན༌ དང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཀ༌ནེ༌ དུས༌རྒྱུན༌ སྐྱོབ༌ཨིན༌། ཁོང༌གུན༌ མུན༌གྲིག༌ནེ༌ འོད༌དི༌ ནང༌ང༌ ཡོང༌ཅེས༌ དང༌ ཤེ༌ཏན༌ནི༌ ཝང༌ནེ༌ ཕིངས༌ཏེ༌ དཀོན༌མཆོག༌ ཆོགས༌ལ༌ ཁྲིད༌ཅེས༌སི༌ ཕིའ༌ ངའེ༌ ཁྱོ༌རང༌ ཁོང༌གུན༌ནི༌ མིག༌ ཕེ༌ཅེས༌ལ༌ ཁོང༌གུན༌ནི༌ ཕྲོའ༌ ཀལ༌ལད༌། ཏེ༌ནེ༌ ཁོང༌གུན༌ལ༌ སྡིག༌པ༌གུན༌ནེ༌ ཤགས༌པ༌ ཡང༌ ངའེ༌ ནང༌ང༌ དད༌པའེ༌ ཞས༌ཏེ༌ རྩང༌མ༌ རྒྱུར༌ཁན༌གུན༌ནི༌ ཕྲོའ༌ ནས༌ས༌ ཐོབ༌ཨིན༌།'"
ACT.26.19	"ཏེན༌ན༌བོའེ༌ཕིའ༌, ཀྱེ༌ རྒྱལ༌པོ༌ ཨ༌གརི༌པའ༌, ནམ༌ཁའ༌ནེ༌ བྱུང༌ཁན༌ནི༌ ཞལ༌ཟིགས༌སི༌ ནང༌ང༌ མོལ༌ཁན༌གུན༌ ངའེ༌ ཁའ༌ཉན༌པིན༌། 
ACT.26.20	གོ༌མ༌ ངའེ༌ དཱ༌མེས༌ཁས༌, ཏེ༌ནེ༌ ཡེ༌རུ༌ཤ༌ལེམ༌ དང༌ ཡ༌ཧུ༌དཱའེ༌ གང༌པོའེ༌ ནང༌ང༌ ཡོད༌ཁན༌གུན༌ལ༌, ཏེ༌སྟིང༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལ༌, རང༌ངི༌ སྡིག༌པའེ༌ཀ༌ གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམས༌ རྒྱུར༌གོས༌ ཟེར༌ཏེ༌ ཆོས༌ཤད༌པིན༌, ཡང༌ གྱོད༌པ༌ ཅོ༌ཁན༌བོ༌ ལག༌ལེན༌ རྒྱུད༌ཏེ༌ སྟན༌ཅེས༌ལ༌ ཟེར༌པིན༌། 
ACT.26.21	ཏེ༌ རྒྱུན༌ཚན༌བོའེ༌ ཕིའ༌ ཡ༌ཧུ༌དཱ༌པ༌གུན༌ནི༌ ང༌ ཆོད༌ཁང༌ངི༌ ནང༌ང༌ ཟུམས༌ཏེ༌ སད༌ཅེས༌སི༌ རྩོན༌གྲུས༌ ཅོས༌། 
ACT.26.22	ཨིན༌ནའང༌ དཀོན༌མཆོག༌གི༌ ང༌ དི༌རིང༌ ཚག༌པ༌ སྐྱོབ༌བ༌ ཛད༌ པ༌སང༌, འི༌ཀ༌ ལངས༌ཏེ༌ ཉམ༌ཤུང༌ དང༌ ཁག༌ཅན༌ ཚང༌མའེ༌ དུན༌ལ༌ ངའེ༌ སྤང༌པོ༌ ཏང༌ངད༌། ངའེ༌ མོ༌ཟེས༌ དང༌ ཞན༌ ལུང༌སྟོན༌པ༌གུན༌ནི༌ བྱུང༌ཅེས༌ཅན༌གུན༌ མོལ༌ཁན༌བོའེ༌ སང༌ ཐེ༌བ༌ཞིག༌ ཅའང༌ མ༌ཟེར༌པིན༌, 
ACT.26.23	ཏེ༌བོ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌ སྡུག༌སྔལ༌ ཐོང༌ཅེས༌ ཡང༌ ཤི༌ཁན༌གུན༌ནི༌ ཕྲོ༌ནེ༌ གོ༌མ༌རང༌ སོན༌ཏེའ༌ ཞངས༌ཁན༌བོ༌ ཨིན༌ནོག༌། ཏེན༌ན༌ ལོན༌བོ༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཐར༌པ༌ ཐོབ༌ཅེས༌སི༌ འོད༌པོ༌ ཨིན༌།"
ACT.26.24	ཧུན༌མེད༌ལ༌ ཕེས༌ཏུས༌སི༌ ཀུ༌ཅོ༌ ཏངས༌ཏེ༌ ཟེརས༌, "པ༌འུ༌ལུ༌ ཁྱོ༌རང༌ ཆལ༌ཆོལ༌ སོང༌ཏེ༌ ཨིན༌ནོག༌, སློབ༌ཇོང༌ མང༌པོ༌ ཅོ༌ཅེས༌པོའེ༌ ཁྱོ༌རང༌ སྙོས༌ཅུགས༌ཏེ༌ ཨིན༌ནོག༌།"
ACT.26.25	པ༌འུ༌ལུའི༌ ལན༌ལ༌, "རྩི༌ཝ༌ཅན༌ ཕེས༌ཏུས༌ ང༌ སྙོས༌ཏེ༌ མན༌། ངའེ༌ ཟེར༌ཁན༌གུན༌ དྲང༌པོ༌ ཨིན༌ ཆལ༌ཆོལ༌ མན༌། 
ACT.26.26	རྒྱལ༌པོའ༌ འི༌གུན༌ནི༌ སྐོར༌ལ༌ ཐུག༌རྒྱུས༌ ཡོད༌པ༌ ངའེ༌ ཁོང༌ང༌ ཅི༌ཚང༌མ༌ ཤད༌ནའང༌ གྲིགས༌ཏེ༌ ཨིན༌ནོག༌། ཏེ༌ ནས༌སྐབས༌ ཚང༌མའེ༌ སྐོར༌ལ༌ ཁོང༌ང༌ རྒྱུས༌ཡོད༌ཅེས༌པོ༌ ང༌ ཏན༌ཏན༌ རག༌ ཅིའ༌ཟེར༌ན༌ ཏེ༌གུན༌ སང༌ཝའེ༌ ནང༌ང༌ མ༌ཅོའ༌ ཨིན༌ནོག༌། 
ACT.26.27	ཨ༌གརི༌པ༌ རྒྱལ༌པོ༌ ཉེ༌རང༌ངི༌ ལུང༌སྟོན༌པ༌གུན༌ནི༌ མོལ༌ཁན༌གུན༌ལ༌ ཨིད༌ཤེས༌སད༌ད༌? ང༌ རྒྱུས༌ཡོད༌ ཉེ༌རང༌ངི༌ ཨིད༌ཤེས༌ ཅོའ༌ནོག༌།"
ACT.26.28	རྒྱལ༌པོ༌ ཨ༌གརི༌པའེ༌ པ༌འུ༌ལུའ༌ ཟེརས༌, "ཅི༌ ཁྱོ༌རང༌ངི༌ འི༌ཟུག༌ དུས༌ ཉུ༌ངུན༌ཞིག༌གི༌ ནང༌ང༌ ང༌ མ༌ཤི༌ཀའེ༌ཀ༌ དད༌པ༌ ཅོ༌ཅུག༌ཉན༌ཨིན༌ སམ༌མ༌རག༌ག༌?"
ACT.26.29	པ༌འུ༌ལུའི༌ མོལས༌, "དུས༌ ཐུ༌ངུན༌ ཡོད༌གྲོ༌ ཡ༌ རིང༌མོ༌, ངའེ༌ དཀོན༌མཆོག༌ག༌ སྨོས༌ལམ༌ ཞུའད༌, ཉེ༌རང༌ ཅིག༌པོ༌ མན༌པ༌ འི༌ཀ༌ ཛོམས༌ཏེ༌ ངའེ༌ སྤེ༌ར༌ ཉན༌ཁན༌ ཚང༌མའང༌, ང༌ ཙོགས༌ རྒྱུར༌ཤིག༌, ཨིན༌ནའང༌ ཙོན༌པ༌ མན༌ཁན༌།"
ACT.26.30	ཏེ༌ནེ༌ རྒྱལ༌པོ༌ ལངས༌ ཡང༌ ཁོ༌ ཉམ༌པོ༌ ཀའ༌ལོན༌, བེར༌ནི༌ཀཱ༌ དང༌ ཞན༌མ༌ ཚང༌མ༌ ལངས༌ཏེ༌ སོང༌། 
ACT.26.31	ཆེན༌ ཡོད༌ ཟ༌ནེ༌ ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, "ཙོན༌ལ༌ བོར༌ཅེས༌ ཡ༌ སྲོག༌གི༌ ཆད༌པ༌ ཏང༌གོ༌ཤེས༌སི༌ ལས༌ཤིག༌ འི༌ མི༌བོའེ༌ ཅའང༌ མ༌ཅོས༌ཏོག༌།
ACT.26.32	རྒྱལ༌པོ༌ ཨ༌གརི༌པའེ༌ ཕེས༌ཏུས༌ལ༌, "གལ༌ཏེས༌ འི༌ མི༌བོའེ༌ རོམ༌མི༌ རྒྱལ༌པོའ༌ ཁོའེ༌ ཤགས༌པོའ༌ ཁྲིམས༌ཅད༌ ཅོ༌ཅེས༌ལ༌ ཞུ༌ཝ༌ མ༌ཕུལ༌པིན༌ན༌, ཁོ༌ ཕུད༌ནའང༌ གྲིག༌ཅེས༌ དུག༌" ཟེརས༌།
ACT.27.1	ང༌ཞ༌གུན༌ གྲུ༌ཟིང༌ངི༌ ནང༌ང༌ ཨི༌ཏ༌ལི༌ ཡུལ༌ལ༌ ཀལ༌ཅེས༌ ཐག༌ཅད༌ད༌ཅིག༌, ཀའ༌ལོན༌ནི༌ པ༌འུ༌ལུ༌ དང༌ ཞན༌ ཙོན༌པ༌ ཁ༌ཅིག༌ མག༌རྒྱའེ༌ སྤོན༌བོ༌ ཡུ༌ལི༌འུས༌ ཟེར༌ཁན༌ནི༌ ལག༌ག༌ སྟདས༌, ཁོ༌ རོམ༌མི༌ རྒྱལ༌པོའེ༌ མིག༌སལ༌ལི༌ མག༌མིའི༌ ནང༌ནེ༌ ཨིན༌པིན༌། 
ACT.27.2	ང༌ཞ༌གུན༌ ཨ༌དྲ༌མི༌དིམ༌ནེ༌ སླེབ༌ཁན༌ནི༌ གྲུ༌ཟིང༌ཞིག༌ག༌ ཞོན༌ཏེ༌ སོང༌པིན༌, ཀ༌བོ༌ ཨ༌སི༌ཨཱའེ༌ ཡུལ༌ཇོངས༌སི༌ ཚོའེ༌ ཐ༌མའ༌ ཡོད༌ཁན༌ནི༌ ནས༌ས༌གུན༌ རྒྱུད༌ཏེ༌ ཆ༌ཅེས༌ ཨིན༌པིན༌, ཡང༌ མ༌ཀེ༌དོ༌ནི༌ཡཱ༌ ཡུལ༌ཇོངས༌སི༌ ཐེ༌ས༌ལོ༌ནི༌ཀ༌ རྒྱལ༌ས༌ནེ༌ ཨིན༌ཁན༌ནི༌ ཨ༌རིས༌ཏར༌ཀུས༌ ང༌ཞའ༌ ཉམ༌པོ༌ ཡོད༌པིན༌།
ACT.27.3	སྟིང༌མ༌ཞག༌པོ༌ སི༌དཱོན༌ རྒྱལ༌ས༌ སླེབ༌བ༌ཅིག༌, གོས༌སྡོམ༌གུན༌ ཐོབ༌ཅེས༌སི༌ ཕིའ༌ ཡུ༌ལི༌འུས༌སི༌ ཐུག༌རྗེ༌ ཅོས༌ཏེ༌ པ༌འུ༌ལུའ༌ ཁོང༌ངི༌ ཛ༌འོ༌གུན༌ ཉམ༌པོ༌ ཐུག༌ཅེས༌ལ༌ གོངས༌པ༌ ཏངས༌། 
ACT.27.4	ཏེ༌ཀ༌ནེ༌ ང༌ཞ༌གུན༌ གྲུ༌ཟིང༌ང༌ ཞོནས༌ ཡང༌ ལུངས༌པོ༌ ང༌ཞའ༌ ཆེན༌ ཡོད༌སའེ༌ གོ༌ལོག༌པོའ༌ ཡོངས༌པ༌, ང༌ཞའ༌ ལུངས༌པོ༌ མེད༌ས༌ ཀིབ༌རུས༌ ཚོ༌ལིང༌, ཡོ༌མ༌ ཆོགས༌ལ༌ བོར༌ཏེ༌ སོང༌པིན༌། 
ACT.27.5	ཏེ༌ནེ༌ ང༌ཞ༌གུན༌ ཀཱི༌ལི༌ཀི༌ཡཱ༌ དང༌ པམ༌ཕིལ༌ཡཱའེ༌ ཉེ༌མོའ༌ ཡོད༌ཁན༌ནི༌ རྒྱ༌ཚོ༌ རྒྱུད༌ཏེ༌ ལིག༌ཡཱ༌ ཡུལ༌ཇོངས༌སི༌ མི༌ར༌ རྒྱལ༌ས༌ བབས༌པིན༌། 
ACT.27.6	ཏེ༌རུ༌ མག༌རྒྱའེ༌ སྤོན༌བོའ༌ ཨ༌ལེག༌ཟན༌དེར༌ རྒྱལ༌ས༌ནེ༌ ཨིན༌ཁན༌ནི༌ གྲུ༌ཟིང༌, ཨི༌ཏ༌ལི༌ ཡུལ༌ལ༌ ཆའ༌ཁན༌ཞིག༌ ཐོབ༌པ༌ ང༌ཞ༌གུན༌ ཏེ༌བོའེ༌ ནང༌ང༌ སྐྱོནས༌།
ACT.27.7	ང༌ཞའ༌ ཡོད༌ཁན༌ནི༌ གྲུ༌ཟིང༌, ཞག༌ མང༌པོ༌ ཀུ༌ལེའ༌ མ༌ནེ༌ སྲུལ༌ མ༌ཉན༌, ཡང༌ ཀགས༌པོ༌ ཉམ༌པོ༌ ང༌ཞའ༌ ཀེནེ༌དུས༌ རྒྱལ༌ས༌ སླེབ༌། ལུང༌རག༌ ཡོད༌ཅེས༌པོའེ༌, ང༌ཞའ༌ ཆེན༌ ཡོད༌ཁན༌ནི༌ ལམ༌མི༌ཀ༌ ཆའ༌ མ༌ཉན༌པ༌, ང༌ཞ༌གུན༌ སལ༌མོ༌ནེ༌ ཆོགས༌ནེ༌ ལུངས༌པོ༌ གག༌ཅེས༌ལ༌ ཀེརེ༌ཏ༌ ཚོ༌ལིང༌ ཡས༌པ༌ ཆོགས༌ལ༌ བོར༌ཏེ༌ སོང༌པིན༌། 
ACT.27.8	ཡང༌ རྒྱ༌ཚོའེ༌ ཐའ༌མ༌ ཐའ༌མ༌ནེ༌ མ༌ ཀགས༌པོ༌ ཉམ༌པོ༌ ང༌ཞ༌གུན༌ ཇིགས༌པ༌ མེད༌ ཟེར༌ཁན༌ནི༌ ནས༌ས༌ སླེབ༌, ཀ༌བོ༌ ལ༌སེའ༌ རྒྱལ༌སའེ༌ ཉེ༌མོའ༌ ཡོད༌པིན༌།
ACT.27.9	ཏེ༌རུ༌ སླེབ༌ཅེས༌ལ༌ མ༌ ཞག༌ མང༌པོ༌ གོར༌, ཡང༌ ནམ༌ཟ༌ རྩོག༌པོ༌ ལུས༌ཤེས༌སི༌ དུས༌པོ༌ སླེབ༌པ༌ རྒྱ༌ཚོའེ༌ ནང༌ང༌ གྲུ༌ཟིང༌ སྲུལ༌ཅེས༌པོ༌ མ༌ ཇིགས༌པ༌ཅན༌ རྒྱུར༌རད༌པིན༌། པ༌འུ༌ལུའི༌ ཁོང༌གུན༌ལ༌ ཁ༌ད༌ སལ༌ཨིན༌ མོལས༌, 
ACT.27.10	"སྤུན༌གུན༌ ངའེ༌ སམ༌བའེ༌ ནང༌ང༌ ང༌དང༌གུན༌ནི༌ བེས༌པོ༌ མ༌ ཇིགས༌སྣང༌ཅན༌ རྒྱུར༌ཅེས༌དུག༌ སམ༌མ༌རག༌, ནོར༌ དང༌ གྲུ༌ཟིང༌ངི༌ ཀོད༌ཁ༌ མ༌ཚད༌ ང༌དང༌གུན༌ནི༌ སྲོག༌གའང༌ སྐྱལ༌ཅེས༌སི༌ ཇིགས༌པ༌ དུག༌།" 
ACT.27.11	ཨིན༌ནའང༌ མག༌རྒྱའེ༌ སྤོན༌བོའེ༌, པ༌འུ༌ལུའི༌ མོལ༌ཁན༌ནི༌ སང༌ གྲུ༌ཟིང༌ སྲུལ༌ཁན༌ནི༌ སྤོན༌བོ༌ དང༌ གྲུ༌ཟིང༌ངི༌ དག༌པོའེ༌ ཟེར༌ཁན༌བོའ༌ ཉན༌ཅེས༌ སམ༌བ༌ཅན༌ ཚོར༌། 
ACT.27.12	ཏེ༌ ནས༌ས༌བོ༌ དགུན༌ལ༌ དུག༌ཅེས༌སི༌ ཕིའ༌ རྒྱལ༌ལ༌ མན༌པ༌, མི༌ མང༌ཆེའ༌བོའེ༌ ཕོ༌ནིགས༌སི༌ རྒྱལ༌ས༌ སླེབ༌ཅེས༌སི༌ རེ༌ཝ༌ བོར༌ཏེ༌ ཆ༌ཅེས༌ལ༌ ཐག༌ཅདས༌། ཕོ༌ནིགས༌ ཀེརེ༌ཏ༌ ཚོ༌ལིང༌ངི༌ གྲུ༌ཟིང༌ བོར༌སའེ༌ ནས༌ས༌, ཀ༌བོ༌ ལྷོ༌ནུབ༌ དང༌ བྱང༌ནུབ༌ ཅིག༌པོ༌ནེ༌ རྒྱ༌ཚོའེ༌ ཆོགས༌ལ༌ བེ༌ཏེ༌ ཡོད༌ཅེས༌པོའེ༌ ལུངས༌པོ༌ སྲན༌ཏྲེ༌ ཡོང༌ང༌ མེད༌པིན༌།
ACT.27.13	ལྷོ༌ ཆོགས༌ནེ༌ ལུངས༌པོ༌ ཇམ༌པོ༌ ཡོང༌ཅེས༌ གོ༌ཟུག༌ ཆའ༌ཅིག༌, གྲུ༌ཟིང༌ སྲུལ༌ཁན༌གུན༌ནི༌ ཕོ༌ནིགས༌ལ༌ ཁམ༌ཟང༌ སླེབ༌ཅེས༌ སོང༌ སམས༌ཏེ༌ ཁོང༌གུན༌ནི༌ གྲུ༌ཟིང༌བོ༌ ཀྲོལ༌ཏེ༌ ཀེརེ༌ཏའེ༌ ཐའ༌མ༌ནེ༌ སྲུལ༌ཏེ༌ ཁྱེརས༌། 
ACT.27.14	བིང༌ཏེ༌ དུས༌ མང༌པོ༌ཞིག༌ མ༌ཆའ༌ ཀེརེ༌ཏ༌ ཆོགས༌ནེ༌ ལུང༌རག༌ ཀྲག༌པོ༌ ཡོངས༌, ཀ༌བོའ༌ བྱང༌ཤར༌རི༌ ལུངས༌པོ༌ ཟེར༌རད༌པིན༌། 
ACT.27.15	ལུང༌རག༌ ཀྲག༌པོའེ༌ ཞས༌ཏེ༌ གྲུ༌ཟིང༌བོ༌ ཕོ༌ནིགས༌སི༌ ཆོགས༌ལ༌ ཁྱེར༌ མ༌ཉན༌པ༌, ཁོང༌གུན༌ནི༌ གྲུ༌ཟིང༌བོ༌ ལུངས༌པོའེ༌ ཁྱེར༌ས༌ ཆོགས༌ལ༌ ཕུད༌ཏངས༌། 
ACT.27.16	ཀཱའུ༌ད༌ ཚོ༌ལིང༌ངི༌ ལུངས༌པོ༌ མེད༌ས༌ ཆོགས༌ནེ༌ ང༌ཞ༌གུན༌ ཆའ༌ ཟ༌ནེ༌, སྲོག༌ སྐྱོབ༌བི༌ གྲུ༌ཟིང༌ ཆུ༌ངུན༌བོ༌ ང༌ཞའ༌ མ༌ ཀགས༌པོ༌ ཉམ༌པོ༌ སྐྱོབ༌ཉན༌ཏེ༌ གྲུ༌ཟིང༌ ཆེན༌མོའེ༌ཀ༌ སྟགས༌། 
ACT.27.17	ཏེ༌ནེ༌ གྲུ༌ཟིང༌ ཆེན༌མོ༌བོ༌ ཆག༌ཅེས༌ནེ༌ སྐྱོབ༌ཅེས༌ལ༌ ཁོང༌གུན༌ནི༌ སྟག༌ནེ༌ ཡོག༌ ཚག༌པ༌ ཐག༌པ༌ ཉམ༌པོ༌ ལྡམས༌, ཡང༌ གྲུ༌ཟིང༌བོ༌ སིར༌ཏིས༌སི༌ ནས༌སའེ༌ ཁོར༌ལ༌ པེ༌མའེ༌ ནང༌ང༌ ནེར༌ཅེས༌སི༌ ཇིགས༌པ༌ ཡོད༌པ༌ ཁོང༌གུན༌ནི༌ གྲུ༌ཟིང༌ ཀུ༌ལེའ༌ གྲུལ༌ཅུག༌ཁན༌ནི༌ ཡོ༌ལ༌བོ༌ ཆུའི༌ ནང༌ང༌ ཕབས༌, ཡང༌ ལུངས༌པོའེ༌ གྲུ༌ཟིང༌བོ༌ སྲུལ༌ཏེ༌ ཁྱེརས༌།
ACT.27.18	ལུང༌རག༌ དང༌ ཆུལ༌བག༌ སྲན༌ཏྲེ༌ གྲུ༌ཟིང༌བོའ༌ ཕོགས༌པ༌, སྟིང༌མ༌ཞག༌པོ༌ གྲུ༌ཟིང༌ ཡང༌མོ༌ ཅོ༌ཅེས༌ལ༌ ཁོང༌གུན༌ནི༌ ཏེ༌ནང༌ང༌ ཡོད༌ཁན༌ནི༌ ཅ༌ལག༌གུན༌ ཆུའི༌ ནང༌ང༌ ཕང༌ཅེས༌ གོ༌ཟུགས༌། 
ACT.27.19	ཞག༌ སུམ༌པའེ༌ ཞག༌ག༌ གྲུ༌ཟིང༌ སྲུལ༌ཁན༌གུན༌ནི༌ གྲུ༌ཟིང༌ངི༌ ལག༌ཆ༌ ཚང༌མའང༌ ཕངས༌། 
ACT.27.20	རྒྱ༌ཚོའེ༌ ནང༌ང༌ ལུང༌རག༌ དང༌ ཆུལ༌བག༌ མ༌ཅད༌ད༌ ཞག༌ མང༌པོ༌ ཉི༌མ༌ ཡ༌ སྐར༌མ༌ མ༌ཐོང༌ པ༌སང༌, ང༌ཞའ༌ ཐར༌ཅེས༌སི༌ རེ༌ཝ༌ མ༌ལུས༌།
ACT.27.21	མི༌གུན༌ནི༌ ཟན༌ མ༌ཟའ༌ ཞག༌ མང༌པོ༌ སོང༌པ༌, པ༌འུ༌ལུ༌ ཁོང༌གུན༌ནི༌ ཕྲོའ༌ ལངས༌ཏེ༌ མོལས༌, "སྤུན༌གུན༌, གལ༌ཏེས༌ ཁྱོ༌ཞ༌གུན༌ནི༌ ངའེ༌ ཟེར༌ཁན༌བོའ༌ ཉན༌ཏེ༌ ཀེརེ༌ཏ༌ནེ༌ མ༌ བིང༌པིན༌ན༌ འི༌ཙོགས༌སི༌ ནོད༌སྐྱལ༌ དང༌ ཀོད༌ཁ༌ སོང༌ཏེ༌ མེད༌གྲོ༌། 
ACT.27.22	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཏ༌རུང༌ངའང༌ རེ༌ཝ༌ སྟན༌པོ༌ བོར༌ཅེས༌ལ༌ ཟེར༌རད༌, ཅིའ༌ཟེར༌ན༌ ཁྱོ༌ཞའེ༌ ཕྲོ༌ནེ༌ སུའང༌ མི༌ཤི༌, གྲུ༌ཟིང༌ ཅིག༌པོ༌ ཁྲེས༌སྟོར༌ ཆེན༌། 
ACT.27.23	ངའེ༌ ཞབ༌སྟོག༌ ཞུ༌ཁན༌ དཀོན༌མཆོག༌ ཀ༌བོའེ༌ ང༌ ཨིན༌, ཁོང༌ངི༌ ཕོ༌ཉ༌, དའང༌ ཚན༌ལ༌ ང༌ ཡོད༌ས༌ སྐྱོད༌ཏེ༌ 
ACT.27.24	མོལས༌, 'པ༌འུ༌ལུ༌ ཇིགས༌ མ༌ཇིགས༌, ཁྱོ༌རང༌ རོམ༌མི༌ རྒྱལ༌པོའེ༌ དུན༌ལ༌ ཤགས༌ ཅད༌དི༌ ཕིའ༌ ཏན༌ཏན༌ སླེབ༌ཨིན༌, ཡང༌ དཀོན༌མཆོག༌གི༌ ཁྱོ༌རང༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོད༌ཁན༌ ཚང༌མའང༌ སྐྱོབ༌ཨིན༌།' 
ACT.27.25	ཏེ༌ནེ༌ ཕྲོ༌པ༌གུན༌ རེ༌ཝ༌ ཐོན༌པོ༌ བོར༌, ངའེ༌ ཨིད༌ཤེས༌ ཅོའད༌ དཀོན༌མཆོག༌གི༌ མོལ༌ཁན༌བོ༌ དྲན༌དྲ༌ གྲུབ༌ཨིན༌། 
ACT.27.26	ཨིན༌ནའང༌ ང༌དང༌ངི༌ གྲུ༌ཟིང༌ ཚོ༌ལིང༌ཞིག༌གི༌ ཉེ༌མོའ༌ ཏན༌ཏན༌ ཁད༌ཨིན༌།"
ACT.27.27	ཚན༌ 14 ཞག༌ག༌ ང༌ཞ༌གུན༌ ཨ༌དྲི༌ཡཱ༌ རྒྱ༌ཚོའེ༌ འ༌ངོ༌ ཆོགས༌ལ༌ ལུངས༌པོའེ༌ རིལ༌ཏེ༌ ཁྱེར༌ ཟ༌ནེ༌ ཚན༌ཕེད༌ ཟོད༌ཅིག༌ག༌ གྲུ༌ཟིང༌ སྲུལ༌ཁན༌གུན༌ནི༌ ས༌ཀྱད༌དི༌ ཉེ༌མོའ༌ སླེབ༌ཏིག༌རག༌ ཟེར༌ཨིན༌ ཚོར༌། 
ACT.27.28	ཏེ༌ནེ༌ ཁོང༌གུན༌ནི༌ ཆུ༌ ཙམ༌ཤིག༌ ཀོང༌དྲོ༌ དུག༌ ཏབས༌པ༌, མི༌ཀྲར༌ 37 བིང༌, ཡང༌ ཙ༌པིག༌ཞིག༌ སྟིང༌ནེ༌ ཏབས༌པ༌, ཚད༌པོ༌ མི༌ཀྲར༌ 28 བིང༌། 
ACT.27.29	གྲུ༌ཟིང༌བོ༌ བྲག༌ག༌ ཕོག༌ཅེས༌སི༌ ཇིགས༌པའེ༌ ནང༌ང༌ ཁོང༌གུན༌ནི༌ གྲུ༌ཟིང༌ གག༌ཅེས༌སི༌ ཕིའ༌ གྲུ༌ཟིང༌ངི༌ ཇུག༌ནེ༌ ལྕིན༌ཏེ༌ ལྕགས༌ ཏགས༌ཁན༌ནི༌ ཐག༌པ༌ ཞི༌ ཆུའི༌ ནང༌ང༌ ཕབས༌, ཡང༌ ནམ༌ལང༌ཤེས༌སི༌ ཕིའ༌ སྨོས༌ལམ༌ ཞུས༌།
ACT.27.30	ཏེ༌ནེ༌ གྲུ༌ཟིང༌ སྲུལ༌ཁན༌གུན༌ནི༌ གྲུ༌ཟིང༌ངི༌ གོ༌ནེ༌ ལྕིན༌ཏེ༌ ལྕགས༌ ཏགས༌ཁན༌ནི༌ ཐག༌པ༌ ཕབས༌ཟུན༌ ཏངས༌ཏེ༌ ཤོར༌ཅེས༌སི༌ ཕིའ༌ གྲུ༌ཟིང༌ ཆུ༌ངུན༌བོ༌ ཕབས༌། 
ACT.27.31	པ༌འུ༌ལུའི༌ མག༌རྒྱའེ༌ སྤོན༌བོ༌ དང༌ མག༌མི༌ གུན༌ལ༌, "གལ༌ཏེས༌ འི༌ མི༌གུན༌ གྲུ༌ཟིང༌ངི༌ ནང༌ང༌ མ༌དུག༌ན༌ ཁྱོ༌ཞའེ༌ སྲོག༌ མི༌ཐར༌" མོལས༌། 
ACT.27.32	ཏེ༌ནེ༌ མག༌མི༌གུན༌ནི༌ གྲུ༌ཟིང༌ ཆུ༌ངུན༌ ཅིངས༌ཏེ༌ ཡོད༌ཁན༌ནི༌ ཐག༌པ༌ ཅད༌ཏེ༌ རྒྱ༌ཚོའེ༌ ནང༌ང༌ བུད༌ཅུགས༌།
ACT.27.33	ནམ༌ལངས༌ས༌ཅིག༌ པ༌འུ༌ལུའི༌ མི༌གུན༌ལ༌ ཁར༌ཇི༌ ཟའ༌ཅུག༌ཅེས༌ལ༌ རྩོན༌གྲུས༌ ཅོ༌ཨིན༌ མོལས༌, "ཁྱོ༌ཞའེ༌ ཞག༌ ཅུབ༌ཞི༌ནེ༌ ཕར༌ལ༌ ཇིགས༌པ༌ དང༌ ཐེ༌ཚོམས༌སི༌ ནང༌ང༌ ཁར༌ཇིའ༌ ལག༌པ༌ མ༌རྩེས༌། 
ACT.27.34	ཇུ༌ཇུ༌ ངའེ༌ ཁྱོ༌ཞ༌གུན༌ལ༌ སོན༌ཏེའ༌ ལུས༌ཤེས༌སི༌ ཕིའ༌ ཁར༌ཇི༌ ཟའ༌ཅེས༌ལ༌ ཞུ༌ཝ༌ ཕུལ༌ལད༌། ཁྱོ༌ཞའ༌ ཅིག༌གིའང༌ གོའི༌ སྲ༌ཉག༌ ཅིག༌ མི༌ སྟོར༌། 
ACT.27.35	ཏེ༌བོ༌ མོལ༌ཏེ༌ སྟིང༌ནེ༌ ཁོང༌ངི༌ ཏ༌གི༌ཞིག༌ ལེན༌ཏེ༌ ཁོང༌ ཚང༌མའེ༌ དུན༌ལ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཏེ༌ ཅགས༌ཏེ༌ ཟོས༌། 
ACT.27.36	ཏེ༌ནེ༌ ཚང༌མ༌ལ༌ ཧམ༌པ༌ སྐྱེས༌ཏེ༌ ཟན༌ ཟོས༌། 
ACT.27.37	གྲུ༌ཟིང༌ངི༌ ནང༌ང༌ ཡོད༌ཁན༌གུན༌ནི༌ གྲངས༌ཀ༌ 276 ཡོད༌པིན༌། 
ACT.27.38	ཁོང༌གུན༌ ཟན༌ ཟོས༌ཏེ༌ གྲངས༌ས༌ཅིག༌, གྲུ༌ཟིང༌ ཡང༌མོ༌ ཆ༌ཅེས༌སི༌ ཕིའ༌ ཁོང༌གུན༌ནི༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ གྲོ༌ནས༌ ཚང༌མ༌ ཆུའི༌ ནང༌ང༌ ཕངས༌།
ACT.27.39	ནམ༌ལངས༌ས༌ཅིག༌ རྒྱ༌ཚོའེ༌ ཐའ༌མའེ༌ ས༌ཀྱད༌ཞིག༌ ཐོང༌, ཨིན༌ནའང༌ ཀ༌ནས༌ས༌ ཨིན༌ ངོ༌ མ༌ཤེས༌། གལ༌ཏེས༌ ཉན༌ན༌ གྲུ༌ཟིང༌ ཏེ༌ ས༌ཀྱད༌དི༌ ཉེ༌མོའེ༌ པེ༌མའེ༌ ནང༌ང༌ ཁད༌ཅུག༌ཅེས༌ལ༌ ཁོང༌གུན༌ནི༌ ཐག༌ཅདས༌། 
ACT.27.40	ཁོང༌གུན༌ནི༌ ལྕིན༌ཏེ༌ ལྕགས༌ ཏགས༌ཁན༌ནི༌ ཐག༌པ༌གུན༌ ཅད༌ཏེ༌ རྒྱ༌ཚོའེ༌ ནང༌ང༌ ཕངས༌, ཏེན༌ན༌ དུས༌ལ༌ གྲུ༌ཟིང༌ ཀྱོག༌ཅེས༌སི༌ ཤིང༌ང༌ ལྡམས༌ཁན༌ནི༌ ཐག༌པ༌གུན༌ ཀྲོལས༌, ཏེ༌ནེ༌ གྲུ༌ཟིང༌ངི༌ དུན༌ནི༌ ཡོ༌ལ༌བོ༌ སྟགས༌ཏེ༌ ལུངས༌པོའ༌ གྲུ༌ཟིང༌བོ༌ ཐ༌མ༌ ཆོགས༌ལ༌ ཁྱེར༌ཅུགས༌། 
ACT.27.41	ཨིན༌ནའང༌ སམ༌ཁན༌ནི༌ སང༌ སྔུན༌ལ༌ གྲུ༌ཟིང༌ངི༌ དུན༌བོ༌ པེ༌མའེ༌ ནང༌ང༌ ཁད༌, ཡང༌ རྒྱབ༌བོ༌ ཆུལ༌བག༌ ཤེད༌ཅན༌ནི༌ ཞས༌ཏེ༌ ཆག༌ཅེས༌ གོ༌ཟུགས༌།
ACT.27.42	ཙོན༌པ༌གུན༌ ཆུའ༌ སྐྱལ༌ཏེ༌ ཤོར༌ཏེ༌ མི༌ཆ༌ཅེས༌སི༌ ཕིའ༌ མག༌མི༌གུན༌ནི༌ ཁོང༌གུན༌ སད༌ཅེས༌སི༌ ཐབས༌ལྡིང༌ངད༌པིན༌། 
ACT.27.43	ཨིན༌ནའང༌ མག༌རྒྱའེ༌ སྤོན༌བོའ༌ པ༌འུ༌ལུ༌ སྐྱོབ༌ཅེས༌སི༌ དོད༌པ༌ ཡོད༌པ༌, ཁོང༌གུན༌ལ༌ ཏེ༌ ཐབས༌ལྡིངས༌ ནང༌ཞིན༌ ཅོ༌ མ༌ཅུགས༌། ཁོའེ༌ བཀའ༌ ཏངས༌, གོ༌མ༌ སྐྱལ༌ཉན༌ཁན༌གུན༌ ས༌ཀྱད༌དི༌ཀ༌ ཆ༌ཅེས༌ལ༌ ཆུའི༌ ནང༌ང༌ ཆོམ༌, 
ACT.27.44	ཡང༌ ལུས༌ཁན༌གུན༌ནི༌ སྤང༌ལེབ༌ དང༌ གྲུ༌ཟིང༌ ཆག༌ཁན༌ནི༌ ཤིང༌གུན༌ནི༌ རོགས༌ ལེན༌། ཏེ༌ཟུག༌ ཅོས༌ པ༌སང༌ ཚང༌མ༌ ས༌སྐམ༌པོའེ༌ཀ༌ ཁམ༌ཟང༌ བིང༌ཉན༌།
ACT.28.1	ཁམ༌ཟང༌ ཉམ༌པོ༌ ས༌ སྐམ༌པོའེ༌ཀ༌ བིངས༌ཏེ༌ སྟིང༌ནེ༌ ང༌ཞའ༌ ཏེ༌ ཚོ༌ལིང༌བོའ༌ མལ༌ཏ༌ ཟེར༌ཁན༌ རྒྱུས༌སོང༌། 
ACT.28.2	ཏེ༌ ཡུལ༌མི༌གུན༌ནི༌ ང༌ཞའ༌ མ༌སྲན༌ཏྲེ༌ སྙིང༌རྗེ༌ སྟནས༌། ཆར༌པ༌ ཏང༌ཅེས༌པོའེ༌ ཀྲང༌མོ༌ སྲན༌ཏྲེ༌ ཡོད༌པ༌, ཏེ༌ མི༌གུན༌ནི༌ མེ༌ ཏངས༌ཏེ༌ ང༌ཞའ༌ གའ༌སུས༌ རྒྱལ༌ལ༌ ཅོས༌།
ACT.28.3	པ༌འུ༌ལུའི༌ ཤིང༌ བན༌ཤིག༌ རུགས༌ཏེ༌ མེའ༌ ཏབ༌ཅེས༌ ཅོའ༌ཅིག༌, མེ༌ ཚད༌དི༌ ཞས༌ཏེ༌ ཏེ༌ ཤིང༌ངི༌ ཕྲོ༌ནེ༌ ཏུག༌རུལ༌ཞིག༌ བིང༌ཏེ༌ པ༌འུ༌ལུའི༌ ལག༌པ༌ སོ༌ག༌ ཏབས༌ཏེ༌ དུགས༌། 
ACT.28.4	ཚོ༌ལིང༌ངི༌ མི༌གུན༌ལ༌ རུལ༌བོའེ༌ པ༌འུ༌ལུའི༌ ལག༌པ༌ སོ༌ག༌ ཏབས༌ཏེ༌ ཐོང༌ང༌ཅིག༌, ཅིག༌ དང༌ ཅིག༌ག༌ ཟེརས༌, "འི༌ མི༌བོ༌ ཏན༌ཏན༌ལ༌ མི༌སད༌ཞིག༌ ཨིན༌ནོག༌། ཁོ༌ རྒྱ༌ཚོའེ༌ ནང༌ནེ༌ ཐར༌ཏེ༌ ཨིན༌ནའང༌ ཁྲིམས༌ཅད༌ ཛད༌ཁན༌ནི༌ དཀོན༌མཆོག༌གི༌ ཁོ༌ སོན༌ཏེའ༌ ལུས༌ ཅུག༌ག༌ མ༌ཛད༌ད༌ ཨིན༌ནོག༌།" 
ACT.28.5	པ༌འུ༌ལུའི༌ རུལ༌བོ༌ སྲུགས༌ཏེ༌ མེ༌ ནང༌ང༌ ཕངས༌ སལ༌པ༌ ཁོང༌ང༌ ཅའང༌ མ༌སོང༌། 
ACT.28.6	ཏེ༌ མི༌གུན༌ནི༌ པ༌འུ༌ལུའི༌ ཟུགས༌པོ༌བོ༌ སྲངས༌ཨིན༌ ཡ༌ ཧུན༌མེད༌ལ༌ སའེ༌ཀ༌ གྱེལ༌ཏེ༌ ཤིའ༌ནོག༌ སམ༌། དུས༌ མང༌པོ༌ཞིག༌ སྲུངས༌ཏེ༌ སྟིང༌ནེའང༌ པ༌འུ༌ལུའ༌ ཅའང༌ མ༌སོང༌པ༌ ཁོང༌གུན༌ནི༌ སམ༌ཁན༌བོ༌ རྒྱུར༌ཏེ༌ འི༌ མི༌བོ༌ དཀོན༌མཆོག༌ཤིག༌ ཨིན༌ནོག༌ ཟེརས༌།
ACT.28.7	པུབ༌ལི༌འུས༌ ཟེར༌ཁན༌བོ༌ ཏེ༌ ཚོ༌ལིང༌ངི༌ ནང༌ང༌ ས༌ཀྱད༌ མ༌ ཆེན༌མོ༌ཞིག༌གི༌ དག༌པོ༌ དང༌ ཏེ༌ ཡུལ༌ལི༌ ཀའ༌ལོན༌ ཨིན༌པིན༌། ཁོའེ༌ ང༌ཞའ༌ ཁོ༌རང༌ངི༌ ཁང༌པའེ༌ ནང༌ང༌ གའ༌སུས༌ ཞུས༌ཏེ༌ ཞག༌ སུམ༌ ཚག༌པ༌ ང༌ཞའ༌ ལྟ༌སྟོག༌ ཅོས༌ཏེ༌ ཐུག༌རྗེ༌ ཛདས༌། 
ACT.28.8	པུབ༌ལི༌འུས༌སི༌ ཨ༌བའ༌ ཚད༌ དང༌ ཁྲོལ༌ཅེས༌སི༌ ཟུ༌མོ༌ ཡོངས༌ཏེ༌ མལ༌ཙའེ༌ ནང༌ང༌ དུག༌པིན༌, པ༌འུ༌ལུ༌ ཁོའ༌ ཐུག༌ག༌ལ༌ སྐྱོདས༌། སྨོས༌ལམ༌ ཞུས༌ ཡང༌ ཁོང༌རང༌ངི༌ ཆག༌ ཁོའེ༌ གོའེ༌ཀ༌ བོར༌ར༌ ཛད༌ཏེ༌ ཁོ༌ ཕན༌ཅུག༌ག༌ ཛདས༌། 
ACT.28.9	ཏེ༌བོ༌ ཐོང༌ང༌ཅིག༌ ཏེ༌ ཚོ༌ལིང༌ངི༌ ཞན༌ ནད༌པ༌ ཚང༌མ༌ ཁོང༌ངི༌ དུན༌ལ༌ ཁྱོངས༌, ཡང༌ པ༌འུ༌ལུའི༌ ཁོང༌གུན༌ནའང༌ ཕན༌ཅུག༌ག༌ ཛདས༌། 
ACT.28.10	ཏེ༌བོའེ༌ ཞས༌ཏེ༌ ཁོང༌གུན༌ནི༌ ང༌ཞ༌གུན༌ལ༌ མ༌ རྩི༌ཝ༌ ཅོས༌, ཡང༌ ང༌ཞའ༌ ཏེ༌ཀ༌ནེ༌ བིང༌ཅེས༌སི༌ གྲལ༌ ཅོའ༌ཅིག༌, ཁོང༌གུན༌ནི༌ ང༌ཞའ༌ གོས༌སྡོམ༌ ཡོད༌ཁན༌ ཚང༌མ༌ གྲུ༌ཟིང༌ངི༌ ནང༌ང༌ སྐངས༌།
ACT.28.11	ཟླ༌ཝ༌ སུམ༌མི༌ སྟིང༌ནེ༌ ང༌ཞ༌གུན༌, དགུན༌དུས༌ ཕུད༌ཅེས༌ལ༌ ཏེ༌ ཚོ༌ལིང༌བོའེ༌ཀ༌ དུགས༌ཏེ༌ ཡོད༌ཁན༌ནི༌ གྲུ༌ཟིང༌ཞིག༌ག༌ ཞོན༌ཏེ༌ སོང༌པིན༌, ཀ༌བོ༌ ཨ༌ལེག༌ཟན༌དེར༌ནེ༌ ཨིན༌ནོག༌། ཏེ༌ གྲུ༌ཟིང༌ངི༌ དུན༌བོའེ༌ཀ༌ གིརིས༌པའེ༌ ཚག༌ཕྲུག༌ དཀོན༌མཆོག༌གི༌ སྐུན༌དྲའེ༌ གོ༌གུན༌ སྟགས༌ཏེ༌ དུག༌པིན༌། 
ACT.28.12	ང༌ཞ༌གུན༌ སི༌ར༌ཀུས༌ རྒྱལ༌ས༌ སླེབ༌, ཡང༌ ཏེ༌རུ༌ ཞག༌ སུམ༌ དུགས༌། 
ACT.28.13	ཏེ༌ཀ༌ནེ༌ གྲུ༌ཟིང༌ངི༌ ནང༌ང༌ སོང༌ཏེ༌ ང༌ཞ༌གུན༌ རེ༌གི༌འུམ༌ རྒྱལ༌ས༌ སླེབ༌, ཡང༌ སྟིང༌མ༌ཞག༌པོ༌ ལྷོ༌ ཆོགས༌ནེ༌ ལུངས༌པོ༌ ཡོངས༌པ༌ ཞག༌ཅིག༌གི༌ སྟིང༌ནེ༌ ང༌ཞ༌གུན༌ པུ༌ཏེའོ༌ལི༌ གྲོང༌ཁྱེར༌ལ༌ སླེབ༌། 
ACT.28.14	ཏེ༌རུ༌ ང༌ཞ༌གུན༌ལ༌ དད༌པ༌ཅན༌ ཁ༌ཅིག༌ ཐུག༌, ཁོང༌གུན༌ནི༌ ང༌ཞའ༌ ཞག༌པོ༌ རྡུན༌ ཁོང༌གུན༌ ཉམ༌པོ༌ དུགས༌ཅེས༌ལ༌ ཞུས༌། ཏེ༌ སྟིང༌ནེ༌ ང༌ཞའ༌ གྲུལ༌ཏེ༌ རོམ༌མི༌ རྒྱལ༌ས༌ སླེབ༌།
ACT.28.15	རོམ༌མི༌ ནང༌ང༌ ཡོད༌ཁན༌ནི༌ སྤུན༌གུན༌ལ༌ ང༌ཞའ༌ ཡོང༌དུག༌ ཟེར༌ཏེ༌ རྒྱུས༌སོང༌ཏེ༌ ཨབ༌པིའུས༌སི༌ ཁྲོམས༌ དང༌, བེས༌ཁང༌ སུམ༌ ཟེར༌ཁན༌ནི༌ གྲོང༌ཁྱེར༌ ཚག༌པ༌ ང༌ཞའ༌ སུས༌ཏེ༌ ཡོངས༌། ཁོང༌གུན༌ ཐོང༌ང༌ཅིག༌ པ༌འུ༌ལུའི༌ སེམས༌ལ༌ སྤོས༌པ༌ སྐྱེས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌། 
ACT.28.16	རོམ༌མི༌ རྒྱལ༌ས༌ སླེབས༌ཏེ༌ སྟིང༌ནེ༌ པ༌འུ༌ལུའ༌ ཅིག༌པོ༌ ཁང༌པ༌ཞིག༌གི༌ ནང༌ང༌ དུག༌ཅེས༌ལ༌ གོངས༌པ༌ ཏངས༌ཏེ༌ མག༌མི༌ ཅིག༌ སྲུང༌ང༌ བོརས༌།
ACT.28.17	ཞག༌ སུམ༌ ཆ༌ཅིག༌ པ༌འུ༌ལུའི༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ བོདས༌། ཁོང༌གུན༌ ལྡུས༌ས༌ཅིག༌ པ༌འུ༌ལུའི༌ མོལས༌, "ཡ༌ཧུ༌དཱ༌པའེ༌ སྤུན༌གུན༌, ངའེ༌, ང༌དང༌ངི༌ མི༌གུན༌ ཡ༌ ཕ༌མེས༌པོའེ༌ ལུག༌སྲོལ༌གུན༌ནི༌ རྒྱབ༌གལ༌ མ༌ནེ༌ མ༌ཅོས༌པིན༌, ཏེ༌ནེའང༌ ང༌ ཡེ༌རུ༌ཤ༌ལེམ༌མི༌ ནང༌ང༌ ཟུམས༌ཏེ༌ རོམ༌པའེ༌ ལག༌ག༌ སྟདས༌། 
ACT.28.18	རོམ༌པ༌གུན༌ནི༌ ང༌ རྩར༌ཅོད༌ ཏངས༌ཏེ༌ སྟིང༌ནེ༌ ཕུད༌ཅེས༌ལ༌ ཐད༌ ཅིའ༌ཟེར༌ན༌ སྲོག༌གི༌ ཆད༌པ༌ ཕོག༌ཅེས༌སི༌ ལས༌ཤིག༌ ངའེ༌ མ༌ནེ༌ མ༌ཅོས༌པིན༌། 
ACT.28.19	ཨིན༌ནའང༌ ཡ༌ཧུ༌དཱ༌པ༌གུན༌ནི༌ ཏེ༌ ཐག༌ཅད༌བོའ༌ རྒྱབ༌གལ༌ ཅོས༌པ༌, ངའ༌ རོམ༌མི༌ རྒྱལ༌པོའེ༌ཀ༌ ཁྲིམས༌ཅད༌དི༌ ཕིའ༌ ཞུ༌ཝ༌ ཕུལ༌གོས༌, ངའེ༌ ང༌རང༌ངི༌ མི༌གུན༌ནི༌ཀ༌ སྐྱོན༌ ཀལ༌ཅེས༌ལ༌ ཏེ༌ ཞུ༌ཝ༌ མ༌ཕུལ༌པིན༌། 
ACT.28.20	ཨིས༌ར༌ཨེལ༌པ༌གུན༌ནི༌ རེ༌ཝ༌, ཀ༌བོ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌, ཁོང༌ སྐྱོད༌ཚར༌ཁན༌བོའེ༌ ནང༌ང༌ དད༌པ༌ ཅོས༌པ༌ ངའ༌ འི༌ ལྕགས༌ཐག༌ ཉམ༌པོ༌ ཅིངས༌ཏེ༌ ཨིན༌ཁན༌བོ༌ ཧ༌གོ༌ཅུག༌ཅེས༌སི༌ ཕིའ༌ ངའེ༌ ཁྱོ༌ཞའ༌ སྤེ༌ར༌ ཏང༌ང༌ བོད༌ཏེ༌ ཨིན༌།"
ACT.28.21	ཁོང༌གུན༌ནི༌ ལན༌ཏངས༌, "ང༌ཞའ༌ ཉེ༌རང༌ངི༌ སྐོར༌ལ༌ ཡ༌ཧུ༌དཱ༌ནེ༌ ཨི༌གེ༌ མ༌སླེབ༌, ཡང༌ ཡ༌ཧུ༌དཱ༌ནེ༌ ཡོང༌ཁན༌ནི༌ ཡ༌ཧུ༌དཱ༌པའེ༌ སྤུན༌གུན༌ནི༌ ཉེ༌རང༌ངི༌ སྐོར༌ལ༌ ཅའང༌ ངན༌པ༌ ཤད༌ད༌ ཡ༌ ཟེར༌ར༌ མེ༌རག༌། 
ACT.28.22	ཨིན༌ནའང༌ ཀ༌རུང༌ས༌ མི༌གུན༌ནི༌ འི༌ སྡེ༌ རྒྱབ༌གལ༌ལ༌ སྤེ༌ར༌ ཏང༌ཁན༌བོ༌ ང༌ཞའ༌ རྒྱུས༌ཡོད༌། འི༌བོའེ༌ སྐོར༌ལ༌ ཤད༌ད༌ཛད༌ ང༌ཞའ༌ ཉན༌ཅེས༌ལ༌ ཐད༌ད༌རག༌།"
ACT.28.23	པ༌འུ༌ལུའི༌ སྤེ༌ར༌ ཉན༌ཅེས༌ལ༌ ཁོང༌གུན༌ནི༌ ཞག༌ཤིག༌ ལྡམས༌། ཏེ༌ ཞག༌པོ༌ སླེབ༌བ༌ཅིག༌, པ༌འུ༌ལུ༌ ཞུགས༌སེ༌ ཁང༌པའ༌ སྔུན༌ནི༌ སང༌ མང༌ང༌ མི༌གུན༌ ཛོམས༌། པ༌འུ༌ལུའི༌ ང༌ཏོག༌ནེ༌ ཕི༌ཏོག༌ ཚག༌པ༌ ཁོང༌གུན༌ལ༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ལ༌ སྤང༌པོ༌ སལ༌ཨིན༌ ཧ༌གོ༌ཅུགས༌། ཡང༌ མོ༌ཟེས༌སི༌ བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ སྤེ༌ཆ༌གུན༌ རྒྱུད༌ཏེ༌ ཡེ༌ཤུ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ ཧ༌གོ༌ཅུག༌ཅེས༌སི༌ རྩོན༌གྲུས༌ ཅོས༌། 
ACT.28.24	ཁ༌ཅིག༌གི༌ ཁོང༌ངི༌ མོལ༌ཁན༌གུན༌ ཚོར༌ཏེ༌ དད༌པ༌ ཅོས༌, ཨིན༌ནའང༌ ཁ༌ཅིག༌གི༌ མ༌ཅོས༌། 
ACT.28.25	སམ༌ཚུལ༌ སོ༌སོའེ༌ ཞས༌ཏེ༌ ཁོང༌གུན༌ནི༌ ནང༌ང༌ མི༌གྲིག༌ཅེས༌ སོང༌ ཡང༌ ཁོང༌གུན༌ ཏེ༌ཀ༌ནེ༌ བིང༌ཏེ༌ ཆེན༌ ཡོད༌ ཟ༌ནེ༌ པ༌འུ༌ལུའི༌ མོལས༌, "ཡེ༌ཤ༌ཡཱ༌ ལུང༌སྟོན༌པ༌ རྒྱུད༌ཏེ༌ དམ༌པའེ༌ ཐུག༌ཉིད༌དི༌ ཁྱོ༌ཞའེ༌ ཕ༌མེས༌པོ༌གུན༌ལ༌ དེན༌བ༌ མོལ༌ཏེ༌ ཨིན༌ནོག༌,
ACT.28.26	'འི༌ མི༌རབས༌པོའེ༌ཀ༌ སོང༌ཏེ༌ ཟེར༌,
ACT.28.26	'ནམ༌ ངའེ༌ ཟེར༌ནའང༌ ཁྱོ༌ཞ༌གུན༌ནི༌ ཚོར༌ཨིན༌ ཨིན༌ནའང༌ ཧ༌མི༌གོ༌,
ACT.28.26	ནམ༌ ངའེ༌ ལས༌ ཅོ༌ནའང༌ ཐོང༌ཨིན༌, ཨིན༌ནའང༌ ཏོན༌ཏག༌པོ༌ ཧ༌མི༌གོ༌།'
ACT.28.27	ཅིའ༌ཟེར༌ན༌ འི༌ མི༌རབས༌པོའེ༌ སྙིང༌བོ༌ སྐྱོང༌པོ༌ རྒྱུར༌ཏེ༌ དུག༌,
ACT.28.27	ཁོང༌གུན༌ལ༌ ཀགས༌པོ༌ ཉམ༌པོ༌ མ༌ ཉུ༌ངུན༌ ཚོར༌དུག༌།
ACT.28.27	ཡང༌ མིག༌གུན༌ ཙུམས༌ཏེ༌ ཡོད༌པ༌ ཁོང༌གུན༌ནི༌ མིག༌ནེ༌ མི༌ཐོང༌,
ACT.28.27	ནམ༌ཆོག༌ནེ༌ མི༌ཚོར༌, ཡང༌ སེམས༌ལ༌ ཧ༌མི༌གོ༌
ACT.28.27	ཏེ༌ མ༌ནེ༌ ཁོང༌གུན༌ ང༌ ཆོགས༌ལ༌ རྒྱུར༌ཏེ༌
ACT.28.27	ངའེ༌ ཁོང༌གུན༌ རྒྱལ༌ཅུགས༌ཏེ༌ ཡོད༌གྲོ༌།"
ACT.28.28	"ཏེན༌ན༌བོའེ༌ཕིའ༌ དཀོན༌མཆོག༌གི༌ ཐར༌ལམ༌མི༌ ལོན༌བོ༌ ཡ༌ཧུ༌དཱ༌པ༌ མན༌ཁན༌གུན༌ནི༌ཀ༌ ཀལ༌ཏེ༌ ཁོང༌གུན༌ནི༌ ཉན༌ཅེས༌པོ༌ ཁྱོ༌ཞ༌གུན༌ནི༌ ཧ༌གོ༌གོས༌" 
ACT.28.30	པ༌འུ༌ལུ༌ ལོ༌ ཉིས༌ རིན༌ཤལ༌ཁན༌ནི༌ ཏེན༌ན༌ ཁང༌པའེ༌ ནང༌ང༌ ཞུགས༌, ཡང༌ ཁོང༌ངི༌ ཐུག༌ག༌ ཡོང༌ཁན༌ ཚང༌མ༌ལ༌ གའ༌སུས༌ ཞུའད༌པིན༌། 
ACT.28.31	ཁོང༌ངི༌ མ༌ སྤོས༌པ༌ དང༌ ཅའང༌ གག༌ཞའ༌ མེད༌ད༌ དཀོན༌མཆོག༌གི༌ རྒྱལ༌སྲིད༌དི༌ སྐོར༌ལ༌ ཤད༌ཏེ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ སླབ༌བྱ༌ སལས༌།།
ROM.1.1	འི༌ ཨི༌གེ༌བོ༌ ང༌ པ༌འུ༌ལུ༌, མ༌ཤི༌ཀ༌ ཡེ༌ཤུའི༌ ཚེ༌ཡོག༌, དཀོན༌མཆོག༌གི༌ ལྡམ༌མ༌ ཛད༌ཁན༌ སྐུ༌ཚབས༌, གའ༌མོའེ༌ ནས༌ཚུལ༌ ཤད༌ད༌ལ༌ ལམ༌ཅུག༌ག༌ ཛད༌ཁན༌ནི༌ ཆོགས༌ནེ༌ ཨིན༌། 
ROM.1.2	དཀོན༌མཆོག༌གི༌ འི༌ གའ༌མོའེ༌ ནས༌ཚུལ༌བོ༌ དུས༌ མང༌པོའེ༌ སྔུན༌ལ༌ ཁོང༌རང༌ངི༌ ལུང༌སྟོན༌པ༌གུན༌ རྒྱུད༌ཏེ༌, དམ༌པའེ༌ སུང༌རབས༌སི༌ ནང༌ང༌ ཞལ༌ཆད༌ ཛད༌ཏེ༌ ཨིན༌པིན༌། 
ROM.1.3	གའ༌མོའེ༌ ནས༌ཚུལ༌བོ༌ ནི༌ ཁོང༌རང༌ངི༌ སྲས༌སི༌ སྐོར༌ལ༌ ཨིན༌ནོག༌། ཇིག༌རྟེན༌ནི༌ མི༌ཚེའེ༌ ནང༌ང༌ ཁོང༌, རྒྱལ༌པོ༌ དཱ༌བིད༌དི༌ རྒྱུད༌ནེ༌ སྐྱེའ༌ ཛད༌ཏེ༌ 
ROM.1.4	དམ༌པའེ༌ ཐུག༌ཉིད༌དི༌ ཤེད༌ རྒྱུད༌ཏེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཁོང༌ དཀོན༌མཆོག༌གི༌ སྲས༌ ཨིན༌ཁན༌བོ༌ སྟན༌ན༌ ཛདས༌། ཁོང༌ ནི༌ ཡེ༌ཤུ༌ མ༌ཤི༌ཀ༌, ང༌དང༌ངི༌ གཙོ༌བོ༌ ཨིན༌། 
ROM.1.5	མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ ང༌ཞ༌གུན༌ལ༌ སྐུ༌ཚབས༌སི༌ ཚུལ༌ལ༌, ཀ༌རུང༌ས༌ ཡ༌ཧུ༌དཱ༌པ༌ མན༌ཁན༌གུན༌ལ༌ དཀོན༌མཆོག༌གི༌ ཅོའ༌ ཛད༌ཁན༌གུན༌ ཤད༌ཅེས༌སི༌ ཝང༌ཆ༌ དང༌ རྩི༌ཝ༌ གུན༌ སལ༌ལ༌ ཛདས༌། ཁོང༌ངི༌ ཏེ༌ཟུག༌ ཅོའ༌ ཛད༌ཅེས༌སི༌ རྒྱུན༌ཚན༌ ནི༌, ཡ༌ཧུ༌དཱ༌པ༌ མན༌ཁན༌གུན༌ནི༌ ཁོང༌ངི༌ ཁའ༌ཉན༌ཅེས༌ དང༌ དད༌པ༌ ཅོས༌ཏེ༌ ཁོང༌ངི༌ ཚན༌ལ༌ རྩི༌ཝ༌ ཁྱོང༌ཅེས༌པོ༌ ཨིན༌ནོག༌།
ROM.1.6	ཡང༌ ཁྱོ༌ཞ༌གུན༌ནའང༌, ཡེ༌ཤུ༌ མ༌ཤི༌ཀའེ༌ ཁོང༌རང༌ངི༌ མི༌ ལྡམ༌མ༌ ཛད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཨིན༌ནོག༌། 
ROM.1.7	ངའེ༌, དཀོན༌མཆོག༌གི༌ གཅེས༌པ༌ ཅོའ༌ ཛད༌ཏེ༌ ཁོང༌ངི༌ མི༌ དམ༌པ༌གུན༌ རྒྱུར༌ཅེས༌ལ༌ བོད༌ད༌ ཛད༌ཁན༌ནི༌ ཁྱོ༌ཞའ༌ རོམ༌པ༌ ཚང༌མ༌ལ༌ བྲིའད༌། དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ སེམས༌དེ༌ ཁྱོ༌ཞ༌གུན༌ལ༌ སལ༌ལ༌ ཛད༌ཤིག༌།
ROM.1.8	ཚང༌མའེ༌སང༌ སྔུན༌ལ༌, ངའེ༌ ཁྱོ༌ཞའ༌ ཚང༌མའེ༌ ཕིའ༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཅིའ༌ཟེར༌ན༌ མ༌ཤི༌ཀའེ༌ ནང༌ང༌ ཡོད༌ཁན༌ནི༌ ཁྱོ༌ཞའེ༌ དད༌པའེ༌ སྐོར༌ལ༌ ཇིག༌རྟེན༌ གང༌པོའེ༌ མི༌གུན༌ནི༌ སྤེ༌ར༌ ཏང༌དུག༌། 
ROM.1.9	ངའེ༌ སྨོས༌ལམ༌ ཞུ༌ ཟ༌ནེ༌ ཁྱོ༌ཞ༌གུན༌ དུས༌རྒྱུན༌ ཨིད༌ཏུ༌ ཅོའད༌, ཏེ༌བོའེ༌ སྤང༌པོ༌ དཀོན༌མཆོག༌ ཨིན༌, ཁོང༌ངི༌ སྲས༌སི༌ གའ༌མོའེ༌ ནས༌ཚུལ༌བོ༌ ཕེལ༌ཅུག༌ཅེས༌ལ༌ ངའེ༌ ང༌རང༌ངི༌ སྙིང༌ངི༌ ཐིལ༌ནེ༌ ཞབ༌སྟོག༌ ཞུའད༌།
ROM.1.10	ངའེ༌ སྨོས༌ལམ༌ ཚང༌མའེ༌ ནང༌ང༌, གལ༌ཏེས༌ དཀོན༌མཆོག༌ ཐུག༌གོངས༌སད༌ན༌, ང༌ ཁྱོ༌ཞ༌གུན༌ ཉམ༌པོ༌ ཐུག༌ཅེས༌ལ༌ སྐབས༌ཤིག༌ སལ༌ ཟེར༌ཨིན༌ ཞུ༌ཝ༌ ཕུལ༌ལད༌། 
ROM.1.11	གཙོ༌བོའེ༌ ནང༌ང༌ ཤེད༌ཅན༌ རྒྱུར༌ཅེས༌ལ༌ རོགས༌ ཅོ༌ཁན༌ནི༌ ཐུག༌ཉིད༌དི༌ ཁྱུད༌རིག༌ ཁྱོ༌ཞ༌གུན༌ལ༌ ཁྱོང༌ཅེས༌སི༌ ཕིའ༌ ངའ༌ ཁྱོ༌ཞའ༌ ཉམ༌པོ༌ ཐུག༌ཅེས༌ལ༌ དོད༌པ༌ སྲན༌ཏྲེ༌ རག༌། 
ROM.1.12	ཏེ༌བོའེ༌, ངའེ༌ ཁྱོ༌ཞ༌གུན༌ལ༌, ཡང༌ ཁྱོ༌ཞའེ༌ ངའ༌ དད༌པའེ༌ ནང༌ང༌ སྤོས༌པ༌ སྐྱེ༌ཅུག༌ ཐུབ༌ཨིན༌།
ROM.1.13	གཅེས༌པའེ༌ སྤུན༌ དང༌ སྤུན༌མོ༌ གུན༌, ངའེ༌ ལན༌ མང༌པོ༌ ཁྱོ༌ཞ༌གུན༌ལ༌ ཐུག༌ཅེས༌སི༌ ཐབས༌ ཅོས༌པིན༌, ཨིན༌ནའང༌ དག༌ས༌ ཚོག༌པ༌ གགས༌ཏེ༌ བོར༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ ཆ༌གོས༌ སམ༌མ༌རག༌། ངའ༌ ཁྱོ༌ཞ༌གུན༌ནི༌ ཕྲོའ༌ ལས༌ ཅོ༌ཅེས༌ དང༌ ཐུག༌ཉིད༌དི༌ བྲས༌བུ༌ གུན༌ ལྟ༌ཅེས༌སི༌ དོད༌པ༌ རག༌, ཀ༌ཟུག༌ ངའེ༌ ཞན༌ཡང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཐོང༌། 
ROM.1.14	གིརིས༌སི༌ སླབ༌བྱའེ༌ ནང༌ང༌ ཡོན༌ཏན༌ ཡོད༌ཁན༌ ཡང༌ མེད༌ཁན༌ ཉིས༌ཀོའ༌ ཡ༌ ཤེས༌རབས༌ཅན༌ དང༌ སམ༌བ༌ མེད༌ཁན༌ ཉིས༌ཀོའ༌, གའ༌མོའེ༌ ནས༌ཚུལ༌ ཤད༌ཅེས༌སི༌ ཁག༌ ངའ༌ ཕོག༌ཏེ༌ ཨིན༌ 
ROM.1.15	པ༌སང༌, ཁྱོ༌ཞའ༌ རོམ༌མི༌ རྒྱལ༌སའེ༌ ནང༌ང༌ ཡོད༌ཁན༌གུན༌ལའང༌ གའ༌མོའེ༌ ནས༌ཚུལ༌ ཤད༌ཅེས༌ལ༌ ངའ༌ རིངས༌ས༌རག༌།
ROM.1.16	འི༌ གའ༌མོའེ༌ ནས༌ཚུལ༌བོའ༌ ངའ༌ ཁྲེལ༌ལ༌ མེ༌རག༌, ཅིའ༌ཟེར༌ན༌ འི༌བོ༌ ནི༌ དད༌པ༌ཅན༌ནི༌ མི༌ཚང༌མ༌ སྐྱོབ༌ཐུབ༌ཅེས༌སི༌ དཀོན༌མཆོག༌གི༌ སྟོབས༌པོ༌ ཨིན༌ནོག༌, དང༌པོ༌ ཡ༌ཧུ༌དཱ༌པ༌གུན༌ལ༌ ཏེ༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལ༌། 
ROM.1.17	འི༌ གའ༌མོའེ༌ ནས༌ཚུལ༌བོའེ༌ ང༌དང༌ དཀོན༌མཆོག༌གི༌ སྐུན༌དུན༌ལ༌ ཀ༌ཟུག༌གི༌ དྲང༌པོ༌ རྒྱུར༌ཅེས༌པོ༌ སྟན༌ན༌ནོག༌, ཀ༌བོ༌ གོ༌ཟུག༌ནེ༌ ཇུག༌མ༌ ཚོག༌པ༌ དད༌པ༌ རྒྱུད༌ཏེ༌ གྲུབ༌བ༌ནོག༌། ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཡོད༌ཏེ༌ ཨིན༌ནོག༌, "དད༌པ༌ རྒྱུད༌ཏེ༌ མི༌ དྲང༌པོ༌ཞིག༌ག༌ མི༌ཚེ༌ ཐོབ༌བ༌ནོག༌།
ROM.1.18	ཨིན༌ནའང༌ ཁོ༌རང༌གུན༌ནི༌ ངན༌པའེ༌ ལས༌གུན༌ནི༌ རྒྱབ༌བ༌, དེན༌བ༌བོ༌ ཀབས༌ཏེ༌ བོར༌ཁན༌ནི༌ མི༌, ངན༌པ༌ དང༌ སྡིག༌ཅན༌ ཚང༌མའེ༌ རྒྱབ༌གལ༌ལ༌, དཀོན༌མཆོག༌གི༌ ཐུགས༌སྲོ༌ ནམ༌ཁའ༌ནེ༌ སྟན༌ན༌ ཛད༌ཨིན༌ ཨིན༌ནོག༌། 
ROM.1.19	ཏེ༌གུན༌ལ༌ དཀོན༌མཆོག༌གི༌ དེན༌བའེ༌ སྐོར༌ལ༌ རྒྱུས༌ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌ངི༌ ཏེ༌གུན༌ ཁོང༌གུན༌ལ༌ སལ༌པོ༌ ཛད༌ཏེ༌ སྟན༌ན༌ ཛད༌ཏེ༌ ཨིན༌པིན༌། 
ROM.1.20	ཇིག༌རྟེན༌ ཛད༌པ༌ནེ༌ ཕར༌ལ༌ མི༌གུན༌ནི༌, དཀོན༌མཆོག༌གི༌ ཛད༌ཁན༌ ཚང༌མ༌ རྒྱུད༌ཏེ༌, སལ༌པོ༌ ཅོས༌ཏེ༌, མ༌ཐོང༌ཁན༌ནི༌ ཁོང༌ངི༌ ཁྱུད༌གུན༌ ཐོངས༌ཏེ༌ ཨིན༌ནོག༌, ཀ༌གུན༌ ཁོང༌ངི༌ ཐའ༌མེད༌པའེ༌ ཝང༌ དང༌ དཀོན༌མཆོག༌གི༌ སྤྱོད༌པ༌གུན༌ ཨིན༌ནོག༌། ཏེན༌ན༌བོའེ༌ཕིའ༌ ཁོང༌གུན༌ནི༌ ཅའང༌ སྐྱོན༌ ཅོ༌མི༌ཉན༌།
ROM.1.21	ཏེ༌གུན༌ནི༌ དཀོན༌མཆོག༌ ཤེས༌ཨིན༌ ཡོད༌ཏེའང༌, ཁོང༌ང༌ འོས༌པའེ༌ རྩི༌ཝ༌ མ༌ཏངས༌ ཡ༌ ཐུག༌རྗེ༌ཆེའང༌ མ༌ཞུས༌། ཨིན༌ནའང༌ དཀོན༌མཆོག༌ ཀ༌ཟུག༌ཤིག༌ ཨིན༌, ཏེ༌ སྐོར༌ལ༌ སམ༌བ༌མེད༌ཁན༌གུན༌ ཙོགས༌ལ༌ སམ༌བ༌ ཏང༌ཅེས༌ གོ༌ཟུགས༌, ཀ༌བོའེ༌ ཞས༌ཏེ༌ ཏེ༌གུན༌ ལྡད༌པ༌ མེད༌ཁན༌ ཙོགས༌ རྒྱུར༌ཏེ༌ ལག༌མོ༌ སམ༌བ༌ ཏང༌ མ༌ཉན༌། 
ROM.1.22	ཁོང༌གུན༌ནི༌ ཁོ༌རང༌གུན༌ སམ༌བ༌ཅན༌ ཨིན༌ ཟེར༌ནའང༌, ཏེ༌གུན༌ བུང༌བུ༌ ཙོགས༌ རྒྱུར༌ཏེ༌ ཨིན༌ནོག༌། 
ROM.1.23	ཡང༌ ཁོང༌གུན༌ནི༌ ཟིར༌རྗིད༌ཅན༌ དང༌ དུས༌རྒྱུན༌ སོན༌པོ༌ ཨིན༌ཁན༌ནི༌ དཀོན༌མཆོག༌ག༌ མ༌ཅོལ༌ལ༌ ཤི༌ཅེས༌ཅན༌ནི༌ མི༌ ཡ༌, བྱི༌པ༌ ཡ༌, སེམས༌ཅན༌ ཡ༌, རྒལ༌ཅིག༌གི༌ རིགས༌ གུན༌ནི༌ ཟོས༌ཏེ༌ ནང༌ང༌ ཅོ༌ཁན༌ནི༌ སྐུན༌དྲའ༌ ཅོལ༌ལ༌ནོག༌།
ROM.1.24	ཏེ༌བོའེ༌ཕིའ༌ དཀོན༌མཆོག༌གི༌ ཏེ༌ མི༌གུན༌ ཁོ༌རང༌གུན༌ནི༌ སྡིག༌པའེ༌ དོད༌པ༌ ནང༌ཞིན༌ ཅོ༌ཅེས༌ལ༌ ཕང༌ང༌ ཛདས༌། ཏེ༌བོའེ༌ ཞས༌ཏེ༌ ཁོང༌གུན༌ནི༌ ཁོ༌རང༌ ཅིག༌ དང༌ ཅིག༌གི༌ ཟུགས༌པོ༌ ཉམ༌པོ༌ ཁམ༌ལོག༌ དང༌ ཚི༌ཏུ༌ ལས༌གུན༌ ཅོས༌། 
ROM.1.25	ཁོང༌གུན༌ནི༌ དཀོན༌མཆོག༌གི༌ དེན༌བའེ༌ ཚབས༌ལ༌ ཟུན༌མའེ༌ སླབ༌བྱ༌གུན༌ ཀོལས༌, ཡང༌ ཇིག༌རྟེན༌ ཛད༌ཁན༌ དཀོན༌མཆོག༌ ཀ༌བོའ༌ དུས༌རྒྱུན༌ སྟོད༌པའེ༌ འོས༌པ༌ ཨིན༌, ཨ༌མེན༌། ཁོང༌ང༌ མ༌ཅོལ༌ལ༌ ཁོང༌ངི༌ ཚབས༌ལ༌ ཁོང༌ངི༌ ཛད༌ཁན༌གུན༌ལ༌ ཅོལ༌ཅེས༌ དང༌ ཞབ༌སྟོག༌ ཞུས༌། 
ROM.1.26	ཏེན༌ན༌བོའེ༌ཕིའ༌ དཀོན༌མཆོག༌གི༌ ཏེ༌གུན༌ ཁོ༌རང༌གུན༌ནི༌ ཁྲེལ༌མེད༌དི༌ དོད༌པ༌གུན༌ ཅོ༌ཅེས༌ལ༌ ཕང༌ང༌ ཛདས༌། བུ༌མོ༌གུན༌ནིའང༌ རང༌ཞིན༌ནི༌ ལུས༌བྲེལ༌ལི༌ ཚབས༌ལ༌ ཁོ༌རང༌ ཅིག༌ དང༌ ཅིག༌གི༌ པར༌ལ༌ ལུས༌བྲེལ༌གུན༌ བོརས༌། 
ROM.1.27	ཏེན༌ན༌ ཙོགས༌ལ༌ བུ༌ཚ༌གུན༌ནིའང༌ རང༌ཞིན༌ནི༌ ལུས༌བྲེལ༌བོ༌ ཕངས༌ཏེ༌, ཁོ༌རང༌ བུ༌ཚ༌གུན༌ནི༌ པར༌ལ༌ ལུས༌བྲེལ༌ལི༌ དོད༌པ༌ སྲན༌ཏྲེ༌ ཅོས༌། ཡང༌ བུ༌ཚ༌གུན༌ནི༌ ཞན༌ བུ༌ཚའ༌ ཉམ༌པོ༌ ཁྲེལ༌མེད༌དི༌ ལས༌ ཅོས༌པ༌, ཁོང༌གུན༌ལ༌ ཁོ༌རང༌གུན༌ནི༌ ཟུགས༌པའེ༌ ནང༌ང༌ ཏེ༌ ལས༌ངན༌བོའེ༌ ཆད༌པ༌ ཕོག༌།
ROM.1.28	ཁོང༌གུན༌ནི༌ དཀོན༌མཆོག༌ ཤེས༌གོ༌ཤེས༌པོ༌ ནི༌ ཕན༌མི༌ཐོགས༌ཤིག༌ ཨིན༌ནོག༌ སམ༌ པ༌སང༌, དཀོན༌མཆོག༌གི༌ ཏེ༌གུན༌ སམ༌བ༌མེད༌ཁན༌གུན༌ ཙོགས༌ལ༌ སམ༌བ༌ ཏང༌ཅེས༌ལ༌ ཕང༌ང༌ ཛདས༌། ཏེ༌ཟུག༌ ཅོའ༌ ཛད༌ཅེས༌པོའེ༌, ཏེ༌གུན༌ནི༌ ཅོ༌ མི༌གོ༌ཤེས༌སི༌ ལས༌ངན༌གུན༌ ཅོས༌། 
ROM.1.29	ཏེ༌གུན༌ནི༌ མི༌ཚེ༌བོ༌ ངན༌པ༌ ཚང༌མའེ༌ གངས༌, སྤེར༌ན༌ སྡིག༌པ༌, ནབས༌, ནཕ༌རད༌, སེམས༌སི༌ ནང༌ང༌ ཚིག༌ཁན༌, མི༌སད༌, ཛིང༌མོ༌ ཏང༌ཅེས༌, གོབ༌སྐོར༌ཅེས༌, མིང༌ནའང༌ ཞན༌མ༌གུན༌ལ༌ སེམས༌སི༌ ནང༌ང༌ ཕོག༌ཅུག༌ཅེས༌ དང༌ སྤེར༌མེན༌ ཏང༌ཅེས༌། 
ROM.1.30	ཏེ༌ མི༌གུན༌ ཞན༌མ༌གུན༌ནི༌ སྐོར༌ལ༌ སྤེ༌ར༌ རྩོག༌པོ༌ ཟེར༌ཁན༌, དཀོན༌མཆོག༌ག༌ ནཕ༌རད༌ ཅོ༌ཁན༌, ཞན༌ལ༌ རྩི༌ཝ༌ མ༌ཅོ༌ཁན༌, ཕོ༌སོ༌ཅན༌ དང༌ རང༌སྟོད༌ ཏང༌ཁན༌ ཨིན༌ནོག༌། ཏེ༌གུན༌ སྡིག༌པ༌ ཅོ༌ཅེས༌སི༌ ལམ༌ སོ༌མའེ༌ སྐོར༌ལ༌ སམ༌བ༌ ཏང༌ཁན༌ དང༌ ཁོ༌རང༌གུན༌ནི༌ ཕ༌མའེ༌ ཁའ༌ མ༌ཉན༌ཁན༌, 
ROM.1.31	ཧ༌གོ༌ཉིན༌ མེད༌ཁན༌, ཁ༌ཆད༌ ཅག༌ཁན༌, བྱམས༌པ༌ དང༌ སྙིང༌རྗེ༌ མེད༌ཁན༌ གུན༌ ཨིན༌ནོག༌། 
ROM.1.32	དཀོན༌མཆོག༌གི༌ བཀའ༌རྒྱ༌ ནང༌ཞིན༌ ཏེ༌ཟུག༌ ལས༌ ཅོ༌ཁན༌གུན༌ལ༌ ཤི༌གོ༌ཤེས༌ འོས༌པ༌ ཨིན༌ཁན༌བོ༌ རྒྱུས༌ཡོད༌ཏེའང༌, ཏེན༌ན༌ ལས༌ངན༌གུན༌ ཅོ༌ཅེས༌ མ༌ཚད༌, ཞན༌མ༌ ཏེ༌ཙོགས༌ ཅོ༌ཁན༌གུན༌ལ༌ སྟོད༌པ༌ ཏང༌དུག༌།
ROM.2.1	ཁྱོ༌ཞའེ༌ ཏེ༌ སྡིག༌པ༌ ཅོ༌ཁན༌ནི༌ མི༌གུན༌ལ༌ སྐྱོན༌རྗོད༌ ཅོ༌ ཉན༌ན༌ནོག༌ སམ༌མ༌ནོག༌, ཨིན༌ནའང༌ ཁྱོ༌ཞའང༌ ཏེ༌གུན༌ ཙོགས༌ སྡིག༌ཅན༌ ཨིན༌ནོག༌, ཡང༌ དཀོན༌མཆོག༌གི༌ ཁྲིམས༌ཅད༌ནེ༌ ཐར༌མི༌ཐུབ༌། ཁྱོ༌ཞའེ༌ ཞན༌མ༌གུན༌ལ༌ ཁྲིམས༌ཅད༌ ཏང༌ ཟ༌ནེ༌ ཁྱོ༌ཞའེ༌ ཁྱོ༌ཞ༌རང༌ང༌ སྐྱོན༌རྗོད༌ ཅོས༌ཏེ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞེའང༌ ཏེན༌ན༌ ཙོགས༌ ལས༌ ཅོས༌ཏེ༌ ཨིན༌ནོག༌། 
ROM.2.2	དཀོན༌མཆོག༌གི༌ དྲང༌པོ༌ ཁྲིམས༌ཅད༌དི༌ ནང༌ང༌, ཏེ༌ཙོགས༌ ལས༌ ཅོ༌ཁན༌གུན༌ལ༌ ཆད༌པ༌ སལ༌ལ༌ ཛད༌ཅེས༌པོ༌ ང༌དང༌གུན༌ལ༌ རྒྱུས༌ཨིན༌ནོག༌། 
ROM.2.3	ཞན༌མ༌ ཏེ༌ཟུག༌ ལས༌ ཅོ༌ཁན༌གུན༌ལ༌ སྐྱོན༌རྗོད༌ ཅོ༌ཁན༌, ཁྱོ༌ཞ༌གུན༌ནི༌ཀ༌ དཀོན༌མཆོག༌གི༌ ཁྲིམས༌ཅད༌ མི༌བབས༌ ཅིའ༌ སམ༌མ༌རག༌, ནམ༌ ཁྱོ༌ཞེའང༌ ཏེན༌ན༌ ཙོགས༌ ལས༌ ཅོའད༌? 
ROM.2.4	དཀོན༌མཆོག༌ ནི༌, ཁྱོ༌ཞ༌གུན༌ ཉམ༌པོ༌ ཙམ༌ཤིག༌ བཀའ༌དྲིན༌ཅན༌, ཟོད༌སེམས༌ཅན༌ དང༌ ཟོད༌པ༌ཅན༌ ཨིན༌ཁན༌བོ༌ ཁྱོ༌ཞ༌གུན༌ལ༌ ཐོང༌ང༌ མི༌དུག༌ག༌? ཁོང༌ངི༌ བཀའ༌དྲིན༌ནི༌ རྒྱུན༌ཚན༌བོ༌ ནི༌, ཁྱོ༌ཞའ༌ སྡིག༌པ༌གུན༌ནི༌ ཀ༌ནེ༌ རྒྱུར༌ཏེ༌ གྱོད༌པ༌ ཅོ༌ཅེས༌ལ༌ ཁྲིད༌ཅེས༌པོ༌, ཁྱོ༌ཞ༌གུན༌ལ༌ ཧ༌གོའ༌མེ༌རག༌ག༌?
ROM.2.5	ཨིན༌ནའང༌ ཁྱོ༌ཞའ༌ སྐྱོང༌པོ༌ དང༌ ཁྱོ༌ཞ༌རང༌ངི༌ སྡིག༌པའེ༌ ཀ༌ནེ༌ རྒྱུར༌ཏེ༌ གྱོད༌པ༌ མི༌ཅོ༌ཅེས༌པོའེ༌, ཁྱོ༌ཞའེ༌ ཁྱོ༌ཞ༌རང༌ངི༌ཀ༌ ཇིགས༌སྣང༌ཅན༌ནི༌ ཆད༌པ༌གུན༌ སག༌ཨིན༌ ཨིན༌ནོག༌། དཀོན༌མཆོག༌གི༌ ཐུགས༌སྲོའེ༌ ཞག༌པོ༌ སླེབ༌ཨིན༌ ནམ༌ དཀོན༌མཆོག༌གི༌ དྲང༌པོའེ༌ ཁྲིམས༌ཅད༌པོ༌ སྔོན༌ཨིན༌། 
ROM.2.6	དཀོན༌མཆོག༌གི༌ "མི༌ རེ༌རེའ༌ རང༌རང༌ངི༌ ལས༌ ནང༌ཞིན༌ ཁྲིམས༌ཅད༌ ཛད༌ཨིན༌།
ROM.2.7	དཀོན༌མཆོག༌གི༌ སལ༌ལ༌ ཛད༌ཅེས༌སི༌ སྤལ༌, རྩི༌ཝ༌ དང༌ མ༌ནེ༌ མི༌ཤི༌ཅེས༌སི༌ ཟུགས༌པོ༌, ཟོད༌པ༌ ཉམ༌པོ༌ ལས༌ ཟང༌པོ༌ ཅོ༌ཨིན༌, ཙལ༌ཁན༌གུན༌ལ༌ ཁོང༌ངི༌ ཐའ༌མེད༌པའེ༌ མི༌ཚེ༌བོ༌ སལ༌ལ༌ ཛད༌ཨིན༌། 
ROM.2.8	ཨིན༌ནའང༌ རང༌ངི༌ ཕིའ༌ མི༌ཚེ༌ ཕུད༌ཨིན༌, དེན༌བ༌བོ༌ ཕངས༌ཏེ༌, ངན༌པའེ༌ རྒྱབ༌ནེ༌ གྲུལ༌ཁན༌གུན༌ལ༌, དཀོན༌མཆོག༌གི༌ ཐུགས༌སྲོ༌ དང༌ ཆད༌པ༌ གུན༌ ཕོག༌ཨིན༌། 
ROM.2.9	ངན༌པ༌ ཅོ༌ཨིན༌ དུག༌ཁན༌གུན༌ལ༌, ནགས༌ དང༌ སྡུག༌སྔལ༌ལི༌ ཆད༌པ༌ ཕོག༌ཨིན༌, སྔུན༌ལ༌ ཡ༌ཧུ༌དཱ༌པ༌གུན༌ལ༌ ཏེ༌སྟིང༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལའང༌། 
ROM.2.10	ཨིན༌ནའང༌ ཟང༌པོ༌ ཅོ༌ཁན༌ ཚང༌མ༌ལ༌ དཀོན༌མཆོག༌གི༌ ཆོགས༌ནེ༌ སྤལ༌, རྩི༌ཝ༌ དང༌ ཞི༌དེ༌ གུན༌ ཐོབ༌ཨིན༌, སྔུན༌ལ༌ ཡ༌ཧུ༌དཱ༌པ༌གུན༌ལ༌ ཏེ༌སྟིང༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལའང༌, 
ROM.2.11	ཅིའ༌ཟེར༌ན༌ དཀོན༌མཆོག༌གི༌ སུའང༌ ཆོགས༌རིས༌ ཅོའ༌ ཛད༌ད༌ མ༌ནོག༌།
ROM.2.12	མོ༌ཟེས༌སི༌ ཁྲིམས༌སི༌ ཡོག༌ག༌ མེད༌ཁན༌ ཡ༌ཧུ༌དཱ༌པ༌ མན༌ཁན༌ སྡིག༌པ༌ ཅོ༌ཁན༌ ཚང༌མ༌ དཀོན༌མཆོག༌གི༌ ཆད༌པ༌ སལ༌ལ༌ ཛད༌ཨིན༌། ཡང༌ མོ༌ཟེས༌སི༌ ཁྲིམས༌སི༌ ཡོག༌ག༌ ཡོད༌ཁན༌ ཡ༌ཧུ༌དཱ༌པ༌ སྡིག༌པ༌ ཅོ༌ཁན༌ ཚང༌མའང༌ ཁྲིམས༌ ནང༌ཞིན༌ ཁོང༌ངི༌ ཁྲིམས༌ཅད༌ སལ༌ལ༌ ཛད༌ཨིན༌། 
ROM.2.13	ཁྲིམས༌ ཚོར༌ཅེས༌ ཅིག༌པོ༌ མན༌པ༌, ཏེ༌གུན༌ནི༌ཀ༌ ལག༌ལེན༌ ཅོ༌ཁན༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ཨིན༌། 
ROM.2.14	དཀོན༌མཆོག༌གི༌ ཁྲིམས༌ མེད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ རང༌ཞིན༌ལ༌ ཁྲིམས༌ ནང༌ཞིན༌ གོས༌སྡོམ༌མི༌ ལས༌གུན༌ ཅོ༌ ཟ༌ནེ༌, ཞན༌ ཁོང༌གུན༌ལ༌ དཀོན༌མཆོག༌གི༌ ཆོགས༌ནེ༌ ཁྲིམས༌པོ༌ མ༌ཐོབ༌བ༌ ཨིན༌ནའང༌, ཏེ༌གུན༌, ཁོང༌གུན༌ནི༌ ཕིའ༌ ཁྲིམས༌ཤིག༌ ཨིན༌ནོག༌། 
ROM.2.15	ཏེ༌གུན༌ནི༌ སྙིང༌ངི༌ ནང༌ང༌ དཀོན༌མཆོག༌གི༌ ཁྲིམས༌པོ༌ བྲིས༌ཏེ༌ ཡོད༌ཁན༌ སྟན༌ན༌ནོག༌, ཅིའ༌ཟེར༌ན༌ ཁོ༌རང༌གུན༌ནི༌ སེམས༌ དང༌ སམ༌ཚུལ༌ གུན༌ནི༌ ཁོང༌གུན༌ལ༌ སྐྱོན༌ཇན༌ ཡ༌ སྐྱོན༌མེད༌ ཨིན༌ཁན༌བོ༌ སྟན༌ན༌ནོག༌། 
ROM.2.16	ཡང༌ འི༌ ལོན༌བོ༌ ངའེ༌ ཤད༌དད༌, ཏེ༌ ཞག༌པོ༌ སླེབ༌ཨིན༌, ནམ༌ དཀོན༌མཆོག༌གི༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ མི༌ཚང༌མའེ༌, སང༌ཝའེ༌ སམ༌ཚུལ༌གུན༌ལ༌ ཁྲིམས༌ཅད༌ ཛད༌ཨིན༌།
ROM.2.17	ཁྱོ༌ཞ༌རང༌ང༌ ཡ༌ཧུ༌དཱ༌པ༌ ཟེར༌ཁན༌གུན༌ནི༌, དཀོན༌མཆོག༌གི༌ ཁྲིམས༌པོའེ༌ཀ༌ ཨིད༌ཤེས༌ ཅོས༌ཏེ༌ དཀོན༌མཆོག༌ ཉམ༌པོ༌ མིག༌སལ༌ལི༌ བྲེལ༌ཡོད༌ ཟེར༌ཏེ༌ ཕོ༌སོ༌ ཅོའ༌ནོག༌། 
ROM.2.18	ཁོང༌ངི༌ ཐུག༌གོངས༌གུན༌ ཡང༌ འོས༌པ༌ ཨིན༌ཁན༌བོ༌, ཁྱོ༌ཞ༌གུན༌ལ༌ རྒྱུས༌ཡོད༌ ཟེར༌ཏེ༌ ཕོ༌སོ༌ ཅོའ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ལ༌ ཁོང༌ངི༌ ཁྲིམས༌པོ༌ སླབས༌ཏེ༌ ཨིན༌ནོག༌། 
ROM.2.19	ཁྱོ༌ཞའེ༌ ཏན༌ཏན༌ལ༌ ཁྱོ༌ཞའ༌ ཞ༌ར༌གུན༌ལ༌ ལམ༌སྟན༌ཁན༌, མུན༌གྲིག༌གི༌ ནང༌ང༌ ཡོད༌ཁན༌གུན༌ལ༌ འོད༌ ཨིན༌, སམ༌མ༌ནོག༌། 
ROM.2.20	ཁྱོ༌ཞའེ༌ སམ༌བ༌ མེད༌ཁན༌ བུང༌བུ༌གུན༌ལ༌ སླབ༌བྱ༌ ཏང༌ཁན༌, ཕྲུ༌གུ༌ ཙོགས༌ ཅོ༌ཁན༌གུན༌ནི༌ ཕིའ༌ གེར༌གན༌ ཨིན༌ སམ༌མ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ མོ༌ཟེས༌སི༌ ཁྲིམས༌པོ༌ རྒྱུད༌ཏེ༌ ཁྱོ༌ཞ༌གུན༌ལ༌ ཡོན༌ཏན༌ དང༌ དྲང༌པོ༌ ཆ༌ཚང༌ ཡོད༌ཏེ༌ ཨིན༌ སམ༌མ༌ནོག༌།
ROM.2.21	ཏེ༌ནེ༌ ཞན༌མའ༌ སླབ༌ཁན༌, ཁྱོ༌ཞ༌གུན༌ནི༌, ཁྱོ༌ཞ༌རང༌ངི༌ སླབ༌བྱ༌གུན༌ ཅིའ༌ ཉན༌ན༌མེད༌? ཞན༌མ༌གུན༌ལ༌ རྐུ༌མ༌རྐུ༌ ཟེར༌ཏེ༌ སླབ༌དུག༌, ཅི༌ ཁྱོ༌ཞ༌རང༌གུན༌ནི༌ རྐུའ༌ད༌? 
ROM.2.22	ཁྱོ༌ཞའེ༌ ཟེར༌ར༌ནོག༌, མི༌གུན༌ནི༌ རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ བོར༌ མ༌གོས༌, ཅི༌ ཁྱོ༌ཞ༌གུན༌ནི༌ ཞན༌མ༌ ཉམ༌པོ༌ ལུས༌བྲེལ༌ བོར༌ར༌ད༌? ཁྱོ༌ཞ༌གུན༌ནི༌ སྐུན༌དྲ༌ ཅོལ༌ཅེས༌ལ༌ ནཕ༌རད༌ ཅོའ༌ནོག༌, ཅི༌ ཁྱོ༌ཞའེ༌ ཏེ༌ སྐུན༌དྲའ༌ བོར༌སའེ༌ ཆོད༌ཁང༌གུན༌ནེ༌ རྐུའ༌ད༌? 
ROM.2.23	ཁྲིམས༌ ཤེས༌སད༌ ཟེར༌ཏེ༌ མངས༌ཏེའང༌ ཕོ༌སོ༌ ཅོ༌ཁན༌ ཁྱོ༌ཞ༌གུན༌ནི༌ ཁྲིམས༌པོ༌ ཅག༌ཅེས༌ རྒྱུད༌ཏེ༌ དཀོན༌མཆོག༌ག༌ རྩི༌ཝ༌ མ༌ཅོའ༌ ཨིན༌ནོག༌། 
ROM.2.24	དམ༌པའེ༌ སུང༌རབས༌སི༌ ནང༌ང༌, "ཁྱོ༌ཞའེ༌ ཞས༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ དཀོན༌མཆོག༌ག༌ དད༌ལོག༌ ཞུས༌ཏེ༌ ཨིན༌ནོག༌
ROM.2.25	ཡ༌ཧུ༌དཱ༌པའེ༌ ལུག༌སྲོལ༌ ནང༌ཞིན༌ སུན༌ནད༌ ཅོ༌ཅེས༌པོའེ༌ ཕན༌ཐོགས༌ མེད༌ཏེ༌ ཨིན༌ནོག༌ ནམ༌ཚུགས༌པ༌ དཀོན༌མཆོག༌གི༌ ཁྲིམས༌གུན༌ ཁའ༌ མི༌ཉན༌། ཨིན༌ནའང༌ གལ༌ཏེས༌ ཁྱོ༌ཞའེ༌ ཁྲིམས༌པོ༌ ཅག༌གད༌ན༌, ཁྱོ༌ཞའ༌ དང༌ སུན༌ནད༌ མ༌ཅོ༌ཁན༌ནི༌ ཡ༌ཧུ༌དཱ༌པ༌ མན༌ཁན༌ གུན༌ནི༌ པར༌ལ༌ ཅའང༌ ཁྱད༌ མེད༌ཏེ༌ ཨིན༌ནོག༌། 
ROM.2.26	ཡང༌ གལ༌ཏེས༌ སུན༌ནད༌ མ༌ཅོ༌ཁན༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཁྲིམས༌པོ༌ ཁའ༌ཉན༌ནད༌ན༌, ཅི༌ དཀོན༌མཆོག༌གི༌ ཁོང༌གུན༌ ཁོང༌རང༌ངི༌ མི༌ ཨིན༌ མི༌མོལ༌ལ༌? 
ROM.2.27	ཏན༌ཏན༌ལ༌, སུན༌ནད༌ མ༌ཅོ༌ཁན༌ ཡ༌ཧུ༌དཱ༌པ༌ མན༌ཁན༌གུན༌ནི༌, ཁྲིམས༌ལ༌ ཁའ༌ཉན༌ཅེས༌པོའེ༌, ཁྱོ༌ཞ༌གུན༌ལ༌ སྐྱོན༌རྗོད༌ ཅོས༌ཏེ༌ ཨིན༌ནོག༌, ཀ༌གུན༌ལ༌ ཁྲིམས༌ ཐོབ༌, ཨིན༌ནའང༌ ཁའ༌ མ༌ཉནས༌།
ROM.2.28	ཁྱོ༌ཞའ༌ ཟུགས༌སི༌ ཐོག༌ནེ༌ ཡ༌ཧུ༌དཱ༌པའེ༌ ཕ༌མ༌ནེ༌ སྐྱེས༌ཏེ༌ ཨིན༌ཅེས༌ ཡ༌, ཁྱོ༌ཞ༌གུན༌ལ༌ ཡ༌ཧུ༌དཱ༌པའེ༌ ལུག༌སྲོལ༌ ནང༌ཞིན༌ སུན༌ནད༌ ཅོ༌ཅེས༌པོའེ༌, ཁྱོ༌ཞ༌གུན༌ དེན༌བའེ༌ ཡ༌ཧུ༌དཱ༌པ༌ རིག༌ རྒྱུར༌ར༌ མ༌ནོག༌། 
ROM.2.29	ཨིན༌ནའང༌ དཀོན༌མཆོག༌ ཉམ༌པོ༌ དྲང༌པོ༌ བྲེལ༌ ཡོད༌ཁན༌བོ༌ ནི༌, དེན༌བའེ༌ ཡ༌ཧུ༌དཱ༌པ༌ཞིག༌ ཨིན༌ནོག༌། ཡང༌ དེན༌བའེ༌ སུན༌ནད༌ ཅོ༌ཅེས༌ ནི༌, ཁྲིམས༌ལ༌ ཁའ༌ཉན༌ཅེས༌པོ༌ མན༌པ༌, རང༌ངི༌ སྙིང༌ངི༌ ནང༌ང༌ རྒྱུར༌ཇ༌ ཁྱོང༌ཅེས༌པོ༌ ཨིན༌ནོག༌། ཡང༌ རྒྱུར༌ཇ༌ ཡོང༌ཁན༌ནི༌ མི༌ཞིག༌གི༌, མི༌གུན༌ནེ༌ མན༌པ༌, དཀོན༌མཆོག༌གི༌ སྟོད༌པ༌ ཙལ༌ལ༌ནོག༌།
ROM.3.1	ཅི༌ ཏེ༌ནེ༌ ཡ༌ཧུ༌དཱ༌པ༌ཞིག༌ ཨིན༌ཅེས༌པོའེ༌ ཕན༌ཐོགས༌ ཡོད༌ཏེ༌ ཨིན༌ནོག༌ག༌, ཡ༌ སུན༌ནད༌ ཅོ༌ཅེས༌པོའ༌ ཅི༌ རིན༌ཞིག༌ ཡོད༌ཏེ༌ ཨིན༌ནོག༌? 
ROM.3.2	འོ༌ན༌, ཕན༌ཐོགས༌ མང༌པོ༌ ཡོད༌ཏེ༌ ཨིན༌ནོག༌། དང༌པོ༌རང༌ དཀོན༌མཆོག༌གི༌ ཁོང༌རང༌ངི༌ བཀའ༌གུན༌ ཡ༌ཧུ༌དཱ༌པ༌གུན༌ལ༌ སྟད༌ད༌ ཛདས༌།
ROM.3.3	གལ༌ཏེས༌ ཏེ༌གུན༌ནི༌ ཕྲོ༌ནེ༌ ཁ༌ཅིག༌ག༌ དད༌པ༌ མེད༌ན༌ ཅི༌ ཁོང༌གུན༌ལ༌ དད༌པ༌ མེད༌ཅེས༌པོའེ༌, དཀོན༌མཆོག༌གའང༌ ཨིད༌ཤེས༌ མེད༌ཁན༌ རྒྱུར༌ར༌ནོག༌ག༌? 
ROM.3.4	མ༌ནེ༌ རྒྱུར༌ར༌ མ༌ནོག༌། ཚང༌མ༌ ཟུན༌ཇན༌ ཨིན༌ནའང༌, དཀོན༌མཆོག༌ ཁོང༌རང༌ངི༌ ཞལ༌ཆད༌གུན༌ནི༌ཀ༌ དྲང༌པོ༌ ཞུག༌ས༌ནོག༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཨིན༌ནོག༌,
ROM.3.4	"ཉེ༌རང༌ངི༌ མོལ༌ཁན༌ ཚང༌མ༌ དྲང༌པོ༌ ཨིན༌ཁན༌ སྟན༌ཨིན༌,
ROM.3.4	ཡང༌ ཉེ༌རང༌ང༌ ཁྲིམས༌ཁུང༌ངི༌ ནང༌ང༌ རྒྱལ༌ ཐོབ༌ཨིན༌།
ROM.3.5	ཨིན༌ནའང༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, "ང༌དང༌ངི༌ སྡིག༌པའེ༌ ལས༌གུན༌ནི༌ དཀོན༌མཆོག༌ དྲང༌པོ༌ ཨིན༌ཁན༌བོ༌ མང༌ང༌ སལ༌པོ༌ ཅོས༌ཏེ༌ སྟན༌ནད༌ན༌, ཏེ༌ནེ༌ ཁོང༌ངི༌ ང༌དང༌གུན༌ལ༌ ཆད༌པ༌ སལ༌ཅེས༌པོ༌ མི༌འོས༌པ༌ཞིག༌ མ༌ནོག༌ག༌?" ༼ཏེ༌གུན༌, མི༌ཞིག༌གི༌ སམ༌ཚུལ༌ ནང༌ཞིན༌ ཟེར༌ཏེ༌ ཨིན༌ནོག༌༽ 
ROM.3.6	ཏན༌ཏན༌ མ༌ནོག༌། གལ༌ཏེས༌ མི༌འོས༌པ༌ ཨིན༌པིན༌ན༌, ཏེ༌ནེ༌ དཀོན༌མཆོག༌གི༌ ཇིག༌རྟེན༌པ༌གུན༌ལ༌ ཁྲིམས༌ཅད༌ ཀ༌ཟུག༌གི༌ ཛད༌ཨིན༌? 
ROM.3.7	ཁ༌ཅིག༌གི༌ ཟེར༌རྒྱུ༌ ཏངས༌ཏེ༌ ཟེར༌སྲིད༌ཅེས༌ ཨིན༌ནོག༌, "གལ༌ཏེས༌ ངའེ༌ ངན༌པ༌ ཅོ༌ཅེས༌པོའེ༌, དཀོན༌མཆོག༌ དྲང༌པོ༌ ཨིན༌ཁན༌བོ༌ མང༌ང༌ སལ༌པོ༌ ཐོང༌ཏེ༌, ཁོང༌ང༌ སྤལ༌ ཐོབ༌བད༌ན༌, ཏེ༌ནེ༌ ཅིའ༌ དཀོན༌མཆོག༌གི༌ ངའ༌ སྡིག༌ཅན༌ ཨིན༌ཁན༌བོའེ༌ ཕིའ༌ ཤི༌ཅེས༌སི༌ ཁྲིམས༌ཅད༌ ཛད༌ད༌ནོག༌?" 
ROM.3.8	ཡང༌ ཁ༌ཅིག༌གི༌, "ཟང༌པོ༌ མང༌ང༌ བྱུང༌ཅེས༌སི༌ ཕིའ༌ ངན༌པ༌ རིག༌ ཅོ༌ཤིག༌" ཟེར༌དུག༌ ཟེར༌ཏེ༌ ང༌ཞའེ༌ རྒྱབ༌གལ༌ལ༌ ཟུན༌ ཏང༌ང༌ནོག༌། ཏེ༌ཟུག༌ ཟེར༌ཁན༌གུན༌ལ༌ དཀོན༌མཆོག༌གི༌ ཆོགས༌ནེ༌ ཤི༌ཅེས༌སི༌ ཆད༌པ༌ ཐོབ༌ཅེས༌པོ༌ འོས༌པ༌ ཨིན༌ནོག༌།
ROM.3.9	ཏེ༌ནེ༌ དོར༌ལྡུས༌ཏེ༌ ཅི༌ ང༌དང༌ ཡ༌ཧུ༌དཱ༌པ༌གུན༌ ཞན༌མ༌གུན༌ནི༌ སང༌ རྒྱལ༌ལ༌ ཨིན༌ ཟེར༌ ཐུབ༌ཨིན༌ན༌? མན༌, མ༌ནེ༌ ཟེར༌ མི༌ཐུབ༌། ཅིའ༌ཟེར༌ན༌ ང༌ཞའེ༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ ཚང༌མའ༌, སྡིག༌པའེ༌ ཝང༌ངི༌ ཡོག༌ག༌ ཡོད༌ཁན༌བོ༌ སྟན༌ཚར༌ཏེ༌ ཨིན༌། 
ROM.3.10	ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛདས༌,
ROM.3.10	"སུ༌ཞིག༌གའང༌ དྲང༌པོ༌ མ༌ནོག༌, ཅིག༌ཅིག༌གའང༌།
ROM.3.11	སུ༌ཞིག༌གིའང༌ ཧ༌གོ༌ཅེས༌སི༌ རྩོན༌གྲུས༌ མ༌ཅོའ༌ ཨིན༌ནོག༌,
ROM.3.11	སུ༌ཞིག༌གིའང༌ དཀོན༌མཆོག༌ དྲང༌པོ༌ ཤེས༌ཉིན༌ མེད༌ཏེ༌ ཨིན༌ནོག༌།
ROM.3.12	ཚང༌མའེ༌ དཀོན༌མཆོག༌ག༌ རྒྱབ༌རྒྱུར༌ཅེས༌པོའེ༌ ཚང༌མ༌ རིན༌མེད༌ རྒྱུར༌ཏེ༌ ཨིན༌ནོག༌།
ROM.3.12	སུ༌ཞིག༌གིའང༌ ཟང༌པོ༌ ཅོའ༌ མ༌ནོག༌, ཅིག༌ཅིག༌གིའང༌།
ROM.3.13	ཁོང༌གུན༌ནི༌ སྤེ༌ར༌གུན༌, བེ༌ཏེ༌ ཡོད༌ཁན༌ནི༌ རོམ༌ཁང༌ངི༌
ROM.3.13	ནང༌ནེ༌ ཡོང༌ཁན༌ནི༌ དྲི༌ངན༌ ཙོགས༌ ཨིན༌ནོག༌།
ROM.3.13	ཁོང༌གུན༌ནི༌ ལྕེ༌གུན༌ ཟུན༌ནི༌ གངས༌ཏེ༌ ཡོད༌ཏེ༌ ཨིན༌ནོག༌།
ROM.3.13	ཏུག༌རུལ༌ལི༌ ཁལ༌པག༌ནེ༌ ཏུག༌ བུད༌ད༌ནོག༌།
ROM.3.14	ཁོང༌གུན༌ནི༌ ཁའ༌, ངན༌ ཏབ༌ཅེས༌ དང༌ ཕོག༌ཅེས༌སི༌ སྤེ༌རའེ༌ གངས༌ཏེ༌ ཨིན༌ནོག༌།
ROM.3.15	ཁོང༌གུན༌ མི༌སད༌ཅེས༌ལ༌ རིངས༌ས༌ནོག༌།
ROM.3.16	ཁྲེས༌སྟོར༌ ཅོ༌ཅེས༌ དང༌ སྡུག༌པོ༌ ཏང༌ཅེས༌ གུན༌
ROM.3.16	ཁོང༌གུན༌ནི༌ སྟིང༌རང༌ནེ༌ ཡོང༌ང༌ནོག༌།
ROM.3.17	ཁོང༌གུན༌ལ༌ ཞི༌དེ༌ ལམ༌བོ༌ ཤེས༌ས༌ མ༌ནོག༌།
ROM.3.18	དཀོན༌མཆོག༌གི༌ ཇིགས༌ ཁོང༌གུན༌ནི༌ ནང༌ང༌ མ༌ནེ༌ མེད༌ཏེ༌ ཨིན༌ནོག༌།"
ROM.3.19	ཏན༌ཏན༌ལ༌ ཁྲིམས༌པོ༌, ཁྲིམས༌ ཐོབ༌ཁན༌ནི༌ མི༌གུན༌ནི༌ ཕིའ༌ ཨིན༌ནོག༌། ཁྲིམས༌ སལ༌ཅེས༌སི༌ རྒྱུན༌ཚན༌བོ༌ ནི༌ མི༌གུན༌ལ༌ སྐྱོན༌ ཅོ༌ཅེས༌ནེ༌ གག༌ཅེས༌, ཡང༌ ཇིག༌རྟེན༌ གང༌མ༌ དཀོན༌མཆོག༌གི༌ སྐུན༌དུན༌ལ༌ ནོངས༌ཅན༌ ཨིན༌ཁན༌བོ༌ སྟན༌ཅེས༌པོ༌ ཨིན༌ནོག༌། 
ROM.3.20	ཅིའ༌ཟེར༌ན༌ སུ༌ཞིག༌གའང༌ ཁྲིམས༌སི༌ བཀའ༌ ནང༌ཞིན༌ ཅོ༌ཅེས༌ ཅིག༌པོ༌ནེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ར༌ མ༌ནོག༌། ཁྲིམས༌སི༌ ང༌དང༌གུན༌ ཙམ༌ཤིག༌ སྡིག༌ཅན༌ ཨིན༌ཁན༌བོ༌ སལ༌པོ༌ ཅོས༌ཏེ༌ སྟན༌ན༌ནོག༌།
ROM.3.21	ཨིན༌ནའང༌ ཏ༌ དཀོན༌མཆོག༌གི༌ ང༌དང༌གུན༌ལ༌ ཁོང༌ངི༌ སྐུན༌དུན༌ལ༌ ཁྲིམས༌ རྒྱུད༌ཏེ༌ མན༌པ༌, དྲང༌པོ༌ རྒྱུར༌ཅེས༌སི༌ ཞན༌ལམ༌བོ༌ སྟན༌ན༌ ཛདས༌, ཀ༌ཟུག༌ མོ༌ཟེས༌ དང༌ ལུང༌སྟོན༌པ༌གུན༌ནི༌ སྤེ༌ཆ༌གུན༌ནི༌ ནང༌ང༌ ཞལ༌ཆད༌ ཛད༌ཏེ༌ ཨིན༌ནོག༌། 
ROM.3.22	ཡེ༌ཤུ༌ མ༌ཤི༌ཀའེ༌ ནང༌ང༌ དད༌པ༌ རྒྱུད༌ཏེ༌, ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ཛད༌ཏེ༌ ཨིན༌ནོག༌། ཡང༌ ང༌དང༌ སུ༌རིག༌ ཨིན༌ནའང༌ ཅའང༌ ཁྱད༌ མེད༌པ༌ ཨིན༌ནོག༌།
ROM.3.23	མི༌ཚང༌མའེ༌ སྡིག༌པ༌ ཅོས༌ཏེ༌ ཨིན༌ནོག༌, ཡང༌ དཀོན༌མཆོག༌གི༌ ང༌དང༌ངི༌ ཕིའ༌ ཟིར༌རྗིད༌དི༌ ཐུགས༌དོད༌ ཡོད༌ཁན༌ནི༌ ཚད༌ ཚོག༌པ༌ ང༌དང༌ སླེབ༌ མ༌ཐུབ༌བ༌ ཨིན༌ནོག༌། 
ROM.3.24	ཨིན༌ནའང༌ དཀོན༌མཆོག༌གི༌, ང༌དང༌གུན༌ལ༌ འོས༌པ༌ མན༌ཁན༌ནི༌ ཐུག༌རྗེ༌ རྒྱུད༌ཏེ༌ དྲང༌པོ༌ ཐེའ༌ ཛདས༌། ཁོང༌ངི༌ ཏེ༌བོ༌ ཅོའ༌ ཛདས༌, ནམ༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ ང༌དང༌གུན༌ ང༌དང༌ངི༌ སྡིག༌པའེ༌ ཚེ༌ཡོག༌ནེ༌ ཐར༌ ཅུག༌ག༌ ཛདས༌། 
ROM.3.25	དཀོན༌མཆོག༌གི༌ ཡེ༌ཤུ༌ སྡིག༌པའེ༌ ཕིའ༌ ཆོད༌པའེ༌ ཚུལ༌ལ༌ ཕུལ༌ལ༌ ཛདས༌། ཡེ༌ཤུའི༌ སྐུ༌སྲོག༌ ཆོད༌པ༌ ཕུལ༌ཏེ༌ ཁྲག༌ཕོའ༌ ཛད༌ཁན༌བོའེ༌ཀ༌ ཨིད༌ཤེས༌ ཅོ༌ཁན༌ནི༌ མི༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ད༌ནོག༌། འི༌ ཆོད༌པ༌བོའེ༌ དཀོན༌མཆོག༌ འོས༌པ༌ ཛད༌ཁན༌བོ༌ སྟན༌ན༌ནོག༌, ནམ༌ ཁོང༌ངི༌ སྔུན༌ལ༌ སྡིག༌པ༌ ཅོ༌ཁན༌གུན༌ལ༌ ཆད༌པ༌ མ༌སལ༌ལ༌ སྲན༌ཏེ༌ ཞུགས༌། 
ROM.3.26	ཟོད༌པ༌ སྲན༌ཏྲེ༌ ཞས༌ཏེ༌ དཀོན༌མཆོག༌གི༌ ཏེ༌བོ༌ ཅོའ༌ ཛདས༌, ཨིན༌ནའང༌ ཏ༌ དག༌ས༌ ཁོང༌ངི༌ ང༌དང༌གུན༌ནི༌ སྡིག༌པའེ༌ ཕིའ༌ ཡེ༌ཤུ༌ སྲོག༌ཆོད༌ལ༌ ཕུལ༌ལ༌ ཛདས༌། ཏེ༌ཟུག༌ ཅོའ༌ ཛད༌ཅེས༌པོའེ༌, དཀོན༌མཆོག༌གི༌ ཁོང༌རང༌ དྲང༌པོ༌ ཨིན༌ཁན༌ དང༌ ཡེ༌ཤུའི༌ ནང༌ང༌ དད༌པ༌ ཅོ༌ཁན༌གུན༌ དྲང༌པོ༌ ཅོའ༌ ཛད༌ཁན༌བོ༌ སྟན༌ན༌ ཛདས༌།
ROM.3.27	ཏེ༌ནེ༌ ཅི༌ རྒྱུན༌ཚན༌བོའེ༌ ཕིའ༌, ང༌དང༌ངི༌ ཕོ༌སོ༌ ཅོ༌ཨིན༌? ཅའང༌ངི༌ ཕིའང༌ ཅོ༌ མི༌ཉན༌, ཅིའ༌ཟེར༌ན༌ ང༌དང༌ སྡིག༌པ༌ མེད༌ཁན༌ ཐེའ༌ ཛད༌ཅེས༌པོ༌ ནི༌ ཁྲིམས༌ལ༌ ཁའ༌ཉན༌ཅེས༌ མན༌པ༌, དད༌པ༌ ཅོ༌ཅེས༌པོའེ༌ཀ༌ རག༌ལས༌ཏེ༌ ཨིན༌ནོག༌། 
ROM.3.28	སོང༌པ༌སང༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ ཁྲིམས༌ ཁའ༌ཉན༌ཅེས༌པོའེ༌ དྲང༌པོ༌ ཐེའ༌ མ༌ཛད༌ད༌, དད༌པ༌ ཅོ༌ཅེས༌པོའེ༌ དྲང༌པོ༌ ཐེའ༌ ཛདས༌། 
ROM.3.29	ཅི༌, དཀོན༌མཆོག༌ ཡ༌ཧུ༌དཱ༌པ༌ ཅིག༌པོའེ༌ དཀོན༌མཆོག༌ ཞུགས༌ཏེ༌ ཨིན༌ནོག༌ག༌? ཁོང༌ ཡ༌ཧུ༌དཱ༌པ༌ མན༌ཁན༌གུན༌ནིའང༌ དཀོན༌མཆོག༌ ཞུགས༌ཏེ༌ མ༌ནོག༌ག༌? འོ༌ན༌, ཁོང༌ ཨིན༌ནོག༌། 
ROM.3.30	དཀོན༌མཆོག༌ ཅིག༌ ཞུགས༌ཏེ༌ ཨིན༌ནོག༌, ཡང༌ ཁོང༌ངི༌ མི༌གུན༌ དད༌པ༌ ཅིག༌པོ༌ རྒྱུད༌ཏེ༌ ཁོང༌རང༌ངི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ད༌ནོག༌, ཡ༌ཧུ༌དཱ༌པ༌ ཨིན༌གྲོ༌ ཡ༌ ཡ༌ཧུ༌དཱ༌པ༌ མན༌གྲོ༌། 
ROM.3.31	ཅི༌ ཏེ༌ནེ༌ ང༌དང༌གུན༌ནི༌ དད༌པ༌བོ༌ ཁག༌ཅན༌ རྩིས༌པ༌, ཁྲིམས༌པོ༌ རྗེད༌ནའང༌ གྲིག༌ཏེ༌ ཨིན༌ནོག༌ག༌? མ༌ནེ༌ མ༌ནོག༌། ངོས༌པོའ༌ དད༌པ༌ ཡོད༌ པ༌སང༌, ང༌དང༌ངི༌ རང༌ཞིན༌ལ༌, ཁྲིམས༌པོ༌ དྲན༌དྲའ༌ གྲུབ༌ ཅུག༌ག༌ནོག༌།
ROM.4.1	དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ཅེས༌སི༌ སྐོར༌ལ༌ ང༌དང༌གུན༌ནི༌ ཕ༌མེས༌པོ༌, ཨབ༌ར༌ཧམ༌མི༌ སློབས༌ཁན༌བོའ༌ ང༌ཏི༌ ཅི༌ ཟེར༌གོས༌? 
ROM.4.2	གལ༌ཏེས༌ ཁོའེ༌ ལས༌ ཟང༌པོ༌གུན༌ནི༌ ཁོ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའད༌ན༌, ཏེ༌ནེ༌ ཁོའ༌ ཕོ༌སོ༌ ཅོ༌ཅེས༌སི༌ ཏོན༌ཞིག༌ ཡོད༌གྲོ༌། ཨིན༌ནའང༌ དཀོན༌མཆོག༌གི༌ ཐབས༌པོ༌ ཏེ༌ཟུག༌ མ༌ནོག༌། 
ROM.4.3	ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌དུག༌, "ཨབ༌ར༌ཧམ༌མི༌ དཀོན༌མཆོག༌གི༌ ཞལ༌ཆད༌ ཛད༌ཁན༌བོའེ༌ཀ༌ དད༌པ༌ ཅོས༌པ༌, ཁོའ༌ དཀོན༌མཆོག༌གི༌ མི༌ དྲང༌པོ༌ཞིག༌ ཐེའ༌ ཛདས༌།
ROM.4.4	ལས༌ ཅོ༌ཁན༌ནི༌ མི༌ཞིག༌ག༌ ཐོབ༌ཁན༌ནི༌ ལ༌ཆ༌བོ༌ སྐྱེས༌ཤིག༌ མན༌པ༌, ཁོའེ༌ ལས༌ ཅོ༌ཁན༌ནི༌ ཐོབ༌ཏང༌བོ༌ ཨིན༌ནོག༌། 
ROM.4.5	ཨིན༌ནའང༌ མི༌གུན༌ ཁོ༌རང༌གུན༌ནི༌ ལས༌སི༌ ཞས༌ཏེ༌ མན༌པ༌, ཁོང༌གུན༌ལ༌ དྲང༌པོ༌ ཅོའ༌ ཛད༌ཁན༌ དཀོན༌མཆོག༌གི༌ ནང༌ང༌ དད༌པ༌ ཅོ༌ཅེས༌པོའེ༌ དྲང༌པོ༌ ཐེའ༌ ཛད༌ད༌ནོག༌། 
ROM.4.6	ཏེན༌ན༌ ཙོགས༌ལ༌ རྒྱལ༌པོ༌ དཱ༌བིད༌དིའང༌, ལས༌ མ༌ཅོའ༌, དཀོན༌མཆོག༌གི༌, དྲང༌པོ༌ ཐེའ༌ ཛད༌ཁན༌ བྱིན༌ལབས༌ཅན༌གུན༌ནི༌ སྐོར༌ལ༌ མོལས༌,
ROM.4.7	"ཁའ༌ མི༌ཉན༌ཅེས༌ལ༌ ཤགས༌པ༌ ཐོབ༌ཁན༌གུན༌ དང༌
ROM.4.7	སྡིག༌པ༌ ཀབ༌བ༌ ཛད༌ཁན༌གུན༌,
ROM.4.7	ཙམ༌ཤིག༌གི༌ བྱིན༌ལབས༌ཅན༌ མ༌ནོག༌།
ROM.4.8	གཙོ༌བོའེ༌, སྡིག༌པ༌གུན༌ རྩིའ༌ མ༌ཛད༌ཁན༌ནི༌ མི༌བོ༌
ROM.4.8	ཙམ༌ཤིག༌གི༌ བྱིན༌ལབས༌ཅན༌ མ༌ནོག༌།"
ROM.4.9	ཏ༌ ཅི༌, འི༌ བྱིན༌ལབས༌པོ༌ ཡ༌ཧུ༌དཱ༌པ༌ ཅིག༌པོའེ༌ ཕིའ༌ ཨིན༌ནོག༌ག༌, ཡ༌ སུན༌ནད༌ མ༌ཅོ༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌? ང༌ཞའེ༌ ཟེར༌རད༌, ཁོའེ༌ དད༌པའེ༌ ཞས༌ཏེ༌ ཨབ༌ར༌ཧམ༌མ༌ དཀོན༌མཆོག༌གི༌ དྲང༌པོ༌ ཐེའ༌ ཛདས༌། 
ROM.4.10	ཨིན༌ནའང༌ ཏེ༌བོ༌ ནམ༌ བྱུང༌? ཁོ༌ དྲང༌པོ༌ ཐེའ༌ ཛད༌ཅེས༌པོ༌, ཁོའ༌ སུན༌ནད༌ མ༌ཅོའེ༌ སྔུན༌ལ༌ བྱུངས༌ས༌ ཡ༌ སུན༌ནད༌ ཅོས༌ཏེ༌ སྟིང༌ནེ༌ བྱུང༌? ཏེ༌བོ༌ ཁོའ༌ སུན༌ནད༌ ཅོས༌ཏེ༌ སྟིང༌ནེ༌ མན༌པ༌, སྔུན༌ལ༌ བྱུང༌། 
ROM.4.11	སུན༌ནད༌ ཅོའེ༌ སང༌ སྔུན༌ལ༌, ཨབ༌ར༌ཧམ༌མ༌ དད༌པ༌ ཡོད༌ཅེས༌ ཡང༌ དཀོན༌མཆོག༌གི༌ ཁོའ༌ དྲང༌པོ༌ ཨིན༌ཁན༌, ཁོང༌རང༌ངི༌ ཞལ༌ནེ༌ མོལ༌ལ༌ ཛད༌ཅེས༌པོ༌, སུན༌ནད༌ ཅོ༌ཁན༌ནི༌ སྟགས༌པོ༌ ཨིན༌པིན༌། ཏེན༌ན༌བོའེ༌ཕིའ༌ ཨབ༌ར༌ཧམ༌ ནི༌ སུན༌ནད༌ མ༌ཅོའ༌ དད༌པ༌ ཅོ༌ཁན༌གུན༌ནི༌ ཨ༌བ༌ ཙོགས༌ ཨིན༌ནོག༌། ཡང༌ ཏེ༌གུན༌ ཁོང༌རང༌གུན༌ནི༌ དད༌པའེ༌ ཞས༌ཏེ༌ དྲང༌པོ༌ ཐེའ༌ ཛད༌ད༌ནོག༌། 
ROM.4.12	ཨབ༌ར༌ཧམ༌ སུན༌ནད༌ ཅོ༌ཁན༌གུན༌ནིའང༌ ཨ༌བ༌ ཙོགས༌ ཨིན༌ནོག༌, ཨིན༌ནའང༌ སུན༌ནད༌ ཅོའེ༌ སང༌ སྔུན༌ལ༌ ཨབ༌ར༌ཧམ༌མ༌ ཡོད༌ཁན༌ནི༌ དད༌པ༌ ཙོགས༌ ཁོང༌གུན༌ལའང༌ ཡོང༌གོས༌།
ROM.4.13	དཀོན༌མཆོག༌གི༌ ཨབ༌ར༌ཧམ༌ དང༌ ཁོའེ༌ ཕོར༌རྒྱུད༌གུན༌ལ༌ ཇིག༌རྟེན༌ གང༌པོ༌ སལ༌ཅེས༌ལ༌ ཞལ༌ཆད༌ ཛདས༌། ཨིན༌ནའང༌ ཏེ༌བོ༌ ཨབ༌ར༌ཧམ༌མ༌ ཁྲིམས༌ ཁའ༌ཉན༌ཅེས༌པོའེ༌ ཞས༌ཏེ༌ མན༌པ༌, དད༌པ༌ རྒྱུད༌ཏེ༌ དཀོན༌མཆོག༌ ཉམ༌པོ༌ དྲང༌པོ༌ བྲེལ༌ ཡོད༌ཅེས༌པོའེ༌ ཐོབ༌ཏེ༌ ཨིན༌ནོག༌། 
ROM.4.14	གལ༌ཏེས༌ དཀོན༌མཆོག༌གི༌ ཞལ༌ཆད༌པོ༌ ཁྲིམས༌ ཁའ༌ཉན༌ཁན༌ ཅིག༌པོའེ༌ ཕིའ༌ ཨིན༌པིན༌ན༌, ཏེ༌ནེ༌ དད༌པའེ༌ གོས༌སྡོམ༌ མེད༌གྲོ༌ ཡང༌ དཀོན༌མཆོག༌གི༌ ཞལ༌ཆད༌པོ༌ ཏོན༌མེད༌ ཨིན༌གྲོ༌། 
ROM.4.15	དཀོན༌མཆོག༌གི༌ ཐུགས༌སྲོ༌, ཁྲིམས༌ ཅག༌ཅེས༌པོའེ༌ ཞས༌ཏེ༌ བབས༌ས༌ནོག༌། ཨིན༌ནའང༌ གལ༌ཏེས༌ ཁྲིམས༌ མེད༌ན༌ ཏེ༌བོ༌ ཀ༌ཟུག༌གི༌ ཅག༌ཨིན༌?
ROM.4.16	ཏེན༌ན༌བོའེ༌ཕིའ༌ ཞལ༌ཆད༌པོ༌ དད༌པ༌ རྒྱུད༌ཏེ༌ ཐོབ༌བ༌ནོག༌། འི༌བོ༌ རིན༌ མ༌ཏང༌ཁན༌ནི༌ སྐྱེས༌ཤིག༌ ཨིན༌ནོག༌། ཡང༌ ཁྲིམས༌པོ༌ ཁའ༌ཉན༌ནད༌གྲོ༌ ཡ༌ མེད༌གྲོ༌, གལ༌ཏེས༌ ང༌དང༌ང༌ ཨབ༌ར༌ཧམ༌ ཙོགས༌ལ༌ དད༌པ༌ ཡོད༌ན༌, ང༌དང༌ ཚང༌མ༌ལ༌ ཏེ༌ སྐྱེས༌པོ༌ ཐོབ༌ཅེས༌ ཏན༌ཏན༌ ཨིན༌ནོག༌། ཅིའ༌ཟེར༌ན༌ ཨབ༌ར༌ཧམ༌ ནི༌ དད༌པ༌ ཅོ༌ཁན༌ ཚང༌མའེ༌ ཨ༌བ༌ ཨིན༌ནོག༌། 
ROM.4.17	ཏེན༌ན༌བོའེ༌ཕིའ༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ ཨབ༌ར༌ཧམ༌མ༌ མོལས༌, "ངའེ༌ ཁྱོ༌རང༌ང༌ མིར༌རྒྱུད༌ མང༌པོའེ༌ ཨ༌བ༌ ཅོའད༌།
ROM.4.18	རེ༌ཝ༌ བོར༌ཅེས༌སི༌ རྒྱུན༌ཚན༌ མེད༌ ཟ༌ནེའང༌, ཨབ༌ར༌ཧམ༌མི༌ རེ༌ཝ༌ ཅོ༌ཨིན༌ དུགས༌ པ༌སང༌, ཁོ༌ མིར༌རྒྱུད༌ མང༌པོའེ༌ ཨ༌བ༌ རྒྱུར༌, ཀ༌ཟུག༌ དཀོན༌མཆོག༌གི༌ ཁོའ༌ མོལས༌, "ཁྱོ༌རང༌ང༌ ཕོར༌རྒྱུད༌ མ༌ མང༌པོ༌ཞིག༌ ཡོང༌ཨིན༌།
ROM.4.19	ཡང༌ ཨབ༌ར༌ཧམ༌མི༌ ལོ༌ ཧ༌ལམ༌ རྒྱ༌ ཟམ༌ཤིག༌ སོན༌ཏེ༌ ཁོའེ༌ ཟུགས༌པོ༌ རྒས༌ཏེ༌ ཤི༌ཅེས༌ ཙོགས༌ ཡང༌, ཁོའེ༌ ན༌མ༌ སཱ༌ར༌ ཕྲུ༌གུ༌ ཇོར༌ཅེས༌སི༌ ཁྱུད༌ནེ༌ ཐལ༌ནའང༌, ཨབ༌ར༌ཧམ༌མི༌ དད༌པ༌ ཡོལ༌ མ༌ཡོལ༌ལ༌ སྟན༌པོ༌ ལུས༌། 
ROM.4.20	ཨབ༌ར༌ཧམ༌མི༌ དཀོན༌མཆོག༌གི༌ ཞལ༌ཆད༌པོའེ༌ཀ༌ ཐེ༌ཚོམས༌ མ༌ནེ༌ མ༌ཅོས༌, མ༌ཚད༌ ཁོའེ༌ དད༌པ༌བོ༌ མང༌ང༌ ཤེད༌ཅན༌ རྒྱུར༌ཏེ༌ ཁོའེ༌ དཀོན༌མཆོག༌ག༌ སྤལ༌ ཁྱོངས༌། 
ROM.4.21	དཀོན༌མཆོག༌ག༌ ཞལ༌ཆད༌ ཛད༌ཁན༌བོ༌ དྲན༌དྲ༌ གྲུབ༌ཅུག༌ཉན༌ན༌ ཛད༌ཅེས༌པོའེ༌ཀ༌ ཁོའ༌ ཏན༌ཏན༌ ལོ༌ཁྱེལ༌ ཡོད༌པིན༌། 
ROM.4.22	ཡང༌ ཨབ༌ར༌ཧམ༌མི༌ དད༌པའེ༌ ཞས༌ཏེ༌ དཀོན༌མཆོག༌གི༌ ཁོའ༌ དྲང༌པོ༌ ཐེའ༌ ཛདས༌། 
ROM.4.23	དཀོན༌མཆོག༌གི༌ ཁོའ༌ དྲང༌པོ༌ ཐེའ༌ ཛད༌ཁན༌ བྲིའ༌ཛད༌ཅེས༌པོ༌, ཨབ༌ར༌ཧམ༌ ཅིག༌པོའེ༌ ཕན༌ཐོགས༌སི༌ ཕིའ༌ མན༌པ༌, 
ROM.4.24	ང༌དང༌ངི༌ ཕན༌ཐོགས༌སི༌ ཕིའང༌ ཨིན༌པིན༌། གལ༌ཏེས༌ ཡེ༌ཤུ༌ ང༌དང༌གུན༌ནི༌ གཙོ༌བོ༌, ཤི༌ཁན༌གུན༌ནི༌ ཕྲོ༌ནེ༌ ལང༌ང༌ ཛདས༌ཁན༌ དཀོན༌མཆོག༌གི༌ ནང༌ང༌ ང༌ཏི༌ དད༌པ༌ ཅོ༌ན༌, ཁོང༌ངི༌ ང༌དང༌གུན༌ནའང༌ དྲང༌པོ༌ ཐེའ༌ ཛད༌ཅེས༌པོ༌ ནི༌, ང༌དང༌ངི༌ ཕན༌ཐོགས༌པོ༌ ཨིན༌ནོག༌། 
ROM.4.25	དཀོན༌མཆོག༌གི༌ ཡེ༌ཤུ༌, ང༌དང༌གུན༌ནི༌ སྡིག༌པའེ༌ ཕིའ༌, གྲོངས༌ས༌ལ༌ སྟད༌ད༌ ཛདས༌། ཡང༌ ང༌དང༌གུན༌ དྲང༌པོ༌ རྒྱུར༌ཅེས༌ལ༌ ཁོང༌ངི༌ ཡེ༌ཤུ༌ སོན༌ཏེའ༌ ལང༌ང༌ ཛདས༌།
ROM.5.1	ཏ༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དད༌པའེ༌ ཞས༌ཏེ༌ དྲང༌པོ༌ ཐེའ༌ ཛད༌པ༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌, ང༌དང༌གུན༌ལ༌ དཀོན༌མཆོག༌ ཉམ༌པོ༌ ཞི༌དེ༌ ཡོད༌ཏེ༌ ཨིན༌ནོག༌། 
ROM.5.2	ང༌དང༌གུན༌ནི༌ དད༌པའེ༌ ཞས༌ཏེ༌ མ༌ཤི༌ཀའེ༌ ང༌དང༌གུན༌ལ༌ འོས༌པ༌ མེད༌ཁན༌ནི༌ ཏེ༌ ནས༌ས༌བོའེ༌ ནང༌ང༌ དུག༌ཅེས༌ལ༌ ཁྱོང༌ང༌ ཛདས༌། ཡང༌ ང༌དང༌གུན༌ ལོ༌ཁྱེལ༌ དང༌ ཐད༌པོ༌ ཉམ༌པོ༌ དཀོན༌མཆོག༌གི༌ ཟིར༌རྗིད༌པོའེ༌ ནང༌ང༌ དྲེས༌ ཐུབ༌ཨིན༌།
ROM.5.3	ཏེ༌ནང༌ང༌ མ༌ཚད༌, ང༌དང༌གུན༌ནི༌ ནགས༌བར༌དོའེ༌ ནང༌ངའང༌ སྟོད༌པ༌ ཕུལ༌ལ༌ནོག༌, ཅིའ༌ཟེར༌ན༌ ང༌དང༌ང༌ རྒྱུས༌ཨིན༌ནོག༌ ནགས༌བར༌དོའེ༌ ཟོད༌སེམས༌ སྐྱེ༌ཅུག༌ཅེས༌, 
ROM.5.4	ཟོད༌སེམས༌སི༌ སྤྱོད༌ལམ༌ ཟང༌པོ༌ ལྡན༌ཅུག༌ཅེས༌, ཡང༌ སྤྱོད༌ལམ༌ ཟང༌པོའེ༌ ང༌དང༌གུན༌ལ༌ ཐར༌པའེ༌ རེ༌ཝའེ༌ ལོ༌ཁྱེལ༌ ཏང༌ང༌ནོག༌། 
ROM.5.5	ཡང༌ འི༌ རེ༌ཝ༌ ཡོད༌ཅེས༌པོའེ༌ ང༌དང༌གུན༌ནི༌ སྤོས༌པ༌ ཆག༌ག༌ མ༌ནོག༌, ཅིའ༌ཟེར༌ན༌ དཀོན༌མཆོག༌གི༌ ང༌དང༌གུན༌ནི༌ སེམས༌པོ༌ ང༌དང༌ང༌ སལ༌ཁན༌ནི༌ དམ༌པའེ༌ ཐུག༌ཉིད༌ རྒྱུད༌ཏེ༌, ཁོང༌རང༌ངི༌ ཡ༌ཤའེ༌ སྐང༌ང༌ ཛད༌ཏེ༌ ཨིན༌ནོག༌།
ROM.5.6	དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ དུས༌པོའེ༌ཀ༌, ང༌དང༌གུན༌ནི༌ སྟོབས༌ ཚར༌ཏེ༌ ང༌དང༌གུན༌ནི༌ ནང༌ང༌ ཁྱུད༌མེད༌ ཟ༌ནེ༌, མ༌ཤི༌ཀ༌ ང༌དང༌ སྡིག༌ཅན༌གུན༌ནི༌ ཕིའ༌ གྲོངས༌ས༌ ཛདས༌། 
ROM.5.7	མི༌ མང༌ཆེའ༌གུན༌ མི༌དྲང༌པོ༌ཞིག༌གི༌ དོན༌ལ༌ ཤིའ༌ མ༌ནོག༌, ཅི༌པ༌ཏ༌ ཅིག༌ཅིག༌ ཡོད༌གྲོ༌ ཀ༌བོའེ༌ ངའ༌ མི༌ ཟང༌པོའེ༌ དོན༌ལ༌ ཤི༌ཉན༌ཅེས༌རག༌ ཟེར༌སྲིད༌ཨིན༌།
ROM.5.8	ཨིན༌ནའང༌ ང༌དང༌གུན༌ སྡིག༌ཅན༌ ཨིན༌ ཟ༌ནེ༌, དཀོན༌མཆོག༌གི༌ མ༌ཤི༌ཀ༌ ང༌དང༌གུན༌ནི༌ ཏོན༌ལ༌ གྲོང༌ས༌ ལམ༌ཅུག༌ག༌ ཛད༌ཏེ༌, ཁོང༌ངི༌ ང༌དང༌ང༌ གཅེས༌པ༌ ཆེན༌མོ༌ ཛད༌ཁན༌བོ༌ སྟན༌ན༌ ཛདས༌། 
ROM.5.9	ཡང༌ མ༌ཤི༌ཀའེ༌ སྐུ༌ཁྲག༌ རྒྱུད༌ཏེ༌, ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཛད༌ པ༌སང༌, ཁོང༌ངི༌ ང༌དང༌གུན༌ ཏན༌ཏན༌ དཀོན༌མཆོག༌གི༌ ཐུགས༌སྲོའེ༌ ཀ༌ནེ༌ སྐྱོབ༌ཅེས༌པོའ༌ ལོ༌ཁྱེལ༌ ཡོང༌གོས༌། 
ROM.5.10	ང༌དང༌གུན༌ དཀོན༌མཆོག༌གི༌ གྲ༌འོ༌ ཨིན༌ ཟ༌ནེ༌, ཁོང༌རང༌ངི༌ སྲས༌ གྲོང༌ཤེས༌པོ༌ རྒྱུད༌ཏེ༌, ཁོང༌ངི༌ ང༌དང༌གུན༌ ཁོང༌ ཉམ༌པོ༌ ཐུན༌བྲེལ༌ ཛདས༌། ཏེན༌ན༌ ཐུན༌བྲེལ༌བོའེ༌, ཁོང༌རང༌ངི༌ སྲས༌སི༌ སྲོག༌ རྒྱུད༌ཏེ༌, ཁོང༌ངི༌ ང༌དང༌གུན༌ སྐྱོབ༌བ༌ ཛད༌ཅེས༌པོའ༌ ལོ༌ཁྱེལ༌ སྲན༌ཏྲེ༌ རག༌། 
ROM.5.11	ཏ༌ ང༌དང༌གུན༌ནི༌ དཀོན༌མཆོག༌ ཉམ༌པོ༌ བྲེལ༌ སོ༌མ༌བོའེ༌ ནང༌ང༌ གའ༌མོ༌ ཅོ༌ཨིན༌, ཅིའ༌ཟེར༌ན༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌, ང༌དང༌གུན༌ དཀོན༌མཆོག༌གི༌ ཛ༌འོ༌ རྒྱུར༌ ཅུག༌ག༌ ཛདས༌།
ROM.5.12	ནམ༌ ཨ༌དཱམ༌མི༌ སྡིག༌པ༌ ཅོས༌, ཏེ༌ མི༌ ཅིག༌པོ༌ རྒྱུད༌ཏེ༌ ཇིག༌རྟེན༌ནི༌ ནང༌ང༌ སྡིག༌པ༌ གོ༌ཟུགས༌། ཨ༌དཱམ༌མི༌ སྡིག༌པའེ༌ ཤི༌ཅེས༌ ཁྱོངས༌པ༌, ཤི༌ཅེས༌པོ༌ མི༌ཚང༌མའེ༌ཀ༌ ཕེལ༌, ཅིའ༌ཟེར༌ན༌ མི༌ཚང༌མའེ༌ སྡིག༌པ༌ ཅོས༌། 
ROM.5.13	ཁྲིམས༌ ཐོབ༌བི༌ སང༌ སྔུན༌ལའང༌ སྡིག༌པ༌ ཇིག༌རྟེན༌ནི༌ ནང༌ང༌ ཡོད༌པིན༌། ཨིན༌ནའང༌ ཏེ༌བོ༌ སྡིག༌པ༌ ཐེའ༌ མ༌ཛདས༌, ཅིའ༌ཟེར༌ན༌ ཏེ༌ཏེ༌ཚོག༌པ༌ ཅག༌ཅེས༌ལ༌ ཁྲིམས༌ཤིག༌ མ༌ནེ༌ མེད༌པིན༌། 
ROM.5.14	ཨིན༌ནའང༌ ཨ༌དཱམ༌མི༌ དུས༌ནེ༌ ཏངས༌ཏེ༌ མོ༌ཟེས༌སི༌ དུས༌ ཚོག༌པ༌, མི༌གུན༌ནི༌ ཨ༌དཱམ༌ ཙོགས༌ལ༌ བཀའ༌ ཅགས༌ཏེ༌ སྡིག༌པ༌ མ༌ཅོ༌ནའང༌, ཁོང༌གུན༌ ཤི༌། ཨ༌དཱམ༌ ནི༌ སྐྱོད༌ཅེས༌ཅན༌བོའེ༌, སྟགས༌པོ༌ ཨིན༌པིན༌། 
ROM.5.15	ཨིན༌ནའང༌ ཨ༌དཱམ༌མི༌ སྡིག༌པ༌ དང༌ དཀོན༌མཆོག༌གི༌ ཐུག༌རྗེའེ༌ སོལ༌རས༌པོའེ༌ ནང༌ང༌ མ༌ཁྱད༌པར༌ ཆེན༌མོ༌ཞིག༌ ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ཨ༌དཱམ༌, འི༌ མི༌ ཅིག༌པོའེ༌ སྡིག༌པའེ༌, མང༌པོ༌ཞིག༌གི༌ཀ༌ ཤི༌ཅེས༌ ཁྱོངས༌། ཨིན༌ནའང༌ ཏེ༌སང༌ ཀྲག༌པོ༌ ནི༌ དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེ༌ དང༌ མང༌པོ༌ཞིག༌ག༌ ཤགས༌པོའེ༌ སོལ༌རས༌པོ༌ ཨིན༌པིན༌, ཀ༌བོ༌ མི༌ ཉིས༌པ༌ ཡེ༌ཤུ༌ མ༌ཤི༌ཀ༌, རྒྱུད༌ཏེ༌ སལས༌། 
ROM.5.16	ཡང༌ དཀོན༌མཆོག༌གི༌ ཐུག༌རྗེའེ༌ སོལ༌རས༌པོའེ༌ བྲས༌བུ༌ ནི༌, ཏེ༌ མི༌ ཅིག༌པོའེ༌ སྡིག༌པའེ༌ བྲས༌བུ༌ དང༌ཙོགས༌ མེད༌པ༌ ཨིན༌ནོག༌། ཨ༌དཱམ༌མི༌ སྡིག༌པའེ༌ ཞས༌ཏེ༌ དཀོན༌མཆོག༌གི༌ ཤི༌ཅེས༌སི༌ ཆད༌པའེ༌ ཁྲིམས༌ཅད༌ སལས༌། ཨིན༌ནའང༌ དཀོན༌མཆོག༌གི༌ རིན༌ མ༌ཤལ༌ཁན༌ནི༌ སོལ༌རས༌པོའེ༌, ང༌དང༌གུན༌ནི༌ཀ༌ སྡིག༌པ༌ མང༌པོའེ༌ སྐྱོན༌ ཡོད༌ནའང༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོ༌ཅེས༌ལ༌ ཁྲིད༌ད༌ནོག༌། 
ROM.5.17	འི༌ ཨ༌དཱམ༌, མི༌ ཅིག༌པོའེ༌ སྡིག༌པའེ༌ ཞས༌ཏེ༌ ཤི༌ཅེས༌སི༌ ཝང༌ མི༌ མང༌པོ༌ཞིག༌གི༌ཀ༌ སྲུལས༌། ཨིན༌ནའང༌ ཡེ༌ཤུ༌ མ༌ཤི༌ཀ༌, མི༌ ཅིག༌པོ༌ རྒྱུད༌ཏེ༌, དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེ༌ དང༌ དྲང༌པོ༌ རྒྱུར༌ཅེས༌སི༌ སོལ༌རས༌ ཐོབ༌ཁན༌ ཚང༌མའེ༌ ནང༌ང༌ ཙམ༌ཤིག༌གི༌ མང༌ང༌ ཀྲག༌པོ༌ ཝང༌ མི༌སྲུལ༌།
ROM.5.18	འོ༌ན༌, ཨ༌དཱམ༌མི༌ སྡིག༌པ༌ ཅིག༌ཅིག༌པོའེ༌, མི༌ཚང༌མའེ༌ཀ༌ ཤི༌ཅེས༌སི༌ ཆད༌པ༌ ཕོག༌། ཨིན༌ནའང༌ མ༌ཤི༌ཀའེ༌ ཆག༌ལས༌ དྲང༌པོ༌ ཅིག༌ཅིག༌གི༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛད༌ཏེ༌ མི༌ཚང༌མ༌ལ༌ མི༌ཚེའེ༌ སོ༌མ༌ཞིག༌ སལ༌ལ༌ ཛདས༌། 
ROM.5.19	མི༌ ཅིག༌གི༌ དཀོན༌མཆོག༌གི༌ ཁའ༌ མི༌ཉན༌ཅེས༌པོའེ༌, མང༌པོ༌ཞིག༌ སྡིག༌ཅན༌ རྒྱུར༌ཅུགས༌། ཨིན༌ནའང༌ ཞན༌ཡང༌ མི༌ ཅིག༌གི༌ དཀོན༌མཆོག༌གི༌ ཁའ༌ཉན༌ཅེས༌པོའེ༌, མང༌པོ༌ཞིག༌ མི༌ དྲང༌པོ༌ རྒྱུར༌ ཅུག༌ག༌ ཛད༌ཨིན༌། 
ROM.5.20	མི༌གུན༌ ཙམ༌ཤིག༌ སྡིག༌ཅན༌ ཨིན༌ཁན༌བོ༌ སྟན༌ཅེས༌སི༌ ཕིའ༌ དཀོན༌མཆོག༌གི༌ ཁྲིམས༌པོ༌ སལ༌ལ༌ ཛདས༌། ཨིན༌ནའང༌ ཁྲིམས༌པོའེ༌ སྡིག༌པ༌ ངན༌པ༌ ཨིན༌ཁན༌བོ༌ མང༌ང༌ སལ༌པོ༌ ཅོའད༌ནའང༌, དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེ༌བོ༌ ཏེ༌སང༌ མང༌ང༌ ཀྲག༌ག༌ ཨིན༌ནོག༌། 
ROM.5.21	ཀ༌ཟུག༌ སྡིག༌པའེ༌ མི༌ཚང༌མའེ༌ཀ༌ ཝང༌སྲུལ༌ཏེ༌ ཤི༌ཅེས༌པོ༌ ཁྱོངས༌, ཏེ༌བོའེ༌ ཚབས༌ལ༌ དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེའེ༌ སོལ༌རས༌པོའེ༌ ཝང༌སྲུལ༌ལ༌ ཛད༌ཏེ༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ ང༌དང༌གུན༌ དྲང༌པོ༌ ཅོའ༌ ཛད༌ཨིན༌། ཡང༌ ང༌དང༌གུན༌ལ༌ ཐའ༌མེད༌པའེ༌ མི༌ཚེ༌ ཆོགས༌ལ༌ ཁྲིད༌ད༌ ཛད༌ཨིན༌།
ROM.6.1	ཏེ༌ནེ༌ ང༌ཏི༌ ཅི༌ ཟེར༌གོས༌, དཀོན༌མཆོག༌གི༌ ཐུག༌རྗེའེ༌ རྒྱས༌ཤུག༌ཅེས༌ལ༌, ཅི༌ ང༌དང༌གུན༌ནི༌ སྡིག༌པ༌ ཅོ༌ཨིན༌ ཆ༌གོས༌ས༌? 
ROM.6.2	མ༌ནེ༌ མ༌གོས༌། ང༌དང༌གུན༌ སྡིག༌པའེ༌ ཕིའ༌ ཤི༌ཏེ༌ ཨིན༌ པ༌སང༌, ཏེ༌ནེ༌ ང༌དང༌གུན༌ནི༌ ཏེ༌ནང༌ང༌ མི༌ཚེ༌ ཀ༌ཟུག༌གི༌ ཕུད༌ཨིན༌? 
ROM.6.3	མ༌ཤི༌ཀ༌ ཡེ༌ཤུའི༌ ཁྲུས༌སི༌ ནང༌ང༌ དྲེས༌ཁན༌གུན༌ནི༌ ཁོང༌ངི༌ ཤི༌ཅེས༌སི༌ ནང༌ངའང༌ དྲེས༌ཏེ༌ ཨིན༌ཁན༌བོ༌, ཅི༌ ཁྱོ༌ཞ༌གུན༌ལ༌ རྒྱུས༌མེད༌ད༌? 
ROM.6.4	ཁྲུས༌ལེན༌ཅེས༌ རྒྱུད༌ཏེ༌, ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ཏེ༌ སུབས༌ཁན༌ ཙོགས༌ ཨིན༌ནོག༌། ཡང༌ ཀ༌ཟུག༌ དཀོན༌མཆོག༌ ཡབ༌བི༌ ཟིར༌རྗིད༌དི༌ ཁྱུད༌ རྒྱུད༌ཏེ༌, མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ ལང༌ང༌ ཛད༌པ༌, ཏ༌ ང༌དང༌གུན༌ནིའང༌ མི༌ཚེ༌ སོ༌མ༌ཞིག༌ ཕུད༌ཐུབ༌ཅེས༌ ཨིན༌ནོག༌།
ROM.6.5	གལ༌ཏེས༌ ཁྲུས༌ལེན༌ཅེས༌པོའེ༌, ང༌དང༌གུན༌ ཡེ༌ཤུ༌ གྲོང༌ཤེས༌པོའེ༌ ནང༌ང༌ དྲེས༌ན༌, ཏེ༌ནེ༌ ང༌དང༌གུན༌ ཁོང༌ ཉམ༌པོ༌ སོན༌ཏེའ༌ ལང༌ཅེས༌པོའེ༌ ནང༌ངའང༌ དྲེ༌ཤེས༌པོ༌ ཏན༌ཏན༌ ཨིན༌ནོག༌། 
ROM.6.6	ང༌དང༌གུན༌ལ༌ རྒྱུས༌ཨིན༌ནོག༌, སྡིག༌པའེ༌ ཝང༌བོ༌ ང༌དང༌ངི༌ མི༌ཚེའེ༌ ནང༌ང༌ མི༌ལུས༌ཤེས༌སི༌ ཕིའ༌, ང༌དང༌གུན༌ནི༌ སྙིང༌པ༌ སྡིག༌ཅན༌ ཟུགས༌པོ༌བོ༌ མ༌ཤི༌ཀ༌ ཉམ༌པོ༌ རྐྱང༌ཤིང༌ངི༌ཀ༌ རྐྱངས༌ཏེ༌ ཨིན༌པིན༌། ཏ༌ ང༌དང༌གུན༌ སྡིག༌པའེ༌ ཚེ༌ཡོག༌ག༌ ལུས༌གོ༌ཤེས༌ མ༌ནོག༌། 
ROM.6.7	ཅིའ༌ཟེར༌ན༌ ནམ༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌, ང༌དང༌གུན༌ལ༌ སྡིག༌པའེ༌ ཝང༌ནེ༌ ཐར༌པ༌ ཐོབ༌ཏེ༌ ཨིན༌ནོག༌། 
ROM.6.8	ཡང༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ པ༌སང༌, ཁོང༌ ཉམ༌པོ༌ མི༌ཚེ༌ ཕུད༌ཅེས༌པོའང༌ ང༌དང༌གུན༌ལ༌ རྒྱུས༌ཨིན༌ནོག༌། 
ROM.6.9	ཏེ༌གུན༌ ཏན༌ཏན༌ ཨིན༌ཁན༌བོ༌ ང༌དང༌གུན༌ལ༌ རྒྱུས༌ཨིན༌ནོག༌, ཅིའ༌ཟེར༌ན༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌, ཁོང༌ ཡང༌སྐྱར༌ མ༌ནེ༌ མི༌ཤི༌, ཏ༌ ཤི༌ཅེས༌ལ༌ ཁོང༌ངི༌ཀ༌ ཝང༌ མེད༌པ༌ ཨིན༌ནོག༌། 
ROM.6.10	ནམ༌ མ༌ཤི༌ཀ༌ གྲོངས༌, སྡིག༌པའེ༌ ཝང༌བོ༌ ཅག༌ཅེས༌ལ༌ ཁོང༌ ལན༌ཕོག༌ ཅིག༌ གྲོངས༌། ཨིན༌ནའང༌ ཏ༌ ཁོང༌ སོན༌པོ༌ ཞུགས༌ཏེ༌, ཡང༌ ཁོང༌ངི༌ དཀོན༌མཆོག༌གི༌ སྤལ༌ལི༌ ཕིའ༌ མི༌ཚེ༌ ཕུད༌ད༌ ཛད༌ད༌ནོག༌། 
ROM.6.11	ཏེན༌ན༌ ཙོགས༌ལ༌ ཁྱོ༌ཞ༌གུན༌ནའང༌ སྡིག༌པའེ༌ ཝང༌ངི༌ ཕིའ༌ ཤི༌ཏེ༌ ཡང༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌, དཀོན༌མཆོག༌གི༌ སྤལ༌ལི༌ ཕིའ༌ མི༌ཚེ༌ ཕུད༌ཨིན༌ ཨིན༌ཁན༌བོ༌ སམ༌གོས༌།
ROM.6.12	ཏེ༌ནེ༌ ངན༌པའེ༌ དོད༌པ༌གུན༌ནི༌ ཁའ༌ མི༌ཉན༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ཤི༌ཅེས༌ཅན༌ནི༌ ཟུགས༌པའེ༌ཀ༌ སྡིག༌པ༌ ཝང༌སྲུལ༌ མ༌ཅུག༌ཤིག༌། 
ROM.6.13	ཁྱོ༌ཞ༌གུན༌ནི༌ ཟུགས༌པོའེ༌ ཁག༌ཅིག༌གའང༌, སྡིག༌པའེ༌ ཡོག༌པོ༌ ཅོ༌ཨིན༌ ངན༌པའེ༌ ལག༌ཆ༌ རིག༌ག༌ རྒྱུར༌ མ༌ཅུག༌ག༌, ཁྱོ༌ཞ༌རང༌གུན༌ ཅི༌ས༌ཐོག༌ནེ༌ དཀོན༌མཆོག༌ག༌ ཕུལ༌ཤིག༌། ཅིའ༌ཟེར༌ན༌ ཁྱོ༌ཞ༌གུན༌ ཤི༌ཏེ༌ ཨིན༌པིན༌, ཨིན༌ནའང༌ ཏ༌ ཁྱོ༌ཞ༌གུན༌ལ༌ མི༌ཚེ༌ སོ༌མ༌ཞིག༌ ཡོད༌ཏེ༌ ཨིན༌ནོག༌། ཏེ༌བོའེ༌ཕིའ༌ ཁྱོ༌ཞ༌གུན༌ནི༌ ཟུགས༌པོ༌བོ༌ དཀོན༌མཆོག༌ག༌ སྤལ༌ ཐོབ༌ཅེས༌ལ༌ འོས༌པའེ༌ ལས༌གུན༌ ཅོ༌ཅེས༌སི༌ ལག༌ཆ༌ ཙོགས༌ལ༌ ཀོལ༌ཤིག༌། 
ROM.6.14	ཏ༌ སྡིག༌པ༌བོ༌ ཁྱོ༌ཞ༌གུན༌ནི༌ སྤོན༌བོ༌ མ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཁྲིམས༌སི༌ ངའ༌ཡོག༌ག༌ མི༌ཚེ༌ མ༌ཕུད༌ད༌, དཀོན༌མཆོག༌གི༌ ཐུག༌རྗེའེ༌ རང༌ཝང༌ངི༌ ངའ༌ཡོག༌ག༌ མི༌ཚེ༌ ཕུད༌ད༌ནོག༌།
ROM.6.15	ཏེ༌ནེ༌ ཅི༌, ང༌དང༌གུན༌ ཁྲིམས༌སི༌ ངའ༌ཡོག༌ག༌ མན༌པ༌, ཐུག༌རྗེ༌ ངའ༌ཡོག༌ག༌ ཨིན༌ཅེས༌པོའེ༌ སྡིག༌པ༌ ཅོ༌གོས༌ས༌? མ༌ནེ༌ མ༌གོས༌། 
ROM.6.16	ཁྱོ༌ཞའེ༌ ཁའ༌ ཉན༌ཅེས༌ལ༌ ལྡམས༌ཁན༌བོའེ༌, ཁྱོ༌ཞའ༌ ཡོག༌པོ༌ རྒྱུར༌ཅེས༌པོ༌, ཧ༌གོའ༌ མེ༌རག༌ག༌? གལ༌ཏེས༌ སྡིག༌པའེ༌ ཡོག༌པོ༌ རྒྱུར༌ཅུག༌ན༌, ཏེ༌བོའེ༌ ཁྱོ༌ཞ༌གུན༌ ཉལ༌ཝའེ༌ ནང༌ང༌ ཁྲིད༌ཨིན༌, ཨིན༌ནའང༌ དཀོན༌མཆོག༌གི༌ ཁའ༌ཉན༌ན༌, ཏེ༌བོའེ༌ ཁྱོ༌ཞ༌གུན༌ མི༌ཚེ༌ དྲང༌པོ༌ཞིག༌གི༌ ནང༌ང༌ ཁྲིད༌ཨིན༌། 
ROM.6.17	ཁྱོ༌ཞའ༌ སྡིག༌པའེ༌ ཚེ༌ཡོག༌ ཨིན༌པིན༌, ཨིན༌ནའང༌ ཏ༌ ཁྱོ༌ཞ༌གུན༌ནི༌ ང༌ཞའེ༌ སླབ༌བྱ༌ ཏང༌ཁན༌གུན༌ནི༌ཀ༌ སེམས༌ གང༌པོ༌ནེ༌ ཁའ༌ཉན༌ཅེས༌པོའེ༌ཀ༌ ངའེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌། 
ROM.6.18	ཏ༌ ཁྱོ༌ཞ༌གུན༌ སྡིག༌པའེ༌ ཀ༌ནེ༌ ཐར༌ཏེ༌ དྲང༌པོ༌ མི༌ཚེ༌ཞིག༌ ཕུད༌ཅེས༌སི༌ ཚེ༌ཡོག༌ རྒྱུར༌ཏེ༌ ཨིན༌ནོག༌།
ROM.6.19	སེམས༌ཤུགས༌ མེད༌ཁན༌ནི༌ མི༌ ཨིན༌ཅེས༌པོའེ༌, ཁྱོ༌ཞ༌གུན༌ལ༌ འི༌ ཚང༌མ༌ ཧ༌གོ༌ཅུག༌ཅེས༌ལ༌ ངའེ༌ ཚེ༌ཡོག༌གི༌ སྤེ༌བོ༌ ཀོལ༌ལད༌། སྔུན༌ལ༌ ཁྱོ༌ཞའེ༌, ཁྱོ༌ཞ༌རང༌གུན༌ མང༌ནེ༌ མང༌ང༌ ངན༌པ༌ དང༌ ཚི༌ཏུ༌ ལས༌ ཉིས༌ཀོའེ༌ ཚེ༌ཡོག༌ རྒྱུར༌ཅུགས༌། ཏ༌ དམ༌པ༌ རྒྱུར༌ཅེས༌སི༌ ཕིའ༌ ཁྱོ༌ཞའེ༌ རང༌དང༌རང༌ མི༌ཚེ༌ དྲང༌པོ༌ཞིག༌གི༌ ཚེ༌ཡོག༌ རྒྱུར༌ཅུག༌གོས༌། 
ROM.6.20	ཁྱོ༌ཞ༌གུན༌ སྡིག༌པའེ༌ ཚེ༌ཡོག༌ ཨིན༌ ཟ༌ནེ༌, ཁྱོ༌ཞ༌གུན༌ལ༌ མི༌ཚེ༌ དྲང༌པོ༌ཞིག༌ ཕུད༌ཅེས༌སི༌ ཚེར༌ཁའ༌ མ༌ནེ༌ མེད༌པིན༌། 
ROM.6.21	ཡང༌ ཏེ༌བོའེ༌ བྲས༌བུ༌ ཀ༌ཟུག༌ཤིག༌ ཡོངས༌? ཏ༌ ཁྱོ༌ཞ༌གུན༌ ཏེ༌ཟུག༌ ཅོ༌ཁན༌གུན༌ནི༌ཀ༌ ཙམ༌ཤིག༌གི༌ ཁྲེལ༌བ༌ ཚོར༌ར༌ནོག༌, ཀ༌བོའེ༌ བྲས༌བུ༌ ཐའ༌མེད༌པའེ༌ ཤི༌ཅེས༌པོ༌ ཨིན༌ནོག༌། 
ROM.6.22	ཨིན༌ནའང༌ ཁྱོ༌ཞ༌གུན༌ སྡིག༌པའེ༌ ཝང༌ངི༌ ཡོག༌ནེ༌ ཐར༌ཏེ༌, དཀོན༌མཆོག༌གི༌ ཚེ༌ཡོག༌ རྒྱུར༌ཏེ༌ ཨིན༌ནོག༌། ཏ༌ ཁྱོ༌ཞ༌གུན༌ནི༌ དམ༌པ༌ ཆོགས༌ལ༌ ཁྲིད༌ཁན༌ནི༌ ལས༌གུན༌ ཅོ༌ཨིན༌ ཨིན༌ནོག༌, ཀ༌བོའེ༌ བྲས༌བུ༌ ནི༌ ཐའ༌མེད༌པའེ༌ མི༌ཚེ༌བོ༌ ཨིན༌། 
ROM.6.23	སྡིག༌པའེ༌ ལ༌ཆ༌བོ༌ ནི༌ ཤི༌ཅེས༌པོ༌ ཨིན༌ནོག༌། ཨིན༌ནའང༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ དཀོན༌མཆོག༌གི༌ ཆོན༌ལ༌ སལ༌ལ༌ ཛད༌ཁན༌ནི༌ སོལ༌རས༌པོ༌ ནི༌, ཐའ༌མེད༌པའེ༌ མི༌ཚེ༌བོ༌ ཨིན༌།
ROM.7.1	ཏ༌ ཁྲིམས༌ ཤེས༌ཁན༌ ངའེ༌ སྤུན༌ དང༌ སྤུན༌མོ༌, ཁྱོ༌ཞ༌གུན༌ལ༌ ཅི༌ རྒྱུས༌མེད༌ད༌? ཁྲིམས༌སི༌ ཝང༌བོ༌ མི༌ཞིག༌གི༌ཀ༌ ཁོ༌ སོན༌ཏེའ༌ ཡོད༌ཡོད༌ཚོག༌པ༌, གྲུལ༌ལ༌ནོག༌། 
ROM.7.2	སྤེར༌ན༌, ཁྲིམས༌ ནང༌ཞིན༌ ན༌མ༌ ཅོ༌ཁན༌ནི༌ བུ༌མོ༌བོའེ༌ ཁོ༌རང༌ངི༌ མག༌པ༌ སོན༌ཏེའ༌ ཡོད༌ཡོད༌ཚོག༌པ༌ ཁོ༌ ཉམ༌པོ༌ ཨིད༌ཤེས༌ཅན༌ནི༌ བྲེལ༌ བོར༌གོས༌། ཨིན༌ནའང༌ གལ༌ཏེས༌ ཁོའེ༌ མག༌པ༌ ཤི༌ན༌, ཁོ༌ མག༌པ༌ ཉམ༌པོ༌ ཨིད༌ཤེས༌ཅན༌ དུག༌ཅེས༌སི༌ ཁྲིམས༌པོ༌ སྲུང༌ཅེས༌ནེ༌ བུད༌ཏེ༌ ཨིན༌ནོག༌། 
ROM.7.3	གལ༌ཏེས༌ མག༌པ༌བོ༌ སོན༌ཏེའ༌ ཡོད༌ ཟ༌ནེ༌, ཏེ༌ བུ༌མོ༌བོའེ༌ ཞན༌ཞིག༌ག༌ ན༌མ༌ ཅོ༌ན༌, ཁོའེ༌ ཞིད༌མད༌ མན༌པ༌ ཞན༌མི༌ཞིག༌ ཉམ༌པོ༌ ལུས༌བྲེལ༌ ཅོ༌ཁན༌ནི༌ སྡིག༌པ༌ ཅོས༌ཏེ༌ ཨིན༌ནོག༌། ཨིན༌ནའང༌ གལ༌ཏེས༌ ཁོའེ༌ མག༌པ༌བོ༌ ཤི༌ཏེ༌ སྟིང༌ནེ༌, ཡང༌ ན༌མ༌ ཅོ༌ན༌, ཁོ༌ ཁྲིམས༌ ནང༌ཞིན༌ ལོག༌ཡེམ༌མི༌ སྡིག༌པ༌ ཅོ༌ཅེས༌ནེ༌ མ༌གལ༌ལ༌ ཨིན༌ནོག༌།
ROM.7.4	ཏེན༌ན༌བོའེ༌ཕིའ༌ ངའེ༌ གཅེས༌པའེ༌ སྤུན༌གུན༌, ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ ཤི༌ ཟ༌ནེ༌, ཁྱོ༌ཞ༌གུན༌ ཁྲིམས༌སི༌ ཝང༌ངི༌ ཀ༌ནེའང༌ ཤི༌ཏེ༌ ཨིན༌ནོག༌། ཏ༌ ཁྱོ༌ཞ༌གུན༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཁན༌བོ༌ ཉམ༌པོ༌ ཅིག༌གྲིལ༌ སོང༌ཏེ༌ ཨིན༌ནོག༌། ཏེ༌བོའེ༌ ཞས༌ཏེ༌ ང༌དང༌གུན༌ནི༌ དཀོན༌མཆོག༌གི༌ ཕིའ༌ ལས༌ ཟང༌པོའེ༌ བྲས༌བུ༌ སྨིན༌ཅག༌ཐུབ༌ཨིན༌། 
ROM.7.5	ང༌དང༌གུན༌ སྔུན༌མའེ༌ སྤྱོད༌པའེ༌ ཝང༌ངི༌ ནང༌ང༌ ཡོད༌ ཟ༌ནེ༌, ང༌དང༌གུན༌ནི༌ ནང༌ང༌ སྡིག༌པའེ༌ དོད༌པ༌གུན༌ནི༌ ལས༌ ཅོའད༌པིན༌། ཡང༌ ཁྲིམས༌སི༌, ཏེ༌ དོད༌པ༌ ངན༌པ༌གུན༌ ལང༌ཅུགས༌ཏེ༌ སྡིག༌པའེ༌ ལས༌སི༌ སྟོན༌ཐོག༌ སྨིན༌ ཅུག༌ག༌ནོག༌, ཀ༌བོའེ༌ བྲས༌བུ༌ ཤི༌ཅེས༌པོ༌ ཨིན༌ནོག༌། 
ROM.7.6	ཨིན༌ནའང༌ ཏ༌ ང༌དང༌གུན༌ ཁྲིམས༌སི༌ ཀ༌ནེ༌ བུད༌ཏེ༌ ཨིན༌ནོག༌, ཅིའ༌ཟེར༌ན༌ ང༌དང༌གུན༌ ལྡམས༌ཏེ༌ བོར༌ཁན༌ནི༌ ཁྲིམས༌པོའེ༌ ཕིའ༌ ཤི༌ཏེ༌ ཨིན༌ནོག༌། ཏ༌ བྲིས༌ཁན༌ནི༌ ཁྲིམས༌པོའེ༌ ཞབ༌སྟོག༌ མ༌ཅོའ༌, དམ༌པའེ༌ ཐུག༌ཉིད༌དི༌ ནང༌ང༌ མི༌ཚེ༌ སོ༌མ༌ཞིག༌ ཕུད༌ཨིན༌, ང༌དང༌གུན༌ནི༌ དཀོན༌མཆོག༌ག༌ ཞབ༌སྟོག༌ ཞུ༌ཨིན༌།
ROM.7.7	ཅི༌ ཏེ༌ནེ༌, ངའེ༌ དཀོན༌མཆོག༌གི༌ ཁྲིམས༌པོ༌ ངན༌པ༌ ཨིན༌ནོག༌ ཟེར༌ཏེ༌ ཨིན༌ནོག༌ག༌? མ༌ནེ༌ མན༌། ངོས༌པོའ༌ ངའ༌, ང༌རང༌ངི༌ སྡིག༌པ༌གུན༌ སྟན༌ཁན༌བོ༌ ཏེན༌ན༌ ཁྲིམས༌པོ༌ ཨིན༌པིན༌། གལ༌ཏེས༌ ཁྲིམས༌པོའེ༌ "ཞན༌མའེ༌ ཨིན༌ཁན༌བོའ༌ དོད༌པ༌ མ༌ཅོ༌
ROM.7.8	ཨིན༌ནའང༌ སྡིག༌པའེ༌, ཏེ༌ བཀའ༌བོ༌ ཀོལ༌ཏེ༌ ངའེ༌ ནང༌ང༌ ཞན༌མའེ༌ ཨིན༌ཁན༌བོའ༌ དོད༌པ༌ ཅོ༌ཅེས༌སི༌ རིགས༌ ཚང༌མ༌ སྐྱེ༌ཅུགས༌། གལ༌ཏེས༌ ཁྲིམས༌ མེད༌པིན༌ན༌, སྡིག༌པའ༌, ཏེ༌ ཝང༌བོ༌ མེད༌གྲོ༌། 
ROM.7.9	དུས༌ཤིག༌ག༌ ངའེ༌ ཁྲིམས༌སི༌ ཧ༌གོ༌མེད༌པ༌ མི༌ཚེ༌ ཕུད༌དད༌པིན༌, ཨིན༌ནའང༌ ངའ༌ དཀོན༌མཆོག༌གི༌ བཀའ༌བོ༌ ཧ༌གོའ༌ནའང༌, ངའེ༌ མི༌ཚེའེ༌ ནང༌ང༌ སྡིག༌པའེ༌ ལས༌ ཅོ༌ཅེས༌ གོ༌ཟུགས༌, ཡང༌ ང༌ ཤི༌། 
ROM.7.10	ཏེ༌ནེ༌ ངའེ༌ ཐོང༌, ཏེན༌ན༌ ཁྲིམས༌སི༌ བཀའ༌བོའེ༌, ངའ༌ མི༌ཚེ༌ ཁྱོང༌ཅེས༌སི༌ ཚབས༌ལ༌, ངའེ༌ ཕིའ༌ ཤི༌ཅེས༌སི༌ ཁྲིམས༌ཅད༌པོ༌ ཁྱོངས༌། 
ROM.7.11	སྡིག༌པའེ༌ ཏེ༌ བཀའ༌བོའེ༌ ཕན༌ཐོགས༌ ལེན༌ཏེ༌ ངའ༌ གོབ༌སྐོརས༌, ཡང༌ ཏེན༌ན༌ བཀའ༌བོ༌ ཀོལ༌ཏེ༌ ངའེ༌ཀ༌ ཤི༌ཅེས༌སི༌ ཁྲིམས༌ཅད༌པོ༌ ཁྱོངས༌། 
ROM.7.12	ཨིན༌ནའང༌ ཁྲིམས༌པོ༌ དག༌སའང༌ དམ༌པ༌ ཨིན༌ནོག༌, ཡང༌ ཏེ༌བོའེ༌ བཀའ༌གུན༌ དམ༌པ༌, དྲང༌པོ༌ དང༌ ཟང༌པོ༌ ཨིན༌ནོག༌།
ROM.7.13	ཏེ༌ནེ༌ ཅི༌, ཟང༌པོ༌ ཨིན༌ཁན༌ནི༌ ཁྲིམས༌པོའེ༌, ངའ༌ ཤི༌ཅེས༌པོ༌ ཁྱོངས༌ས༌? མ༌ནེ༌ མ༌ཁྱོངས༌། སྡིག༌པའེ༌, ཟང༌པོ༌ ཨིན༌ཁན༌བོའེ༌ ཕན༌ཐོགས༌ ལེན༌ཏེ༌ ངའེ༌ཀ༌ ཤི༌ཅེས༌སི༌ ཁྲིམས༌ཅད༌པོ༌ ཁྱོངས༌། འོ༌ན༌ དཀོན༌མཆོག༌གི༌ བཀའ༌ རྒྱུད༌ཏེ༌ ང༌དང༌ང༌ སྡིག༌པ༌ མངས༌ཏེའང༌ ངན༌པ༌ ཨིན༌ཁན༌བོ༌ ཧ༌གོའ༌ནོག༌།
ROM.7.14	ང༌དང༌གུན༌ལ༌ རྒྱུས༌ཨིན༌ནོག༌, དཀོན༌མཆོག༌གི༌ ཁྲིམས༌པོའེ༌ མི༌ཚེ༌ དྲང༌པོ༌ ཕུད༌ཅེས༌ལ༌ ཁྲིད༌ད༌ནོག༌, ཨིན༌ནའང༌ ང༌ ང༌རང༌ངི༌ སྡིག༌ཅན༌ དོད༌པ༌གུན༌ནི༌ ཁྲིད༌དུག༌། ཏེ༌བོ༌ ནི༌ ང༌ སྡིག༌པའེ༌ ཚེ༌ཡོག༌ག༌ ཙོངས༌ཁན༌ ཙོགས༌ ཨིན༌ནོག༌། 
ROM.7.15	ངའེ༌ ཅོ༌ཨིན༌ ཡོད༌ཁན༌བོ༌ ང༌ ཧ༌གོའ༌ མེ༌རག༌, ཅིའ༌ཟེར༌ན༌ ངའ༌ དྲང༌པོ༌ ཅོ༌ཉིན༌ ཡོད༌ནའང༌ ངའེ༌ ཅོའ༌ མི༌དུག༌, མ༌ཚད༌ ངའེ༌ ཏེ༌བོ༌ ཅོ༌རུག༌ ཀ༌བོའ༌ ངའེ༌ ནཕ༌རད༌ ཅོའད༌། 
ROM.7.16	ཡང༌ གལ༌ཏེས༌ ངའེ༌ མི༌ཅོ༌ སམ༌ཁན༌ནི༌ ལས༌པོ༌ ཅོ༌ན༌, ཏེ༌ནེ༌ ཁྲིམས༌ ཟང༌པོ༌ ཨིན༌ཁན༌བོའ༌ ངའེ༌ སེམས༌སི༌ ཆོགས༌སྐྱོར༌ ཅོས༌ཏེ༌ ཨིན༌ནོག༌། 
ROM.7.17	ཏེ༌ནེ༌ ངན༌པ༌ ཅོ༌ཁན༌བོ༌ ངའ༌ མན༌པ༌ ངའེ༌ ནང༌ང༌ ནས༌ཏེ༌ ཡོད༌ཁན༌ནི༌ སྡིག༌པ༌བོ༌ ཨིན༌ནོག༌། 
ROM.7.18	ཡང༌ ངའ༌ རྒྱུས༌ཡོད༌, ངའེ༌ ནང༌ང༌ ཟང༌པོ༌ ཅིག༌གའང༌ ནས༌ས༌ མེད༌, ཏེ༌བོ༌ ངའེ༌ སྡིག༌ཅན༌ སྤྱོད༌པ༌བོ༌ ཨིན༌། ངའ༌ དྲང༌པོ༌ ཅོ༌ཉིན༌ ཡོད༌ནའང༌ ངའ༌ ཅོ༌ཉན༌ན༌ མི༌དུག༌། 
ROM.7.19	ངའེ༌ ཟང༌པོ༌ ཅོ༌ཉིན༌ ཡོད༌ནའང༌ ཅོའ༌ མི༌དུག༌། ངའེ༌ ངན༌པ༌ ཅོ༌ཉིན༌ མེད༌ནའང༌ ཏེ༌བོ༌ ཅོ༌དུག༌། 
ROM.7.20	ཏ༌ གལ༌ཏེས༌ ངའེ༌ ཅོ༌ཉིན༌ མེད༌ཁན༌བོ༌ ཅོ༌ན༌, ཏེ༌ནེ༌ ཏན༌ཏན༌ལ༌ ངན༌པ༌ ཅོ༌ཁན༌བོ༌ ང༌ མན༌པ༌, ངའེ༌ ནང༌ང༌ ནས༌ཏེ༌ ཡོད༌ཁན༌ནི༌ སྡིག༌པ༌བོ༌ ཨིན༌ནོག༌།
ROM.7.21	ཏ༌ ང༌དང༌ངི༌ ནང༌ང༌ ཝང༌ཞིག༌གི༌ ལས༌ ཅོ༌ཁན༌བོ༌ ངའ༌ ཧ༌གོ༌, ངའེ༌ དྲང༌པོ༌ ཅོ༌ཉིན༌ ཡོད༌ ཟ༌ནེ༌, ངན༌པ༌ ངའ༌ ཉམ༌པོ༌ དུགས༌ཏེ༌ ཡོང༌དུག༌། 
ROM.7.22	ངའེ༌ སེམས༌ གང༌པོ༌ནེ༌ དཀོན༌མཆོག༌གི༌ ཁྲིམས༌ལ༌ བྱམས༌པ༌ ཅོའད༌། 
ROM.7.23	ཨིན༌ནའང༌ ངའེ༌ ནང༌ང༌, ཏེ༌ ཝང༌བོའེ༌ ངའེ༌ ཁྲིམས༌ ཁའ༌ཉན༌ཅེས༌སི༌ དོད༌པའེ༌ རྒྱབ༌གལ༌ལ༌ ནོལ༌ལ༌རག༌། ཏེ༌ ཝང༌བོའེ༌, ངའ༌, ངའེ༌ ནང༌ང༌ ཡོད༌ཁན༌ནི༌ སྡིག༌པའེ༌ ཚེ༌ཡོག༌ རྒྱུར༌ཅུག༌དུག༌། 
ROM.7.24	ང༌ ཙམ༌ཤིག༌གི༌ སྡུག༌པོ༌ མི༌ཞིག༌ མ༌ནོག༌! སུའི༌ ངའ༌ ཤི༌ཅེས༌ ཁྱོང༌ཁན༌ནི༌ འི༌ ཟུགས༌པའེ༌ ནང༌ནེ༌ ཐར༌ཅུག༌ཨིན༌? 
ROM.7.25	དཀོན༌མཆོག༌ག༌ ཐུག༌རྗེ༌ཆེ༌! ང༌ ཐར༌ཅུག༌ཁན༌བོ༌ ནི༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཨིན༌ནོག༌། སོང༌པ༌སང༌ ཐོང༌དུག༌ག༌, འི༌བོ༌ ཀ༌ཟུག༌གི༌ ཨིན༌ནོག༌? ང༌རང༌ངི༌ སེམས༌སི༌ ནང༌ང༌ ངའེ༌ དེན༌བ༌ དཀོན༌མཆོག༌གི༌ ཁྲིམས༌པོ༌ ཁའ༌ཉན༌ཉིན༌རག༌, ཨིན༌ནའང༌ ངའེ༌ སྡིག༌པའེ༌ སྤྱོད༌པའེ༌ ཞས༌ཏེ༌ ང༌ སྡིག༌པའེ༌ ཡོག༌པོ༌ ཨིན༌།
ROM.8.1	ཏེ༌བོའེ༌ཕིའ༌ ཏ༌ མ༌ཤི༌ཀ༌ ཡེ༌ཤུའི༌ ཨིན༌ཁན༌གུན༌ལ༌ ཤི༌ཅེས༌སི༌ ཁྲིམས༌ཅད༌ མེད༌པ༌ ཨིན༌ནོག༌། 
ROM.8.2	ཅིའ༌ཟེར༌ན༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌, མི༌ཚེ༌ སལ༌ཁན༌ནི༌ ཐུག༌ཉིད༌དི༌ ཁྱུད༌པོའེ༌ ཁྱོ༌ཞའ༌, ཤི༌ཅེས༌ ཆོགས༌ལ༌ ཁྲིད༌ཁན༌ནི༌ སྡིག༌པའེ༌ ཝང༌ནེ༌ ཐར༌ ཅུག༌ག༌ ཛདས༌། 
ROM.8.3	ང༌དང༌གུན༌ནི༌ སྡིག༌པའེ༌ སྤྱོད༌པའེ༌, མོ༌ཟེས༌སི༌ ཁྲིམས༌པོ༌ ཤུགས༌མེད༌ ཅོས༌ པ༌སང༌, ཏ༌ ཏེ༌ ཁྲིམས༌པོའ༌ ང༌དང༌གུན༌ སྐྱོབ༌ཅེས༌སི༌ ཤུགས༌མེད༌པ༌ ཨིན༌ནོག༌། ཏེ༌བོའེ༌ཕིའ༌ ཁྲིམས༌ལ༌ ཅོ༌ མ༌ཉན༌ཁན༌བོ༌ དཀོན༌མཆོག༌གི༌ ཛདས༌། ང༌དང༌ སྡིག༌ཅན༌གུན༌ལ༌ ཡོད༌ཁན༌ནི༌ ཟུགས༌པོ༌ ཙོགས༌སི༌ ནང༌ང༌ ཁོང༌ངི༌ ཁོང༌རང༌ངི༌ སྲས༌པོ༌ ལམ༌ཅུག༌ག༌ ཛདས༌། ཡང༌ ཏེན༌ན༌ ཟུགས༌པོའེ༌ ནང༌ང༌ དཀོན༌མཆོག༌གི༌ ཁོང༌རང༌ངི༌ སྲས༌པོ༌ ང༌དང༌ངི༌ སྡིག༌པའེ༌ ཕིའ༌ སྲོག༌ཆོད༌ལ༌ ཕུལ༌ལ༌ ཛདས༌ཏེ༌ ང༌དང༌གུན༌ནི༌ཀ༌ སྡིག༌པའེ༌ ཝང༌བོ༌ མེད༌ཁན༌ ཅོའ༌ ཛད༌ཁན༌བོ༌ སྟན༌ན༌ ཛདས༌། 
ROM.8.4	ཁོང༌ངི༌ ཏེ༌བོ༌ ཅོའ༌ ཛད༌ཅེས༌སི༌ རྒྱུན༌ཚན༌ ནི༌, ཁྲིམས༌སི༌ འོས༌པའེ༌ གོས༌སྡོམ༌གུན༌, སྡིག༌པའེ༌ སྤྱོད༌པའེ༌ ནང༌ང༌ མི༌ཚེ༌ མ༌ཕུད༌ད༌, ཐུག༌ཉིད༌དི༌ ནང༌ང༌ མི༌ཚེ༌ ཕུད༌ཁན༌ ང༌དང༌གུན༌ནི༌ ནང༌ང༌, དྲན༌དྲའ༌ གྲུབ༌ཅེས༌པོ༌ ཨིན༌ནོག༌།
ROM.8.5	སྡིག༌པའེ༌ སྤྱོད༌པའེ༌ ཝང༌ངི༌ ཡོག༌ག༌ ལུས༌ཁན༌གུན༌ནི༌, དུས༌རྒྱུན༌ སྡིག༌པའེ༌ ལས༌ ཅོ༌ཨིན༌ སམ༌མ༌ནོག༌། ཨིན༌ནའང༌ དམ༌པའེ༌ ཐུག༌ཉིད༌དི༌ ཝང༌ངི༌ ཡོག༌ག༌ ཡོད༌ཁན༌གུན༌ནི༌, དུས༌རྒྱུན༌ ཐུག༌ཉིད༌ ཐུག༌ཉེས༌ཤིས༌སི༌ ལས༌ ཅོ༌ཨིན༌ སམ༌མ༌ནོག༌། 
ROM.8.6	སྡིག༌ཅན༌ མི༌གུན༌ནི༌ སམ༌བ༌བོའེ༌, ཤི༌ཅེས༌ ཆོགས༌ལ༌ ཁྲིད༌ད༌ནོག༌། ཨིན༌ནའང༌ ཐུག༌ཉིད༌དི༌ ཝང༌ངི༌ ཡོག༌ག༌ ཡོད༌ཁན༌ནི༌ སམ༌བ༌བོའེ༌, མི༌ཚེ༌ དང༌ ཞི༌དེ༌ ཆོགས༌ལ༌ ཁྲིད༌ད༌ནོག༌། 
ROM.8.7	སྡིག༌པའེ༌ སྤྱོད༌པའེ༌ དུས༌རྒྱུན༌ དཀོན༌མཆོག༌གི༌ རྒྱབ༌གལ༌ ཅོའ༌ནོག༌, ཅིའ༌ཟེར༌ན༌ ཏེ༌བོའེ༌ དཀོན༌མཆོག༌གི༌ ཁྲིམས༌ལ༌ ཁའ༌ མ༌ཉནས༌, ཡང༌ ཁའ༌ མ༌ནེ༌ མི༌ཉན༌། 
ROM.8.8	ཏེན༌ན༌བོའེ༌ཕིའ༌ སྡིག༌པའེ༌ སྤྱོད༌པའེ༌ ཝང༌ངི༌ ཡོག༌ག༌ དུག༌ཁན༌གུན༌ནི༌, དཀོན༌མཆོག༌ ཐུག༌ཉེས༌ཅུག༌ མ༌ནེ༌ ཉན༌ན༌ མ༌ནོག༌།
ROM.8.9	གལ༌ཏེས༌ དཀོན༌མཆོག༌གི༌ ཐུག༌ཉིད༌ ཁྱོ༌ཞའེ༌ ནང༌ང༌ ཞུགས༌སད༌ན༌, ཁྱོ༌ཞ༌གུན༌ སྡིག༌པའེ༌ སྤྱོད༌པའེ༌ ཝང༌ངི༌ ཡོག༌ག༌ མེད༌པ༌, ཐུག༌ཉིད༌དི༌ ཝང༌ངི༌ ཡོག༌ག༌ ཡོད༌ཏེ༌ ཨིན༌ནོག༌། ཡང༌ སུ༌ཞིག༌གི༌ ནང༌ང༌ མ༌ཤི༌ཀའེ༌ ཐུག༌ཉིད༌ མེད༌, ཏེ༌ མི༌བོ༌ མ༌ཤི༌ཀའེ༌ མ༌ནོག༌། 
ROM.8.10	མ༌ཤི༌ཀ༌ ཁྱོ༌ཞ༌གུན༌ནི༌ ནང༌ང༌ ཞུག༌ས༌ནོག༌, སྡིག༌པའེ༌ ཞས༌ཏེ༌ ཁྱོ༌ཞའ༌ ཟུགས༌སི༌ ཐོག༌ནེ༌ ཤིའ༌ནོག༌ ཨིན༌ནའང༌, ཐུག༌ཉིད༌དི༌ ཁྱོ༌ཞའ༌ མི༌ཚེ༌ སལ༌ལ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛདས༌། 
ROM.8.11	ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞང༌ཤུག༌ག༌ ཛད༌ཁན༌ནི༌ དཀོན༌མཆོག༌གི༌ ཐུག༌ཉིད༌ ཁྱོ༌ཞ༌གུན༌ནི༌ ནང༌ང༌ ནས༌ས༌ནོག༌། ཡང༌ ཀ༌ཟུག༌ དཀོན༌མཆོག༌གི༌ མ༌ཤི༌ཀ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞང༌ཤུག༌ག༌ ཛདས༌, ཁྱོ༌ཞའེ༌ ནང༌ང༌ ཡོད༌ཁན༌ནི༌ ཏེན༌ན༌ ཐུག༌ཉིད༌བོ༌ རྒྱུད༌ཏེ༌, ཁོང༌ངི༌, ཁྱོ༌ཞའེ༌ ཤི༌ཅེས༌ཅན༌ནི༌ ཟུགས༌པོའང༌ སྲོག༌ སལ༌ལ༌ ཛད༌ཨིན༌།
ROM.8.12	ཏེ༌བོའེ༌ཕིའ༌ ངའེ༌ གཅེས༌པའེ༌ སྤུན༌གུན༌, ཁྱོ༌ཞ༌གུན༌ལ༌ སྡིག༌པའེ༌ སྤྱོད༌པའེ༌ ཅོས༌ ཟེར༌ཁན༌བོའ༌ ཁའ༌ཉན༌གོས༌ མེད༌པ༌ ཨིན༌ནོག༌། 
ROM.8.13	གལ༌ཏེས༌ ཁྱོ༌ཞ༌གུན༌ནི༌ ཏེ༌བོའེ༌ ཟེར༌ཁན༌ ནང༌ཞིན༌ མི༌ཚེ༌ ཕུད༌ན༌, ཁྱོ༌ཞ༌གུན༌ ཤི༌ཨིན༌། ཨིན༌ནའང༌ གལ༌ཏེས༌ དམ༌པའེ༌ ཐུག༌ཉིད༌དི༌ ཁྱུད༌ རྒྱུད༌ཏེ༌ ཁྱོ༌ཞའེ༌ སྡིག༌པའེ༌ སྤྱོད༌པའེ༌ ལས༌གུན༌ ཤི༌ཅུག༌ན༌, ཁྱོ༌ཞ༌གུན༌ནི༌ དེན༌བའེ༌ མི༌ཚེ༌
ROM.8.14	ཅིའ༌ཟེར༌ན༌ དཀོན༌མཆོག༌གི༌ ཐུག༌ཉིད༌དི༌ ཁྲིད༌ཁན༌གུན༌ དཀོན༌མཆོག༌གི༌ ཕྲུ༌གུ༌ ཨིན༌ནོག༌།
ROM.8.15	ཁྱོ༌ཞ༌གུན༌ལ༌ ཇིགས༌ཤེས༌སི༌ ཚེ༌ཡོག༌ རྒྱུར༌ཅུག༌ཁན༌ནི༌ ཐུག༌ཉིད༌བོ༌ ཐོབས༌ཏེ༌ མ༌ནོག༌། ཨིན༌ནའང༌ དཀོན༌མཆོག༌གི༌, ཕྲུ༌གུའི༌ ཚུལ༌ལ༌ སོས༌བུའ༌ ལེན༌ན༌ ཛད༌ཁན༌ནི༌ ཐུག༌ཉིད༌པོ༌ ཐོབས༌ཏེ༌ ཨིན༌ནོག༌། ཏ༌ ང༌དང༌གུན༌ནི༌ ཁོང༌ང༌ "ཨ༌བ༌! ཡབ༌ལེ༌!" བོད༌ཨིན༌། 
ROM.8.16	དཀོན༌མཆོག༌གི༌ ཐུག༌ཉིད༌དི༌, ང༌ཏི༌ ཐུག༌ཉིད༌ ཉམ༌པོ༌ ང༌དང༌ དཀོན༌མཆོག༌གི༌ ཕྲུ༌གུ༌ ཨིན༌ཁན༌བོའེ༌ སྤང༌པོ༌ སལ༌ལ༌ནོག༌། 
ROM.8.17	ཡང༌ ང༌དང༌གུན༌ ཁོང༌ངི༌ ཕྲུ༌གུ༌ ཨིན༌ པ༌སང༌, ཁོང༌ངི༌ ནོར༌སྐལ༌ ལེན༌ཁན༌ མ༌ཚད༌, མ༌ཤི༌ཀ༌ ཉམ༌པོ༌ དཀོན༌མཆོག༌གི༌ ཟིར༌རྗིད༌, ལེན༌ཁན༌བོའང༌ ཨིན༌ནོག༌། ཨིན༌ནའང༌ གལ༌ཏེས༌ ང༌དང༌གུན༌ ཁོང༌ངི༌ ཟིར༌རྗིད༌པོའེ༌ ནང༌ང༌ དྲེས༌སད༌ན༌, ཏེ༌ནེ༌ ང༌དང༌གུན༌ ཁོང༌ངི༌ སྡུག༌སྔལ༌ལི༌ ནང༌ངའང༌ དྲེས༌གོས༌།
ROM.8.18	དག༌ས༌ ང༌དང༌གུན༌ལ༌ བྱུང༌ཁན༌ནི༌ སྡུག༌སྔལ༌བོ༌, སྟིང༌ཞིན༌ ཁོང༌ངི༌ ང༌དང༌གུན༌ལ༌ སལ༌ཅེས༌ཅན༌ནི༌ ཟིར༌རྗིད༌ ཉམ༌པོ༌ ལྡུར༌ན༌, ཏེ༌ནེ༌ ཏེ༌ སྡུག༌སྔལ༌བོ༌ ཅའང༌ མེད༌པ༌ ཨིན༌ནོག༌། 
ROM.8.19	དཀོན༌མཆོག༌གི༌ ཛད༌ཁན༌ ཚང༌མ༌
ROM.8.20	མི༌གུན༌ནི༌ ཕིའ༌ ཨིན༌ཁན༌ དཀོན༌མཆོག༌གི༌ ངན༌བོ༌, ཁོང༌ངི༌ ཞན༌ཡང༌ ཛད༌ཁན༌ ཚང༌མའེ༌ཀའང༌ ཕོག༌, ཀ༌བོ༌ ཏེ༌གུན༌ནི༌ དོད༌པ༌ མན༌པ༌ ཏེ༌གུན༌ ཛད༌ཁན༌ དཀོན༌མཆོག༌གི༌ ཐུག༌གོངས༌ ཨིན༌པིན༌། ཨིན༌ནའང༌ རེ༌ཝ༌ སྲན༌ཏྲེ༌ ཉམ༌པོ༌ 
ROM.8.21	ཏེ༌ ཛད༌ཁན༌ ཚང༌མའེ༌ ཡོང༌ཅེས༌ཅན༌ནི༌ ཞག༌པོའ༌ སྲུངས༌, ནམ༌ ཏེ༌གུན༌ དཀོན༌མཆོག༌གི༌ ཕྲུ༌གུ༌གུན༌ ཉམ༌པོ༌, ཤི༌ཅེས༌ དང༌ རུལ༌ཅེས༌ མེད༌ཁན༌ནི༌, ཟིར༌རྗིད༌ཅན༌ནི༌ ཐར༌པའེ༌ ནང༌ང༌ ཛོམ༌ཨིན༌། 
ROM.8.22	ང༌དང༌ང༌ རྒྱུས༌ཨིན༌ནོག༌, ཛད༌ཁན༌ ཚང༌མའ༌ དག༌ས༌ ཚོག༌པའང༌, ཕྲུ༌གུ༌ སྐྱེ༌ ཟ༌ནེ༌ སྐྱེ༌ཟེར༌ ཡོང༌ང༌ ཙོགས༌ལ༌ བར༌དོ༌ བྱུང༌ཨིན༌ ཨིན༌ནོག༌། 
ROM.8.23	ཡང༌ དམ༌པའེ༌ ཐུག༌ཉིད༌ ཀ༌བོ༌ ཡོང༌ཅེས༌ཅན༌ནི༌ བྱིན༌ལབས༌ གང༌པོའེ༌ ཁག༌ཤིག༌ ཨིན༌, ཏེ༌བོ༌ ཐོབ༌ཁན༌ ང༌དང༌གུན༌ནིའང༌ བར༌དོ༌ ཁུར༌ཨིན༌ ཏེ༌ ཞག༌པོའ༌ རིངས༌ཨིན༌ སྲུང༌ང༌ནོག༌། ཡང༌ དཀོན༌མཆོག༌གི༌ སོས༌བུའ༌ ལེན༌ན༌ ཛད༌ཁན༌ནི༌ ཕྲུ༌གུ༌གུན༌ ཙོགས༌ལ༌, ཁོང༌ངི༌ ང༌དང༌ང༌ ཐོབ༌ཏང༌ གང༌པོ༌ སལ༌ཅེས༌, མ༌ཚད༌ ཟུགས༌པོ༌ སོ༌མ༌ཞིག༌གི༌ ཞལ༌ཆད༌ ཛད༌ཁན༌ནི༌ ཞག༌པོའེ༌ ཕིའ༌ རེ༌ཝ༌ སྲན༌ཏྲེ༌ ཉམ༌པོ༌ སྲུང༌ང༌ནོག༌། 
ROM.8.24	ང༌དང༌གུན༌ སྐྱོབ༌བ༌ ཛད༌ ཟ༌ནེ༌, ང༌དང༌གུན༌ལ༌ ཏེ༌ རེ༌ཝ༌བོ༌ སལ༌ལ༌ ཛདས༌། ༼གལ༌ཏེས༌ རེ༌ཝ༌ བོར༌ཁན༌བོ༌ ང༌ཏི༌ ལག༌ག༌ ཡོད༌པིན༌ན༌, ཏེ༌ནེ༌ ང༌དང༌གུན༌ལ༌ ཏེ༌བོའེ༌ཕིའ༌ རེ༌ཝ༌ ཅོ༌གོས༌ མེད༌པ༌ ཨིན༌ནོག༌། 
ROM.8.25	ཨིན༌ནའང༌ གལ༌ཏེས༌ ང༌དང༌གུན༌ནི༌ དག༌ས༌ ང༌ཏི༌ ལག༌ག༌ མེད༌ཁན༌བོའེ༌ རེ༌ཝ༌ ཅོའད༌ན༌, ང༌དང༌གུན༌ནི༌ ཏེ༌བོའ༌ ཟོད༌པ༌ དང༌ ལོ༌ཁྱེལ༌ ཉམ༌པོ༌ སྲུང༌གོས༌༽།
ROM.8.26	ཡང༌ ང༌དང༌གུན༌ནི༌ འུ༌ཐུགས༌སི༌ ནང༌ང༌, དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ རོགས༌ ཅོའ༌ ཛད༌ད༌ནོག༌། སྤེར༌ན༌, དཀོན༌མཆོག༌གི༌ ཐུག༌གོངས༌ ནང༌ཞིན༌ ང༌དང༌ངི༌ སྨོས༌ལམ༌ ཀ༌ཟུག༌ཤིག༌ ཡོང༌གོ༌ཤེས༌པོ༌ ང༌དང༌གུན༌ལ༌ རྒྱུས༌ མེད༌པ༌ ཨིན༌ནོག༌། ཨིན༌ནའང༌ དམ༌པའེ༌ ཐུག༌ཉིད༌དི༌, ང༌དང༌གུན༌ནི༌ ཕིའ༌ སྙིང༌ཤུགས༌ ཉམ༌པོ༌ སྨོས༌ལམ༌ ཕུལ༌ལ༌ནོག༌, ཀ༌བོ༌ ང༌དང༌ང༌ ཚིགས༌ ཀོལ༌ཏེ༌ ཤད༌ མ༌ཉན༌ན༌ ཨིན༌ནོག༌། 
ROM.8.27	ཡང༌ སྙིང༌ ཚང༌མ༌ ཁྱེན༌ན༌ ཛད༌ཁན༌ནི༌ ཡབ༌བི༌, ཐུག༌ཉིད༌དི༌ མོལ༌ཁན༌བོའང༌ ཁྱེན༌ན༌ ཛད༌ད༌ནོག༌། ཅིའ༌ཞུ༌ན༌ ཐུག༌ཉིད༌དི༌, དཀོན༌མཆོག༌ག༌ ང༌དང༌ དད༌པ༌ཅན༌གུན༌ནི༌ ཕིའ༌ ཁོང༌ངི༌ ཐུག༌གོངས༌ ནང༌ཞིན༌ལ༌ ཞུ༌ཝ༌ ཕུལ༌ལ༌ ཛད༌ད༌ནོག༌། 
ROM.8.28	དཀོན༌མཆོག༌ག༌ གཅེས༌པ༌ ཅོ༌ཁན༌ དང༌ ཁོང༌ངི༌ རྒྱུན༌ཚན༌ གྲུབ༌ཅེས༌ལ༌ བོད༌ད༌ ཛད༌ཁན༌ ང༌དང༌གུན༌ནི༌ ཕན༌ཐོགས༌སི༌ ཕིའ༌, ཁོང༌ངི༌ ང༌དང༌གུན༌ནི༌ མི༌ཚེའེ༌ ནང༌ང༌ བྱུང༌ཁན༌ ཚང༌མ༌ ཀོལ༌ལ༌ ཛད༌ཅེས༌པོ༌, ང༌དང༌གུན༌ལ༌ རྒྱུས༌ཨིན༌ནོག༌། 
ROM.8.29	དཀོན༌མཆོག༌གི༌ ཁོང༌རང༌ངི༌ མི༌གུན༌ གོ༌ཟུག༌ནེ༌ ཕར༌ལ༌ ཁྱེན༌ན༌ ཛད༌དད༌པིན༌། ཡང༌ ཁོང༌ངི༌ སྲས༌པོ༌ སྤུན༌ དང༌ སྤུན༌མོ༌ མང༌པོའེ༌ ཕྲོ༌ནེ༌ ཚང༌མའེ༌སང༌ ཀྲག༌ཤོག༌པོ༌ རྒྱུར༌ ཅུག༌ག༌ ཛད༌ཅེས༌སི༌ ཕིའ༌, ཁོང༌ངི༌ ཏེ༌གུན༌ ཁོང༌རང༌ངི༌ སྲས༌ ཙོགས༌ རྒྱུར༌ཅེས༌ལ༌ ལྡམ༌མ༌ ཛདས༌། 
ROM.8.30	ཡང༌ ལྡམ༌མ༌ ཛད༌ཁན༌གུན༌, ཁོང༌རང༌ ཡོད༌ས༌ བོད༌དང༌ ཛདས༌། ཡང༌ བོད༌ད༌ ཛད༌ཁན༌གུན༌, ཁོང༌རང༌ངི༌ སྐུན༌དུན༌ལ༌ དྲང༌པོའང༌ ཅོའ༌ ཛདས༌། ཡང༌ དྲང༌པོ༌ ཅོའ༌ ཛད༌ཁན༌གུན༌ ཉམ༌པོ༌ ཁོང༌རང༌ངི༌ ཟིར༌རྗིད༌བོའང༌ བགོའ༌ཛདས༌།
ROM.8.31	ཏེ༌ ཧ༌ལས༌ཤེས༌སི༌ བྱིན༌ལབས༌གུན༌ནི༌ སྐོར༌ལ༌ ཏ༌ ང༌དང༌གུན༌ནི༌ ཅི༌ ཟེར༌གོས༌? གལ༌ཏེས༌ དཀོན༌མཆོག༌ ང༌དང༌གུན༌ནི༌ ཆོགས༌ལ༌ ཨིན༌ན༌, ཏེ༌ནེ༌ ང༌དང༌གུན༌ནི༌ རྒྱབ༌གལ༌ལ༌ སུའ༌ རྒྱལ༌ ཐོབ༌ཨིན༌། 
ROM.8.32	དཀོན༌མཆོག༌གི༌ ཁོང༌ངི༌ སྲས༌པོའང༌ མ༌ཕུད༌ད༌, ང༌དང༌ ཚང༌མའེ༌ ཏོན༌ལ༌ སལ༌ལ༌ ཛདས༌། ཏེ༌ནེ༌ ཅི༌ ཁོང༌ངི༌ ང༌དང༌གུན༌ལ༌ ཡང༌ གོས༌སྡོམ༌ ཚང༌མ༌ སལ༌ལ༌ མི༌ཛད༌ད༌? 
ROM.8.33	དཀོན༌མཆོག༌གི༌ ལྡམ༌མ༌ ཛད༌ཁན༌ ང༌དང༌གུན༌ནི༌ རྒྱབ༌གལ༌ལ༌ སྐྱོན༌ སུའ༌ ཀལ༌ཉན༌ཨིན༌? དཀོན༌མཆོག༌གི༌ ང༌དང༌གུན༌ ཁོང༌རང༌ངི༌ སྐུན༌དུན༌ལ༌ དྲང༌པོ༌ ཅོའ༌ ཛདས༌། 
ROM.8.34	ཏེ༌ནེ༌ སུའི༌ ང༌དང༌གུན༌ ཤི༌ཅེས༌ལ༌ འོས༌པའ༌ ཨིན༌ཁན༌བོའེ༌ ཁྲིམས༌ཅད༌ ཏང༌ཨིན༌? སུ༌ཞིག༌གིའང༌ མི༌ཏང༌, ཅིའ༌ཞུ༌ན༌ མ༌ཤི༌ཀ༌ ཡེ༌ཤུ༌ ང༌དང༌གུན༌ནི༌ ཏོན༌ལ༌ གྲོངས༌ཏེ༌, སོན༌ཏེའ༌ ཞངས༌ས༌ ཛདས༌། ཡང༌ ཁོང༌ངི༌ དཀོན༌མཆོག༌གི༌ ཆག༌ ཡས༌པའེ༌ རྩི༌ཝ༌ཅན༌ནི༌ ཞུགས༌ཁྲིས༌སི༌ཀ༌ ཞུགས༌ཏེ༌ ང༌དང༌གུན༌ནི༌ ཕིའ༌ སྨོས༌ལམ༌ ཕུལ༌ལ༌ནོག༌། 
ROM.8.35	ཏེ༌ནེ༌ སུའི༌ ང༌དང༌གུན༌ མ༌ཤི༌ཀའེ༌ གཅེས༌པ༌ནེ༌ ཕེ༌ཉན༌ཨིན༌? ནགས༌, ཀགས༌པོ༌, སྡུག༌སྔལ༌, མུ༌གེ༌, ལྗེར༌ཉལ༌, ཇིགས༌པ༌ ཡ༌, ར༌འི༌ ཀ༌ནེ༌ ཤི༌ཅེས༌། 
ROM.8.36	དམ༌པའེ༌ སུང༌རབས༌སི༌ ནང༌ང༌ རྒྱལ༌པོ༌ དཱ༌བིད༌དི༌ མོལ༌ཏེ༌ ཨིན༌ནོག༌,
ROM.8.36	"ཉེ༌རང༌ངི༌ ཕིའ༌ ང༌ཞ༌གུན༌ ཞག༌དང༌ སད༌དུག༌།
ROM.8.36	ང༌ཞ༌གུན༌ ལུག༌ ཙོགས༌ལ༌ སྐྱེ༌ ཅད༌ཏེ༌ སད༌དུག༌།
ROM.8.37	མི༌ཉན༌, ང༌དང༌གུན༌ མ༌ཤི༌ཀའེ༌ གཅེས༌པ༌ནེ༌ མ༌ནེ༌ ཕེ༌མི༌ཉན༌། ང༌དང༌ང༌ གཅེས༌པ༌ ཛད༌ཁན༌ མ༌ཤི༌ཀ༌ རྒྱུད༌ཏེ༌, ཏེ༌ ཚང༌མའེ༌ ནང༌ང༌ ང༌དང༌གུན༌ རྒྱལ༌ཁའ༌ ཐོབ༌ཁན༌ནི༌ སང༌ ཀྲག༌ག༌ཞིག༌ ཨིན༌ནོག༌། 
ROM.8.38	ང༌ ཏན༌ཏན༌ ལོ༌ཁྱེལ༌ རག༌, འི༌ ཝང༌གུན༌ནི༌ ང༌དང༌ དཀོན༌མཆོག༌གི༌ གཅེས༌པ༌ནེ༌ ཕེ༌མི༌ཉན༌: སྤེར༌ན༌, ཤི༌ཅེས༌ ཡ༌ མི༌ཚེའེ༌, ཕོ༌ཉ༌གུན༌ ཡ༌ རྡུད༌གུན༌ནི༌, འི༌དུས༌ ཡ༌ ཡོང༌ཅེས༌ཅན༌ནི༌ དུས༌སི༌, ཡ༌ ཉལ༌ཝའེ༌, 
ROM.8.39	ནམ༌མི༌ ནང༌ང༌ ཡོད༌ཁན༌ ཡ༌ སའེ༌ ཡོག༌ག༌, ཏན༌ཏན༌ལ༌ དཀོན༌མཆོག༌གི༌ ཛད༌ཁན༌ ཚང༌མའེ༌ ནང༌ནེ༌ ཅིག༌གིའང༌ ང༌དང༌གུན༌ དཀོན༌མཆོག༌གི༌ གཅེས༌པ༌ནེ༌ ཕེ༌མི༌ཉན༌, ཀ༌བོ༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌།
ROM.9.1	ངའེ༌ ཟེར༌ཁན༌བོ༌ དྲང༌པོ༌ ཡང༌ ཟུན༌ ཏངས༌ཏེ༌ མན༌ཁན༌བོའེ༌ སྤང༌པོ༌ མ༌ཤི༌ཀ༌ ཨིན༌། ངའེ༌ སེམས༌ དང༌ དམ༌པའེ༌ ཐུག༌ཉིད༌དི༌ ཏེ༌བོ༌ ཏན༌ཏན༌ ཅོའ༌ནོག༌། 
ROM.9.2+ROM.9.3	ཡ༌ཧུ༌དཱ༌པའེ༌ སྤུན༌ དང༌ སྤུན༌མོ༌, ང༌རང༌ངི༌ མི༌གུན༌ནི༌ ཕིའ༌ ངའེ༌ སྙིང༌བོ༌ སྡུག༌སྔལ༌ ཆེན༌མོ༌ དང༌ ཐའ༌མེད༌པའེ༌ ཚེར༌ཁའེ༌ གངས༌ཏེ༌ རག༌། གལ༌ཏེས༌ མ༌ཤི༌ཀ༌ ཉམ༌པོ༌ ངའེ༌ བྲེལ༌ ཆད༌ཏེ༌ ང༌ དུས༌རྒྱུན༌ནི༌ ཕིའ༌ ངན༌ ཕོག༌ཅེས༌པོའེ༌, ཁོང༌གུན༌ སྐྱོབ༌ཐུབ༌བད༌ན༌, ང༌ ཏེ༌གུན༌ ལེན༌ཅེས༌ལ༌ ཐད༌ད༌རག༌། 
ROM.9.4	ཁོང༌གུན༌ ཨིས༌ར༌ཨེལ༌པ༌, དཀོན༌མཆོག༌གི༌ སོས༌བུའ༌ ལྡམ༌མ༌ ཛད༌ཁན༌ནི༌ ཕྲུ༌གུ༌གུན༌ ཨིན༌ནོག༌། དཀོན༌མཆོག༌གི༌ ཟིར༌རྗིད༌པོ༌ ཁོང༌གུན༌ལ༌ སྔོན༌ ཅུག༌ག༌ ཛདས༌, ཡང༌ ཁོང༌གུན༌ ཉམ༌པོ༌ ཆད༌དོན༌ ཅོའ༌ ཛད༌ཏེ༌ ཏེ༌གུན༌ལ༌ ཁོང༌རང༌ངི༌ ཁྲིམས༌ སལ༌ལ༌ ཛདས༌། དཀོན༌མཆོག༌གི༌ ཁོང༌གུན༌ལ༌ ཁོང༌ངི༌ ཧ༌ལས༌ཤེས༌སི༌ ཞལ༌ཆད༌གུན༌ ཐོབ༌ཅེས༌ དང༌ ཁོང༌ང༌ ཅོལ༌ཅེས༌སི༌ རྩི༌ཝ༌ སལ༌ལ༌ ཛདས༌། 
ROM.9.5	ཨབ༌ར༌ཧམ༌, ཨི༌སཱག༌ དང༌, ཡ༌ཀོབ༌ གུན༌, ཁོང༌གུན༌ནི༌ ཕ༌མེས༌པོ༌ ཨིན༌ནོག༌། མ༌ཤི༌ཀ༌ མིའི༌ ཚུལ༌ལ༌ ལྟམས༌ ཟ༌ནེ༌, ཁོང༌ ཨིས༌ར༌ཨེལ༌པ༌ཞིག༌ ཞུགས༌ཏེ༌ ཨིན༌པིན༌། ཡང༌ ཁོང༌ ནི༌ དཀོན༌མཆོག༌ ཞུགས༌ཏེ༌ ཨིན༌ནོག༌། ཁོང༌ ནི༌ ཅི༌ཚང༌མའེ༌ཀ༌ ཝང༌སྲུལ༌ ཛད༌ཁན༌ དང༌ དུས༌རྒྱུན༌ སྟོད༌པ༌ ཐོབ༌ཅེས༌སི༌ འོས༌པ༌ ཨིན༌ནོག༌, ཨ༌མེན༌།
ROM.9.6	ཏེ༌ནེ༌ ཅི༌? དཀོན༌མཆོག༌གི༌ ཨིས༌ར༌ཨེལ༌པ༌གུན༌ལ༌ ཛད༌ཁན༌ནི༌ ཞལ༌ཆད༌པོ༌ དྲན༌དྲའ༌ མ༌གྲུབ༌བ༌ ཨིན༌ནོག༌ག༌? མ༌ནེ༌ མ༌ནོག༌། ཨིས༌ར༌ཨེལ༌ལི༌ ཡུལ༌ལ༌ སྐྱེས༌ཁན༌གུན༌ནི༌ ནང༌ནེའང༌ ཚང༌མ༌, དཀོན༌མཆོག༌གི༌ མི༌གུན༌ནི༌ ནང༌ང༌ ཐེའ༌ མ༌ཛདས༌། 
ROM.9.7	ཨབ༌ར༌ཧམ༌མི༌ ཕོར༌རྒྱུད༌ ཨིན༌ཁན༌གུན༌ནི༌ ནང༌ནེའང༌ ཚང༌མ༌, ཨབ༌ར༌ཧམ༌མི༌ དེན༌བའེ༌ ཕྲུ༌གུ༌ མ༌ནོག༌, ཅིའ༌ཞུ༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "ཨི༌སཱག༌ ནི༌ ཏེན༌ན༌ བུ༌ཚ༌བོ༌ ཨིན༌, ཀ༌བོ༌ རྒྱུད༌ཏེ༌ ཁྱོ༌རང༌ངི༌ ཕོར༌རྒྱུད༌གུན༌ བྱུང༌ཨིན༌།
ROM.9.8	ཏེ༌བོའེ༌ ཏོན༌ ནི༌, ཟུགས༌སི༌ ཐོག༌ནེ༌ ཨབ༌ར༌ཧམ༌མི༌ ཕོར༌རྒྱུད༌གུན༌ དཀོན༌མཆོག༌གི༌ ཕྲུ༌གུ༌ མ༌ཐེའ༌, ཞལ༌ཆད༌ ཛད༌ཁན༌ནི༌ ཕོར༌རྒྱུད༌གུན༌, ཨབ༌ར༌ཧམ༌མི༌ ཕྲུ༌གུ༌ ཐེའ༌ ཛད༌ཨིན༌། 
ROM.9.9	ཅིའ༌ཟེར༌ན༌ དཀོན༌མཆོག༌གི༌ ཞལ༌ཆད༌ ཛདས༌, "སྟིང༌མ༌ ལོ༌, ཧ༌ལམ༌ འིན༌ན༌དུས༌ཤིག༌ག༌ ང༌ ལོགས༌ཏེ༌ ཡོང༌ ཟ༌ནེ༌ སཱ༌ར༌, བུ༌ཚ༌ཞིག༌ སྐྱེས༌ཏེ༌ ཡོང༌ཨིན༌།
ROM.9.10	འི༌ བུ༌ཚ༌བོ༌ ང༌དང༌གུན༌ནི༌ ཕ༌མེས༌པོ༌ ཨི༌སཱག༌ ཨིན༌པིན༌། ཁོའེ༌ ར༌བེ༌ཀ༌ ན༌མ༌ ཅོས༌ ཡང༌ ར༌བེ༌ཀ༌ བུ༌ཚ༌ ཚག༌ཕྲུག༌ ཇོར༌། 
ROM.9.11	ཨིན༌ནའང༌ ཁོང༌གུན༌ སྐྱེ༌ སང༌ སྔུན༌ལ༌, ཡང༌ ཁོང༌གུན༌ནི༌ ཟང༌པོ༌ ཡ༌ ངན༌པ༌ ཅོའེ༌ སང༌ སྔུན༌ལ༌, ར༌བེ༌ཀ༌ དཀོན༌མཆོག༌གི༌ ཆོགས༌ནེ༌ ལོན༌ཞིག༌ ཐོབ༌། ༼འི༌ ལོན༌བོའེ༌ ཏོན༌ ནི༌, དཀོན༌མཆོག༌གི༌ མི༌གུན༌ ཁོང༌རང༌ངི༌ རྒྱུན༌ཚན༌ཞིག༌གི༌ ཕིའ༌ ལྡམ༌མ༌ ཛདས༌, 
ROM.9.12	ཁོང༌ངི༌ མི༌གུན༌ བོད༌ད༌ ཛདས༌, ཨིན༌ནའང༌ ཏེ༌གུན༌ནི༌ ལས༌ ཟང༌པོ༌ ཡ༌ ངན༌པ༌ གུན༌ནི༌ཀ༌ རག༌ལས༌ཏེ༌ མ༌ནོག༌༽། ཁོང༌ངི༌ ར༌བེ༌ཀ༌ མོལས༌, "ཁྱོ༌རང༌ངི༌ བུ༌ཚ༌ ཆེའ༌བོའེ༌ ཆུང༌ང༌བོའ༌ ཞབ༌སྟོག༌ ཞུ༌ཨིན༌།
ROM.9.13	ཏེ༌ཟུག༌ གྲུབ༌ཅེས༌ལ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
ROM.9.13	"ངའེ༌ ཡ༌ཀོབ༌བ༌ གཅེས༌པ༌ ཅོའད༌
ROM.9.13	ཨིན༌ནའང༌ ཨི༌སཱའུ༌ རྒྱབ༌ རྒྱུར༌རད༌།"
ROM.9.14	ཏེ༌ནེ༌ ང༌དང༌གུན༌ནི༌, དཀོན༌མཆོག༌ མི༌འོས༌པ༌ ཛད༌ཁན༌ཞིག༌ ཞུགས༌ཏེ༌ ཨིན༌ནོག༌ ཟེར༌ཨིན༌ན༌? མ༌ནེ༌ མ༌ནོག༌། 
ROM.9.15	དཀོན༌མཆོག༌གི༌ མོ༌ཟེས༌ལ༌ མོལ༌ལ༌ ཛདས༌,
ROM.9.15	"ངའེ༌ ལྡམ༌ཁན༌གུན༌ནི༌ཀ༌ སྙིང༌རྗེ༌ སྟན༌ཨིན༌,
ROM.9.15	ཡང༌ ངའེ༌ ལྡམ༌ཁན༌གུན༌ནི༌ཀ༌ བྱམས༌པ༌ སྟན༌ཨིན༌།
ROM.9.16	ཏེན༌ན༌བོའེ༌ཕིའ༌ ཏེ༌བོ༌ མི༌ དོད༌པ༌ ཡ༌ རྩོན༌གྲུས༌སི༌ཀ༌ མན༌པ༌, དཀོན༌མཆོག༌གི༌ སྙིང༌རྗེ༌ཀ༌ རག༌ལས༌ཏེ༌ ཨིན༌ནོག༌།
ROM.9.17	དཀོན༌མཆོག༌གི༌ ཨི༌ཇིབ༌བི༌ རྒྱལ༌པོ༌ ཕེ༌རོའ༌ མོལ༌ཁན༌བོ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཨིན༌ནོག༌, "ཁྱོ༌རང༌ངི༌ ནང༌ང༌ ངའེ༌ ཤེད༌པོ༌ སྟན༌ཅེས༌ དང༌ ངའེ༌ མིང༌བོ༌ ཇིག༌རྟེན༌ གང༌པོའེ༌ ནང༌ང༌ ཕེལ༌ཅུག༌ཅེས༌སི༌ ཕིའ༌ ངའེ༌ ཁྱོ༌རང༌ ལྡམས༌ཏེ༌ ཨིན༌།
ROM.9.18	ཏེན༌ན༌བོའེ༌ཕིའ༌ དཀོན༌མཆོག༌གི༌ སྙིང༌རྗེ༌ སྟན༌ཅེས༌སི༌ ཐུགས༌དོད༌ ཡོད༌ཁན༌གུན༌ནི༌ཀ༌ སྙིང༌རྗེ༌ སྟན༌ན༌ ཛད༌ཨིན༌, ཡང༌ ཁོང༌ངི༌ སྙིང༌ སྐྱོང༌པོ༌ ཅོའ༌ ཛད༌ཅེས༌སི༌ ཐུགས༌དོད༌ ཡོད༌ཁན༌གུན༌ནི༌ སྙིང༌གུན༌ སྐྱོང༌པོ༌ ཛད༌ཨིན༌།
ROM.9.19	ཁྱོ༌ཞ༌གུན༌ནི༌ ཟེར༌སྲིད༌ཅེས༌ ཨིན༌ནོག༌, "སེམས༌ རྒྱུར༌ཏེ༌ གྱོད༌པ༌ མ༌ཅོ༌ཁན༌གུན༌ལ༌ ཅིའ༌ དཀོན༌མཆོག༌གི༌ སྐྱོན༌ ཀལ༌ལ༌ ཛད༌ད༌ནོག༌? དཀོན༌མཆོག༌གི༌ ཁོང༌གུན༌ལ༌ ཅོ༌ ཅུག༌ག༌ ཛད༌ཁན༌བོ༌ ཁོང༌གུན༌ནི༌ ཅོས༌ཏེ༌ མ༌ནོག༌ག༌?" 
ROM.9.20	ཨིན༌ནའང༌ དཀོན༌མཆོག༌གི༌ རྒྱབ༌གལ༌ལ༌ སྤེ༌ར༌ ཟེར༌ཁན༌ ཁྱོ༌རང༌ མི༌ སུ༌ ཨིན༌? ཅོ༌ཁན༌བོའེ༌ ཅོའ༌ ཛད༌ཁན༌བོའ༌ ཟེར༌གོས༌ས༌, "ཅིའ༌ ཉེ༌རང༌ངི༌ ང༌ འི༌ཙོགས༌ ཅོའ༌ ཛད༌ཏེ༌ ཨིན༌?"
ROM.9.21	ཛ༌མ༌ ཅོ༌ཁན༌ཞིག༌གི༌ ཏེན༌ན༌ ཀ༌ལག༌པོའེ༌ ཀ༌ནེ༌ ཛ༌མ༌ ཅིག༌, རྩི༌ཝ༌ཅན༌ནི༌ ལས༌ལ༌ ཀོལ༌ཅེས༌, ཡང༌ ཅིག༌ ཞག༌དང༌ངི༌ ལས༌ལ༌ ཀོལ༌ཅེས༌སི༌ ཕིའ༌, ཅོ༌ཅེས༌སི༌ ཐོབ༌ཏང༌ ཁོའ༌ མེད༌པ༌ ཨིན༌ནོག༌ག༌? 
ROM.9.22	ཏེན༌ན༌ ཙོགས༌ལ༌, ཞན༌ དཀོན༌མཆོག༌ག༌ ཁོང༌རང༌ངི༌ ཐུགས༌སྲོ༌ དང༌ ཤེད༌པོ༌ སྟན༌ཅེས༌སི༌ ཐོབ༌ཏང༌ ཡོད༌ནའང༌, ཁོང༌ངི༌ ཐུགས༌སྲོ༌ བབས༌ཤེས༌ དང༌ ཁྲེས༌སྟོར༌ ཆ༌ཅེས༌ ཆོགས༌ལ༌ ཆའ༌ཁན༌གུན༌ནི༌ཀ༌ མ༌སྲན༌ཏྲེ༌ ཟོད༌པ༌ སྒོམ༌མ༌ ཛད༌ད༌ནོག༌། 
ROM.9.23	ཁོང༌ངི༌ སྙིང༌རྗེ༌ སྟན༌ན༌ ཛད༌ཁན༌གུན༌ནི༌ཀ༌ ཁོང༌ངི༌ ཐུག༌རྗེ༌ ཙམ༌ཤིག༌གི༌ རྒྱས༌པ༌ ཨིན༌ཁན༌བོ༌ སྟན༌ཅེས༌ལ༌ ཁོང༌ངི༌ ཏེ༌བོ༌ ཅོའ༌ ཛདས༌། ཡང༌ ཁོང༌ངི༌ ཏེ༌གུན༌ སྔུན༌ནེ༌ ཕར༌ལ༌ ནམ༌ཁའེ༌ ནང༌ང༌ ཟིར༌རྗིད༌ཅན༌ནི༌ ནས༌སའེ༌ ཕིའ༌ གྲལ༌གྲིག༌ ཅོའ༌ ཛད༌ཏེ༌ ཨིན༌པིན༌། 
ROM.9.24	ཁོང༌ངི༌ ལྡམ༌མ༌ ཛད༌ཁན༌གུན༌ནི༌ ནང༌ང༌ ང༌དང༌གུན༌ནའང༌ ཨིན༌ནོག༌, ཡ༌ཧུ༌དཱ༌པ༌གུན༌ ཅིག༌པོའེ༌ ཕིའ༌ མན༌པ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌ ཨིན༌ནོག༌།
ROM.9.25	ཀ༌ཟུག༌ ཡ༌ཧུ༌དཱ༌པ༌ མན༌ཁན༌གུན༌ནི༌ སྐོར༌ལ༌ ལུང༌སྟོན༌པ༌ ཧོ༌ཤཱ༌ཡི༌ སྤེ༌ཆའེ༌ ནང༌ང༌ དཀོན༌མཆོག༌གི༌ མོལ༌ལ༌ ཛདས༌,
ROM.9.25	"ངའེ༌ མན༌ཁན༌ནི༌ མི༌གུན༌ལ༌ ངའེ༌ ང༌རང༌ངི༌ མི༌ ཟེར༌ཨིན༌།
ROM.9.25	ཡང༌ ངའེ༌ གཅེས༌པ༌ མ༌ཅོ༌ཁན༌གུན༌ལ༌ ངའེ༌ གཅེས༌པ༌ ཅོ༌ཨིན༌།
ROM.9.26	ཡང༌ " 'ཁྱོ༌རང༌གུན༌ ངའེ༌ མི༌གུན༌ མན༌' མོལ༌ཁན༌ནི༌ ཏེན༌ན༌ ནས༌ས༌བོའེ༌ཀ༌
ROM.9.26	ཁོང༌གུན༌ལ༌, 'སོན༌པོ༌ དཀོན༌མཆོག༌གི༌ ཕྲུ༌གུ༌གུན༌' མོལ༌ཨིན༌།
ROM.9.27	ཡང༌ ཨིས༌ར༌ཨེལ༌པ༌གུན༌ནི༌ སྐོར༌ལ༌ ལུང༌སྟོན༌པ༌ ཡེ༌ཤ༌ཡཱའེ༌ ཀུ༌ཅོ༌ ཏང༌ཨིན༌ ཟེརས༌,
ROM.9.27	"ཞན༌ ཨིས༌ར༌ཨེལ༌ལི༌ མི༌གུན༌ ཚོའེ༌ ཐའ༌མ༌ ཡོད༌ཁན༌ནི༌
ROM.9.27	པེ༌མ༌ ཙོགས༌ མང༌པོ༌ ཡོད༌ཏེའང༌, ཁ༌ཅིག༌ མ༌ནེ༌ མི༌སྐྱོབ༌།
ROM.9.28	ཅིའ༌ཟེར༌ན༌ གཙོ༌བོའེ༌, ཁོང༌རང༌ངི༌ ཆད༌པ༌བོ༌ འི༌ ཇིག༌རྟེན༌ནི༌ཀ༌
ROM.9.28	གྱོགས༌པ༌ དང༌ གང༌པོ༌ ཁྱོང༌ང༌ ཛད༌ཨིན༌།
ROM.9.29	དམ༌པའེ༌ སུང༌རབས༌སི༌ ཞན༌ཡང༌ ནས༌ས༌ཞིག༌གི༌ ནང༌ང༌ ཡེ༌ཤ༌ཡཱའེ༌ འིན༌ན༌ སྤེ༌ར༌བོ༌ བྲིའ༌ ཛད༌ཏེ༌ ཨིན༌ནོག༌,
ROM.9.29	"གལ༌ཏེས༌ ནམ༌ཁའེ༌ མག༌མི༌གུན༌ནི༌ གཙོ༌བོའེ༌,
ROM.9.29	ང༌ཏི༌ ཕྲུ༌གུ༌ ཉུ༌ངུན༌ཞིག༌ ཕུད༌ད༌ མ༌ཛད༌པིན༌ན༌,
ROM.9.29	ཏེ༌ནེ༌ ང༌དང༌གུན༌ སོ༌དོམ༌པ༌ ཙོགས༌ལ༌ མེད༌ཁན༌
ROM.9.29	ཡང༌ ག༌མོ༌ར༌པ༌ ཙོགས༌ལ༌ ཁྲེས༌སྟོར༌ ཅོའ༌ ཛད༌ཏེ༌ ཡོད༌གྲོ༌།"
ROM.9.30	ཏེ༌ ཚང༌མའེ༌ ཏོན༌བོ༌ ཏེ༌ནེ༌ ཅི༌ ཨིན༌ནོག༌? ཞན༌ ཡ༌ཧུ༌དཱ༌པ༌ མན༌ཁན༌གུན༌ནི༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ཅེས༌སི༌ རྩོན༌གྲུས༌ མ༌ཅོ༌ནའང༌, ཁོང༌གུན༌ནི༌ དད༌པ༌ ཅོ༌ཅེས༌པོའེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌། 
ROM.9.31	ཨིན༌ནའང༌ ཨིས༌ར༌ཨེལ༌པ༌གུན༌ནི༌ ཁྲིམས༌གུན༌ ཁའ༌ཉན༌ཏེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ཅེས༌སི༌ མ༌སྲན༌ཏྲེ༌ རྩོན༌གྲུས༌ ཅོ༌ནའང༌, ཁྲངས༌པོ༌ མ༌ནེ༌ མ༌ལུས༌། 
ROM.9.32	ཅིའ༌ ཁྲངས༌པོ༌ མ༌ལུས༌? ཅིའ༌ཟེར༌ན༌ ཁོང༌གུན༌ནི༌ དད༌པ༌ མན༌པ༌, ཁྲིམས༌ ཁའ༌ཉན༌ཏེ༌ ལས༌ ཅོ༌ཅེས༌པོ༌ རྒྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ཅེས༌སི༌ རྩོན༌གྲུས༌ ཅོས༌། ཁོང༌གུན༌ ཁོང༌རང༌གུན༌ནི༌ ལམ༌མི༌ཀ༌ ཡོད༌ཁན༌ནི༌ རྡོའ༌ ཆེན༌མོའེ༌ཀ༌ གག༌ རྒྱབས༌ཏེ༌ ཨིན༌ནོག༌། 
ROM.9.33	དཀོན༌མཆོག༌གི༌ ཡ༌ཧུ༌དཱ༌པ༌གུན༌ལ༌ ཏེ༌བོའེ༌ སྐོར༌ལ༌ སྤང༌པུད༌ད༌ ཛདས༌, ནམ༌ ཁོང༌ངི༌ དམ༌པའེ༌ སུང༌རབས༌སི༌ ནང༌ང༌ མོལས༌,
ROM.9.33	"ངའེ༌ ཡེ༌རུ༌ཤ༌ལེམ༌མི༌ ནང༌ང༌ མི༌གུན༌ལ༌ གག༌ རྒྱབ༌ཅུག༌ཁན༌ནི༌
ROM.9.33	རྡོའ༌ཞིག༌ བོར༌རད༌, གྱེལ༌ཅུག༌ཁན༌ནི༌ ཕོ༌ལོང༌ཞིག༌།
ROM.9.33	ཨིན༌ནའང༌ ཁོང༌ངི༌ ནང༌ང༌ ཨིད༌ཤེས༌ ཅོ༌ཁན༌ནི༌,
ROM.9.33	རེ༌ཝ༌བོ༌ མ༌ནེ༌ ཅག༌ག༌ མི༌ཛད༌།
ROM.10.1	གཅེས༌པའེ༌ སྤུན༌ དང༌ སྤུན༌མོ༌ གུན༌, ངའེ༌ སྙིང༌ངི༌ དོད༌པ༌ དང༌ དཀོན༌མཆོག༌ག༌ སྨོས༌ལམ༌ ཕུལ༌ཅེས༌པོ༌ ནི༌ ཨིས༌ར༌ཨེལ༌པ༌གུན༌ སྐྱོབ༌ཅེས༌སི༌ ཕིའ༌ ཨིན༌། 
ROM.10.2	ཁོང༌གུན༌ནི༌ དཀོན༌མཆོག༌ ཐུགས༌ཐད༌ ཅུག༌ཅེས༌སི༌ དོད༌པའེ༌ ནང༌ང༌ རྩོན༌གྲུས༌ སྲན༌ཏྲེ༌ ཅོ༌ཁན༌བོའ༌ ངའེ༌ སྤང༌པོ༌ ཏང༌ངད༌, ཨིན༌ནའང༌ ཁོང༌གུན༌ནི༌ དཀོན༌མཆོག༌ ཙལ༌ཅེས༌སི༌ ལམ༌བོ༌ ནོར༌ཏེ༌ ཨིན༌ནོག༌། 
ROM.10.3	ཁོང༌གུན༌ལ༌ དཀོན༌མཆོག༌གི༌ ཆོགས༌ནེ༌ ཡོང༌ཁན༌ནི༌ དྲང༌པོའེ༌ སྐོར༌ལ༌ རྒྱུས༌ མེད༌པ༌ ཨིན༌ནོག༌། ཁོང༌གུན༌ དཀོན༌མཆོག༌གི༌ དྲང༌པོའེ༌ ལམ༌མི༌ཀ༌ གྲུལ༌ཅེས༌ལ༌ མ༌ཐད༌ད༌, ཁོ༌རང༌གུན༌ནི༌ རྩོན༌གྲུས༌ རྒྱུད༌ཏེ༌, དྲང༌པོ༌ རྒྱུར༌ཅེས༌ལ༌ ཐད༌ད༌ནོག༌། 
ROM.10.4	མ༌ཤི༌ཀའེ༌ ནང༌ང༌ ཁྲིམས༌སི༌ གོས༌སྡོམ༌ ཚང༌མ༌ གྲུབ༌བ༌ ཛད༌ཏེ༌ ཨིན༌ནོག༌, ཏེ༌བོའེ༌ བྲས༌བུ༌ ཁོང༌ངི༌ ནང༌ང༌ དད༌པ༌ ཅོ༌ཁན༌ ཚང༌མ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛད༌ད༌ནོག༌།
ROM.10.5	མོ༌ཟེས༌སི༌ བྲིའ༌ཛདས༌, ཁྲིམས༌ ནང༌ཞིན༌ མི༌ཞིག༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ཅེས༌སི༌ གོས༌སྡོམ༌བོ༌ ནི༌ "ཁྲིམས༌ ཚང༌མ༌ ཁའ༌ཉན༌གོ༌ཤེས༌" ཨིན༌ནོག༌།
ROM.10.6	ཨིན༌ནའང༌ དད༌པ༌ རྒྱུད༌ཏེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ཅེས༌སི༌ སླབ༌བྱ༌བོའེ༌ མོལས༌, "ཁྱོ༌ཞའེ༌ སྙིང༌ངི༌ ནང༌ང༌, 'སུ༌ ནམ༌ཁའ༌ ཆེན༌'
ROM.10.7	ཡ༌ ཅིའ༌ སམ༌མད༌, " 'ཡོག༌ག༌ ཤི༌ཁན༌གུན༌ནི༌ ནས༌སའེ༌ ནང༌ང༌ སུ༌ ཆེན༌?'
ROM.10.8	ཨིན༌ནའང༌ དད༌པའེ༌ སྐོར༌ལ༌ སླབ༌བྱའེ༌ ཅི༌ མོལ༌དུག༌?,
ROM.10.8	"ལོན༌བོ༌ ཁྱོ༌ཞའེ༌ ལག༌ག༌ ཡོད༌ཏེ༌ ཨིན༌ནོག༌
ROM.10.8	ཏེ༌བོ༌ ཁྱོ༌ཞའེ༌ ཁལ༌པག༌ དང༌ སྙིང༌ གུན༌ནི༌ ནང༌ང༌ ཡོད༌ཏེ༌ ཨིན༌ནོག༌།"
ROM.10.8	ཡང༌ ཏེན༌ན༌ ལོན༌བོ༌ ནི༌, མ༌ཤི༌ཀའེ༌ ནང༌ང༌ དད༌པ༌ ཅོ༌ཅེས༌ལ༌ ང༌ཞའེ༌ ཆོས༌ཤད༌ཁན༌ནི༌ ལོན༌བོ༌ ཨིན༌།" 
ROM.10.9	གལ༌ཏེས༌ ཁྱོ༌ཞའེ༌ རང༌ངི༌ ཁའ༌ནེ༌, ཡེ༌ཤུ༌ གཙོ༌བོ༌ ཨིན༌ཁན༌བོ༌ ཟེར༌ཅེས༌ དང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ཁན༌བོའ༌ དད༌པ༌ ཅོ༌ན༌, ཁྱོ༌ཞ༌གུན༌ སྐྱོབ༌བ༌ ཛད༌ཨིན༌། 
ROM.10.10	ཁྱོ༌ཞ༌གུན༌ནི༌ སྙིང༌ངི༌ ནང༌ང༌ དད༌པ༌ ཡོད༌ཅེས༌པོའེ༌, ཁྱོ༌ཞ༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛདས༌, ཡང༌ ཁའ༌ནེ༌ ཤད༌ཅེས༌པོའེ༌, ཁྱོ༌ཞ༌གུན༌ སྐྱོབ༌བ༌ ཛདས༌། 
ROM.10.11	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "ཁོང༌ངི༌ ནང༌ང༌ ཨིད༌ཤེས༌ ཅོ༌ཁན༌གུན༌ནི༌ རེ༌ཝ༌བོ༌ མ༌ནེ༌ ཅག༌ག༌ མི༌ཛད༌།"
ROM.10.12	ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ གུན༌ནི༌ ནང༌ང༌ ཅའང༌ ཁྱད༌ མེད༌པ༌ ཨིན༌ནོག༌། ཏེན༌ན༌ གཙོ༌བོ༌བོ༌ ཚང༌མའེ༌ གཙོ༌བོ༌ ཨིན༌ནོག༌, ཡང༌ ཁོང༌ང༌ ཞུ༌ཝ༌ ཕུལ༌ཁན༌གུན༌ལ༌ སྙིང༌ ཕེས༌ཏེ༌ སལ༌ལ༌ ཛད༌ད༌ནོག༌། 
ROM.10.13	ཅིའ༌ཞུ༌ན༌ "གཙོ༌བོའ༌ སྐྱོབ༌ཅེས༌ལ༌ ཞུ༌ཝ༌ ཕུལ༌ཁན༌ ཚང༌མ༌ ཁོང༌ངི༌ སྐྱོབ༌བ༌ ཛད༌ཨིན༌།"
ROM.10.14	ཏེ༌ནེ༌ ཁོང༌གུན༌ནི༌ ཀ༌ཟུག༌གི༌ ཞུ༌ཝ༌ ཕུལ༌ཨིན༌, གལ༌ཏེས༌ ཏེ༌གུན༌ནི༌ ཁོང༌ང༌ དད༌པ༌ མ༌ཅོ༌ན༌? ཡང༌ ཁོང༌གུན༌ནི༌ ཀ༌ཟུག༌གི༌ དད༌པ༌ ཅོ༌ཨིན༌, གལ༌ཏེས༌ ཏེ༌གུན༌ནི༌ ཁོང༌ངི༌ སྐོར༌ལ༌ མ༌ནེ༌ མ༌ཚོར༌ར༌ ཡོད༌ན༌? ཡང༌ ཁོང༌གུན༌ལ༌ ཀ༌ཟུག༌གི༌ ཚོར༌ཨིན༌ གལ༌ཏེས༌ སུ༌ཞིག༌གིའང༌ ཁོང༌ངི༌ སྐོར༌ལ༌ མ༌ཤད༌ན༌? 
ROM.10.15	ཡང༌ གལ༌ཏེས༌ ཀལ༌ཏེ༌ མན༌པིན༌ན༌, ཁོང༌གུན༌ ཡོད༌ས༌ སོང༌ཏེ༌ ཆོས༌ ཀ༌ཟུག༌གི༌ ཤད༌ཨིན༌? ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "གའ༌མོའེ༌ ནས༌ཚུལ༌ ཁྱོང༌ཁན༌གུན༌ནི༌ རྐང༌པ༌ ཙམ༌ཤིག༌གི༌ བྱིན༌ལབས༌ཅན༌ མ༌ནོག༌།"
ROM.10.16	ཨིན༌ནའང༌ སུ༌ཚང༌མའེ༌ གའ༌མོའེ༌ ནས༌ཚུལ༌ལ༌ གའ༌སུས༌ ཞུའ༌མ༌ནོག༌, ཅིའ༌ཟེར༌ན༌ ལུང༌སྟོན༌པ༌ ཡེ༌ཤ༌ཡཱའེ༌ ཟེརས༌, "གཙོ༌བོ༌ལེ༌ སུའི༌ ང༌དང༌ངི༌ ལོན༌བོའ༌ ཨིད༌ཤེས༌ ཅོས༌?
ROM.10.17	སོང༌པ༌སང༌ ལོན༌བོ༌ ཉན༌ཅེས༌ ཅིག༌པོ༌ རྒྱུད༌ཏེ༌ དད༌པ༌བོ༌ ཡོང༌ང༌ནོག༌, ཡང༌ ཏེ༌ ལོན༌བོ༌ ནི༌ མ༌ཤི༌ཀའེ༌ སྐོར༌རི༌ གའ༌མོའེ༌ ནས༌ཚུལ༌བོ༌ ཨིན༌ནོག༌། 
ROM.10.18	ཨིན༌ནའང༌ ངའེ༌ དྲིའད༌, ཅི༌ ཨིས༌ར༌ཨེལ༌པ༌གུན༌ལ༌ ལོན༌བོ༌ མ༌ཚོར༌ར༌ ཨིན༌ནོག༌ག༌? འོ༌ན༌, ཁོང༌གུན༌ནི༌ ཚོར༌ཏེ༌ ཨིན༌ནོག༌,
ROM.10.18	"ལོན༌བོ༌ ཇིག༌རྟེན༌ གང༌པོའེ༌ ནང༌ང༌ ཕེལ༌ཏེ༌ ཨིན༌ནོག༌,
ROM.10.18	ཡང༌ བཀའ༌བོ༌ ཇིག༌རྟེན༌ནི༌ ཐ༌མ༌ ཚོག༌པའང༌ སླེབ༌ཏེ༌ ཨིན༌ནོག༌།
ROM.10.19	ཨིན༌ནའང༌ ངའེ༌ ཡང༌སྐྱར༌ དྲིའད༌, ཅི༌ ཨིས༌ར༌ཨེལ༌པ༌གུན༌ལ༌ ཧ༌མ༌གོའ༌ ཨིན༌ནོག༌ག༌? ཁོང༌གུན༌ནི༌ ཧ༌གོ༌ཏེ༌ ཨིན༌ནོག༌, ཅིའ༌ཟེར༌ན༌ མོ༌ཟེས༌སི༌ དུས༌ལའང༌ དཀོན༌མཆོག༌གི༌ མོལ༌ལ༌ ཛདས༌,
ROM.10.19	"རྒྱལ༌ཁམས༌ མན༌ཁན༌ནི༌ མི༌གུན༌ རྒྱུད༌ཏེ༌,
ROM.10.19	ངའེ༌ ཁྱོ༌ཞ༌གུན༌ནི༌ ནང༌ང༌ ཚིག༌ཅེས༌ སྐྱེ༌ཅུག༌ཨིན༌,
ROM.10.19	སམ༌བ༌ མེད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ རྒྱུད༌ཏེ༌,
ROM.10.19	ངའེ༌ ཁྱོ༌ཞ༌གུན༌ནི༌ ནང༌ང༌ སྲོ༌ སྐྱེ༌ཅུག༌ཨིན༌།
ROM.10.20	ཡང༌ སྟིང༌ནེ༌ དཀོན༌མཆོག༌གི༌ ཆོགས༌ནེ༌ ཡེ༌ཤ༌ཡཱའེ༌ ཧམ༌པ༌ ཉམ༌པོ༌ མོལས༌,
ROM.10.20	"ངའ༌ མ༌ཙལ༌ཁན༌ནི༌ མི༌གུན༌ནི༌ ངའེ༌ ནང༌ང༌ དད༌པ༌ ཅོས༌།
ROM.10.20	ངའ༌ ཤེས༌ཉིན༌ མ༌གྲོ༌ཁན༌ གུན༌ལ༌, ངའེ༌ ང༌རང༌ སྔོན༌ཅུགས༌པིན༌།"
ROM.10.21	ཨིན༌ནའང༌ ཨིས༌ར༌ཨེལ༌པ༌གུན༌ནི༌ སྐོར༌ལ༌ དཀོན༌མཆོག༌གི༌ མོལས༌,
ROM.10.21	"ཉི༌མ༌ གང༌པོ༌ ངའེ༌ ང༌རང༌ངི༌ ལག༌པ༌ ཁོང༌གུན༌ལ༌ ཁའ༌སུས༌ ཞུའ༌ལ༌ རྐྱངས༌ཏེ༌ བོར༌པིན༌,
ROM.10.21	ཨིན༌ནའང༌ ཁོང༌གུན༌ ཁའ༌མི༌ཉན༌ དང༌ ངོ༌ལོག༌ ཅོ༌ཁན༌ ཡོད༌པིན༌།"
ROM.11.1	ཏེ༌ནེ༌ ངའེ༌ དྲིའད༌, ཅི༌ དཀོན༌མཆོག༌གི༌ ཁོང༌རང༌ངི༌ མི༌ ཨིས༌ར༌ཨེལ༌པ༌གུན༌ ཕང༌ང༌ ཛདས༌ས༌? མ༌ནེ༌ ཕང༌ང༌ མ༌ཛདས༌། ང༌ ང༌རང༌ ཨིས༌ར༌ཨེལ༌པ༌ཞིག༌ ཨིན༌, ཨབ༌ར༌ཧམ༌མི༌ ཕོར༌རྒྱུད༌, བེན༌ཡཱ༌མིན༌ ཟེར༌ཁན༌ནི༌ མི༌རིགས༌ནེ༌། 
ROM.11.2	དཀོན༌མཆོག༌གི༌ གོ༌ཟུག༌ནེ༌ ཕར༌ལ༌ ལྡམ༌མ༌ ཛད༌ཁན༌ནི༌ ཁོང༌རང༌ངི༌ མི༌གུན༌ ཕང༌ང༌ མ༌ཛདས༌། ཅི༌ ཏེ༌བོའེ༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ མོལ༌ཁན༌བོ༌ ཁྱོ༌ཞ༌གུན༌ལ༌ རྒྱུས༌མེད༌ད༌? ལུང༌སྟོན༌པ༌ ཨེ༌ལི༌ཡཱའེ༌ ཨིས༌ར༌ཨེལ༌པ༌གུན༌ནི༌ རྒྱབ༌གལ༌ལ༌ དཀོན༌མཆོག༌ག༌ ཞུ༌ཝ༌ ཕུལས༌, 
ROM.11.3	"གཙོ༌བོ༌ལེ༌ ཁོང༌གུན༌ནི༌ ཉེ༌རང༌ངི༌ ལུང༌སྟོན༌པ༌གུན༌ སད༌ཏེ༌ ཉེ༌རང༌ངི༌ ཆོད༌ཁྲི༌གུན༌ ཤིགས༌། ང༌རང༌ ཅིག༌པོ༌ ལུས༌ཏེ༌ ཡོད༌, ཡང༌ ཁོང༌གུན༌ནི༌ ངའང༌ སད༌ཅེས༌སི༌ རྩོན༌གྲུས༌ ཅོ༌རུག༌།
ROM.11.4	ཡང༌ དཀོན༌མཆོག༌གི༌ ལན༌སལ༌ལ༌ ཛད༌ཁན༌བོ༌ ཁྱོ༌ཞ༌གུན༌ལ༌ ཨིད༌ཏུ༌ མེ༌རག༌ག༌? "ངའེ༌ ང༌རང༌ངི༌ ཕིའ༌ བའལ༌ ཟེར༌ཁན༌ནི༌ སྐུན༌དྲའེ༌ དུན༌ལ༌ ཆག༌ མ༌ཕུལ༌ཁན༌ སྟོང༌རྡུན༌ སྐྱོབས༌ཏེ༌ བོར༌ཏེ༌ ཡོད༌།
ROM.11.5	ཏེ༌ཙོགས༌ དི༌རིང༌ངའང༌ ཨིན༌ནོག༌, དཀོན༌མཆོག༌གི༌ ཐུག༌རྗེའེ༌ ཞས༌ཏེ༌, ཨིས༌ར༌ཨེལ༌པ༌ ཉུ༌ངུན༌ཞིག༌ དཀོན༌མཆོག༌ག༌ ཨིད༌ཤེས༌ཅན༌ ལུས༌ཏེ༌ ཨིན༌ནོག༌། 
ROM.11.6	ཡང༌ གལ༌ཏེས༌ ཐུག༌རྗེའེ༌ ཞས༌ཏེ༌ ཨིན༌ན༌, ཏེ༌ནེ༌ ཏེ༌བོ༌ ཁོང༌གུན༌ནི༌ ལས༌ ཟང༌པོའེ༌ ཞས༌ཏེ༌ མ༌ནོག༌། གལ༌ཏེས༌ ཨིན༌པིན༌ན༌ ཏེ༌ནེ༌ ཁོང༌ངི༌ ཐུག༌རྗེ༌བོ༌, རིན༌ མ༌ཤལ༌ལ༌ ཡང༌ འོས༌པ༌ མེད༌པ༌ ཐོབ༌ཏེ༌ མེད༌གྲོ༌།
ROM.11.7	ཏེ༌ནེ༌ ཅི༌? དཀོན༌མཆོག༌གི༌ ཆོགས༌སྐྱོར༌ ཐོབ༌ཅེས༌ལ༌ རྩོན༌གྲུས༌ ཅོས༌ཏེ༌ ཙལ༌ཨིན༌ ཡོད༌ཁན༌ ཨིས༌ར༌ཨེལ༌པ༌ མང༌ཆེའ༌བོའ༌ མ༌ཐོབ༌བ༌ ཨིན༌ནོག༌ག༌? དཀོན༌མཆོག༌གི༌ ལྡམ༌མ༌ ཛད༌ཁན༌ ཁ༌ཅིག༌ག༌ ཐོབ༌ཏེ༌ ཨིན༌ནོག༌, ཨིན༌ནའང༌ ལུས༌ཁན༌གུན༌ནི༌ ཁོ༌རང༌གུན༌ནི༌ སྙིང༌ སྐྱོང༌པོ༌ ཅོས༌། 
ROM.11.8	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
ROM.11.8	"དཀོན༌མཆོག༌གི༌ ཁོང༌གུན༌ནི༌ སམ༌བ༌གུན༌ ཁྱོར༌ཅུག༌ག༌ ཛདས༌,
ROM.11.8	ཁོང༌གུན༌ལ༌ མིག༌ ཡོད༌ཏེའང༌ མ༌ཐོང༌ང༌ ཨིན༌ནོག༌
ROM.11.8	ཡང༌ ནམ༌ཆོག༌ ཡོད༌ཏེའང༌ མ༌ཚོར༌ར༌ ཨིན༌ནོག༌།
ROM.11.9	ཏེན༌ན༌ ཙོགས༌ལ༌ དཱ༌བིད༌དི༌ མོལས༌,
ROM.11.9	"ཁོང༌གུན༌ནི༌ ཁར༌ཇི༌ གངས༌ཏེ༌ ཡོད༌ཁན༌ནི༌ ཅོག༌ཙེ༌བོ༌
ROM.11.9	ཟུམ༌ཅེས༌སི༌ སྙི༌འུ༌ཤིག༌ རྒྱུར༌ཤིག༌།
ROM.11.9	ཁོང༌གུན༌ནི༌ བྱིན༌ལབས༌པོའེ༌ ཁོང༌གུན༌ལ༌ གག༌ རྒྱབ༌ཅུག༌ཤིག༌།
ROM.11.9	ཡང༌ ཁོང༌གུན༌ལ༌ འོས༌པ༌ ཨིན༌ཁན༌བོ༌ ཐོབ༌ཤིག༌།
ROM.11.10	ཁོང༌གུན༌ལ༌ མི༌ཐོང༌ཅེས༌སི༌ ཕིའ༌ ཁོང༌གུན༌ནི༌ མིག༌ ཞར༌ ཅུག༌ཤིག༌།
ROM.11.10	ཡང༌ ལྕིན༌ཏེ༌ ཁུར༌ཅེས༌པོའེ༌, ཁོང༌གུན༌ དུས༌རྒྱུན༌ནི༌ ཕིའ༌ གུ༌རུ༌ རྒྱུར༌ཤིག༌།"
ROM.11.11	ཅི༌ ཨིས༌ར༌ཨེལ༌པ༌གུན༌ གག༌ རྒྱབས༌ཏེ༌ ལང༌ མ༌ནེ༌ མི༌ཉན༌ཅེས༌, ཏེ༌ཟམ༌ སྲན༌ཏྲེ༌ གྱེལ༌ལ༌? མ༌ནེ༌ མ༌གྱེལ༌། ཨིན༌ནའང༌ ཁོང༌ངི༌ ཁའ༌ མི༌ཉན༌ཅེས༌པོའེ༌, དཀོན༌མཆོག༌གི༌ ཐར༌པ༌བོ༌ ཡ༌ཧུ༌དཱ༌པ༌ མན༌ཁན༌གུན༌ལ༌ སལ༌ལ༌ ཛདས༌། ཁོང༌ངི༌ ཏེ༌བོ༌ ཅོའ༌ ཛད༌ཅེས༌སི༌ རྒྱུན༌ཚན༌བོ༌ ནི༌ ཨིས༌ར༌ཨེལ༌པ༌གུན༌ལ༌ ཚིག༌ཅེས༌ ཡོངས༌ཏེ༌, ཁོ༌རང༌གུན༌ནི༌ ཕིའ༌ ཐར༌པ༌བོ༌ ལེན༌ཅེས༌ལ༌ ཨིན༌ནོག༌། 
ROM.11.12	ཨིན༌ནའང༌ ཁོང༌གུན༌ནི༌ སྡིག༌པ༌ ཅོ༌ཅེས༌པོའེ༌, ཇིག༌རྟེན༌ གང༌པོའེ༌ མི༌གུན༌ནི༌ ཕིའ༌ བྱིན༌ལབས༌, ཡང༌ ཁོང༌གུན༌ལ༌ དཀོན༌མཆོག༌གི༌ ཆོགས༌སྐྱོར༌ མི༌ཐོབ༌ཅེས༌པོའེ༌, ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ བྱིན༌ལབས༌ ཁྱོང༌ངད༌ན༌, ཏེ༌ནེ༌ ཡ༌ཧུ༌དཱ༌པ༌ ཚང༌མའེ༌ མ༌ཤི༌ཀའེ༌ ནང༌ང༌ དད༌པ༌ ཅོ༌ ཟ༌ནེ༌, དད༌པ༌ཅན༌ ཚང༌མ༌ལ༌ ཙམ༌ཤིག༌གི༌ ཆེན༌མོ༌ བྱིན༌ལབས༌ མི༌ཐོབ༌།
ROM.11.13	ངའེ༌ འི༌ ཚང༌མ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཟེར༌རད༌, དཀོན༌མཆོག༌གི༌ ང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ སྐུ༌ཚབས༌ལ༌ སྐོའ༌ ཛད༌ཅེས༌པོའ༌ ཕོ༌སོ༌ ཚོར༌ར༌རག༌། 
ROM.11.14	ཨིན༌ནའང༌ ངའེ༌ ལས༌པོའེ༌, ཨིས༌ར༌ཨེལ༌པ༌གུན༌ལ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཡོད༌ཁན༌བོའེ༌ཀ༌ ཚིག༌ཅེས༌ ཡོང༌ཅུགས༌ཏེ༌ ཁོང༌ ཁ༌ཅིག༌གའང༌ སྐྱོབ༌ཉན༌ཅེས༌སི༌ ངའེ༌ རེ༌ཝ༌ ཨིན༌། 
ROM.11.15	གལ༌ཏེས༌ ཁོང༌གུན༌ནི༌ ཕང༌ཅེས༌པོའེ༌, དཀོན༌མཆོག༌གི༌ ཐར༌པ༌བོ༌ ཞན༌ཡང༌ ཇིག༌རྟེན༌པ༌གུན༌ལ༌ སལ༌ལ༌ ཛད༌དད༌ན༌, ཏེ༌ནེ༌ ཨིས༌ར༌ཨེལ༌པ༌གུན༌ནིའང༌ ཏེ༌ ཐར༌པ༌བོ༌ ལེན༌ ཟ༌ནེ༌, ཙམ༌ཤིག༌གི༌ མང༌ང༌ ཐད༌པོ༌ མི༌ཡོང༌། ཏེ༌བོ༌ ཤི༌ཁན༌གུན༌ནི༌ ཕིའ༌ མི༌ཚེ༌ རྒྱུར༌ཨིན༌། 
ROM.11.16	གལ༌ཏེས༌ གོ༌མའེ༌ ཁ༌ཟས༌ ཙོགས༌ལ༌ པག༌པའེ༌ ཁག༌ཅིག༌ ཕུལ༌ཁན༌བོ༌ དམ༌པ༌ ཨིན༌ན༌, ཏེ༌ནེ༌ པག༌པའེ༌ གང༌པོ༌ དམ༌པ༌ ཨིན༌ནོག༌། ཏེན༌ན༌ ཙོགས༌ལ༌ ང༌དང༌ ཡ༌ཧུ༌དཱ༌པ༌གུན༌ནི༌ ཕ༌མེས༌པོ༌གུན༌ དམ༌པ༌ ཨིན༌ན༌, ཏེ༌ནེ༌ ཁོང༌གུན༌ནི༌ ཕོར༌རྒྱུད༌གུན༌ནའང༌ དམ༌པ༌ ཨིན༌ནོག༌། གལ༌ཏེས༌ ཨོ༌ལིཝ༌ཝི༌ ལྕང༌མའེ༌ པ༌ཀྲག༌པོ༌ དམ༌པ༌ ཨིན༌ན༌, ཏེ༌ནེ༌ ཏེ༌ ལྕང༌མའེ༌ ཡལ༌ག༌གུན༌ནའང༌ དམ༌པ༌ ཨིན༌ནོག༌།
ROM.11.17	ཨིན༌ནའང༌ ཏེ༌ ཨོ༌ལིཝ༌ཝི༌ ལྕང༌མའེ༌ ཡལ༌ག༌ ཁ༌ཅིག༌ ཅགས༌ཏེ༌, མ༌ཏབ༌བ༌ སྐྱེ༌ཁན༌ནི༌ ཨོ༌ལིཝ༌ཝི༌ ལྕང༌མའེ༌ ཁོལ༌གུན༌, ཏེ༌ཚབས༌ལ༌ པེ༌ཝན༌ལ༌ ཏངས༌ པ༌སང༌, ཏ༌ ཁྱོ༌ཞ༌གུན༌ནིའང༌ ཏེ༌ ཨོ༌ལིཝ༌ཝི༌ ལྕང༌མའེ༌ སྟོབས༌ཅན༌ པ༌ཁྲག༌གི༌ ཁུའ༌བོ༌ བགོས༌ཏེ༌ ཐུང༌ང༌ནོག༌། 
ROM.11.18	ཏེ༌ ཡལ༌ག༌ ཅག༌ཁན༌གུན༌ནི༌ ཚབས༌ལ༌ ཁྱོ༌ཞའ༌ པེ༌ཝན༌ལ༌ ཏང༌ཁན༌བོའེ༌ཀ༌ ཕོ༌སོ༌ མ༌ཅོ༌ཤིག༌། ཁྱོ༌ཞ༌གུན༌ ཏེ༌ ལྕང༌མའེ༌ པ༌ཀྲག༌པོ༌ མན༌པ༌ ཡལ༌ག༌ཞིག༌ ཨིན༌ནོག༌།
ROM.11.19	ཏེ༌ནེ༌ ཁྱོ༌ཞའེ༌ ཟེར༌སྲིད༌ཨིན༌, "ངའ༌ པེ༌ཝན༌ལ༌ ཏང༌ཅེས༌སི༌ ཕིའ༌ ཏེ༌ ཡལ༌ག༌གུན༌ ཅག༌ག༌ ཛདས༌།" 
ROM.11.20	ཏེ༌བོ༌ དེན༌བ༌ ཨིན༌ནོག༌, ཨིན༌ནའང༌ མ༌ཤི༌ཀའེ༌ ནང༌ང༌ དད༌པ༌ མ༌ཅོས༌པ༌, ཏེ༌ ཡལ༌ག༌གུན༌ ཅག༌ག༌ ཛདས༌, ཡང༌ ཁྱོ༌ཞའེ༌ དད༌པ༌ ཅོ༌ཅེས༌པོའེ༌, ཁྱོ༌ཞ༌གུན༌ ཏེ༌ ལྕང༌མའེ༌ ཁག༌ཤིག༌ ཨིན༌ནོག༌། ཕོ༌སོ༌ མ༌ཅོ༌ཤིག༌, ཨིན༌ནའང༌ ཅི༌ བྱུང༌ཨིན༌ སམས༌ཏེ༌ ཇིགས༌ཤིག༌། 
ROM.11.21	གལ༌ཏེས༌ དཀོན༌མཆོག༌གི༌ ངོས༌མའེ༌ ཡལ༌ག༌གུན༌ མ༌ཕུད༌ད༌ ཨིན༌ན༌, ཁོང༌ངི༌ ཁྱོ༌ཞ༌གུན༌ནའང༌ ཕུད༌ད༌ མི༌ཛད༌།
ROM.11.22	དཀོན༌མཆོག༌ ཐུག༌རྗེ༌ཅན༌ དང༌ ཁྲིམས༌ཅད༌ སྲན༌ཏྲེ༌ ཛད༌ཁན༌ ཨིན༌ཁན༌བོ༌ ཧ༌གོ༌གོས༌། ཁའ༌ མི༌ཉན༌ཁན༌གུན༌ནི༌ ཕིའ༌ ཁྲིམས༌ཅད༌ སྲན༌ཏྲེ༌, ཨིན༌ནའང༌ ཁྱོ༌ཞའེ༌ ཕིའ༌ ཐུག༌རྗེ༌ཅན༌། གལ༌ཏེས༌ ཁྱོ༌ཞའེ༌ ཁོང༌ངི༌ ཐུག༌རྗེའེ༌ ནང༌ང༌ ཨིད༌ཤེས༌ ཅོ༌ཨིན༌ དུག༌ མ༌དུག༌ན༌, ཁྱོ༌ཞ༌གུན༌ནའང༌ ཁོང༌ངི༌ ཅད༌ཏེ༌ ཕང༌ང༌ ཛད༌ཨིན༌། 
ROM.11.23	ཡང༌ གལ༌ཏེས༌ ཨིས༌ར༌ཨེལ༌པ༌གུན༌ནི༌ དད༌པ༌ མེད༌ཅེས༌པོ༌ ཕང༌ན༌, ཁོང༌གུན༌ནའང༌ ཡང༌སྐྱར༌ ཏེ༌ ལྕང༌མའེ༌ ནང༌ང༌ པེ༌ཝན༌ལ༌ ཏང༌ང༌ ཛད༌ཨིན༌, ཅིའ༌ཞུ༌ན༌ དཀོན༌མཆོག༌ག༌ ཏེ༌ཟུག༌ ཛད༌ཅེས༌སི༌ ཝང༌བོ༌ ཡོད༌ཏེ༌ ཨིན༌ནོག༌། 
ROM.11.24	གལ༌ཏེས༌ ཁྱོ༌ཞའ༌, མ༌ཏབ༌བ༌ སྐྱེ༌ཁན༌ ཨོ༌ལིཝ༌ཝི༌ ལྕང༌མའེ༌ ཡལ༌ག༌ ཨིན༌ཏེའང༌, དཀོན༌མཆོག༌གི༌ ཁྱོ༌ཞའ༌ ཏབ༌ཁན༌ནི༌ ཨོ༌ལིཝ༌ཝི༌ ལྕང༌མའེ༌ཀ༌ པེ༌ཝན༌ལ༌ ཏང༌ཅེས༌ལ༌ ཐད༌ད༌ ཛད༌དད༌ན༌, ཀ༌བོ༌ རང༌ཞིན༌ ཨིན༌ཁན༌ནི༌ གོ༌ལོག༌པོ༌ ཨིན༌ནོག༌, ཏེ༌ནེ༌ ངོས༌པོའེ༌ ལྕང༌མའེ༌ ཁོལ༌བོ༌ ཏེན༌ན༌ ངོས༌མ༌ ལྕང༌མའེ༌ ནང༌ང༌ པེ༌ཝན༌ལ༌ ཏང༌ང༌ ཛད༌ཅེས༌ལ༌ དཀོན༌མཆོག༌ ཙམ༌ཤིག༌ མང༌ང༌ ཐད༌ད༌ མི༌ཛད༌།
ROM.11.25	སྤུན༌གུན༌, ཁྱོ༌ཞ༌གུན༌ ཕོ༌སོ༌ མི༌ཚོར༌ཅེས༌སི༌ ཕིའ༌ ངའེ༌, འི༌ དྲང༌པོའེ༌ སང༌ཝ༌བོ༌ ཁྱོ༌ཞ༌གུན༌ལ༌ ཧ༌གོ༌གོས༌ སམ༌མ༌རག༌། ཨིས༌ར༌ཨེལ༌པ༌ མང༌པོ༌ཞིག༌གི༌ སྙིང༌ སྐྱོང༌པོ༌ ལུས༌ཨིན༌, ནམ༌ཚོག༌པ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌, མ༌ཤི༌ཀའེ༌ ནང༌ང༌ དད༌པ༌ མི༌ཅོ༌། 
ROM.11.26	ཏེ༌ནེ༌ ཨིས༌ར༌ཨེལ༌པ༌ ཚང༌མའ༌ སྐྱོབ༌བ༌ ཛད༌ཨིན༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
ROM.11.26	"སྐྱོབ༌བ༌ ཛད༌ཁན༌བོ༌ ཡེ༌རུ༌ཤ༌ལེམ༌ནེ༌ བིང༌ཨིན༌,
ROM.11.26	ཡང༌ ཁོང༌ངི༌ ཨིས༌ར༌ཨེལ༌པ༌གུན༌ ངན༌པའེ༌ ལས༌གུན༌ ཅོ༌ཅེས༌ནེ༌ རྒྱུར༌ ཅུག༌ག༌ ཛད༌ཨིན༌།
ROM.11.27	ཡང༌ ཁོང༌གུན༌ ཉམ༌པོ༌ ངའེ༌ ཆད༌དོན༌བོ༌ ནི༌,
ROM.11.27	ངའེ༌ ཁོང༌ངི༌ སྡིག༌པ༌གུན༌ མེད༌ཁན༌ ཅོ༌ཨིན༌།"
ROM.11.28	ཨིས༌ར༌ཨེལ༌པ༌ མང༌པོ༌ཞིག༌ ཏ༌ གའ༌མོའེ༌ ནས༌ཚུལ༌ལི༌ གྲ༌འོ༌ ཨིན༌ནོག༌། ཏེ༌ནེའང༌ ཁོང༌གུན༌ལ༌ ཏ༌རུང༌ངའང༌ དཀོན༌མཆོག༌གི༌ གཅེས༌པ༌ ཛད༌ད༌ནོག༌, ཅིའ༌ཟེར༌ན༌ ཁོང༌ངི༌ ཏེ༌གུན༌ནི༌ ཕ༌མེས༌པོ༌ ཨབ༌ར༌ཧམ༌, ཨི༌སཱག༌ དང༌, ཡ༌ཀོབ༌ གུན༌ ལྡམ༌མ༌ ཛདས༌། 
ROM.11.29	ངའེ༌ ཏེ༌བོ༌ ཟེར༌རད༌ ཅིའ༌ཟེར༌ན༌, ཁོང༌ངི༌ སོལ༌རས༌ སལ༌ལ༌ ཛད༌ཁན༌ དང༌ ལྡམ༌མ༌ ཛད༌ཁན༌ནི༌ ཐག༌ཅད༌བོའེ༌ ནང༌ང༌ རྒྱུར༌ཇ༌ མ༌ནེ༌ ཁྱོང༌ང༌ ཛད༌ད༌ མ༌ནོག༌། 
ROM.11.30	ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནའང༌ དུས༌ཤིག༌ག༌ དཀོན༌མཆོག༌གི༌ ཁའ༌ མ༌ཉན༌ཁན༌ ཨིན༌པིན༌, ཨིན༌ནའང༌ ཏ༌ ཡ༌ཧུ༌དཱ༌པ༌གུན༌ནི༌ ཁའ༌ མི༌ཉན༌ཅེས༌སི༌ བྲས༌བུ༌བོའེ༌, ཁྱོ༌ཞ༌གུན༌ལ༌ ཁོང༌ངི༌ སྙིང༌རྗེ༌ ཐོབ༌ཏེ༌ ཨིན༌ནོག༌། 
ROM.11.31	ཏ༌ ཁོང༌གུན༌ ཁའ༌ མི༌ཉན༌ཁན༌ ཨིན༌ནོག༌, ཡང༌ དཀོན༌མཆོག༌གི༌ སྙིང༌རྗེའེ༌ ནང༌ང༌ ཁོང༌གུན༌ནའང༌ དྲེ༌ཤེས༌སི༌ ཕིའ༌, ཁྱོ༌ཞ༌གུན༌ལ༌ དཀོན༌མཆོག༌གི༌ སྙིང༌རྗེ༌ ཐོབ༌ཏེ༌ ཨིན༌ནོག༌། 
ROM.11.32	དཀོན༌མཆོག༌གི༌ མི༌ཚང༌མ༌ལ༌ སྙིང༌རྗེ༌ སྟན༌ན༌ ཛད༌ཅེས༌སི༌ ཕིའ༌ ཁོང༌ངི༌ མི༌ཚང༌མ༌ ཁའ༌ མི༌ཉན༌ཅེས༌སི༌ ལག༌ག༌ སྟད༌ད༌ ཛདས༌།
ROM.11.33	འོ༌, དཀོན༌མཆོག༌གི༌ རྒྱུ༌ནོར༌ དང༌ ཤེས༌རབས༌ དང༌ ཡོན༌ཏན༌ གུན༌ ཙམ༌ཤིག༌གི༌ ཇིགས༌པོ༌ མ༌ནོག༌། ཁོང༌ངི༌ ཁྲིམས༌ཅད༌ དང༌ ཆག༌ལས༌ ཛད༌ཅེས༌སི༌ ཚུལ༌ གུན༌ ང༌དང༌གུན༌ལ༌ མ༌ནེ༌ ཧ༌གོ༌ཐུབ༌ཅེས༌ མེད༌པ༌ ཨིན༌ནོག༌།
ROM.11.34	"སུའི༌ གཙོ༌བོའེ༌ ཐུགས༌སམ༌གུན༌ ཤེས༌ཨིན༌?
ROM.11.34	ཁོང༌ང༌ ཁ༌དའ༌ ཏང༌ཅེས༌སི༌ ཧ༌གོ༌ སུའ༌ ཡོད༌?
ROM.11.35	སུའི༌ ཁོང༌ང༌ ཏེ༌ཟམ༌ མང༌པོ༌ཞིག༌ ཏངས༌ཏེ༌ ཡོད༌,
ROM.11.35	ཀ༌བོ༌ ཁོང༌ང༌ ལོགས༌ཏེ༌ ཕུལ༌གོ༌ཤེས༌ གོས༌སྡོམ༌ སྐྱོདས༌།
ROM.11.36	ཁོང༌ངི༌ ཆོགས༌ནེ༌ ཅི༌ཚང༌མ༌ བྱུངས༌ཏེ༌, ཁོང༌ངི༌ ཝང༌ངི༌ ཞས༌ཏེ༌, ཏེ༌གུན༌ ལུས༌ཏེ༌ ཨིན༌ནོག༌། ཡང༌ ཏེ༌གུན༌ ཁོང༌ངི༌ སྤལ༌ལི༌ ཕིའ༌ ཨིན༌ནོག༌། དཀོན༌མཆོག༌ག༌ སྤལ༌ ཚང༌མ༌ དུས༌རྒྱུན༌ ཐོབ༌ཤིག༌, ཨ༌མེན༌།
ROM.12.1	ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌, དཀོན༌མཆོག༌གི༌ ཁྱོ༌ཞ༌གུན༌ལ༌ སྙིང༌རྗེ༌ ཛད༌ཅེས༌པོའེ༌, ཁྱོ༌ཞའེ༌ ཟུགས༌པོ༌ ཁོང༌ང༌ ཆོད༌པ༌ ཕུལ༌ཅེས༌ལ༌, ངའེ༌ ཇུ༌ཇུ༌ ཞུ༌ཨིན༌ ཞུ༌ཝ༌ ཕུལ༌ལད༌, ཏེ༌ ཟུགས༌གུན༌ སོན༌པོ༌ དང༌ དམ༌པ༌ ཆོད༌པ༌ ཡོང༌གོས༌, ཀ༌བོའེ༌ ཁོང༌ ཐུགས༌ཐད༌ད༌ ཛད༌ཅུག༌ཨིན༌། ཏེན༌ན༌བོ༌ དེན༌བའེ༌ ཁོང༌ང༌ ཅོལ༌ཅེས༌པོ༌ ཨིན༌ནོག༌། 
ROM.12.2	འི༌ ཇིག༌རྟེན༌ནི༌ སྤྱོད༌ལམ༌ དང༌ ལུག༌སྲོལ༌ གུན༌ནི༌ ལན༌མོ༌ མ༌ཅོ༌ཤིག༌། ཨིན༌ནའང༌ དཀོན༌མཆོག༌ག༌ ཁྱོ༌ཞ༌རང༌ངི༌ སམ༌ཚུལ༌ལི༌ ནང༌ང༌ རྒྱུར༌ཇ༌ ཁྱོང༌ཅུག༌ག༌ ཛད༌ཏེ༌ ཁྱོ༌ཞ༌རང༌གུན༌ མི༌ སོ༌མ༌ རིག༌ག༌ རྒྱུར༌ར༌ ཛད༌ཅུག༌ཤིག༌། ཏེ༌ནེ༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌གི༌ ཐུག༌གོངས༌པོ༌ རྒྱུས༌ཆེན༌, ཀ༌བོ༌ ཟང༌པོ༌, ཐད༌པོ༌ དང༌ ཛོམས༌པོ༌ ཨིན༌ནོག༌།
ROM.12.3	ངའ༌ སལ༌ལ༌ ཛད༌ཁན༌ནི༌ ཐུག༌རྗེའེ༌ རྒྱུད༌ཏེ༌, ངའེ༌ ཁྱོ༌ཞའ༌ རེ༌རེ༌ ཟེར༌རད༌, ཁྱོ༌ཞ༌རང༌ དེན༌བ༌ ཨིན༌ཁན༌བོའེ༌ སང༌ རྒྱས༌པ༌ རིག༌ ཨིན༌ སམ༌ མ༌གོས༌། ཁྱོ༌ཞ༌གུན༌ནི༌ དཀོན༌མཆོག༌གི༌ སལ༌ཁན༌ནི༌ དད༌པའེ༌ ཏབ༌ཅེས༌སི༌ ཚད༌པོ༌ ཀོལ༌ཏེ༌, ཁྱོ༌ཞ༌རང༌ང༌ ཁྲིམས༌ཅད༌ ཟ༌ནེ༌, དྲང༌པོ༌ ཟེར༌ཤིག༌། 
ROM.12.4	ཀ༌ཟུག༌གི༌ ང༌དང༌གུན༌ནི༌ ཟུགས༌པོའ༌ ཡན༌ལག༌ མང༌པོ༌ཞིག༌ ཡོད༌, ཡང༌ རེ༌རེའེ༌ སོ༌སོ༌ ལས༌ རིག༌ ཅོའ༌ནོག༌། 
ROM.12.5	ཏེན༌ན༌ ཙོགས༌པོ༌ མ༌ཤི༌ཀའེ༌ སྐུ༌ཟུགས༌, ང༌དང༌ངི༌ ཆོས༌ཚོགས༌པོ༌ ཨིན༌ནོག༌། ང༌དང༌གུན༌ ཟུགས༌པོ༌ ཅིག༌གི༌ ཡན༌ལག༌ མང༌པོ༌ཞིག༌ ཨིན༌ནོག༌, ཡང༌ ང༌དང༌ ཚང༌མ༌ ཅིག༌ དང༌ ཅིག༌གི༌ ཨིན༌ནོག༌།
ROM.12.6	དཀོན༌མཆོག༌གི༌ ཁོང༌རང༌ངི༌ ཐུག༌རྗེ༌ ནང༌ཞིན༌ ང༌དང༌གུན༌ལ༌ ཁྱུད༌ སྣ༌ཚོགས༌ རིག༌ སལ༌ལ༌ ཛད༌ཏེ༌ ཨིན༌ནོག༌། གལ༌ཏེས༌ མི༌ཞིག༌ག༌ ལུང༌སྟན༌ ཤད༌ཅེས༌སི༌ ཁྱུད༌ ཡོད༌ན༌, ཏེ༌བོ༌ ཁོའ༌, ཁོ༌རང༌ངི༌ དད༌པ༌ དང༌ སྟུན༌ཏེ༌ ཀོལ༌ཅུག༌། 
ROM.12.7	གལ༌ཏེས༌ ཏེ༌བོ༌ ཞབ༌སྟོག༌ ཞུ༌ཅེས༌ ཨིན༌ན༌, ཁོའ༌ ཞབ༌སྟོག༌ ཞུ༌ཅུག༌། གལ༌ཏེས༌ ཏེ༌བོ༌ སླབ༌བྱ༌ ཏང༌ཅེས༌ ཨིན༌ན༌, ཁོའ༌ སླབ༌བྱ༌ ཏང༌ཅུག༌། 
ROM.12.8	གལ༌ཏེས༌ ཏེ༌བོ༌ སྤོས༌པ༌ ཏང༌ཅེས༌ ཨིན༌ན༌, ཁོའ༌ སྤོས༌པ༌ ཏང༌ཅུག༌། གལ༌ཏེས༌ ཏེ༌བོ༌ ཞན༌གུན༌ལ༌ རོགས༌ ཏང༌ཅེས༌ ཨིན༌ན༌, ཁོའ༌ སྙིང༌ ཕེས༌ཏེ༌ ཏང༌ཅུག༌། གལ༌ཏེས༌ ཏེ༌བོ༌ ཆོས༌ཚོགས༌ལ༌ གོ༌ཁྲིད༌ ཅོ༌ཅེས༌ ཨིན༌ན༌, ཁོའ༌ ཏེ༌ ཁག༌པོ༌ མ༌ རྩོན༌གྲུས༌ ཉམ༌པོ༌ ཅོ༌ཅུག༌། གལ༌ཏེས༌ ཏེ༌བོ༌ སྙིང༌རྗེ༌ སྟན༌ཅེས༌ ཨིན༌ན༌, ཁོའ༌ ཐད༌པོ༌ ཉམ༌པོ༌ ཅོ༌ཅུག༌།
ROM.12.9	ཞན༌མ༌གུན༌ལ༌ གཅེས༌པ༌ ཅོ༌ཟུན༌ མ༌ཏང༌ང༌, དེན༌བ༌ གཅེས༌པ༌ ཅོ༌ཤིག༌། ངན༌པ༌ ཚང༌མ༌ལ༌ ནཕ༌རད༌ ཅོ༌ཤིག༌། ཟང༌པོ༌ ཨིན༌ཁན༌བོའ༌ ཐམས༌ཏེ༌ དུག༌ཤིག༌། 
ROM.12.10	ཅིག༌ དང༌ ཅིག༌ག༌ ངོས༌མའེ༌ མིང༌སྲིང༌ ཙོགས༌ གཅེས༌པ༌ ཅོ༌ཤིག༌། ཅིག༌ དང༌ ཅིག༌ག༌ རང༌ངི༌ སང༌ མང༌ང༌ རྩི༌ཝ༌ ཅོ༌ཤིག༌། 
ROM.12.11	ལས༌མི༌ལམ༌ མ༌རྒྱུར༌ར༌, རྩོན༌གྲུས༌ སྲན༌ཏྲེ༌ ཅོ༌ཨིན༌, གཙོ༌བོའ༌ ཞབ༌སྟོག༌, དོད༌པ༌ ཆེན༌མོ༌ ཉམ༌པོ༌ ཞུ༌ཤིག༌། 
ROM.12.12	རེ༌ཝའེ༌ ནང༌ང༌ གའ༌མོ༌ ཅོ༌ཤིག༌། ནགས༌སི༌ ནང༌ང༌ ཟོད༌པ༌ ཅོ༌ཤིག༌། སྨོས༌ལམ༌ ཞུ༌ཅེས༌ མ༌ནེ༌ མ༌ཕང༌ཤིག༌། 
ROM.12.13	དཀོན༌མཆོག༌གི༌ མི༌གུན༌ གོས༌སྡོམ༌མི༌ ནང༌ང༌ ཡོད༌ ཟ༌ནེ༌, ཁོང༌གུན༌ལ༌ རོགས༌ ཅོ༌ཅེས༌ལ༌ གྲལ༌གྲིག༌ དུག༌ཤིག༌། རང༌ངི༌ ཁང༌པ༌ དུས༌རྒྱུན༌ བེས༌པ༌གུན༌ནི༌ ཕིའ༌ ཕེས༌ཏེ༌ བོར༌ཤིག༌།
ROM.12.14	ཁྱོ༌ཞའ༌ སྡུག༌སྔལ༌ སྟན༌ཁན༌གུན༌ལ༌ བྱིན༌ལབས༌ ཏོང༌ཤིག༌, ཏེ༌གུན༌ལ༌ ངན༌ མ༌ཏབ༌ཤིག༌། དཀོན༌མཆོག༌གི༌ ཁོང༌གུན༌ལ༌ བྱིན༌ལབས༌ སལ༌ལ༌ ཛད༌ཅེས༌ལ༌ སྨོས༌ལམ༌ ཕུལ༌ཤིག༌། 
ROM.12.15	སྐྱིད༌པོ༌ ཅོ༌ཁན༌གུན༌ ཉམ༌པོ༌ སྐྱིད༌པོ༌ ཅོ༌ཤིག༌། སྡུག༌པོ༌ ཅོ༌ཁན༌གུན༌ ཉམ༌པོ༌ སྡུག༌པོ༌ ཅོ༌ཤིག༌། 
ROM.12.16	ཅིག༌ དང༌ ཅིག༌ ཉམ༌པོ༌ ཐུན༌ཏེ༌ དུག༌ཤིག༌། ཕོ༌སོ༌ མ༌ཚོར༌ར༌ མི༌ ཉམ༌ཤུང༌གུན༌ ཉམ༌པོ༌ དྲེ༌ཤེས༌ལ༌ ཐད༌གོས༌། ཡང༌ ཁྱོ༌ཞ༌གུན༌ལ༌ ཅི༌ཚང༌མ༌ ཤེས༌སད༌ མ༌སམ༌ཤིག༌།
ROM.12.17	ངན༌པ༌ ཅོ༌ཁན༌ཞིག༌གི༌ ལན༌ལ༌ ངན༌པ༌ མ༌ཅོ༌ཤིག༌། ཞན༌མ༌ ཚང༌མའེ༌ རྩི༌ཝ༌ཅན༌ ཐེ༌ཁན༌ནི༌ ལས༌ རིག༌ ཅོ༌ཤིག༌། 
ROM.12.18	ཚང༌མ༌ ཉམ༌པོ༌ ཞི༌དེའེ༌ ནང༌ང༌ དུག༌ཅེས༌ལ༌ ཁྱོ༌ཞའེ༌ རྩོན༌གྲུས༌ སྲན༌ཏྲེ༌ ཅོ༌ཤིག༌།
ROM.12.19	གཅེས༌པའེ༌ ཛ༌འོ༌གུན༌, ངན༌པ༌ ལན༌ མ༌ཏང༌ང༌, ཏེ༌བོ༌ དཀོན༌མཆོག༌གི༌ ཐུགས༌སྲོའེ༌ ཕིའ༌ བོར༌ཤིག༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
ROM.12.19	"ངའེ༌ ལན༌ཏང༌ཨིན༌།
ROM.12.19	ངའེ༌ ཁོང༌གུན༌ལ༌ ལོགས༌ཏེ༌ ལན༌ཏང༌ཨིན༌།
ROM.12.19	གཙོ༌བོའེ༌ མོལས༌།
ROM.12.20	མ༌ཚད༌ ལན༌ནི༌ ཚབས༌ལ༌,
ROM.12.20	"གལ༌ཏེས༌ ཁྱོ༌ཞའེ༌ གྲ༌འོ༌གུན༌ སྟོགས༌སད༌ན༌,
ROM.12.20	ཁོང༌གུན༌ལ༌ ཟའ༌ཅེས༌ ཏོང༌ཤིག༌།
ROM.12.20	གལ༌ཏེས༌ ཁོང༌གུན༌ སྐོམས༌སད༌ན༌,
ROM.12.20	ཁོང༌གུན༌ལ༌ ཐུང༌ཅེས༌ལ༌ ཆུ༌ ཏོང༌ཤིག༌།
ROM.12.20	ཏེ༌ཟུག༌ ཅོ༌ཅེས༌ནེ༌, ཁྱོ༌ཞའེ༌ ཁོང༌གུན༌ནི༌ སེམས༌སི༌ ནང༌ང༌
ROM.12.20	ཁྲེལ༌བའེ༌ བར༌ཨིན༌ ཡོད༌ཁན༌ནི༌ སོལ༌ལ༌བོ༌ སྤུངས༌ཏེ༌ ཨིན༌ནོག༌།
ROM.12.21	ཁྱོ༌ཞའེ༌ཀ༌ ངན༌པའ༌ རྒྱལ༌ཐོབ༌ མ༌ཅུག༌ཤིག༌, ཨིན༌ནའང༌ ལས༌ ཟང༌པོ༌ རྒྱུད༌ཏེ༌ ཁྱོ༌ཞའེ༌ ཁྱོ༌ཞ༌རང༌ང༌ ངན༌པའེ༌ཀ༌ རྒྱལ༌ཐོབ༌ ཅུག༌ཤིག༌།
ROM.13.1	ཁྱོ༌ཞའ༌ ཚང༌མ༌ ཝང༌སྲུལ༌པ༌གུན༌ནི༌ ཝང༌ངི༌ ཡོག༌ག༌ དུག༌གོས༌། དཀོན༌མཆོག༌གི༌ ཅོའ༌ ཛད༌ཁན༌བོ༌ མན༌པ༌, ཡང༌ ཝང༌ཞིག༌ མེད༌ཏེ༌ ཨིན༌ནོག༌། དག༌ས༌ ཝང༌སྲུལ༌ཨིན༌ ཡོད༌ཁན༌གུན༌ དཀོན༌མཆོག༌གི༌ ཅོའ༌ ཛད༌ཏེ༌ ཨིན༌ནོག༌། 
ROM.13.2	ཏེ༌བོའེ༌ཕིའ༌ སུ༌ཞིག༌གི༌ ཝང༌སྲུལ༌པ༌གུན༌ནི༌ རྒྱབ༌གལ༌ ཅོའད༌ན༌, ཁོང༌གུན༌ནི༌ དཀོན༌མཆོག༌གི༌ ཅོའ༌ ཛད༌ཁན༌བོའེ༌ རྒྱབ༌གལ༌ ཅོས༌ཏེ༌ ཨིན༌ནོག༌, ཡང༌ ཏེ༌ཟུག༌ ཅོ༌ཁན༌གུན༌ལ༌ ཆད༌པ༌ ཕོག༌ཨིན༌། 
ROM.13.3	ཝང༌སྲུལ༌ཁན༌གུན༌ནི༌ ཟང༌པོ༌ ཅོ༌ཁན༌གུན༌ནི༌ ནང༌ང༌ མན༌པ༌, ངན༌པ༌ ཅོ༌ཁན༌གུན༌ནི༌ ནང༌ང༌ ཇིགས༌ནའང༌ ཁྱོང༌ང༌ནོག༌། ཁྱོ༌ཞའ༌ ཝང༌སྲུལ༌ཁན༌གུན༌ནི༌ ཀ༌ནེ༌ ཇིགས༌ནའང༌ མེད༌པ༌ དུག༌ཉིན༌ རག༌ག༌? ཟང༌པོ༌ ཨིན༌ཁན༌བོ༌ ཅོ༌ཤིག༌, ཏེ༌ནེ༌ ཁོང༌གུན༌ནི༌ ཁྱོ༌ཞ༌གུན༌ལ༌ རྩི༌ཝ༌ ཅོ༌ཨིན༌། 
ROM.13.4	ཁོང༌གུན༌ དཀོན༌མཆོག༌གི༌ ཞབ༌སྟོག༌པ༌ ཁྱོ༌ཞ༌གུན༌ལ༌ ཕན༌ཐོགས༌ ཅོ༌ཅེས༌ལ༌ ཀལ༌ལ༌ ཛད༌ཁན༌གུན༌ ཨིན༌ནོག༌། གལ༌ཏེས༌ ཁྱོ༌ཞ༌གུན༌ནི༌ ངན༌པ༌ ལས༌ ཅོའད༌ན༌ ཇིགས༌གོས༌, ཅིའ༌ཟེར༌ན༌ ཁོང༌གུན༌ལ༌ ཆད༌པ༌ ཏང༌ཅེས༌སི༌ ཝང༌ ཡོད༌ཏེ༌ ཨིན༌ནོག༌། ཁོང༌གུན༌ དཀོན༌མཆོག༌གི༌ ཞབ༌སྟོག༌པ༌, ངན༌པ༌ ཅོ༌ཁན༌གུན༌ལ༌ ཆད༌པ༌ ཏང༌ང༌ལ༌ ལམ༌ཅུག༌ཁན༌གུན༌ ཨིན༌ནོག༌། 
ROM.13.5	ཏེ༌བོའེ༌ཕིའ༌ ཁྱོ༌ཞ༌གུན༌ནི༌ ཆད༌པ༌ནེ༌ ཐར༌ཅེས༌ ཅིག༌པོ༌ མན༌པ༌, རང༌ངི༌ སེམས༌སི༌ ནང༌ང༌ ནོངས༌ མེད༌ཅེས༌སི༌ ཕིའ༌ ཁོང༌གུན༌ནི༌ ཝང༌ངི༌ ཡོག༌ག༌ དུག༌གོས༌།
ROM.13.6	ཏེན༌ན༌ རྒྱུན༌ཚན༌བོའེ༌ ཕིའ༌ ཁྱོ༌ཞ༌གུན༌ནི༌ ཁྲལ༌གུན༌ ཤལ༌ལ༌ནོག༌, ཅིའ༌ཟེར༌ན༌ ཝང༌སྲུལ༌ཁན༌གུན༌ དཀོན༌མཆོག༌གི༌ ཞབ༌སྟོག༌པ༌ ཨིན༌ནོག༌, ཡང༌ ཏེ༌གུན༌ནི༌ དུས༌ གང༌པོ༌ མི༌གུན༌ནི༌ ཞབ༌སྟོག༌གི༌ ཕིའ༌ ཏང༌ང༌ནོག༌། 
ROM.13.7	ཝང༌སྲུལ༌ཁན༌ ཚང༌མའ༌ ཏང༌གོ༌ཤེས༌སི༌ འོས༌པ༌ ཨིན༌ཁན༌བོ༌ ཏོང༌ཤིག༌, སྤེར༌ན༌ ཁྲལ༌ ཤལ༌གོས༌ ཡོད༌ན༌ ཤོལ༌ཤིག༌, ཞན༌ཡང༌ པེ༌ནེ༌ ཤལ༌གོ༌ཤེས༌གུན༌ ཡོད༌ན༌ ཤོལ༌ཤིག༌, རྩི༌ཝ༌ དང༌ ཀུས༌པ༌ ཏང༌གོ༌ཤེས༌ཅན༌གུན༌ལ༌ རྩི༌ཝ༌ དང༌ ཀུས༌པ༌ ཏོང༌ཤིག༌།
ROM.13.8	ཅིག༌ དང༌ ཅིག༌གི༌ པར༌ལ༌ གཅེས༌པ༌ ཅོ༌ཅེས༌པོ༌ མན༌པ༌, ཞན༌ཡང༌ བུ༌ལོན༌ཞིག༌ ལུས༌ མ༌གོས༌, ཅིའ༌ཟེར༌ན༌ ཞན༌མ༌གུན༌ལ༌ གཅེས༌པ༌ ཅོ༌ཁན༌ནི༌ མི༌བོའེ༌ ཁྲིམས༌གུན༌ དྲན༌དྲ༌ གྲུབ༌ཅུགས༌ཏེ༌ ཨིན༌ནོག༌། 
ROM.13.9	བཀའ༌རྒྱ༌གུན༌ ནི༌: "རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ མ༌ཅོ༌," "མི༌སད༌ མ༌གོས༌," "རྐུ༌ མ༌གོས༌," "ཞན༌མའ༌ ཡོད༌ཁན༌བོའེ༌ དོད༌པ༌ ཅོ༌ མ༌གོས༌,
ROM.13.10	གཅེས༌པའེ༌, ཞན༌མ༌ ནོད༌པ༌ སྐྱལ༌ལ༌ མ༌ནོག༌ སོང༌པ༌སང༌, གཅེས༌པའེ༌ དཀོན༌མཆོག༌གི༌ ཁྲིམས༌སི༌ གོས༌སྡོམ༌གུན༌ དྲན༌དྲ༌ གྲུབ༌ ཅུག༌ག༌ནོག༌།
ROM.13.11	ཏེ༌ཟུག༌ ཅོ༌ཅེས༌པོ༌ མང༌ང༌ ཁག༌ཅན༌ ཨིན༌ནོག༌། དུས༌པོ༌ བུད༌ཨིན༌ ཆའ༌ཁན༌ ཡང༌ ཁྱོ༌ཞའ༌ གོར༌ཏེ༌ ཨིན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌། ཉིད༌ནེ༌ ལོང༌ཤིག༌, ཅིའ༌ཟེར༌ན༌ གོ༌མ༌ ང༌ཏི༌ དད༌པ༌ ཅོ༌ཁན༌ནི༌ དུས༌པོའེ༌ སང༌, དག༌ས༌ ང༌དང༌གུན༌ ཐར༌པ༌བོའེ༌ མང༌ང༌ ཉེ༌མོའ༌ སླེབས༌ཏེ༌ ཨིན༌ནོག༌། 
ROM.13.12	ཚན༌བོ༌ བུད༌ ཚར༌ཀྱིས༌ སོང༌ཏེ༌ ཐར༌པའེ༌ ཞག༌པོ༌ གྱོགས༌པ༌ སླེབ༌ཅེས༌ ཡོད༌ པ༌སང༌, ཁྱོ༌ཞ༌གུན༌ནི༌ མུན༌གྲིག༌གི༌ ལས༌གུན༌ ཕངས༌ཏེ༌ འོད༌དི༌ ལྡང༌ཤན༌ མག༌ཆའ༌གུན༌ གོན༌ཤིག༌། 
ROM.13.13	ང༌དང༌གུན༌ ཉི༌མ༌ ལྡང༌ཤན༌ནི༌ ཨིན༌ཅེས༌པོའེ༌, ང༌དང༌གུན༌ནི༌ མི༌ཚེ༌ ལག༌མོ༌ཞིག༌ ཕུད༌ཤིག༌། སྤེར༌ན༌ གྲོན༌ཏང༌ཨིན༌ ར༌རོས༌ཤེས༌སི༌ ཟས༌གུན༌ ལེན༌ཏེ༌ ཀྲན༌བ༌ སྟོར༌ མི༌ཅུག༌ཅེས༌ དང༌ ཆང༌ མང༌པོ༌ ཐུངས༌ཏེ༌ ར༌ མི༌རོས༌ཤེས༌, ལུས༌བྲེལ༌ ངན༌པ༌ དང༌ འོས༌པའེ༌ ལུས༌བྲེལ༌ལི༌ ཚད༌ནེ༌ ཐལ༌ཏེ༌ མི༌ཅོ༌ཅེས༌, ཛིང༌མོ༌ མི༌ཏང༌ཅེས༌ དང༌ རྩིག༌ མི༌རྩིག༌ཅེས༌། 
ROM.13.14	ཏེ༌བོའེ༌ ཚབས༌ལ༌, ཁྱོ༌ཞའ༌ རང༌དང༌རང༌ང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྤྱོད༌པ༌གུན༌ ཀོས༌ལག༌ ཙོགས༌ལ༌ སྐོན༌ཤིག༌, ཡང༌ སྡིག༌པའེ༌ དོད༌པ༌གུན༌ ཀ༌ཟུག༌གི༌ དྲན༌དྲའ༌ གྲུབ༌ཅུག༌ཅེས༌སི༌ སམ༌བ༌ ཁྱོ༌ཞའེ༌ ནང༌ང༌ ཡོང༌ མ༌ཅུག༌ཤིག༌།
ROM.14.1	དད༌པའེ༌ ནང༌ང༌ འུ༌ཐུགས༌ ཡོད༌ཁན༌གུན༌ ཁྱོ༌ཞ༌གུན༌ནི༌ ཕྲོའ༌ སྲེས༌, ཨིན༌ནའང༌ ཁོང༌གུན༌ནི༌ སམ༌ཚུལ༌ ཀ༌བོ༌ སེམས༌ཉིད༌དི༌ ཐོག༌ནེ༌ ཁག༌ཅན༌ མན༌ ཏེ༌གུན༌ནི༌ སྐོར༌ལ༌ ཛིང༌མོ༌ མ༌ཏང༌ཤིག༌། 
ROM.14.2	སྤེར༌ན༌ མི༌ ཅིག༌གི༌ དད༌པའེ༌ ཁོའ༌ ཅི༌ཚང༌མ༌ ཟའ༌ནའང༌ ཆོགས༌ ཟེར༌ར༌ནོག༌, ཨིན༌ནའང༌ དད༌པ༌ འུ༌ཐུགས༌ ཡོད༌ཁན༌ ཡང༌མི༌ཞིག༌གི༌, ཚོད༌མ༌ མ༌ནེ༌ ཟའ༌ མ༌ནོག༌། 
ROM.14.3	ཅི༌ཚང༌མ༌ ཟའ༌ཁན༌གུན༌ནི༌ ཚོད༌མ༌ མ༌ནེ༌ མ༌ཟའ༌ཁན༌གུན༌ལ༌ ཉམ༌ཤུང༌ རྩི༌ཝ༌ མེད༌ཁན༌ ཙོགས༌ལ༌ སྟའ༌ མ༌གོས༌། ཡང༌ ཤ༌ མ༌ཟའ༌ཁན༌གུན༌ནི༌, ཟའ༌ཁན༌གུན༌ལ༌ སྡིག༌པ༌ ཅོས༌ཏེ༌ ཨིན༌ནོག༌ ཟེར༌ཏེ༌ ཉད༌གལ༌ ཀལ༌ མ༌གོས༌, ཅིའ༌ཟེར༌ན༌ དཀོན༌མཆོག༌གི༌ ཁོང༌གུན༌ལ༌ གའ༌སུས༌ ཞུའ༌ ཛད༌ཏེ༌ ཨིན༌ནོག༌། 
ROM.14.4	ཞན༌མ༌ཞིག༌གི༌ ཞབ༌སྟོག༌པ༌ཞིག༌ག༌ ཁྲིམས༌ཅད༌ ཏང༌ཁན༌ ཁྱོ༌རང༌ སུ༌ ཨིན༌། ཁོང༌གུན༌ ནོངས༌མེད༌ ཨིན༌ན༌ མན༌, ཏེ༌བོ༌ ཁོ༌རང༌གུན༌ནི༌ སྤོན༌བོའེ༌ ཐག༌ཅད༌ སལ༌ཨིན༌། ཡང༌ ཁོང༌གུན༌ ནོངས༌མེད༌ ལུས༌ཨིན༌, ཅིའ༌ཟེར༌ན༌ གཙོ༌བོའེ༌, ཏེ༌གུན༌ ནོངས༌མེད༌ ཅོ༌ཉན༌ན༌ ཛད༌ད༌ནོག༌།
ROM.14.5	མི༌ ཅིག༌གི༌, ཞག༌ཅིག༌ ཡང༌ཞག༌གུན༌ནི༌ སང༌ མང༌ང༌ དམ༌པ༌ ཐེའ༌ནོག༌། ཞན༌ཡང༌ མི༌ ཅིག༌གི༌, ཞག༌ ཚང༌མ༌ ཙོགས༌ ཐེའ༌ནོག༌། ཁྱོ༌ཞའ༌ རེ༌རེའེ༌ རང༌རང༌ངི༌ སམ༌ཁན༌བོའེ༌ཀ༌ སྟན༌པོ༌ ཡོང༌གོས༌། 
ROM.14.6	ཞག༌ཅིག༌ ཁག༌ཅན༌ ཐེས༌ཏེ༌ གཙོ༌བོའ༌ ཅོལ༌ཁན༌གུན༌ནི༌ ཏེ༌བོ༌ ཁོང༌ང༌ རྩི༌ཝ༌ ཕུལ༌ཅེས༌ལ༌ ཅོའ༌ནོག༌། ཤ༌ ཟའ༌ཁན༌གུན༌ནི༌ གཙོ༌བོའེ༌ རྩི༌ཝའེ༌ ནང༌ང༌ ཟའ༌ནོག༌, ཅིའ༌ཟེར༌ན༌ ཁོང༌གུན༌ནི༌ ཟའེ༌ སང༌ སྔུན༌ལ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ ཨིན༌ནོག༌། ཡང༌ ཤ༌ མ༌ཟའ༌ཁན༌གུན༌ནིའང༌ གཙོ༌བོའེ༌ རྩི༌ཝའེ༌ ནང༌ང༌ ཤ༌ ཟའ༌ མ༌ནོག༌ ཡང༌ ཁོང༌གུན༌ནི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ནོག༌། 
ROM.14.7	ང༌དང༌གུན༌ ང༌དང༌རང༌ངི༌ ཕིའ༌ སོན༌ཏེའ༌ དུག༌ག༌ མ༌ནོག༌ ཡ༌, ང༌དང༌རང༌ངི༌ ཕིའ༌ ཤིའ༌ མ༌ནོག༌། 
ROM.14.8	གལ༌ཏེས༌ ང༌དང༌གུན༌ སོན༌ཏེ༌ མི༌ཚེ༌ ཕུད༌དད༌ན༌, ཏེ༌བོ༌ གཙོ༌བོའ༌ རྩི༌ཝའེ༌ ཕིའ༌ ཨིན༌ནོག༌། ཡང༌ གལ༌ཏེས༌ ང༌དང༌གུན༌ ཤི༌ན༌ ཏེ༌བོའང༌ གཙོ༌བོའེ༌ རྩི༌ཝའེ༌ ཕིའ༌ ཨིན༌ནོག༌། ཏེ༌བོའེ༌ཕིའ༌ ང༌དང༌གུན༌ སོན༌ཏེའ༌ ཡོད༌གྲོ༌ ཡ༌ ཤི༌ཏེ༌, ང༌དང༌གུན༌ གཙོ༌བོའེ༌ ཨིན༌ནོག༌། 
ROM.14.9	ཤི༌ཁན༌ དང༌ སོན༌ཏེ༌ ཉིས༌ཀོའེ༌ གཙོ༌བོ༌ རྒྱུར༌ཅེས༌སི༌ རྒྱུན༌ཚན༌བོའེ༌ ཕིའ༌, མ༌ཤི༌ཀ༌ གྲོངས༌ས༌ ཛད༌ཏེ༌ ཡང༌སྐྱར༌ སོན༌ཏེའ༌ ཞངས༌ས༌ ཛདས༌།
ROM.14.10	ཏེ༌ནེ༌ ཅི༌ཕིའ༌ ཁྱོ༌རང༌ངི༌ སྤུན༌ཞིག༌ག༌ སྐྱོན༌ ཀལ༌ལད༌། ཡང༌ ཁོང༌གུན༌ལ༌ ཉམ༌ཤུང༌ རྩི༌ཝ༌ མེད༌ཁན༌ ཙོགས༌ལ༌ ཅིའ༌ སྟའད༌། ཨིད༌ཏུ༌ ཅོ༌ཤིག༌, ང༌དང༌ ཚང༌མ༌ དཀོན༌མཆོག༌གི༌ ཁྲིམས༌ཅད༌དི༌ ཞུགས༌ཁྲིས༌སི༌ དུན༌ལ༌ ལང༌གོས༌ས༌ནོག༌། 
ROM.14.11	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
ROM.14.11	"གཙོ༌བོའེ༌ མོལས༌, 'ཀ༌ཟུག༌ ང༌ སོན༌ཏེའ༌ ཡོད༌ཁན༌བོ༌ དེན༌བ༌ ཨིན༌,
ROM.14.11	པིག༌མོ༌ ཚུགས༌ཏེ༌ ཚང༌མའེ༌ ངའ༌ ཆག༌ཕུལ༌ཨིན༌།
ROM.14.11	ལྕེ༌ ཚང༌མའེ༌ སྟོད༌པ༌ ཕུལ༌ཨིན༌ ང༌ དཀོན༌མཆོག༌ ཨིན༌ཁན༌བོའེ༌ སྤང༌པོ༌ ཏང༌ཨིན༌།'
ROM.14.12	ཏེན༌ན༌བོའེ༌ཕིའ༌ ང༌དང༌ རེ༌རེའ༌ དཀོན༌མཆོག༌གི༌ སྐུན༌དུན༌ལ༌ རང༌རང༌ངི༌ ཅོ༌ཁན༌ ཚང༌མ༌ ཤད༌གོས༌ས༌ནོག༌, ཏེ༌ནེ༌ ཁོང༌ངི༌ ཁྲིམས༌ཅད༌ ཛད༌ཨིན༌། 
ROM.14.13	སོང༌པ༌སང༌ ཅིག༌ དང༌ ཅིག༌ག༌ སྐྱོན༌རྗོད༌ མ༌ཅོ༌ཤིག༌། ཏེ༌བོའེ༌ ཚབས༌ལ༌, ཞན༌མ༌ དད༌པ༌ཅན༌ཞིག༌ གག༌ རྒྱབས༌ཏེ༌ གྱེལ༌ མི༌ཅུག༌ཅེས༌སི༌ མི༌ཚེ༌ཞིག༌ ཕུད༌ཤིག༌།
ROM.14.14	ང༌ རྒྱུས༌ཡོད༌, ཡང༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌ ཟའ༌ཅེས༌སི༌ རིགས༌ ཚང༌མ༌ ཚི༌ཏུ༌ མན༌ཁན༌བོ༌ ང༌ ཏན༌ཏན༌ལ༌ ལོ༌ཁྱེལ༌ རག༌། ཨིན༌ནའང༌ གལ༌ཏེས༌ སུ༌ཞིག༌གི༌ ཏེ༌བོ༌ རྩང༌མ༌ མ༌ནོག༌ སམ༌ན༌, ཏེ༌ནེ༌ ཁོའེ༌ ཕིའ༌ ཏེ༌བོ༌ རྩང༌མ༌ མ༌ནོག༌། 
ROM.14.15	གལ༌ཏེས༌ ཁྱོ༌ཞའེ༌ ཟའ༌ཅེས༌པོའེ༌, ཞན༌ཡང༌ སྤུན༌ཞིག༌ག༌ ནོད༌པ༌ སྐྱལ༌ན༌, ཏེ༌ནེ༌ ཁྱོ༌ཞའེ༌ གཅེས༌པའེ༌ ནང༌ང༌ ལས༌ མ༌ཅོའ༌ ཨིན༌ནོག༌། ཁྱོ༌ཞ༌གུན༌ནི༌ ཟའ༌ཅེས༌པོའེ༌, ཁྱོ༌ཞ༌རང༌ངི༌ སྤུན༌ཞིག༌གི༌ དད༌པ༌ མེད༌ཁན༌ མ༌ཅོ༌ཤིག༌, ཀ༌བོའེ༌ ཏོན༌ལ༌ མ༌ཤི༌ཀ༌ གྲོངས༌ས༌ ཛདས༌། 
ROM.14.16	ཁྱོ༌ཞའེ༌ རྒྱལ༌ལ༌ ཨིན༌ནོག༌ སམས༌ཏེ༌ ཅོ༌ཁན༌བོའ༌ སུ༌ཞིག༌གིའང༌ སྐྱོན༌རྗོད༌ ཅོ༌ མ༌ཅུག༌ཤིག༌། 
ROM.14.17	དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཁག༌ཅན༌བོ༌ ནི༌, ཟའ༌ཅེས༌ དང༌ ཐུང༌ཅེས༌ མན༌པ༌, དམ༌པའེ༌ ཐུག༌ཉིད༌དི༌ ནང༌ང༌ ཞི༌དེ༌ དང༌ སྐྱིད༌པོའེ༌ མི༌ཚེ༌ དྲང༌པོ༌ཞིག༌ ཕུད༌ཅེས༌པོ༌ ཨིན༌ནོག༌། 
ROM.14.18	གལ༌ཏེས༌ ཁྱོ༌ཞ༌གུན༌ནི༌ ཏེ༌ཟུག༌ མི༌ཚེ༌ ཕུད༌ཨིན༌ མ༌ཤི༌ཀ༌ ཞབ༌སྟོག༌ ཞུ༌ན༌, ཁྱོ༌ཞ༌གུན༌ནི༌ དཀོན༌མཆོག༌ ཐུག༌ཉེས༌ ཤུག༌ག༌ནོག༌, ཡང༌ ཞན༌མ༌གུན༌ནི༌ ཁྱོ༌ཞ༌གུན༌ལ༌ རྩི༌ཝ༌ ཅོ༌ཨིན༌། 
ROM.14.19	ང༌དང༌གུན༌ནི༌ ཆོས༌ཚོགས༌སི༌ ནང༌ང༌ ཞི༌དེ༌ ཁྱོང༌ཅེས༌ དང༌ གཙོ༌བོའེ༌ ནང༌ང༌ ཅིག༌ དང༌ ཅིག༌ ལྡན༌ཅུག༌ཅེས༌སི༌ ནང༌ང༌ སྲན༌ཏྲེ༌ རྩོན༌གྲུས༌ ཅོ༌ཨིན༌།
ROM.14.20	ཟའ༌ཅེས༌ཤིག༌གི༌ ཏོན༌ལ༌ དཀོན༌མཆོག༌གི༌ ཆག༌ལས༌པོ༌ མེད༌ཁན༌ མ༌ཅོ༌། ཟའ༌ཅེས༌ ཚང༌མ༌ རྩང༌མ༌ ཨིན༌ནོག༌། ཨིན༌ནའང༌ ཁྱོ༌ཞའེ༌ ཟའ༌ཅེས༌པོའེ༌ ཞན༌མི༌ཞིག༌ དད༌པའེ༌ ནང༌ང༌ གག༌ རྒྱབ༌ཅུག༌གད༌ན༌, ཏེ༌ནེ༌ ཏེ༌བོ༌ རྒྱལ༌ལ༌ཞིག༌ ཅོས༌ཏེ༌ མ༌ནོག༌། 
ROM.14.21	ཤ༌ ཟའ༌ཅེས༌ ཡ༌ ཆང༌ ཐུང༌ཅེས༌ ཡ༌ ཞན༌ཡང༌ ལས༌གུན༌ནི༌, ཁྱོ༌ཞ༌རང༌ངི༌ སྤུན༌ཞིག༌ག༌ དད༌པའེ༌ ནང༌ང༌ གག༌ རྒྱབ༌ཅུག༌གད༌ན༌, ཏེ༌ནེ༌ ཏེ༌གུན༌ མ༌ཅོ༌ན༌ མང༌ང༌ རྒྱལ༌ལ༌ ཨིན༌ནོག༌། 
ROM.14.22	ཏེ༌ ཚང༌མའེ༌ སྐོར༌ལ༌ ཁྱོ༌ཞ༌གུན༌ནི༌ དད༌པ༌ ཅོ༌ཁན༌བོ༌ དཀོན༌མཆོག༌ དང༌ ཁྱོ༌ཞ༌རང༌གུན༌ནི༌ པར༌ལ༌ བོར༌ཤིག༌། ཟང༌པོ༌ ཨིན༌ སམས༌ཏེ༌ ཅོ༌ཁན༌ནི༌ ལས༌པོའེ༌ཀ༌ ནོངས༌ཅན༌ མ༌ཚོར༌ཁན༌གུན༌, ཙམ༌ཤིག༌གི༌ བྱིན༌ལབས༌ཅན༌ མ༌ནོག༌། 
ROM.14.23	ཨིན༌ནའང༌ ཐེ༌ཚོམས༌ ཡོད༌ཏེ༌ ཟའ༌ཁན༌ནི༌ མི༌བོའེ༌ སྡིག༌པ༌ ཅོས༌ཏེ༌ ཨིན༌ནོག༌, ཅིའ༌ཟེར༌ན༌ ཁོའེ༌ ཏེ༌ ཟན༌བོ༌ དད༌པ༌ ཅོས༌ཏེ༌ མ༌ཟའ༌ ཨིན༌ནོག༌། ཡང༌ ཁྱོ༌ཞའེ༌ ཅོས༌ཁན༌ ཚང༌མ༌ དད༌པ༌ རྒྱུད༌ཏེ༌ མན༌ན༌, ཁྱོ༌ཞ༌གུན༌ནི༌ སྡིག༌པ༌ ཅོས༌ཏེ༌ ཨིན༌ནོག༌།
ROM.15.1	ང༌དང༌ དད༌པའེ༌ ནང༌ང༌ ཤུགས༌ཅན༌ ཡོད༌ཁན༌གུན༌ནི༌, ང༌དང༌རང༌གུན༌ ཐད༌ཅུག༌ཅེས༌ མན༌པ༌, དད༌པའེ༌ ནང༌ང༌ འུ༌ཐུགས༌ ཡོད༌ཁན༌གུན༌ནི༌ གོས༌སྡོམ༌མི༌ སྐོར༌ལ༌ སམ༌བ༌ ཏང༌གོ༌ཤེས༌ ཨིན༌ནོག༌། 
ROM.15.2	ང༌དང༌གུན༌ནི༌ ཞན༌ སྤུན༌གུན༌ནི༌ ཕན༌ཐོགས༌སི༌ ཕིའ༌ རོགས༌ ཅོས༌ཏེ༌ ཁོང༌གུན༌ གཙོ༌བོའ༌ དད༌པ༌ ཅོ༌ཅེས༌སི༌ ནང༌ང༌ ལྡན༌ཅུག༌གོས༌། 
ROM.15.3	ཨིད༌ཏུ༌ ཅོ༌ཤིག༌གའང༌, མ༌ཤི༌ཀེའང༌ ཁོང༌རང༌ ཐད༌ཅུག༌ཅེས༌ལ༌ མི༌ཚེ༌ ཕུད༌ད༌ མ༌ཛདས༌། ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "ཏེ༌ ཚིགས༌, ཀ༌གུན༌ དཀོན༌མཆོག༌ག༌ ཏམ༌ངན༌ ཏང༌ང༌ ཀོལས༌, ཏེ༌གུན༌ ངའེ༌ཀ༌ བབས༌ཏེ༌ ཨིན༌ནོག༌།
ROM.15.4	ང༌དང༌གུན༌ལ༌ སླབ༌ཅེས༌སི༌ ཕིའ༌ ཏེ༌ ཚང༌མ༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌། དཀོན༌མཆོག༌གི༌ ཞལ༌ཆད༌གུན༌ གྲུབ༌ཅེས༌ལ༌ ང༌དང༌ ཟོད༌པ༌ ཉམ༌པོ༌ སྲུངས༌ཏེ༌ ཡོད༌ ཟ༌ནེ༌, དམ༌པའེ༌ སུང༌རབས༌སི༌ ང༌དང༌ང༌ རེ༌ཝ༌ དང༌ སྤོས༌པ༌ ཏང༌ང༌ནོག༌།
ROM.15.5	སྙིང༌རུས༌ དང༌ སྤོས༌པ༌ སལ༌ལ༌ ཛད༌ཁན༌ནི༌ ཏེན༌ན༌ དཀོན༌མཆོག༌པོའེ༌ ཁྱོ༌ཞ༌གུན༌ ཅིག༌ དང༌ ཅིག༌ ཉམ༌པོ༌ ཐུན༌ཏེ༌ དུག༌ཅེས༌ལ༌ རོགས༌ ཛད༌ཤིག༌, ཀ༌ཟུག༌ མ༌ཤི༌ཀ༌ ཡེ༌ཤུའི༌ རྒྱབ༌ནེ༌ གྲུལ༌ཁན༌གུན༌ ཡོང༌གོ༌ཤེས༌ ཨིན༌ནོག༌། 
ROM.15.6	ཏེ༌ནེ༌ ཁྱོ༌ཞའ༌ ཚང༌མ༌ ཅིག༌གྲིལ༌ སོང༌ཏེ༌ སྐད༌ཅིག༌གི༌ ནང༌ང༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དཀོན༌མཆོག༌ག༌ སྟོད༌པ༌ དང༌ སྤལ༌ གུན༌ ཕུལ༌ཉན༌ཨིན༌།
ROM.15.7	མ༌ཤི༌ཀའེ༌ ཁྱོ༌ཞ༌གུན༌ལ༌ གའ༌སུས༌ ཞུའ༌ ཙོགས༌ལ༌, དཀོན༌མཆོག༌གི༌ སྤལ༌ལི༌ ཕིའ༌ ཁྱོ༌ཞ༌གུན༌ནི༌ སྤུན༌ ཚང༌མའ༌ ཡ༌ཕེས༌ མེད༌པ༌ གའ༌སུས༌ ཞུ༌ཤིག༌། 
ROM.15.8	ཨིད༌ཏུ༌ ཅོ༌ཤིག༌, དཀོན༌མཆོག༌ ཡ༌ཧུ༌དཱ༌པ༌གུན༌ནི༌ ཕ༌མེས༌པོ༌གུན༌ལ༌ ཞལ༌ཆད༌ ཛད༌ཁན༌བོའེ༌ ནང༌ང༌ ཨིད༌ཤེས༌ཅན༌ ཞུགས༌ཏེ༌ ཨིན༌ཁན༌བོ༌ སྟན༌ན༌ ཛད༌ཅེས༌ལ༌, མ༌ཤི༌ཀ༌ ཡ༌ཧུ༌དཱ༌པ༌གུན༌ནི༌ ཞབ༌སྟོག༌པ༌ཞིག༌གི༌ ཚུལ༌ལ༌ སྐྱོད༌ད༌ ཛདས༌། 
ROM.15.9	ཡ༌ཧུ༌དཱ༌པ༌ མན༌ཁན༌གུན༌ལ༌ སྙིང༌རྗེའེ༌ ཛད༌ཅེས༌པོའ༌ ཁོང༌གུན༌ནིའང༌ དཀོན༌མཆོག༌ག༌ སྤལ༌ ཕུལ༌ཨིན༌། ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཨིན༌ནོག༌,
ROM.15.9	"ཏེ༌བོའེ༌ཕིའ༌, ངའེ༌ ཉེ༌རང༌ང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ སྟོད༌པ༌ ཕུལ༌ཨིན༌།
ROM.15.9	ངའེ༌ ཉེ༌རང༌ངི༌ ཚན༌ལ༌ སྟོད༌པའེ༌ གླུ༌ ཕུལ༌ཨིན༌།
ROM.15.10	དམ༌པའེ༌ སུང༌རབས༌སི༌ ཞན༌ ནས༌ས༌ཞིག༌གི༌ཀ༌ མོལ༌ཏེ༌ དུག༌།
ROM.15.10	"ཡ༌ཧུ༌དཱ༌པ༌ མན༌ཁན༌, ཁྱོ༌ཞ༌གུན༌ནི༌
ROM.15.10	ཁོང༌ངི༌ མི༌གུན༌ ཉམ༌པོ༌ གའ༌མོ༌ ཅོ༌ཤིག༌
ROM.15.11	ཡང༌ ཞན༌ ནས༌ས༌ཞིག༌གི༌ཀ༌ མོལ༌ཏེ༌ དུག༌།
ROM.15.11	"ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌ གཙོ༌བོའ༌ སྟོད༌པ༌ ཕུལ༌ཤིག༌།
ROM.15.11	ཡང༌ ཇིག༌རྟེན༌པ༌ ཚང༌མའེ༌ ཁོང༌ང༌ སྟོད༌པ༌ ཕུལ༌ཤིག༌
ROM.15.12	ཡང༌ ཞན༌ ནས༌ས༌ཞིག༌གི༌ཀ༌ ལུང༌སྟོན༌པ༌ ཡེ༌ཤ༌ཡཱའེ༌ མོལས༌,
ROM.15.12	"དཱ༌བིད༌དི༌ ཁྲིས༌ ནོར༌སྐལ༌ལ༌ ཐོབ༌ཅེས༌ཅན༌བོ༌ སྐྱོད༌ཨིན༌
ROM.15.12	ཡང༌ ཁོང༌ངི༌ ཡ༌ཧུ༌དཱ༌པ༌ མན༌ཁན༌གུན༌ནི༌ཀ༌ ཝང༌སྲུལ༌ཨིན༌།
ROM.15.12	ཏེ༌གུན༌ནི༌ ཁོང༌ངི༌ཀ༌ རེ༌ཝ༌བོ༌ བོར༌ཨིན༌།
ROM.15.13	རེ༌ཝ༌ སལ༌ཁན༌ནི༌ དཀོན༌མཆོག༌གི༌ ཁྱོ༌ཞ༌གུན༌ནི༌ ནང༌ང༌ གའ༌མོ༌ དང༌ ཞི༌དེ༌ སྐང༌ང༌ ཛད༌ཤིག༌, ཅིའ༌ཟེར༌ན༌ ཁྱོ༌ཞའེ༌ ཁོང༌ངི༌ཀ༌ ཨིད༌ཤེས༌ ཅོས༌། ཏེ༌ནེ༌ དམ༌པའེ༌ ཐུག༌ཉིད༌ རྒྱུད༌ཏེ༌, ཁྱོ༌ཞ༌གུན༌ནི༌ ནང༌ང༌ རེ༌ཝ༌བོ༌ ལུད༌ཏེ༌ ཆེན༌།
ROM.15.14	ངའེ༌ གཅེས༌པའེ༌ སྤུན༌ དང༌ སྤུན༌མོ༌, ཁྱོ༌ཞ༌གུན༌ ཟང༌པོའེ༌ གངས༌ཏེ༌ ཡོད༌ཁན༌བོའེ༌ཀ༌ ང༌ ཏན༌ཏན༌ལ༌ ལོ༌ཁྱེལ༌ རག༌། ཁྱོ༌ཞ༌གུན༌ལ༌ ཏེ༌གུན༌ མ༌ རྒྱལ༌ལ༌ ཅོས༌ཏེ༌ ཤེས༌ པ༌སང༌, ཁྱོ༌ཞ༌གུན༌ནི༌ ཅིག༌ དང༌ ཅིག༌ག༌ ཏེ༌བོའེ༌ སྐོར༌ལ༌ སླབ༌ཉན༌ཨིན༌། 
ROM.15.15	ཏེ༌ནེའང༌ ཁྱོ༌ཞའ༌ ཨིད༌ཏུ༌ སྐུལ༌ཅེས༌སི༌ ཕིའ༌, ངའེ༌ སྤེ༌ར༌ ཁ༌ཅིག༌གི༌ སྐོར༌ལ༌ མ༌ ཧམ༌པ༌ ཉམ༌པོ༌ བྲིས༌ཏེ༌ ཨིན༌། ཅིའ༌ཞུ༌ན༌ དཀོན༌མཆོག༌གི༌ ཐུག༌རྗེའེ༌ རྒྱུད༌ཏེ༌ 
ROM.15.16	ང༌, མ༌ཤི༌ཀ༌ ཡེ༌ཤུའི༌ ཞབ༌སྟོག༌པ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ དམ༌པའེ༌ ལོན༌ ཁྱོང༌ཁན༌བོ༌ ཨིན༌། ཁྱོ༌ཞ༌གུན༌, དཀོན༌མཆོག༌གི༌ ཐུགས༌ཐད༌ད༌ ཛད༌ཁན༌ནི༌ ཆོད༌པ༌ ཐེའ༌ ཛད༌ཅེས༌ལ༌ གའ༌མོའེ༌ ནས༌ཚུལ༌བོ༌ ཁྱོངས༌པིན༌, ཀ༌གུན༌ དམ༌པའེ༌ ཐུག༌ཉིད༌ རྒྱུད༌ཏེ༌ དམ༌པ༌ ཅོའ༌ ཛད༌ཏེ༌ ཨིན༌། 
ROM.15.17	དཀོན༌མཆོག༌གི༌ ཞབ༌སྟོག༌གི༌ ནང༌ང༌ མ༌ཤི༌ཀ༌ ཡེ༌ཤུའི༌, ང༌ རྒྱུད༌ཏེ༌, ཛད༌ཁན༌ ཚང༌མའེ༌ ཕིའ༌ ང༌ མ༌ ཐད༌པོ༌ རག༌། 
ROM.15.18	ཏེ༌ནེའང༌ མ༌ཤི༌ཀའེ༌, ང༌ རྒྱུད༌ཏེ༌, ཅོའ༌ ཛད༌ཁན༌གུན༌ནི༌ ཕིའ༌ མན༌པ༌, ཡང༌ ཅི༌ཞིག༌གའང༌ ཕོ༌སོ༌ ཅོ༌ཅེས༌སི༌ ཧམ༌པ༌ ཅོའ༌མེད༌, ཀ༌བོ༌ ངའེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ལོན༌ དང༌ ལས༌ ཅོ༌ཚུལ༌ གུན༌ རྒྱུད༌ཏེ༌, ཁོང༌གུན༌ལ༌ དཀོན༌མཆོག༌གི༌ ནང༌ང༌ དད༌པ༌ ཅོ༌ཅུག༌ཅེས༌པོ༌ ཨིན༌། 
ROM.15.19	ཧ༌ལས༌ཤེས༌སི༌ སྟགས༌གུན༌ དང༌ སྟས༌གུན༌ནི༌ ཤུགས༌ ཡང༌ དམ༌པའེ༌ ཐུག༌ཉིད༌དི༌ ཤུགས༌ རྒྱུད༌ཏེ༌, ཁོང༌གུན༌ནི༌ ངའེ༌ ལོན༌ དྲང༌པོ༌ ཨིན༌ཁན༌བོའེ༌ཀ༌ ལོ༌ཁྱེལས༌། ཏེན༌ན༌ ཚུལ༌ལ༌ ངའེ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ གང༌པོ༌ ཡེ༌རུ༌ཤ༌ལེམ༌མི༌ རྒྱལ༌ས༌ནེ༌ ཨི༌ལི༌རི༌ཀམ༌མི༌ རྒྱལ༌ས༌ ཚོག༌པ༌ ཤད༌པིན༌།
ROM.15.20	ཞན༌མ༌ཞིག༌གི༌ མག༌ལྡན༌ ཏངས༌ཁན༌བོའེ༌ཀ༌ མི༌རྩིག༌ཅེས༌སི༌ ཕིའ༌ ངའེ༌ མ༌ཤི༌ཀའེ༌ ཚན༌ མ༌ནེ༌ མི༌ཚོར༌སའེ༌ ནས༌ས༌གུན༌ནི༌ ནང༌ང༌ གའ༌མོའེ༌ ནས༌ཚུལ༌ ཤད༌ཅེས༌པོ༌ ནི༌, དུས༌རྒྱུན༌ ངའེ༌ མིག༌ཞི༌ ཨིན༌པིན༌། 
ROM.15.21	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌,
ROM.15.21	"ཀ༌གུན༌ལ༌ ཁོང༌ངི༌ སྐོར༌ལ༌ མ༌ནེ༌ མ༌ཤདས༌ ཏེ༌གུན༌ནི༌ ཁོང༌ ཇལ༌ཨིན༌
ROM.15.21	ཡང༌ ཁོང༌ངི༌ སྐོར༌ལ༌ མ༌ནེ༌ མ༌ཚོར༌ཁན༌གུན༌ནི༌ ཧ༌གོ༌ཨིན༌།
ROM.15.22	ཏེན༌ན༌བོའེ༌ཕིའ༌ ང༌ ཁྱོ༌ཞ༌གུན༌ ཡོད༌ས༌ ཡོང༌ཅེས༌པོ༌ གོར༌ཏེ༌ ཨིན༌ནོག༌, ཅིའ༌ཟེར༌ན༌ ང༌ ཏེ༌ ནས༌ས༌གུན༌ནི༌ ནང༌ངའང༌ ཆོས༌ཤད༌གོས༌ཏེ༌ ཨིན༌ནོག༌།
ROM.15.23	ཨིན༌ནའང༌ ཏ༌ ངའེ༌ འི༌ ཡུལ༌ཇོངས༌གུན༌ནི༌ ནང༌ང༌ ལས༌གུན༌ ཅོ༌ཚར༌། ཡང༌ ལོ༌ མང༌པོ༌ཞིག༌ནེ༌ ཕར༌ལ༌ ཁྱོ༌ཞའ༌ ཐུག༌ཅེས༌ལ༌ རིངས༌ཨིན༌ ཡོད༌པ༌, 
ROM.15.24	ང༌ སྤེན༌ནི༌ ཡུལ༌ལ༌ ཆ༌ ཟ༌ནེ༌, ཁྱོ༌ཞའ༌ ཐུག༌ག༌ ཡོང༌ཨིན༌། ཏེ༌རུ༌ ཆ༌ ཟ༌ནེ༌ ང༌ ཁྱོ༌ཞའ༌ ཡོད༌ས༌ དུགས༌ཏེ༌ ཁྱོ༌ཞ༌གུན༌ ཉམ༌པོ༌ སྐྱིད༌པོའེ༌ དུས༌ཤིག༌ ཕུད༌ཨིན༌། ཡང༌ ངའེ༌ སྤེན༌ལ༌ ཆ༌ཅེས༌སི༌ ཕེས༌སི༌ གོས༌སྡོམ༌གུན༌ནི༌ ནང༌ང༌ ཁྱོ༌ཞའེ༌ རོགས༌ ཅོ༌ཉན༌ཨིན༌།
ROM.15.25	ཨིན༌ནའང༌ ང༌ ཡོང༌ངི༌ སང༌ སྔུན༌ལ༌, ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ དད༌པ༌ཅན༌གུན༌ལ༌ རོགས༌པོ༌ ཁྱེར༌ར༌ལ༌ ཆ༌གོ༌ཤེས༌ ཡོད༌། 
ROM.15.26	མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱའི༌ དད༌པ༌ཅན༌གུན༌, ཡེ༌རུ༌ཤ༌ལེམ༌མི༌ དད༌པ༌ཅན༌གུན༌ནི༌ ཕྲོའ༌ ཡོད༌ཁན༌ནི༌ ཉལ༌བ༌ཅན༌གུན༌ལ༌, རོགས༌ ཅོས༌ཏེ༌ པེ༌ནེ༌ ཀལ༌ཅེས༌ལ༌ ཐད༌པོ༌ ཡོད༌ཏེ༌ ཨིན༌ནོག༌། 
ROM.15.27	ཁོང༌གུན༌ ཏེ༌ ཅོས༌ཁན༌བོའེ༌ཀ༌ མ༌སྲན༌ཏྲེ༌ ཐད༌པོ༌ ཨིན༌ནོག༌, ངོས༌པོའ༌ ཁོང༌གུན༌ནི༌ ཏེ༌བོ༌ བུ༌ལོན༌ཞིག༌ ཤལ༌གོས༌ཏེ༌ ཨིན༌ནོག༌། གལ༌ཏེས༌ ཡ༌ཧུ༌དཱ༌པ༌ མན༌ཁན༌གུན༌ནི༌, ཡ༌ཧུ༌དཱ༌པ༌གུན༌ལ༌ དཀོན༌མཆོག༌གི༌ བྱིན༌ལབས༌ ཐོབ༌ཁན༌གུན༌ བགོའད༌ན༌, ཏེ༌ནེ༌ ཁོང༌གུན༌ལ༌ ཡོད༌ཁན༌ནི༌ ནོར༌གུན༌ནའང༌ ཡ༌ཧུ༌དཱ༌པའེ༌ དད༌པ༌ཅན༌གུན༌ ཉམ༌པོ༌ བགོ༌གོས༌། 
ROM.15.28	ངའེ༌ འི༌ པེ༌ནེ༌ ལྡུས༌ཁན༌བོ༌ ཁོང༌གུན༌ལ༌ ཏངས༌ཏེ༌ ང༌རང༌ངི༌ ཁག༌པོ༌ དྲན༌དྲའ༌ གྲུབ༌ཅུགས༌ཏེ༌ སྟིང༌ནེ༌, སྤེན༌ལ༌ ཆ༌ ཟ༌ནེ༌, ང༌ ཁྱོ༌ཞའ༌ ཐུགས༌ཏེ༌ ཆེན༌། 
ROM.15.29	ཡང༌ ངའ༌ ཏན༌ཏན༌ རག༌, ང༌ ཁྱོ༌ཞའ༌ ཡོད༌ས༌ སླེབས༌ཏེ༌ ང༌དང༌གུན༌ ཉམ༌པོ༌ ཡོད༌ཁན༌ནི༌ དུས༌པོའ༌ མ༌ཤི༌ཀའེ༌, བྱིན༌ལབས༌ མང༌པོ༌ སལ༌ལ༌ ཛད༌ཨིན༌།
ROM.15.30	གཅེས༌པའེ༌ སྤུན༌ དང༌ སྤུན༌མོ༌ གུན༌, ངའེ༌ ཁྱོ༌ཞ༌གུན༌ལ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ནང༌ང༌ སྤོས༌པ༌ ཏང༌ཨིན༌, ངའེ༌ བར༌དོའི༌ དུས༌ལ༌ ངའེ༌ ཕིའ༌ དཀོན༌མཆོག༌ག༌ སྨོས༌ལམ༌ ཕུལ༌ཅེས༌ལ༌ ཞུ༌ཝ༌ ཕུལ༌ལད༌། དམ༌པའེ༌ ཐུག༌ཉིད༌དི༌ སལ༌ལ༌ ཛད༌ཁན༌ནི༌ ཁྱོ༌ཞ༌གུན༌ནི༌ གཅེས༌པ༌, ངའེ༌ ཕིའ༌ ཡོད༌ཅེས༌པོའེ༌ ཏེ༌བོ༌ ཅོ༌ཤིག༌། 
ROM.15.31	ཡ༌ཧུ༌དཱའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌ དད༌པ༌ མེད༌ཁན༌གུན༌ནི༌ ཀ༌ནེ༌ ང༌ སྐྱོབ༌ཅེས༌ལ༌ དཀོན༌མཆོག༌ག༌ སྨོས༌ལམ༌ ཕུལ༌ཤིག༌། ཡང༌ ངའེ༌ ཡེ༌རུ༌ཤ༌ལེམ༌མ༌ ཁྱེར༌ཅེས༌ཅན༌ནི༌ རོགས༌སི༌ པེ༌ནེ༌བོ༌ ཏེ༌རུ༌ ཡོད༌ཁན༌ནི༌ དད༌པ༌ཅན༌གུན༌ནི༌ ཐད༌པོ༌ ཉམ༌པོ༌ ལེན༌ཅེས༌ལའང༌ སྨོས༌ལམ༌ ཕུལ༌ཤིག༌། 
ROM.15.32	ཏེ༌ནེ༌ དཀོན༌མཆོག༌གི༌ ཐུག༌གོངས༌ ཡོད༌ན༌, ང༌ ཁྱོ༌ཞ༌གུན༌ ཡོད༌ས༌ སེམས༌ཐད༌པོ༌ ཉམ༌པོ༌ ཡོང༌ཨིན༌, ཡང༌ ང༌དང༌གུན༌ནི༌ ཅིག༌ དང༌ ཅིག༌ག༌ སྤོས༌པ༌ ཏང༌ ཐུབ༌ཨིན༌།
ROM.15.33	ཞི༌དེའེ༌ དཀོན༌མཆོག༌ ཁྱོ༌ཞའ༌ ཚང༌མ༌ ཉམ༌པོ༌ ཞུགས༌ཤིག༌, ཨ༌མེན༌།
ROM.16.1	ངའེ༌ ང༌དང༌གུན༌ནི༌ སྤུན༌མོ༌ ཕོ༌བི༌ ཟེར༌ཁན༌བོའེ༌ སྐོར༌ལ༌ ཤད༌དད༌། ཁོ༌ ཀེན༌ཅེརེ༌འེ༌ ཆོས༌ཚོགས༌སི༌ ནང༌ང༌ ཞབ༌སྟོག༌མ༌ཞིག༌ ཨིན༌ནོག༌། 
ROM.16.2	དཀོན༌མཆོག༌གི༌ མི༌གུན༌ནི༌ ཕྲོའ༌ རྩི༌ཝའེ༌ འོས༌པ༌ཅན༌, ཏེ༌ བུ༌མོ༌བོ༌ གཙོ༌བོའེ༌ ཨིན༌ཅེས༌པོའེ༌ གའ༌སུས༌ ཞུས༌། ཁོའ༌ གོས༌སྡོམ༌ ཡོད༌ཁན༌གུན༌ནི༌ ནང༌ང༌ རོགས༌ ཅོ༌ཤིག༌, ཅིའ༌ཟེར༌ན༌ ཁོའེ༌ མང༌པོ༌ཞིག༌ག༌ རོགས༌ ཅོས༌ཏེ༌ ཨིན༌ནོག༌, མིག༌སལ༌ལི༌ ངའ༌།
ROM.16.3	པིརི༌སི༌ལ༌ དང༌ ཁོའེ༌ མག༌པ༌ ཨ༌ཀུའི༌ལའ༌, ངའེ༌ ཕྲོ༌པ༌ མ༌ཤི༌ཀ༌ ཡེ༌ཤུའི༌ ལས༌ ཅོ༌ཁན༌གུན༌ལ༌ ཇུ༌ ཞུས༌། 
ROM.16.4	ཁོང༌གུན༌ནི༌ ངའེ༌ ཕིའ༌ ཁོ༌རང༌གུན༌ནི༌ སྲོག༌པོའང༌ ཇིགས༌པའེ༌ ནང༌ང༌ ཏངས༌། ང༌ མ༌ཚད༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཆོས༌ཚོགས༌ ཚང༌མེའང༌ ཁོང༌གུན༌ལ༌ ཐུག༌རྗེ༌ཆེ༌ ཞུ༌དུག༌། 
ROM.16.5	ཁོང༌གུན༌ནི༌ ཁང༌པའེ༌ ནང༌ང༌ ཛོམ༌ཨིན༌ ཡོད༌ཁན༌ནི༌ ཆོས༌ཚོགས༌ལའང༌ ངའེ༌ ཇུ༌ ཞུས༌།
ROM.16.5	ངའེ༌ གཅེས༌པའེ༌ ཛ༌འོ༌ ཨེ༌ཕི༌ནེ༌ཀྲུས༌ལའང༌ ཇུ༌ ཞུས༌། ཁོ༌ ནི༌ ཨ༌སི༌ཨཱའེ༌ ཡུལ༌ཇོངས༌སི༌ ནང༌ནེ༌ མ༌ཤི༌ཀའེ༌ རྒྱབ༌ནེ༌ གྲུལ༌ཁན༌ དང༌པོ༌རང༌ ཨིན༌། 
ROM.16.6	ཁྱོ༌ཞ༌གུན༌ནི༌ ཕིའ༌ མ༌སྲན༌ཏྲེ༌ ལས༌ ཅོས༌ཁན༌ སྤུན༌མོ༌ མིར༌ཡམ༌མ༌ ངའེ༌ ཇུ༌ ཞུས༌། 
ROM.16.7	ངའེ༌ ཕྲོ༌པ༌ ཡ༌ཧུ༌དཱ༌པ༌ ཨེན༌གྲོ༌ནི༌ཀུས༌ དང༌ ཡུ༌ནིའ༌ གུན༌ལ༌ ཇུ༌ ཞུས༌, ཀ༌གུན༌ ང༌ ཉམ༌པོ༌ ཙོན༌ཁང༌ངི༌ ནང༌ང༌ ཡོད༌པིན༌། མ༌ཤི༌ཀའེ༌ སྐུ༌ཚབས༌གུན༌ནི༌ ཁོང༌གུན༌ལ༌ མ༌ རྩི༌ཝ༌ ཅོའ༌ནོག༌, ཁོང༌གུན༌ ངའེ༌ སང༌ སྔུན༌ལ༌ མ༌ཤི༌ཀའེ༌ རྒྱབ༌ནེ༌ གྲུལ༌ཁན༌ རིག༌ རྒྱུར༌ཏེ༌ ཨིན༌པིན༌། 
ROM.16.8	གཙོ༌བོའེ༌ ཨིན༌ཁན༌ ངའེ༌ གཅེས༌པའེ༌ ཛ༌འོ༌ ཨེམ༌པི༌ལིའ༌ཀྲུས༌ལའང༌ ཇུ༌ ཞུས༌། 
ROM.16.9	མ༌ཤི༌ཀའེ༌ ནང༌ང༌ ལས༌ ཅོ༌ཁན༌ ང༌ཞའེ༌ ཕྲོ༌པ༌ སྤུན༌ འུར༌བ༌ནུས༌ དང༌ ངའེ༌ གཅེས༌པའེ༌ ཛ༌འོ༌ སྟག༌འིས༌ལའང༌ ཇུ༌ ཞུས༌།
ROM.16.10	ངའེ༌ མ༌ཤི༌ཀའེ༌ ཞབ༌སྟོག༌གི༌ ནང༌ང༌ ཨིད༌ཤེས༌ཅན༌ ཐེའ༌ཁན༌ ཨ༌པི༌ལེས༌ལ༌ ཇུ༌ ཞུས༌། ཡང༌ ཨ༌རིས༌ཏོ༌བུ༌ལུས༌སི༌ ཁང༌པའེ༌ ནང༌ང༌ དུག༌ཁན༌ནི༌ དད༌པ༌ཅན༌གུན༌ལའང༌ ཇུ༌ ཞུས༌། 
ROM.16.11	ངའེ༌ ཡ༌ཧུ༌དཱ༌པ༌ ཕྲོ༌པ༌ ཧེ༌རོ༌དིའོན༌ལའང༌ ཇུ༌ ཞུས༌། ནར༌སི༌སུས༌སི༌ ཁང༌པའེ༌ ནང༌ང༌ དུག༌ཁན༌ནི༌ གཙོ༌བོའེ༌ མི༌གུན༌ལའང༌ ཇུ༌ ཞུས༌། 
ROM.16.12	གཙོ༌བོའེ༌ ཕིའ༌ ལས༌ སྲན༌ཏྲེ༌ ཅོ༌ཁན༌ སྤུན༌མོ༌ ཀྲེ༌ཕི༌ན༌ དང༌ ཀྲེ༌ཕོ༌ས༌ གུན༌ལ༌ ཡང༌ གཙོ༌བོའེ༌ ཕིའ༌ མ༌སྲན༌ཏྲེ༌ ལས༌ ཅོས༌ཁན༌ སྤུན༌མོ༌ གཅེས༌པའེ༌ པར༌སིས༌ལའང༌ ཇུ༌ ཞུས༌། 
ROM.16.13	ཧ༌ལས༌ཤེས༌ཅན༌ མ༌ཤི༌ཀ༌པ༌, སྤུན༌ རུ༌ཕུས༌ དང༌ ཁོའེ༌ ཨ༌མ༌, ཀ༌བོའེ༌ ང༌ བུ༌ཚའ༌ ཙོགས༌ ཐེའད༌པིན༌, ཁོང༌གུན༌ལའང༌ ཇུ༌ ཞུས༌།
ROM.16.14	ཨ༌སིན༌ཀྲི༌ཀྲུས༌, ཕི༌ལི༌གོན༌, ཧར༌མེས༌, པེ༌ཀྲོ༌བས༌, ཧར༌མས༌, ཡང༌ ཁོང༌གུན༌ ཉམ༌པོ༌ ཛོམ༌ཁན༌ནི༌ སྤུན༌ དང༌ སྤུན༌མོ༌ གུན༌ལ༌ ཇུ༌ ཞུས༌། 
ROM.16.15	ཕི༌ལོ༌ལོ༌གུས༌, ཡུ༌ལིའ༌, ནི༌རུས༌ དང༌ ཁོའེ༌ སྲིང༌མོ༌ ཡང༌ ཨོ༌ལིམ༌པས༌ དང༌ ཁོང༌གུན༌ ཉམ༌པོ༌ ཛོམ༌ཁན༌ནི༌ དད༌པ༌ཅན༌ ཚང༌མ༌ལའང༌ ཇུ༌ ཞུས༌། 
ROM.16.16	ཅིག༌ དང༌ ཅིག༌ག༌ བྱམས༌པ༌ ཉམ༌པོ༌ ཇུ༌ ཞུས༌། མ༌ཤི༌ཀའེ༌ ཆོས༌ཚོགས༌ ཚང༌མའེ༌ ཁྱོ༌ཞ༌གུན༌ལ༌ ཇུ༌ ཞུ༌རུག༌།
ROM.16.17	ཡང༌ ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌, འི༌ ཞུ༌ཝ༌བོ༌ ཉན༌ཅེས༌ལ༌ ངའེ༌ སྤོས༌པ༌ ཏང༌དང༌། ཆོས༌ཚོགས༌སི༌ ནང༌ང༌ པོ༌བུད༌ཁན༌ དང༌ ཁྱོ༌ཞའ༌ སླབ༌ཁན༌ནི༌ སླབ༌བྱའེ༌ གོ༌ལོག༌པོ༌ སླབ༌ཁན༌ གུན༌ནི༌ ཀ༌ནེ༌ ཤང༌ ཅོ༌ཤིག༌། ཏེ༌གུན༌ནེ༌ ཐག༌རིང༌ང༌ དུག༌ཤིག༌། 
ROM.16.18	ཏེ༌ མི༌གུན༌ནི༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཞབ༌སྟོག༌ མ༌ཞུའ༌, ཁོང༌རང༌གུན༌ནི༌ ཕན༌ཐོགས༌སི༌ ཕིའ༌ ལས༌ ཅོས༌ཏེ༌ ཨིན༌ནོག༌, སྤེར༌ན༌ ཁས༌པ༌ སྤེ༌ར༌ དང༌ ལྕེ༌ ཀོལ༌ཏེ༌ ཁོང༌གུན༌ནི༌ ནོངས༌མེད༌ མི༌གུན༌ལ༌ གོབ༌སྐོར༌ ཏང༌ང༌ནོག༌། 
ROM.16.19	ཨིན༌ནའང༌ ཁྱོ༌ཞ༌གུན༌ གཙོ༌བོའེ༌ ཁའ༌ཉན༌ཁན༌ ཨིན༌ཁན༌བོ༌ ཚང༌མ༌ལ༌ རྒྱུས༌ཨིན༌ནོག༌, ཏེ༌བོའེ༌ ང༌ མ༌ཐད༌པོ༌ ཡོང༌ཅུགས༌། ཁྱོ༌ཞ༌གུན༌ ཟང༌པོ༌ ཅོ༌ཅེས༌སི༌ ནང༌ང༌ ཤེས༌རབས༌ཅན༌ དང༌ ངན༌པའེ༌ ཐོག༌ནེ༌ ནོངས༌མེད༌ ཡོང༌གོ༌ཤེས༌པོ༌ ངའེ༌ དོད༌པ༌ ཨིན༌། 
ROM.16.20	ཞི༌དེའེ༌ དཀོན༌མཆོག༌གི༌ གྱོགས༌པ༌ ཤེ༌ཏན༌ ཁྱོ༌ཞའེ༌ རྐང༌པའེ༌ ཡོག༌ག༌ ཁྲེས༌སྟོར༌ ཅོའ༌ ཛད༌ཨིན༌། ང༌དང༌གུན༌ནི༌ གཙོ༌བོ༌ ཡེ༌ཤུའི༌ ཐུག༌རྗེ༌བོ༌ ཁྱོ༌ཞ༌གུན༌ ཉམ༌པོ༌ ལུས༌ཤིག༌།
ROM.16.21	ངའེ༌ ཕྲོ༌པ༌ ལས༌ ཅོ༌ཁན༌ ཏི༌མོ༌ཐིའི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌, ཏེན༌ན༌ ཙོགས༌ལ༌ ལུ༌ཀེ༌འུས༌, ཡ༌སོན༌ དང༌, སོ༌སི༌པ༌ཏར༌ ངའེ༌ ཕྲོ༌པ༌ ཡ༌ཧུ༌དཱ༌པ༌ སྤུན༌གུན༌ནིའང༌ ཇུ༌ ཀལ༌དུག༌།
ROM.16.22	པ༌འུ༌ལུའི༌ ཕིའ༌ འི༌ ཨི༌གེ༌ བྲི༌ཁན༌ ང༌, ཏར༌ཏི༌འུས༌ གཙོ༌བོའེ༌ རྒྱབ༌ནེ༌ གྲུལ༌ཁན༌བོའེང༌ ཇུ༌ ཀལ༌ལད༌།
ROM.16.23	གཱ༌ཡུས༌སི༌ ཁྱོ༌ཞ༌གུན༌ལ༌ ཇུ༌ ཞུ༌རུག༌། ཁོའེ༌ ང༌ ཁོ༌རང༌ངི༌ ཁང༌པའ༌ དུག༌ཅུག༌ཨིན༌ ཨིན༌ནོག༌, ཡང༌ འི༌རུ༌ ཡོད༌ཁན༌ནི༌ ཆོས༌ཚོགས༌ གང༌པོའང༌ ཁོ༌རང༌ངི༌ ཁང༌པའེ༌ ནང༌ང༌ ཛོམ༌ཅུག༌ཨིན༌ ཨིན༌ནོག༌། ཨེ༌རས༌ཏུས༌, རྒྱལ༌སའེ༌ བང༌ཛོད༌དི༌ ཁག༌ཁུར༌པ༌ དང༌ ང༌དང༌གུན༌ནི༌ སྤུན༌ ཀྱོར༌ཀྲུས༌ གུན༌ནི༌ ཇུ༌ ཀལ༌དུག༌། 
ROM.16.25	ཏ༌ དཀོན༌མཆོག༌ག༌ སྟོད༌པ༌ ཕུལ༌ཤིག༌། ཁོང༌ ནི༌ ཁྱོ༌ཞ༌གུན༌ དད༌པའེ༌ ནང༌ང༌ ཤེད༌ཅན༌ ཛད༌ཐུབ༌ཁན༌ ཨིན༌, ཀ༌ཟུག༌ ངའེ༌ གའ༌མོའེ༌ ནས༌ཚུལ༌ལི༌ ནང༌ང༌ ཤདས༌། ཡེ༌ཤུ༌ མ༌ཤི༌ཀའེ༌ སྐོར༌ལ༌ འི༌ ལོན༌བོའེ༌, ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ ཁོང༌ངི༌ ཐབས༌ལྡིངས༌པོ༌ སྔོན༌ ཅུག༌ག༌ ཛདས༌, ཀ༌བོ༌ དུས༌སི༌ གོ༌ཟུག༌ནེ༌ ཕར༌ལ༌ སང༌ཝའེ༌ ནང༌ང༌ བོར༌ར༌ ཛད༌ཏེ༌ ཡོད༌པིན༌། 
ROM.16.26	ཨིན༌ནའང༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌ དད༌པ༌ ཅོས༌ཏེ༌ ཁའ༌ཉན༌ཅེས༌སི༌ ཕིའ༌ དག༌ས༌ ཐའ༌མེད༌པའེ༌ དཀོན༌མཆོག༌གི༌ བཀའ༌ སལ༌ཏེ༌, ལུང༌སྟོན༌པ༌གུན༌ནི༌ ལུང༌སྟན༌གུན༌ རྒྱུད༌ཏེ༌, ཁོང༌གུན༌ལ༌ ཏེ༌ ལོན༌བོ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌། 
ROM.16.27	ཡེ༌ཤུ༌ མ༌ཤི༌ཀ༌ རྒྱུད༌ཏེ༌ ཤེས༌རབས༌ཅན༌ནི༌ དཀོན༌མཆོག༌ ཅིག༌པོའ༌ དུས༌རྒྱུན༌ སྤལ༌ ཐོབ༌ཤིག༌, ཨ༌མེན༌།།
1CO.1.1	འི༌ ཨི༌གེ༌བོ༌ ང༌ པ༌འུ༌ལུ༌ དཀོན༌མཆོག༌གི༌ ཐུག༌གོངས༌ ནང༌ཞིན༌, མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ ལྡམ༌མ༌ ཛད༌ཁན༌ནི༌ ཆོགས༌ནེ༌ ཨིན༌། ང༌དང༌ངི༌ སྤུན༌ སོས༌ཐེ༌ནེས༌སིའང༌ ཇུ༌ ཀལ༌དུག༌། 
1CO.1.2	ངའེ༌ འི༌ ཨི༌གེ༌བོ༌, ཀོ༌རིན༌ཐི༌ རྒྱལ༌སའེ༌ དཀོན༌མཆོག༌གི༌ ཆོས༌ཚོགས༌གུན༌ལ༌ ཀལ༌ལད༌། དཀོན༌མཆོག༌གི༌ ཁྱོ༌ཞའ༌ ཁོང༌ངི༌ མི༌ དམ༌པ༌གུན༌ རྒྱུར༌ཅེས༌ལ༌ བོད༌ད༌ ཛདས༌, ཡང༌ མ༌ཤི༌ཀ༌ རྒྱུད༌ཏེ༌ ཁྱོ༌ཞ༌གུན༌ རྩང༌མ༌ ཅོའ༌ ཛདས༌, ཀ༌ཟུག༌ ཁོང༌ངི༌ ཇིག༌རྟེན༌ གང༌པོའེ༌ ནང༌ང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ཀ༌ དད༌པ༌ ཁྱོང༌ཁན༌ ཚང༌མ༌ ཉམ༌པོ༌ ཅོའ༌ ཛད༌ཏེ༌ ཨིན༌ནོག༌། ཁོང༌ ནི༌, ང༌དང༌གུན༌ དང༌ ཁོང༌གུན༌ནི༌ གཙོ༌བོ༌ ཞུགས༌ཏེ༌ ཨིན༌ནོག༌། 
1CO.1.3	དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཞི༌དེ༌ ཁྱོ༌ཞ༌གུན༌ལ༌ སལ༌ཤིག༌།
1CO.1.4	ཁྱོ༌ཞ༌གུན༌ནི༌ ཕིའ༌ ངའེ༌ དུས༌རྒྱུན༌ ང༌རང༌ངི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌, ཅིའ༌ཞུ༌ན༌ ཁོང༌ངི༌ མ༌ཤི༌ཀའེ༌ ནང༌ང༌ ཁྱོ༌ཞ༌གུན༌ལ༌ ཁོང༌རང༌ངི༌ ཐུག༌རྗེ༌ སལ༌ལ༌ ཛད༌ཏེ༌ ཨིན༌ནོག༌། 
1CO.1.5	མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ ཁྱོ༌ཞའེ༌ ཆོས༌ཚོགས༌གུན༌ལ༌ ཅི༌ས༌ཐོག༌ནེ༌ བྱིན༌ལབས༌ སལ༌ལ༌ ཛད༌ཏེ༌ ཨིན༌ནོག༌, མིག༌སལ༌ལི༌ གའ༌མོའེ༌ ནས༌ཚུལ༌ ཤད༌ཅེས༌ དང༌ ཁོང༌ངི༌ སླབ༌བྱ༌ ཚང༌མ༌ ཧ༌གོ༌ཅེས༌སི༌ ནང༌ང༌། 
1CO.1.6	ཏེ༌བོའེ༌, ང༌ཞ༌གུན༌ནི༌ ཁྱོ༌ཞ༌གུན༌ལ༌ མ༌ཤི༌ཀའེ༌ སྐོར༌ལ༌ ཤད༌ཁན༌གུན༌ དྲང༌པོ༌ ཨིན༌ཁན༌བོ༌ སྟན༌ན༌ནོག༌། 
1CO.1.7	ཏེ༌བོའེ༌ཕིའ༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཤེས༌སི༌ ཕིའ༌ ཁྱོ༌ཞ༌གུན༌ རིངས༌ཨིན༌ སྲུང༌ ཟ༌ནེ༌, ཁྱོ༌ཞ༌གུན༌ནི༌ ལག༌ག༌ གོས༌སྡོམ༌ ཡོད༌ཁན༌ནི༌ སེམས༌ཉིད༌དི༌ ཁྱུད༌ ཚང༌མ༌ ཡོད༌ཏེ༌ ཨིན༌ནོག༌། 
1CO.1.8	ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ ཞག༌ག༌, སྐྱོན༌མེད༌ཁན༌ ཐེ༌ཅེས༌སི༌ ཕིའ༌, དཀོན༌མཆོག༌གི༌ ཁྱོ༌ཞ༌གུན༌ ཤི༌ཤི༌ ཚོག༌པ༌, དད༌པའེ༌ ནང༌ང༌ སྟན༌པོ༌ བོར༌ར༌ ཛད༌ཨིན༌། 
1CO.1.9	དཀོན༌མཆོག༌གི༌ ཏེ༌བོ༌ ཅོའ༌ ཛད༌ཨིན༌, ཅིའ༌ཟེར༌ན༌ ཁོང༌ ནི༌ ཨིད༌ཤེས༌ཅན༌ཞིག༌ ཞུགས༌ཏེ༌ ཨིན༌ནོག༌། ཁོང༌ངི༌ ཁྱོ༌ཞ༌གུན༌ ང༌དང༌གུན༌ནི༌ གཙོ༌བོ༌ ཁོང༌རང༌ངི༌ སྲས༌ ཡེ༌ཤུ༌ མ༌ཤི༌ཀ༌ ཉམ༌པོ༌ བྲེལ༌ བོར༌ཅེས༌ལ༌, བོད༌ད༌ ཛད༌ཏེ༌ ཨིན༌ནོག༌།
1CO.1.10	ངའེ༌ སྤུན༌ དང༌ སྤུན༌མོ༌ གུན༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ངའ༌ ཝང༌ སལ༌ལ༌ ཛད༌ཁན༌ རྒྱུད༌ཏེ༌ ཁྱོ༌ཞ༌གུན༌ ཐུན༌བྲེལ༌ ཉམ༌པོ༌ དུག༌ཅེས༌, ཆོས༌ཚོགས༌སི༌ ནང༌ང༌ པོ༌བུད༌ཏེ༌ ཚོགས༌པ༌ སོ༌སོ༌ མེད༌ཅེས༌ ཡང༌ སམ༌ཚུལ༌ དང༌ ཐག༌ཅད༌གུན༌ནའང༌ ཅིག༌ ཡོང༌ཅེས༌ལ༌ ངའེ༌ མ༌སྲན༌ཏྲེ༌ ཞུ༌ཝ༌ ཕུལ༌ལད༌། 
1CO.1.11	སྤུན༌ དང༌ སྤུན༌མོ༌ གུན༌, ངའེ༌ འི༌གུན༌ ཟེར༌རད༌, ཅིའ༌ཟེར༌ན༌ ཁ༌ལོའི༌ ཟེར༌ཁན༌ནི༌ སྤུན༌མོ༌བོའེ༌ ནང༌མི༌ ཁ༌ཅིག༌གི༌, ཁྱོ༌ཞ༌གུན༌ནི༌ ཕྲོའ༌ ཛིང༌མོ༌ ཡོད༌ཁན༌ནི༌ སྐོར༌ལ༌ ཤད༌ད༌རག༌། 
1CO.1.12	ཀ༌ཟུག༌ "ཁྱོ༌ཞའ༌ ཁ༌ཅིག༌གི༌ 'ངའ༌ པ༌འུ༌ལུའི༌ སླབ༌བྱའེ༌ རྒྱབ༌ནེ༌' ཁ༌ཅིག༌གི༌ 'ངའ༌ ཨ༌པོ༌ལོས༌སི༌ སླབ༌བྱའེ༌ རྒྱབ༌ནེ༌' ཡ༌, 'ངའ༌ པི༌ཏྲར༌རི༌ སླབ༌བྱའེ༌ རྒྱབ༌ནེ༌' ཡ༌, 'ངའ༌ མ༌ཤི༌ཀ༌ ཅིག༌པོའེ༌ རྒྱབ༌ནེ༌' གྲུལ༌ལད༌ ཟེར༌ཨིན༌ ཨིན༌ནོག༌།"
1CO.1.13	ཅི༌ མ༌ཤི༌ཀ༌ ཚོགས༌པ༌ སོ༌སོ༌ རིག༌གི༌ ནང༌ང༌ བགོའ༌ ཛད༌ཏེ༌ ཨིན༌ནོག༌ག༌? ཅི༌ ང༌ པ༌འུ༌ལུ༌ ཁྱོ༌ཞ༌གུན༌ནི༌ ཕིའ༌ རྐྱང༌ཤིང༌ངི༌ཀ༌ རྐྱངས༌ས༌? ཅི༌ ཁྱོ༌ཞ༌གུན༌ནི༌ ཕྲོ༌ནེ༌ སུ༌ཞིག༌ག༌ པ༌འུ༌ལུའི༌ མིང༌ངི༌ ནང༌ང༌ ཁྲུས༌ཏང༌ས༌? ཏན༌ཏན༌ལ༌ མ༌ཏངས༌། 
1CO.1.14	ངའེ༌ ཁྱོ༌ཞ༌གུན༌ནི༌ ཕྲོ༌ནེ༌ སྤུན༌ ཀིརིས༌པུས༌ དང༌ གཱ༌ཡུས༌ གུན༌ལ༌ མ༌སྟོགས༌, ཞན༌སུ༌ཞིག༌གའང༌ ཁྲུས༌ མ༌ཏངས༌ཁན༌བོའེ༌ ཕིའ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌། 
1CO.1.15	ཅིའ༌ཟེར༌ན༌ སློབ༌ཕྲུག༌ རྒྱུར༌ཅེས༌སི༌ ཕིའ༌ ངའེ༌ ཁོང༌གུན༌ལ༌ ཁྲུས༌ ཏངས༌ཏེ༌ ཨིན༌ སུ༌ཞིག༌གིའང༌ ཟེར༌ མི༌ཉན༌། 
1CO.1.16	༼འོ༌ན༌ སྤུན༌ སྟེ༌ཕན༌ནས༌སི༌ ནང༌མི༌གུན༌ལའང༌, ངའེ༌ ཁྲུས༌ ཏངས༌པིན༌, ཏེན༌ན༌བོ༌ མ༌ནེ༌ ཞན༌སུ༌ཞིག༌གའང༌ ཁྲུས༌ ཏང༌ཁན༌ ངའ༌ ཨིད༌ཏུ༌ མེ༌རག༌༽། 
1CO.1.17	མ༌ཤི༌ཀའེ༌ ངའ༌ ཁྲུས༌ ཏང༌ཅེས༌ལ༌ མན༌པ༌, གའ༌མོའེ༌ ནས༌ཚུལ༌ ཤད༌ཅེས༌ལ༌ ལམ༌ཅུག༌ག༌ ཛདས༌། མ༌ཤི༌ཀའེ༌ རྐྱང༌ཤིང༌ངི༌ ཁྱུད༌བོ༌ མི༌སྟོར༌ཅེས༌སི༌ ཕིའ༌ ངའེ༌ གའ༌མོའེ༌ ནས༌ཚུལ༌ ཤད༌ ཟ༌ནེ༌ ཤེས༌རབས༌ཅན༌ནི༌ སྤེ༌ར༌ ཀོལ༌ལ༌མེད༌།
1CO.1.18	ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཁན༌ མི༌གུན༌ནི༌ ཕིའ༌ རྐྱང༌ཤིང༌ངི༌ཀ༌ མ༌ཤི༌ཀ༌ རྐྱང༌ཁན༌ནི༌ ལོན༌བོ༌ ཏོན༌མེད༌ཞིག༌ ཨིན༌ནོག༌། ཨིན༌ནའང༌ ང༌དང༌ སྐྱོབ༌བ༌ ཛད༌ཨིན༌ ཡོད༌ཁན༌གུན༌ལ༌ ཏེན༌ན༌ ལོན༌བོ༌ དཀོན༌མཆོག༌གི༌ ཁྱུད༌ཅན༌ སྟོབས༌པོ༌ ཨིན༌ནོག༌། 
1CO.1.19	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌དུག༌།
1CO.1.19	"མི༌ ཁས༌པའེ༌ ཤེས༌རབས༌གུན༌
1CO.1.19	ཡང༌ ཁོ༌རང༌ རིག༌པ༌ཅན༌ ཨིན༌ སམ༌ཁན༌གུན༌ནི༌
1CO.1.19	སམ༌ཚུལ༌གུན༌ལ༌ ཅའང༌ རིན༌ མེད༌ཁན༌བོ༌ ངའེ༌ སྟན༌ཨིན༌།
1CO.1.20	ཏེ༌ནེ༌ ཤེས༌རབས༌ཅན༌གུན༌ ཡ༌ ཡོན༌ཏན༌ཅན༌ ཁས༌པ༌གུན༌ ཡ༌ སྤེ༌ར༌ ཤད༌ཁན༌ ཁས༌པ༌གུན༌ ཀ༌རུ༌ སོང༌? དཀོན༌མཆོག༌གི༌ འི༌ ཇིག༌རྟེན༌པའེ༌ ཤེས༌རབས༌གུན༌ ཏོན༌མེད༌ ཨིན༌ཁན༌བོ༌ སྟན༌ན༌ ཛད༌ཏེ༌ མ༌ནོག༌ག༌? 
1CO.1.21	ཇིག༌རྟེན༌པ༌གུན༌ལ༌ ཁོ༌རང༌ངི༌ ཤེས༌རབས༌གུན༌ རྒྱུད༌ཏེ༌ དཀོན༌མཆོག༌ ཤེས༌ མི༌ཉན༌ཅེས༌པོ༌ ཁོང༌ངི༌ ཐག༌ཅད༌ད༌ ཛདས༌པ༌, དཀོན༌མཆོག༌གི༌ ང༌ཞའེ༌ ཏོན༌མེད༌དི༌ ལོན༌ ཤད༌ཁན༌བོའེ༌ ནང༌ང༌, ཨིད༌ཤེས༌ ཅོ༌ཁན༌གུན༌ སྐྱོབ༌བ༌ ཛད༌ཅེས༌ལ༌ ཐབས༌ལྡིངས༌ ཛདས༌། 
1CO.1.22	ནམ༌ཁའ༌ནེ༌ སྟགས༌རིག༌ ཐོང༌ཏེ༌ མ༌ནེ༌, ཨིད༌ཤེས༌ མི༌ཅོ༌ ཟེར༌ཁན༌ནི༌ ཡ༌ཧུ༌དཱ༌པ༌གུན༌ནི༌ ཕིའ༌, ཏེ༌ ལོན༌བོ༌ ཏོན༌མེད༌ ཨིན༌ནོག༌, ཡང༌ ཇིག༌རྟེན༌ནི༌ ཤེས༌རབས༌ ཙལ༌ཨིན༌ གྲུལ༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌, ཏོན༌མེད༌ ཨིན༌ནོག༌། 
1CO.1.23	ང༌ཞའེ༌ མ༌ཤི༌ཀ༌ རྐྱང༌ཤིང༌ངི༌ཀ༌ རྐྱངས༌ཁན༌ནི༌ སྐོར༌ལ༌ ཆོས༌ཤད༌ཁན༌བོ༌ ཡ༌ཧུ༌དཱ༌པ༌གུན༌ནི༌ ཕིའ༌ དད༌པ༌ ཅོ༌ཅེས༌ལ༌ གག༌རྒྱབ༌ཁན༌ནི༌ རྡོའ༌ ཡང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ འི༌བོ༌ ཏོན༌མེད༌ ཨིན༌ནོག༌།
1CO.1.24	ཨིན༌ནའང༌ དཀོན༌མཆོག༌གི༌ ཐར༌པ༌ ཐོབ༌ཅེས༌ལ༌ བོད༌ད༌ ཛད༌ཁན༌ནི༌, ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ ཉིས༌ཀོའེ༌ ཕིའ༌, མ༌ཤི༌ཀའེ༌ ལོན༌བོ༌ ནི༌, དཀོན༌མཆོག༌གི༌ ཤེས༌རབས༌ དང༌ ཤེད༌ གུན༌ ཨིན༌ནོག༌། 
1CO.1.25	ཞན༌ དཀོན༌མཆོག༌གི༌ ཐར༌པའེ༌ ཐབས༌པོ༌ ཏོན༌མེད༌ ཐེ༌ནའང༌, ཏེ༌བོ༌ ནི༌ མིའི༌ ཐབས༌ ཆེ༌ཤོག༌གུན༌ནི༌ སང༌ མང༌ང༌ ཤེས༌རབས༌ཅན༌ ཡང༌ དཀོན༌མཆོག༌གི༌ འུ༌ཐུགས༌པོའང༌, མིའི༌ ཁྱུད༌ ཤེད༌ཤོག༌པོའེ༌ སང༌ མང༌ང༌ ཤེད༌ཅན༌ཞིག༌ ཨིན༌ནོག༌།
1CO.1.26	སྤུན༌ དང༌ སྤུན༌མོ༌ གུན༌, ཨིད༌ཏུ༌ ཅོ༌ཤིག༌, དཀོན༌མཆོག༌གི༌ ཁྱོ༌ཞ༌གུན༌ བོད༌ད༌ ཛད༌ ཟ༌ནེ༌, ཁྱོ༌ཞ༌ མང༌ཆེའ༌བོ༌, ཇིག༌རྟེན༌པའེ༌ ཐོག༌ནེ༌ ཁས༌པ༌ ཡ༌ སྟོབས༌ཅན༌ ཡ༌ རྩི༌ཝ༌ཅན༌ མན༌པིན༌། 
1CO.1.27	མ༌ཚད༌, ཁོ༌རང༌ ཁས༌པ༌ རིག༌ ཨིན༌ སམ༌ཁན༌གུན༌, ཁྲེལ༌བ༌ ཅོ༌ཅེས༌སི༌ ཕིའ༌, དཀོན༌མཆོག༌གི༌ ཇིག༌རྟེན༌པ༌གུན༌ནི༌ ཏོན༌མེད༌ སམ༌ཁན༌ནི༌ ཏེན༌ན༌ མི༌གུན༌ ལྡམ༌མ༌ ཛད༌ཏེ༌ ཨིན༌པིན༌། ཡང༌ ཁོང༌ངི༌ ཝང༌ཅན༌གུན༌ལ༌ ཁྲེལ༌བ༌ ཅོའ༌ ཛད༌ཅེས༌སི༌ ཕིའ༌ ཤེད༌མེད༌ ཡོད༌ཁན༌ ཏེན༌ན༌ མི༌གུན༌ ལྡམ༌མ༌ ཛད༌ཏེ༌ ཨིན༌པིན༌། 
1CO.1.28	ཇིག༌རྟེན༌པ༌གུན༌ནི༌ ཁག༌ཅན༌ ཨིན༌ནོག༌ སམ༌ཁན༌གུན༌ མེད༌ཁན༌ ཅོའ༌ ཛད༌ཅེས༌ལ༌ ཁོང༌ངི༌ ཇིག༌རྟེན༌པའེ༌ ཐོག༌ནེ༌ རིན༌མེད༌, རྩི༌ཝ༌ མེད༌ཁན༌ དང༌ ཁག༌ཅན༌ མན༌ཁན༌ ཐེའ༌ཁན༌ནི༌ མི༌གུན༌, ལྡམ༌མ༌ ཛད༌ཏེ༌ ཨིན༌པིན༌། 
1CO.1.29	ཏེ༌བོའེ༌ ཞས༌ཏེ༌, དཀོན༌མཆོག༌གི༌ སྐུན༌དུན༌ལ༌ ཕོ༌སོ༌ སུ༌ཞིག༌གིའང༌ ཅོ༌ མི༌ཉན༌།
1CO.1.30	དཀོན༌མཆོག༌གི༌ ཁྱོ༌ཞ༌གུན༌ མ༌ཤི༌ཀ༌ ཡེ༌ཤུ༌ ཉམ༌པོ༌ ཐུན༌བྲེལ༌ལི༌ ནང༌ང༌ ཁྱོང༌ང༌ ཛད༌ཏེ༌ ཨིན༌ནོག༌། ཡང༌ ང༌དང༌གུན༌ནི༌ ཕན༌ཐོགས༌སི༌ ཕིའ༌, དཀོན༌མཆོག༌གི༌ མ༌ཤི༌ཀ༌ ང༌དང༌ངི༌ ཤེས༌རབས༌པོ༌ ཅོའ༌ ཛདས༌། ང༌དང༌ངི༌ དྲང༌པོ༌, དམ༌པ༌ དང༌ རང༌ཝང༌བོ༌ ཁོང༌ ཨིན༌ནོག༌། 
1CO.1.31	ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌,
1CO.1.31	"གལ༌ཏེས༌ ཁྱོ༌ཞ༌གུན༌ ཕོ༌སོ༌ ཅོ༌ཉིན༌ ཡོད༌ན༌ ཏེ༌ནེ༌ གཙོ༌བོ༌ དཀོན༌མཆོག༌ ཅིག༌པོའེ༌ཀ༌ ཕོ༌སོ༌ ཚོར༌ཤིག༌།"
1CO.2.1	སྤུན༌ དང༌ སྤུན༌མོ༌ གུན༌, ཁྱོ༌ཞའ༌ དཀོན༌མཆོག༌གི༌ སང༌ཝའེ༌ ཐབས༌པོ༌ ཤད༌ཅེས༌ལ༌ ངའ༌ གོ༌མ༌རང༌ ཡོང༌ ཟ༌ནེ༌, ངའེ༌ ཀྲག༌པོ༌ ཤེས༌རབས༌ ཡ༌ ཧ༌ལས༌ཤེས༌སི༌ ཚིགས༌ མ༌ཀོལ༌པིན༌། 
1CO.2.2	ཅིའ༌ཟེར༌ན༌ ང༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌, ངའེ༌ ཁྱོ༌ཞ༌གུན༌ལ༌ རྐྱང༌ཤིང༌ངི༌ཀ༌ རྐྱང༌ཁན༌ནི༌ ཡེ༌ཤུ༌ མ༌ཤི༌ཀ༌ ཅིག༌པོ༌ མ༌སྟོགས༌ ཞན༌ཡང༌ ཅི༌ཞིག༌གི༌ སྐོར༌ལ༌ མི༌ཤད༌ཅེས༌ ཐག༌ཅད༌པིན༌། 
1CO.2.3	ཁྱོ༌ཞ༌གུན༌ ཉམ༌པོ༌ ཡོད༌དུས༌, མ༌ཤི༌ཀའེ༌ ཆག༌ལས༌ ཅོ༌ཅེས༌སི༌ ནང༌ང༌ ང༌ འུ༌ཐུགས༌, ཁྲེལ༌ཁན༌ དང༌ ཇིགས༌ཁན༌ཞིག༌ ཚོར༌ར༌ རག༌པིན༌། 
1CO.2.4	ངའེ༌ སླབ༌བྱ༌ དང༌ ཆོས༌ཤད༌ཅེས༌ གུན༌ ཧ༌གོའ༌ལ༌ ལ༌མོ༌ ཡང༌ ཁྲུལ༌ཅེས༌ དང༌ ཁས༌པ༌ སྤེ༌ར༌གུན༌ནི༌ཀ༌ རག༌ མ༌ལས༌ས༌, ངའེ༌ དམ༌པའེ༌ ཐུག༌ཉིད༌དི༌ ཁྱོ༌ཞ༌གུན༌ནི༌ ནང༌ང༌ ཆག༌ལས༌ ཛད༌ཅེས༌པོའེ༌ཀ༌ ཨིད༌ཤེས༌ ཅོས༌ཏེ༌ སླབ༌བྱ༌ ཏངས༌པིན༌། 
1CO.2.5	ངའེ༌ ཏེ༌བོ༌ ཁྱོ༌ཞ༌གུན༌ནི༌, མིའི༌ ཤེས༌རབས༌སི༌ཀ༌ མན༌པ༌, དཀོན༌མཆོག༌གི༌ ཤེད༌དི༌ ནང༌ང༌ ཨིད༌ཤེས༌ ཅོ༌ཅེས༌སི༌ ཕིའ༌ ཅོས༌པིན༌།
1CO.2.6	དད༌པའེ༌ ནང༌ང༌ ལྡན༌ཁན༌གུན༌ནི༌ ཕྲོའ༌ ཡོད༌ ཟ༌ནེ༌, ངའེ༌ ཤེས༌རབས༌ཅན༌ནི༌ ཚིགས༌གུན༌ ཉམ༌པོ༌ སྤེ༌ར༌ ཏང༌ངད༌། ཨིན༌ནའང༌ ཏེ༌ ཤེས༌རབས༌གུན༌, གྱོགས༌པ༌ མེད༌ཁན༌ ཆ༌ཅེས༌ཅན༌ནི༌ འི༌ ཇིག༌རྟེན༌པ༌ ཡ༌ འི༌ ཇིག༌རྟེན༌ནི༌ ཝང༌སྲུལ༌པ༌ གུན༌ནི༌ མ༌ནོག༌། 
1CO.2.7	ང༌ཞའེ༌ སྤེ༌ར༌ ཏང༌ཁན༌ནི༌ ཤེས༌རབས༌པོ༌ ནི༌, དཀོན༌མཆོག༌གི༌ སང༌ཝའེ༌ ཐབས༌པོ༌ ཨིན༌ནོག༌, ཀ༌བོ༌ ཁོང༌ངི༌ སྦས༌ཏེ༌ བོར༌ར༌ ཛད༌ཏེ༌ ཨིན༌། ཨིན༌ནའང༌ ང༌དང༌གུན༌ལ༌ ཟིར༌རྗིད༌ ཐོབ༌ཅེས༌སི༌ ཕིའ༌ ཇིག༌རྟེན༌ མ༌ཆགས༌སི༌ སང༌ སྔུན༌ལ༌, ཁོང༌ངི༌ འི༌ ཐབས༌པོ༌ ཅོའ༌ ཛད༌ཏེ༌ ཨིན༌པིན༌། 
1CO.2.8	འི༌ ཇིག༌རྟེན༌ནི༌ ཝང༌སྲུལ༌པ༌གུན༌ནི༌ ཏེ༌ སང༌ཝའེ༌ ཐབས༌པོ༌, ཧ༌མ༌གོའ༌ ཨིན༌ནོག༌། གལ༌ཏེས༌ ཧ༌གོ༌པིན༌ན༌, ཁོང༌གུན༌ནི༌ ང༌དང༌ངི༌ ཟིར༌རྗིད༌ཅན༌ནི༌ གཙོ༌བོ༌བོ༌ རྐྱང༌ཤིང༌ངི༌ཀ༌ རྐྱངས༌ཏེ༌ མེད༌གྲོ༌། 
1CO.2.9	ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌
1CO.2.9	" སུ༌ཞིག༌གིའང༌ མ༌ཐོང༌ཁན༌ ཡ༌ མ༌ཚོར༌ཁན༌
1CO.2.9	ཡ༌ སམ༌བའེ༌ ནང༌ང༌ མེད༌ཁན༌ཞིག༌
1CO.2.9	དཀོན༌མཆོག༌ག༌ གཅེས༌པ༌ ཅོ༌ཁན༌གུན༌ནི༌ ཕིའ༌
1CO.2.9	གྲལ༌གྲིག༌ ཅོའ༌ ཛད༌ཏེ༌ ཡོད༌ཏེ༌ ཨིན༌ནོག༌།"
1CO.2.10	ཨིན༌ནའང༌ ཏེ༌གུན༌ དཀོན༌མཆོག༌ ཁོང༌རང༌ངི༌ ཐུག༌ཉིད༌པོའེ༌, ང༌དང༌གུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌། དམ༌པའེ༌ ཐུག༌ཉིད༌ལ༌ ཅི༌ཚང༌མ༌ ཐུག༌རྒྱུས༌ ཨིན༌ནོག༌, དཀོན༌མཆོག༌གི༌ སང༌ཝ༌ ཀྲག༌པོ༌གུན༌ནའང༌། 
1CO.2.11	མི༌ཞིག༌གི༌ སམ༌ཁན༌གུན༌ ཏེན༌ན༌ མི༌བོའེ༌ སེམས༌ཉིད༌ མ༌སྟོགས༌ ཞན༌ སུ༌མི༌ཞིག༌གའང༌ རྒྱུས༌ ཆ༌མ༌ནོག༌། ཏེན༌ན༌ ཙོགས༌ལ༌ དཀོན༌མཆོག༌གི༌ ཐུགས༌སམ༌གུན༌ ཁོང༌ངི༌ ཐུག༌ཉིད༌ ཅིག༌པོ༌ མ༌སྟོགས༌, ཞན༌སུ༌ཞིག༌གའང༌ རྒྱུས༌ཆའ༌ མ༌ནོག༌། 
1CO.2.12	ཡང༌ ང༌དང༌གུན༌ལ༌ ཇིག༌རྟེན༌པའེ༌ སེམས༌ཉིད༌ མན༌པ༌, དཀོན༌མཆོག༌གི༌ ཐུག༌ཉིད༌ ཐོབས༌ཏེ༌ ཨིན༌ཅེས༌པོའེ༌, ང༌དང༌གུན༌ལ༌ དཀོན༌མཆོག༌གི༌ ཧ༌ལས༌ཤེས༌སི༌ སྐྱེས༌གུན༌ རིན༌ མེད༌པ༌ སལ༌ལ༌ ཛད༌ཁན༌བོ༌ ཧ༌གོ༌ ཐུབས༌ཏེ༌ ཨིན༌ནོག༌།
1CO.2.13	ཁྱོ༌ཞ༌གུན༌ལ༌ ཏེ༌ ཚང༌མའེ༌ སྐོར༌ལ༌ ཤད༌ ཟ༌ནེ༌, ང༌ཞའེ༌ མིའི༌ ཤེས༌རབས༌ནེ༌ བྱུང༌ཁན༌ནི༌ ཚིགས༌གུན༌ མ༌ཀོལ༌ལ༌, ཐུག༌ཉིད༌དི༌ སལ༌ཁན༌ནི༌ ཚིགས༌གུན༌ རྒྱུད༌ཏེ༌, སྤེ༌ར༌ ཏང༌ངད༌། ཐུག༌ཉིད༌དི༌ དེན༌བ༌གུན༌
1CO.2.14	ཨིན༌ནའང༌ ཐུག༌ཉིད༌ མེད༌ཁན༌ནི༌ མི༌བོའེ༌, དཀོན༌མཆོག༌གི༌ ཐུག༌ཉིད༌ནེ༌ ཡོངས༌ཁན༌ནི༌ དེན༌བ༌གུན༌ནི༌ཀ༌ ཨིད༌ཤེས༌ ཅོའ༌ མ༌ནོག༌། ཏེ༌ མི༌བོའ༌ འི༌གུན༌ ཏོན༌མེད༌ ཚོར༌ར༌ནོག༌, ཡང༌ ཁོའ༌ ཧ༌གོའ༌ མ༌ནོག༌, ཅིའ༌ཟེར༌ན༌ ཐུག༌ཉིད༌ ཡོད༌ཁན༌གུན༌ལ༌ མ༌སྟོགས༌, ཡང༌སུའང༌ ཏེ༌གུན༌ ཧ༌གོ༌ ཐུབ༌བ༌ མ༌ནོག༌། 
1CO.2.15	ཐུག༌ཉིད༌ ཡོད༌ཁན༌གུན༌ནི༌ ཅི༌ཚང༌མའེ༌ སྐོར༌ལ༌ སྟག༌ཅད༌ ཅོས༌ཏེ༌ ཧ༌གོ༌ཉན༌ན༌ནོག༌, ཨིན༌ནའང༌ ཐུག༌ཉིད༌ མེད༌ཁན༌གུན༌ནི༌ ཐུག༌ཉིད༌ ཡོད༌ཁན༌གུན༌ནི༌ ཅོ༌ཟོ༌ དང༌ སམ༌ཟོ༌ གུན༌ ཧ༌གོ༌ ཐུབ༌བ༌ མ༌ནོག༌། 
1CO.2.16	ཅིའ༌ཟེར༌ན༌
1CO.2.16	"སུའ༌ གཙོ༌བོའེ༌ ཐུགས༌སམ༌གུན༌ རྒྱུས༌ ཆེན༌?
1CO.2.16	སུའི༌ ལག༌ག༌, ཁོང༌ང༌ སླབ༌བྱ༌ ཏང༌ཅེས༌སི༌ ཤེས༌རབས༌ ཡོད༌?"
1CO.2.16	ཨིན༌ནའང༌ ང༌དང༌གུན༌ནི༌ ནང༌ང༌ མ༌ཤི༌ཀའེ༌ ཐུགས༌སམ༌གུན༌ ཡོད༌ པ༌སང༌, ང༌དང༌གུན༌ལ༌ ཏེ༌གུན༌ ཧ༌གོ༌ཐུབ༌བ༌ནོག༌།
1CO.3.1	སྤུན༌ དང༌ སྤུན༌མོ༌ གུན༌, ང༌ ཁྱོ༌ཞ༌གུན༌ ཉམ༌པོ༌ ཡོད༌དུས༌, ངའེ༌ ཁྱོ༌ཞའ༌ སླབ༌ ཟ༌ནེ༌, ཐུག༌ཉིད༌དི༌ ནང༌ང༌ ལྡན༌ཁན༌ནི༌ མི༌གུན༌ ཙོགས༌ལ༌ སླབ༌ མ༌ཉན༌ན༌, འི༌ ཇིག༌རྟེན༌པ༌ ཡ༌ མ༌ཤི༌ཀའེ༌ དད༌པའེ༌ ནང༌ང༌ ཕྲུ༌གུ༌ ཆུ༌ངུན༌ གུན༌ ཙོགས༌ལ༌ སླབ༌གོས༌། 
1CO.3.2	ངའེ༌ ཁྱོ༌ཞ༌གུན༌ལ༌ ཟན༌ མན༌པ༌, འོ༌མ༌ སྟེར༌གོས༌, ཅིའ༌ཟེར༌ན༌ ཁྱོ༌ཞ༌གུན༌ ཟན༌ ཟའ༌ཅེས༌ལ༌ གྲལ༌གྲིག༌ མི༌དུག༌པིན༌, ཡང༌ ཏ༌རུང༌ངའང༌ ཁྱོ༌ཞ༌གུན༌ གྲལ༌གྲིག༌ མེད༌པ༌ ཨིན༌ནོག༌། 
1CO.3.3	ཏ༌རུང༌ངའང༌ འི༌ ཇིག༌རྟེན༌པའེ༌ ཕུད༌ཁན༌ ཙོགས༌སི༌ མི༌ཚེ༌, ཁྱོ༌ཞ༌གུན༌ནིའང༌ ཕུད༌དུག༌། ཁྱོ༌ཞ༌གུན༌ནི༌ ནང༌ང༌ ཅིག༌ དང༌ ཅིག༌གི༌ ཕིའ༌ ཚིག༌ཅེས༌ དང༌ ཛིང༌མོ༌ ཡོད༌ཏེ༌ ཨིན༌ནོག༌། ཅི༌ ཏེ༌བོ༌ ཁྱོ༌ཞ༌གུན༌ནི༌ཀ༌ ཁྱོ༌ཞ༌རང༌ངི༌ སྡིག༌པའེ༌ དོད༌པ༌གུན༌ནི༌ ཝང༌སྲུལ༌ཏེ༌ མ༌ནོག༌ག༌? ཅི༌ ཁྱོ༌ཞ༌གུན༌ནི༌, ཇིག༌རྟེན༌པ༌གུན༌ ཙོགས༌ལ༌ མི༌ཚེ༌ ཕུད༌ཨིན༌ཞིག༌ མེད༌ད༌? 
1CO.3.4	ནམ༌ ཁྱོ༌ཞའེ༌ ཕྲོ༌ནེ༌ ཅིག༌གི༌, "ང༌ ནི༌ པ༌འུ༌ལུའི༌ རྒྱབ༌ནེ༌ གྲུལ༌ལད༌" ཡང༌ཅིག༌གི༌, "ང༌ ནི༌ ཨ༌པོ༌ལོས༌སི༌ རྒྱབ༌ནེ༌ གྲུལ༌ལད༌" ཟེར༌ན༌, ཅི༌ ཁྱོ༌ཞ༌གུན༌ནི༌ འི༌ ཇིག༌རྟེན༌པ༌གུན༌ ཙོགས༌ ཅོས༌ཏེ༌ མ༌ནོག༌ག༌?
1CO.3.5	སུ༌ ཨིན༌ནོག༌ ཨ༌པོ༌ལོས༌? སུ༌ ཨིན༌ནོག༌ པ༌འུ༌ལུ༌? ང༌ཞའ༌ ནི༌ དཀོན༌མཆོག༌གི༌ ཞབ༌སྟོག༌པ༌ཞིག༌ ཨིན༌, ཀ༌གུན༌ རྒྱུད༌ཏེ༌, ཁྱོ༌ཞ༌གུན༌ནི༌ གའ༌མོའེ༌ ནས༌ཚུལ༌ལི༌ ནང༌ང༌ ཨིད༌ཤེས༌ ཅོས༌ཏེ༌ ཨིན༌ནོག༌། གཙོ༌བོའེ༌ སལ༌ལ༌ ཛད༌ཁན༌ནི༌ རང༌རང༌ངི༌ ལས༌གུན༌ ང༌ཞའེ༌ ཅོས༌ཏེ༌ ཨིན༌ནོག༌། 
1CO.3.6	ངའེ༌ ཁྱོ༌ཞའེ༌ སྙིང༌གུན༌ནི༌ ནང༌ང༌ ས༌འོན༌ ཏབས༌ཏེ༌, ཨ༌པོ༌ལོས༌སི༌ ཏེ༌བོའ༌ ཆུ༌ ཏངས༌ཏེ༌ ཨིན༌ནོག༌, ཨིན༌ནའང༌ ཏེ༌བོ༌ ལྡན༌ ཅུག༌ག༌ ཛད༌ཁན༌བོ༌ ནི༌, དཀོན༌མཆོག༌ ཞུགས༌ཏེ༌ ཨིན༌ནོག༌། 
1CO.3.7	ས༌འོན༌ ཏབ༌ཁན༌ ཡ༌ ཆུ༌ ཏང༌ཁན༌བོ༌ ཁག༌ཅན༌ མ༌ནོག༌, ཁག༌ཅན༌ ནི༌ ས༌འོན༌ ལྡན༌ ཅུག༌ག༌ ཛད༌ཁན༌ནི༌ དཀོན༌མཆོག༌པོ༌ ཨིན༌ནོག༌། 
1CO.3.8	ས༌འོན༌ ཏབ༌ཁན༌ དང༌ ཆུ༌ ཏངས༌ཁན༌གུན༌ནི༌ ཉམ༌པོ༌ དོད༌པ༌ ཅིག༌ བོར༌ཏེ༌ ལས༌ ཅོས༌ཏེ༌ ཨིན༌ནོག༌། ཡང༌ ཁོང༌ ཉིས༌ཀོའ༌ ཞབ༌སྟོག༌ ཞུ༌ཁན༌ ནང༌ཞིན༌ལ༌ སོལ༌རས༌ ཐོབ༌ཨིན༌། 
1CO.3.9	ང༌ཞའ༌ ཉིས༌ཀོ༌ དཀོན༌མཆོག༌གི༌ ཞབ༌སྟོག༌པ༌ ཡང༌ ཁྱོ༌ཞ༌གུན༌ ཁོང༌ངི༌ ཞིང༌ དང༌ ཕོ༌གྲང༌ གུན༌ ཨིན༌ནོག༌།
1CO.3.10	དཀོན༌མཆོག༌གི༌ ཐུག༌རྗེ༌ ངའེ༌ ནང༌ང༌ ཡོད༌ཅེས༌པོའེ༌ ཞས༌ཏེ༌ ངའེ༌ རྩིགས༌པོན༌ ཁས༌པ༌ཞིག༌ ཙོགས༌ལ༌, དཀོན༌མཆོག༌གི༌ ཕོ༌གྲང༌ངི༌ མག༌ལྡན༌བོ༌ ཏངས༌པིན༌། ཏ༌ ཞན༌མ༌གུན༌ནི༌ ཏེ༌ཀ༌ རྩིག༌ཨིན༌ ཨིན༌ནོག༌། ཏེ༌ཀ༌ རྩིག༌ཁན༌གུན༌ནི༌ མ༌སྲན༌ཏྲེ༌ སྣང༌ང༌ ཏངས༌ཏེ༌ རྩིག༌གོས༌། 
1CO.3.11	ཅིའ༌ཟེར༌ན༌ ང༌ཞའེ༌ རྩིགས༌ཏེ༌ ཡོད༌ཁན༌ ཡེ༌ཤུ༌ མ༌ཤི༌ཀའེ༌ མག༌ལྡན༌ ཅིག༌པོ༌ མ༌སྟོགས༌, སུ༌ཞིག༌གིའང༌ ཡང༌ མག༌ལྡན༌ཞིག༌ ཏང༌ མི༌ཉན༌།
1CO.3.12	ཏེ༌ མག༌ལྡན༌བོའི༌ཀ༌ རྩིག༌ཁན༌གུན༌ནི༌ རིན༌ཐང༌ སོ༌སོའེ༌ རྒྱུ༌ སྣ༌ཚོགས༌ རིག༌ ཀོལ༌སྲིད༌ཅེས༌ ཨིན༌ནོག༌, སྤེར༌ན༌, ཁ༌ཅིག༌གི༌ སེར༌, མུལ༌ དང༌, རིན༌ཅན༌ རྡོའ༌ གུན༌ ཡང༌ ཁ༌ཅིག༌གི༌ ཤིང༌, ཕུག༌མ༌, ཡ༌ ཙ༌སྐམ༌པོ༌ གུན༌། 
1CO.3.13	ཨིན༌ནའང༌ ཁྲིམས༌ཅད༌དི༌ ཞག༌ག༌, ཏེ༌ རྩིགས༌པོན༌ རེ༌རེ༌ ལས༌ ཅོ༌ཁན༌བོ༌, མེ༌ རྒྱུད༌ཏེ༌ སྔོན༌ཨིན༌། ཏེན༌ན༌ མེ༌བོའེ༌ སྟག༌ཅད༌ ཅོས༌ཏེ༌ མི༌ རེ༌རེའེ༌ ལས༌གུན༌ནི༌ རིན༌ཐང༌ སྟན༌ཨིན༌། 
1CO.3.14	གལ༌ཏེས༌ མེའེ༌ ནང༌ང༌ སོང༌ཏེའང༌ ལས༌པོ༌ མེད༌ཁན༌ མ༌ཆའ༌ན༌, ཏེ༌ རྩིགས༌པོན༌བོའ༌ སོལ༌རས༌ ཐོབ༌ཨིན༌། 
1CO.3.15	གལ༌ཏེས༌ ལས༌པོ༌ མེའ༌ ཞེན༌ན༌, ཏེ༌ རྩིགས༌པོན༌བོའེ༌ ཅི༌ཚང༌མ༌ མེད༌ཁན༌ ཆེན༌, ཨིན༌ནའང༌ མེ༌ ནང༌ནེ༌ མི༌ཞིག༌ ཀགས༌པོ༌ ཉམ༌པོ༌ སྐྱོབ༌བ༌ ཙོགས༌ལ༌ ཁོ༌ སྐྱོབ༌ཨིན༌།
1CO.3.16	ཅི༌ ཁྱོ༌ཞའ༌, ཆོས༌ཚོགས༌པོ༌ དཀོན༌མཆོག༌གི༌ ཆོད༌ཁང༌ ཡང༌ དཀོན༌མཆོག༌གི༌ ཐུག༌ཉིད༌ ཁྱོ༌ཞ༌གུན༌ནི༌ ནང༌ང༌ ཞུགས༌ཁན༌བོ༌, རྒྱུས༌ཆའ༌ མེ༌རག༌ག༌? 
1CO.3.17	གལ༌ཏེས༌ སུ༌ཞིག༌གི༌ འི༌ ཆོད༌ཁང༌བོ༌ ཤིག༌ཅེས༌ ཅོ༌ན༌, ཁོའ༌ དཀོན༌མཆོག༌གི༌ མེད༌ཁན༌ ཛད༌ཨིན༌, ཅིའ༌ཟེར༌ན༌ དཀོན༌མཆོག༌གི༌ ཆོད༌ཁང༌ དམ༌པ༌ ཨིན༌ནོག༌, ཡང༌ ཁྱོ༌ཞ༌གུན༌ ཏེན༌ན༌ ཆོད༌ཁང༌བོ༌ ཨིན༌ནོག༌།
1CO.3.18	རང༌དང༌རང༌ང༌ གོབ༌མ༌སྐོར༌ཤིག༌། གལ༌ཏེས༌ འི༌ ཇིག༌རྟེན༌པའེ༌ སམ༌ཁན༌ ཙོགས༌ལ༌ ཁྱོ༌ཞེའང༌ ཁྱོ༌ཞ༌རང༌ ཤེས༌རབས༌ཅན༌ ཨིན༌ སམ༌མད༌ན༌, ཏེ༌ནེ༌ ཁྱོ༌ཞ༌གུན༌ དེན༌བའ༌ ཤེས༌རབས༌ཅན༌ རྒྱུར༌ཅེས༌སི༌ ཕིའ༌ སམ༌མེད༌ རིག༌ རྒྱུར༌གོས༌། 
1CO.3.19	ཅིའ༌ཟེར༌ན༌ དཀོན༌མཆོག༌གི༌ ཐོག༌ནེ༌, འི༌ ཇིག༌རྟེན༌ནི༌ ཤེས༌རབས༌པོ༌ ནི༌ སམ༌མེད༌ཅིག༌ ཨིན༌ནོག༌, ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌ "ཁོ༌རང༌ངི༌ སྐྱོན༌ཇན༌ནི༌ ཐབས༌གུན༌ ཀོལ༌ཏེ༌ དཀོན༌མཆོག༌གི༌ ཤེས༌རབས༌ཅན༌གུན༌ ཟུམ༌མ༌ ཛདས༌།"
1CO.3.20	ཡང༌ འི༌བོའང༌ མོལ༌ཏེ༌ ཡོད༌ཏེ༌ ཨིན༌ནོག༌, "ཇིག༌རྟེན༌ནི༌ ཤེས༌རབས༌ཅན༌ནི༌ སམ༌བ༌གུན༌ གཙོ༌བོའེ༌ ཁྱེན༌ན༌ ཛད༌ད༌ནོག༌, ཡང༌ ཏེ༌གུན༌ རིན༌མེད༌ ཨིན༌ཁན༌བོ༌ ཁོང༌ང༌ ཐུག༌རྒྱུས༌ ཨིན༌ནོག༌།"
1CO.3.21+1CO.3.22	ཏེན༌ན༌བོའེ༌ཕིའ༌ ཆོས༌ཚོགས༌སི༌ སྤོན༌བོའེ༌ རྒྱབ༌ནེ༌, གྲུལ༌ཅེས༌སི༌ ནང༌ང༌ ཕོ༌སོ༌ མ༌ཅོ༌ཤིག༌, ཅིའ༌ཟེར༌ན༌ ཅི༌ཚང༌མ༌ ཁྱོ༌ཞ༌གུན༌ནི༌ ཨིན༌ནོག༌། དེན༌བ༌ པ༌འུ༌ལུ༌, ཨ༌པོ༌ལོས༌, པི༌ཏྲར༌, ཇིག༌རྟེན༌, མི༌ཚེ༌, ཤི༌ཅེས༌, དག༌ས༌ དང༌ ཡོང༌ཅེས༌ཅན༌ ཚང༌མ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌། 
1CO.3.23	ཡང༌ ཁྱོ༌ཞ༌གུན༌ མ༌ཤི༌ཀའེ༌ ཨིན༌ནོག༌ ཡང༌ མ༌ཤི༌ཀ༌ དཀོན༌མཆོག༌གི༌ ཨིན༌ནོག༌།
1CO.4.1	ཏེ༌བོའེ༌ཕིའ༌ ཨ༌པོ༌ལོས༌ དང༌ ངའ༌, དཀོན༌མཆོག༌གི༌ སང༌ཝའེ༌ ཐབས༌སི༌ སྐོར༌ལ༌, ཧ༌གོ༌ཅུག༌ཅེས༌སི༌ ཁག༌ ཀལ༌ལ༌ ཛད༌ཁན༌ནི༌ མ༌ཤི༌ཀའེ༌ ཡོག༌པོ༌ ཙོགས༌ སམ༌གོས༌ཅེས༌ ཨིན༌ནོག༌། 
1CO.4.2	ཏ༌ ཏེ༌ཟུག༌ ཁག༌ཅན༌ ཁག༌ ཀལ༌ཁན༌ནི༌ མི༌བོ༌ ཨིད༌ཤེས༌ཅན༌ཞིག༌ ཡོང༌གོས༌། 
1CO.4.3	ཁྲིམས༌པོན༌ ཡ༌ ཁྱོ༌ཞའེ༌ ངའེ༌ ལས༌སི༌ སྐོར༌ལ༌ ཐག༌ཅད༌ ཏང༌ན༌, ངའ༌ ཅའང༌ ཚེར༌ཅེས༌ མེ༌རག༌, ངའེ༌ ང༌རང༌ངེའང༌ ཏེ༌ སྐོར༌ལ༌ ཐག༌ཅད༌ ཏང༌ང༌མེད༌། 
1CO.4.4	ངའེ༌ སེམས༌པོ༌ ལག༌མོ༌ ཨིན༌, ཨིན༌ནའང༌ ཏེ༌བོའེ༌ ང༌ ནོངས༌མེད༌ ཨིན༌ཁན༌ སྟན༌ན༌ མ༌ནོག༌། གཙོ༌བོ༌ ཅིག༌པོའེ༌, ངའ༌ སྟག༌ཅད༌ ཅོའ༌ ཛད༌ཏེ༌ ཐག༌ཅད༌ ཛད༌ཨིན༌།
1CO.4.5	ཏེ༌བོའེ༌ཕིའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ དུས༌ ཡང༌ན༌ མ༌ཤི༌ཀ༌ ལོགས༌ཏེ༌ ཕེབས༌སི༌ སང༌ སྔུན༌ལ༌, སུ༌ཞིག༌གི༌ སྐོར༌ལའང༌ ཐག༌ཅད༌ མ༌ཏང༌ཤིག༌། ཅིའ༌ཟེར༌ན༌ ཁོང༌ངི༌ ང༌དང༌གུན༌ནི༌ མུན༌ནག༌གི༌ སང༌ཝ༌གུན༌ འོད༌དི༌ ནང༌ང༌ ཁྱོང༌ང༌ ཛད༌ཏེ༌ ང༌དང༌ རང༌རང༌ སོ༌སོའེ༌ ལས༌ ཅོ༌ཁན༌ནི༌ རྒྱུན༌ཚན༌ སྔོན༌ ཅུག༌ག༌ ཛད༌ཨིན༌། ཏེ༌ནེ༌ དཀོན༌མཆོག༌གི༌ མི༌ རེ༌རེའ༌ འོས༌པ༌ ནང༌ཞིན༌ སྟོད༌པ༌ སལ༌ལ༌ ཛད༌ཨིན༌།
1CO.4.6	སྤུན༌ དང༌ སྤུན༌མོ༌ གུན༌, ཁྱོ༌ཞའེ༌ ཕན༌ཐོགས༌སི༌ ཕིའ༌ ངའེ༌ སླབ༌བྱ༌ ཏངས༌ཁན༌གུན༌ནི༌ ནང༌ང༌ ཨ༌པོ༌ལོས༌ དང༌ ང༌རང༌ སྤེ༌ ཚུལ༌ལ༌ ཀོལ༌པིན༌། གལ༌ཏེས༌ དམ༌པའེ༌ སུང༌རབས༌སི༌ ནང༌ང༌ "བྲིས༌ཁན༌ནི༌ སང༌ ཐལ༌ཏེ༌ མ༌ཆའ༌" མོལ༌ཁན༌བོའེ༌ཀ༌ སྣང༌ང༌ ཅོའད༌ན༌, ཏེ༌ནེ༌ ཁྱོ༌ཞའ༌ སློབ༌པོན༌ ཅིག༌, ཞན༌གུན༌ནི༌ སང༌ ཀྲག༌པོ༌ རྩིས༌ཏེ༌ ཁོའེ༌ རྒྱབ༌ནེ༌ གྲུལ༌ཅེས༌ལ༌ ཕོ༌སོ༌ མི༌ཚོར༌། 
1CO.4.7	ཁྱོ༌ཞ༌གུན༌ལ༌ ཏེ༌ཟུག༌ ཐག༌ཅད༌ ཏང༌ཅེས༌སི༌ ཐོབ༌ཏང༌ སུའི༌ ཏངས༌? ཁྱོ༌ཞ༌གུན༌ནི༌ ལག༌ག༌ ཡོད༌ཁན༌ ཚང༌མ༌ དཀོན༌མཆོག༌གི༌ སལ༌ལ༌ ཛད༌ཏེ༌ མ༌ནོག༌ག༌? གལ༌ཏེས༌ དཀོན༌མཆོག༌གི༌ སལ༌ལ༌ ཛད༌ཏེ༌ ཨིན༌ན༌, ཏེ༌ནེ༌ ཁྱོ༌ཞའེ༌ མན༌ཁན༌ དཀོན༌མཆོག༌གི༌ ཏེ༌ སྐྱེས༌གུན༌ནི༌ཀ༌ ཁྱོ༌ཞའེ༌ ཀ༌ཟུག༌གི༌ ཕོ༌སོ༌ ཅོའད༌?
1CO.4.8	ཁྱོ༌ཞ༌གུན༌ནི༌ ལག༌ག༌ གོས༌སྡོམ༌ ཚང༌མ༌ ཡོད༌, ཡང༌ ཆུག༌པོ༌ ཨིན༌ སམ༌མ༌ རག༌ག༌? ཅི༌ ཁྱོ༌ཞ༌གུན༌ནི༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ང༌ཞ༌གུན༌ མེད༌པ༌ ཝང༌སྲུལ༌ཅེས༌ གོ༌ཟུག༌ ཅོ༌ ཚར༌ཏེ༌ ཨིན༌ན༌? ངའེ༌ དོད༌པ༌ ཅོའད༌ དེན༌བའ༌ ཁྱོ༌ཞ༌གུན༌ནི༌ ཝང༌སྲུལ༌ཨིན༌ ཡོད༌ཤིག༌ཕིའང༌, ཏེ༌ནེ༌ ང༌དང༌གུན༌ནི༌ ཉམ༌པོ༌ ཝང༌སྲུལ༌ལད༌ གྲོ༌། 
1CO.4.9	པར༌པར༌རི༌ག༌ ངའེ༌ སམ༌མ༌རག༌, དཀོན༌མཆོག༌གི༌ ང༌ཞའ༌ མ༌ཤི༌ཀའེ༌ སྐུ༌ཚབས༌གུན༌ ཇིག༌རྟེན༌པ༌ གང༌པོ༌ དང༌ ཕོ༌ཉ༌ གུན༌ནི༌ དུན༌ལ༌ སྟན༌མོ༌ སྟན༌ན༌ བོར༌ཁན༌ ཙོགས༌ཤིག༌ དུག༌, ཀ༌ཟུག༌གི༌ སད༌ཅེས༌ལ༌ ཁྲིམས༌ཅད༌ ཏང༌ཁན༌ནི༌ མག༌གི༌ ཙོན༌པ༌གུན༌ རྒྱལ༌ཁའ༌ ཐོབ༌ཁན༌ནི༌ ཁྲོམས༌སྐོར༌རི༌ སྟིང༌ཇུག༌ག༌ བོར༌རད༌།
1CO.4.10	ང༌ཞ༌གུན༌ནི༌ མ༌ཤི༌ཀའེ༌ ཕིའ༌ ཞབ༌སྟོག༌ ཞུ༌ཅེས༌པོའེ༌, ང༌ཞ༌གུན༌ སམ༌མེད༌ ཙོགས༌ཤིག༌ ཐོང༌དུག༌, ཨིན༌ནའང༌ ཁྱོ༌ཞ༌གུན༌ནི༌ མ༌ཤི༌ཀའེ༌ ནང༌ང༌ མངས༌ཏེའང༌ ཁས༌པ༌ རིག༌ ཨིན༌ སམ༌དུག༌། ང༌ཞ༌གུན༌ འུ༌ཐུགས༌ རིག༌, ཁྱོ༌ཞ༌གུན༌ ཤེད༌ཅན༌ རིག༌། ཁྱོ༌ཞ༌གུན༌ལ༌ རྩི༌ཝ༌ དང༌ ང༌ཞ༌གུན༌ནི༌ཀ༌ ཧབ༌གོད༌ ཏངས༌། 
1CO.4.11	དག༌སའང༌ ང༌ཞ༌གུན༌ལ༌ སྟོག༌ཤེས༌ དང༌ སྐོམ༌ཤེས༌ ཡོང༌དུག༌, ཡང༌ ང༌ཞ༌གུན༌ ཀོས༌ལག༌ སྙིང༌པ༌ ཅད༌པོ༌ གོན༌ནད༌། ང༌ཞ༌གུན༌ལ༌ རྡུང༌རྒྱབ༌ ཏངས༌, ཡང༌ དུག༌སའེ༌ ཁང༌པའང༌ མེད༌། 
1CO.4.12	མི༌ཚེའེ༌ གོས༌སྡོམ༌གུན༌ རིག༌ཅེས༌སི༌ ཕིའ༌ ང༌ཞ༌གུན༌ནི༌ སྲན༌ཏྲེ༌ ངལ༌ངལ༌ ཚོག༌པ༌ལ༌, ང༌ཞ༌རང༌ངི༌ ལག༌པ༌ནེ༌ ལས༌ ཅོའད༌། ང༌ཞའ༌ ངན༌ ཏབ༌ཁན༌གུན༌ལ༌ ང༌ཞ༌གུན༌ནི༌ བྱིན༌ལབས༌ ཏང༌ངད༌། ནགས༌ སྟན༌ ཟ༌ནེ༌, ང༌ཞའེ༌ ཟོད༌པ༌ ཉམ༌པོ༌ ཁུར༌རད༌། 
1CO.4.13	ང༌ཞའ༌ ངན༌ ཏབ༌ཁན༌གུན༌ལ༌ ང༌ཞ༌གུན༌ནི༌ སྤེ༌ར༌ ཟང༌པོ༌ ཉམ༌པོ༌ ལན༌ཏང༌ངད༌། དག༌སའང༌ ང༌ཞ༌གུན༌ལ༌, ཇིག༌རྟེན༌ གང༌པོའེ༌ ཐུག༌ཤོག༌ རིགས༌ངན༌ མི༌གུན༌ མ༌ཚད༌, ཁྱིམ༌ས༌ ཁམ༌ལོག༌ ཙོགས༌ ཐེ༌རུག༌།
1CO.4.14	ངའེ༌ འི༌ ཟེར༌ཁན༌ ཚང༌མ༌ ཁྱོ༌ཞ༌གུན༌ལ༌ ཁྲེལ༌བ༌ ཅོ༌ཅེས༌སི༌ ཕིའ༌ བྲིའ༌མེད༌, ཨིན༌ནའང༌ ང༌རང༌ངི༌ གཅེས༌པའེ༌ ཕྲུ༌གུ༌གུན༌ ཙོགས༌ལ༌ སྤང༌པུད༌དད༌། 
1CO.4.15	ཁྱོ༌ཞ༌གུན༌ལ༌ མ༌ཤི༌ཀའེ༌ སྐོར༌ལ༌ སླབ༌ཁན༌ སྟོང༌ཅུ༌ ཡོད༌ནའང༌, ཁྱོ༌ཞ༌གུན༌ལ༌ སེམས༌ཉིད༌དི༌ ཐོག༌ནེ༌, ཨ༌བ༌ ཅིག༌ ཡོད༌ཏེ༌ ཨིན༌ནོག༌། ཅིའ༌ཟེར༌ན༌ ནམ༌ ངའེ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤདས༌, ང༌ མ༌ཤི༌ཀ༌ ཡེ༌ཤུའི༌ ནང༌ང༌ ཁྱོ༌ཞ༌གུན༌ནི༌ ཨ༌བ༌ རྒྱུར༌ཏེ༌ ཨིན༌པིན༌།
1CO.4.16	ངའེ༌ ཁྱོ༌ཞ༌གུན༌ལ༌, ང༌ ཙོགས༌སི༌ མི༌ཚེ༌ ཕུད༌ཅེས༌ལ༌ སྙིང༌ནེ༌ ཞུ༌ཝ༌ ཕུལ༌ལད༌། 
1CO.4.17	ཏེན༌ན༌བོའེ༌ཕིའ༌ གཙོ༌བོའེ༌ ནང༌ང༌ ངའེ༌ ང༌རང༌ངི༌ གཅེས༌པ༌ དང༌ ཨིད༌ཤེས༌ཅན༌ནི༌ བུ༌ཚ༌ ཏི༌མོ༌ཐི༌ ཁྱོ༌ཞ༌གུན༌ ཡོད༌ས༌ ལམ༌ཅུགས༌པིན༌། མི༌ཚེ༌ ཕུད༌ཅེས༌སི༌ སྐོར༌ལ༌ ཀ༌རུང༌ས༌ ཆོས༌ཚོགས༌ ཚང༌མའེ༌ ནང༌ང༌ ངའེ༌ སླབ༌ཁན༌ ཙོགས༌སི༌ མི༌ཚེ༌, ངའེ༌ མ༌ཤི༌ཀ༌ ཡེ༌ཤུའི༌ རྒྱབ༌ནེ༌ གྲུལ༌ཨིན༌ ཕུད༌ཁན༌བོའེ༌ སྐོར༌ལ༌ ཏི༌མོ༌ཐིའི༌ ཁྱོ༌ཞ༌གུན༌ལ༌ ཨིད༌ཏུ༌ སྐུལ༌ཨིན༌།
1CO.4.18	ང༌ ཁྱོ༌ཞ༌གུན༌ ཡོད༌ས༌ ཡང༌སྐྱར༌ ཐུག༌ག༌ལ༌ ཡོང༌ང༌ མ༌ནོག༌ སམས༌ཏེ༌, ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌ ཕོ༌སོ༌ཅན༌ རྒྱུར༌ཏེ༌ ཡོད༌ཏིག༌རག༌། 
1CO.4.19	དཀོན༌མཆོག༌གི༌ ཐུག༌གོངས༌ ཡོད༌ན༌, ང༌ གྱོགས༌པ༌ ཡོང༌ཨིན༌། ཏེ༌ནེ༌ ངའེ༌ ཏེ༌ ཕོ༌སོ༌ཅན༌གུན༌ནི༌ སམ༌བ༌ མེད༌ཁན༌ནི༌ སྤེ༌ར༌ ཡ༌, ཁོང༌གུན༌ནི༌ ནང༌ང༌ དཀོན༌མཆོག༌གི༌ དེན༌བའེ༌ ཝང༌ཆ༌གུན༌ ཡོད༌ཁན༌བོ༌ ལྟ༌ ཐུབ༌ཨིན༌། 
1CO.4.20	ཅིའ༌ཟེར༌ན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ དུག༌ཁན༌གུན༌ནི༌ སྤེ༌ར༌ ཏང༌ཚུལ༌ མན༌པ༌, དཀོན༌མཆོག༌གི༌ ཝང༌ཆའེ༌ ནང༌ང༌ མི༌ཚེའེ༌ ཕུད༌ད༌ནོག༌། 
1CO.4.21	ཁྱོ༌ཞ༌གུན༌ནི༌ ཀ༌བོ༌ ལྡམ༌མད༌? ང༌ ཁྱོ༌ཞ༌གུན༌ ཡོད༌ས༌ བེར༌ག༌ ཁུར༌ཏེ༌ ཆད༌པ༌ ཅད༌ད༌ལ༌ ཡོང༌ང༌ ཡ༌, གཅེས༌པ༌ དང༌ སེམས༌ཉིད༌ པས༌མོ༌ ཉམ༌པོ༌ ཡོང༌?
1CO.5.1	ཁྱོ༌ཞ༌གུན༌ནི༌ ཕྲོའ༌ ཏེ༌ཟུག༌ ལུས༌བྲེལ༌ ངན༌པ༌ རིག༌ དུག༌ ཟེར༌ཏེ༌ ཚོར༌, ཀ༌བོ༌ དད༌པ༌ མེད༌ཁན༌གུན༌ནིའང༌ ཅོའ༌ མ༌ནོག༌, ཁྱོ༌ཞའེ༌ ཆོས༌ཚོགས༌སི༌ ནང༌ང༌ བུ༌ཚ༌ཞིག༌གི༌ ཁོ༌རང༌ངི༌ མ༌ཚབས༌
1CO.5.2	ཁྱོ༌ཞ༌གུན༌ནི༌ སྡུག༌པོ༌ དང༌ ཁྲེལ༌བའེ༌ ནང༌ང༌ ཉ༌ངན༌ ཅོས༌ཏེ༌, ཏེ༌ མི༌བོ༌ ཆོས༌ཚོགས༌སི༌ ཕྲོ༌ནེ༌ ཕིང༌གོ༌ཤེས༌ ཨིན༌ནོག༌། ཨིན༌ནའང༌ ཁྱོ༌ཞ༌གུན༌ནི༌ ཏེ༌བོའེ༌ཀ༌ ཕོ༌སོ༌ ཚོར༌དུག༌།
1CO.5.3+1CO.5.4	ཞན༌ ང༌ ང༌རང༌ ཁྱོ༌ཞ༌གུན༌ནི༌ ཕྲོའ༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ ཁྱོ༌ཞའ༌ ཉམ༌པོ༌ ཨིན༌། ཡང༌ ང༌ ཏེ༌རུ༌ ཁྱོ༌ཞའ༌ ཉམ༌པོ༌ ཡོད༌ཁན༌ ཙོགས༌ལ༌, ངའེ༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌, ཏེ༌ མི༌བོའེ༌ཀ༌ ཁྲིམས༌ཅད༌ ཏང༌ ཚར༌ཏེ༌ ཨིན༌། ཁྱོ༌ཞའ༌ ཆོས༌ཚོགས༌ གང༌པོ༌ ཛོམ༌ ཟ༌ནེ༌, ངའེ༌ སེམས༌ ཡང༌ གཙོ༌བོ༌ ཡེ༌ཤུའི༌ ཁྱུད༌, ཁྱོ༌ཞ༌གུན༌ ཉམ༌པོ༌ ཡོང༌ཨིན༌། 
1CO.5.5	ཏེ༌ནེ༌ ཁོའ༌ སྡུག༌སྔལ༌ ཐོང༌ཏེ༌ དོད༌པ༌ ངན༌པ༌གུན༌ནི༌ ཀ༌ནེ༌ གྱོད༌པ༌ སྐྱེས༌ཏེ༌, གཙོ༌བོ༌ ལོགས༌ཏེ༌ ཕེབ༌ཤེས༌སི༌ ཞག༌ག༌, ཁོ༌ སྐྱོབ༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ཏེ༌ མི༌བོ༌ ཆོས༌ཚོགས༌ནེ༌ ཕི༌ལོག༌ག༌ ཕིངས༌ཏེ༌ རྡུད༌གུན༌ནི༌ གོ༌བ༌ ཤེ༌ཏན༌ནི༌ ལག༌ག༌ སྟད༌གོས༌།
1CO.5.6	ཁྱོ༌ཞ༌གུན༌ནི༌ ཏེ༌བོའེ༌ཀ༌ ཕོ༌སོ༌ ཅོ༌ཅེས༌པོ༌ ནི༌ ཇིགས༌ནའང༌ཅན༌ ཞིག༌ དུག༌། ཅི༌ འི༌ སྡིག༌པ༌བོ༌ པག༌པའེ༌ གང༌པོའེ༌ ནང༌ང༌, ཕེལ༌ཁན༌ནི༌ སྐྱུར༌ ཆུ༌ངུན༌ ཙོགས༌ ཨིན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཆའ༌ མེ༌རག༌ག༌? 
1CO.5.7	ཁྱོ༌ཞ༌གུན༌ནི༌ ཕྲོ༌ནེ༌ སྐྱུར༌ སྙིང༌པ༌བོ༌ ཕིངས༌ཏེ༌ མེད༌ཁན༌ ཅོ༌གོས༌། ཏེ༌ནེ༌ སྐྱུར༌ མེད༌ཁན༌ནི༌ པག༌པའེ༌ སོ༌མ༌ རུས༌ཁན༌ ཙོགས༌, ཁྱོ༌ཞ༌གུན༌ དམ༌པ༌ རྒྱུར༌ཨིན༌, ཀ༌བོ༌ ཁྱོ༌ཞ༌གུན༌ དེན༌བ༌ ཨིན༌ནོག༌, ཅིའ༌ཟེར༌ན༌ པེ༌སག༌གི༌ ལུ༌གུ༌ མ༌ཤི༌ཀ༌ ང༌དང༌ངི༌ སྡིག༌པ༌གུན༌ནི༌ ཕིའ༌ ཆོད༌པ༌ ཕུལ༌ལ༌ ཛདས༌། 
1CO.5.8	ཏེ༌བོའེ༌ཕིའ༌ ང༌དང༌གུན༌ནི༌ ངན༌སེམས༌ དང༌ ངན༌པ༌ སྐྱུར༌ སྙིང༌པའེ༌ ཏ༌གི༌ ཉམ༌པོ༌ གའ༌སྟོན༌ མ༌ཅོའ༌, རྩང༌མ༌ དང༌ དྲང༌པོའེ༌ སྐྱུར༌ མེད༌ཁན༌ནི༌ ཏ༌གི༌བོ༌ ཉམ༌པོ༌ གའ༌སྟོན༌ ཅོ༌ཨིན༌།
1CO.5.9	ངའེ༌ ཁྱོ༌ཞ༌གུན༌ལ༌ སྔུན༌ལ༌ བྲི༌ ཟ༌ནེ༌, ལུས༌བྲེལ༌ ངན༌པ༌ བོར༌ཁན༌ནི༌ མི༌གུན༌ ཉམ༌པོ༌ མི༌དྲེས༌ཤེས༌སི༌ ཕིའ༌ ཟེར༌པིན༌། 
1CO.5.10	ཨིན༌ནའང༌ ངའེ༌ དད༌པ༌ མེད༌ཁན༌ ཀ༌གུན༌ ལུས༌བྲེལ༌ ངན༌པ༌གུན༌ནི༌ ནང༌ང༌ དྲེས༌སད༌, ཡ༌ ནོར༌ནབས༌ཅན༌, ཡ༌ གོབ༌སྐོར༌ཁན༌, ཡ༌ སྐུན༌དྲ༌ གུན༌ལ༌ ཆོས༌ཅོ༌ཁན༌ གུན༌ནི༌ སྐོར༌ལ༌ ཟེར༌ཏེ༌ མན༌, གལ༌ཏེས༌ ཨིན༌པིན༌ན༌ ཏེ༌ནེ༌ ཁྱོ༌ཞ༌གུན༌ལ༌ འི༌ ཇིག༌རྟེན༌ ཕང༌གོས༌ཏེ༌ ཡོད༌གྲོ༌། 
1CO.5.11	ངའེ༌ བྲི༌ཅེས༌སི༌ ཏོན༌ཏག༌པོ༌ ནི༌ ཁྱོ༌ཞ༌གུན༌, དད༌པ༌ཅན༌ ཨིན༌ ཟེར༌ཨིན༌ནའང༌, ལུས༌བྲེལ༌ ངན༌པའེ༌ ནང༌ང༌ དྲེས༌ཁན༌ ཡ༌ ནོར༌ནབས༌ ཡོད༌ཁན༌, ཡ༌ སྐུན༌དྲ༌ ཅོལ༌ཁན༌, ཞན༌མའེ༌ སྐོར༌ལ༌ རྩོག༌པོ༌ ཟེར༌ཁན༌, ཡ༌ ར༌རོས༌ཁན༌, ཡ༌ མི༌གུན༌ལ༌ གོབ༌སྐོར༌ ཏང༌ཁན༌ གུན༌ ཉམ༌པོ༌ བྲེལ༌ མི༌ཅོ༌ཅེས༌པོ༌ ཨིན༌། ཏེ༌ཙོགས༌སི༌ མི༌གུན༌ ཉམ༌པོ༌ ཟན༌ནའང༌ མ༌ཟ༌ཤིག༌།
1CO.5.12	ཆོས༌ཚོགས༌སི༌ ཕི༌ལོག༌ག༌ ཡོད༌ཁན༌ནི༌ དད༌པ༌ མེད༌ཁན༌གུན༌ལ༌ ཁྲིམས༌ཅད༌ ཏང༌ཅེས༌པོ༌ ངའེ༌ ཁག༌ མན༌། ཨིན༌ནའང༌ ཆོས༌ཚོགས༌སི༌ ཨིན༌ཨིན༌ཞིག༌ སྡིག༌པ༌ ཅོ༌ཁན༌གུན༌ལ༌ ཁྲིམས༌ཅད༌ ཏང༌ཅེས༌པོ༌ ཏན༌ཏན༌ལ༌ ཁྱོ༌ཞ༌གུན༌ནི༌ ཁག༌ ཨིན༌ནོག༌། 
1CO.5.13	དཀོན༌མཆོག༌གི༌ དད༌པ༌ མེད༌ཁན༌གུན༌ལ༌ ཁྲིམས༌ཅད༌ད༌ ཛད༌ཨིན༌། དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌, "ཁྱོ༌ཞ༌གུན༌ནི༌ ཕྲོ༌ནེ༌ མི༌ ངན༌བོ༌ ཕིང༌གོས༌།"
1CO.6.1	གལ༌ཏེས༌ ཁྱོ༌ཞ༌ སུ༌ཞིག༌ག༌ ཞན༌ཡང༌ དད༌པ༌ཅན༌ཞིག༌ ཉམ༌པོ༌ ཟིང༌མོ༌ ཆ༌ན༌, ཀ༌ཟུག༌གི༌ ཁྱོ༌ཞའེ༌ ཏེ༌ མི༌བོ༌ ཞན༌ཡང༌ དད༌པ༌ཅན༌གུན༌ནི༌ དུན༌ལ༌ མ༌ཁྱེར༌ར༌, ཞུང༌ངི༌ ཁྲིམས༌ཁུང༌ང༌ ཁྱེར༌ཅེས༌སི༌ ཧམ༌པ༌ ཅོའད༌? 
1CO.6.2	ཅི༌ ང༌དང༌ དད༌པ༌ཅན༌གུན༌ནི༌ ཇིག༌རྟེན༌པ༌གུན༌ལ༌ ཁྲིམས༌ཅད༌ ཏང༌ཅེས༌པོ༌ ཁྱོ༌ཞ༌གུན༌ལ༌ རྒྱུས༌མེད༌ད༌? ཡང༌ གལ༌ཏེས༌ ཁྱོ༌ཞ༌གུན༌ནི༌ ཇིག༌རྟེན༌པ༌གུན༌ལ༌ ཁྲིམས༌ཅད༌དད༌ན༌, ཅི༌ ཁྱོ༌ཞ༌གུན༌ནི༌ ཕྲོའ༌ འི༌ ནས༌ལུག༌ ཆུ༌ངུན༌བོའ༌ ཁྲིམས༌ཅད༌ ཏང༌ཅེས༌སི༌ ཁྱུད༌ མེད༌ད༌? 
1CO.6.3	ང༌དང༌གུན༌ནི༌ ཕོ༌ཉ༌གུན༌ལ༌ ཁྲིམས༌ཅད༌ ཏང༌ཅེས༌པོ༌, ཁྱོ༌ཞ༌གུན༌ལ༌ རྒྱུས༌མེད༌ད༌? ཏེན༌ན༌བོའེ༌ཕིའ༌ མི༌ཚེའེ༌ ནང༌ང༌ བྱུང༌ཁན༌ནི༌ ཟིང༌མོ༌གུན༌ ཏན༌ཏན༌ལ༌ ཁྱོ༌ཞ༌གུན༌ནི༌ སེལ༌ ཉན༌གོས༌། 
1CO.6.4	གལ༌ཏེས༌ ཁྱོ༌ཞ༌གུན༌ནི༌ ནང༌ང༌ ཟིང༌མོ༌ རིག༌ བྱུང༌ན༌, ཏེ༌ནེ༌ ཅིའ༌ ཆོས༌ཚོགས༌ནེ༌ ཕི༌ལོག༌ག༌ ཆོས༌ཚོགས༌སི༌ ནང༌ང༌ ཅའང༌ ཁག༌ མེད༌ཁན༌ནི༌ ཁྲིམས༌པོན༌གུན༌ནི༌ཀ༌ ཆའད༌། 
1CO.6.5	ངའེ༌ འི༌བོ༌ ཁྱོ༌ཞ༌གུན༌ ཁྲེལ༌ཅུག༌ཅེས༌ལ༌ ཟེར༌རད༌, ཅི༌ ཆོས༌ཚོགས༌སི༌ ནང༌ང༌ འི༌ ནས༌ལུག༌གུན༌ལ༌ ཁྲིམས༌ཅད༌ ཉན༌ཅེས༌སི༌ ཕིའ༌, མི༌ ཤེས༌རབས༌ཅན༌ ཅིག༌གའང༌ མི༌རུག༌ག༌? 
1CO.6.6	ཅིའ༌ ཁྱོ༌ཞའེ༌ ཕྲོ༌ནེ༌ ཅིག༌གི༌ ཞན༌ཡང༌ མི༌ཞིག༌ ཁྲིམས༌ཁུང༌ང༌ དད༌པ༌ མེད༌ཁན༌གུན༌ནི༌ ལག༌ག༌ ཤགས༌ ཅོའ༌ལ༌ ཁྱེར༌རད༌?
1CO.6.7	ཁྱོ༌ཞ༌གུན༌ནི༌ འི༌ ཟིང༌མོ༌གུན༌ ཁྲིམས༌ཁུང༌ང༌ ཁྱེར༌ར༌ཅིག༌, ཁྱོ༌ཞའ༌ ཕམས༌ ཚར༌ཏེ༌ ཨིན༌ནོག༌། ཏེ༌སང༌ཏ༌ མི༌འོས༌པ༌ ཆ༌ཅུག༌ན༌ མི༌རྒྱལ༌ལ༌? གོབ༌སྐོར༌ཅུག༌ན༌ མི༌རྒྱལ༌ལ༌? 
1CO.6.8	ཨིན༌ནའང༌ ཁྱོ༌ཞ༌གུན༌ནིའང༌ ནོར༌ཁྲུལ༌ དང༌ གོབ༌སྐོར༌ ཏང༌དུག༌, རང༌ངི༌ དད༌པ༌ཅན༌ནི༌ སྤུན༌གུན༌ལའང༌། 
1CO.6.9	ཅི༌, ལས༌ངན༌ ཅོ༌ཁན༌གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཞུགས༌ མི༌ཉན༌ཅེས༌པོ༌ ཁྱོ༌ཞ༌གུན༌ལ༌ རྒྱུས༌མེད༌ད༌? རང༌དང༌རང༌ང༌ གོབ༌མ༌སྐོར༌ཤིག༌། ལུས༌བྲེལ༌ ངན༌པ༌, སྐུན༌དྲ༌ ཅོལ༌ཁན༌, རང༌ངི༌ ཞིད༌མད༌ མན༌པ༌ ཞན༌ཡང༌ཞིག༌ ཉམ༌པོ༌ ལུས༌བྲེལ༌ ཅོ༌ཁན༌, བུ༌ཚ༌ ཟུགས༌ཙོང༌ཁན༌, བུ༌ཚ༌ དང༌ བུ༌ཚ༌ གུན༌ནི༌ པར༌ལ༌ ཡ༌ བུ༌མོ༌ དང༌ བུ༌མོ༌ གུན༌ནི༌ པར༌ལ༌ ལུས༌བྲེལ༌ ཅོ༌ཁན༌, 
1CO.6.10	རྐུན༌མ༌ རྐུ༌ཁན༌, ནོར༌ནབས༌ཅན༌, ར༌རོས༌ཁན༌, ཞན༌མའེ༌ སྐོར༌ལ༌ རྩོག༌པོ༌ ཟེར༌ཁན༌ དང༌ མི༌གུན༌ལ༌ གོབ༌སྐོར༌ཁན༌ གུན༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཆ༌ མི༌ཉན༌། 
1CO.6.11	དུས༌ཤིག༌ག༌ ཁྱོ༌ཞའ༌ ཁ༌ཅིག༌གའང༌ ཏེ༌ མི༌གུན༌ ཙོགས༌ ཡོད༌པིན༌། ཨིན༌ནའང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ཀ༌ དད༌པ༌ ཁྱོང༌ཅེས༌ ཡང༌ ང༌དང༌ངི༌ དཀོན༌མཆོག༌གི༌ ཐུག༌ཉིད༌དི༌ ཁྱོ༌ཞ༌གུན༌ རྩང༌མ༌ དང༌ དམ༌པ༌ ཅོའ༌ ཛད༌ཏེ༌ དཀོན༌མཆོག༌གི༌ སྐུན༌དུན༌ལ༌ མི༌ དྲང༌པོ༌ རིག༌ ཐེའ༌ཛད༌ཏེ༌ ཨིན༌ནོག༌།
1CO.6.12	ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཟེར༌ར༌ནོག༌ "ངའ༌ ཅི༌ཚང༌མ༌ ཅོ༌ཆོག༌ཨིན༌།" ཨིན༌ནའང༌ ངའེ༌ ཟེར༌རད༌ "ཅི༌ཚང༌མ༌ ཁྱོ༌ཞ༌གུན༌ནི༌ ཕིའ༌ རྒྱལ༌ལ༌ཞིག༌ མན༌།" ངེའང༌ ཟེར༌ཉན༌ཅེས༌ ཨིན༌ནོག༌ "ངའ༌ ཅི༌ཞིག༌ ཅོ༌ནའང༌ ཅོ༌ཆོག༌ཨིན༌" ཨིན༌ནའང༌ ངའེ༌ ང༌རང༌ ཅི༌ཞིག༌གིའང༌ ཡོག༌པོ༌ མ༌ནེ༌ རྒྱུར༌ མི༌ཅུག༌། 
1CO.6.13	ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཟེར༌ར༌ནོག༌ "ཟན༌བོ༌ གྲོད༌པའེ༌ ཕིའ༌ ཅོས༌ཏེ༌ ཨིན༌ནོག༌ ཡང༌ གྲོད༌པ༌བོ༌ ཟན༌ནི༌ ཕིའ༌།" ཨིན༌ནའང༌ ཞག༌ཤིག༌ དཀོན༌མཆོག༌གི༌ ཏེ༌ ཉིས༌ཀོ༌ མེད༌ཁན༌ ཅོའ༌ ཛད༌ཅེས༌པོ༌ དྲང༌པོ༌ མ༌ནོག༌ག༌? ང༌དང༌གུན༌ནི༌ ཟུགས༌པོ༌བོ༌ ལུས༌བྲེལ༌ ངན༌པ༌ མན༌པ༌, གཙོ༌བོའ༌ ཞབ༌སྟོག༌ ཞུ༌ཅེས༌སི༌ ཕིའ༌ ཛད༌ཏེ༌ ཨིན༌ནོག༌, ཡང༌ གཙོ༌བོའེ༌ ང༌དང༌གུན༌ནི༌ ཟུགས༌པོའ༌ ལྟ༌སྟོག༌ ཛད༌ད༌ནོག༌། 
1CO.6.14	ཅིའ༌ཟེར༌ན༌ དཀོན༌མཆོག༌གི༌ ང༌དང༌གུན༌ ཁོང༌རང༌ངི༌ ཤེད༌ རྒྱུད༌ཏེ༌, ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཨིན༌, ཀ༌ཟུག༌གི༌ ཁོང༌ངི༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌།
1CO.6.15	ཅི༌ ངོས༌པོའ༌ ཁྱོ༌ཞའེ༌ ཟུགས༌པོ༌ མ༌ཤི༌ཀའེ༌ ཁག༌ཅིག༌ ཨིན༌ཁན༌བོ༌, ཁྱོ༌ཞ༌གུན༌ལ༌ རྒྱུས༌མེད༌ད༌? ཏེ༌ནེ༌ མི༌ཞིག༌གི༌ མ༌ཤི༌ཀའེ༌ ཁག༌ ཨིན༌ཁན༌ནི༌ ཏེ༌ ཟུགས༌པོ༌བོ༌, ཟུགས༌ཙོང༌མ༌ཞིག༌ ཉམ༌པོ༌ དྲེས༌ས༌ལ༌ ཁྱེར༌གོས༌ས༌? མ༌ནེ༌ མ༌གོས༌། 
1CO.6.16	ཟུགས༌ཙོང༌མ༌ ཉམ༌པོ༌ དྲེས༌ཁན༌ནི༌ མི༌བོ༌ ཏེ༌ བུ༌མོ༌ ཉམ༌པོ༌ ཟུགས༌པོ༌ ཅིག༌ རྒྱུར༌ཁན༌བོ༌, ཁྱོ༌ཞ༌གུན༌ལ༌ རྒྱུས༌མེད༌ད༌? ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌ "བུ༌ཚ༌ དང༌ བུ༌མོ༌ ཉིས༌ཀོ༌ བྲེལ༌ཏེ༌ ཟུགས༌པོ༌ ཅིག༌ རྒྱུར༌ཨིན༌།"
1CO.6.17	ཨིན༌ནའང༌ གལ༌ཏེས༌ མི༌ཞིག༌ གཙོ༌བོ༌ ཡེ༌ཤུ༌ ཉམ༌པོ༌ བྲེལ༌ན༌, ཁོ༌ ཁོང༌ ཉམ༌པོ༌ ཐུག༌ཉིད༌དི༌ ནང༌ང༌ ཅིག༌ རྒྱུར༌ཨིན༌།
1CO.6.18	ལུས༌བྲེལ༌ ངན༌པའེ༌ ཀ༌ནེ༌ ཤོར༌ཏེ༌ སོང༌ཤིག༌། འི༌ སྡིག༌པའེ༌ ཟུགས༌པོའ༌ ནོད༌སྐྱལ༌ཁན༌ ཙོགས༌, ཞན༌ཡང༌ སྡིག༌པ༌ཞིག༌གི༌ ནོད༌སྐྱལ༌ མི༌ཉན༌, ཅིའ༌ཟེར༌ན༌ ལུས༌བྲེལ༌ ངན༌པའེ༌ སྡིག༌པ༌བོ༌ རང༌ངི༌ ཟུགས༌པོའེ༌ རྒྱབ༌གལ༌ལ༌ ཨིན༌ནོག༌། 
1CO.6.19	ཁྱོ༌ཞ༌གུན༌ནི༌ ཟུགས༌པོ༌ དམ༌པའེ༌ ཐུག༌ཉིད༌དི༌ ཆོད༌ཁང༌ ཨིན༌ཁན༌བོ༌, ཅི༌ ཁྱོ༌ཞ༌གུན༌ལ༌ རྒྱུས༌ཆའ༌ མེ༌རག༌ག༌? ཀ༌བོ༌ ཁྱོ༌ཞ༌གུན༌ནི༌ ནང༌ང༌ ཞུགས༌སད༌ ཡང༌ ཁྱོ༌ཞ༌གུན༌ལ༌ དཀོན༌མཆོག༌གི༌ སལ༌ལ༌ ཛད༌ཏེ༌ ཨིན༌། ཏ༌ ཁྱོ༌ཞའ༌ ཁྱོ༌ཞ༌རང༌ངི༌ མ༌ནོག༌། 
1CO.6.20	ཅིའ༌ཟེར༌ན༌ དཀོན༌མཆོག༌གི༌ ཁྱོ༌ཞ༌གུན༌ རིན༌ ཆེན༌མོ༌ཞིག༌ ཤལ༌ལ༌ ཛད༌ཏེ༌ ཉོའ༌ ཛད༌ཏེ༌ ཨིན༌། ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཁྱོ༌ཞ༌རང༌ངི༌ ཟུགས༌པོ༌ ཉམ༌པོ༌ དཀོན༌མཆོག༌ག༌ རྩི༌ཝ༌ ཅོ༌གོས༌།
1CO.7.1	ཏ༌ ཁྱོ༌ཞ༌གུན༌ནི༌ ཨི༌གེའི༌ ནང༌ང༌ དྲི༌ཝ༌ དྲིས༌ཏེ༌ ཡོད༌ཁན༌ནི༌ ལན༌ལ༌, འོ༌ན༌, བུ༌ཚ༌ ཡ༌ བུ༌མོ༌ གུན༌ནི༌ ན༌མ༌ མ༌ཅོ༌ན༌ རྒྱལ༌ལ༌ ཨིན༌ནོག༌། 
1CO.7.2	ཨིན༌ནའང༌ ཇིག༌རྟེན༌ནི༌ ནང༌ང༌ ལུས༌བྲེལ༌ ངན༌པ༌ མངས༌ཏེའང༌ ཡོད༌ པ༌སང༌, བུ༌ཚ༌ རེ༌རེའ༌ ན༌མ༌ ཅིག༌ ཡང༌ བུ༌མོ༌ རེ༌རེའ༌ མག༌པ༌ ཅིག༌ ཡོང༌གོ༌ཤེས༌ ཨིན༌ནོག༌།
1CO.7.3	མག༌པའེ༌ ཁོ༌རང༌ངི༌ ན༌མའེ༌ ལུས༌བྲེལ༌ལི༌ གོས༌སྡོམ༌གུན༌ གྲུབ༌ཅུག༌གོས༌, ཡང༌ ན༌མའེ༌ ཁོ༌རང༌ངི༌ མག༌པའེ༌ ལུས༌བྲེལ༌ལི༌ གོས༌སྡོམ༌གུན༌ གྲུབ༌ཅུག༌གོས༌། 
1CO.7.4	ཏེ༌བོ༌ ནི༌ ན༌མའེ༌ ཁོ༌རང༌ངི༌ ཟུགས༌པོའེ༌ཀ༌ ཁོ༌རང༌ངི༌ མག༌པའ༌ ཝང༌ཆ༌ ཡང༌ མག༌པའེ༌ ཁོ༌རང༌ངི༌ ཟུགས༌པོའེ༌ཀ༌ ཁོ༌རང༌ངི༌ ན༌མའ༌ ཝང༌ཆ༌ ཏང༌ང༌ནོག༌།
1CO.7.5	ཁྱོ༌ཞ༌རང༌ མང༌ང༌ སྨོས༌ལམ༌མི༌ ནང༌ང༌ ཏང༌ ཉན༌ཅེས༌སི༌ ཕིའ༌ ཁྱོ༌ཞའ༌ ཉིས༌ཀོའེ༌ ཁའ༌ཆམས༌ཏེ༌, དུས༌ ཉུ༌ངུན༌ཞིག༌ ལུས༌བྲེལ༌ མི༌ཅོ༌ སམ༌ན༌ མ༌སྟོགས༌, ཁྱོ༌ཞའ༌ ཉིས༌ཀོའེ༌ པར༌ལ༌ ཟུགས༌པོའེ༌ གོས༌སྡོམ༌གུན༌ མ༌ཅོའ༌ མ༌དུག༌ཤིག༌། ཏེ༌དུས༌པོའེ༌ སྟིང༌ནེ༌, ཉིས༌ཀོ༌ ཡང༌སྐྱར༌ ཉམ༌པོ༌ ཛོམ༌གོས༌, ཅིའ༌ཟེར༌ན༌ ཁྱོ༌ཞའ༌ རང༌སེམས༌ ཅུན༌ཅེས༌སི༌ ནང༌ང༌ ཤེད༌མེད༌ ཡོད༌ པ༌སང༌, ཤེ༌ཏན༌ནི༌ སྡིག༌པའེ༌ ནང༌ང༌ གྱེལ༌ ཅུག༌སྲིད༌ཅེས༌ ཨིན༌ནོག༌། 
1CO.7.6	ངའེ༌ ཏེ༌བོ༌ ཅོ༌ཅེས༌ལ༌ བཀའ༌ ཏངས༌ཏེ༌ ཟེར༌ར༌མེད༌, ཨིན༌ནའང༌ གོངས༌པ༌ ཏང༌ངད༌། 
1CO.7.7	ང༌ ཙོགས༌ལ༌ ཚང༌མ༌ ན༌མ༌ མ༌ཅོའ༌ དུགས༌ཏེ༌ ཡོད༌ཅེས༌པོ༌, ངའེ༌ དོད༌པ༌ ཅོའད༌། ཨིན༌ནའང༌ དཀོན༌མཆོག༌གི༌ ཆོགས༌ནེ༌ མི༌ རེ༌རེའ༌ མིག༌སལ༌ལི༌ ཁྱུད༌རིག༌ སལ༌ཏེ༌ ཡོད༌ཏེ༌ ཨིན༌ནོག༌, མི༌ ཅིག༌ག༌ ཁྱུད༌དི༌ རིག༌ ཅིག༌ ཡང༌ མི༌ཞིག༌ག༌ ཡང༌ ཁྱུད༌དི༌ རིག༌ཞིག༌།
1CO.7.8	ཏ༌ ངའེ༌ ན༌མ༌ མ༌ཅོ༌ཁན༌ དང༌ ཨ༌ནེ༌ མ༌རང༌མོ༌ ཡ༌ ན༌མ༌ གྲོང༌ཁན༌ནི༌ མག༌པ༌ གུན༌ལ༌ ཟེར༌རད༌། ན༌མ༌ མ༌ཅོའ༌ དུག༌ན༌, རྒྱལ༌ལ༌ ཨིན༌ནོག༌ ཀ༌ཟུག༌གི༌ ངའ༌ དུགས༌ཏེ༌ ཡོད༌། 
1CO.7.9	ཨིན༌ནའང༌ གལ༌ཏེས༌ ཁོང༌གུན༌ནི༌ རང༌དང༌རང༌ང༌ ཅུན༌ མ༌ཐུབ༌ན༌, ན༌མ༌ ཅོ༌གོ༌ཤེས༌ ཨིན༌ནོག༌། ལུས༌བྲེལ༌ ཅོ༌ཅེས༌སི༌ དོད༌པའེ༌ ནང༌ང༌ མེ༌ བར༌རི༌ སང༌ ན༌མ༌ ཅོ༌ན༌ རྒྱལ༌།
1CO.7.10	ཏ༌ ན༌མ༌ ཅོ༌ཁན༌གུན༌ལ༌ ངའེ༌ བཀའ༌ ཏང༌ངད༌, ཀ༌བོ༌ ང༌རང༌ངི༌ མན༌པ༌ གཙོ༌བོ༌ ཡེ༌ཤུའི༌ ཆོགས༌ནེ༌ ཨིན༌། ན༌མའེ༌ རང༌ངི༌ མག༌པ༌ ཕང༌ མ༌གོས༌། 
1CO.7.11	ཨིན༌ནའང༌ གལ༌ཏེས༌ ཁོའེ༌ ཁོ༌རང༌ངི༌ མག༌པ༌ ཕང༌ན༌, ཏེ༌ བུ༌མོ༌བོ༌ ཅིག༌པོ༌ དུག༌གོས༌ ཡ༌ ཁོ༌རང༌ངི༌ མག༌པ༌ ཉམ༌པོ༌ ཡང༌སྐྱར༌ ཛོམ༌གོས༌། ཏེན༌ན༌ ཙོགས༌ལ༌ མག༌པའེ༌ ཁོ༌རང༌ངི༌ ན༌མ༌ ཅད༌ མ༌གོས༌།
1CO.7.12	ཏ༌ ཞན༌ ང༌ གཙོ༌བོའེ༌ ཆོགས༌ནེ༌ ཁ༌དྲང༌ང༌ བཀའ༌ཞིག༌ མེད༌ནའང༌, ངའེ༌ འི༌བོ༌ ཁྱོ༌ཞའ༌ ལུས༌ཏེ༌ ཡོད༌ཁན༌གུན༌ལ༌ ཟེར༌རད༌, "གལ༌ཏེས༌ མ༌ཤི༌ཀ༌པ༌ བུ༌ཚ༌ཞིག༌ག༌ དད༌པ༌ མེད༌ཁན༌ནི༌ ན༌མ༌ཞིག༌ ཡོད༌ན༌ ཡང༌ ཏེ༌ བུ༌མོ༌བོ༌ ཁོ༌ ཉམ༌པོ༌ དུག༌ཅེས༌ལ༌ ཐད༌དད༌ན༌, ཏེ༌ བུ༌ཚའེ༌ ཁོ༌ ཅད༌ མ༌གོས༌། 
1CO.7.13	ཡང༌ གལ༌ཏེས༌ མ༌ཤི༌ཀ༌པ༌ བུ༌མོ༌ཞིག༌ག༌ དད༌པ༌ མེད༌ཁན༌ནི༌ མག༌པ༌ཞིག༌ ཡོད༌ན༌, ཡང༌ ཁོ༌ ཏེ༌ བུ༌མོ༌ ཉམ༌པོ༌ དུག༌ཅེས༌ལ༌ ཐད༌དད༌ན༌, ཏེ༌ བུ༌མོ༌བོའེ༌ ཁོ༌ ཕང༌ མ༌གོས༌། 
1CO.7.14	ཏེ༌ མ༌ཤི༌ཀ༌པའེ༌ ན༌མའེ༌, ཁོ༌རང༌ངི༌ དད༌པ༌ མེད༌ཁན༌ནི༌ མག༌པ༌བོ༌ རྩང༌མ༌ ཅོའ༌ནོག༌། ཡང༌ ཏེ༌ མ༌ཤི༌ཀ༌པའེ༌ མག༌པའེ༌, ཁོ༌རང༌ངི༌ དད༌པ༌ མེད༌ཁན༌ནི༌ ན༌མ༌བོ༌ རྩང༌མ༌ ཅོའ༌ནོག༌། གལ༌ཏེས༌ ཏེ༌ཟུག༌ མན༌པིན༌ན༌ དཀོན༌མཆོག༌གི༌ སྐུན༌དུན༌ལ༌ ཁོང༌ངི༌ ཕྲུ༌གུ༌གུན༌ དམ༌པ༌ཞིག༌ མེད༌གྲོ༌། ཨིན༌ནའང༌ ཁོང༌གུན༌ དཀོན༌མཆོག༌གི༌ སྐུན༌དུན༌ལ༌ དམ༌པ༌ རིག༌ ཨིན༌ནོག༌། 
1CO.7.15	གལ༌ཏེས༌ དད༌པ༌ མེད༌ཁན༌ནི༌ མག༌པ༌ ཡ༌ ན༌མ༌ གུན༌ རང༌ངི༌ ཞིད༌མད༌ ཉམ༌པོ༌ དུག༌ག༌ལ༌ ཐད༌ད༌ མེད༌ན༌, ཏེ༌ནེ༌ ཆ༌ཅུག༌ཤིག༌། ཏེ༌ཙོགས༌སི༌ ནས༌ལུག༌གི༌ ནང༌ང༌ མ༌ཤི༌ཀ༌པ༌ མག༌པ༌ ཡ༌ ན༌མ༌ གུན༌ནི༌ ཉམ༌པོ༌ དུག༌ཅེས༌སི༌ ཕིའ༌, མནའ༌ ཁུར༌ཁན༌གུན༌ལ༌ སྟེན༌ཏེ༌ དུག༌གོས༌ མེད༌པ༌ ཨིན༌ནོག༌། དཀོན༌མཆོག༌གི༌ ཁྱོ༌ཞ༌གུན༌ ཞི༌དེའེ༌ ནང༌ང༌ དུག༌ཅེས༌སི༌ ཕིའ༌, བོད༌ད༌ ཛད༌ཏེ༌ ཨིན༌ནོག༌། 
1CO.7.16	ན༌མ༌གུན༌, ཁྱོ༌ཞའེ༌ ཞས༌ཏེ༌ ཁྱོ༌ཞའེ༌ མག༌པ༌གུན༌ དད༌པའེ༌ ནང༌ང༌ ཡོང༌སྲིད༌ཅེས༌པོ༌ རྒྱུས༌ཆའ༌ མེ༌རག༌ག༌? ཡང༌ མག༌པ༌གུན༌ ཁྱོ༌ཞའེ༌ ཞས༌ཏེ༌, ཁྱོ༌ཞའེ༌ ན༌མ༌གུན༌ དད༌པའེ༌ ནང༌ང༌ ཡོང༌སྲིད༌ཅེས༌པོ༌ རྒྱུས༌ཆའ༌ མེ༌རག༌ག༌?
1CO.7.17	གཙོ༌བོའེ༌ ཁྱོ༌ཞ༌གུན༌ ཀ༌ཟུག༌ ནས༌ལུག༌ ཤིག༌གི༌ ནང༌ང༌ བོར༌ར༌ ཛད༌ཏེ༌ ཡོད༌ནའང༌, ཁྱོ༌ཞའ༌ རེ༌རེ༌ ཏེ༌ནང༌ང༌ དུག༌གོ༌ཤེས༌ ཨིན༌ནོག༌། ཡང༌ ཀ༌ཟུག༌ ནས༌ལུག༌གི༌ ནང༌ང༌ ཁྱོ༌ཞའ༌, དཀོན༌མཆོག༌གི༌ གོ༌མ༌རང༌ དད༌པའེ༌ ནང༌ང༌ བོད༌ད༌ ཛད༌ ཟ༌ནེ༌ ཡོད༌པིན༌, ཏེན༌ན༌ ནས༌ལུག༌ ཙོགས༌སི༌ ནང༌ང༌ དུག༌གོས༌། འི༌བོ༌ ཆོས༌ཚོགས༌ ཚང༌མའེ༌ ཕིའ༌ ངའེ༌ ཁྲིམས༌པོ༌ ཨིན༌། 
1CO.7.18	སྤེར༌ན༌ ཡ༌ཧུ༌དཱ༌པ༌ཞིག༌གི༌ དད༌པ༌ཅན༌ རྒྱུར༌རི༌ སང༌ སྔུན༌ལ༌, ཁོ༌རང༌ང༌ སུན༌ནད༌
1CO.7.19	ཅིའ༌ཟེར༌ན༌ དཀོན༌མཆོག༌གི༌ སྐུན༌དུན༌ལ༌ སུན༌ནད༌ ཅོ༌ཁན༌ ཡ༌ མ༌ཅོ༌ཁན༌བོའེ༌ ནང༌ང༌ ཅའང༌ ཁྱད༌ མེད༌ཏེ༌ ཨིན༌ནོག༌། ཁག༌ཅན༌བོ༌ ནི༌ དཀོན༌མཆོག༌གི༌ བཀའ༌རྒྱ༌གུན༌ སྲུང༌ཅེས༌པོ༌ ཨིན༌ནོག༌།
1CO.7.20	འོ༌ན༌ དཀོན༌མཆོག༌གི༌ ཁྱོ༌ཞ༌གུན༌ལ༌ བོད༌ད༌ ཛད༌ ཟ༌ནེ༌ ཡོད༌ཁན༌ནི༌ ནས༌ལུག༌པོའེ༌ ནང༌ང༌ ཁྱོ༌ཞའ༌ རེ༌རེ༌ དུག༌གོ༌ཤེས༌ ཨིན༌ནོག༌། 
1CO.7.21	དཀོན༌མཆོག༌གི༌ བོད༌ད༌ ཛད༌ ཟ༌ནེ༌, ཁྱོ༌ཞ༌ ཚེ༌ཡོག༌ ཨིན༌པིན༌ན༌? གལ༌ཏེས༌ ཨིན༌ན༌ ཚེར༌ཁ༌ མ༌ཅོ༌ཤིག༌, ཨིན༌ནའང༌ གལ༌ཏེས༌ ཁྱོ༌ཞ༌གུན༌ལ༌ ཚེ༌ཡོག༌ནེ༌ ཐར༌ཅེས༌སི༌ སྐབས༌ ཐོབ༌ན༌, ཏེ༌ སྐབས༌པོ༌ ལེན༌ཤིག༌། 
1CO.7.22	ཡང༌ གལ༌ཏེས༌ ཁྱོ༌ཞའ༌ གཙོ༌བོའེ༌ བོད༌ད༌ ཛད༌ ཟ༌ནེ༌ ཚེ༌ཡོག༌ ཨིན༌ན༌, ཏ༌ ཁྱོ༌ཞ༌གུན༌ གཙོ༌བོའེ༌ ནང༌ང༌ སྡིག༌པའེ༌ ཚེ༌ཡོག༌ནེ༌ ཐར༌ཏེ༌ ཨིན༌ནོག༌། ཡང༌ གལ༌ཏེས༌ ཁྱོ༌ཞ༌གུན༌ གཙོ༌བོའེ༌ བོད༌ད༌ ཛད༌ ཟ༌ནེ༌ ཚེ༌ཡོག༌ མན༌པིན༌ན༌ ཏ༌ ཁྱོ༌ཞ༌གུན༌ མ༌ཤི༌ཀའེ༌ ཚེ༌ཡོག༌ རྒྱུར༌ཏེ༌ ཨིན༌ནོག༌། 
1CO.7.23	དཀོན༌མཆོག༌གི༌ རིན༌ ཆེན༌མོ༌ཞིག༌ ཤལ༌ལ༌ ཛད༌ཏེ༌ ཉོའ༌ ཛད༌པ༌, ཁྱོ༌ཞའ༌ ཟུས༌མའེ༌ སློབ༌པོན༌གུན༌ནི༌ ཚེ༌ཡོག༌ རྒྱུར༌ མ༌ཅུག༌ཤིག༌། 
1CO.7.24	སྤུན༌ དང༌ སྤུན༌མོ༌ གུན༌, ཁྱོ༌ཞའ༌ རེ༌རེ༌ ཏེན༌ན༌ ཙོགས༌ ལུས༌གོས༌ ནམ༌ ཁྱོ༌ཞ༌གུན༌ དཀོན༌མཆོག༌གི༌ བོད༌ད༌ ཛད༌ ཟ༌ནེ༌ ཡོད༌པིན༌།
1CO.7.25	ཏ༌ ཁྱོ༌ཞའེ༌ ན༌མ༌ མ༌ཅོ༌ཁན༌གུན༌ནི༌ སྐོར༌ལ༌ དྲི༌ཝ༌ དྲི༌ཁན༌བོའ༌, ཏེ༌གུན༌ལ༌ ཏང༌ཅེས༌ལ༌ གཙོ༌བོའེ༌ ངའ༌ བཀའ༌ཞིག༌ སལ༌ལ༌ མ༌ཛདས༌, ཨིན༌ནའང༌ གཙོ༌བོའེ༌ ཁོང༌རང༌ངི༌ སྙིང༌རྗེའེ༌ ནང༌ང༌ ཨིད༌ཤེས༌ ཅོ༌ཉན༌ཅེས༌སི༌ ངའ༌ ཤེས༌རབས༌ སལ༌ལ༌ ཛདས༌, ཡང༌ ངའེ༌ ཏེ༌བོ༌ ཁྱོ༌ཞ༌གུན༌ ཉམ༌པོ༌ བགོའད༌། 
1CO.7.26	དག༌ས༌ ང༌དང༌གུན༌ དུས༌ སྐྱོ༌མོའེ༌ ནང༌ང༌ ཡོད༌ཅེས༌པོའེ༌, ངའེ༌ སམ༌མ༌རག༌ ཁྱོ༌ཞ༌གུན༌ ཀ༌ཟུག༌ ནས༌ལུག༌ཤིག༌གི༌ ནང༌ང༌ ཡོད༌ནའང༌, ཏེན༌ནེ༌ ནང༌ང༌ དུག༌གོ༌ཤེས༌ ཨིན༌ནོག༌། 
1CO.7.27	གལ༌ཏེས༌ ཁྱོ༌ཞ༌གུན༌ལ༌ ན༌མ༌ ཡོད༌ན༌, ན༌མ༌ ཅད༌ཅེས༌ ཡང༌ གལ༌ཏེས༌ ན༌མ༌ མེད༌ན༌, ན༌མ༌ ཅོ༌ཅེས༌སི༌ རྩོན༌གྲུས༌ མ༌ཅོ༌ཤིག༌། 
1CO.7.28	ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ན༌མ༌ ཅོ༌ན༌, ཏེ༌བོ༌ སྡིག༌པ༌ཞིག༌ མ༌ནོག༌། ཡང༌ གལ༌ཏེས༌ བུ༌མོ༌ ན༌ཆུང༌ཞིག༌གི༌ ན༌མ༌ ཅོ༌ན༌, ཏེ༌བོའང༌ སྡིག༌པ༌ཞིག༌ མ༌ནོག༌། ཅི༌ཨིན༌ནའང༌ འི༌ སྐྱོ༌མོའི༌ དུས༌ལ༌, ན༌མ༌ ཅོ༌ཁན༌གུན༌ལ༌ མང༌ང༌ ནགས༌ ཐོང༌ཨིན༌, ཡང༌ ངའེ༌ ཁྱོ༌ཞ༌གུན༌ འི༌ ནགས༌གུན༌ནེ༌ ཐར༌ཅུག༌ཅེས༌སི༌ རྩོན༌གྲུས༌ ཅོའད༌།
1CO.7.29	ངའེ༌ སྤུན༌ དང༌ སྤུན༌མོ༌ གུན༌, ངའེ༌ ཟེར༌ཅེས༌སི༌ དོན༌བོ༌ ནི༌, མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ དུས༌པོ༌ ཉུ༌ངུན༌ཞིག༌ མ༌ནེ༌ ལུས༌ཏེ༌ མེད༌ པ༌སང༌, དག༌ས༌ནེ༌ ཕར༌ལ༌ ན༌མ༌ ཅོ༌ཁན༌གུན༌ནི༌ དཀོན༌མཆོག༌གི༌ ཞབ༌སྟོག༌གི༌ ནང༌ང༌ ན༌མ༌ ཅོའེ༌ སང༌ སྔུན༌ལ༌ ཏང༌ཁན༌ནི༌ ཏེན༌ན༌ དུས༌པོ༌ དག༌སའང༌ ཏང༌གོས༌། 
1CO.7.30+1CO.7.31	སྐྱོ༌མོ༌ ཡོད༌ཁན༌ ཡ༌ སྐྱིད༌པོ༌ ཡོད༌ཁན༌ ཡ༌ ནོར༌ ཉོ༌ཨིན༌ དུག༌ཁན༌ ཡ༌ ནོར༌ མང༌པོ༌ ཡོད༌ཁན༌ གུན༌ནི༌ ཏེ༌གུན༌ནི༌ སྐོར༌ལ༌ དུས༌རྒྱུན༌ སམ༌ཨིན༌ མ༌དུག༌ཤིག༌, ཅིའ༌ཟེར༌ན༌ འི༌ ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌ གྱོགས༌པ༌ མེད༌ཁན༌ ཆ༌ཅེས༌ ཨིན༌ནོག༌།
1CO.7.32	ཁྱོ༌ཞ༌གུན༌ ཏེ༌ མི༌ཚེའེ༌ ཚེར༌ཁ༌གུན༌ནེ༌ ཐར༌གོ༌ཤེས༌པོ༌ ངའེ༌ དོད༌པ༌ ཨིན༌། སྤེར༌ན༌, ན༌མ༌ མ༌ཅོ༌ཁན༌ནི༌ བུ༌ཚ༌ཞིག༌གི༌ ཁོ༌རང༌ངི༌ དུས༌པོ༌ གཙོ༌བོའ༌ ཞབ༌སྟོག༌ ཞུ༌ཅེས༌སི༌ ནང༌ང༌ ཕུད༌ཉན༌ན༌ནོག༌ ཡང༌ ཁོང༌ ཐུག༌ཉེས༌ཤུག༌ཅེས༌སི༌ སྐོར༌ལ༌ སམ༌བ༌ ཏང༌ང༌ནོག༌། 
1CO.7.33	ཨིན༌ནའང༌ ན༌མ༌ ཅོ༌ཁན༌ནི༌ བུ༌ཚའེ༌ ཁོ༌རང༌ངི༌ ཇིག༌རྟེན༌ནི༌ ཁག༌ དང༌ རང༌ངི༌ ན༌མ༌ ཐད༌ཅུག༌ཅེས༌སི༌ སྐོར༌ལ༌ སམ༌མ༌ནོག༌, 
1CO.7.34	ཡང༌ ཁོའེ༌ སེམས༌པོ༌ ཁག༌ཉིས༌སི༌ ནང༌ང༌ བགོ༌གོས༌ས༌ནོག༌། ཏེན༌ན༌ ཙོགས༌ལ༌ མག༌པ༌ ཤི༌ཁན༌ ཡ༌ ན༌མ༌ མ༌ནེ༌ མ༌ཅོའ༌ དུག༌ཁན༌ནི༌ བུ༌མོ༌ གུན༌ནི༌, ཟུགས༌པོ༌ དང༌ སེམས༌ཉིད༌ ཉིས༌ཀོ༌ ཉམ༌པོ༌ དུས༌ གང༌པོ༌ གཙོ༌བོའ༌ ཞབ༌སྟོག༌ ཞུ༌ཉན༌ན༌ནོག༌། ཨིན༌ནའང༌ ན༌མ༌ ཅོ༌ཁན༌ནི༌ བུ༌མོ༌ཞིག༌གི༌ ཁོ༌རང༌ངི༌ ཇིག༌རྟེན༌ནི༌ ཁག༌གུན༌ དང༌ ཁོ༌རང༌ངི༌ མག༌པ༌ ཐད༌ཅུག༌ཅེས༌སི༌ སྐོར༌ལ༌ སམ༌མ༌ནོག༌། 
1CO.7.35	ངའེ༌ འི༌བོ༌ གག༌སྐྱིལ༌ ཏང༌ཅེས༌སི༌ ཕིའ༌ མན༌པ༌, ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌, ཟེར༌རད༌། ངའེ༌ དོད༌པ༌བོ༌ ནི༌, ཅི༌ས༌ཐོག༌ནེ༌ ཁྱོ༌ཞ༌གུན༌ནི༌ སེམས༌པོ༌ ཡན༌ མ༌ཡན༌ན༌ གཙོ༌བོའ༌ ཞབ༌སྟོག༌ རྒྱལ༌ལ༌ ཅོས༌ཏེ༌ ཞུ༌ཅུག༌ཅེས༌པོ༌ ཨིན༌།
1CO.7.36	ཨིན༌ནའང༌ གལ༌ཏེས༌ བུ༌ཚ༌ཞིག༌གི༌ ཁོ༌རང༌ངི༌ ན༌མ༌ ཅོ༌ཅེས༌ཅན༌བོ༌ ཉམ༌པོ༌ མི༌འོས༌པ༌ ཅོས༌ཏེ༌ ཨིན༌ནོག༌ སམ༌ཅེས༌, མ༌ཚད༌ ཁོའ༌ ལུས༌བྲེལ༌ལི༌ དོད༌པ༌ སྲན༌ཏྲེ༌ ཡོད༌ན༌, ཏེ༌ བུ༌ཚའེ༌ ཁོ༌རང༌ངི༌ དོད༌པ༌ ནང༌ཞིན༌ ཏེ༌ བུ༌མོ༌ ཉམ༌པོ༌ ན༌མ༌ ཅོ༌གོས༌། ཁོའེ༌ སྡིག༌པ༌ ཅོས༌ཏེ༌ མ༌ནོག༌། 
1CO.7.37	ཨིན༌ནའང༌ ཞན༌མའེ༌ ཝང༌ ཏངས༌ཏེ༌ མན༌པ༌ གལ༌ཏེས༌ ཁོའེ༌ ཁོ༌རང༌ངི༌ དོད༌པ༌བོ༌ ཅུན༌ཉན༌ཏེ༌ ཏེ༌ བུ༌མོ༌ ཉམ༌པོ༌ ན༌མ༌ མི༌ཅོ༌ཅེས༌ ཏན༌ཏན༌ ཐག༌ཅད༌ན༌, རྒྱལ༌ལ༌ ཨིན༌ནོག༌། 
1CO.7.38	ཏེ༌ནེ༌ ན༌མ༌ ཅོ༌ཁན༌བོའེ༌ རྒྱལ༌ལ༌ ཅོས༌ཏེ༌ ཨིན༌ནོག༌, ཡང༌ ན༌མ༌ མ༌ཅོ༌ཁན༌བོའེ༌ ཏེ༌སང༌ རྒྱལ༌ལ༌ ཅོས༌ཏེ༌ ཨིན༌ནོག༌།
1CO.7.39	མག༌པ༌ སོན༌ཏེའ༌ ཡོད༌དུས༌ ན༌མ༌ ཁོ༌རང༌ངི༌ མག༌པ༌ ཉམ༌པོ༌ དུག༌གོས༌། གལ༌ཏེས༌ ཁོའེ༌ མག༌པ༌ གྲོངས༌ན༌, ཏེ༌ བུ༌མོ༌བོའེ༌ ཁོ༌རང༌ ཐད༌ཁན༌ནི༌ བུ༌ཚ༌ ཉམ༌པོ༌ ན༌མ༌ ཅོ༌ནའང༌, གྲིགས༌ཏེ༌ ཨིན༌ནོག༌, ཨིན༌ནའང༌ ཏེ༌ བུ༌ཚ༌བོ༌ གཙོ༌བོའེ༌ཀ༌ དད༌པ༌ ཅོ༌ཁན༌ཞིག༌ ཡོང༌གོས༌། 
1CO.7.40	ངའེ༌ སམ༌བའེ༌ ནང༌ང༌, ཏེ༌ བུ༌མོ༌བོའ༌ ཅིག༌པོ༌ དུག༌ན༌ མང༌ང༌ བྱིན༌ལབས༌ ཐོབ༌ཨིན༌། ཡང༌ ངའེ༌ སམ༌མ༌རག༌, ངེའང༌ དཀོན༌མཆོག༌གི༌ ཐུག༌ཉིད༌དི༌ རྒྱུད༌ཏེ༌ ཁ༌ད༌ ཏངས༌ཏེ༌ ཨིན༌།
1CO.8.1	ཏ༌ ཁྱོ༌ཞའེ༌ སྐུན༌དྲ༌གུན༌ལ༌ ཕུལ༌ཁན༌ནི༌ ཁར༌ཇིའི༌ སྐོར༌ལ༌ དྲི༌ཝ༌ དྲི༌ཁན༌བོའ༌, འོ༌ན༌ "ང༌དང༌ ཚང༌མ༌ལ༌ ཏེ༌བོའེ༌ སྐོར༌ལ༌ ཡོན༌ཏན༌ ཡོད༌ཏེ༌ ཨིན༌ནོག༌།" ཡོན༌ཏན༌ནི༌ ང༌དང༌གུན༌ལ༌ ཕོ༌སོ༌ ཚོར༌ ཅུག༌ག༌ནོག༌, ཨིན༌ནའང༌ ཆོས༌ཚོགས༌ ཤེད༌ཅན༌ ཆ༌ཅུག༌ཁན༌ ནི༌ གཅེས༌པ༌བོ༌ ཨིན༌ནོག༌། 
1CO.8.2	"ང༌ ཅི༌ཚང༌མ༌ ཤེས༌སད༌" ཟེར༌ཁན༌གུན༌ལ༌ ངོས༌པོའ༌ ཏ༌རུང༌ མ༌མང༌པོ༌ ཤེས༌གོ༌ཤེས༌ ཡོད༌ཏེ༌ ཨིན༌ནོག༌། 
1CO.8.3	ཨིན༌ནའང༌ དཀོན༌མཆོག༌ག༌ གཅེས༌པ༌ ཅོ༌ཁན༌གུན༌ ཉམ༌པོ༌ ཁོང༌ངི༌ བྲེལ༌ བོར༌ར༌ ཛད༌ཏེ༌ ཁྱེན༌ན༌ ཛད༌ད༌ནོག༌།
1CO.8.4	ཏ༌ སྐུན༌དྲ༌ ཆོད༌པ༌ ཕུལ༌ཁན༌ནི༌ ཁར༌ཇི༌ ཟའ༌ཅེས༌སི༌ སྐོར༌ལ༌ ཟེར༌ན༌, སྐུན༌དྲ༌གུན༌ ཅའང༌ མན༌ཁན༌ ཡང༌ དཀོན༌མཆོག༌ ཅིག༌ཅིག༌ ཞུགས༌ཏེ༌ ཡོད༌ཁན༌བོ༌ ང༌དང༌ ཚང༌མ༌ལ༌ རྒྱུས༌ཨིན༌ནོག༌། 
1CO.8.5	ནམ༌ཁའ༌ ཡ༌ ཇིག༌རྟེན༌ནི༌ ནང༌ང༌, མང༌པོ༌ཞིག༌ག༌ དཀོན༌མཆོག༌ ཟེར༌ར༌ནོག༌, ༼ཏན༌ཏན༌ལ༌ མི༌ མང༌པོའེ༌ དཀོན༌མཆོག༌ དང༌ གཙོ༌བོ༌ མང༌པོ༌ཞིག༌ག༌ ཅོལ༌ལ༌ནོག༌༽། 
1CO.8.6	ཨིན༌ནའང༌ ཅི༌ཚང༌མ༌ ཅོའ༌ ཛད༌ཁན༌ནི༌ དཀོན༌མཆོག༌ ཅིག༌, ང༌དང༌ངི༌ ཡབ༌, ཡང༌ ང༌དང༌གུན༌ནི༌ ཁོང༌ངི༌ ཕིའ༌ མི༌ཚེ༌ ཕུད༌ཁན༌བོ༌ ང༌དང༌གུན༌ལ༌ རྒྱུས༌ཨིན༌ནོག༌། ཡང༌ ཡེ༌ཤུ༌ མ༌ཤི༌ཀ༌ གཙོ༌བོ༌ ཅིག༌, ཁོང༌ རྒྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛད༌ཁན༌ དང༌ ང༌དང༌གུན༌ལ༌ མི༌ཚེ༌ སལ༌ལ༌ ཛད༌ཁན༌བོའང༌ རྒྱུས༌ཨིན༌ནོག༌།
1CO.8.7	ཅི༌ཨིན༌ནའང༌ དད༌པ༌ཅན༌ ཁ༌ཅིག༌ག༌ ཏེ༌ ཚང༌མ༌ རྒྱུས༌ མེད༌པ༌ ཨིན༌ནོག༌། ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཏ༌རུང༌ངའང༌ སྐུན༌དྲ༌གུན༌ སོན༌ཏེ༌ ཨིན༌ནོག༌ སམ༌དུག༌། ཏེན༌ན༌བོའེ༌ཕིའ༌ ཏེ༌གུན༌ནི༌ སེམས༌སི༌ ནང༌ང༌ སྐུན༌དྲ༌གུན༌ལ༌ ཕུལ༌ཁན༌ནི༌ ཟན༌ ཟའ༌ན༌, སྡིག༌པ༌ ཅོས༌ཏེ༌ ཨིན༌ སམ༌མ༌ནོག༌། 
1CO.8.8	ཟན༌ནི༌ ང༌དང༌གུན༌ དཀོན༌མཆོག༌ ཉམ༌པོ༌ ཉེ༌མོ༌ རྒྱུར༌ ཅུག༌ག༌ མ༌ནོག༌། ང༌དང༌གུན༌ནི༌ ཟའ༌ནའང༌ ཡ༌ མ༌ཟན༌ནའང༌, དཀོན༌མཆོག༌གི༌ སྐུན༌དུན༌ལ༌ ཅའང༌ སྟོར༌ཅེས༌ ཡ༌ ཐོབ༌ཅེས༌ མེད༌ཀྱག༌། 
1CO.8.9	ཨིན༌ནའང༌ ཁྱོ༌ཞ༌གུན༌ལ༌ ཏེ༌བོའེ༌ ནང༌ང༌ རང༌ཝང༌ ཡོད༌ཅེས༌པོའེ༌, ཁྱོ༌ཞ༌གུན༌ནི༌ དད༌པའེ༌ ནང༌ང༌ འུ༌ཐུགས༌ཅན༌ནི༌ སྤུན༌ཞིག༌ སྡིག༌པའེ༌ ནང༌ང༌ གྱེལ༌ མི༌ཅུག༌ཅེས༌ལ༌ ཤང༌ ཅོ༌ཤིག༌། 
1CO.8.10	སྤེར༌ན༌, གལ༌ཏེས༌ ཁྱོ༌རང༌ ཡོན༌ཏན༌ཅན༌བོའེ༌ ཏེ༌ སྐུན༌དྲའེ༌ ཆོད༌ཁང༌ངི༌ ནང༌ནེ༌ ཟན༌ ཟའ༌ ཐོངས༌ཏེ༌, དད༌པ༌ འུ༌ཐུགས༌ཅན༌ནི༌ ཁོ༌རང༌ངི༌ སམ༌ཁན༌ནི༌ རྒྱབ༌གལ༌ ཅོས༌ཏེ༌, སྐུན༌དྲ༌ ཕུལ༌ཁན༌ནི༌ ཏེ༌ ཟན༌ ཟའ༌ཅེས༌སི༌ ནང༌ང༌ ཧམ༌པ༌ སྐྱེ༌ སྲིད༌ཅེས༌ མ༌ནོག༌ག༌? 
1CO.8.11	ཏེ༌ནེ༌ ཁྱོ༌ཞ༌གུན༌ནི༌ ལག༌ག༌ ཡོད༌ཁན༌ནི༌ ཡོན༌ཏན༌བོའེ༌, ཏེ༌ དད༌པ༌ འུ༌ཐུགས༌ཅན༌ སྤུན༌ནི༌ དད༌པ༌བོ༌ མེད༌ཁན༌ ཅོའ༌ནོག༌, ཀ༌བོའེ༌ ཕིའ༌ མ༌ཤི༌ཀ༌ གྲོངས༌ས༌ ཛདས༌། 
1CO.8.12	ཏེ༌ཟུག༌ ཅོ༌ན༌, ཁྱོ༌ཞའེ༌ སྡིག༌པ༌ ཅོས༌ཏེ༌ ཨིན༌ནོག༌ སམ༌ཁན༌ནི༌ སྤུན༌བོའ༌ ཏེ༌བོ༌ ཅོ༌ཅེས༌ལ༌ སྤོས༌པ༌ ཏངས༌ཏེ༌, ཁྱོ༌ཞའེ༌ མ༌ཤི༌ཀའེ༌ རྒྱབ༌གལ༌ལ༌ སྡིག༌པ༌ ཅོས༌ཏེ༌ ཨིན༌ནོག༌། 
1CO.8.13	ཏེ༌བོའེ༌ཕིའ༌ གལ༌ཏེས༌ ཤ༌ ཟའ༌ཅེས༌པོའེ༌, ངའེ༌ ང༌རང༌ངི༌ སྤུན༌ཞིག༌ག༌ སྡིག༌པ༌ ཅོ༌ཅུག༌གད༌ན༌, ཏེ༌ནེ༌ ངའེ༌ ཤི༌ཤི༌ ཚོག༌པ༌ལ༌ ཤ༌ མ༌ནེ༌ མི༌ཟ༌, ཅིའ༌ཟེར༌ན༌ ངའེ༌ ང༌རང༌ངི༌ སྤུན༌ཞིག༌ག༌ གག༌ རྒྱབ༌ཅུག༌ཉིན༌ མེ༌རག༌།
1CO.9.1	ཅི༌ ངའང༌ ཞན༌གུན༌ ཙོགས༌ལ༌ རང༌ཝང༌ མེད༌ཀྱག༌ག༌? ཅི༌ ང༌ མ༌ཤི༌ཀའེ༌ སྐུ༌ཚབས༌ མ༌ནོག༌ག༌? ཅི༌ ངའེ༌ ང༌རང༌ངི༌ མིག༌ནེ༌ ཡེ༌ཤུ༌ ང༌དང༌གུན༌ནི༌ གཙོ༌བོ༌ མ༌ཇལ༌ཏོག༌ག༌? ཅི༌ ངའེ༌ མ༌ཤི༌ཀའེ༌ ཕིའ༌ ལས༌གུན༌ནི༌ ཞས༌ཏེ༌ ཁྱོ༌ཞ༌གུན༌ གཙོ༌བོའེ༌ རྒྱུར༌ཏེ༌ མན༌ན༌? 
1CO.9.2	ཞན༌མ༌གུན༌ནི༌ ང༌ མ༌ཤི༌ཀའེ༌ སྐུ༌ཚབས༌ མ༌ནོག༌ སམ༌ནའང༌, ཏན༌ཏན༌ལ༌ ཁྱོ༌ཞ༌གུན༌ནི༌ ཕིའ༌ ང༌ ཨིན༌། ཁྱོ༌ཞའེ༌ མི༌ཚེ༌ ཕུད༌ཚུལ༌བོའེ༌ ང༌ གཙོ༌བོའེ༌ སྐུ༌ཚབས༌ ཨིན༌ཁན༌བོ༌ སྟན༌ན༌ནོག༌།
1CO.9.3	འི༌བོ༌ ངའེ༌ ཝང༌ཆའེ༌ སྐོར༌ལ༌ དྲི༌ཝ༌ དྲི༌ཁན༌གུན༌ནི༌ ཕིའ༌ ལན༌བོ༌ ཨིན༌། 
1CO.9.4	ཅི༌ ང༌ཞ༌གུན༌ལ༌ ཁྱོ༌ཞའེ༌ ཟའ༌ཅེས༌ དང༌ ཐུང༌ཅེས༌ གུན༌ བགོས༌ཏེ༌ ཟའ༌ཅེས༌ དང༌ ཐུང༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌ག༌? 
1CO.9.5	ཞན༌ཡང༌ སྐུ༌ཚབས༌, གཙོ༌བོའེ༌ ནོ༌གུན༌ དང༌ པི༌ཏྲར༌རི༌ ཅོ༌ཁན༌ ཙོགས༌ལ༌, ཅི༌ ང༌ཞ༌གུན༌ལ༌ ང༌ཞ༌རང༌ངི༌ དད༌པ༌ཅན༌ནི༌ ན༌མ༌གུན༌ ཉམ༌པོ༌ ཁྲིད༌ཏེ༌ ཁྱེར༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌ག༌? 
1CO.9.6	ཡ༌ རང༌ངི༌ གོས༌སྡོམ༌གུན༌ རིག༌ཅེས༌སི༌ ཕིའ༌ ལས༌ ཅོ༌གོས༌ཁན༌གུན༌ བཱར༌ན༌བས༌ དང༌ ང༌རང༌ ཅིག༌པོ༌ ཨིན༌ནོག༌ག༌?
1CO.9.7	ཅི༌ མག༌མི༌ཞིག༌ག༌ ཁོ༌རང༌ངི༌ བུད༌གོ༌གུན༌ ཤལ༌གོས༌ས༌ནོག༌ག༌? ཅི༌ རྒུན༌ཚས༌ ཏབ༌ཁན༌ཞིག༌ག༌ ཁོང༌རང༌ངི༌ བད༌ཁན༌ནི༌ ཁ༌ཟས༌ ཟའ༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌ག༌? ཅི༌ ལུག༌ཁྱུའ༌, ལྟ༌སྟོག༌ ཅོ༌ཁན༌ནི༌ མི༌བོའ༌ ཏེ༌གུན༌ནི༌ འོ༌མ༌ ཐུང༌ཆོག༌ག༌ མ༌ནོག༌ག༌? 
1CO.9.8	ཅི༌ ངའེ༌ མིའི༌ སམ༌ཚུལ༌ལི༌ ནང༌ང༌ ཤད༌དུག༌ག༌? དཀོན༌མཆོག༌གི༌ ཁྲིམས༌སིའང༌ འིན༌ན༌ ཙོགས༌ མོལ༌ཏེ༌ མི༌རུག༌ག༌? 
1CO.9.9	ལྟོས༌སའང༌ ལུང༌སྟོན༌པ༌ མོ༌ཟེས༌སི༌ ཁྲིམས༌སི༌ ནང༌ང༌ "ཁྱོ༌ཞ༌གུན༌ནི༌ ཁུ༌ཡུས༌ སྐོར༌ ཟ༌ནེ༌ ལང༌ཏོའེ༌ ཁའ༌ ལྡམས༌ཏེ༌ མ༌བོར༌ཤིག༌"
1CO.9.10	ཅི༌ ངོས༌པོའ༌, ཁོང༌ངི༌ ང༌དང༌གུན༌ནི༌ ཕན༌ཐོགས༌སི༌ ཕིའ༌ མོལ༌ཏེ༌ མ༌ནོག༌ག༌? འོ༌ན༌ ང༌དང༌གུན༌ནི༌ ཕན༌ཐོགས༌སི༌ ཕིའ༌, བྲིའ༌ ཛད༌ཏེ༌ ཨིན༌ནོག༌, ཅིའ༌ཟེར༌ན༌ སྟོན༌ཐོག༌གི༌ ཀ༌ནེ༌ བགོས༌ཏེ༌ ཐོབ༌ཅེས༌སི༌ རེ༌ཝའེ༌ ནང༌ང༌, རྔ༌ཁན༌ དང༌ ཁུ༌ཡུས༌ སྐོར༌ཁན༌ ཉིས༌ཀོའེ༌ ལས༌གུན༌ ཅོའ༌ནོག༌།
1CO.9.11	ཏ༌ ང༌ཞ༌གུན༌ནི༌ སེམས༌ཉིད༌དི༌ ས༌འོན༌, ཁྱོ༌ཞ༌གུན༌ནི༌ ནང༌ང༌ ཏབས༌ པ༌སང༌, ཅི༌ ཁྱོ༌ཞའེ༌ སྟོན༌ཐོག༌པོ༌ ང༌ཞའ༌ ཉམ༌པོ༌ བགོ༌ཅེས༌ལ༌ ཀགས༌པོ༌ ཆ༌རག༌ག༌? 
1CO.9.12	གལ༌ཏེས༌ ཁྱོ༌ཞ༌གུན༌ནི༌ ཞན༌ཡང༌ ཆོས༌ཤད༌ཁན༌གུན༌ལ༌ རོགས༌ ཅོའད༌ན༌, ཅི༌ ཁྱོ༌ཞའེ༌ ང༌ཞ༌གུན༌ལ༌ ཏེ༌ མི༌གུན༌ནི༌ སང༌ མང༌ང༌ རོགས༌ ཅོ༌གོ༌ཤེས༌ མ༌ནོག༌ག༌? ཨིན༌ནའང༌ ང༌ཞ༌གུན༌ནི༌ འི༌ ཐོབ༌ཏང༌བོ༌ མ༌ནེ༌ མ༌ཀོལ༌པིན༌, ཅིའ༌ཟེར༌ན༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལི༌ ནང༌ང༌ གག༌སྐྱིལ༌ ཁྱོང༌ངི༌ སང༌ ང༌ཞའ༌ ནགས༌བར༌དོ༌ ཁུར༌ཅེས༌ལ༌ ཐད༌པོ༌ ཨིན༌།
1CO.9.13	ཅི༌ ཆོད༌ཁང༌ངི༌ ནང༌ང༌ ལས༌ ཅོ༌ཁན༌གུན༌ལ༌ ཟན༌, ཆོད༌ཁང༌ངི༌ ནང༌ང༌ ཆོད༌པ༌ ཕུལ༌ཁན༌གུན༌ནི༌ ཀ༌ནེ༌ ཐོབ༌ཅེས༌པོ༌, ཁྱོ༌ཞ༌གུན༌ལ༌ ཧ༌གོ༌ ཐུབ༌བ༌ མེ༌རག༌ག༌? ཡང༌ ཆོད༌ཁྲིའི༌ཀ༌ ལས༌ ཅོ༌ཁན༌གུན༌ལ༌, སྲོག༌ཆོད༌ ཕུལ༌ཁན༌གུན༌ནི༌ ཀ༌ནེ༌ བགོས༌ཏེ༌ ཐོབ༌བ༌ མི༌རུག༌ག༌? 
1CO.9.14	འིན༌ན༌ ཙོགས༌ལ༌ གཙོ༌བོའེ༌ བཀའ༌ སལ༌ལ༌ ཛད༌ཏེ༌ ཨིན༌ནོག༌, གའ༌མོའེ༌ ནས༌ཚུལ༌ ཤད༌ཁན༌གུན༌ལ༌ ཏེ༌ཀ༌ནེ༌ ཕན༌ཐོགས༌ ཐོབ༌ཁན༌གུན༌ནི༌ རོགས༌ ཅོ༌གོས༌། 
1CO.9.15	ཏེ༌ནེའང༌ ངའེ༌ འི༌ ཐོབ༌ཏང༌ ཚང༌མའེ༌ ནང༌ནེ༌ ཅི༌གའང༌ མ༌ཀོལ༌པིན༌, ཡང༌ ངའེ༌ ཕིའ༌ ཁྱོ༌ཞ༌གུན༌ནི༌ འི༌ཙོགས༌སི༌ ལས༌གུན༌ ཅོ༌ཅེས༌སི༌ རེ༌ཝ༌ ཅོས༌ཏེ༌ བྲིའ༌མེད༌། ངའེ༌ ཁྱོ༌ཞ༌གུན༌ལ༌ རིན༌ མེད༌པ༌ ཆོས༌ཤད༌ཅེས༌པོའེ༌ཀ༌ ཕོ༌སོ༌ ཅོ༌ཉན༌ཅེས༌སི༌ ཐོབ༌ཏང༌བོ༌ མེད༌ཁན༌ ཆ༌ཅུག༌གི༌ སང༌ ང༌ ཤི༌ན༌ རྒྱལ༌། 
1CO.9.16	ཅི༌ཨིན༌ནའང༌ གའ༌མོའེ༌ ནས༌ཚུལ༌ ཤད༌ཅེས༌པོའེ༌ཀ༌ ངའེ༌ ཕོ༌སོ༌ ཅོ༌ མི༌ཉན༌, ཅིའ༌ཟེར༌ན༌ དམ༌པའེ༌ ཐུག༌ཉིད༌དི༌ ངའ༌ འི༌ ལས༌པོ༌ ཅོ༌ཅུག༌དུག༌། གལ༌ཏེས༌ ངའེ༌ གའ༌མོའེ༌ ནས༌ཚུལ༌བོ༌ མ༌ཤད༌ན༌, ངའ༌ ཙམ༌ཤིག༌གི༌ ཇིགས༌པ༌ མ༌ནོག༌།
1CO.9.17	གལ༌ཏེས༌ ངའེ༌ ང༌རང༌ ཐད༌ཏེ༌ འི༌ ལས༌པོ༌ ཅོ༌ན༌, ངའ༌ སོལ༌རས༌ ཐོབ༌ཨིན༌། ཨིན༌ནའང༌ ང༌ ལྡམ༌ཅེས༌སི༌ ཝང༌ མེད༌, ཅིའ༌ཟེར༌ན༌ དཀོན༌མཆོག༌གི༌ ང༌ འི༌ ཁག༌པོ༌ སལ༌ལ༌ ཛད༌ཏེ༌ ཨིན༌ནོག༌། 
1CO.9.18	ཏེ༌ནེ༌ ང༌ ཀ༌ཟུག༌ སོལ༌རས༌ཤིག༌ ཐོབ༌ཨིན༌? ཏེ༌བོ༌ ནི༌ རིན༌ མེད༌པ༌ གའ༌མོའེ༌ ནས༌ཚུལ༌ ཤད༌ཅེས༌སི༌ སྐབས༌པོ༌ ཨིན༌ནོག༌། ཏེན༌ན༌བོའེ༌ཕིའ༌ གའ༌མོའེ༌ ནས༌ཚུལ༌ ཤད༌ ཟ༌ནེ༌, ངའེ༌ ང༌རང༌ངི༌ ཐོབ༌ཏང༌ངི༌ སྐོར༌ལ༌ སམ༌བ༌ ཏང༌ང༌མེད༌།
1CO.9.19	ཞན༌ ང༌ སྤོན༌བོ༌ མེད༌ཁན༌ནི༌ རང༌ཝང༌ཅན༌ཞིག༌ ཨིན༌ནའང༌, མི༌ མང༌པོ༌ མ༌ཤི༌ཀའེ༌ ནང༌ང༌ ཁྱོང༌ཅེས༌ལ༌ ངའེ༌ ང༌རང༌ ཚང༌མའེ༌ ཚེ༌ཡོག༌ རྒྱུར༌ཅུགས༌པིན༌། 
1CO.9.20	ང༌ ཡ༌ཧུ༌དཱ༌པ༌གུན༌ ཉམ༌པོ༌ ཡོད༌ ཟ༌ནེ༌, ངའེ༌ ཡ༌ཧུ༌དཱ༌པ༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌, ཡ༌ཧུ༌དཱ༌པ༌གུན༌ ཙོགས༌ལ༌ མི༌ཚེ༌ ཕུད༌དད༌། ང༌ ཡ༌ཧུ༌དཱ༌པའེ༌ ཁྲིམས༌སི༌ ནང༌ང༌ གྲུལ༌ཁན༌གུན༌ ཉམ༌པོ༌ ཡོད༌ ཟ༌ནེ༌, ང༌ ཏེ༌ ཁྲིམས༌སི༌ ནང༌ཞིན༌ དུག༌གད༌། ཞན༌ ང༌ ཏེ༌ ཁྲིམས༌སི༌ ཡོག༌ག༌ མེད༌ནའང༌, ཏེ༌ ཁྲིམས༌སི༌ ཡོག༌ག༌ དུག༌ཁན༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌ ངའེ༌ ཏེ༌བོ༌ ཅོའད༌། 
1CO.9.21	ང༌ ཡ༌ཧུ༌དཱ༌པའེ༌ ཁྲིམས༌གུན༌ནི༌ཀ༌ མ༌ གྲུལ༌ཁན༌གུན༌ ཉམ༌པོ༌ ཡོད༌ ཟ༌ནེ༌, ཁོང༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌ ངའང༌ ཏེ༌ ཁྲིམས༌སི༌ ཡོག༌ག༌ དུག༌ག༌ མེད༌། ཨིན༌ནའང༌ ངའེ༌ དཀོན༌མཆོག༌གི༌ ཁྲིམས༌གུན༌ལ༌ སྣང༌མེད༌ ཅོའ༌མེད༌, ངའེ༌ མ༌ཤི༌ཀའེ༌ ཁྲིམས༌གུན༌ལ༌ ཁའ༌ཉན༌ནད༌།
1CO.9.22	ང༌ དད༌པའེ༌ ནང༌ང༌ འུ༌ཐུགས༌ ཡོད༌ཁན༌གུན༌ ཉམ༌པོ༌ ཡོད༌ ཟ༌ནེ༌, འུ༌ཐུགས༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌, ང༌ ཁོང༌གུན༌ནི༌ འུ༌ཐུགས༌སི༌ ནང༌ང༌ དྲེས༌སད༌། མི༌གུན༌ སྐྱོབ༌ཅེས༌སི༌ ཕིའ༌, ངའ༌ མི༌ ཀ༌ཟུག༌ཤིག༌ ཡོད༌ནའང༌ ཏེན༌ན༌ ཙོགས༌ རྒྱུར༌རད༌། 
1CO.9.23	ངའེ༌ ཏེ༌ ཚང༌མ༌ གའ༌མོའེ༌ ནས༌ཚུལ༌ ཕེལ༌ཅུག༌ཅེས༌ དང༌ ཏེ༌བོའེ༌ བྱིན༌ལབས༌སི༌ ནང༌ང༌ དྲེས༌ཤེས༌སི༌ ཕིའ༌ ཅོའད༌།
1CO.9.24	བང༌རྒྱུགས༌སི༌ ནང༌ང༌ ཚང༌མ༌ བང༌ཏང༌ང༌ནོག༌, ཨིན༌ནའང༌ ཅིག༌ག༌ སོལ༌རས༌ ཐོབ༌ཅེས༌པོ༌ ཅི༌ ཁྱོ༌ཞ༌གུན༌ལ༌ ཧ༌གོ༌ ཐུབ༌བ༌ མེ༌རག༌ག༌? ཏེ༌ནེ༌ རྒྱལ༌ཁའ༌ ཐོབ༌ཅེས༌སི༌ མིག༌ཞི༌ ཉམ༌པོ༌ བང༌ཏོང༌ཤིག༌། 
1CO.9.25	མེད༌ཁན༌ ཆ༌ཅེས༌སི༌ སོལ༌རས༌ ཐོབ༌ཅེས༌ལ༌ བང༌རྒྱུགས༌ ཏང༌ཁན༌ ཚང༌མའེ༌ ཁོ༌རང༌གུན༌ སློབ༌ཇོང༌ངི༌ སྤྱོད༌ལམ༌མི༌ ནང༌ང༌ སྟན༌པོ༌ བོར༌ར༌ནོག༌, ཨིན༌ནའང༌ ང༌ཞ༌གུན༌ནི༌ འི༌བོ༌ ཐའ༌མེད༌པའེ༌ སོལ༌རས༌ ཐོབ༌ཅེས༌སི༌ ཕིའ༌ ཅོའད༌། 
1CO.9.26	ཏེ༌བོའེ༌ཕིའ༌ ངའེ༌ བང༌ཏང༌ ཟ༌ནེ༌, མིག༌ཞི༌ ཉམ༌པོ༌ ཀོམ༌པ༌ རེ༌རེའེ༌ རྒྱབ༌བད༌། ང༌ ཏོན༌ཏག༌ མེད༌པ༌ ལུངས༌པོའེ༌ ནང༌ང༌ མུལ༌ཁྲུག༌ ཏང༌ཁན༌ནི༌ མི༌ ཙོགས༌ མན༌། 
1CO.9.27	ངའེ༌ ང༌རང༌ངི༌ ཟུགས༌པོ༌ ང༌རང༌ངི༌ ཝང༌ངི༌ ཡོག༌ག༌ ལུས༌ཤེས༌སི༌ ཕིའ༌ རྩལ༌ཡངས༌ རྩེ༌ཁན༌གུན༌ ཙོགས༌ལ༌ སློབ༌ཇོང༌ ཏང༌ངད༌། ཏེ༌ མན༌ན༌ ངའེ༌ ཞན༌མ༌གུན༌ལ༌ དཀོན༌མཆོག༌གི༌ གའ༌མོའེ༌ ནས༌ཚུལ༌བོ༌ ཤད༌ཏེ༌ སྟིང༌ནེ༌, ངའ༌ ཐའ༌མེད༌པའེ༌ སོལ༌རས༌ ཐོབ༌ཅེས༌སི༌ འོས༌པ༌ མི༌དུག༌ མོལ༌སྲིད༌ཅེས༌ལ༌ ཇིགས༌ས༌རག༌།
1CO.10.1	སྤུན༌ དང༌ སྤུན༌མོ༌ གུན༌, དུས༌ མང༌པོའེ༌ སྔུན༌ལ༌ ང༌ཞའེ༌ ཕ༌མེས༌པོ༌གུན༌ རི༌སྟོང༌ངི༌ ནང༌ང༌ ཁོར༌ཨིན༌ དུག༌ཁན༌ནི༌ སྐོར༌གུན༌ ཁྱོ༌ཞའེ༌ རྗེད༌ མི༌རྗེད༌ཅེས༌པོ༌ ངའེ༌ དོད༌པ༌ ཨིན༌། ཁོང༌ ཚང༌མའ༌ སྲིན༌ནི༌ ལམ༌ སྟན༌ཏེ༌ ཚོའེ༌ སྐྱིལ༌ནེ༌ ས༌སྐམ༌མི༌ཀ༌ གྲུལ༌ཏེ༌ ཨིན༌པིན༌། 
1CO.10.2	སྲིན༌ནི༌ ཡོག༌ག༌ ཡང༌ རྒྱ༌ཚོའེ༌ ནང༌ནེ༌ གྲུལ༌ཁན༌, ཁོང༌གུན༌ལ༌ མོ༌ཟེས༌སི༌ རྒྱབ༌ནེ༌ གྲུལ༌ཅེས༌ལ༌ ཁྲུས༌ སལ༌ལ༌ ཛད༌ཏེ༌ ཨིན༌པིན༌། 
1CO.10.3	ཁོང༌ ཚང༌མའེ༌ དཀོན༌མཆོག༌གི༌ ཛད༌པ༌ རྒྱུད༌ཏེ༌ སལ༌ལ༌ ཛད༌ཁན༌ནི༌ ཏ༌གི༌ མན༌ན༌ ཟེར༌ཁན༌བོ༌ ཟོས༌། 
1CO.10.4	ཁོང༌ ཚང༌མའེ༌ བྲག༌གི༌ ཀ༌ནེ༌ བིང༌ ཅུག༌ག༌ ཛད༌ཁན༌ ཐུག༌ཉིད༌དི༌ ཆུ༌བོ༌ ཐུངས༌། ཁོང༌ ཚང༌མའེ༌ ཁོང༌གུན༌ ཉམ༌པོ༌ སྐྱོད༌ཁན༌ནི༌ ཐུག༌ཉིད༌དི༌ བྲག༌བོའེ༌ ཀ༌ནེ༌ ཐུངས༌ ཀ༌བོ༌ ནི༌ མ༌ཤི༌ཀ༌ ཨིན༌པིན༌། 
1CO.10.5	ཏེ༌ནེའང༌ ཁོང༌ མང༌ཆེའ༌ ཉམ༌པོ༌ དཀོན༌མཆོག༌ ཐུག༌ཉེས༌ས༌ མ༌ཛད༌, ཡང༌ ཁོང༌གུན༌ནི༌ ཟུགས༌པོ༌ རི༌སྟོང༌ངི༌ ནང༌ང༌ ཁྲེས༌སྟོར༌ སོང༌ཏེ༌ ཨིན༌པིན༌།
1CO.10.6	ང༌དང༌གུན༌ནི༌ ནང༌ང༌ ཁོང༌གུན༌ནི༌ ཅོས༌ཁན༌ ཙོགས༌སི༌ དོད༌པ༌ ངན༌པ༌གུན༌ མི༌ཡོང༌ཅེས༌སི༌ ཕིའ༌, ང༌དང༌གུན༌ལ༌ སྤང༌པུད༌ད༌ ཏེ༌གུན༌ བྱུང༌ ཅུག༌ག༌ ཛད༌ཏེ༌ ཨིན༌ནོག༌། 
1CO.10.7	ཏེ༌བོའེ༌ཕིའ༌ ཁོང༌གུན༌ནི༌ ཅོས༌ཁན༌ ཙོགས༌ལ༌ སྐུན༌དྲ༌གུན༌ལ༌ ཆོས༌ མ༌ཅོ༌ཤིག༌, ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌ "ཁོང༌གུན༌ནི༌ ཅོས༌ཁན༌ནི༌ སྐུན༌དྲ༌, སེར༌རི༌ བ༌ལང༌བོའ༌ རྩི༌ཝ༌ ཅོ༌ཅེས༌སི༌ ཕིའ༌, མི༌གུན༌ སའེ༌ཀ༌ དུགས༌ཏེ༌ ཟའ༌ཅེས༌ དང༌ ཆང༌ ཐུང༌ཅེས༌ གོ༌ཟུགས༌, ཡང༌ ཁོང༌གུན༌ ལངས༌ཏེ༌ སྤྱོད༌པ༌ ངན༌པའེ༌ རྩེས༌གུན༌ ཏང༌ཨིན༌ སྐྱིད༌པོ༌ ཅོས༌།"
1CO.10.8	ང༌དང༌གུན༌ ལུས༌བྲེལ༌ ངན༌པའེ༌ ནང༌ང༌ དྲེས༌ མ༌གོས༌, ཀ༌ཟུག༌ ཁོང༌ ཁ༌ཅིག༌གི༌ ཅོས༌, ཀ༌བོའེ༌ ཁོ༌རང༌གུན༌ནི༌ ཕྲོ༌པ༌ 23,000 ཏེན༌ན༌ ཞག༌ག༌ ཤི༌ཅུགས༌།
1CO.10.9	ང༌དང༌གུན༌ནི༌ མ༌ཤི༌ཀའ༌ ཚོད༌ལྟ༌ མ༌གོས༌, ཀ༌ཟུག༌གི༌ ཁོང༌ ཁ༌ཅིག༌གི༌ ཅོས༌ ཡང༌ བྲས༌བུ༌བོ༌ ཏུག༌ཅན༌ནི༌ རུལ༌གུན༌ནི༌ སོ༌ག༌ ཏབས༌ཏེ༌ ཁོང༌གུན༌ ཤི༌ཏེ༌ ཨིན༌པིན༌། 
1CO.10.10	ཡང༌ ཁོང༌ ཁ༌ཅིག༌གི༌ ཅོས༌ཁན༌ ཙོགས༌ལ༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ འུ༌སྐྱོང༌གུན༌ནི༌ རྒྱབ༌གལ༌ལ༌ བ༌ག༌བོ༌གེ༌ ཤད༌ མ༌གོས༌, ཅིའ༌ཟེར༌ན༌ ཤི༌ཅུག༌ཁན༌ནི༌ ཕོ༌ཉའེ༌ ཁོང༌གུན༌ མེད༌ཁན༌ ཅོས༌ཏེ༌ ཨིན༌པིན༌། 
1CO.10.11	ང༌དང༌གུན༌ནི༌ ཕིའ༌ སྤེ༌ཞིག༌གི༌ ཚུལ༌ལ༌ ཏེ༌ ཚང༌མ༌ ཁོང༌གུན༌ལ༌ བྱུངས༌ཏེ༌ ཨིན༌པིན༌། ཐའ༌མའེ༌ དུས༌སི༌ ནང༌ང༌ དུག༌ཁན༌ནི༌ ང༌དང༌གུན༌ལ༌ སྤང༌པུད༌ཅེས༌སི༌ ཕིའ༌, ཏེ༌གུན༌ བྲིས༌ཏེ༌ ཨིན༌ནོག༌།
1CO.10.12	གལ༌ཏེས༌ ཁྱོ༌ཞ༌ དད༌པའེ༌ ནང༌ང༌ སྟན༌པོ༌ ཡོད༌ སམ༌མད༌ན༌, གྱེལ༌ མི༌གྱེལ༌ཅེས༌སི༌ ཕིའ༌ ཤང༌ ཅོ༌ཤིག༌། 
1CO.10.13	ཨིད༌ཏུ༌ ཅོ༌ཤིག༌ ཁྱོ༌ཞ༌གུན༌ནི༌ སྡིག༌པ༌ ཅོ༌ཅེས༌སི༌ དོད༌པ༌བོ༌ ཞན༌ མི༌གུན༌ལ༌ ཡོད༌ཁན༌བོའེ༌ སང༌ སོ༌སོ༌ཞིག༌ མ༌ནོག༌། ཡང༌ དཀོན༌མཆོག༌ ནི༌ ཨིད༌ཤེས༌ཅན༌ ཞུགས༌ཏེ༌ ཨིན༌ནོག༌, ཁོང༌ངི༌ ཁྱོ༌ཞ༌གུན༌ལ༌ ཚོད༌ལྟའེ༌ ཁུ༌རུ༌བོ༌ ཁྱོ༌ཞ༌གུན༌ནི༌ ཁྱུད༌དི༌ སང༌ མང༌ང༌ཞིག༌ ཁུར༌ ཅུག༌ག༌ མི༌ཛད༌། ཁྱོ༌ཞ༌གུན༌ ཚོད༌ལྟའེ༌ ནང༌ང༌ ཆ༌ ཟ༌ནེ༌, ཁོང༌ངི༌ ཟོད༌པ༌ ཉམ༌པོ༌ ཏེ༌བོ༌ ཁུར༌ཉན༌ཅེས༌སི༌ ལམ༌ ཁྱོ༌ཞའ༌ སྟན༌ན༌ ཛད༌ཨིན༌།
1CO.10.14	ཏེ༌བོའེ༌ཕིའ༌ ངའེ༌ སྤུན༌གུན༌, སྐུན༌དྲ༌གུན༌ལ༌ ཆོས༌ ཅོ༌ཅེས༌ནེ༌ ཤོར༌ཏེ༌ སོང༌ཤིག༌། 
1CO.10.15	ཁྱོ༌ཞ༌གུན༌ སམ༌བ༌ཅན༌ནི༌ མི༌གུན༌ ཨིན༌ནོག༌། ངའེ༌ ཟེར༌ཁན༌གུན༌ དྲང༌པོ༌ ཨིན༌ནོག༌ག༌ ཡ༌ མ༌ནོག༌ ཁྱོ༌ཞ༌རང༌ངི༌ ཐག༌ཅོད༌ཤིག༌།
1CO.10.16	དང༌པོ༌, དམ༌པའེ༌ སོལ༌རས༌སི༌ དུས༌ལ༌ དོན༌སྐྱོག༌གི༌ ནང༌ང༌ ཡོད༌ཁན༌ནི༌ རྒུན༌ཆང༌བོའ༌ བྱིན༌ལབས༌སི༌ ཕིའ༌ ཞུས༌ཏེ༌ ཐུང༌ང༌ཅིག༌, མ༌ཤི༌ཀའེ༌ སྐུ༌ཁྲག༌གི༌ ནང༌ང༌ དྲེས༌ཏེ༌ མ༌ནོག༌ག༌? ཡང༌ ཏ༌གི༌བོ༌ ཅག༌ག༌ཅིག༌, ང༌དང༌གུན༌ མ༌ཤི༌ཀའེ༌ སྐུ༌ཟུགས༌སི༌ ནང༌ང༌ དྲེས༌ཏེ༌ མ༌ནོག༌ག༌? 
1CO.10.17	ང༌དང༌གུན༌ མང༌པོ༌ཞིག༌ ཡོད༌ནའང༌, ང༌དང༌ ཚང༌མའེ༌ ཏ༌གི༌ ཅིག༌གི༌ ཀ༌ནེ༌ ཟའ༌ནོག༌, ཀ༌བོའེ༌ ང༌དང༌གུན༌ ཟུགས༌པོ༌ ཅིག༌ ཨིན༌ཁན༌བོ༌ སྟན༌ན༌ནོག༌།
1CO.10.18	ཉིས༌པ༌, ཨིས༌ར༌ཨེལ༌པ༌གུན༌ནི༌ སྐོར༌ལ༌ སམ༌བ༌ ཏོང༌ཤིག༌། ཁོང༌གུན༌ ཆོད༌ཁྲིའི༌ཀ༌ སྲོག༌ཆོད༌ལ༌ ཕུལ༌ཏེ༌ ཡོད༌ཁན༌གུན༌ ཟོས༌ཏེ༌ ཅི༌ ཁོང༌གུན༌ ཅིག༌གྲིལ༌ མི༌རུག༌ག༌? 
1CO.10.19	ཅི༌ ངའེ༌ སྐུན༌དྲ༌གུན༌ལ༌ སྲོག༌ཆོད༌ལ༌ ཕུལ༌ཁན༌ནི༌ ཟན༌གུན༌ནི༌ ནང༌ང༌ རིན༌ ཡོད༌, ཡ༌ ཏེ༌ སྐུན༌དྲ༌གུན༌ ངོས༌པོའེ༌ དཀོན༌མཆོག༌ ཨིན༌ནོག༌ ཟེར༌ཏེ༌ ཨིན༌ནོག༌ག༌? 
1CO.10.20	མན༌ མ༌ནེ༌ མན༌།
1CO.10.20	ངའེ༌ ཟེར༌རད༌ འི༌ སྲོག༌ཆོད༌གུན༌ རྡུད༌གུན༌ལ༌ ཏངས༌ཏེ༌ ཨིན༌ནོག༌, དཀོན༌མཆོག༌ག༌ མ༌ནོག༌། ཡང༌ ངའེ༌ ཁྱོ༌ཞ༌གུན༌ རྡུད༌གུན༌ནི༌ ཕྲོའ༌ དྲེས༌ མི༌དྲེས༌ཤེས༌སི༌ དོད༌པ༌ བོར༌རད༌། 
1CO.10.21	ཁྱོ༌ཞའེ༌ གཙོ༌བོ༌ ཡེ༌ཤུའི༌ དོན༌སྐྱོག༌ དང༌ རྡུད༌གུན༌ནི༌ ཀོ༌རེ༌ ཉིས༌ཀོའེ༌ ནང༌ནེ༌ ཀ༌ཟུག༌གི༌ ཐུང༌ཨིན༌? ཁྱོ༌ཞ༌གུན༌ནི༌ གཙོ༌བོ༌ ཡེ༌ཤུའི༌ དོན༌ཏང༌ དང༌ རྡུད༌གུན༌ནི༌ ཁར༌ཇི༌ ཉིས༌ཀོ༌ ཀ༌ཟུག༌གི༌ ཟེན༌? 
1CO.10.22	ཅི༌ ཏེ༌ཟུག༌ ཅོ༌ཅེས༌པོ༌ནེ༌ ཁྱོ༌ཞ༌གུན༌ནི༌ གཙོ༌བོའ༌ ཐུགས༌སྲོ༌ ཞངས༌ཤུགས༌ཏེ༌ མ༌ནོག༌ག༌? ཅི༌ ང༌དང༌གུན༌ ཁོང༌ངི༌ སང༌ ཤེད༌ ཆེའ༌ ཨིན༌ནོག༌ག༌?
1CO.10.23	ཁྱོ༌ཞའེ༌ ཕྲོ༌ནེ༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, "ངའེ༌ ཅི༌ཞིག༌ ཅོ༌ནའང༌ གྲིག༌ག༌ནོག༌", ཨིན༌ནའང༌ ཅི༌ཚང༌མ༌ ཁྱོ༌ཞའེ༌ ཕིའ༌ ཟང༌པོ༌ཞིག༌ མ༌ནོག༌། ཡང༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, "ངའེ༌ ཅི༌ཞིག༌ ཅོ༌ནའང༌ གྲིག༌ག༌ནོག༌", ཨིན༌ནའང༌ ཅི༌ཚང༌མ༌ ཕན༌ཐོགས༌ཅན༌ཞིག༌ མ༌ནོག༌། 
1CO.10.24	ཁྱོ༌ཞ༌རང༌ ཅིག༌པོའེ༌ ཕན༌ཐོགས༌སི༌ ཕིའ༌ མ༌སམ༌མ༌ ཞན༌ཡང༌ སྤུན༌ དང༌ སྤུན༌མོ༌ གུན༌ནི༌ ཕན༌ཐོགས༌སི༌ ཕིའ༌ སོམ༌ཤིག༌།
1CO.10.25	ཁྱོ༌ཞ༌གུན༌ནི༌ ཁྲོམས༌སི༌ ནང༌ང༌ ཤ༌ ཀ༌ཟུག༌ཤིག༌ ཐོབ༌བད༌ནའང༌ ཟོ༌ཤིག༌, ཏེ༌གུན༌ སྐུན༌དྲ༌གུན༌ལ༌ ཆོད༌པ༌ ཕུལ༌ཏེ༌ ཨིན༌ན༌ མན༌ སམས༌ཏེ༌ སྙིང༌ངི༌ ནང༌ང༌ ཐེ༌ཚོམས༌ ཅོས༌ཏེ༌ དྲི༌ཝ༌ མ༌དྲི༌ཤིག༌། 
1CO.10.26	ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "ཇིག༌རྟེན༌ དང༌ ཏེ༌ནང༌ང༌ ཡོད༌ཁན༌ ཚང༌མ༌ གཙོ༌བོའེ༌ ཨིན༌།"
1CO.10.27	དད༌པ༌ མེད༌ཁན༌ནི༌ མི༌ཞིག༌གི༌ ཁྱོ༌ཞ༌གུན༌ལ༌ གོང༌ཟན༌ལ༌ ཡོང༌ ཟེར༌ན༌, གལ༌ཏེས༌ ཁྱོ༌ཞ༌གུན༌ ཆ༌ཉིན༌ ཡོད༌ན༌, གྲོན༌ཤོག༌པོ༌ ལེན༌ཤིག༌། ཁྱོ༌ཞ༌གུན༌ལ༌ ཅི༌ཞིག༌ ཏང༌ནའང༌ ཟོ༌ཤིག༌། ཏེ༌གུན༌ སྐུན༌དྲ༌ ཆོད༌པ༌ ཕུལ༌ཏེ༌ ཨིན༌ན༌ མན༌ ཟེར༌ཏེ༌ དྲི༌ཝ༌ མ༌དྲི༌ཤིག༌། 
1CO.10.28	ཨིན༌ནའང༌ གལ༌ཏེས༌ སུ༌ཞིག༌གི༌, "འི༌ ཤ༌བོ༌ སྐུན༌དྲ༌ ཕུལ༌ཏེ༌ ཨིན༌" ཟེར༌ཏེ༌ ཤད༌ན༌, ཏེ༌ནེ༌ ཤད༌ཁན༌ དང༌ ཁོའེ༌ སེམས༌སི༌ ནང༌ང༌ ཐེ༌ཚོམས༌ མི༌སྐྱེ༌ཅེས༌སི༌ ཕིའ༌ ཏེ༌བོ༌ མ༌ཟ༌ཤིག༌། 
1CO.10.29	ངའེ༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ སམ༌ཁན༌ མན༌པ༌, ཏེ༌ ཤད༌ཁན༌ནི༌ སེམས༌སི༌ ནང༌ང༌ སམ༌ཁན༌བོའེ༌ ཕིའ༌ ཟེར༌ཏེ༌ ཨིན༌། ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, "ཞན༌མ༌ཞིག༌གི༌ སམ༌ཅེས༌པོའེ༌ ཞས༌ཏེ༌ ཅི༌ཕིའ༌ ངའེ༌ ང༌རང༌ངི༌ རང༌ཝང༌ངི༌ ནང༌ང༌ གག༌སྐྱིལ༌ ཡོང༌ཅུག༌ཨིན༌། 
1CO.10.30	ཡང༌ གལ༌ཏེས༌ ངའེ༌ དཀོན༌མཆོག༌ག༌ ཟའ༌ཅེས༌སི༌ ཕིའ༌ ཐུག༌རྗེ༌ཆེ༌ ཞུ༌ན༌, ཏེ༌ནེ༌ ཅིའ༌ ངའེ༌ ཐུག༌རྗེ༌ཆེ༌ ཕུལ༌ཁན༌ནི༌ ཟན༌བོའི༌ཀ༌ སུ༌ཞིག༌གི༌ ང༌ སྐྱོན༌རྗོད༌ ཅོ༌ཨིན༌?"
1CO.10.31	ཏེ༌ནེ༌ ཏེ༌བོའེ༌ ལན༌ལ༌, ཁྱོ༌ཞ༌གུན༌ ཟའ༌ནའང༌, ཡ༌ ཐུང༌ནའང༌, ཡ༌ ཅི༌ཞིག༌ ཅོ༌ནའང༌, ཏེ༌ ཚང༌མ༌ གཙོ༌བོའེ༌ ཟིར༌རྗིད༌དི༌ ཕིའ༌ ཅོ༌ཤིག༌། 
1CO.10.32	ཁྱོ༌ཞ༌གུན༌ནི༌ ཅི༌རིག༌ ཅོའད༌ནའང༌, ཏེ༌བོའེ༌ ཡ༌ཧུ༌དཱ༌པ༌ ཡ༌ ཡ༌ཧུ༌དཱ༌པ༌ མན༌ཁན༌གུན༌ དད༌པའེ༌ ནང༌ང༌ ཡོང༌ཅེས༌སི༌ ནང༌ང༌ གག༌སྐྱིལ༌ མ༌རྒྱུར༌ཤིག༌, ཡ༌ དཀོན༌མཆོག༌གི༌ ཆོས༌ཚོགས༌སི༌ ནང༌ང༌ ཡོད༌ཁན༌གུན༌ལ༌ སྡིག༌པ༌ ཅོ༌ མ༌ཅུག༌ཤིག༌། 
1CO.10.33	ངེའང༌ ང༌རང༌ངི༌ ཅི༌ཞིག༌ ཅོ༌ནའང༌, ཚང༌མ༌ལ༌ ཐད༌ཅུག༌ཅེས༌སི༌ རྩོན༌གྲུས༌ ཅོའད༌། ངའེ༌ ང༌རང༌ངི༌ ཕན༌ཐོགས༌སི༌ ཕིའ༌ མན༌པ༌, ཞན༌མ༌ མང༌པོའེ༌ ཕན༌ཐོགས༌སི༌ ཕིའ༌ ཅོའད༌། ཁོང༌གུན༌ དད༌པོའེ༌ ནང༌ང༌ ཡོང༌ཅེས༌སི༌ རེ༌ཝ༌ བོར༌ཏེ༌ ངའེ༌ ཏེ༌གུན༌ ཅོའད༌།
1CO.11.1	ཡང༌ ང༌ མ༌ཤི༌ཀའེ༌ སྤེའེ༌ཀ༌ གྲུལ༌ཁན༌ ཙོགས༌ལ༌, ཁྱོ༌ཞ༌གུན༌ ངའེ༌ སྤེའེ༌ཀ༌ གྲུལ༌གོ༌ཤེས༌ ཨིན༌ནོག༌།
1CO.11.2	ཁྱོ༌ཞ༌གུན༌ནི༌ དུས༌རྒྱུན༌ ང༌ ཨིད༌ཏུ༌ བོར༌ཏེ༌ ངའེ༌ ཏངས༌ཁན༌ནི༌ སླབ༌བྱ༌གུན༌ནི༌ཀ༌ གྲུལ༌ཅེས༌པོའེ༌, ངའེ༌ ཁྱོ༌ཞའ༌ སྟོད༌པ༌ ཏང༌ངད༌། 
1CO.11.3	ཨིན༌ནའང༌ ཁྱོ༌ཞ༌གུན༌ལ༌ འི༌གུན༌ ཧ༌གོ༌ ཅུག༌ཉིན༌རག༌, དད༌པ༌ཅན༌ནི༌ བུ༌ཚ༌ ཚང༌མའེ༌ གོ༌བོ༌ ནི༌, མ༌ཤི༌ཀ༌ ཞུགས༌ཏེ༌ ཨིན༌ནོག༌། དད༌པ༌ཅན༌ནི༌ བུ༌མོ༌ ཚང༌མའེ༌ གོ༌བོ༌ ནི༌, ཁོ༌རང༌གུན༌ནི༌ མག༌པ༌ ཨིན༌ནོག༌, ཡང༌ མ༌ཤི༌ཀའེ༌ གོ༌བོ༌ ནི༌, དཀོན༌མཆོག༌ ཞུགས༌ཏེ༌ ཨིན༌ནོག༌། 
1CO.11.4	གལ༌ཏེས༌ བུ༌ཚ༌ཞིག༌གི༌ སྨོས༌ལམ༌ ཕུལ༌ ཟ༌ནེ༌, ཡ༌ ལུང༌སྟན༌ ཤད༌ ཟ༌ནེ༌, ཁོ༌རང༌ངི༌ གོ༌བོ༌ ཀབས༌ཏེ༌ ཡོད༌ན༌, ཁོའེ༌ ཁོ༌རང༌ངི༌ གོ༌, ཡང༌ན༌ མ༌ཤི༌ཀ༌ ཁྲེལ༌བ༌ ཁྱོངས༌ཏེ༌ ཨིན༌ནོག༌། 
1CO.11.5	ཨིན༌ནའང༌ གལ༌ཏེས༌ བུ༌མོ༌ཞིག༌གི༌ ཁོ༌རང༌ངི༌ གོ༌བོ༌ ཀབ༌ མ༌ཀབ༌བ༌ སྨོས༌ལམ༌ ཕུལ༌ན༌, ཡ༌ ལུང༌སྟན༌ ཤད༌ན༌, ཏེ༌ནེ༌ ཁོའེ༌ ཁོ༌རང༌ངི༌ གོ༌, ཡང༌ན༌ ཁོ༌རང༌ངི༌ མག༌པ༌, ཁྲེལ༌བ༌ ཁྱོངས༌ཏེ༌ ཨིན༌ནོག༌། ཏེ༌ཟུག༌ ཅོ༌ན༌, ཏེ༌ བུ༌མོ༌བོའེ༌ ཁོ༌རང༌ངི༌ སྲ༌ བྲགས༌ཏེ༌ གོ༌ལག༌ ཅོས༌ཁན༌ ཙོགས༌ ཨིན༌ནོག༌། 
1CO.11.6	འོ༌ན༌ གལ༌ཏེས༌ བུ༌མོ༌བོ༌ གོ༌ ཀབ༌ཅེས༌སི༌ ཕིའ༌ ཐད༌ད༌ མེད༌ན༌, ཏེ༌ནེ༌ ཁོའེ༌ ཁོ༌རང༌ངི༌ སྲ༌ ཚང༌མ༌ བྲག༌གོ༌ཤེས༌ ཨིན༌ནོག༌། ཨིན༌ནའང༌ བུ༌མོ༌ཞིག༌ག༌ གོ༌ལག༌ ཅོ༌ཅེས༌ ཡ༌ སྲ༌ བད༌ཆུང༌ ཅད༌ཅེས༌པོ༌, ཁྲེལ༌བ༌ཞིག༌ ཨིན༌ པ༌སང༌, བུ༌མོའེ༌ གོ༌ ཀབ༌གོ༌ཤེས༌ ཨིན༌ནོག༌།
1CO.11.7	བུ༌ཚ༌ དཀོན༌མཆོག༌གི༌ ཡིབས༌ ཡང༌ ཁོང༌ངི༌ སྤལ༌ལི༌ ནང༌ང༌ ཅོའ༌ ཛད༌ པ༌སང༌, དཀོན༌མཆོག༌ག༌ ཅོལ༌ ཟ༌ནེ༌, ཁོའེ༌ ཁོ༌རང༌ངི༌ གོ༌ ཀབ༌ མ༌གོས༌། ཨིན༌ནའང༌ ན༌མ༌གུན༌ ཁོ༌རང༌ངི༌ མག༌པའེ༌ སྤལ༌བོ༌ ཨིན༌ནོག༌། 
1CO.11.8	ཨ༌དཱམ༌ ཟེར༌ཁན༌ བུ༌ཚ༌ དང༌པོ༌, བུ༌མོ༌ནེ༌ བྱུངས༌ཏེ༌ མ༌ནོག༌, ཨིན༌ནའང༌ ཧ༌ཝ༌ ཟེར༌ཁན༌ དང༌པོ༌ བུ༌མོ༌ བུ༌ཚ༌ནེ༌ བྱུངས༌ཏེ༌ ཨིན༌ནོག༌། 
1CO.11.9	ཡང༌ བུ༌ཚ༌ བུ༌མོའེ༌ ཕིའ༌ ཅོའ༌ མ༌ཛད༌ད༌, བུ༌མོ༌ བུ༌ཚའེ༌ ཕིའ༌ ཅོའ༌ ཛད༌ཏེ༌ ཨིན༌པིན༌། 
1CO.11.10	ཏེན༌ན༌ རྒྱུན༌ཚན༌ དང༌ དཀོན༌མཆོག༌གི༌ ཕོ༌ཉ༌གུན༌ནི༌ ཟིགས༌ཨིན༌ ཡོད༌ཅེས༌པོའེ༌, བུ༌མོའེ༌ ཁོ༌རང༌ མག༌པའེ༌ ཝང༌ངི༌ ཡོག༌ག༌ ཡོད༌ཁན༌བོ༌ སྟན༌ཅེས༌ལ༌, ཁོ༌རང༌ངི༌ གོ༌ ཀབ༌གོ༌ཤེས༌ ཨིན༌ནོག༌།
1CO.11.11	གཙོ༌བོའེ༌ ནང༌ང༌ དད༌པ༌ཅན༌ནི༌ བུ༌ཚ༌ཞིག༌གི༌ ང༌ བུ༌མོའི༌ཀ༌ རག༌ལས༌ཏེ༌ ཡ༌ དད༌པ༌ཅན༌ནི༌ བུ༌མོ༌ཞིག༌གི༌ ང༌ བུ༌ཚའེ༌ཀ༌ རག༌ལས༌ཏེ༌ དུག༌གོ༌ཤེས༌མེད༌ ཟེར༌ མི༌ཉན༌། 
1CO.11.12	ཅིའ༌ཟེར༌ན༌ དང༌པོ༌, བུ༌མོ༌ བུ༌ཚའེ༌ ཀ༌ནེ༌ བྱུངས༌ཏེ༌ ཨིན༌ནའང༌, དག༌ས༌ བུ༌མོའེ༌ ཀ༌ནེ༌ བུ༌ཚ༌ སྐྱེའ༌ནོག༌། ཨིན༌ནའང༌ ཅི༌ཚང༌མ༌ དཀོན༌མཆོག༌ནེ༌ ཡོངས༌ཏེ༌ ཨིན༌ནོག༌།
1CO.11.13	ཁྱོ༌ཞ༌རང༌ངི༌ ཐག༌ཅོད༌ཤིག༌, ཅི༌ མི༌གུན༌ནི༌ ཕྲོའ༌ བུ༌མོའེ༌ རང༌ངི༌ གོ༌ མ༌ཀབ༌བ༌ དཀོན༌མཆོག༌ག༌ སྨོས༌ལམ༌ ཕུལ༌ཅེས༌པོ༌, འོས༌པ༌ ཨིན༌ནོག༌ག༌? 
1CO.11.14	ཅི༌ བུ༌ཚའེ༌ བུ༌མོ༌ ཙོགས༌ལ༌ སྲ༌ རིང༌མོ༌ བོར༌ན༌, ཏེ༌བོ༌ རང༌ཞིན༌ མན༌ཁན༌ ཡང༌ ཁྲེལ༌བ༌ཞིག༌ མ༌ནོག༌ག༌? 
1CO.11.15	ཡང༌ སྲ༌ རིང༌མོ༌ ཡོད༌ཅེས༌པོ༌ བུ༌མོའེ༌ ཕིའ༌ སྤལ༌ཞིག༌ ཨིན༌ནོག༌, ཅིའ༌ཟེར༌ན༌ ཏེ༌བོ༌ ཁོའ༌ ཀབ༌ཅེས༌ལ༌ སལ༌ལ༌ ཛད༌ཏེ༌ ཨིན༌ནོག༌། 
1CO.11.16	ཨིན༌ནའང༌ འི༌བོའེ༌ སྐོར༌ལ༌ རྒྱབ༌གལ༌ ཅོ༌ཉིན༌ ཡོད༌ཁན༌གུན༌ནི༌ ཕིའ༌ ངའེ༌ འིན༌ན༌བོ༌ ཟེར༌ཨིན༌, ང༌ཞ༌གུན༌ལ༌ འིན༌ན༌བོ༌ མ༌ནེ༌, ཞན༌ཡང༌ ལུག༌སྲོལ༌ཞིག༌ མེད༌, ཡང༌ དཀོན༌མཆོག༌གི༌ ཆོས༌ཚོགས༌གུན༌ནི༌ ནང༌ངའང༌ མེད༌པ༌ ཨིན༌ནོག༌།
1CO.11.17	ཏ༌ ངའེ༌ ཟེར༌ཅེས༌ཅན༌བོའེ༌ ནང༌ང༌, ཁྱོ༌ཞ༌གུན༌ལ༌ སྟོད༌པ༌ ཏང༌ཉན༌ཅེས༌ མེ༌རག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཛོམ༌ཅེས༌པོའེ༌, ཕན༌ཐོགས༌སི༌ སང༌ མང༌ང༌ ནོད༌སྐྱལ༌ ཁྱོང༌དུག༌། 
1CO.11.18	དང༌པོ༌, ཁྱོ༌ཞ༌གུན༌ ཆོས༌ཚོགས༌སི༌ ཚུལ༌ལ༌ ཛོམ༌ ཟ༌ནེ༌, ཁྱོ༌ཞ༌གུན༌ནི༌ ཕྲོའ༌ པོ༌མང༌པོ༌ ཕུད༌ཏེ༌ ཡོད༌ཁན༌བོ༌ ཚོར༌། ཡང༌ ངའེ༌ སམ༌མ༌རག༌ ཏེ༌ སྤེ༌ར༌ ཚོར༌ཁན༌ མང༌ཆེའ༌བོ༌ དེན༌བ༌ ཨིན༌ནོག༌། 
1CO.11.19	ཏན༌ཏན༌ལ༌ དཀོན༌མཆོག༌གི༌ མི༌གུན༌ ངོ༌སྟག༌ ཆ༌ཅེས༌སི༌ ཕིའ༌ ཁོང༌ངི༌ ཁྱོ༌ཞ༌གུན༌ནི༌ ཕྲོའ༌ ཁག༌ སོ༌སོ༌གུན༌ བྱུང༌ ཅུག༌ག༌ ཛད༌ཏེ༌ ཨིན༌ནོག༌།
1CO.11.20	གཙོ༌བོའེ༌ དོན༌ཏང༌ངི༌ ནང༌ང༌ ཟའ༌ཅེས༌ལ༌ ཁྱོ༌ཞ༌གུན༌ ཛོམ༌ ཟ༌ནེ༌ དེན༌བ༌, ཁྱོ༌ཞ༌གུན༌ མ༌ཤི༌ཀའེ༌ གྲོང༌ཤེས༌པོ༌ ཨིད༌ཏུ༌ ཅོ༌ཅེས༌ལ༌ ཐད༌ད༌ མི༌དུག༌། 
1CO.11.21	ཅིའ༌ཟེར༌ན༌ ཁྱོ༌ཞའ༌ ཁ༌ཅིག༌གི༌, རང༌ངི༌ ཁར༌ཇི༌གུན༌ ཞན༌མ༌གུན༌ལ༌ བགོས༌ཏེ༌ མ༌ཏང༌ང༌ ཟའ༌ཅེས༌ལ༌ རིངས༌དུག༌, ཀ༌བོའེ༌ ཞས༌ཏེ༌ ཁ༌ཅིག༌ སྟོག༌རིའ༌ ལུས༌དུག༌, ཡང༌ ཁ༌ཅིག༌ ར༌རོས༌ དུག༌། 
1CO.11.22	ཅི༌ ཁྱོ༌ཞ༌གུན༌ལ༌ ཟའ༌ཅེས༌ དང༌ ཐུང༌ཅེས༌སི༌ ཕིའ༌, རང༌རང༌ངི༌ ཁང༌པ༌ མེད༌ད༌? ཡ༌ ཅི༌ དཀོན༌མཆོག༌གི༌ ཆོས༌ཚོགས༌ལ༌ ནཕ༌རད༌ ཅོ༌ཅེས༌ དང༌ ཉལ༌བ༌ཅན༌གུན༌ལ༌ ཁྲེལ༌བ༌ ཁྱོང༌ང༌ལ༌, ཐད༌ད༌ རག༌ག༌? ངའེ༌ ཁྱོ༌ཞ༌གུན༌ལ༌ ཅི༌ ཟེར༌གོས༌, ཅི༌ ངའེ༌ འི༌བོའེ༌ ཕིའ༌ ཁྱོ༌ཞ༌གུན༌ལ༌ སྟོད༌པ༌ ཏང༌གོས༌ས༌? འོ༌ན༌ ཏན༌ཏན༌ འི༌བོའེ༌ ཕིའ༌ ངའེ༌ ཁྱོ༌ཞ༌གུན༌ལ༌ སྟོད༌པ༌ མི༌ཏང༌།
1CO.11.23	ངའ༌ གཙོ༌བོའེ༌ ཆོགས༌ནེ༌ སླབ༌བྱ༌ ཐོབ༌ཁན༌བོ༌ ཁྱོ༌ཞ༌གུན༌ལ༌ ཏངས༌པིན༌། ཏེན༌ན༌ ཚན༌ལ༌ ནམ༌ ཡུ༌དཱའེ༌ གཙོ༌བོ༌ ཡེ༌ཤུའ༌ ངོ༌ལོག༌ ཅོས༌, གཙོ༌བོའེ༌ ཏ༌གི༌བོ༌ ལེན༌ན༌ ཛདས༌, 
1CO.11.24	ཡང༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཏེ༌ ཁོང༌ངི༌ ཏེ༌བོ༌ ཅག༌ག༌ ཛདས༌, ཡང༌ མོལས༌, "འི༌བོ༌ ཁྱོ༌ཞ༌གུན༌ནི༌ ཕིའ༌ ཏངས༌ཁན༌ནི༌ ངའེ༌ ཟུགས༌པོ༌ ཨིན༌། ང༌ ཨིད༌ཏུ༌ ཅོ༌ཅེས༌ལ༌ འི༌བོ༌ ཅོ༌ཤིག༌།" 
1CO.11.25	ཏེན༌ན༌ ཙོགས༌ལ༌ ཁར༌ཇི༌ སྟིང༌ནེ༌ ཁོང༌ངི༌ རྒུན༌ཆང༌ངི༌ དོན༌སྐྱོག༌པོ༌ ནམས༌ ཡང༌ མོལས༌, "འི༌ ཀོ༌རེ༌བོ༌ དཀོན༌མཆོག༌ དང༌ ཁོང༌ངི༌ མི༌གུན༌ནི༌ པར༌ལ༌ ཞལ༌ཆད༌ སོ༌མ༌ཞིག༌ ཨིན༌ནོག༌, ཀ༌བོ༌ ངའེ༌ ཁྲག༌ ཉམ༌པོ༌ ཅོས༌ཏེ༌ ཨིན༌, ཁྱོ༌ཞ༌གུན༌ནི༌ འི༌བོ༌ ཐུང༌ ཟ༌ནེ༌ ང༌ ཨིད༌ཏུ༌ ཅོ༌ཤིག༌།" 
1CO.11.26	ནམ༌ ཁྱོ༌ཞ༌གུན༌ནི༌ འི༌ ཏ༌གི༌བོ༌ ཟེན༌ ཡང༌ འི༌ ཀོ༌རེ༌བོ༌ནེ༌ ཐུང༌ཨིན༌, མ༌ཤི༌ཀ༌ ཡང༌སྐྱར༌ ལོགས༌ཏེ༌ སྐྱོད༌སྐྱོད༌ ཚོག༌པ༌, ཁྱོ༌ཞ༌གུན༌ནི༌ ཏོན༌ལ༌ གཙོ༌བོ༌ གྲོངས༌ས༌ ཛད༌ཁན༌བོ༌ མི༌གུན༌ལ༌ ཁྱོ༌ཞའེ༌ སྤང༌པོ༌ ཏང༌ང༌ནོག༌།
1CO.11.27	ཏེ༌བོའེ༌ཕིའ༌ སུ༌ཞིག༌གི༌ རྩི༌ཝ༌ མ༌ཅོའ༌ འི༌ ཏ༌གི༌བོའེ༌ ཀ༌ནེ༌ ཟའ༌ན༌ ཡ༌ འི༌ ཀོ༌རེ༌ ནང༌ནེ༌ ཐུང༌ན༌, གཙོ༌བོའེ༌ སྐུ༌ཟུགས༌ དང༌ སྐུ༌ཁྲག༌ གུན༌ནི༌ རྒྱབ༌གལ༌ལ༌ སྡིག༌པ༌ ཅོས༌ཏེ༌ ནོངས༌ཅན༌ རྒྱུར༌ཏེ༌ ཨིན༌ནོག༌། 
1CO.11.28	ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཏ༌གི༌ ཟའེ༌ སང༌ ཡང༌ ཀོ༌རེ༌བོ༌ནེ༌ ཐུང༌ངི༌ སང༌ སྔུན༌ལ༌, ཁྱོ༌ཞ༌རང༌ང༌ སྟག༌ཅད༌ ཅོ༌གོ༌ཤེས༌ ཨིན༌ནོག༌། 
1CO.11.29	གལ༌ཏེས༌ ཁྱོ༌ཞ༌གུན༌ནི༌ མ༌ཤི༌ཀའེ༌ སྐུ༌ཟུགས༌པོའ༌ རྩི༌ཝ༌ མ༌ཕུལ༌ལ༌ ཏ༌གི༌བོ༌ ཟའ༌ན༌ ཡ༌ ཀོ༌རེ༌བོ༌ནེ༌ ཐུང༌ན༌, ཏེ༌ནེ༌ ཁྱོ༌ཞ༌གུན༌ནི༌ ཁྱོ༌ཞ༌རང༌ངི༌ ཕིའ༌ དཀོན༌མཆོག༌གི༌ ཁྲིམས༌ཅད༌པོ༌ ཟོས༌ཏེ༌ ཡང༌ ཐུངས༌ཏེ༌ ཨིན༌ནོག༌། 
1CO.11.30	ཏེན༌ན༌བོའེ༌ ཕིའ༌ ཁྱོ༌ཞའ༌ མང༌པོ༌ཞིག༌ འུ༌ཐུགས༌ དང༌ ཟུ༌མོ༌ཅན༌ ཡང༌ ཁ༌ཅིག༌ ཤི༌ཏེའང༌ ཨིན༌ནོག༌།
1CO.11.31	ཨིན༌ནའང༌ གལ༌ཏེས༌ ང༌དང༌གུན༌ནི༌ ང༌དང༌ རང༌ང༌ སྟག༌ཅད༌ ཅོས༌པིན༌ན༌, ང༌དང༌གུན༌ འི༌ཙོགས༌སི༌ ཁྲིམས༌ཅད༌དི༌ ནང༌ང༌ ཡོངས༌ཏེ༌ མེད༌གྲོ༌། 
1CO.11.32	ཏེ༌ནེའང༌ ང༌དང༌ང༌ ཇིག༌རྟེན༌པ༌གུན༌ ཉམ༌པོ༌ ཆད༌པ༌ མི༌ཕོག༌ཅེས༌སི༌ ཕིའ༌, ང༌དང༌གུན༌ལ༌ གཙོ༌བོའེ༌ ཁྲིམས༌ཅད༌ སལ༌ལ༌ ཛད༌ ཟ༌ནེ༌, ཁོང༌ངི༌ ང༌དང༌གུན༌ སྐྱོང༌ང༌ ཛད༌ཏེ༌ ཨིན༌ནོག༌།
1CO.11.33	ཏེ༌ནེ༌ ངའེ༌ སྤུན༌ དང༌ སྤུན༌མོ༌ གུན༌, ཁྱོ༌ཞ༌གུན༌ གཙོ༌བོའེ༌ དོན༌ཏང༌ངི༌ ཕིའ༌ ཛོམ༌ ཟ༌ནེ༌ ཅིག༌ དང༌ ཅིག༌ག༌ སྲུངས༌ཏེ༌ དུག༌ཤིག༌། 
1CO.11.34	གལ༌ཏེས༌ ཁྱོ༌ཞ༌གུན༌ སྟོགས༌སད༌ན༌, ཏེ༌ནེ༌ ཁྱོ༌ཞ༌གུན༌ ཛོམ༌ ཟ༌ནེ༌ ཁྱོ༌ཞའེ༌ཀ༌ ཁྲིམས༌ཅད༌ མི༌ཡོང༌ཅེས༌སི༌ ཕིའ༌ རང༌ངི༌ ཁང༌པའ༌ ཁར༌ཇི༌ ཟོས༌ཏེ༌ ཡོང༌ཤིག༌། ང༌ སླེབས༌ཏེ༌ སྟིང༌ནེ༌, ཁྱོ༌ཞ༌གུན༌ལ༌ འི༌ སྐོར༌ལ༌ ཞན༌ཡང༌ སླབ༌བྱ༌གུན༌ ཏང༌ཨིན༌།
1CO.12.1	ཏ༌ ངའེ༌ སྤུན༌ དང༌ སྤུན༌མོ༌ གུན༌, དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ སལ༌ལ༌ ཛད༌ཁན༌ནི༌ ཁྱུད༌གུན༌ནི༌ སྐོར༌ལ༌, ཁྱོ༌ཞའེ༌ ཧ༌གོ༌བོ༌ ནོར༌ཁྲུལ༌ཅན༌ཞིག༌ མི༌ཡོང༌ཅེས༌སི༌ དོད༌པ༌ ཅོའད༌། 
1CO.12.2	དད༌པ༌ མེད༌ཁན༌ ཨིན༌ ཟ༌ནེ༌, ཁྱོ༌ཞ༌གུན༌ སྤེ༌ར༌ ཏང༌ མ༌ཉན༌ཁན༌ནི༌ སྐུན༌དྲ༌གུན༌ནི༌ ལམ༌ ནོར༌ཁན༌ནི༌ཀ༌ ཁྲིད༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌། 
1CO.12.3	ཏེ༌བོའེ༌ཕིའ༌ སུ༌ཞིག༌གིའང༌ དཀོན༌མཆོག༌གི༌ ཐུག༌ཉིད༌དི༌ ནང༌ང༌ ཡེ༌ཤུའ༌ ངན༌ ཏབ༌ མི༌ཉན༌ ཡང༌ དམ༌པའེ༌ ཐུག༌ཉིད༌ ཅིག༌པོ༌ རྒྱུད༌ཏེ༌ མ༌སྟོགས༌, སུ༌ཞིག༌གིའང༌ ཡེ༌ཤུ༌ ཚང༌མའེ༌ གཙོ༌བོ༌ ཞུགས༌ཏེ༌ ཨིན༌ནོག༌ ཟེར༌ མི༌ཉན༌ཅེས༌པོ༌ ངའེ༌ ཁྱོ༌ཞ༌གུན༌ལ༌ རྒྱུས༌ ཆ༌ཅུག༌ཉིན༌རག༌།
1CO.12.4	ཐུག༌ཉིད༌དི༌ ཁྱུད༌ སྣ༌ཚོགས༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཨིན༌ནའང༌ ཏེ༌ ཚང༌མའེ༌ བྱུང༌ས༌བོ༌ ཐུག༌ཉིད༌ ཁོ༌རང༌ ཨིན༌ནོག༌། 
1CO.12.5	ཞབ༌སྟོག༌ སྣ༌ཚོགས༌ཤིག༌ ཡོད༌ཏེ༌ ཨིན༌ནོག༌, ཨིན༌ནའང༌ ང༌དང༌གུན༌ནི༌ གཙོ༌བོ༌ ཅིག༌གི༌ ཞབ༌སྟོག༌ ཞུའ༌ནོག༌། 
1CO.12.6	དཀོན༌མཆོག༌གི༌ ཕིའ༌ ང༌དང༌ངི༌ ལས༌ སྣ༌ཚོགས༌སི༌ ཅོའ༌ནོག༌, ཨིན༌ནའང༌ ང༌དང༌ངི༌ ཅོ༌ཁན༌ནི༌ ལས༌ ཚང༌མའེ༌ ནང༌ང༌ ཏེན༌ན༌ དཀོན༌མཆོག༌པོའེ༌ ཆག༌ལས༌ ཛད༌ད༌ནོག༌།
1CO.12.7	ཅིག༌ དང༌ ཅིག༌ག༌ རོགས༌ ཅོ༌ཉན༌ཅེས༌ལ༌, ཐུག༌ཉིད༌དི༌ ཁྱུད༌ ང༌དང༌ རེ༌རེའ༌ དཀོན༌མཆོག༌གི༌ སལ༌ལ༌ ཛད༌ད༌ནོག༌། 
1CO.12.8	ཏེན༌ན༌ ཐུག༌ཉིད༌པོ༌ རྒྱུད༌ཏེ༌, མི༌ཞིག༌ག༌ ཁ༌ད༌ ཤེས༌རབས༌ཅན༌ ཏང༌ ཉན༌ཅེས༌སི༌ ཁྱུད༌, ཡང༌ཞིག༌ག༌ ཏེན༌ན༌ ཐུག༌ཉིད༌པོ༌ རྒྱུད༌ཏེ༌, མིག༌སལ༌ལི༌ ཡོན༌ཏན༌ནི༌ ལོན༌བོ༌ སལ༌ལ༌ ཛད༌ད༌ནོག༌། 
1CO.12.9	ཏེན༌ན༌ ཐུག༌ཉིད༌པོའེ༌ ཅིག༌ག༌, ཨིད༌ཤེས༌ ཆེན༌མོ༌ དང༌ ཞན༌ཞིག༌ག༌, ཕན༌ཅུག༌ཅེས༌སི༌ ཁྱུད༌ གུན༌ སལ༌ལ༌ནོག༌། 
1CO.12.10	ཁོང༌ངི༌ མི༌ཞིག༌ག༌ ཧ༌ལས༌ཤེས༌སི༌ སྟས༌གུན༌ སྟན༌ཅེས༌སི༌ ཁྱུད༌, ཞན༌ཞིག༌ག༌ ལུང༌སྟན༌ ཤད༌ཅེས༌སི༌ ཁྱུད༌, ཞན༌ཞིག༌ག༌ ལོན༌བོ༌ དཀོན༌མཆོག༌གི༌ ཐུག༌ཉིད༌དི༌ ཆོགས༌ནེ༌ ཨིན༌ནོག༌ག༌ མ༌ནོག༌ ལྟ༌ཉན༌ཅེས༌སི༌ ཁྱུད༌པོ༌, ཞན༌ཞིག༌ག༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌སི༌ ཁྱུད༌ དང༌ ཞན༌ཞིག༌ག༌ ཏེ༌ སྐད༌གུན༌ རྒྱུར༌ཅེས༌སི༌ ཁྱུད༌གུན༌ སལ༌ལ༌ ཛད༌ད༌ནོག༌། 
1CO.12.11	ཨིན༌ནའང༌ ཏེ༌ ཁྱུད༌གུན༌ ཏེན༌ན༌ ཐུག༌ཉིད༌ ཅིག༌ཅིག༌པོའེ༌ སལ༌ལ༌ ཛད༌ད༌ནོག༌། མི༌ རེ༌རེའ༌ ཀ༌ཟུག༌ ཁྱུད༌རིག༌ ཐོབ༌ཨིན༌, ཏེ༌བོ༌ ཁོང༌ ཅིག༌པོའེ༌ ཐག༌ཅད༌ད༌ ཛད༌ད༌ནོག༌།
1CO.12.12	ཞན༌ མིའི༌ ཟུགས༌པོའ༌ ཡན༌ལག༌ མང༌པོ༌ཞིག༌ ཡོད༌ནའང༌, ཡན༌ལག༌ ཚང༌མའེ༌ ཟུགས༌པོ༌ ཆ༌ཚང༌ཞིག༌ གྲུབ༌བ༌ནོག༌། ཏེན༌ན༌ ཙོགས༌ལ༌ ཆོས༌ཚོགས༌གུན༌ མ༌ཤི༌ཀའེ༌ སྐུ༌ཟུགས༌ ཨིན༌ནོག༌། 
1CO.12.13	ང༌དང༌ ཁ༌ཅིག༌ ཡ༌ཧུ༌དཱ༌པ༌ ཡང༌ ཁ༌ཅིག༌ ཡ༌ཧུ༌དཱ༌པ༌ མ༌ནོག༌། ཁ༌ཅིག༌ ཚེ༌ཡོག༌ ཡང༌ ཁ༌ཅིག༌ རང༌ཝང༌ཅན༌ ཨིན༌ནོག༌། ཨིན༌ནའང༌ དམ༌པའེ༌ ཐུག༌ཉིད༌དི༌ ནང༌ང༌ ང༌དང༌ རེ༌རེའ༌ ཁྲུས༌སལ༌ལ༌ ཛད༌ཅེས༌པོའེ༌ ང༌དང༌གུན༌ ཟུགས༌པོ༌ ཅིག༌ ཨིན༌ནོག༌། ཏ༌ ང༌དང༌ རེ༌རེའེ༌ ཏེན༌ན༌ ཐུག༌ཉིད༌ ཅིག༌པོའེ༌ ཀ༌ནེ༌ ཐུང༌ཨིན༌ ཨིན༌ནོག༌།
1CO.12.14	འོ༌ན༌, ཟུགས༌པོ༌བོའ༌ ཡན༌ལག༌ ཅིག༌ མན༌པ༌ མང༌པོ༌, སོ༌སོ༌ རིག༌ ཡོད༌ཏེ༌ ཨིན༌ནོག༌། 
1CO.12.15	གལ༌ཏེས༌ རྐང༌པའེ༌ ཟེར༌ན༌, "ང༌ ཟུགས༌པོའེ༌ ཡན༌ལག༌ མན༌ ཅིའ༌ཟེར༌ན༌ ང༌ ལག༌པ༌ མན༌།" ཅི༌ ཏེ༌བོའེ༌ རྐང༌པ༌ ཟུགས༌པོའེ༌ ཡན༌ལག༌ཤིག༌ ལུས༌ས༌ མ༌ནོག༌ག༌? 
1CO.12.16	ཡང༌ གལ༌ཏེས༌ ནམ༌ཆོག༌གི༌ ཟེར༌ན༌, "ང༌ ཟུགས༌པོའེ༌ ཡན༌ལག༌ཤིག༌ མན༌ ཅིའ༌ཟེར༌ན༌ ང༌ མིག༌ མན༌", ཅི༌ ཏེ༌བོའེ༌ ནམ༌ཆོག༌པོ༌ ཟུགས༌པོའེ༌ ཡན༌ལག༌ཤིག༌ ལུས༌ས༌ མ༌ནོག༌ག༌? 
1CO.12.17	གལ༌ཏེས༌ ཟུགས༌པོ༌ གང༌མ༌ མིག༌ ཨིན༌པིན༌ན༌, ཀ༌ཟུག༌གི༌ ཁྱོ༌ཞ༌གུན༌ནི༌ ཚོར༌ཨིན༌། ཡ༌ གལ༌ཏེས༌ ཁྱོ༌ཞ༌གུན༌ནི༌ ཟུགས༌པོ༌ གང༌མ༌ ནམ༌ཆོག༌ ཨིན༌པིན༌ན༌, ཏེ༌ནེ༌ ཀ༌ཟུག༌གི༌ ཁྱོ༌ཞ༌གུན༌ནི༌ དྲི༌མ༌ ཚོར༌ཨིན༌།
1CO.12.18	ཨིན༌ནའང༌ ང༌དང༌གུན༌ནི༌ ཟུགས༌པོ༌བོའ༌ ཏན༌ཏན༌ལ༌ ཡན༌ལག༌ མང༌པོ༌ཞིག༌ ཡོད༌ཏེ༌ ཨིན༌ནོག༌། ཡང༌ དཀོན༌མཆོག༌གི༌ ཏེ༌ ཡན༌ལག༌གུན༌ ཁོང༌ངི༌ ཐུག༌གོངས༌ ནང༌ཞིན༌ལ༌, རང༌རང༌ངི༌ ནས༌སའེ༌ཀ༌ བོར༌ར༌ ཛད༌ཏེ༌ ཨིན༌ནོག༌། 
1CO.12.19	གལ༌ཏེས༌ ཟུགས༌པོ༌བོའ༌ ཡན༌ལག༌ ཅིག༌ མ༌ནེ༌ མེད༌པིན༌ན༌, ཏེ༌ནེ༌ ཀ༌ཟུག༌ ཡམ༌ཚན༌ཞིག༌ མེད༌གྲོ༌། 
1CO.12.20	འོ༌ན༌, ཡན༌ལག༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཨིན༌ནའང༌ ཟུགས༌པོ༌ ཅིག༌། 
1CO.12.21	མིག༌གི༌ ལག༌པའ༌ མ༌ནེ༌ མི༌ཟེར༌, "ང༌ ཁྱོ༌རང༌ གོ༌ཤེས༌ མེ༌རག༌།" གོའི༌ རྐང༌པའ༌ མ༌ནེ༌ མི༌ཟེར༌, "ང༌ ཁྱོ༌རང༌ངི༌ གོས༌སྡོམ༌ མེད༌།"
1CO.12.22	ངོས༌པོ༌བོ༌ ནི༌ འུ༌ཐུགས༌ ཐོང༌ཁན༌ དང༌ ཁག༌ཅན༌ མན༌ཁན༌ནི༌ ཟུགས༌པོའེ༌ ཡན༌ལག༌གུན༌ ཚང༌མའེ༌སང༌ གོས༌སྡོམ༌ཅན༌བོ༌ ཨིན༌ནོག༌། 
1CO.12.23	ཡང༌ རྩི༌ཝ༌ ཉུ༌ངུན༌ཅན༌ དང༌ སྟན༌ མི༌གོ༌ཤེས༌ཅན༌ནི༌ ཟུགས༌པོའེ༌ ཁག༌གུན༌ལ༌ ང༌དང༌གུན༌ནི༌ སྣང༌སྟག༌ ཆེན༌མོ༌ ཉམ༌པོ༌ ཀོས༌ལག༌ སྐོན༌ཏེ༌ རྒྱལ༌ལ༌ སྣང༌སྟག༌ ཅོས༌ཏེ༌ སྐྱོབས༌ཏེ༌ བོར༌ར༌ནོག༌། 
1CO.12.24	སྟན༌ནའང༌ གྲིག༌ཅེས༌ཅན༌ནི༌ ཞན༌ ཡན༌ལག༌གུན༌ལ༌, ཏེ༌ཙོགས༌སི༌ མིག༌སལ༌ལི༌ སྣང༌སྟག༌ གོས༌ས༌ མ༌ནོག༌། ཏེ༌ནེ༌ དཀོན༌མཆོག༌གི༌ རྩི༌ཝ༌ ཉུ༌ངུན༌ཅན༌ནི༌ ཡན༌ལག༌གུན༌ལ༌ མང༌ང༌ རྩི༌ཝ༌ དང༌ ལྟ༌སྟོག༌ ཏང༌ཅུགས༌ཏེ༌ ཟུགས༌པོ༌ གང༌མ༌ ཉམ༌པོ༌ གྲངས༌པོ༌ བོར༌ར༌ ཛད༌ཏེ༌ ཨིན༌ནོག༌། 
1CO.12.25	ཏེ༌བོ༌ ཅིག༌ དང༌ ཅིག༌ག༌ ལྟ༌སྟོག༌ ཅོ༌ཅེས༌ མ༌ཚད༌, ཐུས༌མི༌ ཚང༌མའེ༌ ནང༌ང༌ ཐུན༌བྲེལ༌ ཡོང༌ཅེས༌ལ༌ ཅོའ༌ ཛད༌ཏེ༌ ཨིན༌ནོག༌། 
1CO.12.26	གལ༌ཏེས༌ ཡན༌ལག༌ ཅིག༌ག༌ ཟུ༌མོ༌ ཡོང༌ན༌, ཞན༌ ཡན༌ལག༌ ཚང༌མའང༌ ཏེ༌བོ༌ ཉམ༌པོ༌ སྡུག༌སྔལ༌ ཐོང༌ང༌ནོག༌, ཡང༌ གལ༌ཏེས༌ ཡན༌ལག༌ ཅིག༌ག༌ རྩི༌ཝ༌ ཐོབ༌ན༌, ཏེ༌བོ༌ ཉམ༌པོ༌ ཞན༌ ཡན༌ལག༌ ཚང༌མེའང༌ ཐད༌པོ༌ ཅོའ༌ནོག༌།
1CO.12.27	ཏ༌ ཁྱོ༌ཞའ༌ ཚང༌མ༌ ཛོམས༌ཏེ༌, མ༌ཤི༌ཀའེ༌ སྐུ༌ཟུགས༌པོ༌ ཨིན༌ནོག༌, ཡང༌ ཁྱོ༌ཞའ༌ རེ༌རེ༌ ཏེ༌བོའེ༌ ཡན༌ལག༌གུན༌ ཨིན༌ནོག༌། 
1CO.12.28	དཀོན༌མཆོག༌གི༌ ཆོས༌ཚོགས༌སི༌ ཕིའ༌, ལྡམ༌མ༌ ཛད༌ཁན༌ནི༌ ཡན༌ལག༌ ཁ༌ཅིག༌ འི༌གུན༌ ཨིན༌ནོག༌།
1CO.12.28	དང༌པོ༌བོ༌, མ༌ཤི༌ཀའེ༌ སྐུ༌ཚབས༌གུན༌,
1CO.12.28	ཉིས༌པ༌བོ༌, ལུང༌སྟོན༌པ༌གུན༌,
1CO.12.28	སུམ༌པ༌བོ༌, སློབ༌པོན༌གུན༌,
1CO.12.28	ཏེ༌ནེ༌ ཧ༌ལས༌སི༌ སྟས༌ སྟན༌ཁན༌གུན༌,
1CO.12.28	ཏེ༌ནེ༌ ཕན༌ཅུག༌ ཉན༌ཅེས༌སི༌ ཁྱུད༌ ཡོད༌ཁན༌གུན༌,
1CO.12.28	ཏེ༌ནེ༌ ཅིག༌ དང༌ ཅིག༌ག༌ རོགས༌ ཅོ༌ཁན༌གུན༌,
1CO.12.28	ཏེ༌ནེ༌ ཆོས༌ཚོགས༌ གོ༌སྐྱོང༌ཅེས༌སི༌ ཁྱུད༌ ཡོད༌ཁན༌གུན༌,
1CO.12.28	ཏེ༌ནེ༌ མ༌ཤེས༌ཁན༌ནི༌ སྐད༌གུན༌ནི༌ ནང༌ང༌ སྤེ༌ར༌ ཏང༌ ཉན༌ཅེས༌སི༌ ཁྱུད༌ ཡོད༌ཁན༌གུན༌།
1CO.12.29	ཅི༌ ང༌དང༌ ཚང༌མ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌གུན༌ ཨིན༌ན༌? ཅི༌ ང༌དང༌ ཚང༌མ༌ ལུང༌སྟོན༌པ༌གུན༌ ཨིན༌ན༌? ཅི༌ ང༌དང༌ ཚང༌མ༌ སློབ༌པོན༌གུན༌ ཨིན༌ན༌? ཅི༌ ང༌དང༌ ཚང༌མ༌ལ༌ ཧ༌ལས༌ཤེས༌སི༌ སྟས༌ ཅོ༌ཅེས༌སི༌ ཝང༌ ཡོད༌ད༌? 
1CO.12.30	ཅི༌ ང༌དང༌ ཚང༌མ༌ལ༌ ཕན༌ཅུག༌ ཉན༌ཅེས༌སི༌ ཁྱུད༌ ཡོད༌ད༌? ཅི༌ ང༌དང༌ ཚང༌མ༌ལ༌ མ༌ཤེས༌ཁན༌ནི༌ སྐད༌གུན༌ནི༌ ནང༌ང༌ སྤེ༌ར༌ ཏང༌ ཉན༌ཅེས༌སི༌ ཁྱུད༌ ཡོད༌ད༌? ཅི༌ ང༌དང༌ ཚང༌མ༌ལ༌ མ༌ཤེས༌ཁན༌ནི༌ སྐད༌དི༌ སྐད༌རྒྱུར༌ ཅོ༌ཐུབ༌ཅེས༌སི༌ ཁྱུད༌ ཡོད༌ད༌? 
1CO.12.31	ཆོས༌ཚོགས༌ལ༌ ཚང༌མའེ༌སང༌ ཕན༌ཐོགས༌ མང༌ང༌ ཏང༌ཉན༌ཅེས༌སི༌ ཁྱུད༌གུན༌ ཁྱོ༌ཞའ༌ ཐོབ༌ཅེས༌སི༌ དོད༌པ༌ བོར༌གོ༌ཤེས༌ ཨིན༌ནོག༌།
1CO.12.31	ཨིན༌ནའང༌ ཏ༌ ངའེ༌ ཁྱོ༌ཞ༌གུན༌ལ༌ མི༌ཚེ༌ ཕུད༌ཚུལ༌ ཚང༌མའེ༌ ནང༌ནེ༌ རྒྱལ༌ཤོག༌ ཨིན༌ཁན༌བོ༌ སྟན༌ཨིན༌།
1CO.13.1	གལ༌ཏེས༌ ངའ༌ ཇིག༌རྟེན༌པ༌ དང༌ ཕོ༌ཉ༌ གུན༌ནི༌ སྐད༌ ཚང༌མའེ༌ ནང༌ང༌ སྤེ༌ར༌ ཏང༌ ཉན༌ཏེའང༌, ངའེ༌ ནང༌ང༌ ཞན༌མའ༌ གཅེས༌པ༌ མེད༌ན༌, ཏེ༌ནེ༌ ང༌ སྐད༌ངན༌ཅན༌ནི༌ ད༌མན༌ ཡ༌ ཚིམ༌ཚིམ༌ ཙོགས༌ ཨིན༌ནོག༌། 
1CO.13.2	གལ༌ཏེས༌ ང༌ ལུང༌སྟན༌ ཤད༌ཅེས༌སི༌ ཁྱུད༌, ཡང༌ དཀོན༌མཆོག༌གི༌ སང༌ཝའེ༌ ཐབས༌ ཚང༌མ༌ རྒྱུས༌ ཡང༌ ཅི༌ཚང༌མའེ༌ སྐོར༌ལ༌ ཡོན༌ཏན༌, ཡང༌ ངའེ༌ ལག༌ག༌ རི༌ སྐུལ༌ཉན༌ཅེས༌སི༌ དད༌པ༌ ཡོད༌ན༌, ཨིན༌ནའང༌ ངའེ༌ ནང༌ང༌ ཞན༌མའ༌ གཅེས༌པ༌ མེད༌ན༌, ང༌ ཅའང༌ མ༌ནོག༌། 
1CO.13.3	གལ༌ཏེས༌ ང༌ ཡོད༌ཁན༌ ཚང༌མ༌ ཉལ༌བ༌ཅན༌གུན༌ལ༌ མ༌ཚད༌ ང༌རང༌ངི༌ ཟུགས༌པོ༌བོའང༌ སྲོག༌ཆོད༌ལ༌ ཏང༌ན༌, ངའེ༌ ཏེ༌བོའེ༌ཀ༌ ཕོ༌སོ༌ ཅོ༌སྲིད༌ཅེས༌ ཨིན༌ནོག༌, ཨིན༌ནའང༌ གལ༌ཏེས༌ ངའེ༌ ནང༌ང༌ ཞན༌མའེ༌ ཕིའ༌ གཅེས༌པ༌ མེད༌ན༌, ང༌ ཅའང༌ ཕན༌ཐོགས༌ མི༌ཐོབ༌།
1CO.13.4	གཅེས༌པ༌ ནི༌ ཟོད༌པ༌ དང༌ ཟང༌པོ༌ ཨིན༌ནོག༌། གཅེས༌པ༌ ནི༌ ཚིག༌ཅེས༌ ཡ༌ རང༌སྟོད༌ ཡ༌ ཕོ༌སོ༌ 
1CO.13.5	ཡ༌ རྩི༌ཝ༌ མ༌ཅོའ༌ སྤེ༌ར༌ ཏང༌ཅེས༌ གུན༌ མ༌ནོག༌། གཅེས༌པ༌ ནི༌ ཞན༌མའ༌ ཝང༌ ཏངས༌ཏེ༌ རང༌ ཐད༌ཁན༌ ཅོ༌ མི༌ཅུག༌ཅེས༌, སྲོ༌ གྱོགས༌པ༌ མི༌ཡོང༌ཅེས༌, ཞན༌མའེ༌ ནོད༌སྐྱལ༌ཁན༌བོའེ༌ ཐོ༌ ཅོས༌ཏེ༌ མི༌བོར༌ཅེས༌ གུན༌ ཨིན༌ནོག༌། 
1CO.13.6	གཅེས༌པ༌ ནི༌ མི༌འོས༌པ༌ ཆའ༌ཁན༌གུན༌ནི༌ཀ༌ སྐྱིད༌པོ༌ མ༌ཅོའ༌, དྲང༌པོའ༌ རྒྱལ༌ཁའ༌ ཐོབ༌ཅེས༌སི༌ཀ༌ སྐྱིད༌པོ༌ ཅོ༌ཅེས༌པོ༌ ཨིན༌ནོག༌། 
1CO.13.7	གཅེས༌པ༌ ཅོ༌ཁན༌ནི༌ མ༌ནེ༌ རེ༌ཝ༌ ཕང༌ང༌ མ༌ནོག༌། ཁོའེ༌ དུས༌རྒྱུན༌ དཀོན༌མཆོག༌གི༌ རོགས༌ ཅོའ༌ ཛད༌ཅེས༌སི༌ རེ༌ཝ༌ ཅོའ༌ནོག༌, ཡང༌ ནས༌ལུག༌ ཚང༌མའེ༌ ནང༌ང༌ སྙིང༌རུས༌ བོར༌ར༌ནོག༌།
1CO.13.8	མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌, ལུང༌སྟན༌ ཤད༌ཅེས༌ དང༌ མིག༌སལ༌ལི༌ ཡོན༌ཏན༌ ཡོད༌ཁན༌ནི༌ ཁྱུད༌གུན༌, ཞག༌ཤིག༌ ཕན༌མི༌ཐོགས༌ རྒྱུར༌ཅེས༌ ཨིན༌ནོག༌, ཨིན༌ནའང༌ གཅེས༌པ༌ དུས༌རྒྱུན༌ ལུས༌ས༌ནོག༌། 
1CO.13.9	ཏ༌ ང༌དང༌གུན༌ནི༌ ཡོན༌ཏན༌བོ༌ ནི༌ ཚང༌རིག༌ མེད༌པ༌ ཨིན༌ནོག༌, ཡང༌ ཡོང༌ཅེས༌ཅན༌ནི༌ དུས༌གུན༌ནི༌ སྐོར༌ལ༌ ལུང༌སྟན༌ ཤད༌ཁན༌བོའང༌ གང༌པོ༌ མན༌པ༌ ཁག༌ཅིག༌ ཨིན༌ནོག༌། 
1CO.13.10	ཨིན༌ནའང༌ དཀོན༌མཆོག༌གི༌ ཐབས༌ལྡིངས༌ ཚང༌མ༌ གྲུབ༌བ༌ཅིག༌, ཏེ༌ ཁྱུད༌ ཚང༌མ༌ ཕན༌མི༌ཐོགས༌ཤིག༌ རྒྱུར༌ཨིན༌།
1CO.13.11	ང༌ ཕྲུ༌གུ༌ ཨིན༌ ཟ༌ནེ༌ སྤེ༌ར༌ ཏང༌ཅེས༌, སམ༌བ༌ དང༌ སམ༌ཚུལ༌ གུན༌ ངའེ༌ ཕྲུ༌གུའི༌ ཚུལ༌ལ༌ ཅོས༌པིན༌། ཨིན༌ནའང༌ ལྡན༌ཏེ༌ སྟིང༌ནེ༌ ངའེ༌ ཕྲུ༌གུའི༌ ཅོ༌ཚུལ༌གུན༌ ཕངས༌པིན༌། 
1CO.13.12	ལག༌མོ༌ མེད༌ཁན༌ནི༌ མེ༌ལོང༌ཞིག༌གི༌ ནང༌ང༌ ཟིམ༌ཟིམ༌ ཐོང༌ང༌ ཙོགས༌ལ༌, དག༌ས༌ ང༌དང༌གུན༌ནི༌ སལ༌པོ༌ ཅོས༌ཏེ༌ མ༌ཐོང༌ང༌ ཨིན༌ནོག༌། ཨིན༌ནའང༌ ཏེ༌དུས༌ལ༌ ང༌དང༌ང༌ ཅི༌ཚང༌མ༌ སལ༌པོ༌ ཅོས༌ཏེ༌ ཐོང༌ ཐུབ༌ཨིན༌, ཀ༌ཟུག༌ མི༌ཞིག༌ག༌ དུན༌ལ༌ ཐུགས༌ཏེ༌ སྤེ༌ར༌ ཏང༌ངད༌། དག༌ས༌ ང༌ རྒྱུས༌ཡོད༌ཁན༌ ཚང༌མ༌ ཚང༌རིག༌ མེད༌པ༌ ཨིན༌ནོག༌, ཨིན༌ནའང༌ ཏེ༌དུས༌ལ༌ ང༌ ཅི༌ཚང༌མ༌ སལ༌པོ༌ ཅོས༌ཏེ༌ རྒྱུས༌ཆེན༌, ཀ༌ཟུག༌གི༌ དག༌ས༌ དཀོན༌མཆོག༌གི༌ ང༌ སལ༌པོ༌ ཅོས༌ཏེ༌ ཁྱེན༌ན༌ ཛད༌དད༌།
1CO.13.13	འི༌ སུམ༌ཀོ༌ དུས༌རྒྱུན༌ ལུས༌ཤེས༌ ཨིན༌ནོག༌, དད༌པ༌, རེ༌ཝ༌ དང༌, གཅེས༌པ༌, ཡང༌ འི༌གུན༌ནི༌ ནང༌ནེ༌ ཀྲག༌ཤོག༌པོ༌ ནི༌ གཅེས༌པ༌བོ༌ ཨིན༌ནོག༌།
1CO.14.1	གཅེས༌པའེ༌ ལམ༌མི༌ ནང༌ང༌ གྲུལ༌ཨིན༌ཞིག༌, ཐུག༌ཉིད༌དི༌ སལ༌ལ༌ ཛད༌ཁན༌ནི༌ ཁྱུད༌གུན༌ནིའང༌ དོད༌པ༌ བོར༌གོ༌ཤེས༌ ཨིན༌ནོག༌, མིག༌སལ༌ ཅོས༌ཏེ༌ ལུང༌སྟན༌ ཤད༌ཅེས༌སི༌ ཁྱུད༌། 
1CO.14.2	མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌སི༌ ཁྱུད༌ ཡོད༌ཁན༌གུན༌ནི༌, དཀོན༌མཆོག༌ ཅིག༌པོའ༌ སྤེ༌ར༌ ཏངས༌ཏེ༌ ཨིན༌ནོག༌། ཡང༌ ཐུག༌ཉིད༌ རྒྱུད༌ཏེ༌ སང༌ཝའེ༌ ནང༌ང༌ སྦས༌ཏེ༌ ཡོད༌ཁན༌གུན༌ ཤད༌ པ༌སང༌, མི༌གུན༌ནི༌ ཁོང༌གུན༌ནི༌ ཟེར༌ཁན༌གུན༌ ཧ༌གོའ༌ མ༌ནོག༌། 
1CO.14.3	ཨིན༌ནའང༌ ལུང༌སྟན༌ ཤད༌ཁན༌གུན༌ནི༌ ཞན༌མ༌ དད༌པ༌ཅན༌གུན༌ལ༌ ཤེད༌ཅན༌, སྤོས༌པ༌ དང༌ སེམས༌སི༌ ནང༌ང༌ ཞི༌དེ༌ གུན༌ ཁྱོང༌ང༌ནོག༌། 
1CO.14.4	མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌བོའེ༌ ཁོ༌རང༌ ཅིག༌པོའེ༌ སེམས༌པོ༌ ཤེད༌ཅན༌ ཅོའ༌ནོག༌, ཨིན༌ནའང༌ ལུང༌སྟན༌ ཤད༌ཁན༌བོའེ༌ ཆོས༌ཚོགས༌ གང༌པོ༌ ཤེད༌ཅན༌ ཆའ༌ ཅུག༌ག༌ནོག༌།
1CO.14.5	ཁྱོ༌ཞའ༌ ཚང༌མའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཉན༌ཅེས༌ ཨིན༌ནའང༌ ཏེ༌སང༌ མང༌ང༌ ལུང༌སྟན༌ ཤད༌ཉན༌ཅེས༌ལ༌ ངའེ༌ རེ༌ཝ༌ ཅོའད༌། ཆོས༌ཚོགས༌ གང༌པོ༌ ཤེད༌ཅན༌ ཅོ༌ཅེས༌སི༌ ཕིའ༌ ལུང༌སྟན༌ ཤད༌ཁན༌བོ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌བོའེ༌ སང༌ མང༌ང༌ ཀྲག༌པོ༌ ཨིན༌ནོག༌, ནམ༌ཚོག༌པ༌ མ༌ཤེས༌ཁན༌ནི༌ སྐད༌བོ༌ སུ༌ཞིག༌གི༌ སྐད༌རྒྱུར༌ ཅོས༌ཏེ༌ མི༌ཤད༌།
1CO.14.6	སྤུན༌ དང༌ སྤུན༌མོ༌ གུན༌, གལ༌ཏེས༌ ང༌ ཡོངས༌ཏེ༌ ཁྱོ༌ཞའ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ན༌, ཁྱོ༌ཞ༌གུན༌ལ༌ ཅི༌ ཕན༌ཐོགས༌ ཐོབ༌ཨིན༌། ཨིན༌ནའང༌ གལ༌ཏེས༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ངའ༌ སྔོན༌ ཅུག༌ག༌ ཛད༌ཁན༌གུན༌ ཡ༌ མིག༌སལ༌ལི༌ ཡོན༌ཏན༌ ཡ༌ ལུང༌སྟན༌ ཡ༌ སླབ༌བྱ༌ ཤད༌ན༌, ཏེ༌བོ༌ ཁྱོ༌ཞ༌གུན༌ནི༌ དད༌པའེ༌ ཕིའ༌ ཕན༌ཐོགས༌ཅན༌ཞིག༌ ཨིན༌ནོག༌། 
1CO.14.7	ཏེན༌ན༌ ཙོགས༌ལ༌ སྲོག༌ མེད༌ཁན༌ནི༌ རོལ༌མོ༌, ལིང༌བུ༌ ཡ༌ ཧརྦ༌ ཟེར༌ཁན༌གུན༌ སལ༌པོ༌ ཅོས༌ཏེ༌ མ༌སྲོག༌ན༌, སུ༌ཞིག༌གིའང༌ ཏེ༌བོའེ༌ ཡངས༌པོ༌ ཧ༌གོ༌ མི༌ཐུབ༌། 
1CO.14.8	ཡང༌ གལ༌ཏེས༌ ཏུང༌བོ༌ སལ༌པོ༌ ཅོས༌ཏེ༌ མ༌ཕུ༌ན༌ ཏེ༌ནེ༌ མག༌མི༌གུན༌ལ༌ མག༌གི༌ ཕིའ༌ བོད༌ཁན༌བོ༌ ཀ༌ཟུག༌གི༌ ཧ༌གོ༌ཨིན༌?
1CO.14.9	ཏེན༌ན༌ ཙོགས༌ལ༌, གལ༌ཏེས༌ ཁྱོ༌ཞ༌གུན༌ནི༌ མི༌གུན༌ལ༌ ཧ༌མི༌གོ༌ཅེས༌སི༌ ཚིགས༌གུན༌ནི༌ ནང༌ང༌ སྤེ༌ར༌ ཏང༌ན༌ ཏེ༌ནེ༌ ཁྱོ༌ཞ༌གུན༌ནི༌ ཟེར༌ཁན༌བོ༌ ཁོང༌གུན༌ནི༌ ཀ༌ཟུག༌གི༌ ཧ༌གོ༌ ཐུབ༌ཨིན༌? ཏེ༌བོ༌ ཁྱོ༌ཞ༌གུན༌ནི༌ ལུངས༌པའེ༌ ནང༌ང༌ སྤེ༌ར༌ ཏང༌ཁན༌ ཙོགས༌ ཨིན༌ནོག༌།
1CO.14.10	ཇིག༌རྟེན༌ནི༌ ནང༌ང༌ སྐད༌ སྣ༌ཚོགས༌ མང༌པོ༌ ཡོད༌ཏེ༌ ཨིན༌ནོག༌, ཡང༌ སྐད༌ ཚང༌མ༌ལ༌ ཏོན༌ཏག༌ ཡོད༌ཏེ༌ ཨིན༌ནོག༌། 
1CO.14.11	ཨིན༌ནའང༌ གལ༌ཏེས༌ ང༌ སྐད༌ཞིག༌ ཧ༌གོའ༌ མེད༌ན༌, ཏེ༌བོའེ༌ ནང༌ང༌ སྤེ༌ར༌ ཏང༌ཁན༌བོའེ༌ དུན༌ལ༌ ང༌ ཞན༌ཡུལ༌ལི༌ མི༌ཞིག༌ ཙོགས༌, ཡང༌ ཏེ༌ སྤེ༌ར༌ ཏང༌ཁན༌བོ༌ ངའེ༌ དུན༌ལ༌ ཞན༌ཡུལ༌ལི༌ མི༌ཞིག༌ ཙོགས༌ ཨིན༌ནོག༌། 
1CO.14.12	ཡང༌ ཁྱོ༌ཞ༌གུན༌ནི༌ ཕིའང༌ ཏེ༌བོ༌ ཙོགས༌ ཨིན༌ནོག༌། ཁྱོ༌ཞ༌གུན༌ལ༌ ཐུག༌ཉིད༌དི༌ སལ༌ཁན༌ནི༌ ཁྱུད༌ གོས༌ཉིན༌ ཡོད༌ པ༌སང༌, ཆོས༌ཚོགས༌ གང༌པོ༌ ཤེད༌ཅན༌ ཅོ༌ཁན༌ནི༌ ཁྱུད༌རིག༌ ཙོལ༌ཤིག༌།
1CO.14.13	ཏེ༌བོའེ༌ཕིའ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌གུན༌ནི༌, ཏེ༌ ཟེར༌ཁན༌གུན༌ སྐད༌རྒྱུར༌ ཅོ༌ཅེས༌སི༌ ཁྱུད༌དི༌ ཕིའང༌ སྨོས༌ལམ༌ ཕུལ༌གོ༌ཤེས༌ ཨིན༌ནོག༌། 
1CO.14.14	གལ༌ཏེས༌ ངའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྨོས༌ལམ༌ ཕུལ༌ན༌, སྨོས༌ལམ༌བོ༌ ངའེ༌ སེམས༌ཉིད༌དི༌ ཕུལ༌ཏེ༌ ཨིན༌ནོག༌, ཨིན༌ནའང༌ ངའེ༌ ཟེར༌ཁན༌བོ༌ ང༌ ཧ༌གོའ༌ མ༌ནོག༌།
1CO.14.15	ཏ༌ ཏེ༌ནེ༌ ངའེ༌ ཅི༌ ཅོ༌? ངའེ༌ སེམས༌ཉིད༌ དང༌ ང༌ ཧ༌གོ༌ཁན༌ནི༌ ཚིགས༌ ཉིས༌ཀོ༌ ཉམ༌པོ༌ སྨོས༌ལམ༌ ཕུལ༌ཨིན༌། ངའེ༌ སེམས༌ཉིད༌ ཉམ༌པོ༌ མ༌ཚད༌ ང༌ ཧ༌གོ༌ཁན༌ནི༌ ཚིགས༌གུན༌ནི༌ ནང༌ངའང༌ དཀོན༌མཆོག༌ག༌ སྟོད༌པའེ༌ གླུ༌ ཏང༌ཨིན༌། 
1CO.14.16	གལ༌ཏེས༌ ཁྱོ༌རང༌ངི༌ དཀོན༌མཆོག༌ག༌ སེམས༌ཉིད༌ ཅིག༌པོ༌ནེ༌ སྟོད༌པ༌ ཕུལ༌ན༌, ཏེ༌ནེ༌ ཁྱོ༌རང༌ངི༌ སྐད༌ ཧ༌མ༌གོ༌ཁན༌གུན༌ ཏེ༌ནང༌ང༌ ཀ༌ཟུག༌གི༌ དྲེས༌ཨིན༌, ཅིའ༌ཟེར༌ན༌ ཁོང༌གུན༌ལ༌ ཁྱོ༌རང༌ངི༌ ཟེར༌ཁན༌གུན༌ ཧ༌གོའ༌ མ༌ནོག༌། 
1CO.14.17	ཏན༌ཏན༌ལ༌ ཁྱོ༌རང༌ངི༌ ཐུག༌རྗེ༌ཆེ༌ ཕུལ༌ལ༌ནོག༌, ཨིན༌ནའང༌ ཏེ༌བོའེ༌, ཉན༌ཁན༌གུན༌ནི༌ སེམས༌པོ༌ ཤེད༌ཅན༌ ཅོའ༌ མ༌ནོག༌།
1CO.14.18	ངའ༌ ཁྱོ༌ཞ༌གུན༌ནི༌ སང༌ མང༌ང༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ ཉན༌ཅེས༌སི༌ ཕིའ༌ ངའེ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ལད༌། 
1CO.14.19	ཨིན༌ནའང༌ ཆོས༌ཚོགས༌སི༌ ནང༌ང༌, ཞན༌མ༌གུན༌ལ༌ སླབ༌བྱ༌ ཏང༌ཅེས༌སི༌ ཕིའ༌ ངའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ ཚིགས༌ སྟོང༌ཅུ༌ ཤད༌དི༌ སང༌ ཧ༌གོ༌ཅེས༌ཅན༌ནི༌ ཚིགས༌ ལྔ༌ ཤད༌ཅེས༌རག༌།
1CO.14.20	སྤུན༌ དང༌ སྤུན༌མོ༌ གུན༌, ཏེ༌གུན༌ ཧ༌གོ༌ཅེས༌སི༌ ནང༌ང༌ ཁྱོ༌ཞའེ༌ སམ༌བ༌ ཕྲུ༌གུ༌ ཙོགས༌ ཡོང༌ མ༌གོས༌། ཁྱོ༌ཞའ༌ ངན༌པ༌ ཅོ༌ཅེས༌སི༌ ནང༌ང༌ སྐྱོན༌མེད༌ཁན༌ནི༌ ཕྲུ༌གུ༌ ཆུ༌ངུན༌, ཨིན༌ནའང༌ ཏེ༌ སླབ༌བྱ༌གུན༌ ཧ༌གོ༌ཅེས༌སི༌ ནང༌ང༌ ལྡན༌ཁན༌ ཙོགས༌ རྒྱུར༌ཤིག༌།
1CO.14.21	དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌, "ངའེ༌ ང༌རང༌ངི༌ མི༌གུན༌ལ༌ སྐད༌རིག༌ སོ༌སོ༌ དང༌ ཞན༌ཡུལ༌ལི༌ མི༌གུན༌ རྒྱུད༌ཏེ༌ སྤེ༌ར༌ ཏང༌ཨིན༌, ཏེ༌ནེའང༌ ཁོང༌གུན༌ནི༌ ངའེ༌ ཁའ༌ མི༌ཉན༌།"
1CO.14.22	མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌པོ༌ ནི༌, དད༌པ༌ཅན༌ མན༌པ༌, དད༌པ༌ མེད༌ཁན༌ གུན༌ནི༌ ཕིའ༌ སྟགས༌ཤིག༌ ཨིན༌ནོག༌། ཨིན༌ནའང༌ ལུང༌སྟན༌ ནི༌, དད༌པ༌ མེད༌ཁན༌ མན༌པ༌, དད༌པ༌ཅན༌ གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌། 
1CO.14.23	གལ༌ཏེས༌ ཆོས༌ཚོགས༌ གང༌པོ༌ ཛོམས༌ཏེ༌ ཡོད༌དུས༌, དད༌པ༌ མེད༌ཁན༌ ཡ༌, ཏེ༌ཙོགས༌ ཁྱུད༌དི༌ སྐོར༌ལ༌ ཧ༌མ༌གོ༌ཁན༌ རིག༌ ཡོངས༌ཏེ༌ ཁྱོ༌ཞའ༌ ཚང༌མའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཨིན༌ ཚོར༌ན༌ ཁོང༌གུན༌ནི༌ ཁྱོ༌ཞ༌གུན༌ སྙོས༌ཏེ༌ ཨིན༌ནོག༌ ཟེར༌ར༌ མ༌ནོག༌ག༌? 
1CO.14.24	ཨིན༌ནའང༌ གལ༌ཏེས༌ ཁྱོ༌ཞའ༌ ཚང༌མའེ༌ ཛོམས༌ཏེ༌ ལུང༌སྟན༌ ཤད༌ཨིན༌ ཡོད༌ དུས༌, དད༌པ༌ མེད༌ཁན༌ ཡ༌, ཏེ༌ཙོགས༌ ཁྱུད༌དི༌ སྐོར༌ལ༌ ཧ༌མ༌གོ༌ཁན༌ནི༌ མི༌རིག༌ ཡོང༌ན༌, ཁྱོ༌ཞའེ༌ ཤད༌ཁན༌གུན༌ རྒྱུད༌ཏེ༌ ཁོང༌གུན༌ སྡིག༌ཅན༌ ཨིན༌ཁན༌ ཡང༌ དཀོན༌མཆོག༌གི༌ ཁྲིམས༌ཅད༌ ཛད༌ཅེས༌པོ༌ ཧ༌གོ༌ཐུབ༌བ༌ནོག༌། 
1CO.14.25	ཁོང༌གུན༌ནི༌ ཉན༌ ཟ༌ནེ༌, ཁོང༌གུན༌ནི༌ སང༌ཝའེ༌ སྡིག༌པའེ༌ སམ༌ཚུལ༌གུན༌ བེ༌ཏེ༌, ཁོང༌གུན༌ནི༌ པིག༌དོང༌ ཙུགས༌ཏེ༌ དཀོན༌མཆོག༌ག༌ ཅོལ༌ཨིན༌, "དཀོན༌མཆོག༌ ཁྱོ༌ཞ༌གུན༌ནི༌ ཕྲོའ༌ དེན༌བའ༌ ཞུགས༌ཏེ༌ དུག༌" ཟེར༌ཨིན༌།
1CO.14.26	འོ༌ན༌ ངའེ༌ སྤུན༌ དང༌ སྤུན༌མོ༌ གུན༌, དོར༌ལྡུས༌ན༌, ཁྱོ༌ཞ༌གུན༌ ཉམ༌པོ༌ ཛོམ༌ ཟ༌ནེ༌ ཚིར༌ ནང༌ཞིན༌ལ༌, ཅིག༌གི༌ ཆོས༌གླུ༌ ཏང༌ཅེས༌, ཅིག༌གི༌ སླབ༌བྱ༌ ཏང༌ཅེས༌, ཅིག༌གི༌ ཁྱོ༌ཞ༌གུན༌ལ༌ དཀོན༌མཆོག༌གི༌ སྔོན༌ ཅུག༌ག༌ ཛད༌ཁན༌གུན༌ནི༌ སྐོར༌ལ༌ ཤད༌ཅེས༌, ཅིག༌གི༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌, ཡང༌ཅིག༌གི༌ ཁོའེ༌ ཟེར༌ཁན༌གུན༌ སྐད༌རྒྱུར༌ ཅོ༌གོ༌ཤེས༌ ཨིན༌ནོག༌། འི༌ ཚང༌མ༌ ཁྱོ༌ཞ༌གུན༌ ཤེད༌ཅན༌ ཅོ༌ཅེས༌སི༌ ཕིའ༌ ཅོས༌ཏེ༌ ཨིན༌ནོག༌།
1CO.14.27	མི༌ ཉིས༌ ཡ༌ སུམ༌མི༌ མ༌ནེ༌, མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ མ༌གོས༌། ཁོང༌གུན༌ནི༌ ཅིག༌གི༌ སྟིང༌ནེ༌ ཅིག༌ ཚིར༌ཀ༌ ཅོས༌ཏེ༌ སྤེ༌ར༌ ཏང༌གོས༌, ཡང༌ཅིག༌གི༌ ཁོང༌གུན༌ནི༌ ཟེར༌ཁན༌གུན༌ སྐད༌རྒྱུར༌ ཅོ༌གོས༌། 
1CO.14.28	ཨིན༌ནའང༌ གལ༌ཏེས༌ སྐད༌རྒྱུར༌ཁན༌ སུ༌ཞིག༌གའང༌ མེད༌ན༌, ཏེ༌ནེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌བོའེ༌, ཆོས༌ཚོགས༌སི༌ ནང༌ང༌ ཅུབ༌ཅད༌ཏེ༌ དུགས༌ཏེ༌ སང༌ཝའེ༌ ཐོག༌ནེ༌ ཁོ༌རང༌ དང༌ དཀོན༌མཆོག༌ག༌ སྤེ༌ར༌ ཏང༌གོས༌།
1CO.14.29	མི༌ ཉིས༌ ཡ༌ སུམ༌ཞིག༌ག༌ ལུང༌སྟན༌ ཤད༌ཅུག༌ཤིག༌, ཡང༌ ཞན༌མ༌གུན༌ལ༌ ཏེ༌གུན༌ནི༌ ཟེར༌ཁན༌བོ༌ དེན༌བའ༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ག༌ ཡ༌ མ༌ནོག༌, ཐག༌ཅད༌ ཅུག༌ཤིག༌། 
1CO.14.30	ཨིན༌ནའང༌ གལ༌ཏེས༌ སུ༌ཞིག༌གི༌ ལུང༌སྟན༌ ཤད༌དི༌ དུས༌ལ༌, ཞན༌མི༌ཞིག༌ག༌ གཙོ༌བོའེ༌ ཆོགས༌ནེ༌ ལོན༌ སོ༌མ༌ཞིག༌ ཐོབ༌ན༌, ཏེ༌ནེ༌ ལུང༌སྟན༌ ཏང༌ཨིན༌ ཡོད༌ཁན༌ནི༌ མི༌བོའེ༌ ལུང༌སྟན༌ ཤད༌ཅེས༌པོ༌ གག༌གོས༌། 
1CO.14.31	ཏེ༌ཟུག༌ ཅོ༌ཅེས༌པོའེ༌ ལུང༌སྟོན༌པ༌ ཚང༌མ༌ལ༌ ལུང༌སྟན༌ ཤད༌ཅེས༌སི༌ སྐབས༌ ཐོབས༌ཏེ༌ ཆོས༌ཚོགས༌ གང༌པོའ༌ སློབ༌ཤེས༌ དང༌ སྤོས༌པ༌ སྐྱེ༌ཡིན༌། 
1CO.14.32	ཨིད༌ཏུ༌ བོར༌ཤིག༌, ལུང༌སྟན༌ ཤད༌ཁན༌གུན༌ལ༌ ཁོང༌རང༌གུན༌ནི༌ སེམས༌ཉིད༌གུན༌ ཅུན༌ཏེ༌ བོར༌ ཉན༌ན༌ནོག༌། 
1CO.14.33	ཅིའ༌ཟེར༌ན༌ དཀོན༌མཆོག༌ ནི༌, ཚིར༌ཀ༌ མེད༌ཁན༌ མན༌པ༌, ཞི༌དེའེ༌ དཀོན༌མཆོག༌ ཞུགས༌ཏེ༌ ཨིན༌ནོག༌, ཀ༌ཟུག༌ ཞན༌ ཆོས༌ཚོགས༌ ཚང༌མ༌ ཛོམ༌ ཟ༌ནེ༌ ཡོད༌ཏེ༌ ཨིན༌ནོག༌།
1CO.14.34	ཆོས༌ཚོགས༌སི༌ ནང༌ང༌ ཛོམ༌ ཟ༌ནེ༌, བུ༌མོ༌གུན༌ནི༌ སྤེ༌ར༌ མ༌ཏང༌ང༌ དུག༌གོ༌ཤེས༌ ཨིན༌ནོག༌། ཁོང༌གུན༌ནི༌ སྤེ༌ར༌ ཏང༌ཅེས༌པོ༌ འོས༌པ༌ མ༌ནོག༌, ཀ༌ཟུག༌ ལུང༌སྟོན༌པ༌ མོ༌ཟེས༌སི༌ ཁྲིམས༌སི༌ ནང༌ང༌ མོལ༌ཁན༌ ནང༌ཞིན༌, ཁོང༌གུན༌ རང༌ངི༌ མག༌པ༌གུན༌ནི༌ ཝང༌ངི༌ ཡོག༌ག༌ དུག༌གོ༌ཤེས༌ ཨིན༌ནོག༌། 
1CO.14.35	གལ༌ཏེས༌ ཁོང༌གུན༌ལ༌ དྲི༌ཝ༌ རིག༌ ཡོད༌ན༌, ཁང༌པའ༌ ཁོ༌རང༌གུན༌ནི༌ མག༌པ༌གུན༌ལ༌ དྲི༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཆོས༌ཚོགས༌ ཛོམས༌ཏེ༌ ཡོད༌སའ༌ བུ༌མོ༌གུན༌ནི༌ སྤེ༌ར༌ ཏང༌ཅེས༌པོ༌ ཁྲེལ༌བ༌ཞིག༌ ཨིན༌ནོག༌།
1CO.14.36	ཅི༌ དཀོན༌མཆོག༌གི༌ བཀའ༌བོ༌, ཁྱོ༌ཞའ༌ ཀོ༌རིན༌ཐི༌པ༌གུན༌ནི༌ ཀ༌ནེ༌ གོ༌མ༌རང༌ བྱུངས༌ཏེ༌ ཨིན༌ནོག༌ སམ༌མ༌ རག༌ག༌? ཅི༌ ཁྱོ༌ཞ༌རང༌ ཅིག༌པོའ༌, ཏེ༌བོ༌ སལ༌ལ༌ ཛདས༌ས༌? 
1CO.14.37	གལ༌ཏེས༌ སུ༌ཞིག༌གི༌ ཁོ༌རང༌ ལུང༌སྟོན༌པ༌ ཡ༌ སེམས༌ཉིད༌དི༌ ཁྱུད༌ ཡོད༌ཁན༌ཞིག༌ ཨིན༌ སམ༌མད༌ན༌, ཏེ༌ནེ༌ ངའེ༌ ཟེར༌ཁན༌གུན༌ གཙོ༌བོའེ༌ བཀའ༌ སལ༌ཏེ༌ ཨིན༌ཁན༌བོ༌ ཁྱོ༌རང༌ང༌ ཧ༌གོ༌གོས༌། 
1CO.14.38	ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཏེ༌བོའ༌ སྣང༌མེད༌ ཅོ༌ན༌, ཏེ༌ནེ༌ དཀོན༌མཆོག༌གི༌ ཁྱོ༌ཞ༌གུན༌ལ༌ སྣང༌མེད༌ ཅོའ༌ ཛད༌ཨིན༌།
1CO.14.39	ཏེ༌བོའེ༌ཕིའ༌ ངའེ༌ སྤུན༌ དང༌ སྤུན༌མོ༌ གུན༌, ལུང༌སྟན༌ ཤད༌ཅེས༌ལ༌ རིངས༌ཤིག༌, ཡང༌ ཞན༌མའ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ མ༌གོས༌ མ༌ཟེར༌ཤིག༌། 
1CO.14.40	ཨིན༌ནའང༌ ཅི༌ཚང༌མ༌ ཚིར༌ཀ༌ ནང༌ཞིན༌ལ༌ ཅོ༌ཅེས༌སི༌ ནང༌ང༌ ཏན༌ཏན༌ ཅོ༌ཤིག༌།
1CO.15.1	ངའེ༌ སྤུན༌ དང༌ སྤུན༌མོ༌ གུན༌, ཏ༌ ང༌ ཁྱོ༌ཞ༌གུན༌ལ༌ ངའེ༌ སྔུན༌ལ༌ ཤད༌ཁན༌ནི༌ གའ༌མོའེ༌ ནས༌ཚུལ༌ལི༌ སྐོར༌ལ༌ ཨིད༌ཏུ༌ སྐུལ༌ཅུག༌ཤིག༌། ཏེ༌ ཟ༌ནེ༌ ཁྱོ༌ཞ༌གུན༌ནི༌ ཏེ༌ ནས༌ཚུལ༌བོའ༌ གའ༌སུས༌ ཞུས༌ཏེ༌ ཨིན༌པིན༌, ཡང༌ ཏ༌རུང༌ངའང༌ ཏེ༌བོའེ༌ ནང༌ང༌ སྟན༌པོ༌ ཨིན༌ནོག༌། 
1CO.15.2	གལ༌ཏེས༌ ཁྱོ༌ཞ༌གུན༌ནི༌ ངའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌ ཨིད༌ཤེས༌ ཅོས༌ཁན༌བོའེ༌ ནང༌ང༌ སྟན༌པོ༌ དུག༌ན༌, ཏེ༌ནེ༌ ཏེ༌ ལོན༌བོའེ༌ ཁྱོ༌ཞ༌གུན༌ སྐྱོབ༌ཨིན༌, ཏེ༌ མ༌ནེ༌ ཁྱོ༌ཞ༌གུན༌ནི༌ ཅའང༌ ཕན༌ཐོགས༌ མེད༌ཁན༌ཞིག༌གི༌ ནང༌ང༌ དད༌པ༌ ཅོས༌ཏེ༌ ཨིན༌ནོག༌།
1CO.15.3	ངའེ༌ ལག༌ག༌ སྟད༌ད༌ ཛད༌ཁན༌ ཚང༌མའེ༌སང༌ ཁག༌ཅན༌བོ༌, ངའེ༌ ཁྱོ༌ཞ༌གུན༌ལ༌ ཏངས༌ཏེ༌ ཨིན༌པིན༌, དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཡོད༌ཁན༌ ནང༌ཞིན༌ལ༌ ཏེ༌བོ༌ ནི༌ མ༌ཤི༌ཀ༌ ང༌དང༌གུན༌ནི༌ སྡིག༌པའེ༌ ཕིའ༌ གྲོངས༌ས༌ ཛདས༌། 
1CO.15.4	ཡང༌ དམ༌པའེ༌ སུང༌རབས༌ ནང༌ཞིན༌ ཁོང༌ སྤུར༌ཁང༌ངི༌ ནང༌ང༌ སུབས༌ ཡང༌ ཞག༌མ༌ སུམ༌པའེ༌ ཞག༌ག༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ས༌ ཛདས༌། 
1CO.15.5	ཁོང༌ དང༌པོ༌ པི༌ཏྲར༌རི༌, ཏེ༌ནེ༌ མ༌ཤི༌ཀའེ༌ སྐུ༌ཚབས༌ ཅུག༌ཉིས༌པོའེ༌ ཇལ༌ཏེ༌ ཨིན༌པིན༌། 
1CO.15.6	ཏེ༌བོའེ༌ སྟིང༌ནེ༌ དུས༌ཅིག༌གི༌ཀ༌ ཁོང༌རང༌ངི༌ སློབ༌ཕྲུག༌ 500 སང༌ མང༌ང༌ཞིག༌གི༌ ཇལ༌ཀྱག༌, ཏེ༌གུན༌ནི༌ ཕྲོ༌ནེ༌ ཁ༌ཅིག༌ གྲོངས༌ ཚར༌ཏེ༌ ཨིན༌ནའང༌ མང༌ཆེའ༌ཞིག༌ ཏ༌རུང༌ངའང༌ སོན༌ཏེའ༌ ཡོད༌ཏེ༌ ཨིན༌ནོག༌། 
1CO.15.7	ཏེ༌ནེ༌ ཁོང༌ ཁོང༌རང༌ངི༌ ནོ༌, ཡ༌ཀོབ༌ ཡང༌ སྟིང༌ནེ༌ སྐུ༌ཚབས༌ ཚང༌མའེ༌ ཇལ༌ཀྱག༌། 
1CO.15.8	ཨིན༌ནའང༌ སྟིང༌ཇུག༌ག༌ ཡམ༌ཚན༌ ཚུལ༌ལི༌ ནང༌ང༌ སྐྱེས༌ཁན༌ ངེའང༌ ཁོང༌ ཇལ༌། 
1CO.15.9	ང༌ སྐུ༌ཚབས༌ ཚང༌མའེ༌ ནང༌ནེ༌ ཐུ༌ཤོག༌པོ༌ ཨིན༌། ངའེ༌ དཀོན༌མཆོག༌གི༌ ཆོས༌ཚོགས༌གུན༌ལ༌ ནགས༌ སྟན༌ པ༌སང༌, ང༌ སྐུ༌ཚབས༌ ཟེར༌ཅེས༌སི༌ འོས༌པའང༌ མེད༌།
1CO.15.10	ཨིན༌ནའང༌ དག༌ས༌ ང༌ ཡོད༌ཁན༌བོ༌ ནི༌, དཀོན༌མཆོག༌གི༌ ངའེ༌ཀ༌ མིག༌སལ༌ལི༌ ཐུག༌རྗེ༌གུན༌ ཕོའ༌ ཛད༌ཅེས༌པོའེ༌ ཨིན༌, ཡང༌ ཏེ༌བོ༌ ཀོད༌ལ༌ སོངས༌ཏེ༌ མ༌ནོག༌། ཅིའ༌ཟེར༌ན༌ ངའེ༌ ཞན༌ཡང༌ སྐུ༌ཚབས༌གུན༌ནི༌ སང༌ རྩོན༌གྲུས༌ མང༌ང༌ ཅོས༌ཏེ༌ ལས༌ ཅོའད༌། ཨིན༌ནའང༌ ཏེ༌བོ༌ ང༌ མན༌པ༌, དཀོན༌མཆོག༌གི༌ ཁོང༌རང༌ངི༌ ཐུག༌རྗེ༌ རྒྱུད༌ཏེ༌, ངའེ༌ ནང༌ང༌ ཆག༌ལས༌ ཛད༌ཏེ༌ ཨིན༌ནོག༌། 
1CO.15.11	ངའེ༌ ཆོས༌ཤད༌དད༌གྲོ༌ ཡ༌ ཁོང༌གུན༌ནི༌, ཅའང༌ ཁྱད༌ཞིག༌ མེད༌པ༌ ཨིན༌ནོག༌, ཅིའ༌ཟེར༌ན༌ ང༌ཞའ༌ ཚང༌མའེ༌ ལོན༌ ཙོགས༌པོ༌ ཤད༌ད༌ནོག༌, ཀ༌བོའ༌ ཁྱོ༌ཞ༌གུན༌ནི༌ དད༌པ༌ ཅོས༌ཏེ༌ ཨིན༌ནོག༌།
1CO.15.12	ཨིན༌ནའང༌ ང༌ འི༌བོ༌ ཤོད༌ཤིག༌, ང༌ཞ༌གུན༌ནི༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ ཨིན༌ནོག༌ ཟེར༌ཏེའང༌, ཁྱོ༌ཞའ༌ ཁ༌ཅིག༌གི༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌ཀྱག༌ ཅིའ༌ ཟེར༌རད༌? 
1CO.15.13	གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌པིན༌ན༌, ཏེ༌ནེ༌ མ༌ཤི༌ཀའང༌ སོན༌ཏེའ༌ ཞངས༌ཏེ༌ མེད༌གྲོ༌། 
1CO.15.14	ཡང༌ གལ༌ཏེས༌ མ༌ཤི༌ཀ༌ མ༌ཞངས༌པིན༌ན༌, ཏེ༌ནེ༌ ང༌ཞ༌གུན༌ནི༌ ཆོས༌ཤད༌ཅེས༌ ཚང༌མ༌ ཕན༌མི༌ཐོགས༌ ཨིན༌ནོག༌, ཡང༌ ཁྱོ༌ཞ༌གུན༌ནི༌ དད༌པ༌བོའང༌། 
1CO.15.15	མ༌ཚད༌ ང༌ཞའ༌ སྐུ༌ཚབས༌གུན༌ནི༌ དཀོན༌མཆོག༌གི༌ སྤང༌པོ༌ ཟུན༌བ༌ ཏང༌ཏེ༌ ཨིན༌ནོག༌, ཅིའ༌ཟེར༌ན༌ ང༌ཞ༌གུན༌ནི༌ དཀོན༌མཆོག༌གི༌ མ༌ཤི༌ཀ༌ སྤུར༌ཁང༌ངི༌ ནང༌ནེ༌ སོན༌ཏེའ༌ ལང༌ང༌ ཛད༌ཁན༌བོའེ༌ སྤང༌པོ༌ ཏང༌ང༌ནོག༌། ཨིན༌ནའང༌ གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལངས༌ཤེས༌པོ༌ དེན༌བ༌ མན༌པིན༌ན༌, ཏེ༌ནེ༌ དཀོན༌མཆོག༌གི༌ མ༌ཤི༌ཀ༌ སོན༌ཏེའ༌ ལང༌ང༌ མ༌ཛད༌ད༌ ཨིན༌ནོག༌། 
1CO.15.16	ཡང༌ གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌ན༌ ཏེ༌ནེ༌ མ༌ཤི༌ཀའང༌ སོན༌ཏེའ༌ མ༌ཞངས༌ས༌ ཨིན༌ནོག༌། 
1CO.15.17	ཡང༌ གལ༌ཏེས༌ མ༌ཤི༌ཀ༌ སོན༌ཏེའ༌ མ༌ཞངས༌ས༌ ཡོད༌ན༌, ཏེ༌ནེ༌ ཁྱོ༌ཞ༌གུན༌ནི༌ དད༌པ༌གུན༌ ཕན༌མི༌ཐོགས༌ཤིག༌ ཨིན༌ནོག༌, ཡང༌ ཁྱོ༌ཞ༌གུན༌ ཏ༌རུང༌ངའང༌ ཁྱོ༌ཞའེ༌ སྡིག༌པའེ༌ ནང༌ང༌ ནོངས༌ཅན༌ ལུས༌ཏེ༌ ཨིན༌ནོག༌། 
1CO.15.18	ཏེ༌ནེ༌ མ༌ཤི༌ཀའེ༌ ནང༌ང༌ དད༌པ༌ ཡོད༌ཏེ༌ ཤི༌ཁན༌ ཚང༌མའང༌ ཉལ༌ཝའེ༌ ནང༌ང༌ སླེབས༌ཏེ༌ ཨིན༌ནོག༌། 
1CO.15.19	ཡང༌ འི༌ མི༌ཚེ༌ ནང༌ང༌ གལ༌ཏེས༌ ང༌དང༌གུན༌ནི༌ མ༌ཤི༌ཀའེ༌ ནང༌ང༌ སོན༌ཏེའ༌ ལང༌ཅེས༌སི༌ རེ༌ཝ༌བོ༌ ཏོན༌མེད༌ ཨིན༌ན༌ ཏེ༌ནེ༌ ང༌དང༌གུན༌ ཚང༌མའེ༌སང༌ སྡིག༌པ༌རིག༌ ཨིན༌ནོག༌།
1CO.15.20	ཨིན༌ནའང༌ ངོས༌པོའ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ས༌ ཛད༌ཏེ༌ ཨིན༌ནོག༌། ཁོང༌ ནི༌ ཤི༌ཁན༌ ཚང༌མའེ༌ སྟོན༌ཐོག༌ ཆེན༌མོའེ༌ བྲས༌བུ༌ དང༌པོ༌བོ༌ ཨིན༌ནོག༌།
1CO.15.21	ཀ༌ཟུག༌གི༌ ཇིག༌རྟེན༌ནི༌ ནང༌ང༌ ཤི༌ཅེས༌པོ༌ ཨ༌དཱམ༌ ཟེར༌ཁན༌ནི༌ མི༌བོ༌ རྒྱུད༌ཏེ༌ ཡོང༌ང༌ ཙོགས༌ལ༌ ཏ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལངས༌ཤེས༌པོ༌ མ༌ཤི༌ཀ༌ ཞུ༌ཁན༌ནི༌ མི༌བོ༌ རྒྱུད༌ཏེ༌ བྱུངས༌ཏེ༌ ཨིན༌ནོག༌། 
1CO.15.22	ང༌དང༌ ཚང༌མ༌ ཨ༌དཱམ༌མི༌ ཕོར༌རྒྱུད༌གུན༌ ཨིན༌ པ༌སང༌, ཤིའ༌ནོག༌། ཏེན༌ན༌ ཙོགས༌ལ༌ མ༌ཤི༌ཀའེ༌ ཨིན༌ཁན༌ ཚང༌མ༌ལ༌ མི༌ཚེ༌ སོ༌མ༌ཞིག༌ སལ༌ལ༌ ཛད༌ད༌ནོག༌། 
1CO.15.23	ཨིན༌ནའང༌ ཤི༌ཏེ༌ སྟིང༌ནེ༌ ལངས༌ཅེས༌པོའ༌ ཚིར༌ཀ༌ཞིག༌ ཡོད༌ཏེ༌ ཨིན༌ནོག༌། སྟོན༌ཐོག༌གི༌ གོ༌མའེ༌ བྲས༌བུ༌ མ༌ཤི༌ཀ༌, ལོགས༌ཏེ༌ སྐྱོད༌ ཟ༌ནེ༌, ཁོང༌ངི༌ ཨིན༌ཁན༌ ཚང༌མ༌ སོན༌ཏེའ༌ ལང༌ང༌ ཛད༌ཨིན༌།
1CO.15.24	ཏེ༌བོའེ༌ སྟིང༌ནེ༌ ཐའ༌མ༌བོ༌ སླེབ༌ཨིན༌, ཁོང༌ངི༌ ཝང༌སྲུལ༌པ༌, ཝང༌ དང༌ ཤེད༌ ཡོད༌ཁན༌ ཚང༌མ༌ མེད༌ཁན༌ ཅོའ༌ ཛད༌ཏེ༌ རྒྱལ༌སྲིད༌པོ༌ ཡབ༌ དཀོན༌མཆོག༌གི༌ ཆག༌ག༌ ཕུལ༌ཨིན༌། 
1CO.15.25	དཀོན༌མཆོག༌གི༌ ཁོང༌རང༌ངི༌ གྲ༌འོ༌ ཚང༌མ༌, མ༌ཤི༌ཀའེ༌ ཞབས༌སི༌ ཡོག༌ག༌ ཁྱོང༌ཁྱོང༌ ཚོག༌པ༌ལ༌, ཁོང༌ངི༌ ཝང༌སྲུལ༌ལ༌ ཛད༌གོས༌། 
1CO.15.26	ཡང༌ ཤི༌ཅེས༌ ནི༌ སྟིང༌ཇུག༌གི༌ གྲ༌འོ༌ མེད༌ཁན༌ ཅོ༌ཅེས༌ཅན༌བོ༌ ཨིན༌ནོག༌། 
1CO.15.27	དམ༌པའེ༌ སུང༌རབས༌སི༌ ནང༌ང༌ མ༌ཤི༌ཀའེ༌ སྐོར༌ལ༌ མོལ༌ཏེ༌ ཨིན༌ནོག༌ "དཀོན༌མཆོག༌གི༌ ཅི༌ཚང༌མ༌ ཁོང༌ངི༌ ཝང༌ངི༌ ཡོག༌ག༌ བོར༌ར༌ ཛདས༌"
1CO.15.28	ཏེ༌ནེ༌ ཁོང༌ངི༌ ཅི༌ཚང༌མ༌ མ༌ཤི༌ཀའེ༌ ཝང༌ངི༌ ཡོག༌ག༌ ཁྱོང༌ ཚར༌ར༌ཅིག༌, མ༌ཤི༌ཀའེ༌ ཁོང༌རང༌ དཀོན༌མཆོག༌གི༌ ཝང༌ངི༌ ཡོག༌ག༌ བོར༌ར༌ ཛད༌ཨིན༌, ཏེ༌ནེ༌ དཀོན༌མཆོག༌གི༌ ཀ༌རུང༌ས༌ ཅི༌ཚང༌མའེ༌ཀ༌ ཝང༌སྲུལ༌ལ༌ ཛད༌ཨིན༌།
1CO.15.29	གལ༌ཏེས༌ ཤི༌ཁན༌ཞིག༌ སོན༌ཏེའ༌ མ༌ལང༌ན༌, ཏེ༌ནེ༌ ཁ༌ཅིག༌གི༌, ཤི༌ཁན༌གུན༌ནི༌ ཚབས༌ལ༌ ཁྲུས༌ལེན༌ཅེས༌པོའ༌ ཅི༌ རྒྱུན༌ཚན༌ ཡོད༌ཀྱག༌། གལ༌ཏེས༌ ཤི༌ཁན༌གུན༌ སོན༌ཏེའ༌ ལང༌ང༌ མེད༌ན༌, ཁོང༌གུན༌ནི༌ ཏེ༌ཟུག༌ ཅི༌ཕིའ༌ ཅོས༌ཏེ༌ ཨིན༌ནོག༌།
1CO.15.30	ཡང༌ སོན༌ཏེའ༌ ལང༌ཅེས༌པོ༌ མེད༌པིན༌ན༌, ཏེ༌ནེ༌ ཅི༌ཕིའ༌ ང༌ཞའེ༌ ང༌ཞ༌རང༌ངི༌ མི༌ཚེ༌ ཇིགས༌པའེ༌ ནང༌ང༌ དུས༌རྒྱུན༌ བོར༌ར༌ནོག༌། 
1CO.15.31	སྤུན༌ དང༌ སྤུན༌མོ༌ གུན༌, ཏན༌ཏན༌ལ༌ ངའེ༌ ཞག༌དང༌ ཤི༌ཅེས༌སི༌ ཇིགས༌པ༌གུན༌ དོང༌ལེན༌ ཅོའད༌། ཡང༌ ང༌དང༌ངི༌ གཙོ༌བོ༌ མ༌ཤི༌ཀ༌ ཡེ༌ཤུའི༌ ཁྱོ༌ཞ༌གུན༌ནི༌ ནང༌ང༌ ཆག༌ལས༌ ཟང༌པོ༌ ཅོའ༌ ཛད༌ཁན༌བོའེ༌ ནང༌ང༌ ངའེ༌ ཕོ༌སོ༌ ཚོར༌ཁན༌བོའང༌, དེན༌བ༌ ཨིན༌ནོག༌། 
1CO.15.32	ཡང༌ གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌ན༌, རིའི༌ ནང༌ང༌ དུག༌ཁན༌ནི༌ སེམས༌ཅན༌ ཙོགས༌, ཏེ༌ ཨེ༌ཕེ༌སུས༌པ༌གུན༌ ཉམ༌པོ༌ ནོལ༌ཁན༌བོའེ༌ ང༌ ཅི༌ ཕན༌ཐོགས༌ ཡོངས༌། ཡང༌ དད༌པ༌ མེད༌ཁན༌གུན༌ནི༌ ཟེར༌ཁན༌ ཙོགས༌ལ༌ ང༌དང༌ངིའང༌ ཟེར༌སྲིད༌ཅེས༌ ཨིན༌ནོག༌, "ཡོང༌ཤིག༌, ཟེན༌ ཐུང༌ཨིན༌, ཅིའ༌ཟེར༌ན༌ ཐོ༌རེ༌ ང༌དང༌གུན༌ ཤིའ༌ནོག༌།"
1CO.15.33	"ཤི༌ཏེ༌ སྟིང༌ནེ༌ སོན༌ཏེའ༌ ལང༌ང༌ མ༌ནོག༌" ཟེར༌ཁན༌གུན༌ ཙོགས༌ལ༌ ཁྱོ༌ཞ༌གུན༌ བུང༌བུ༌ མ༌རྒྱུར༌ཤིག༌། "ཕྲོ༌པ༌ ངན༌པའེ༌ སྤྱོད༌པ༌ ཟང༌པོ༌ ཤིག༌ག༌ནོག༌" ཟེར༌ཅེས༌པོ༌ ཨིད༌ཏུ༌ ཅོ༌ཤིག༌། 
1CO.15.34	དྲང༌པོ༌ མན༌ཁན༌ནི༌ སམ༌བ༌ ཕངས༌ཏེ༌ ཤེས༌རབས༌ཅན༌ རིག༌ རྒྱུར༌ཏེ༌ སྡིག༌པ༌ མ༌ཅོ༌ཤིག༌། ཁྱོ༌ཞ༌གུན༌ ཁྲེལ༌ཅུག༌ཅེས༌ལ༌ ངའེ༌ ཟེར༌རད༌, ཁྱོ༌ཞའ༌ ཁ༌ཅིག༌ག༌ དཀོན༌མཆོག༌ ཤེས༌ ཁོ༌རང༌ ཤེས༌ས༌ མ༌ནོག༌།
1CO.15.35	ཨིན༌ནའང༌ ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌, "ཀ༌ཟུག༌གི༌ ཤི༌ཁན༌ཞིག༌ ལངས༌ ཉན༌ན༌ནོག༌? ཁོང༌གུན༌ལ༌ ཟུགས༌པོ༌ ཀ༌ཟུག༌ཤིག༌ ཡོང༌ང༌ནོག༌?" ཟེར༌ཏེ༌ དྲི༌སྲིད༌ཅེས༌ ཨིན༌ནོག༌། 
1CO.15.36	ཅི༌ སམ༌བ༌ མེད༌ཁན༌ནི༌ དྲི༌ཝ༌ཞིག༌ ཨིན༌ནོག༌! ཁྱོ༌ཞ༌གུན༌ནི༌ ས༌འོན༌ ཏབ༌ ཟ༌ནེ༌, ཏེ༌བོ༌ མི༌ཞིག༌ ཤི༌ཏེ༌ སའེ༌ ནང༌ང༌ སུབས༌ཁན༌ ཙོགས༌ལ༌ སུབས༌ཏེ༌ མ༌སྟོགས༌, སྐྱེའ༌ མ༌ནོག༌། 
1CO.15.37	ཡང༌ ཁྱོ༌ཞ༌གུན༌ནི༌ ཏབ༌ཁན༌བོ༌ སྐྱེ༌ཁན༌ནི༌ སས༌པོས༌ མན༌པ༌ ཁྱོ༌ཞ༌གུན༌ནི༌ ཏབ༌ཁན༌ནི༌ གྲོ༌ ཡ༌ ཡང༌རིགས༌སི༌ ས༌འོན༌ཞིག༌ ཨིན༌ནོག༌། 
1CO.15.38	ཏེ༌ནེ༌ དཀོན༌མཆོག༌གི༌ ཏེ༌བོའ༌ ཁོང༌རང༌ངི༌ ཐུགས༌དོད༌ ནང༌ཞིན༌ལ༌, ཟུགས༌པོ༌ སོ༌མ༌ཞིག༌ སལ༌ལ༌ ཛད༌ད༌ནོག༌། ས༌འོན༌ རེ༌རེ༌ ཏེན༌ན༌ རིགས༌སི༌ ཟུགས༌པོའེ༌ ནང༌ང༌ ལྡན༌ན༌ནོག༌། 
1CO.15.39	ཏེན༌ན༌ ཙོགས༌ལ༌ ཤ༌ རིགས༌ མང༌པོ༌ ཡོད༌ཏེ༌ ཨིན༌ནོག༌, རིགས༌ ཅིག༌ ནི༌ མི༌, ཡང༌ཅིག༌ སེམས༌ཅན༌, ཡང༌ཅིག༌ བྱི༌པ༌, ཡང༌ཅིག༌ ཉ༌ ཨིན༌ནོག༌།
1CO.15.40	ནམ༌ཁའེ༌ ཟུགས༌ དང༌ ཇིག༌རྟེན༌ནི༌ ཟུགས༌ ཉིས༌ ཡོད༌ཏེ༌ ཨིན༌ནོག༌། ནམ༌ཁའེ༌ ཟུགས༌གུན༌ནི༌ ཟིར༌རྗིད༌པོ༌ ནི༌ ཇིག༌རྟེན༌ནི༌ ཟུགས༌གུན༌ནི༌ སང༌ སོ༌སོ༌ རིག༌ ཡོད༌ཏེ༌ ཨིན༌ནོག༌། 
1CO.15.41	ཉི༌མ༌ ཁོ༌རང༌ང༌ ཟིར༌རྗིད༌ རིགས༌ ཅིག༌, ཡང༌ ཟླ༌ཝ༌ དང༌ སྐར༌མ༌གུན༌ལ༌ ཞན༌ཡང༌ ཟིར༌རྗིད༌ རིགས༌ ཅིག༌ ཡོད༌ཏེ༌ ཨིན༌ནོག༌, སྐར༌མ༌ ཚང༌མའེ༌ ནང༌ངའང༌ ཁོ༌རང༌ ཅིག༌ དང༌ ཅིག༌གི༌ ནང༌ང༌ ཟིར༌རྗིད༌ སོ༌སོ༌ རིག༌ ཡོད༌ཏེ༌ ཨིན༌ནོག༌།
1CO.15.42	ཏེན༌ན༌ ཙོགས༌, ཤི༌ཏེ༌ སྟིང༌ནེ༌ སོན༌ཏེའ༌ ལངས༌ཤེས༌པོའང༌ ཨིན༌ནོག༌། ང༌དང༌གུན༌ ཤི༌ ཟ༌ནེ༌, ང༌དང༌ངི༌ ཇིག༌རྟེན༌ནི༌ ཟུགས༌པོ༌གུན༌ སའེ༌ ནང༌ང༌ སུབ༌བ༌ནོག༌, ཨིན༌ནའང༌ ཏེ༌གུན༌ དུས༌རྒྱུན༌ ལུས༌ཤེས༌སི༌ ཕིའ༌ སོན༌ཏེའ༌ ལང༌ང༌ ཛད༌ཅེས༌ ཨིན༌ནོག༌། 
1CO.15.43	ཞན༌ ཏེ༌གུན༌ སྤལ༌ མེད༌ཏེ༌ སུབ༌ནའང༌, ཏེ༌གུན༌ ཟིར༌རྗིད༌དི༌ ནང༌ང༌ ལངས༌ས༌ནོག༌། ཏེ༌གུན༌ ཤེད༌མེད༌ཁན༌ནི༌ ནང༌ང༌ སུབ༌བ༌ནོག༌, ཨིན༌ནའང༌ ཏེ༌གུན༌ ཤེད༌ཅན༌ རྒྱུར༌ཏེ༌ ལང༌ང༌ ཛད༌ཅེས༌ ཨིན༌ནོག༌། 
1CO.15.44	ཏེ༌གུན༌ མིའི༌ ཟུགས༌པོའེ༌ ཚུལ༌ལ༌ སུབ༌བ༌ནོག༌, ཨིན༌ནའང༌ སེམས༌ཉིད༌དི༌ ཟུགས༌པོ༌གུན༌ནི༌ ཚུལ༌ལ༌ ལང༌ང༌ ཛད༌ཨིན༌, ཀ༌ཟུག༌ རང༌ཞིན༌ནི༌ ཟུགས༌པོ༌གུན༌ ཡོད༌ད༌ ཙོགས༌ལ༌, སེམས༌ཉིད༌དི༌ ཟུགས༌པོ༌གུན༌ནའང༌ ཡོད༌ཏེ༌ ཨིན༌ནོག༌།
1CO.15.45	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌ "ཨ༌དཱམ༌ ཟེར༌ཁན༌ནི༌ མི༌ དང༌པོ༌བོ༌, སྲོག༌ ཡོད༌ཁན༌ནི༌ མི༌ཞིག༌ ཛད༌ཏེ༌ ཨིན༌པིན༌"
1CO.15.46	དང༌པོ༌བོ༌ ནི༌ ཐུག༌ཉིད༌དི༌ ཟུགས༌པོ༌ མན༌པ༌, རང༌ཞིན༌ནི༌ ཟུགས༌པོ༌ཞིག༌ ཨིན༌ནོག༌, ཏེ༌ སྟིང༌ནེ༌ ཐུག༌ཉིད༌དི༌ ཟུགས༌པོ༌བོ༌ བྱུངས༌ཏེ༌ ཨིན༌ནོག༌། 
1CO.15.47	ཨ༌དཱམ༌ ཟེར༌ཁན༌ནི༌ མི༌ དང༌པོ༌བོ༌, ཇིག༌རྟེན༌ནི༌ སའེ༌ ཀ༌ནེ༌ ཅོའ༌ ཛད༌ཏེ༌ ཨིན༌པིན༌, ཨིན༌ནའང༌ མི༌ ཉིས༌པ༌ མ༌ཤི༌ཀའ༌ ནམ༌ཁའ༌ནེ༌ ཕེབས༌ཏེ༌ ཨིན༌པིན༌། 
1CO.15.48	ཇིག༌རྟེན༌ནི༌ མི༌གུན༌ ཇིག༌རྟེན༌ནི༌ མི༌བོ༌ ཙོགས༌, ཡང༌ ནམ༌ཁའེ༌ མི༌གུན༌ ནམ༌ཁའེ༌ མི༌ ཙོགས༌ ཡོང༌ང༌ནོག༌། 
1CO.15.49	ཀ༌ཟུག༌ དག༌ས༌ ང༌དང༌གུན༌ ཇིག༌རྟེན༌ནི༌ མི༌བོ༌ ཙོགས༌ ཨིན༌, ཞག༌ཤིག༌ ང༌དང༌གུན༌ ནམ༌ཁའེ༌ མི༌བོ༌ ཙོགས༌ རྒྱུར༌ཅེས༌ ཨིན༌ནོག༌།
1CO.15.50	སྤུན༌ དང༌ སྤུན༌མོ༌ གུན༌, ངའེ༌ ཟེར༌ཅེས༌སི༌ ཏོན༌ཏག༌པོ༌ ནི༌, ང༌དང༌གུན༌ནི༌ འི༌ ཟུགས༌པོ༌བོའ༌ དཀོན༌མཆོག༌གི༌ རྒྱལ༌སྲིད༌ ནོར༌སྐལ༌ལ༌ ཐོབ༌བ༌ མ༌ནོག༌། ཤི༌ཅེས༌ཅན༌ནི༌ འི༌ ཟུགས༌པོའ༌ དུས༌རྒྱུན༌ ལུས༌ཤེས༌ཅན༌ནི༌ དཀོན༌མཆོག༌གི༌ རྒྱལ༌སྲིད༌པོ༌ ནོར༌སྐལ༌ལ༌ མི༌ཐོབ༌། 
1CO.15.51	ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཧ༌ལས༌ཤེས༌སི༌ སང༌ཝ༌བོ༌ སྔོན༌ཅུག༌ཨིན༌། ང༌དང༌གུན༌ནི༌ ནང༌ནེ༌ ཚང༌མ༌ མི༌ཤི༌, ཨིན༌ནའང༌ ང༌དང༌ ཚང༌མ༌ རྒྱུར༌ ཅུག༌ག༌ ཛད༌ཨིན༌། 
1CO.15.52	ཏེ༌གུན༌ མིག༌ ཀྲབ༌ཁན༌ ཙོགས༌ལ༌ ཧུན༌མེད༌ལ༌ བྱུང༌ཅེས༌ ཨིན༌ནོག༌ ནམ༌ དཀོན༌མཆོག༌གི༌ ཕོ༌ཉ༌གུན༌ནི༌ ཐའ༌མའེ༌ ཏུང༌བོ༌ ཕུ༌ཨིན༌། ཏུང༌བོ༌ ཕུའ༌ཅིག༌, ཤི༌ཏེ༌ ཡོད༌ཁན༌ ཚང༌མ༌ དུས༌རྒྱུན༌ནི༌ ཕིའ༌ སོན༌ཏེའ༌ ལང༌ང༌ ཛད༌ཅེས༌ དང༌ ང༌དང༌ སོན༌ཏེའ༌ ལུས༌ཁན༌གུན༌ རྒྱུར༌ ཅུག༌ག༌ ཛད༌ཨིན༌། 
1CO.15.53	ང༌དང༌གུན༌ནི༌ རུལ༌ཅེས༌ཅན༌ནི༌ ཟུགས༌པོ༌ མི༌རུལ༌ཅེས༌ ཡང༌ ཤི༌ཅེས༌ཅན༌ནི༌ ཟུགས༌པོ༌ དུས༌རྒྱུན༌ སོན༌ཏེའ༌ ལུས༌ཁན༌ རྒྱུར༌གོས༌།
1CO.15.54	ང༌དང༌གུན༌ནི༌ ཤི༌ཅེས༌ཅན༌ནི༌ ཟུགས༌པོ༌གུན༌ མ༌ནེ༌ མི༌ཤི༌ཅེས༌ཅན༌ནི༌ ཟུགས༌པོའེ༌ ནང༌ང༌ རྒྱུར༌ར༌ཅིག༌, འི༌ དམ༌པའེ༌ སུང༌རབས༌པོ༌ དྲན༌དྲ༌ གྲུབ༌ཅེས༌ ཨིན༌ནོག༌, "དཀོན༌མཆོག༌གི༌ རྒྱལ༌ཁའེ༌ ཤི༌ཅེས༌པོ༌ མེད༌ཁན༌ ཛདས༌།"
1CO.15.55	"ཝ༌ ཤི༌ཅེས༌, ཏ༌ ཁྱོ༌རང༌ངི༌ རྒྱལ༌ཁ༌བོ༌ ཀ༌རེ༌།
1CO.15.55	ཝ༌ ཤི༌ཅེས༌, ཏ༌ ཁྱོ༌རང༌ངི༌ ནོད༌པ༌ ཀ༌ཟུག༌གི༌ སྐྱལ༌ཨིན༌?"
1CO.15.56	སྡིག༌པའེ༌ ཞས༌ཏེ༌ མི༌གུན༌ནི༌ཀ༌ ཤི༌ཅེས༌ བྱུང༌ང༌ནོག༌, ཡང༌ ཁྲིམས༌ རྒྱུད༌ཏེ༌ ང༌དང༌ང༌ སྡིག༌པའེ༌, མ༌ ཇིགས༌པ༌ ཁྲེས༌སྟོར༌ ཅོ༌ཁན༌ནི༌ ཝང༌བོ༌ ཧ༌གོའ༌ནོག༌། 
1CO.15.57	ཨིན༌ནའང༌ དཀོན༌མཆོག༌ག༌ ཐུག༌རྗེ༌ཆེ༌, ཁོང༌ངི༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ ང༌དང༌གུན༌ལ༌ སྡིག༌པ༌ དང༌ ཤི༌ཅེས༌སི༌ཀ༌ རྒྱལ༌ཁའ༌ སལ༌ལ༌ ཛད༌ཏེ༌ ཨིན༌ནོག༌།
1CO.15.58	ཏེ༌བོའེ༌ཕིའ༌ ངའེ༌ སྤུན༌ དང༌ སྤུན༌མོ༌ གུན༌, དད༌པའེ༌ ནང༌ང༌ ཤེད༌ཅན༌ དང༌ སྟན༌པོ༌ རྒྱུར༌ཤིག༌། དུས༌རྒྱུན༌ གཙོ༌བོའེ༌ ཕིའ༌ རིངས༌ཨིན༌ཞིག༌ ཞབ༌སྟོག༌ ཞུ༌ཤིག༌, ཅིའ༌ཟེར༌ན༌ གཙོ༌བོའེ༌ ཕིའ༌ ཅི༌ཞིག༌ ཅོ༌ནའང༌, ཀོད༌ལ༌ མི༌ཆ༌ཅེས༌པོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌།
1CO.16.1	ཏ༌ ཡེ༌རུ༌ཤ༌ལེམ༌མི༌ ནང༌ང༌ དཀོན༌མཆོག༌གི༌ མི༌གུན༌ནི༌ ཕིའ༌ ལྡུ༌ཨིན༌ ཡོད༌ཁན༌ནི༌ པེ༌ནེ༌ སྐོར༌ལ༌ ཁྱོ༌ཞའེ༌ དྲི༌ཝ༌ དྲི༌ཁན༌ནི༌ ལན༌ལ༌, གཱ༌ལ༌ཏི༌ཡཱའེ༌ ཆོས༌ཚོགས༌གུན༌ལ༌ ངའེ༌ ཏང༌ཁན༌ནི༌ སླབ༌བྱའེ༌ ནང༌ང༌ ཁྱོ༌ཞ༌གུན༌ནའང༌ གྲུལ༌གོ༌ཤེས༌ ཨིན༌ནོག༌། 
1CO.16.2	ཟ༌ཉི༌མ༌ རིམས༌སི༌ ཁྱོ༌ཞ༌གུན༌ནི༌ རང༌རང༌ངི༌ ལས༌ ཅོས༌ཏེ༌ ཐོབ༌ཁན༌ནི༌ པེ༌ནེའི༌ ནང༌ནེ༌ ཁག༌ཞིག༌ ཐེན༌ཏེ༌, བོར༌གོ༌ཤེས༌ ཨིན༌ནོག༌། ང༌ ཏེ༌རུ༌ ཡོང༌ཡོང༌ ཚག༌པ༌ སྲུངས༌ཏེ༌ མ༌དུག༌ག༌, ཏེ༌བོ༌ དག༌ས༌ནེ༌ ཕར༌ལ༌ ཅོ༌ཤིག༌། 
1CO.16.3	ང༌ ཏེ༌རུ༌ སླེབས༌ཏེ༌ སྐྱེས༌གུན༌ ཡེ༌རུ༌ཤ༌ལེམ༌མི༌ ནང༌ང༌ ཁྱེར༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ལྡམ༌ཁན༌ནི༌ ལོན༌ཁྱེར༌ཁན༌གུན༌ལ༌, ངའེ༌ རྒྱབ༌ཤེད༌དི༌ ཨི༌གེ༌ རིག༌ བྲི༌ཨིན༌། 
1CO.16.4	ཡང༌ གལ༌ཏེས༌ ཁྱོ༌ཞ༌གུན༌ནི༌ ངའ༌ ཁོང༌གུན༌ ཉམ༌པོ༌ ཆ༌ཅེས༌པོ༌ ཕན༌ཐོགས༌ཅན༌ དུག༌ སམ༌ན༌, ཁོང༌གུན༌ ང༌ ཉམ༌པོ༌ ཡོང༌ནའང༌ གྲིགས༌ཏེ༌ ཨིན༌ནོག༌།
1CO.16.5	ང༌ མ༌ཀེ༌དོ༌ནི༌ཡཱའེ༌ ཡུལ༌ལ༌ སོངས༌ཏེ༌ སྟིང༌ནེ༌, ཁྱོ༌ཞ༌གུན༌ ཡོད༌ས༌ ཐུག༌ག༌ལ༌ ཡོང༌ཨིན༌, ཅིའ༌ཟེར༌ན༌ ངའེ༌ མ༌ཀེ༌དོ༌ནི༌ཡཱའ༌ རྒྱུད༌ཏེ༌ བེས༌ལ༌ ཆ༌ཅེས༌སི༌ ཐབས༌ལྡིངས༌ཏེ༌ ཨིན༌། 
1CO.16.6	ཅི༌རྒྱུས༌ ང༌ ཁྱོ༌ཞ༌གུན༌ ཉམ༌པོ༌ བན༌ཤིག༌ དུག༌ཨིན༌ ཡ༌ དགུན༌ གང༌པོའང༌, ཏེ༌ནེ༌ ཁྱོ༌ཞ༌གུན༌ནི༌ ང༌ ཀ༌ཡུལ༌ལ༌ ཆ༌ནའང༌, ཏེ༌རུ༌ ངའ༌ གོས༌སྡོམ༌གུན༌ ཏངས༌ཏེ༌ ལམ༌ཅུག༌ ཉན༌ཅེས༌ ཨིན༌ནོག༌། 
1CO.16.7	འི༌ ལན༌ ང༌ ཙ༌པིག༌ཞིག༌ ཐུག༌ག༌ ཡོངས༌ཏེ༌ ཆ༌ཅེས༌སི༌ དོད༌པ༌ མེ༌རག༌, གལ༌ཏེས༌ གཙོ༌བོའེ༌ ང༌ གོངས༌པ༌ སལ༌ལ༌ ཛད༌ན༌, ང༌ ཡོངས༌ཏེ༌ དུས༌བན༌ཤིག༌ དུག༌ཉིན༌རག༌། 
1CO.16.8	ཨིན༌ནའང༌ པེན༌ཏི༌ཀོས༌སི༌ གའ༌སྟོན༌ སླེབ༌སླེབ༌ ཚོག༌པ༌ལ༌, ང༌ འི༌རུ༌ ཨེ༌ཕེ༌སུས༌སི༌ རྒྱལ༌སའེ༌ ནང༌ང༌ དུག༌ཨིན༌། 
1CO.16.9	ཞན༌ འི༌རུ༌ མང༌པོ༌ཞིག༌གི༌ ངའེ༌ རྒྱབ༌གལ༌ ཅོ༌ནའང༌, ང༌ བྲས༌བུ༌ ཟང༌པོ༌ སྨིན༌སྲིད༌ཅེས༌ཅན༌ནི༌ ལས༌ རྒྱལ༌ལ༌ ཅོ༌ཅེས༌སི༌ སྐབས༌ ཟང༌པོ༌ རིག༌ ཐོབས༌ཏེ༌ ཡོད༌།
1CO.16.10	ངའེ༌ སྤུན༌ ཏི༌མོ༌ཐི༌ སླེབ༌ ཟ༌ནེ༌, ཁྱོ༌ཞའེ༌ ཕྲོའ༌ ཁོའ༌ ཇིགས༌ནའང༌ ཡོང༌ མ༌ཅུག༌ཤིག༌ ཅིའ༌ཟེར༌ན༌ ངའེ༌ ཅོ༌ཁན༌ ཙོགས༌ལ༌ ཁོའེང༌ གཙོ༌བོའེ༌ ལས༌གུན༌ ཅོ༌ཨིན༌ ཨིན༌ནོག༌། 
1CO.16.11	སུ༌ཞིག༌གའང༌ ཁོའ༌ རིན༌མེད༌ ཅོ༌ མ༌ཅུག༌ཤིག༌། ཁོ༌ ང༌ ཡོད༌ས༌ ལོགས༌ཏེ༌ ཡོང༌ ཟ༌ནེ༌ ཁྱོ༌ཞ༌གུན༌ནི༌, བྱིན༌ལབས༌ ཉམ༌པོ༌ ཁོ༌ ལམ༌ཅུག༌ཤིག༌། ཁོ༌ ཞན༌ཡང༌ དད༌པ༌ཅན༌གུན༌ ཉམ༌པོ༌ ཡོང༌ཅེས༌སི༌ ངའེ༌ རེ༌ཝ༌ ཅོའད༌།
1CO.16.12	ཏ༌ ང༌དང༌གུན༌ནི༌ སྤུན༌ ཨ༌པོ༌ལོས༌སི༌ སྐོར༌ལ༌ ཞུ༌ན༌, ངའེ༌ ཁོའ༌ ཁྱོ༌ཞ༌གུན༌ནི༌ཀ༌ ཞན༌ཡང༌ དད༌པ༌ཅན༌གུན༌ ཉམ༌པོ༌ ཆ༌ཅེས༌ལ༌ སྤོས༌པ༌ ཏང༌ཨིན༌ ཞུ༌ཝ༌ ཕུལ༌པིན༌, ཨིན༌ནའང༌ ཁོའ༌ དག༌ས༌ ཆ༌ཅེས༌སི༌ དོད༌པ༌ མི༌རུག༌། ཡང༌ སྐབས༌ ཐོབ༌ ཟ༌ནེ༌ ཁོ༌ ཁྱོ༌ཞ༌གུན༌ལ༌ ཐུག༌ག༌ ཡོང༌ཨིན༌།
1CO.16.13	ཤང༌ ཅོ༌ཤིག༌; དད༌པའེ༌ ནང༌ང༌ སྟན༌པོ༌ དུག༌ཤིག༌; སེམས༌ཤུགས༌ཅན༌ ཡང༌ དད༌པའེ༌ ནང༌ང༌ ཤེད༌ཅན༌ རྒྱུར༌ཏེ༌ དུག༌ཤིག༌། 
1CO.16.14	ཅི༌ཚང༌མ༌ གཅེས༌པ༌ ཉམ༌པོ༌ ཅོ༌ཤིག༌།
1CO.16.15+1CO.16.16	ཁྱོ༌ཞ༌གུན༌ལ༌ རྒྱུས༌ཨིན༌ནོག༌, སྟེ༌ཕན༌ནས༌ ཟེར༌ཁན༌ དང༌ ཁོའེ༌ ནང༌མི༌ ཚང༌མ༌ གིརིས༌སི༌ ནང༌ང༌ དད༌པ༌ཅན༌ དང༌པོ༌རང༌ ཨིན༌པིན༌། ཡང༌ ཁོང༌གུན༌ནི༌ དཀོན༌མཆོག༌གི༌ མི༌གུན༌ནི༌ ཕིའ༌ ཞབ༌སྟོག༌ ཞུ༌ཅེས༌སི༌ ནང༌ང༌ དུས༌གུན༌ ཕུད༌ཨིན༌ ཨིན༌ནོག༌། སྤུན༌ དང༌ སྤུན༌མོ༌ གུན༌ལ༌ ངའེ༌ སྤོས༌པ༌ ཏང༌ཨིན༌ ཞུ༌ཝ༌ ཨིན༌, ཁྱོ༌ཞ༌རང༌གུན༌ ཁོང༌གུན༌ དང༌ ཞན༌ཡང༌ འི༌ཙོགས༌སི༌ དོད༌པ༌ ཅིག༌པོ༌ ཉམ༌པོ༌ ཞབ༌སྟོག༌ ཞུ༌ཁན༌གུན༌ནི༌ ཝང༌ངི༌ ཡོག༌ག༌ བོར༌ཤིག༌། 
1CO.16.17	ང༌དང༌ངི༌ སྤུན༌ སྟེ༌ཕན༌ནས༌, ཕོར༌ཅུན༌ན༌ཏུས༌ དང༌, ཨ༌ཁའི༌ཀས༌ གུན༌ འི༌རུ༌ སླེབ༌ཅེས༌པོའེ༌ ང༌ མ༌ ཐད༌པོ༌ རག༌, ཅིའ༌ཟེར༌ན༌ ཁོང༌གུན༌ནི༌ ཁྱོ༌ཞའེ༌ ཚབས༌ ཅོས༌ཏེ༌ ང༌ རོགས༌ ཅོ༌རུག༌། 
1CO.16.18	ཁྱོ༌ཞ༌གུན༌ལ༌ ཡོད༌ད༌ ཙོགས༌ལ༌ ཁོང༌གུན༌ ངའེ༌ ཕིའང༌ ཧ༌ལས༌སི༌ སྤོས༌པ༌ རིག༌ རྒྱུར༌ཏེ༌ ཨིན༌། ཁོང༌ ཙོགས༌སི༌ མི༌, རྒྱལ༌ལ༌ ཅོས༌ཏེ༌ ཞབ༌སྟོག༌ ཞུ༌ཁན༌གུན༌ལ༌ ཁྱོ༌ཞ༌གུན༌ནི༌ སྟོད༌པ༌ ཕུལ༌གོས༌།
1CO.16.19	ཨ༌སི༌ཨཱའེ༌ རྒྱལ༌ཁག༌གི༌ ནང༌ང༌ ཡོད༌ཁན༌ནི༌ ཆོས༌ཚོགས༌གུན༌ནི༌ གཙོ༌བོའེ༌ ཚན༌ནི༌ ནང༌ང༌ ཇུ༌ ཀལ༌དུག༌། སྤུན༌ ཨ༌ཀུའི༌ལའ༌ དང༌ ཁོའེ༌ ན༌མ༌ པིརི༌སི༌ལ༌ ཡང༌ ཁོང༌ངི༌ ཁང༌པའེ༌ ནང༌ང༌ ཚོགས༌ཁན༌ནི༌ ཆོས༌ཚོགས༌སིའང༌ ཇུ༌ ཀལ༌དུག༌། 
1CO.16.20	འི༌རུ༌ ཡོད༌ཁན༌ནི༌ སྤུན༌ དང༌ སྤུན༌མོ༌ ཚང༌མའེ༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། ཅིག༌ དང༌ ཅིག༌ག༌ བྱམས༌པ༌ ཉམ༌པོ༌ ཇུ༌ ཞུས༌།
1CO.16.21	ཏ༌ ང༌ པ༌འུ༌ལུའི༌ ཨི༌གེ༌ བྲི༌ཁན༌བོའེ༌ ཀ༌ནེ༌ ཉི༌གུ༌ ཁྱོངས༌ཏེ༌ ང༌རང༌ངི༌ ལག༌བྲིས༌སི༌ ནང༌ང༌ ཇུ༌ ཀལ༌ལད༌།
1CO.16.22	གལ༌ཏེས༌ སུ༌ཞིག༌གི༌ གཙོ༌བོའ༌ གཅེས༌པ༌ ཅོའ༌ མེད༌ན༌, ཏེ༌ མི༌བོའ༌ ངན༌ ཕོག༌ག༌ནོག༌། ང༌དང༌གུན༌ནི༌ གཙོ༌བོ༌ གྱོགས༌པ༌ སྐྱོད༌ཤིག༌།
1CO.16.23	གཙོ༌བོ༌ ཡེ༌ཤུའི༌ ཐུག༌རྗེ༌ ཁྱོ༌ཞ༌གུན༌ ཉམ༌པོ༌ ལུས༌ཤིག༌།
1CO.16.24	མ༌ཤི༌ཀ༌ ཡེ༌ཤུའི༌ ཨིན༌ཁན༌ ཚང༌མ༌ལ༌ ངའེ༌ གཅེས༌པ༌ ཀལ༌ལད༌༎
2CO.1.1	འི༌ ཨི༌གེ༌བོ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌, མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ ལྡམ༌མ༌ ཛདས༌ཁན༌ནི༌ པ༌འུ༌ལུའི༌ ཆོགས༌ནེ༌ ཨིན༌། ང༌དང༌ངི༌ སྤུན༌ ཏི༌མོ༌ཐིའི༌ ང༌ ཉམ༌པོ༌ ཡོད༌, ཡང༌ ངའེ༌ འི༌ ཨི༌གེ༌བོ༌ ཀོ༌རིན༌ཐི༌ དཀོན༌མཆོག༌གི༌ ཆོས༌ཚོགས༌ མ༌ཚད༌, ཨ༌ཀ༌ཡཱའི༌ ཡུལ༌ལི༌ ནང༌ང༌ ཡོད༌ཁན༌ནི༌ དཀོན༌མཆོག༌གི༌ མི༌ དམ༌པ༌ ཚང༌མ༌ལའང༌ ཀལ༌ལད༌། 
2CO.1.2	དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ལ༌ ཛད༌ཤིག༌།
2CO.1.3	ང༌དང༌གུན༌ནི༌, གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དཀོན༌མཆོག༌ག༌ སྟོད༌པ༌ ཕུལ༌ཤིག༌། ཁོང༌ ནི༌, སྙིང༌རྗེའེ༌ ཨ༌བ༌ དང༌ སེམས༌དེ༌ ཚང༌མའེ༌ དཀོན༌མཆོག༌ ཞུགས༌ཏེ༌ ཨིན༌ནོག༌། 
2CO.1.4	ང༌དང༌གུན༌ནིའང༌ ཞན༌མ༌གུན༌ལ༌ སེམས༌སི༌ ནང༌ང༌ ཞི༌དེ༌ ཏང༌ཉན༌ཅེས༌སི༌ ཕིའ༌, དཀོན༌མཆོག༌གི༌ ང༌དང༌གུན༌ལ༌ བར༌དོ༌ ཚང༌མའེ༌ ནང༌ང༌ སེམས༌དེ༌ སལ༌ལ༌ ཛད༌ད༌ནོག༌། དཀོན༌མཆོག༌གི༌ ང༌དང༌གུན༌ལ༌ སལ༌ལ༌ ཛད༌ཁན༌ནི༌ ཏེན༌ན༌ ཙོགས༌ ཞི༌དེ༌ ང༌དང༌གུན༌ནིའང༌ བར༌དོའི༌ ནང༌ང༌ ཡོད༌ཁན༌གུན༌ལ༌ ཏང༌ཉན༌ཨིན༌། 
2CO.1.5	མ༌ཤི༌ཀའེ༌ ནང༌ང༌ ང༌དང༌གུན༌ནི༌ སྡུག༌སྔལ༌གུན༌ རྒྱས༌ཨིན༌ ཆ༌ ཟ༌ནེ༌, ང༌དང༌ངི༌ སེམས༌སི༌ ནང༌ང༌ ཞི༌དེའང༌ མ༌ཤི༌ཀ༌ རྒྱུད༌ཏེ༌ རྒྱས༌ཨིན༌།
2CO.1.6	གལ༌ཏེས༌ ང༌ཞ༌གུན༌ བར༌དོའི༌ ལྕིད༌དི༌ ནན༌ཏེ༌ ཡོད༌ན༌, ཏེ༌བོ༌ ཁྱོ༌ཞ༌གུན༌ལ༌ ཐར༌པ༌ དང༌ ཁྱོ༌ཞའེ༌ ནང༌ང༌ ཞི༌དེའེ༌ ཕིའ༌ ཨིན༌། ཡང༌ གལ༌ཏེས༌ ང༌ཞ༌གུན༌ལ༌ ཞི༌དེ༌ སལ༌ལ༌ ཛད༌ན༌, ཏེ༌བོའང༌ ཁྱོ༌ཞ༌གུན༌ནི༌ སེམས༌དེ༌ ཕིའ༌ ཨིན༌། ཏེ༌ནེ༌ ང༌ཞ༌གུན༌ནི༌ ཁུར༌ཨིན༌ ཡོད༌ཁན༌ ཙོགས༌ སྡུག༌སྔལ༌བོ༌ ཁྱོ༌ཞ༌གུན༌ནིའང༌ ཟོད༌པ༌ དང༌ སྙིང༌རུས༌ ཉམ༌པོ༌ ཁུར༌ཨིན༌། 
2CO.1.7	ང༌ཞ༌གུན༌ལ༌ ལོ༌ཁྱེལ༌ རག༌, ཁྱོ༌ཞ༌གུན༌ ང༌ཞའེ༌ སྡུག༌སྔལ༌གུན༌ནི༌ ནང༌ང༌ དྲེས༌ པ༌སང༌, ཁྱོ༌ཞ༌གུན༌ ང༌ཞའེ༌ སེམས༌དེའེ༌ ནང༌ངའང༌ དྲེས༌ཨིན༌།
2CO.1.8	སྤུན༌ དང༌ སྤུན༌མོ༌ གུན༌, ཁྱོ༌ཞ༌གུན༌ལ༌ ང༌ཞའེ༌ ཨ༌སི༌ཨཱའེ༌ ཡུལ༌ལི༌ ནང༌ང༌ བར༌དོ༌ ཁུར༌ཁན༌གུན༌ ཧ༌གོ༌གོ༌ཤེས༌ ཨིན༌ནོག༌, ཏེ༌ ཁུ༌རུའི༌ ལྕིད༌པོ༌ ང༌ཞ༌གུན༌ནི༌ ཁྱུད༌དི༌ སང༌ མང༌ང༌ ཐལ༌ཏེ༌ ཡོད༌ པ༌སང༌, ང༌ཞའེ༌ སོན༌ཏེའ༌ ལུས༌ཤེས༌སི༌ རེ༌ཝ༌བོ༌ མེད༌ཁན༌ སོང༌། 
2CO.1.9	དེན༌བའ༌, ང༌ཞ༌གུན༌ ཤིའ༌ནོག༌ སམ༌། ཨིན༌ནའང༌ ང༌ཞ༌གུན༌ལ༌ ང༌ཞ༌རང༌ངི༌ ཁྱུད༌གུན༌ནི༌ཀ༌ རག༌ལས༌ཏེ༌ མ༌དུག༌ག༌, ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཁན༌ དཀོན༌མཆོག༌གི༌ཀ༌ རག༌ལས༌ཏེ༌ དུག༌གོ༌ཤེས༌སི༌ ཕིའ༌, ཏེ༌གུན༌ བྱུངས༌ཏེ༌ ཨིན༌ནོག༌། 
2CO.1.10	ཁོང༌ངི༌ ང༌ཞ༌གུན༌ ཤི༌ཅེས༌སི༌ ཇིགས༌པ༌གུན༌ནི༌ ཀ༌ནེ༌ ཐར༌ ཅུག༌ག༌ ཛད༌ཏེ༌ ཨིན༌ནོག༌, ཡང༌ ཡང༌སྐྱར༌ ཐར༌ ཅུག༌ག༌ ཛད༌ཨིན༌། ཁོང༌ངི༌ ཡོང༌ཅེས༌ཅན༌ནི༌ དུས༌སི༌ ནང༌ངའང༌, ང༌ཞ༌གུན༌ ཐར༌ ཅུག༌ག༌ ཛད༌ཅེས༌པོའེ༌ཀ༌ ང༌ཞ༌གུན༌ནི༌ ལོ༌ཁྱེལ༌ བོར༌རད༌། 
2CO.1.11	ཡང༌ ཁྱོ༌ཞ༌གུན༌ནི༌ ང༌ཞའེ༌ ཕིའ༌, སྨོས༌ལམ༌ ཞུ༌ཅེས༌གུན༌ རྒྱུད༌ཏེ༌ ང༌ཞ༌གུན༌ལ༌ རོགས༌ ཅོའ༌ནོག༌། ཏེ༌ནེ༌ མི༌ མང༌པོ༌ཞིག༌གི༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཅིའ༌ཟེར༌ན༌ དཀོན༌མཆོག༌གི༌ ཐུག༌རྗེ༌ ཉམ༌པོ༌, མང༌པོ༌ཞིག༌གི༌ ང༌ཞའེ༌ སྲུང༌སྐྱོབ༌བི༌ ཕིའ༌ སྨོས༌ལམ༌ ཞུ༌ཁན༌གུན༌ལ༌ ལན༌སལ༌ལ༌ ཛད༌ཏེ༌ ཨིན༌ནོག༌།
2CO.1.12	ང༌ཞ༌གུན༌ནི༌ ལོ༌ཁྱེལ༌ དང༌ སེམས༌ ལག༌མོ༌ ཉམ༌པོ༌ ཟེར༌ཉན༌ཨིན༌, ང༌ཞ༌གུན༌ འི༌ ཇིག༌རྟེན༌པ༌ ཡང༌ མིག༌སལ༌ལི༌ ཁྱོ༌ཞ༌གུན༌ ཉམ༌པོ༌ དུག༌ ཟ༌ནེ༌, དཀོན༌མཆོག༌གི༌ སལ༌ཁན༌ནི༌ མི༌ཚེ༌ དམ༌པ༌ དང༌ དྲང༌པོའེ༌ ཚུལ༌ལ༌ པུད༌པིན༌། ང༌ཞ༌གུན༌ མི༌ཤེས༌རབས༌སི༌ཀ༌ མན༌པ༌, དཀོན༌མཆོག༌གི༌ ཐུག༌རྗེའེ༌ཀ༌ རག༌ལས༌ཏེ༌ དུགས༌པིན༌། 
2CO.1.13	ངའེ༌ ཨི༌གེ༌གུན༌ སལ༌པོ༌ ཨིན༌, ཏེ༌གུན༌ནི༌ ནང༌ང༌, ཡང༌ ཏོན༌ཏག༌ ཅའང༌ སྦས༌ཏེ༌ མེད༌, ཡང༌ ཁྱོ༌ཞ༌གུན༌ལ༌ ཧ༌གོ༌ཅེས༌ལའང༌ ལ༌མོ༌ ཡོད༌། ངའེ༌ རེ༌ཝ༌ ཅོའད༌, ཞག༌ཤིག༌ ཁྱོ༌ཞ༌གུན༌ནི༌ ང༌ཞའེ༌ སྙིང༌ངི༌ ནང༌ང༌ ཡོད༌ཁན༌ ཚང༌མ༌ ཧ༌གོ༌ ཐུབ༌ཨིན༌། 
2CO.1.14	ཁྱོ༌ཞ༌གུན༌ནི༌ ང༌ཞའ༌ དག༌ས༌ སིང༌ ཧ༌གོ༌ མ༌ཐུབ༌ནའང༌, གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ ཞག༌ག༌, ཁྱོ༌ཞ༌གུན༌ནི༌ ང༌ཞའ༌, སལ༌པོ༌ ཅོས༌ཏེ༌ ཧ༌གོ༌ པ༌སང༌, ཁྱོ༌ཞ༌གུན༌ ང༌ཞའེ༌ ཕིའ༌ ཕོ༌སོ༌ ཚོར༌ཨིན༌ ཀ༌ཟུག༌ ཁྱོ༌ཞའེ༌ ཕིའ༌ ང༌ཞ༌གུན༌ ཕོ༌སོ༌ ཚོར༌རད༌། 
2CO.1.15+2CO.1.16	ཁྱོ༌ཞའེ༌ ཧ༌གོའི༌ ནང༌ང༌ ངའ༌ ལོ༌ཁྱེལ༌ ཡོད༌པ༌, ངའེ༌ ཀ༌ནེ༌ ཁྱོ༌ཞའ༌ ཕན༌ཐོགས༌ མང༌ང༌ ཐོབ༌ཅེས༌སི༌ ཕིའ༌, ངའ༌ ཁྱོ༌ཞ༌གུན༌ ཉམ༌པོ༌ ཐུག༌ག༌ ཡོང༌ཅེས༌ལ༌ ལན༌ ཉིས༌ ཐབས༌ལྡིངས༌པིན༌། དང༌པོ༌ མ༌ཀེ༌དོ༌ནི༌ཡཱའེ༌ ཡུལ༌ལ༌ ཆའ༌ ཟ༌ནེ༌ ཡང༌ ཉིས༌པ༌ ལོགས༌ཏེ༌ ཡོང༌ ཟ༌ནེ༌, ཏེ༌ནེ༌ ང༌ ཡ༌ཧུ༌དཱའེ༌ ཡུལ༌ལི༌ ནང༌ང༌ བེས༌ལ༌ ཆ༌ ཟ༌ནེ༌, གོས༌སྡོམ༌ ཡོད༌ཁན༌གུན༌ ཁྱོ༌ཞ༌གུན༌ནི༌ ཏང༌ཅེས༌སི༌ རེ༌ཝའང༌ ཨིན༌པིན༌། 
2CO.1.17	ཨིན༌ནའང༌ ཁྱོ༌ཞའ༌ ཁ༌ཅིག༌གི༌, ཁོའེ༌ ཐབས༌ལྡིངས༌གུན༌ནི༌ ནང༌ང༌ རྒྱུར༌ཇ༌ ཅི༌ཕིའ༌ ཁྱོང༌ང༌ནོག༌ ཟེར༌ཏེ༌ དྲི༌སྲིད༌ཅེས༌ ཨིན༌ནོག༌། ཅི༌ ཁྱོ༌ཞ༌གུན༌ནི༌, ངའེ༌ ང༌རང༌ངི༌ ཐབས༌ལྡིངས༌གུན༌ སམ༌བ༌ མ༌ཏང༌ང༌ ཅོས༌ཏེ༌ ཨིན༌ནོག༌ སམ༌མ༌ རག༌ག༌? ཅི༌ ཁྱོ༌ཞ༌གུན༌ནི༌, ང༌ ཇིག༌རྟེན༌པ༌གུན༌ ཙོགས༌ ཨིན༌ནོག༌ སམ༌མ༌ རག༌ག༌, ཀ༌གུན༌ནི༌ "ཅོ༌ཨིན༌" ཟེར༌ར༌ནོག༌ ཨིན༌ནའང༌ ཅོའ༌ མ༌ནོག༌?
2CO.1.18	ཨིན༌ནའང༌ ཀ༌ཟུག༌ དཀོན༌མཆོག༌ ཨིད༌ཤེས༌ཅན༌ ཞུགས༌ཏེ༌ ཨིན༌, ངའེ༌ ཁྱོ༌ཞ༌གུན༌ལ༌ "ང༌ ཡོང༌ཨིན༌" ཟེར༌ཁན༌ནི༌ ཁ༌ཆད༌པོའང༌ དྲང༌པོ༌ ཨིན༌པིན༌། ངའེ༌ "མན༌" ཟེར༌ཅེས༌པོའ༌ "ཨིན༌" མི༌ཟེར༌། 
2CO.1.19	དཀོན༌མཆོག༌གི༌ སྲས༌, ཡེ༌ཤུ༌ མ༌ཤི༌ཀའེ༌ "ཨིན༌" ཡ༌ "མན༌" མོལ༌ཅེས༌སི༌ ནང༌ང༌ ཐ༌མ༌ ཐེ༌ཚོམས༌ ཅོའ༌ ཛད༌ད༌ མ༌ནོག༌། ཁྱོ༌ཞ༌གུན༌ལ༌ སྤུན༌ སི༌ལས༌
2CO.1.20	ཅིའ༌ཟེར༌ན༌ མ༌ཤི༌ཀ༌ རྒྱུད༌ཏེ༌, དཀོན༌མཆོག༌གི༌ ཞལ༌ཆད༌ ཚང༌མ༌ གྲུབ༌ ཅུག༌ག༌ ཛད༌ད༌ནོག༌, ཏེ༌བོའེ༌ཕིའ༌ ང༌ཞ༌གུན༌ནི༌ ཨ༌མེན༌
2CO.1.21	ང༌ཞའ༌ དང༌ ཁྱོ༌ཞའ༌ ཉིས༌ཀོའེ༌ དད༌པ༌ མ༌ཤི༌ཀའེ༌ ནང༌ང༌ སྟན༌པོ༌ རྒྱུར༌ ཅུག༌ག༌ ཛད༌ཁན༌བོ༌ ནི༌ དཀོན༌མཆོག༌ ཞུགས༌ཏེ༌ ཨིན༌ནོག༌། ཐར༌པའེ༌ ཕིའ༌ ཁོང༌ངི༌ ང༌དང༌གུན༌ ལྡམ༌མ༌ ཛད༌ཏེ༌ ཨིན༌ནོག༌། 
2CO.1.22	དཀོན༌མཆོག༌གི༌ དམ༌པའེ༌ ཐུག༌ཉིད༌ ང༌དང༌གུན༌ནི༌ སྙིང༌ངི༌ ནང༌ང༌ ཐེ༌ཙེ༌ ཙོགས༌ལ༌ བོར༌ར༌ ཛད༌ཏེ༌, ང༌དང༌གུན༌ ཁོང༌ངི༌ ཨིན༌ཁན༌བོ༌ སྟན༌ན༌ ཛདས༌, ཡང༌ ཏེ༌ཟུག༌ ཛད༌ཅེས༌པོའེ༌ དཀོན༌མཆོག༌གི༌ ང༌དང༌གུན༌ལ༌ ཛད༌ཁན༌ནི༌ ཞལ༌ཆད༌ ཚང༌མ༌ གྲུབ༌ཅེས༌པོ༌ ཏན༌ཏན༌ ཅོ༌ ཛདས༌།
2CO.1.23	ཏ༌ ངའེ༌ ཟེར༌ཅེས༌ཅན༌གུན༌ དྲང༌པོ༌ ཨིན༌ཁན༌ནི༌ སྤང༌པོ༌ དཀོན༌མཆོག༌ ཨིན༌། ང༌ ཀོ༌རིན༌ཐིའ༌ ལོགས༌ཏེ༌ མི༌ཡོང༌ཅེས༌སི༌ རྒྱུན༌ཚན༌བོ༌ ནི༌, ཁྱོ༌ཞ༌གུན༌ ངའེ༌ མ༌སྲན༌ཏྲེ༌ ཁའ༌སྐྱེ༌ཅེས༌ནེ༌ སྐྱོབ༌ཅེས༌པོ༌ ཨིན༌པིན༌། 
2CO.1.24	ཏེ༌བོ༌ ནི༌, ཁྱོ༌ཞའེ༌ དད༌པ༌ ཅོ༌ཁན༌བོ༌ ལག༌ལེན༌ནི༌ ནང༌ང༌ ཁྱོང༌ ཟེར༌ཏེ༌ ཝང༌ ཏང༌ཅེས༌པོ༌ མན༌, ཨིན༌ནའང༌ ཁྱོ༌ཞ༌གུན༌ སྐྱིད༌པོའེ༌ གང༌ཅེས༌སི༌ ཕིའ༌ ང༌ཞའེ༌ ཁྱོ༌ཞ༌གུན༌ ཉམ༌པོ༌ ལས༌ ཅོ༌ཉིན༌རག༌། ཁྱོ༌ཞ༌རང༌ངི༌ དད༌པ༌ ཅིག༌པོ༌ རྒྱུད༌ཏེ༌ ཁྱོ༌ཞ༌གུན༌ སྟན༌པོ༌ ལུས༌ཨིན༌།
2CO.2.1	ཏེན༌ན༌བོའེ༌ཕིའ༌ ངའེ༌, ཁྱོ༌ཞའ༌ ལན༌ ཉིས༌པ༌ ཐུགས༌ཏེ༌ ཚེར༌ཁ༌ དང༌ སྡུག༌སྔལ༌ མི༌སྟན༌ཅེས༌སི༌ ཐག༌ཅད༌པིན༌། 
2CO.2.2	གལ༌ཏེས༌ ངའེ༌ ཁྱོ༌ཞ༌གུན༌ལ༌ ཚེར༌ཅུག༌ན༌, ཏེ༌ནེ༌ སུའི༌ ངའ༌ ཐད༌པོ༌ ཡོང༌ཅུག༌ཨིན༌, ཏན༌ཏན༌ལ༌ ངའེ༌ ཚེར༌ཁ༌ སྟན༌ཁན༌གུན༌ནི༌ མི༌ཅུག༌། 
2CO.2.3	ཏེན༌ན༌བོའེ༌ཕིའ༌ ངའེ༌ ཁྱོ༌ཞ༌གུན༌ལ༌ ཏེ༌ ཨི༌གེ༌བོ༌ བྲིས༌པིན༌, ཅིའ༌ཟེར༌ན༌ ང༌ ཡོང༌ ཟ༌ནེ༌, ངའ༌ སྐྱིད༌པོ༌ ཁྱོང༌གོ༌ཤེས༌ཅན༌གུན༌ནི༌ ཚེར༌ཁ༌ མི༌ཁྱོང༌། ཁྱོ༌ཞ༌གུན༌ནི༌ ཐད༌པོའེ༌ ང༌ ཐད༌པོ༌ ཁྱོང༌ཁན༌བོ༌, ཁྱོ༌ཞ༌གུན༌ལ༌ རྒྱུས༌མེད༌ད༌? 
2CO.2.4	ངའེ༌ ཏེ༌ ཨི༌གེ༌བོ༌ མ༌སྲན༌ཏྲེ༌ ཚེར༌ཁ༌, སྙིང༌ངི༌ ནང༌ང༌ བར༌དོ༌ དང༌ མིག༌ཆུ༌ མང༌པོ༌ ཉམ༌པོ༌ བྲིས༌པིན༌། ཚེར༌ཁ༌ ཡོང༌ མ༌ཅུག༌ག༌, ངའེ༌ ཁྱོ༌ཞ༌གུན༌ལ༌ ཙམ༌ཤིག༌གི༌ གཅེས༌པ༌ ཅོ༌ཁན༌བོ༌ ཧ༌གོ༌ཅུག༌ཉིན༌ རག༌པིན༌།
2CO.2.5	སྡུག༌པོ༌ ཚང༌མ༌ བྱུང༌ཅུག༌ཁན༌ནི༌ མི༌བོའེ༌ ཁྱོ༌ཞ༌གུན༌ལ༌ ང༌ སང༌ མང༌ང༌ སྡུག༌པོ༌ སྟན༌ཏེ༌ ཨིན༌ནོག༌ ཟེར༌ ཟ༌ནེ༌, ངའེ༌ ཧས༌ ཏངས༌ཏེ༌ མན༌། 
2CO.2.6	ཁྱོ༌ཞའ༌ མང༌ཆེའེ༌ ཁོའ༌ ཆད༌པ༌ ཏང༌ཁན༌བོ༌, ཁོའེ༌ ཕིའ༌ ཐད༌ཐད༌ ཨིན༌ནོག༌ ཅིའ༌ཟེར༌ན༌ ཁོའེ༌ གྱོད༌པ༌ ཅོས༌ཏེ༌ ཨིན༌ནོག༌། 
2CO.2.7	ཨིན༌ནའང༌ ཏ༌ ཁོའ༌ ཤགས༌པ༌ ཏངས༌ཏེ༌ ཁོའེ༌ སེམས༌ལ༌ ཞི༌དེ༌ ཏང༌གོ༌ཤེས༌ ཨིན༌ནོག༌, ཏེ༌ མན༌ན༌ ཁོའ༌ སྡུག༌པོའེ༌ ལྕིད༌པོ༌ ཁུར༌ མི༌ཉན༌། 
2CO.2.8	ངའེ༌ ཁྱོ༌ཞ༌གུན༌ལ༌ ཁོའ༌ ཡང༌སྐྱར༌ གཅེས༌པ༌ ཅོ༌ཅེས༌ལ༌ སྤོས༌པ༌ ཏང༌ཨིན༌ ཞུ༌ཝ༌ ཕུལ༌ལད༌། 
2CO.2.9	ཁྱོ༌ཞ༌གུན༌ནི༌ ངའེ༌ ཟེར༌ཁན༌ ཚང༌མ༌ལ༌ ཁའ༌ ཉན༌དུག༌ག༌ མི༌དུག༌ ལྟ༌ཅེས༌སི༌ ཕིའ༌ ངའེ༌ ཁྱོ༌ཞ༌གུན༌ལ༌ སྔུན༌ལ༌ ཨི༌གེ༌ བྲིས༌པིན༌། 
2CO.2.10	ཁྱོ༌ཞ༌གུན༌ནི༌ ཏེ༌ མི༌བོའ༌ ཤགས༌པ༌ ཏང༌ང༌ཅིག༌, ངེའང༌ ཁོའ༌ ཤགས༌པ༌ ཏང༌ཨིན༌། ཡང༌ ཤགས༌པ༌ ཏང༌གོ༌ཤེས༌པོའ༌ ཤགས༌པ༌ ཏང༌ཅེས༌པོ༌ ངའེ༌ མ༌ཤི༌ཀའེ༌ ཝང༌ངི༌ ནང༌ང༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཅོའད༌། 
2CO.2.11	ཤེ༌ཏན༌ནི༌ ང༌དང༌ངི༌ ནང༌ང༌ ཡོད༌ཁན༌ནི༌ ནས༌ལུག༌པོའེ༌ ཕན༌ཐོགས༌ མི༌ལེན༌ཅེས༌སི༌ ཕིའ༌, ང༌དང༌གུན༌ནི༌ ཏེ༌ མི༌བོའ༌ ཤགས༌པ༌ ཏང༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ང༌དང༌གུན༌ལ༌ ཤེ༌ཏན༌ནི༌ ཐབས༌ངན༌པ༌གུན༌ རྒྱུས༌ཡོད༌ཏེ༌ ཨིན༌ནོག༌།
2CO.2.12	ང༌ ཏྲོ༌ཡཱས༌སི༌ རྒྱལ༌སའེ༌ ནང༌ང༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཤད༌ད༌ལ༌ སླེབ༌བ༌ཅིག༌, གཙོ༌བོ༌ ཡེ༌ཤུའི༌ སྒོ༌ ཕེའ༌ ཛད༌ཏེ༌ ངའ༌ ཏེ༌ཟུག༌ ཅོ༌ཅེས༌སི༌ སྐབས༌ སལས༌། 
2CO.2.13	ཨིན༌ནའང༌ ངའེ༌ སེམས༌སི༌ ནང༌ང༌ ཞི༌དེ༌ མེ༌རག༌པིན༌, ཅིའ༌ཟེར༌ན༌ ངའེ༌ སྤུན༌ ཏི༌ཏུས༌ ཁྱོ༌ཞ༌གུན༌ནི༌ ཀ༌ནེ༌ ལོན༌གུན༌ ཁུར༌ཏེ༌ ཏ༌རུང༌ ཚོག༌པ༌ མ༌སླེབ༌པ༌ ངའེ༌ ཏྲོ༌ཡཱས༌པ༌གུན༌ལ༌ ཇུ༌ ཞུས༌ཏེ༌ ཁོ༌ ཙལ༌ལ༌ མ༌ཀེ༌དོ༌ནི༌ཡཱའེ༌ རྒྱལ༌སའ༌ སོང༌པིན༌།
2CO.2.14	ཨིན༌ནའང༌ ངའེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཁོང༌ ནི༌, ང༌ཞ༌གུན༌ལ༌ ཆད༌མེད༌ལ༌ མ༌ཤི༌ཀའེ༌ རྒྱལ༌ཁའ༌ ཐོབ༌ཁན༌ནི༌ ཁྲོམས༌སྐོར༌རི༌ ནང༌ང༌ གོ༌ཁྲིད༌ ཛད༌ཁན༌བོ༌ ཞུགས༌ཏེ༌ ཨིན༌ནོག༌
2CO.2.15	ཅིའ༌ཟེར༌ན༌ ང༌ཞ༌གུན༌ མ༌ཤི༌ཀའེ༌ དཀོན༌མཆོག༌ག༌ ཕུལ༌ལ༌ ཛད༌ཁན༌ནི༌ དྲི༌ཞིམ༌ཅན༌ནི༌ སྤོས༌ ཙོགས༌ ཨིན༌ནོག༌། ཨིན༌ནའང༌ སྐྱོབ༌བ༌ ཛད༌ཅེས༌ཅན༌གུན༌ནི༌ ཏེ༌ དྲི༌ཞིམ༌བོ༌ ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཁན༌གུན༌ནི༌ སང༌ སོ༌སོ༌ རིག༌ ཚོར༌ར༌ནོག༌། 
2CO.2.16	ཁ༌ཅིག༌གི༌ ང༌ཞའ༌ ཤི༌ཁན༌ནི༌ དྲི༌མ༌, ཨིན༌ནའང༌ ཞན༌གུན༌ནི༌ སྲོག༌ སལ༌ཁན༌ནི༌ དྲི༌ཞིམ༌ ཙོགས༌ ཚོར༌ར༌ནོག༌། ཏེ༌ཙོགས༌སི༌ ལས༌ ཁག༌ཅན༌ ཅོ༌ཅེས༌སི༌ ཁྱུད༌ སུའ༌ ཡོད༌ཀྱག༌?
2CO.2.17	ཁྱོ༌ཞ༌གུན༌ནི༌ ལྟོས༌ཤིག༌, ང༌ཞ༌གུན༌ ཕན༌ཐོགས༌སི༌ ཕིའ༌ ཆོས༌ཤད༌ཁན༌ནི༌ ཏེ༌ སྐྱོན༌ཇན༌ མི༌གུན༌ ཙོགས༌ མན༌ཧེ༌། ཨིན༌ནའང༌ དཀོན༌མཆོག༌གི༌ ཀལ༌ལ༌ ཛད༌ཁན༌ དང༌ ཁོང༌ངི༌ ཟིགས༌ཨིན༌ ཡོད༌ཁན༌བོ༌ རྒྱུས༌ཡོད༌ཁན༌ནི༌ མི༌གུན༌ ཙོགས༌ལ༌, མ༌ཤི༌ཀའེ༌ ཝང༌ངི༌ ནང༌ང༌, ང༌ཞའེ༌ སེམས༌ ཟང༌པོ༌ ཉམ༌པོ༌ ཆོས༌ཤད༌དད༌།
2CO.3.1	ང༌ཞའེ༌ ཡང༌སྐྱར༌ ང༌ཞ༌རང༌ངི༌ཀ༌ ཕོ༌སོ༌ ཅོ༌ཅེས༌ གོ༌ཟུག༌ ཅོས༌ཏེ༌ ཨིན༌ནོག༌ག༌? ཡ༌ ང༌ཞའ༌ ཞན༌གུན༌ ཙོགས༌ལ༌ ཁྱོ༌ཞའ༌ སྟན༌ཅེས༌ལ༌ ཡ༌ ཁྱོ༌ཞ༌གུན༌ནི༌ ཀ༌ནེ༌ རྒྱབ༌ཤེད༌དི༌ ཨི༌གེ༌ གོས༌སྡོམ༌ ཡོད༌ཏེ༌ ཨིན༌ནོག༌ག༌? ཏན༌ཏན༌ མི༌གོས༌། 
2CO.3.2	ཏེ༌ ཨི༌གེ༌བོ༌ ནི༌ ང༌ཞའེ༌ སྙིང༌ངི༌ཀ༌ བྲི༌ཁན༌ ཁྱོ༌ཞ༌རང༌གུན༌ ཨིན༌, ཀ༌བོ༌ ཚང༌མའེ༌ སིལ༌ཏེ༌ ང༌ཞའེ༌ ཁྱོ༌ཞའེ༌ ཕྲོའ༌ ཅོས༌ཁན༌ནི༌ ལས༌ ཟང༌པོ༌གུན༌ ཧ༌གོ༌ཨིན༌། 
2CO.3.3	མ༌ཤི༌ཀའེ༌ ཆོགས༌ནེ༌ ང༌ཞའེ༌ ལས༌གུན༌ནི༌ བྲས༌བུ༌ སྟན༌ཁན༌ནི༌ ཨི༌གེ༌, ཁྱོ༌ཞའ༌ ཨིན༌ནོག༌། ཏེ༌ ཨི༌གེ༌ ཉི༌གུ༌ ཉམ༌པོ༌ མན༌པ༌, དཀོན༌མཆོག༌ སོན༌པོའེ༌ ཐུག༌ཉིད༌ ཉམ༌པོ༌ བྲིས༌ཏེ༌ ཨིན༌ནོག༌། ཏེ༌བོ༌ བཀའ༌རྒྱ༌ རྕུ༌ ཙོགས༌ལ༌ རྡོའེ༌ཀ༌ སྐོས༌ཏེ༌ མེད༌པ༌, མི༌གུན༌ནི༌ སེམས༌སི༌ ནང༌ང༌ ཡོད༌ཏེ༌ ཨིན༌ནོག༌།
2CO.3.4	ཏེ༌ ཚང༌མ༌ ཟེར༌ཅེས༌སི༌ ནང༌ང༌ ང༌ཞ༌གུན༌ལ༌ ལོ༌ཁྱེལ༌ རག༌, ཅིའ༌ཟེར༌ན༌ མ༌ཤི༌ཀ༌ རྒྱུད༌ཏེ༌, དཀོན༌མཆོག༌གི༌ ནང༌ང༌ ང༌ཞ༌གུན༌ནི༌ དད༌པ༌ སྟན༌པོ༌ ཨིན༌། 
2CO.3.5	ང༌ཞའེ༌ ཟེར༌ར༌མེད༌, ང༌ཞ༌རང༌ངི༌ ལག༌ག༌ ཞབ༌སྟོག༌ ཞུ༌ཅེས༌སི༌ ཁྱུད༌གུན༌ ཡོད༌, ཨིན༌ནའང༌ དཀོན༌མཆོག༌གི༌ ཆོགས༌ནེ༌ སལ༌ལ༌ ཛད༌ཏེ༌ ཨིན༌། 
2CO.3.6	ཁོང༌ངི༌ ང༌ཞ༌གུན༌ལ༌ ཁོང༌རང༌ངི༌ ཆད༌དོན༌ སོ༌མའེ༌ ཞབ༌སྟོག༌ ཞུ༌ཅེས༌སི༌ ཁྱུད༌ སལ༌ལ༌ ཛད༌ཏེ༌ ཨིན༌ནོག༌། འི༌ ཆད༌དོན༌ སོ༌མ༌བོ༌ ནི༌, བྲིས༌ཁན༌ནི༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌, དཀོན༌མཆོག༌ ཁོང༌རང༌ངི༌ ཐུག༌ཉིད༌ སལ༌ལ༌ ཛད༌ཅེས༌པོ༌ ཨིན༌ནོག༌། བྲིས༌ཏེ༌ ཡོད༌ཁན༌ནི༌ ཁྲིམས༌ སྙིང༌པ༌བོའེ༌, ཤི༌ཅེས༌ ཁྱོང༌ང༌ནོག༌, ཨིན༌ནའང༌ ཐུག༌ཉིད༌པོའེ༌, མི༌ཚེ༌ སོ༌མ༌ སལ༌ལ༌ནོག༌།
2CO.3.7	ཞན༌ ཏེ༌ཟུག༌ ནས༌ལུག༌ ཟིར༌རྗིད༌ཅན༌ ཉམ༌པོ༌ གོ༌ཟུགས༌ཏེའང༌, རྡོའེ༌ཀ༌ སྐོས༌ཁན༌ བཀའ༌རྒྱ༌ རྕུ༌བོའེ༌, ཤི༌ཅེས༌སི༌ ཆོགས༌ལ༌ ཁྲིདས༌, ཀ༌བོ༌ ཨིས༌ར༌ཨེལ༌པ༌གུན༌ནི༌ ལུང༌སྟོན༌པ༌ མོ༌ཟེས༌སི༌ ལྡོང༌ང༌ ལྟ༌ མ༌ཉན༌, ཅིའ༌ཟེར༌ན༌ ཁོང༌ངི༌ ལྡོང༌ནེ༌ དཀོན༌མཆོག༌གི༌ ཟིར༌རྗིད༌ ལྡང༌ཤན༌ བིང༌ངད༌པིན༌, ཨིན༌ནའང༌ ལྡངས༌པོ༌ ཀུ༌ལེ༌ ཀུ༌ལེའ༌ ཡོལ༌ཨིན༌ སོང༌། 
2CO.3.8	ཏ༌ དམ༌པའེ༌ ཐུག༌ཉིད༌དི༌ མི༌ཚེ༌ སལ༌ཅེས༌པོའེ༌ ཅི༌ ང༌དང༌གུན༌ནི༌ འི༌ ཆད༌དོན༌ སོ༌མའེ༌ ནང༌ང༌ མངས༌ཏེའང༌ ཟིར༌རྗིད༌ མང༌པོའེ༌ རེ༌ཝ༌ ཅོ༌ མ༌གོས༌ས༌? 
2CO.3.9	ཁྲིམས༌ཅད༌ ཁྱོང༌ཁན༌ནི༌ བཀའ༌རྒྱ༌ རྕུ༌བོ༌ ཟིར༌རྗིད༌ཅན༌ཞིག༌ ཡོད༌ན༌, ཏེ༌ནེ༌ དཀོན༌མཆོག༌གི༌ སྐུན༌དུན༌ལ༌ ང༌དང༌ དྲང༌པོ༌ ཛད༌ཁན༌ནི༌ ཆད༌དོན༌ སོ༌མ༌བོའ༌, ཙམ༌ཤིག༌གི༌ ཟིར༌རྗིད༌ མེད༌གྲོ༌། 
2CO.3.10	ངོས༌པོའ༌, གོ༌མའེ༌ ཟིར༌རྗིད༌པོ༌ ཆད༌དོན༌ སོ༌མའེ༌ ཧ༌ལས༌ཤེས༌སི༌ ཟིར༌རྗིད༌པོ༌ ཉམ༌པོ༌ ལྡུར༌ན༌, ཟིར༌རྗིད༌ མ༌ནེ༌ མེད༌ཁན༌ ཙོགས༌ ཨིན༌ནོག༌། 
2CO.3.11	ཡང༌ གལ༌ཏེས༌ ཏེ༌ ཡོལ༌ཨིན༌ ཆའ༌ཁན༌བོ༌ ཟིར༌རྗིད༌ ཉམ༌པོ༌ བྱུངས༌ཏེ༌ ཨིན༌ན༌, ཏེ༌ནེ༌ དུས༌རྒྱུན༌ ལུས༌ཤེས༌སི༌ ཆད༌དོན༌ སོ༌མའ༌, ཙམ༌ཤིག༌གི༌ ཟིར༌རྗིད༌ མང༌ང༌ མེད༌གྲོ༌།
2CO.3.12	ཏེ༌ ཆད༌དོན༌ སོ༌མ༌བོའེ༌ ང༌ཞ༌གུན༌ལ༌ ཏེ༌ཟམ༌ ལོ༌ཁྱེལ༌ ཏངས༌ པ༌སང༌, ང༌ཞ༌གུན༌ ཆོས༌ཤད༌ཅེས༌སི༌ ནང༌ང༌ མང༌ང༌ ཧམ༌པ༌ཅན༌ རྒྱུར༌། 
2CO.3.13	ང༌ཞ༌གུན༌ མོ༌ཟེས༌ ཙོགས༌ མན༌, ཁོའེ༌ ཨིས༌ར༌ཨེལ༌པ༌གུན༌ནི༌ ཁོ༌རང༌ངི༌ ལྡོང༌ངི༌ ཀ༌ནེ༌ ཀུ༌ལེའ༌ ཡོལ༌ཏེ༌ ཆེན༌ ཡོད༌ཁན༌ནི༌ ཟིར༌རྗིད༌པོའ༌ མི༌ལྟ༌ཅེས༌སི༌ ཕིའ༌, ཁོ༌རང༌ངི༌ ལྡོང༌བོ༌ རས༌ ཉམ༌པོ༌ ཀབས༌། 
2CO.3.14	ཨིན༌ནའང༌ ཏེ༌གུན༌ནི༌ སྙིང༌གུན༌ སྐྱོང༌པོ༌ རྒྱུར༌། ཏན༌ཏན༌ལ༌ དག༌སའང༌ ནམ༌ ཆད༌དོན༌ སྙིང༌པ༌བོ༌ སིལ༌ལ༌ཅིག༌, ཁོང༌གུན༌ལ༌ ཧ༌གོ༌ ཐུབ༌བ༌ མ༌ནོག༌ ཀ༌ཟུག༌ མོ༌ཟེས༌སི༌ ལྡོང༌ང༌ ཀབ༌ཁན༌བོ༌ ཙོགས༌། མ༌ཤི༌ཀ༌ ཅིག༌པོའེ༌ ནང༌ང༌ དད༌པ༌ ཅོ༌ཅེས༌པོའེ༌, ཏེ༌ ཀབ༌ཁན༌བོ༌ ཐེན༌ན༌ ཛད༌ཨིན༌། 
2CO.3.15	འོ༌ན༌, དི༌རིང༌ངའང༌ མོ༌ཟེས༌སི༌ ཁྲིམས༌གུན༌ སིལ༌ ཟ༌ནེ༌, ཁོང༌གུན༌ནི༌ སྙིང༌གུན༌ ཀབས༌ཏེ༌ ཁོང༌གུན༌ལ༌ ཧ༌གོ༌ ཐུབ༌བ༌ མ༌ནོག༌།
2CO.3.16	ཨིན༌ནའང༌ སུ༌ཞིག༌གི༌ གཙོ༌བོའེ༌ ནང༌ང༌ དད༌པ༌ ཁྱོང༌ང༌ཅིག༌, ཀབས༌ཏེ༌ ཡོད༌ཁན༌བོ༌ ཐེན༌ན༌ ཛད༌ད༌ནོག༌། 
2CO.3.17	ཏ༌ གཙོ༌བོ༌ ནི༌ ཐུག༌ཉིད༌ ཞུགས༌ཏེ༌ ཨིན༌ནོག༌, ཡང༌ དམ༌པའེ༌ ཐུག༌ཉིད༌ ཡོད༌ཁན༌གུན༌ལ༌ ཏེ༌ ཁྲིམས༌གུན༌ནི༌ ཀ༌ནེ༌ རང༌ཝང༌ ཡོད༌ཏེ༌ ཨིན༌ནོག༌། 
2CO.3.18	ང༌དང༌ ཚང༌མའེ༌ ཀ༌ནེ༌ ཀབས༌ཏེ༌ ཡོད༌ཁན༌བོ༌ ཐེན༌ པ༌སང༌, ང༌དང༌གུན༌ནི༌ ཐོང༌ཏེ༌ གཙོ༌བོའེ༌ ཟིར༌རྗིད༌པོ༌ ཕེལ༌ ཅུག༌ག༌ནོག༌, ཀ༌ཟུག༌གི༌ མེ༌ལོང༌ངི༌ ལྡངས༌ ཁྱབས༌ཤུག༌གད༌། ཡང༌ ཐུག༌ཉིད༌ ཨིན༌ཁན༌ནི༌ གཙོ༌བོའེ༌, ང༌དང༌གུན༌ མང༌ནེ༌ མང༌ང༌ ཁོང༌རང༌ ཙོགས༌ ཅོའ༌ ཛད༌ཏེ༌, ང༌དང༌གུན༌ ཁོང༌ངི༌ ཟིར༌རྗིད༌ཅན༌ནི༌ ཟོབ༌སྟའེ༌ ནང༌ང༌ རྒྱུར༌ཨིན༌ ཆའ༌ནོག༌།
2CO.4.1	དཀོན༌མཆོག༌གི༌ ཁོང༌རང༌ངི༌ སྙིང༌རྗེའེ༌ ནང༌ང༌, ང༌ཞ༌གུན༌ལ༌ འི༌ ཞབ༌སྟོག༌གི༌ ཆག༌ལས༌པོ༌ སལ༌ལ༌ ཛད༌ པ༌སང༌, ང༌ཞ༌གུན༌ནི༌ མ༌ནེ༌ སྤོས༌པ༌ མི༌ཕང༌། 
2CO.4.2	ང༌ཞ༌གུན༌ནི༌ སང༌ཝ༌ ངན༌པ༌ དང༌ ཁྲེལ༌བ༌ཅན༌ནི༌ ལས༌ ཚང༌མ༌ ཕངས༌ཏེ༌ སུ༌ཞིག༌གའང༌ གོབ༌མ༌སྐོར༌ར༌ ཡ༌ དཀོན༌མཆོག༌གི༌ བཀའེ༌ ཏོན༌ཏག༌ མ༌རྒྱུར༌ར༌ ཨིན༌། དཀོན༌མཆོག༌གི༌ ཟིག༌ཤེས༌ ང༌ཞ༌གུན༌ལ༌ རྒྱུས༌ཡོད༌པ༌ ཁོང༌ངི༌ ལོན༌གུན༌ ང༌ཞའེ༌ དྲང༌པོ༌ ཤད༌དད༌, ཡང༌ ང༌ཞའེ༌ ལས༌གུན༌ནི༌ ཞས༌ཏེ༌, སེམས༌ རྩང༌མ༌ ཡོད༌ཁན༌ ཚང༌མའེ༌, ང༌ཞའ༌ ཨིད༌ཤེས༌ཅན༌ ཨིན༌ཁན༌ནི༌ སྤང༌པོ༌ ཏང༌ང༌ནོག༌།
2CO.4.3	གལ༌ཏེས༌ ང༌ཞའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌བོ༌ ཀབ༌ཅེས༌སི༌ ཡོག༌ག༌ སྦས༌ཏེ༌ བོར༌རད༌ན༌, ཏེ༌བོ༌ ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཨིན༌ ཡོད༌ཁན༌གུན༌ནི༌ ཀ༌ནེ༌ སྦས༌ཏེ༌ བོར༌ཏེ༌ ཨིན༌ནོག༌། 
2CO.4.4	འི༌ ཇིག༌རྟེན༌ནི༌ཀ༌ ཝང༌སྲུལ༌ཁན༌ནི༌ ཤེ༌ཏན༌ནི༌, དད༌པ༌ མེད༌ཁན༌ནི༌ སྙིང༌གུན༌ སྐྱོང༌པོ༌ ཅོས༌ཏེ༌ སམ༌བ༌གུན༌ ཞར༌ ཅུག༌ག༌ནོག༌། ཁོང༌གུན༌ལ༌ གའ༌མོའེ༌ ནས༌ཚུལ༌ལི༌ ཟིར༌རྗིད༌ཅན༌ནི༌ དེན༌བའེ༌ འོད༌པོ༌ ཐོང༌ མི༌ཐུབ༌ཅེས༌ལ༌ ཁོའེ༌ ཏེ༌བོ༌ ཅོའ༌ནོག༌། ཁོང༌གུན༌ནི༌ ཅི༌ས༌ ཐོག༌ནེ༌ དཀོན༌མཆོག༌ ཙོགས༌ ཨིན༌ཁན༌ནི༌ མ༌ཤི༌ཀའེ༌ ཟིར༌རྗིད༌དི༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཧ༌ མ༌གོའ༌ ཨིན༌ནོག༌།
2CO.4.5	ང༌ཞ༌གུན༌ནི༌ ང༌ཞ༌རང༌ངི༌ སྐོར༌ལ༌ ཆོས༌ཤད༌ད༌མེད༌, ཨིན༌ནའང༌ ཡེ༌ཤུ༌ མ༌ཤི༌ཀ༌ གཙོ༌བོ༌ ཨིན༌ནོག༌ ཟེར༌ཏེ༌ ཆོས༌ཤད༌དད༌། ཡང༌ ཡེ༌ཤུའི༌ དོན༌ལ༌, ང༌ཞ༌གུན༌ ཁྱོ༌ཞའེ༌ ཡོག༌པོ༌ ཨིན༌། 
2CO.4.6	དཀོན༌མཆོག༌གི༌ མོལས༌, "མུན༌ནག༌གི༌ ནང༌ང༌ འོད༌ བྱུང༌ཤིག༌"
2CO.4.7	ཞན༌ ང༌ཞ༌གུན༌ནི༌ སྙིང༌ངི༌ ནང༌ང༌ ཏེ༌ འོད༌པོ༌ ཁྲ༌ཆེམ༌ཆེམ༌ ཅོ༌ཨིན༌ ཡོད༌ནའང༌, ང༌ཞ༌གུན༌ ཏེ༌ རིན༌ཅན༌ ནོར༌ བོར༌ཁན༌ནི༌ ཆག༌ཆོག༌ཆོག༌ཅན༌ནི༌ ཛ༌མ༌ ཙོགས༌ ཨིན༌། འི༌བོའེ༌ ཀ༌ནེ༌, ང༌ཞ༌གུན༌ནི༌ ཇིགས༌པོ༌ ཁྱུད༌བོ༌ ང༌ཞ༌རང༌ངི༌ མན༌པ༌, དཀོན༌མཆོག༌གི༌ ཆོགས༌ནེ༌ ཨིན༌ཁན༌བོ༌ སལ༌པོ༌ ཧ༌གོའ༌ནོག༌།
2CO.4.8	ང༌ཞ༌གུན༌ལ༌ ཆོགས༌ ཚང༌མ༌ནེ༌ ནགས༌ དང༌ བར༌དོའི༌ ནན༌ཏེ༌ ཡོད༌ཏེའང༌, ང༌ཞ༌གུན༌ མ༌ཆག༌ག༌ ཨིན༌ནོག༌། ང༌ཞ༌གུན༌ ཐེ༌ཚོམས༌སི༌ ནང༌ང༌ ཡོད༌ནའང༌, ང༌ཞ༌གུན༌ནི༌ རེ༌ཝ༌ ཆོད༌ཏེ༌ རག༌ ཟེར༌ར༌མེད༌། 
2CO.4.9	ང༌ཞའ༌ མི༌གུན༌ནི༌ ནགས༌ སྟན༌ནའང༌, དཀོན༌མཆོག༌གི༌ ཕང༌ང༌ ཛད༌ད༌ མི༌རུག༌། ང༌ཞའ༌ མ༌སྐྱོན༌ མ༌སྲན༌ཏྲེ༌ ཆ༌ནའང༌, ང༌ཞ༌གུན༌ མེད༌ཁན༌ ཅོ༌ ཅུག༌ག༌ ཛད༌ད༌ མི༌རུག༌། 
2CO.4.10	མ༌ཤི༌ཀའེ༌ ཐུག༌ཉིད༌ ང༌ཞ༌གུན༌ནི༌ ནང༌ང༌ ཞུགས༌ཁན༌བོ༌, མི༌གུན༌ནི༌ ཐོང༌ ཐུབ༌ཅེས༌སི༌ ཕིའ༌, སྡུག༌སྔལ༌གུན༌ རྒྱུད༌ཏེ༌ ང༌ཞའེ༌ ཟུགས༌པོ༌གུན༌ནིའང༌ ཡེ༌ཤུ༌ གྲོང༌ཤེས༌པོའེ༌ ནང༌ང༌ ཁག༌ ནེན༌ཨིན༌ ཨིན༌ནོག༌།
2CO.4.11	འོ༌ན༌ ཡེ༌ཤུའི༌ ཤེད༌པོ༌ ང༌ཞ༌གུན༌ནི༌ ཤི༌ཅེས༌སི༌ ཟུགས༌པོའེ༌ ནང༌ང༌ ཞུགས༌ཏེ༌ ཡོད༌ཁན༌བོ༌ ཐོང༌ ཐུབ༌ཅེས༌སི༌ ཕིའ༌ དུས༌རྒྱུན༌ ང༌ཞ༌གུན༌ ཤི༌ཅེས༌སི༌ ཇིགས༌པའེ༌ ནང༌ང༌ ལུས༌ཏེ༌ ཨིན༌ནོག༌, ཅིའ༌ཟེར༌ན༌ ང༌ཞ༌གུན༌ནི༌ མ༌ཤི༌ཀའེ༌ ཞབ༌སྟོག༌ ཞུས༌ཏེ༌ ཨིན༌ནོག༌། 
2CO.4.12	ང༌ཞ༌གུན༌ ཤི༌ཅེས༌སི༌ ཇིགས༌པའེ༌ ནང༌ང༌ དུག༌གད༌, ཨིན༌ནའང༌ ཏེ༌བོའེ༌ བྲས༌བུ༌ ནི༌, ཁྱོ༌ཞ༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཁན༌བོ༌ ཨིན༌ནོག༌།
2CO.4.13	ཀ༌ཟུག༌ སུང༌རབས༌སི༌ ནང༌ང༌ མོལ༌དུག༌, "ངའེ༌ དཀོན༌མཆོག༌གི༌ ནང༌ང༌ དད༌པ༌ ཅོས༌ པ༌སང༌, ངའེ༌ ཁོང༌ངི༌ ལོན༌བོ༌ ཤད༌པིན༌" ཏེན༌ན༌ ཙོགས༌ལ༌ ང༌ཞ༌གུན༌ནིའང༌ དད༌པ༌ ཅོས༌ཏེ༌ གའ༌མོའེ༌ ནས༌ཚུལ༌བོ༌ ཤད༌དད༌།
2CO.4.14	ང༌ཞའ༌ རྒྱུས༌ཡོད༌, གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ དཀོན༌མཆོག༌གི༌ ང༌ཞ༌གུན༌ནའང༌ མ༌ཤི༌ཀ༌ ཉམ༌པོ༌ སོན༌ཏེའ༌ ལང༌ང༌ ཛད༌ཨིན༌། ཡང༌ ང༌ཞའ༌ ཁྱོ༌ཞ༌གུན༌ ཉམ༌པོ༌ ཁོང༌རང༌ངི༌ སྐུན༌དུན༌ལ༌ ཁྱོང༌ང༌ ཛད༌ཨིན༌། 
2CO.4.15	ང༌ཞ༌གུན༌ལ༌ སྡུག༌སྔལ༌ ཐོང༌ཁན༌ ཚང༌མ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌། ཡང༌ དཀོན༌མཆོག༌གི༌ ཐུག༌རྗེ༌བོ༌ མི༌ མང༌ནེ༌ མང༌ང༌ ཐོབས༌ཏེ༌ ཐུག༌རྗེ༌ཆེ༌ ཞུ༌ཁན༌ མང༌པོ༌ ཡོང༌ཨིན༌, དཀོན༌མཆོག༌ག༌ སྤལ༌ མང༌ནེ༌ མང༌ང༌ ཐོབ༌བ༌ ཛད༌ཅེས༌ ཨིན༌ནོག༌།
2CO.4.16	ཏེན༌ན༌བོའེ༌ཕིའ༌ ང༌ཞ༌གུན༌ནི༌ རེ༌ཝ༌བོ༌ མ༌ནེ༌ ཕང༌ང༌ མེད༌། ཞན༌ ང༌ཞ༌གུན༌ ཟུགས༌པོའེ༌ ཐོག༌ནེ༌ ཉམས༌ཨིན༌ ཆ༌ནའང༌, ང༌ཞ༌གུན༌ནི༌ སེམས༌ལ༌ དཀོན༌མཆོག༌གི༌ ཞག༌ནེ༌ ཞག༌ག༌ ཁྱུད༌ སལ༌ལ༌ ཛད༌དུག༌། 
2CO.4.17	ང༌ཞ༌གུན༌ལ༌ ཐོང༌ཁན༌ནི༌ སྡུག༌སྔལ༌གུན༌ ཆུ༌ངུན༌ ཡང༌ དུས༌ མང༌པོ༌ཞིག༌ ལུས༌ས༌ མ༌ནོག༌། ཨིན༌ནའང༌ ང༌ཞའེ༌ ཕིའ༌ ཏེ༌གུན༌ནི༌ བྲས༌བུ༌ ཐའ༌མེད༌པའེ༌ ཟིར༌རྗིད༌པོ༌ ཨིན༌, ཀ༌བོ༌ འི༌ སྡུག༌སྔལ༌གུན༌ནི༌ སང༌ མངས༌ཏེའང༌ ཇིགས༌པོ༌ ཡོད༌ཏེ༌ ཨིན༌ནོག༌། 
2CO.4.18	ཏེན༌ན༌བོའེ༌ཕིའ༌ ང༌ཞ༌གུན༌ནི༌ མིག༌པོ༌ ཐོང༌ཁན༌ནི༌ སྡུག༌སྔལ༌གུན༌ནི༌ཀ༌ མ༌བོར༌ར༌, མ༌ཐོང༌ཁན༌ནི༌ ཟིར༌རྗིད༌པོའེ༌ཀ༌ བོར༌རད༌, ཅིའ༌ཟེར༌ན༌ ཐོང༌ཁན༌གུན༌ གྱོགས༌པ༌ མེད༌ཁན༌ ཆའ༌ནོག༌, ཨིན༌ནའང༌ མ༌ཐོང༌ཁན༌བོ༌ དུས༌རྒྱུན༌ ལུས༌ཤེས༌ ཨིན༌ནོག༌།
2CO.5.1	ང༌དང༌གུན༌ལ༌ རྒྱུས༌ཨིན༌ནོག༌, ང༌དང༌ དུག༌ཁན༌ནི༌ འི༌ ཇིག༌རྟེན༌ནི༌ ཀུར༌བོ༌ མེད༌ཁན༌ ཆ༌ན༌, ང༌དང༌གུན༌ལ༌ ཐའ༌མེད༌ཁན༌ནི༌ ཁང༌པ༌ཞིག༌ ནམ༌ཁའེ༌ ནང༌ང༌ ཡོད༌ཏེ༌ ཨིན༌ནོག༌, ཀ༌བོ༌ མིའི༌ ལག༌པ༌ནེ༌ མ༌ཅོའ༌ དཀོན༌མཆོག༌ ཁོང༌རང༌ངི༌ ང༌དང༌གུན༌ནི༌ ཕིའ༌ ཛད༌ཏེ༌ ཨིན༌ནོག༌། 
2CO.5.2	ང༌དང༌གུན༌ དག༌ས༌ ཡོད༌ཁན༌ནི༌ ཟུགས༌པོའེ༌ ནང༌ང༌ འུ༌ཐུགས༌ཏེ༌, ཀོས༌ལག༌ སོ༌མ༌ ཙོགས༌ལ༌ ནམ༌ཁའེ༌ ཟུགས༌པོ༌བོ༌ གོན༌ཅེས༌ལ༌ རིངས༌ཨིན༌ ཨིན༌ནོག༌། 
2CO.5.3	ང༌དང༌གུན༌ནི༌ ནམ༌ཁའེ༌ ཟུགས༌པོ༌བོ༌ གོན༌ཅེས༌ ཨིན༌ པ༌སང༌, ལྗེར༌ཉལ༌ལ༌ མི༌ལུས༌། 
2CO.5.4	འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ དུག༌ ཟ༌ནེ༌, ང༌དང༌གུན༌ འུ༌ཐུག༌ག༌ནོག༌, ཨིན༌ནའང༌ ང༌དང༌གུན༌ འི༌ ཚང༌མའེ༌ ཀ༌ནེ༌ ཐར༌ཅེས༌ལ༌ ཤི༌ཉིན༌ མ༌གྲོའ༌, འི༌ སྟགས༌པ༌ མེད༌ཁན༌ནི༌ ཟུགས༌པོ༌བོ༌, ཐའ༌མེད༌པའེ༌ མི༌ཚེའེ༌ ནང༌ང༌ རྒྱུར༌ཅེས༌སི༌ ཕིའ༌, ནམ༌ཁའེ༌ ཟུགས༌པོ༌གུན༌ གོན༌ཉིན༌ གྲོའ༌ནོག༌། 
2CO.5.5	ཏེ༌གུན༌ནི༌ ཕིའ༌ དཀོན༌མཆོག༌ ཁོང༌རང༌ངི༌ ང༌དང༌གུན༌ གྲལ༌གྲིག༌ ཅོའ༌ ཛད༌ཏེ༌ ཨིན༌ནོག༌, ཡང༌ ང༌དང༌གུན༌ལ༌ དམ༌པའེ༌ ཐུག༌ཉིད༌ སལ༌ལ༌ ཛད༌ཏེ༌, ཁོང༌ངི༌ སལ༌ལ༌ ཛད༌ཅེས༌ ཚང༌མ༌ ཏན༌ཏན༌ ཅོའ༌ ཛད༌ཏེ༌ ཨིན༌ནོག༌།
2CO.5.6	ཏེ༌བོའེ༌ཕིའ༌ ང༌ཞ༌གུན༌ལ༌ དུས༌རྒྱུན༌ ལོ༌ཁྱེལ༌ རག༌, འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ ཡོད༌ ཟ༌ནེ༌, ང༌ཞ༌གུན༌ གཙོ༌བོ༌ ཉམ༌པོ༌ ནམ༌ཁའེ༌ ཁམ༌པའེ༌ ནང༌ང༌ མ༌དུག༌ག༌ ཨིན༌ཁན༌བོ༌ རྒྱུས༌ཨིན༌ནོག༌། 
2CO.5.7	ང༌ཞ༌གུན༌ནི༌ མི༌ཚེ༌ ཐོང༌ཁན༌བོའེ༌ཀ༌ མན༌པ༌, དཀོན༌མཆོག༌གི༌ ནང༌ང༌ ཨིད༌ཤེས༌ ཅོ༌ཨིན༌ཞིག༌ ཕུད༌དད༌། 
2CO.5.8	འོ༌ན༌ ང༌ཞ༌གུན༌ལ༌ ཏན༌ཏན༌ ལོ༌ཁྱེལ༌ རག༌, ཡང༌ ངའེ༌ ཟེར༌རད༌ འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ དུག༌ག༌ སང༌, ནམ༌ཁའེ༌ ཁང༌པའེ༌ ནང༌ང༌ གཙོ༌བོ༌ ཡེ༌ཤུ༌ ཉམ༌པོ༌ དུག༌ག༌ལ༌ ཐད༌ད༌རག༌། 
2CO.5.9	ཏེ༌བོའེ༌ཕིའ༌ ང༌ཞ༌གུན༌ འི༌ ཟུགས༌པོའེ༌ ནང༌ང༌ དུག༌ཨིན༌ ཡོད༌གྲོ༌ ཡ༌ ཏེ༌བོ༌ནེ༌ ཐག༌རིང༌ང༌, ཡེ༌ཤུ༌ ཐུགས༌ཐད༌ ཅུག༌ཅེས༌པོ༌ ང༌ཞའེ༌ མིག༌ཞི༌ ཨིན༌། 
2CO.5.10	ཅིའ༌ཟེར༌ན༌ ཞག༌ཤིག༌ ང༌དང༌ ཚང༌མ༌ མ༌ཤི༌ཀའེ༌ སྐུན༌དུན༌ལ༌, ཁྲིམས༌ཅད༌དི༌ ཕིའ༌, ལང༌གོས༌ས༌ནོག༌, ཏེ༌ནེ༌ འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ ཟང༌པོ༌ ཡ༌ ངན༌པ༌ ཅོ༌ཁན༌གུན༌ནི༌ བྲས༌བུ༌ ང༌དང༌ རེ༌རེའ༌ སྨིན༌ན༌ནོག༌།
2CO.5.11	གཙོ༌བོའེ༌ ཁྲིམས༌ཅད༌ ཙམ༌ཤིག༌ ཀགས༌པོ༌ ཡོད༌ཁན༌བོ༌ ང༌ཞའ༌ རྒྱུས༌ཡོད༌ པ༌སང༌, ང༌ཞའེ༌ ཞན༌མ༌གུན༌ལ༌ མ༌ཤི༌ཀའེ༌ ནང༌ང༌ དད༌པ༌ ཁྱོང༌ཅུག༌ཅེས༌སི༌ རྩོན༌གྲུས༌ རྒྱལ༌ལ༌ ཅོའད༌། ང༌ཞའེ༌ སྙིང༌ངི༌ ནང༌ང༌ ཡོད༌ཁན༌བོ༌, དཀོན༌མཆོག༌གི༌ སལ༌པོ༌ ཁྱེན༌ན༌ ཛད༌ད༌ནོག༌, ཡང༌ ཁྱོ༌ཞ༌གུན༌ནིའང༌ ཤེ༌ཤེས༌སི༌ རེ༌ཝ༌ ཅོའད༌། 
2CO.5.12	ང༌ཞའེ༌ ཡང༌སྐྱར༌ ང༌ཞ༌རང༌ངི༌ སྐོར༌ལ༌ ཕོ༌སོ༌ ཅོ༌རུག༌ག༌? ཅོའ༌མེད༌། ང༌ཞའེ༌ ཁྱོ༌ཞ༌གུན༌ལ༌ ང༌ཞའེ༌ སྐོར༌ལ༌ ཐད༌པོ༌ ཅོ༌ཅེས༌སི༌ སྐབས༌ ཏང༌ངད༌, ཏེ༌ནེ༌ ཁྱོ༌ཞ༌གུན༌ནི༌ སེམས༌ དྲང༌པོ༌ ཡོད༌ཅེས༌ལ༌ ཕོ༌སོ༌ མ༌ཅོའ༌, རང༌ངི༌ ལས༌གུན༌ནི༌ཀ༌ ཕོ༌སོ༌ ཅོ༌ཁན༌གུན༌ལ༌ ལན༌ཏང༌ཉན༌ཨིན༌།
2CO.5.13	གལ༌ཏེས༌ ང༌ཞའེ༌ མི༌ སྙོན༌བ༌གུན༌ ཙོགས༌ལ༌ སྤེ༌ར༌ ཏང༌དུག༌ སམ༌མད༌ན༌, ཏེ༌བོ༌ དཀོན༌མཆོག༌ག༌ སྤལ༌ ཐོབ༌ཅེས༌ལ༌ ཅོའད༌། ཡང༌ གལ༌ཏེས༌ ང༌ཞའེ༌ ཤེས༌རབས༌ཅན༌ནི༌ སླབ༌བྱ༌ ཏང༌དུག༌ སམ༌ན༌, ཏེ༌བོ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌། 
2CO.5.14	མ༌ཤི༌ཀའེ༌ བྱམས༌པའེ༌ ང༌ཞའ༌ ཏེ༌གུན༌ ཅོ༌ཅུག༌དུག༌། ང༌དང༌གུན༌ནི༌ མ༌ཤི༌ཀ༌ ང༌དང༌ ཚང༌མའེ༌ ཏོན༌ལ༌ གྲོངས༌ཏེ༌ ཨིན༌ཁན༌བོའ༌ དད༌པ༌ ཅོས༌པ༌, ང༌དང༌གུན༌ནི༌ ང༌དང༌རང༌ངི༌ སྙིང༌པ༌ མི༌ཚེ༌ ཕུད༌ཚུལ༌བོ༌, ཤི༌ཏེ༌ ཨིན༌ཁན༌བོའེ༌ཀའང༌, དད༌པ༌ ཅོའ༌ནོག༌། 
2CO.5.15	མ༌ཤི༌ཀ༌ ཚང༌མའེ༌ ཕིའ༌ གྲོངས༌། ཁོང༌ངི༌ ཏེ༌བོ༌ ཅོའ༌ ཛདས༌ ཅིའ༌ཟེར༌ན༌, མི༌ཚེ༌ སོ༌མ༌ ཐོབ༌ཁན༌གུན༌ནི༌ ཁོ༌རང༌གུན༌ནི༌ ཕིའ༌, མི༌ཚེ༌ མ༌ཕུད༌ད༌, མ༌ཤི༌ཀ༌ གྲོངས༌ཏེ༌ སོན༌ཏེའ༌ ལང༌ང༌ ཛད༌ཁན༌བོའེ༌ ཕིའ༌ མི༌ཚེ༌ ཕུད༌ཅེས༌སི༌ ཐུགས༌དོད༌ ཛད༌ད༌ནོག༌།
2CO.5.16	ཏ༌ ང༌ཞའེ༌ ཇིག༌རྟེན༌པའེ༌ སམ༌ཚུལ༌ ནང༌ཞིན༌ མི༌ཞིག༌ ཟང༌པོ༌ ཡ༌ ངན༌པ༌ ཨིན༌ནོག༌ ཟེར༌ཏེ༌ ཐག༌ཅད༌ད༌ མེད༌། དུས༌ཤིག༌ག༌ ང༌ཞ༌གུན༌ནིའང༌ མ༌ཤི༌ཀའ༌ ཏེན༌ན༌ ཙོགས༌ལ༌ སམ༌མད༌པིན༌, ཏ༌ དག༌ས༌ ང༌ཞ༌གུན༌ནི༌ ཏེ༌བོ༌ ཅོའ༌མེད༌། 
2CO.5.17	ཏེ༌བོའེ༌ ཏོན༌ཏག༌པོ༌ ནི༌, མ༌ཤི༌ཀའེ༌ ཨིན༌ཁན༌གུན༌ མི༌ སོ༌མ༌ཞིག༌ རྒྱུར༌ཏེ༌ ཨིན༌ནོག༌། མི༌ཚེ༌ སྙིང༌པ༌བོ༌ མེད༌ཁན༌ ཡང༌ སོ༌མ༌ཞིག༌ གོ༌ཟུག༌ སོངས༌ཏེ༌ ཨིན༌ནོག༌།
2CO.5.18	ཏེ༌ ཚང༌མ༌ དཀོན༌མཆོག༌གི༌ ཆོགས༌ནེ༌ སྐྱེས༌ ཨིན༌ནོག༌, ཁོང༌ངི༌ མ༌ཤི༌ཀ༌ རྒྱུད༌ཏེ༌, ང༌དང༌གུན༌ ཁོང༌རང༌ ཡོད༌ས༌ ལོགས༌ཏེ༌ ཁྱོང༌ང༌ ཛད༌ཏེ༌ ཨིན༌ནོག༌། ཡང༌ དཀོན༌མཆོག༌གི༌ ང༌ཞའ༌, ཁོང༌ དང༌ མི༌གུན༌ནི༌ ནང༌ང༌ ཐུན༌བྲེལ༌ ཅོ༌ཅེས༌སི༌ ཁག༌པོ༌ ཀལ༌ལ༌ ཛད༌ཏེ༌ ཨིན༌ནོག༌། 
2CO.5.19	མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ འི༌ ཇིག༌རྟེན༌པ༌གུན༌ ཁོང༌རང༌ ཉམ༌པོ༌ ཐུན༌བྲེལ༌ ཅོའ༌ ཛད༌ཏེ༌ ཏེ༌གུན༌ནི༌ སྡིག༌པ༌གུན༌ ཁོ༌རང༌གུན༌ནི༌ རྒྱབ༌གལ༌ལ༌ རྩིའ༌ མ༌ཛདས༌། ཡང༌ ཁོང༌ངི༌ ང༌ཞ༌གུན༌ལ༌ འི༌ ཐུན༌བྲེལ༌ལི༌ ལོན༌བོ༌ ཞན༌མའ༌ ཤད༌ཅེས༌ལ༌ སལ༌ལ༌ ཛདས༌། 
2CO.5.20	ཏེ༌བོའེ༌ཕིའ༌ ང༌ཞ༌གུན༌ མ༌ཤི༌ཀའེ༌ སྐུ༌ཚབས༌ ཨིན༌, ཡང༌ ང༌ཞའ༌ རྒྱུད༌ཏེ༌ དཀོན༌མཆོག༌གི༌, ཇིག༌རྟེན༌པ༌གུན༌ལ༌ ཞུ༌ཝ༌ ཞུའ༌ ཛད༌ད༌ནོག༌, མ༌ཤི༌ཀའེ༌ ཚབས༌ ཅོས༌ཏེ༌ ང༌ཞའེ༌ ཞུ༌ཝ༌ ཕུལ༌ལད༌ 'ཇུ༌ཇུ༌, དཀོན༌མཆོག༌ ཡོད༌ས༌ ལོགས༌ཏེ༌ ཡོང༌ཤིག༌'། 
2CO.5.21	དཀོན༌མཆོག༌གི༌ སྡིག༌པ༌ མ༌ནེ༌ མེད༌ཁན༌ནི༌ མ༌ཤི༌ཀ༌ ང༌དང༌གུན༌ནི༌ སྡིག༌པའེ༌ ཕིའ༌ ཆོད༌པའེ༌ ཆུལ༌ལ༌ སྐོའ༌ ཛདས༌། ང༌དང༌གུན༌ མ༌ཤི༌ཀ༌ རྒྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྩི༌ཅེས༌ལ༌ ཏེ༌བོ༌ ཅོའ༌ ཛདས༌།
2CO.6.1	ང༌ཞའ༌ དཀོན༌མཆོག༌གི༌ ཕྲོ༌པ༌ ལས༌ ཅོ༌ཁན༌གུན༌ ཨིན༌པ༌, ང༌ཞའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ཐུག༌རྗེ༌བོ༌ སྣང༌མེད༌ ཅོས༌ཏེ༌ ཟུར༌ལ༌ ཕང༌ མི༌ཕང༌ཅེས༌ལ༌ ཞུ༌ཝ༌ ཕུལ༌ལད༌། 
2CO.6.2	ཅིའ༌ཟེར༌ན༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
2CO.6.2	"ངའེ༌ ལྡམ༌ཁན༌ནི༌ དུས༌པའེ༌ཀ༌ ངའ༌ ཁྱོ༌ཞ༌གུན༌ནི༌ སྨོས༌ལམ༌གུན༌ ཚོར༌།
2CO.6.2	ཐར༌པའེ༌ ཞག༌ག༌, ངའེ༌ ཁྱོ༌ཞ༌གུན༌ལ༌ རོགས༌ ཅོས༌ཏེ༌ ཨིན༌པིན༌།"
2CO.6.2	ལྟོས༌སའང༌, དི༌རིང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ དུས༌, དི༌རིང༌ ཐར༌པའེ༌ དུས༌པོ༌ ཨིན༌ནོག༌།
2CO.6.3	སུ༌ཞིག༌གའང༌ གག༌ མི༌རྒྱབ༌ཅེས༌ ཡང༌ ང༌ཞ༌གུན༌ནི༌ ཞབ༌སྟོག༌ ཞུ༌ཁན༌གུན༌ནི༌ ནང༌ང༌, སྐྱོན༌ ཕིང༌ མི༌ཐུབ༌ཅེས༌སི༌ མི༌ཚེ༌ཞིག༌, ང༌ཞ༌གུན༌ནི༌ ཕུད༌དད༌། 
2CO.6.4	ང༌ཞ༌གུན༌ནི༌ སྡུག༌སྔལ༌, སྐ༌ལས༌ དང༌, ཧུན༌མེད༌དི༌ ཇིགས༌པའེ༌ རིགས༌ ཚང༌མའེ༌ ནང༌ང༌ ཟོད༌པ༌ ཉམ༌པོ༌ དོང༌ལེན༌ ཅོ༌ཅེས༌ རྒྱུད༌ཏེ༌, ང༌ཞ༌གུན༌ དཀོན༌མཆོག༌གི༌ དེན༌བའེ༌ ཞབ༌སྟོག༌པ༌ ཨིན༌ཁན༌བོ༌ སྟན༌ན༌ནོག༌། 
2CO.6.5	སྤེར༌ན༌, ང༌ཞ༌གུན༌ལ༌ རྡུང༌རྒྱབ༌ ཏངས༌, ཙོན༌ཁང༌ངི༌ ནང༌ང༌ ཀགས༌, སྲོ༌ཡོང༌ཁན༌ནི༌ མི༌ཚོགས༌གུན༌ དོང༌ལེན༌ ཅོ༌གོས༌, ཟུགས༌པོ༌ སིང༌ ངལ༌ངལ༌ ཚོག༌པ༌ ལས༌ ཅོས༌པིན༌, ཚན༌ གང༌པོ༌ ཉིད༌མེད༌པ༌ ཕུད༌གོས༌ ཡང༌ ཟ༌རྒྱུ༌ མེད༌པ༌ ལུས༌། 
2CO.6.6	ང༌ཞ༌གུན༌ནི༌ ནང༌ང༌ ཡོད༌ཁན༌ནི༌ རྩང༌མ༌, ཧ༌གོ༌, ཟོད༌པ༌, ཐུག༌རྗེ༌, དམ༌པའེ༌ ཐུག༌ཉིད༌, དེན༌བའེ༌ གཅེས༌པ༌, 
2CO.6.7	དྲང༌པོ༌ ཤད༌ཅེས༌, དཀོན༌མཆོག༌གི༌ ཤེད༌དི༌ ནང༌ང༌, ལག༌པ༌ ཡས༌པ༌ དང༌ ཡོ༌མ༌ ཉིས༌ཀོའེ༌ ནང༌ང༌ དྲང༌པོའེ༌ ནོལ༌ཅེས༌སི༌ ལག༌ཆ༌, ཏེ༌གུན༌ནི༌ ང༌ཞའ༌ དཀོན༌མཆོག༌གི༌ དེན༌བའེ༌ ཞབ༌སྟོག༌པ༌ ཨིན༌ཁན༌བོ༌ སྟན༌ན༌ནོག༌། 
2CO.6.8	མི༌གུན༌ནི༌ ང༌ཞ༌གུན༌ལ༌ རྩི༌ཝ༌ ཡ༌ ཁྲེལ༌བ༌, སྨད༌ར༌ ཡ༌ སྟོད༌པ༌ ཏང༌ནའང༌, ང༌ཞའེ༌ དཀོན༌མཆོག༌ག༌ ཞབ༌སྟོག༌ ཞུའད༌། ང༌ཞའ༌ དྲང༌པོ༌ ཨིན༌ནའང༌, ཁོང༌གུན༌ནི༌ ང༌ཞ༌གུན༌ལ༌ ཟུས༌མའེ༌ ཞབ༌སྟོག༌པ༌གུན༌ ཨིན༌ནོག༌ ཟེར༌དུག༌། 
2CO.6.9	ཞན༌ ང༌ཞ༌གུན༌ དཀོན༌མཆོག༌གི༌ ཞབ༌སྟོག༌པ༌ ཨིན༌ཁན༌བོ༌ ཚང༌མའེ༌ ཤེས༌ནའང༌ ཁོང༌གུན༌ནི༌ ང༌ཞ༌གུན༌ལ༌ སྣང༌མེད༌ ཅོ༌རུག༌། ང༌ཞ༌གུན༌ ཤི༌ཅེས༌སི༌ ཉེ༌མོའ༌ ལུས༌ནའང༌ ཏ༌རུང༌ངའང༌ སོན༌ཏེའ༌ ཡོད༌, རྡུང༌རྒྱབ༌ ཏངས༌ ཨིན༌ནའང༌ སད༌ མ༌སདས༌། 
2CO.6.10	སྙིང༌གུན༌ནི༌ ནང༌ང༌ སྡུག༌སྔལ༌གུན༌ ཡོད༌ནའང༌, ང༌ཞ༌གུན༌ སྐྱིད༌པོ༌ ཡོད༌། ཉལ༌བ༌ཅན༌ ཨིན༌ནའང༌, སེམས༌ཉིད༌དི༌ ཐོག༌ནེ༌ མང༌པོའ༌ ཆུག༌པོ༌ རྒྱུར༌ཅུག༌གད༌། ཇིག༌རྟེན༌ནི༌ ཐོག༌ནེ༌ ཅའང༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ཞ༌གུན༌ནི༌ ལག༌ག༌ ཅི༌ཚང༌མ༌ ཡོད༌།
2CO.6.11	ཀོ༌རིན༌ཐི༌པ༌ ཛ༌འོ༌གུན༌, ང༌ཞའེ༌ ཁྱོ༌ཞ༌གུན༌ལ༌ དྲང༌པོ༌ ཟེར༌རད༌, ཏ༌ ང༌ཞའེ༌ སྙིང༌ ཁྱོ༌ཞ༌གུན༌ནི༌ ཕིའ༌ སང༌ ཕེས༌ཏེ༌ ཨིན༌། 
2CO.6.12	ང༌ཞ༌གུན༌ནི༌ གཅེས༌པ༌བོ༌ ཁྱོ༌ཞ༌གུན༌ནི༌ ཕིའ༌ གགས༌ཏེ༌ བོར༌ར༌ མེད༌, ཨིན༌ནའང༌ ཁྱོ༌ཞ༌གུན༌ནི༌ གཅེས༌པ༌བོ༌ ང༌ཞ༌གུན༌ནི༌ ཕིའ༌ གགས༌ཏེ༌ བོར༌དུག༌། 
2CO.6.13	ངའེ༌ ཁྱོ༌ཞ༌གུན༌ལ༌ ང༌རང༌ངི༌ ཕྲུ༌གུ༌ ཙོགས༌ལ༌ སྤེ༌ར༌ ཏང༌ངད༌, ཁྱོ༌ཞ༌གུན༌ནིའང༌ སྙིང༌བོ༌ སང༌ ཕེས༌སའང༌།
2CO.6.14	ཁྱོ༌ཞའ༌ དད༌པ༌ མེད༌ཁན༌གུན༌ ཉམ༌པོ༌ ཛ༌འོ༌ ཉེ༌མོ༌ མ༌རྒྱུར༌ཤིག༌། དྲང༌པོ༌ ཀ༌ཟུག༌གི༌ ངན༌པའེ༌ ཕྲོ༌པ༌ རྒྱུར༌ ཉན༌ཨིན༌? འོད༌ ཀ༌ཟུག༌གི༌ མུན༌གྲིག༌ ཉམ༌པོ༌ དྲེས༌ ཉན༌ཨིན༌? 
2CO.6.15	མ༌ཤི༌ཀ༌ དང༌ ཤེ༌ཏན༌ནི༌ པར༌ལ༌ ཅི༌ བྲེལ༌ ཡོད༌ཀྱག༌? ཅའང༌ མེད༌ཀྱག༌། དད༌པ༌ཅན༌ཞིག༌ དད༌པ༌ མེད༌ཁན༌ཞིག༌གི༌ དད༌པ༌ ཅོ༌ཁན༌བོའེ༌ ནང༌ང༌ དྲེས༌ཉན༌ཨིན༌ན༌? མ༌ནེ༌ མི༌ཉན༌། 
2CO.6.16	དཀོན༌མཆོག༌གི༌ ཆོད༌ཁང༌ དང༌ སྐུན༌དྲ༌ གུན༌ནི༌ པར༌ལ༌ ཅི༌ བྲེལ༌ ཡོད༌ཀྱག༌? ཅའང༌ མེད༌ཀྱག༌། ང༌དང༌གུན༌, སོན༌པོ༌ དཀོན༌མཆོག༌གི༌ ཆོད༌ཁང༌བོ༌ ཨིན༌ནོག༌, ཀ༌ཟུག༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌།
2CO.6.16	" 'ང༌ ཏེ༌གུན༌ནི༌ ཕྲོའ༌ དུགས༌ཏེ༌ ཁོང༌གུན༌ ཉམ༌པོ༌ གྲུལ༌ཨིན༌།
2CO.6.16	ང༌ ཁོང༌གུན༌ནི༌ དཀོན༌མཆོག༌ ཡང༌ ཁོང༌གུན༌ ངའེ༌ མི༌གུན༌ རྒྱུར༌ཨིན༌།
2CO.6.17	"ཏེན༌ན༌བོའེ༌ཕིའ༌ དད༌པ༌ མེད༌ཁན༌གུན༌ནི༌ ཕྲོ༌ནེ༌ བིངས༌ཏེ༌
2CO.6.17	ཁྱོ༌ཞ༌རང༌ ཏེ༌གུན༌ནི༌ ཕྲོ༌ནེ༌ སོ༌སོའ༌ བེ༌ཏེ༌ དུག༌གོས༌།
2CO.6.17	ཁོང༌གུན༌ནི༌ ཁམ༌ལོག༌གི༌ ཅ༌ལག༌གུན༌ལ༌ ལག༌པ༌ མ༌ཐུག༌ཤིག༌,
2CO.6.17	ཏེ༌ནེ༌ ངའེ༌ ཁྱོ༌ཞ༌གུན༌ལ༌ གའ༌སུས༌ ཞུ༌ཨིན༌།
2CO.6.18	ཡང༌ ང༌ ཁྱོ༌ཞ༌གུན༌ནི༌ ཨ༌བ༌ དང༌ ཁྱོ༌ཞ༌གུན༌
2CO.6.18	ངའེ༌ བུ༌ཚ༌ དང༌ བུ༌མོ༌གུན༌ རྒྱུར༌ཨིན༌།'
2CO.6.18	གཙོ༌བོ༌ ཀུན༌ཝང༌ དཀོན༌མཆོག༌གི༌ མོལས༌།"
2CO.7.1	ང༌དང༌གུན༌ལ༌ ཏེ༌ ཞལ༌ཆད༌གུན༌ ཡོད༌ པ༌སང༌, ཛ༌འོ༌གུན༌, ང༌ཏི༌ ཟུགས༌པོ༌ དང༌ སེམས༌ཉིད༌ ཚི༌ཏུ༌ ཅོ༌ཁན༌ ཚང༌མ༌ ཕངས༌ཏེ༌ ང༌དང༌རང༌ རྩང༌མ༌ ཅོ༌ཤིག༌, ཡང༌ དཀོན༌མཆོག༌ག༌ ཀུས༌པ༌ ཅོ༌ཨིན༌ ཁོང༌ངི༌ ཇིགས༌སི༌ ནང༌ང༌ ང༌དང༌རང༌ ཅི༌ས༌ཐོག༌ནེ༌ དམ༌པ༌ རྒྱུར༌ཅུག༌ཅེས༌ལ༌ ལས༌ ཅོ༌ཤིག༌།
2CO.7.2	སྙིང༌ ཤགས༌ཏེ༌ ང༌ཞ༌གུན༌ལ༌ གཅེས༌པ༌ ཅོ༌ཤིག༌གའང༌, ང༌ཞ༌གུན༌ནི༌ སུ༌ཞིག༌གའང༌ ནོར༌ཁྲུལ༌ མ༌ཅོས༌པིན༌, ཡ༌ སུ༌ཞིག༌གའང༌ ལམ༌ ནོར༌ཁན༌ནི༌ཀ༌ ཁྲིད༌ཏེ༌ མ༌ཁྱེར༌པིན༌, ཡ༌ སུ༌ཞིག༌གི༌ ཀ༌ནེའང༌ ཕན༌ཐོགས༌ མ༌ལེན༌པིན༌། 
2CO.7.3	ཏེ༌བོ༌ ངའེ༌ ཁྱོ༌ཞ༌གུན༌ལ༌ སྐྱོན༌ ཀལ༌ལ༌ ཟེར༌ར༌མེད༌། ངའེ༌ སྔུན༌ལ༌ ཟེར༌པིན༌, ང༌ཞའེ༌ ཁྱོ༌ཞའ༌ འི༌ཟམ༌ གཅེས༌པ༌ ཅོའད༌, ང༌ཞའ༌ ཁྱོ༌ཞ༌ ཉམ༌པོ༌ སོན༌ཏེའ༌ དུག༌ཅེས༌ ཡ༌ ཤི༌ཅེས༌ལའང༌ གྲལ༌གྲིག༌ ཨིན༌། 
2CO.7.4	ངའ༌ ཁྱོ༌ཞ༌གུན༌ནི༌ ནང༌ང༌ ཚང༌མའེ༌སང༌ མང༌ང༌ ལོ༌ཁྱེལ༌ རག༌, ཡང༌ ཁྱོ༌ཞ༌གུན༌ནི༌ ཕིའ༌ ངའ༌ མ༌སྲན༌ཏྲེ༌ ཕོ༌སོ༌ ཚོར༌ར༌རག༌། སྡུག༌སྔལ༌ལི༌ ནང༌ངའང༌, ཁྱོ༌ཞ༌གུན༌ནི༌ ངའ༌ མ༌སྲན༌ཏྲེ༌ སྤོས༌པ༌ ཏངས༌ཏེ༌ ཐད༌ཅུགས༌།
2CO.7.5	མ༌ཀེ༌དོ༌ནི༌ཡཱ༌ ནང༌ང༌ སླེབ༌བ༌ཅིག༌, ང༌ཞ༌གུན༌ལ༌ ངལ༌ཚོ༌ཅེས༌སི༌ དུས༌ མེད༌པིན༌, ཅིའ༌ཟེར༌ན༌ ང༌ཞ༌གུན༌ལ༌ ཆོགས༌ ཚང༌མ༌ནེ༌ ནགས༌ དང༌ བར༌དོ༌ ཐོང༌, ཏེ༌བོ༌ ནི༌ ཕི༌ལོག༌ནེ༌ རྒྱབ༌གལ༌ ཅོ༌ཁན༌ དང༌ སྙིང༌ངི༌ ཇིགས༌པ༌ གུན༌ ཨིན༌ནོག༌། 
2CO.7.6	ཨིན༌ནའང༌ སྤོས༌པ༌ མེད༌ཁན༌གུན༌ལ༌ སྤོས༌པ༌ སྐྱེ༌ ཅུག༌ག༌ ཛད༌ཁན༌ནི༌ དཀོན༌མཆོག༌གི༌, ཏི༌ཏུས༌ ང༌ཞའ༌ ཡོད༌ས༌ སླེབ༌ ཅུག༌ག༌ ཛད༌ཏེ༌, ང༌ཞ༌གུན༌ལ༌ སྤོས༌པ༌ སྐྱེ༌ ཅུག༌ག༌ ཛདས༌། 
2CO.7.7	ཁོ༌ ང༌ཞ༌གུན༌ནི༌ ཕྲོའ༌ སླེབ༌ཅེས༌ མ༌ཚད༌, ཁྱོ༌ཞ༌གུན༌ནི༌ ཁོའ༌ སྤོས༌པ༌ ཏང༌ཅེས༌པོ༌ ཚོར༌ཏེ༌, ངའ༌ མ༌ ཐད༌པོ༌ སོང༌། ཁྱོ༌ཞ༌གུན༌ནི༌ ངའ༌ ཐོང༌ཅེས༌སི༌ སྲན༌ཏྲེ༌ དོད༌པ༌, ངའ༌ ཚེར༌ཁ༌ སྟན༌ཅེས༌སི༌ ཕིའ༌ ཁྱོ༌ཞ༌གུན༌ སྐྱོ༌མོ༌ ཆ༌ཅེས༌, ཡང༌ ངའེ༌ ཏོན༌ལ༌ ཁྱོ༌ཞ༌གུན༌ནི༌ སམ༌བ༌ ཏང༌ཅེས༌གུན༌ ཚོར༌ཏེ༌, ངའ༌ མ༌ ཐད༌པོ༌ སོང༌།
2CO.7.8	ཞན༌ ངའེ༌ སྔུན༌ནི༌ ཨི༌གེ༌བོའེ༌ ཁྱོ༌ཞ༌གུན༌ནི༌ སེམས༌སྐྱོ༌མོ༌ ཅོས༌ཏེ༌ ཡོད༌ནའང༌, དག༌ས༌ ངའ༌ གྱོད༌པ༌ མེ༌རག༌། ཏེ༌བོ༌ ཀལ༌ཏེ༌ སྟིང༌ནེ༌ ངའེ༌ གྱོད༌པ༌ ཅོས༌པིན༌, ཅིའ༌ཟེར༌ན༌ ངའ༌ རྒྱུས༌སོང༌ ཏེ༌ ཨི༌གེ༌བོའེ༌, དུས༌ ཉུ༌ངུན༌ཞིག༌ ཁྱོ༌ཞ༌གུན༌ནི༌ སེམས༌སྐྱོ༌མོ༌ ཅོས༌ཏོག༌། 
2CO.7.9	ཅི༌ཨིན༌ནའང༌, ཏེ༌བོ༌ ཀལ༌ཅེས༌པོའ༌ ངའ༌ ཐད༌པོ༌ རག༌, ཏེ༌བོ༌ ཁྱོ༌ཞ༌གུན༌ལ༌ ཚེར༌ཁ༌ བྱུང༌ཅུག༌ཅེས༌ མན༌པ༌, ཏེ༌ ཚེར༌ཁ༌བོའེ༌, ཁྱོ༌ཞ༌གུན༌ལ༌ གྱོད༌པ༌ སྐྱེ༌ཅུགས༌ཏེ༌, ཁྱོ༌ཞའེ༌ མི༌ཚེ༌ ཕུད༌ཚུལ༌བོ༌ སྤོ༌ཅུགས༌། ཏེ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ལ༌ བྱུང༌ཅུག༌ཅེས༌སི༌ ཐུགས༌དོད༌ ཡོད༌ཁན༌ནི༌ ཚེར༌ཁའེ༌ རིགས༌ཤིག༌ ཨིན༌ནོག༌, སོང༌པ༌སང༌ ང༌ཞའེ༌, ཁྱོ༌ཞ༌གུན༌ལ༌ ཅི༌ཞིག༌གི༌ ཐོག༌ནེའང༌ ནོད༌པ༌ མ༌སྐྱལ༌པིན༌། 
2CO.7.10	དཀོན༌མཆོག༌གི༌ ང༌དང༌གུན༌ལ༌ ཐོང༌ངོམས༌ ཆ༌ཅུག༌ག༌ ཛད༌ཅེས༌སི༌ ཚེར༌ཁ༌བོའེ༌, ང༌དང༌གུན༌ སྡིག༌པ༌ནེ༌ ཐག༌རིང༌ང༌ ཁྱེར༌ར༌ ཛད༌ཅེས༌ དང༌ ཐར༌པ༌ ཐོབ༌ ཅུག༌ག༌ ཛད༌ད༌ནོག༌། ཏེ༌ཙོགས༌སི༌ ཚེར༌ཁའེ༌ ཕིའ༌ གྱོད༌པ༌ ཅོ༌གོས༌ མེད༌པ༌ ཨིན༌ནོག༌, ཨིན༌ནའང༌ གྱོད༌པ༌ མེད༌ཁན༌ནི༌ ཇིག༌རྟེན༌ནི༌ ཚེར༌ཁའེ༌ ཐའ༌མེད༌པའེ༌ ཤི༌ཅེས༌ ཁྱོང༌ང༌ནོག༌།
2CO.7.11	ལྟོས༌ཤིག༌, དཀོན༌མཆོག༌ ཐུགས༌ཐད༌ ཅུག༌ཁན༌ནི༌ གྱོད༌པའེ༌, ཁྱོ༌ཞ༌གུན༌ནི༌ ནང༌ང༌ ཀ༌ཟུག༌ ལས༌ ཟང༌པོའེ༌ བྲས༌བུ༌ སྨིན༌དུག༌, སྤེར༌ན༌ སེམས༌སི༌ ནང༌ང༌ དྲང༌པོ༌ ཡང༌ སྐྱོན༌ ཕོག༌ཁན༌གུན༌ མེད༌ཁན༌ ཅོ༌ཅེས༌སི༌ དོད༌པ༌, སྡིག༌པ༌ ཅོ༌ཁན༌གུན༌ནི༌ཀ༌ སྲོ༌ སྲན༌ཏྲེ༌, སྡིག༌པའེ༌ ཇིགས༌སྣང༌, ང༌ ཐོང༌ཅེས༌སི༌ དོད༌པ༌, ངའེ༌ སླབ༌བྱ༌གུན༌ ཁ༌ ཉན༌ཅེས༌ལ༌ རིང༌ཤེས༌, ནོར༌ཁྲུལ༌ ཅོ༌ཁན༌བོའ༌ གྱོགས༌པ༌ ཆད༌པ༌ ཀལ༌ཅེས༌, ཏེ༌ ཚང༌མ༌ རྒྱུད༌ཏེ༌, ཁྱོ༌ཞ༌གུན༌ ནོངས༌མེད༌ ཨིན༌ཁན༌བོ༌ ཁྱོ༌ཞ༌རང༌ངི༌ སྟན༌ཏེ༌ ཨིན༌ནོག༌། 
2CO.7.12	ངའེ༌ སྔུན༌མའེ༌ ཨི༌གེ༌བོ༌, ནོར༌ཁྲུལ༌ ཅོ༌ཁན༌ ཡ༌ ནོད༌པ༌ ཕོག༌ཁན༌ གུན༌ནི༌ སྐོར༌ལ༌ མ༌བྲིས༌པིན༌, ཨིན༌ནའང༌ དཀོན༌མཆོག༌གི༌ སྐུན༌དུན༌ལ༌, ཁྱོ༌ཞ༌གུན༌, ང༌ཞའེ༌ ཕིའ༌ ཙམ༌ཤིག༌གི༌ དད༌ཅན༌ ཨིན༌ ཏེ༌བོ༌ ཁྱོ༌ཞ༌རང༌ངི༌ ཐོང༌ཉན༌ཅེས༌སི༌ རྒྱུན༌ཚན༌བོའེ༌ ཕིའ༌ བྲིས༌པིན༌། 
2CO.7.13	ཏེ༌བོའེ༌ ཞས༌ཏེ༌ ང༌ཞ༌གུན༌ལ༌ སྤོས༌པ༌ སྐྱེས༌ཏེ༌ རག༌།
2CO.7.13	ང༌ཞའ༌ སྤོས༌པ༌གུན༌ནི༌ ནན༌མའ༌, ཁྱོ༌ཞའེ༌ སྤུན༌ ཏི༌ཏུས༌ལ༌ གའ༌སུས༌ ཡང༌ སེམས༌སི༌ ནང༌ང༌ ཞི༌དེ༌ ཁྱོངས༌ཏེ༌ ཐད༌པོ༌ ཆ༌ཅུག༌ཅེས༌པོའ༌ ང༌ཞ༌གུན༌ མ༌ ཐད༌པོ༌ སོང༌། 
2CO.7.14	ཁྱོ༌ཞའེ༌ ཕིའ༌ ང༌ ཙམ༌ཤིག༌གི༌ ཕོ༌སོ༌ ཚོར༌ཁན༌བོ༌ ངའེ༌ ཏི༌ཏུས༌ལ༌ ཤད༌པིན༌, ཡང༌ ཁྱོ༌ཞ༌གུན༌ནི༌ ངའེ༌ རེ༌ཝ༌ མ༌ཅག༌ག༌ ཨིན༌ནོག༌། ཏེ༌བོའེ༌ཕིའ༌ ངའེ༌ ཁྱོ༌ཞ༌གུན༌ལ༌ དུས༌རྒྱུན༌ དྲང༌པོ༌ ཤད༌ད༌ ཙོགས༌ལ༌ དག༌སའང༌ ངའེ༌ ཁྱོ༌ཞའེ༌ སྐོར༌ལ༌ སྤུན༌ ཏི༌ཏུས༌སི༌ དུན༌ལ༌ ཕོ༌སོ༌ ཅོ༌ཁན༌བོ༌ དེན༌བ༌ ཨིན༌ཁན༌ སྟན༌ན༌ནོག༌། 
2CO.7.15	ཁྱོ༌ཞ༌གུན༌ནི༌ ཁོའེ༌ ཁའ༌ཉན༌ཏེ༌ ཇིགས༌ དང༌ སྙིང༌ངི༌ ཐིལ༌ནེ༌ ཀུས༌པ༌ ཉམ༌པོ༌ གའ༌སུས༌ ཞུ༌ཁན༌གུན༌, ཨིད༌ཏུ༌ ཅོས༌ཏེ༌ ཁོའེ༌ ཁྱོ༌ཞ༌གུན༌ལ༌ སྔུན༌ནི༌ སང༌ མང༌ང༌ ཡ༌ཤ༌ ཅོ༌རུག༌། 
2CO.7.16	ང༌ མ༌སྲན༌ཏྲེ༌ ཐད༌པོ༌ རག༌ ཅིའ༌ཟེར༌ན༌ ངའ༌ ཁྱོ༌ཞ༌གུན༌ནི༌ ནང༌ང༌ ཐར༌ཁྱེལ༌པའེ༌ ལོ༌ཁྱེལ༌ རག༌།
2CO.8.1	སྤུན༌ དང༌ སྤུན༌མོ༌ གུན༌, དཀོན༌མཆོག༌གི༌ མ༌ཀེ༌དོ༌ནི༌ཡཱའེ༌ ཆོས༌ཚོགས༌གུན༌ནི༌ ནང༌ང༌ ཁོང༌རང༌ངི༌ ཐུག༌རྗེའེ༌ རྒྱུད༌ཏེ༌ ཛད༌ཁན༌གུན༌, ངའེ༌ ཁྱོ༌ཞ༌གུན༌ལ༌ ཧ༌གོ༌ ཅུག༌ཉིན༌རག༌། 
2CO.8.2	ཁོང༌གུན༌ལ༌ ནགས༌ དང༌ བར༌དོ༌ མང༌པོའེ༌ ཚོད༌ལྟ༌ ཡོངས༌ ཡང༌ མངས༌ཏེའང༌ ཉལ༌བ༌ཅན༌ ཨིན༌ཨིན༌ནའང༌ སྐྱིད༌པོ༌ ཁོང༌གུན༌ནི༌ ནང༌ནེ༌ ལུད༌ཏེ༌ ཆ༌ཅེས༌པོའེ༌, ཁོང༌གུན༌ སྙིང༌ སང༌ ཕེས༌ཏེ༌ སལ༌ཁན༌གུན༌ ཨིན༌ནོག༌།
2CO.8.3	ཁོང༌གུན༌ནི༌ ཁྱུད༌ ནང༌ཞིན༌ ཙམ༌ཤིག༌ ཏང༌ཉན༌ནའང༌ ཏངས༌ མ༌ཚད༌, ཏེ༌སང༌ མང༌ང༌ ཏང༌ཁན༌བོའ༌ ངའེ༌ སྤང༌པོ༌ ཏང༌ ཉན༌ཅེས༌རག༌, ཡང༌ ཏེ༌བོ༌ ཁོང༌གུན༌ནི༌ ཐད༌པོ༌ ཉམ༌པོ༌ ཅོ༌རུག༌། 
2CO.8.4	ཡེ༌རུ༌ཤ༌ལེམ༌མི༌ རྒྱལ༌སའེ༌ ནང༌ང༌ ཡོད༌ཁན༌ནི༌ དད༌པ༌ཅན༌གུན༌ལ༌ རོགས༌ ཅོ༌ཅེས༌སི༌ རྩི༌ཝའེ༌ ནང༌ང༌ ཁོང༌གུན༌ནིའང༌ ཁག༌ ལེན༌ཉན༌ཅེས༌ལ༌, ང༌ཞའ༌ ཡང༌ནེ༌ ཡང༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལ༌དུག༌། 
2CO.8.5	ཡང༌ ཁོང༌གུན༌ནི༌ ང༌ཞའེ༌ སམ༌ཁན༌ནི༌ སང༌ མང༌ང༌ ཅོས༌, ཅིའ༌ཟེར༌ན༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌ ཁོང༌རང༌གུན༌ དང༌པོ༌, གཙོ༌བོ༌ ཡེ༌ཤུའ༌ ཏེ༌ནེ༌ ང༌ཞ༌གུན༌ལ༌ ཏང༌དུག༌།
2CO.8.6	ཏེན༌ན༌བོའེ༌ཕིའ༌ ང༌ཞ༌གུན༌ནི༌ སྤུན༌ ཏི༌ཏུས༌སི༌, གོ༌མ༌ ཁྱོ༌ཞ༌གུན༌ལ༌ པེ༌ནེ༌ རོགས༌གུན༌ ལྡུས༌ཏེ༌ ཁྱོང༌ཅེས༌ གོ༌ཟུག༌ ཅོ༌ཅེས༌ལ༌ སྤོས༌པ༌ ཏངས༌། ཏེ༌ པེ༌ནེ༌ རོགས༌གུན༌ ལྡུ༌ཅེས༌པོ༌ གྲུབ༌ཅུག༌ཅེས༌ལ༌ སྤོས༌པ༌ ཏང༌ཅེས༌སི༌ ཕིའ༌, ངའེ༌ ཁོའ༌ ཁྱོ༌ཞའེ༌ཀ༌ ལོགས༌ཏེ༌ ཆ༌ཅེས༌ལ༌ ཞུ༌ཝ༌ ཕུལ༌ལད༌། 
2CO.8.7	ཁྱོ༌ཞ༌གུན༌ནི༌ ལས༌ མང༌པོའེ༌ ནང༌ང༌ མ༌ རྒྱལ༌ལ༌ ཅོས༌ཏེ༌ ཨིན༌ནོག༌, སྤེར༌ན༌ དད༌པའེ༌ ནང༌ང༌, སྤེ༌ར༌ ཏང༌ཅེས༌སི༌ ནང༌ང༌, ཤེས༌རབས༌སི༌ ནང༌ང༌, ལས༌ ཅོ༌ཅེས༌སི༌ དོད༌པའེ༌ ནང༌ང༌, ཡང༌ ང༌ཞའེ༌ ཕིའ༌ ཁྱོ༌ཞ༌གུན༌ནི༌ གཅེས༌པའེ༌ ནང༌ང༌། ངའེ༌ དོད༌པ༌བོ༌ ནི༌, ཁྱོ༌ཞའེ༌ སྙིང༌ ཕེས༌ཏེ༌ ཏང༌ཅེས༌སི༌ ལས༌པོའེ༌ ནང༌ངའང༌ རྒྱལ༌ལ༌ ཅོ༌གོ༌ཤེས༌ ཨིན༌ནོག༌ སམ༌མ༌རག༌།
2CO.8.8	ངའེ༌ ཁྱོ༌ཞ༌གུན༌ལ༌ ཏེ༌བོ༌ ཅོས༌ ཟེར༌ཏེ༌ བཀའ༌ ཏང༌ང༌མེད༌, ཨིན༌ནའང༌ ངའེ༌ ཞན༌ཡང༌ ཆོས༌ཚོགས༌སི༌ ཏང༌དོད༌ཅན༌གུན༌ ཉམ༌པོ༌ ལྡུར༌ཏེ༌ ཁྱོ༌ཞ༌གུན༌ནི༌ གཅེས༌པ༌ ཙམ༌ཤིག༌གི༌ དྲང༌པོ༌ ཨིན༌ཁན༌བོ༌, ཚོད༌ལྟ༌ ཉིན༌རག༌།
2CO.8.9	ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌བོ༌ ཁྱོ༌ཞ༌གུན༌ལ༌ རྒྱུས༌ཡོད༌ཏེ༌ ཨིན༌ནོག༌། ཞན༌ ནམ༌ཁའེ༌ ནང༌ང༌ ཁོང༌ ཆུག༌པོ༌ ཨིན༌ནའང༌, ཁྱོ༌ཞ༌གུན༌ནི༌ ཏོན༌ལ༌ ཁོང༌ ཉལ༌བ༌ཅན༌ རྒྱུར༌ར༌ ཛདས༌། ཁྱོ༌ཞ༌གུན༌ ནམ༌ཁའེ༌ ནང༌ང༌ ཆུག༌པོ༌ རྒྱུར༌ཅུག༌ཅེས༌སི༌ ཕིའ༌, ཁོང༌ ཉལ༌བ༌ཅན༌ རྒྱུར༌ར༌ ཛདས༌།
2CO.8.10	འི༌བོ༌ ངའེ༌ ཁ༌ད༌ ཨིན༌, ལོ༌ ཅིག༌གི༌ སྔུན༌ལ༌ ཁྱོ༌ཞ༌གུན༌ནི༌ གོ༌ཟུག༌ ཅོ༌ཁན༌ནི༌ ལས༌པོ༌, གྲུབ༌ཅུག༌ན༌ རྒྱལ༌ལ༌ ཆ༌ཅེས༌ ཨིན༌ནོག༌། སྔུན༌མའེ༌ ལོའེ༌ ནང༌ང༌ ཁྱོ༌ཞ༌གུན༌ དང༌པོ༌རང༌ ཨིན༌པིན༌, ཀ༌གུན༌ནི༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ མ༌ཤི༌ཀ༌པ༌གུན༌ལ༌ པེ༌ནེ༌ ཏང༌ཅེས༌སི༌ དོད༌པ༌ ཡོད༌ཅེས༌ མ༌ཚད༌ ཏངས༌ཏེའང༌ ཨིན༌པིན༌། 
2CO.8.11	ཏ༌ ཁྱོ༌ཞ༌གུན༌ནི༌ ཀ༌ལས༌པོ༌ སྔུན༌ལ༌ གོ༌ཟུག༌ ཅོས༌ ཏེ༌བོ༌ གྲུབ༌ཅུག༌ གོ༌ཤེས༌ ཨིན༌ནོག༌། ཁྱོ༌ཞ༌གུན༌ནི༌ སྔུན༌ལ༌ ཏང༌ཅེས༌སི༌ སེམས༌སི༌ དོད༌པ༌བོ༌, དག༌ས༌ ཏེན༌ན༌ ཙོགས༌ལ༌ ཏང༌ཅེས༌སི༌ ནང༌ང༌ སྟོན༌ཤིག༌, རང༌རང༌ངི༌ ཁྱུད༌ ནང༌ཞིན༌ལ༌ ཏོང༌ཤིག༌། 
2CO.8.12	ཁྱོ༌ཞ༌གུན༌ནི༌ ཅི༌ཞིག༌ ཏང༌ཅེས༌སི༌ ཐག༌ཅད༌ ཅོས༌ གལ༌ཏེས༌ རིངས༌ཨིན༌ཞིག༌ ཏང༌ན༌, ཏེ༌བོའེ༌ དཀོན༌མཆོག༌ ཐུག༌ཉེས༌ ཤུག༌ག༌ནོག༌, ཡང༌ ཏེ༌བོ༌ ཁྱོ༌ཞ༌གུན༌ནི༌ ཏང༌ཅེས༌སི༌ ཁྱུད༌ནེ༌ ཐལ༌ཏེ༌ མན༌པ༌, ཁྱོ༌ཞ༌རང༌ངི༌ ཁྱུད༌ ནང༌ཞིན༌ ཏང༌གོས༌། 
2CO.8.13	འོ༌ན༌ ངའེ༌ དོད༌པ༌ ནི༌, ཁྱོ༌ཞ༌གུན༌ནི༌ ཏང༌ཅེས༌པོའེ༌, ཞན༌མ༌གུན༌ནི༌ མི༌ཚེ༌བོ༌ ལ༌མོ༌ཞིག༌ ཡང༌ ཁྱོ༌ཞ༌རང༌གུན༌ནི༌ མི༌ཚེ༌བོ༌ ཀགས༌པོ༌ཞིག༌ རྒྱུར༌ཅུག༌ཅེས༌པོ༌ མན༌, ཨིན༌ནའང༌ ཚང༌མའ༌ དྲན༌དྲ༌ ཡོང༌གོ༌ཤེས༌པོ༌ ཨིན༌། 
2CO.8.14	དག༌ས༌ ཁྱོ༌ཞ༌གུན༌ནི༌ ལག༌ག༌ མང༌པོ༌ ཡོད༌ པ༌སང༌, གོས༌སྡོམ༌ ཡོད༌ཁན༌གུན༌ལ༌ རོགས༌ ཅོ༌ཉན༌ཨིན༌། ཡོང༌ཅེས༌ཅན༌ནི༌ དུས༌སི༌ ནང༌ང༌, ཁོང༌གུན༌ལ༌ མང༌པོ༌ བྱོར༌ཏེ༌ ཁྱོ༌ཞ༌གུན༌ལ༌ གོས༌སྡོམ༌ ཡོད༌ ཟ༌ནེ༌, ཁྱོ༌ཞ༌ ཉམ༌པོ༌ བགོ༌ཨིན༌, ཏེ༌ནེ༌ ཚང༌མ༌ དྲན༌དྲ༌ རྒྱུར༌ཨིན༌། 
2CO.8.15	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།
2CO.8.15	"མང༌པོ༌ ལྡུས༌ཏེ༌ ཁྱོང༌ཁན༌གུན༌ནི༌ ལག༌ག༌
2CO.8.15	གོད༌ལ༌ ཏང༌ཅེས༌ལ༌ མ༌ལུས༌ས༌ ཨིན༌ནོག༌།
2CO.8.15	ཡང༌ ཉུ༌ངུན༌ ལྡུས༌ཏེ༌ ཁྱོང༌ཁན༌གུན༌ནི༌
2CO.8.15	གོས༌སྡོམ༌ དྲན༌དྲ༌ སོང༌ཏེ༌ ཨིན༌ནོག༌།"
2CO.8.16	ཨིན༌ནའང༌ དཀོན༌མཆོག༌ག༌ ཐུག༌རྗེ༌ཆེ༌, ཁོང༌ངི༌ ང༌ཞའེ༌ སྤུན༌ ཏི༌ཏུས༌ལའང༌, ཁྱོ༌ཞ༌གུན༌ནི༌ ཕིའ༌ ངའེ༌ ནང༌ང༌ ཡོད༌ཁན༌ནི༌ དོད༌པ༌གུན༌ ཙོགས༌ སལ༌ལ༌ ཛད༌ཏེ༌ དུག༌། 
2CO.8.17	ཏི༌ཏུས༌སི༌, ཁྱོ༌ཞའ༌ ཐུག༌ག༌ལ༌ ཡང༌སྐྱར༌ སོང༌ ཟེར༌ཁན༌ནི༌ ང༌ཞའེ༌ ཞུ༌ཝ༌བོའ༌ ཐད༌པོ༌ ཅོས༌། དེན༌བ༌, ཁོ༌ ཁོ༌རང༌, སོང༌ཏེ༌ ཁྱོ༌ཞ༌གུན༌ལ༌ ཐུག༌ཅེས༌ལ༌, རིངས༌ཏེ༌ ཤི༌རུག༌། 
2CO.8.18	ང༌ཞ༌གུན༌ནི༌ ཞན༌ སྤུན༌ཞིག༌གའང༌, ཏི༌ཏུས༌ ཉམ༌པོ༌ ལམ༌ཅུག༌གད༌། ཆོས༌ཚོགས༌ ཚང༌མའེ༌ ཁོའ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ཞབ༌སྟོག༌གི༌ ཕིའ༌ སྟོད༌པ༌ ཕུལ༌དུག༌། 
2CO.8.19	ང༌ཞའེ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ དད༌པ༌ཅན༌གུན༌ནི༌ ཕིའ༌ པེ༌ནེ༌ རོགས༌གུན༌ ཁྱེར༌ ཟ༌ནེ༌, ང༌ཞ༌གུན༌ལ༌ རོགས༌ ཅོ༌ཅེས༌སི༌ ཕིའ༌, ཆོས༌ཚོགས༌གུན༌ནི༌ ཁོ༌ ལྡམས༌ཏེ༌ ཨིན༌པིན༌, ཏེ༌ ཞབ༌སྟོག༌གུན༌ ནི༌, གཙོ༌བོ༌ ཡེ༌ཤུའ༌ སྤལ༌ ཁྱོང༌ཅེས༌ ཡང༌ ང༌ཞ༌གུན༌ རོགས༌ ཅོ༌ཅེས༌ལ༌ རིངས༌ཨིན༌ ཡོད༌ཁན༌ སྟན༌ན༌ནོག༌།
2CO.8.20	ང༌ཞའ༌ པེ༌ནེ༌ མང༌པོའེ༌ རོགས༌པོ༌ ནོར༌ཏེ༌ ཀོལ༌དུག༌ ཟེར༌ཅེས༌ནེ༌ སྐྱོབ༌ཅེས༌སི༌ ཕིའ༌, ང༌ཞའེ༌ ཁོ༌ དང༌ ཏི༌ཏུས༌ ཉིས༌ཀོ༌ ང༌ཞའ༌ ཉམ༌པོ༌ ཡེ༌རུ༌ཤ༌ལེམ༌མི༌ རྒྱལ༌ས༌ ཁྱེར༌ཨིན༌། 
2CO.8.21	ང༌ཞ༌གུན༌ནི༌ ཅོ༌ཁན༌ དྲང༌པོ༌ ཨིན༌ཁན༌བོ༌ གཙོ༌བོའེ༌ ཟིག༌ཤེས༌ མ༌ཚད༌ མི༌གུན༌ནིའང༌ ཐོང༌ཅེས༌ལ༌ རྩོན༌གྲུས༌ ཅོའད༌།
2CO.8.22	ང༌ཞ༌གུན༌ནི༌ ཁོང༌ ཉིས༌ཀོ༌ ཉམ༌པོ༌ ཞན༌ཡང༌ སྤུན༌ཞིག༌གའང༌ ལམ༌ཅུག༌གད༌, ཁོའེ༌ དུས༌སྐབས༌ མང༌པོ༌ཞིག༌གི༌ ནང༌ང༌, ཁོ༌རང༌ ཙམ༌ཤིག༌གི༌ གཙོ༌བོའ༌ ཞབ༌སྟོག༌ ཞུ༌ཅེས༌ལ༌ རིངས༌ཨིན༌ ཡོད༌ཁན༌བོ༌, ལན༌ མང༌པོ༌ སྟན༌ཏེ༌ ཏངས༌། ཁྱོ༌ཞ༌གུན༌ནི༌ ནང༌ང༌ མང༌ང༌ ལོ༌ཁྱེལ༌ ཡོད༌ཅེས༌པོའེ༌, ཏ༌ དག༌ས༌ ཁོ༌ མང༌ང༌ རིངས༌ཨིན༌ ཨིན༌ནོག༌། 
2CO.8.23	ཏི༌ཏུས༌ ནི༌, ངའེ༌ ཕྲོ༌པ༌ ང༌ ཉམ༌པོ༌ ཁྱོ༌ཞའ༌ རོགས༌ ཅོ༌ཁན༌བོ༌ ཨིན༌, ཡང༌ ཁོ༌ ཉམ༌པོ༌ ཡོད༌ཁན༌ནི༌ སྤུན༌ ཉིས༌ཀོ༌, ཆོས༌ཚོགས༌གུན༌ནི༌ ལམ༌ཅུགས༌ཏེ༌ ཨིན༌, ཡང༌ མ༌ཤི༌ཀའ༌ རྩི༌ཝ༌ ཁྱོང༌ང༌ནོག༌། 
2CO.8.24	ཏེན༌ན༌བོའེ༌ཕིའ༌ ཁོང༌ སུམ༌ཀོ༌ དང༌ ཞན༌ ཆོས༌ཚོགས༌གུན༌ནི༌ དུན༌ལ༌ ཁྱོ༌ཞའེ༌ གཅེས༌པ༌ དང༌ ང༌ཞའེ༌ ཁྱོ༌ཞ༌གུན༌ནི༌ སྐོར༌ལ༌ ཕོ༌སོ༌ ཅོ༌ཁན༌བོ༌ ཏན༌ཏན༌ ཨིན༌ཁན༌ སྟོན༌ཤིག༌།
2CO.9.1	ཡེ༌རུ༌ཤ༌ལེམ༌མི༌ དད༌པ༌ཅན༌གུན༌ནི༌ ཕིའ༌ ཞབ༌སྟོག༌གི༌ སྐོར༌ལ༌ ངའེ༌ ཁྱོ༌ཞ༌གུན༌ལ༌ བྲི༌གོས༌ མེད༌པ༌ ཨིན༌ནོག༌། 
2CO.9.2	ཅིའ༌ཟེར༌ན༌ ཁྱོ༌ཞའ༌ ཀོ༌རིན༌ཐི༌ ཆོས༌ཚོགས༌གུན༌ རོགས༌ ཅོ༌ཅེས༌ལ༌ ཙམ༌ཤིག༌ རིངས༌ཨིན༌ ཡོད༌ཁན༌བོ༌ ངའ༌ རྒྱུས༌ཡོད༌། ཡང༌ ཁྱོ༌ཞའ༌ ཨ༌ཀ༌ཡཱའེ༌
2CO.9.3	ཨིན༌ནའང༌ ཁྱོ༌ཞ༌གུན༌ནི༌ སྐོར༌ལ༌ ངའེ༌ ཕོ༌སོ༌ ཅོ༌ཁན༌བོ༌ ནོར༌ཏེ༌ མན༌ཁན༌ ཡང༌ ངའེ༌ ཟེར༌ཁན༌ ཙོགས༌ལ༌ ཁྱོ༌ཞ༌གུན༌ནི༌ པེ༌ནེ༌ ཚང༌མ༌ ལྡུས༌ཏེ༌ གྲལ༌གྲིག༌ ཅོ༌ཐུབ༌ཅེས༌སི༌ ཕིའ༌, ངའེ༌ ཁྱོ༌ཞ༌གུན༌ནི༌ཀ༌ འི༌ སྤུན༌ སུམ༌ཀོ༌ ཀལ༌ལད༌། 
2CO.9.4	གལ༌ཏེས༌ མ༌ཀེ༌དོ༌ནི༌ཡཱའེ༌ དད༌པ༌ཅན༌ ཁ༌ཅིག༌ ངའ༌ ཉམ༌པོ༌ ཡོངས༌ཏེ༌ ཁྱོ༌ཞ༌གུན༌ གྲལ༌གྲིག༌ མེད༌ཁན༌བོ༌ ཐོང༌ན༌, ཏེ༌ནེ༌ ངའེ༌ ཕོ༌སོ༌ ཅོ༌ཁན༌བོའེ༌ཀ༌ ང༌ ཅིག༌པོ༌ མ༌ཚད༌ ཁྱོ༌ཞ༌གུན༌ནའང༌ ཁྲེལ༌བ༌ ཆ༌ཅེས༌ ཨིན༌ནོག༌། 
2CO.9.5	ཏེ༌ནེ༌ ཁྱོ༌ཞ༌གུན༌ནི༌ དམ༌ཆ༌ ཅོས༌ཁན༌ནི༌ པེ༌ནེ༌གུན༌ གྲལ༌གྲིག༌ ཡོད༌ཅེས༌སི༌ ཕིའ༌ ངའེ༌ འི༌ སྤུན༌ ཚང༌ཀོ༌ ངའེ༌ སང༌ སྔུན༌ལ༌ ལམ༌ཅུག༌གད༌། ཨིན༌ནའང༌ ཏེ༌བོ༌ ཏང༌ཉིན༌ མེད༌ཨིན༌ ཏང༌ཁན༌ནི༌ སྐྱེས༌ཤིག༌ མན༌པ༌, ཐད༌ཏེ༌ ཏང༌ཁན༌ནི༌ སྐྱེས༌ཤིག༌ ཡོང༌གོས༌ སམ༌མ༌རག༌།
2CO.9.6	འི༌བོ༌ མ༌རྗེད༌ཤིག༌, ས༌འོན༌ ཉུ༌ངུན༌ ཏབ༌ཁན༌ནི༌ ཞིང༌བད༌པ༌ཞིག༌ག༌ སྟོན༌ཐོག༌གའང༌, ཉུ༌ངུན༌ཞིག༌ མ༌ནེ༌ སྨིན༌ན༌ མ༌ནོག༌། ཨིན༌ནའང༌ སྙིང༌ ཕེས༌ཏེ༌ ས༌འོན༌ ཏབ༌ཁན༌བོའེ༌ སྟོན༌ཐོག༌གའང༌, མང༌པོ༌ རྔ༌ཨེན༌། 
2CO.9.7	ཙམ༌ཤིག༌ ཏང༌ཉན༌ཅེས༌རག༌, ཏེ༌བོ༌ ཁྱོ༌ཞའ༌ རེ༌རེའེ༌ རང༌ངི༌ སྙིང༌ངི༌ ནང༌ང༌ ཐག༌ཅད༌གོས༌། སེམས༌ མ༌ཐད༌ད༌ ཡ༌ ཝང༌ངི༌ ནང༌ང༌ མ༌ཏང༌ཤིག༌, ཅིའ༌ཟེར༌ན༌ དཀོན༌མཆོག༌ ཐད༌པོ༌ ཉམ༌པོ༌ ཏང༌ཁན༌བོའ༌ ཐུགས༌ཐད༌ད༌ ཛད༌ད༌ནོག༌།
2CO.9.8	ཡང༌ དཀོན༌མཆོག༌གི༌ ཁྱོ༌ཞ༌གུན༌ལ༌ གོས༌སྡོམ༌གུན༌ སྙིང༌ ཕེས༌ཏེ༌ སལ༌ལ༌ ཛད༌ད༌ནོག༌། ཏེ༌ནེ༌ དུས༌རྒྱུན༌ ཁྱོ༌ཞའེ༌ གོས༌སྡོམ༌ ཚང༌མ༌ གྲུབ༌ཅེས༌ མ༌ཚད༌, ཞན༌མ༌གུན༌ལའང༌ ཡ༌ཏོ༌ ཅོ༌ ཉན༌ཨིན༌། 
2CO.9.9	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌།
2CO.9.9	"ཁོང༌ངི༌ གོས༌སྡོམ༌ ཡོད༌ཁན༌ ཚང༌མ༌ལ༌ སྙིང༌ ཕེས༌ཏེ༌ སལ༌ལ༌ནོག༌,
2CO.9.9	ཁོང༌ དྲང༌པོ༌ ཨིན༌ཁན༌བོ༌ དུས༌རྒྱུན༌ ལུས༌ཨིན༌།"
2CO.9.10	ཡང༌ ཞིང༌བད༌པ༌ ས༌འོན༌ རིག༌ག༌ ཛད༌ཁན༌ དཀོན༌མཆོག༌གི༌ ཏ༌གིའང༌ སལ༌ལ༌ ཛད༌ད༌ནོག༌། ཏེན༌ན༌ ཟུག༌གི༌ ཁོང༌ངི༌ ཁྱོ༌ཞ༌གུན༌ནི༌ གོས༌སྡོམ༌གུན༌ རིག༌ག༌ ཛད༌ཏེ༌ ཁྱོ༌ཞ༌གུན༌ལ༌ ཡོད༌ཁན༌གུན༌ ཕེལ༌ ཅུག༌ག༌ ཛད༌ད༌ནོག༌། ཏེ༌ནེ༌ ཁྱོ༌ཞ༌གུན༌ནི༌ ནང༌ང༌ སྙིང༌ ཕེས༌ཏེ༌ མང༌ང༌ ཏང༌ཅེས༌སི༌ སྟོན༌ཐོགས༌ སྨིན༌ཨིན༌།
2CO.9.11	འོ༌ན༌ དུས༌རྒྱུན༌ སྙིང༌ ཕེས༌ཏེ༌ ཏང༌ཅེས༌སི༌ ཕིའ༌, ཁྱོ༌ཞ༌གུན༌ལ༌ ཅི༌ས༌ཐོག༌ནེ༌ བྱིན༌ལབས༌ སལ༌ལ༌ ཛད༌ཨིན༌། ཡང༌ ནམ༌ ང༌ཞའེ༌ ཁྱོ༌ཞ༌གུན༌ནི༌ ཀ༌ནེ༌ ཏེ༌ པེ༌ནེ༌གུན༌ ཁྱེར༌ཏེ༌ གོས༌སྡོམ༌ ཡོད༌ཁན༌གུན༌ལ༌ ཏང༌ང༌ཅིག༌, ཁོང༌གུན༌ནི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ནོག༌། 
2CO.9.12	ཏེ༌ནེ༌ འི༌ ཏང༌ཅེས༌ཅན༌ནི༌ ཞབ༌སྟོག༌པའེ༌ བྲས༌བུ༌ ཟང༌པོ༌ ཉིས༌ སྨིན༌ན༌ནོག༌། ཏེ༌བོ༌ ཡེ༌རུ༌ཤ༌ལེམ༌མི༌ དད༌པ༌ཅན༌གུན༌ནི༌ གོས༌སྡོམ༌གུན༌ ཐོབ༌ཅེས༌ དང༌ ཁོང༌གུན༌ནི༌ ཐད༌པོ༌ ཉམ༌པོ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཅེས༌གུན༌ ཨིན༌ནོག༌།
2CO.9.13	ཁྱོ༌ཞ༌གུན༌ནི༌ ཞབ༌སྟོག༌གི༌ བྲས༌བུའི༌, ཁོང༌གུན༌ནི༌ དཀོན༌མཆོག༌ག༌ སྤལ༌ ཕུལ༌ལ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཁོང༌གུན༌ དང༌ དད༌པ༌ ཡོད༌ཁན༌ ཚང༌མ༌ལ༌, སྙིང༌ ཕེས༌ཏེ༌ ཏང༌ཅེས༌པོ༌ རྒྱུད༌ཏེ༌, ཁྱོ༌ཞ༌གུན༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཁའ༌ཉན༌ཁན༌ ཨིན༌ཁན༌བོ༌, སྟན༌ན༌ནོག༌། 
2CO.9.14	ཡང༌ དཀོན༌མཆོག༌གི༌ ཁྱོ༌ཞ༌གུན༌ལ༌ སལ༌ལ༌ ཛད༌ཁན༌ནི༌ ཐུག༌རྗེ༌ ཁྱོ༌ཞ༌གུན༌ནི༌ ནང༌ནེ༌ ལུད༌ཨིན༌ ཡོད༌ཅེས༌པོའེ༌, ཁོང༌གུན༌ནི༌ སྙིང༌ནེ༌ ཁྱོ༌ཞ༌གུན༌ནི༌ ཕིའ༌ སྨོས༌ལམ༌ ཕུལ༌ལ༌ནོག༌། 
2CO.9.15	ཙམ༌ཤིག༌གི༌ ཧ༌ལས༌ཤེས༌ དང༌ ཚིགས༌ རྒྱུད༌ཏེ༌ ཤད༌ མི༌ཉན༌ཅེས༌སི༌ དཀོན༌མཆོག༌གི༌ ཐར༌པའེ༌ སྐྱེས༌སི༌ ཕིའ༌, དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཤིག༌།
2CO.10.1	ཏ༌ ང༌ པ༌འུ༌ལུའི༌ ཁྱོ༌ཞ༌གུན༌ལ༌ མ༌ཤི༌ཀའེ༌ པས༌མོ༌ དང༌ སམ༌བ༌ ཟང༌པོ༌ ཉམ༌པོ༌ ཞུ༌ཝ༌ ཕུལ༌ལད༌། ཁྱོ༌ཞ༌གུན༌ནི༌ ང༌ ཁྱོ༌ཞའེ༌ ཕྲོའ༌ ཡོད༌ ཟ༌ནེ༌ ངོས༌མིག༌ ཆུ༌ངུན༌, ཨིན༌ནའང༌ ཐག༌རིང༌ནེ༌ ངའེ༌ ཨི༌གེ༌གུན༌ བྲི༌ ཟ༌ནེ༌ མ༌ ཝང༌ཅན༌ ཡོང༌དུག༌ སམ༌མ༌ནོག༌། 
2CO.10.2	ངའ༌ ཡོང༌ ཟ༌ནེ༌, ང༌ཞའེ༌ ཇིག༌རྟེན༌པའེ༌ དོད༌པ༌ ནང༌ཞིན༌ ལས༌ ཅོ༌རུག༌ སམ༌ཁན༌གུན༌ ཉམ༌པོ༌ ཝང༌ཆ༌ ཀོལ༌ མི༌གོ༌ཤེས༌སི༌ ཕིའ༌, ངའེ༌ ཁྱོ༌ཞ༌གུན༌ལ༌ དག༌ས༌ ཞུ༌ཝ༌ ཕུལ༌ལད༌།
2CO.10.3	ང༌ཞའ༌ མི༌ ཨིན༌ནའང༌, ང༌ཞ༌གུན༌ནི༌ ཇིག༌རྟེན༌པའེ༌ ཚུལ༌ལ༌ མག༌ ཏང༌ང༌མེད༌། 
2CO.10.4	མི༌གུན༌ནི༌ སྲན༌ཏྲེ༌ ཐམས༌ཏེ༌ ཡོད༌ཁན༌ནི༌ ཟུས༌མའེ༌ སམ༌ཚུལ༌ དང༌ ཟེར༌རྒྱུ༌ གུན༌ མེད༌ཁན༌ ཅོ༌ཅེས༌ལ༌, ང༌ཞ༌གུན༌ནི༌ ཇིག༌རྟེན༌ནི༌ ལག༌ཆ༌གུན༌ མན༌པ༌, དཀོན༌མཆོག༌གི༌ ལག༌ཆ༌ ཀྲག༌པོ༌གུན༌ ཀོལ༌ལད༌། 
2CO.10.5	ང༌ཞ༌གུན༌ནི༌ མི༌གུན༌ལ༌ དཀོན༌མཆོག༌ ཤེས༌ མ༌ཤུག༌ག༌ བོར༌ཁན༌ནི༌ ཕོ༌སོ༌ཅན༌ནི༌ གག༌སྐྱིལ༌ ཚང༌མ༌ མེད༌ཁན༌ ཅོའད༌, ཡང༌ ཏེ༌ རྒྱབ༌གལ༌ཅན༌ནི༌ སམ༌ཚུལ༌གུན༌ ཕམ༌ཤུགས༌ཏེ༌, མ༌ཤི༌ཀའེ༌ ཞལ༌ཏ༌གུན༌ ཁའ༌ཉན༌ཅེས༌ སླབ༌བད༌། 
2CO.10.6	ཁྱོ༌ཞ༌གུན༌ནི༌ ང༌ཞའེ༌ ཁའ༌ཉན༌ཅེས༌པོ༌ སིང༌ གྲུབ༌བ༌ཅིག༌, ཏེ༌ནེ༌ ཁའ༌ མ༌ཉན༌ན༌ ལུས༌ཁན༌ ཚང༌མ༌ལ༌ ང༌ཞའེ༌ ཆད༌པ༌ ཅད༌ཨིན༌།
2CO.10.7	དེན༌བའེ༌ ནས༌ལུག༌པོའ༌ ལྟོས༌ཤིག༌, མ༌ ལོ༌ཁྱེལ༌ ཉམ༌པོ༌ ང༌ མ༌ཤི༌ཀའེ༌ ཨིན༌ ཟེར༌ཁན༌གུན༌ནི༌ ང༌ཞ༌གུན༌ནའང༌ མ༌ཤི༌ཀའེ༌ ཨིན༌ཁན༌, ཁོ༌རང༌གུན༌ ཙོགས༌ ལོ༌ཁྱེལ༌ ཡོད༌ཁན༌བོ༌ ཤེས༌གོས༌། 
2CO.10.8	ཞན༌ གཙོ༌བོ༌ ཡེ༌ཤུའི༌ ང༌ཞ༌གུན༌ལ༌ སལ༌ལ༌ ཛད༌ཁན༌ནི༌ ཝང༌ཆའེ༌ ནང༌ང༌ ཕོ༌སོ༌ ཅོས༌ཏེ༌, ངའེ༌ སྤེ༌ར༌ ཏངས༌ཏེ༌ ཡོད༌ན༌, ཏེ༌བོ༌ ཁྱོ༌ཞ༌གུན༌ དད༌པའེ༌ ནང༌ང༌ ཁྲེས༌སྟོར༌ མ༌ཅོའ༌, ཤེད༌ཅན༌ རྒྱུར༌ཅེས༌ལ༌ ཨིན༌པིན༌། ངའ༌ ང༌རང༌ངི༌ ཝང༌ཆ༌ ཀོལ༌ཁན༌བོའེ༌ཀ༌ ཁྲེལ༌བ༌ མི༌ཚོར༌།
2CO.10.9	ངའེ༌ ང༌རང༌ངི༌ ཨི༌གེ༌གུན༌ རྒྱུད༌ཏེ༌, ཁྱོ༌ཞ༌གུན༌ ཇིགས༌ཤུག༌ཅེས༌སི༌ རྩོན༌གྲུས༌ ཅོའ༌མེད༌། 
2CO.10.10	ཅིའ༌ཟེར༌ན༌ ཁ༌ཅིག༌གི༌, "པ༌འུ༌ལུའི༌ ཨི༌གེ༌གུན༌ ཏོན༌ཏག༌ཅན༌ དང༌ ཝང༌ཅན༌ ཡོང༌དུག༌ ཨིན༌ནའང༌ ང༌དང༌གུན༌ནི༌ ཕྲོའ༌ ཡོད༌ ཟ༌ནེ༌, ཁོ༌ ཧམ༌པ༌ མེད༌ཁན༌ དང༌ ཁོའེ༌ ལྕིད༌ མེད༌ཁན༌ནི༌ སྤེ༌ར༌ ཏང༌དུག༌" ཟེར༌ར༌ནོག༌། 
2CO.10.11	ཀ༌ཟུག༌ ཐག༌རིང༌ང༌ ཡོད༌ ཟ༌ནེ༌, ང༌ཞའེ༌ ཨི༌གེ༌གུན༌ བྲིས༌ཏེ༌ ཡོད༌ཁན༌ ཙོགས༌ལ༌ ང༌ཞའ༌ ཡོང༌ ཟ༌ནེ༌, ང༌ཞའེ༌ ཝང༌ཆ༌ སྟན༌ཅེས༌པོ༌, ཏེ༌ མི༌གུན༌ལ༌ ཧ༌གོ༌ གོ༌ཤེས༌ ཨིན༌ནོག༌། 
2CO.10.12	ཏེ༌ མི༌ ཀྲག༌པོ༌གུན༌ནི༌ ཁོ༌རང༌གུན༌ མ༌ ཁག༌ཅན༌ ཨིན༌ ཟེར༌ཁན༌ ཙོགས༌ ཟེར༌ཅེས༌སི༌ ང༌ཞའེ༌ ཧམ༌པ༌ ཅོའ༌མེད༌། ཨིན༌ནའང༌ ཁོང༌གུན༌ནི༌ ཁོ༌རང༌ ཅིག༌ དང༌ ཅིག༌ སྤེ༌ཅེས༌ ཡང༌ ཅིག༌ ཏང༌ ཅིག༌ པར༌ལ༌ རྡུར༌ ཟ༌ནེ༌ ཙམ༌ཤིག༌གི༌ སམ༌བ༌ མེད༌ཁན༌ ཨིན༌ནོག༌།
2CO.10.13	ཨིན༌ནའང༌ ང༌ཞ༌གུན༌ནི༌ ཝང༌ཆ༌ནེ༌ ཐལ༌ཏེ༌ ཅོས༌ཁན༌ནི༌ ལས༌གུན༌ནི༌ ནང༌ང༌ ཕོ༌སོ༌ ཅོའ༌མེད༌། ང༌ཞ༌གུན༌ལ༌ དཀོན༌མཆོག༌གི༌ སལ༌ལ༌ ཛད༌ཁན༌ནི༌ ལས༌གུན༌ནི༌ ནང༌ནེ༌ གྲུབ༌ཅུག༌ག༌ ཛད༌ཁན༌གུན༌ནི༌ཀ༌ ཕོ༌སོ༌ ཅོའད༌, ཀ༌བོའེ༌ ནང༌ང༌ ཁྱོ༌ཞའ༌ ཉམ༌པོ༌ ལས༌ ཅོ༌ཁན༌གུན༌ནའང༌ ཐེས༌ཏེ༌ ཨིན༌། 
2CO.10.14	གལ༌ཏེས༌ ཁྱོ༌ཞའ༌ ཡོད༌ས༌ ང༌ཞའ༌ མ༌ནེ༌ མ༌ཡོང༌ང༌ ཨིན༌པིན༌ན༌, ཏེ༌ནེ༌ ང༌ཞ༌གུན༌ནི༌ ཁྱོ༌ཞ༌གུན༌ནི༌ཀ༌ ཝང༌ ཡོད༌ ཟེར༌ ཟ༌ནེ༌, ང༌ཞའ༌ ཟེར༌ཆོགས༌ཤེས༌པོ༌ སང༌ ཐལ༌ཏེ༌ སོང༌ཏེ༌ ཨིན༌ནོག༌། ཨིན༌ནའང༌ ཁྱོ༌ཞའ༌ ཡོད༌ས༌ ཚོག༌པའང༌ ཡོངས༌ཏེ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཤད༌ཁན༌ ང༌ཞའ༌ དང༌པོ༌རང༌ ཨིན༌པིན༌, 
2CO.10.15	མ༌ཚད༌ ང༌ཞ༌གུན༌ནི༌ ཞན༌མའེ༌ ཅོས༌ཁན༌ནི༌ ལས༌སི༌ཀ༌ ཕོ༌སོ༌ ཅོས༌ཏེ༌ སྟོད༌པ༌ མ༌ལེན༌པིན༌། ཨིན༌ནའང༌ ཁྱོ༌ཞ༌གུན༌ དད༌པའེ༌ ནང༌ང༌ ཡར༌རྒྱས༌ ཆ༌ཅིག༌ ཁྱོ༌ཞའེ༌ ཕྲོའ༌ ང༌ཞའེ༌ ལས༌གུན༌ མང༌ང༌ རྒྱས༌ཨིན༌ ཆ༌ཅེས༌སི༌ ང༌ཞའེ༌ རེ༌ཝ༌ ཨིན༌། 
2CO.10.16	ཏེ༌ནེ༌ ང༌ཞའེ༌ ཁྱོ༌ཞ༌གུན༌ནི༌ ནས༌སའེ༌ སང༌ ཐག༌རིང༌ང༌, ཞན༌སུ༌ཞིག༌གའང༌ ལས༌ མ༌ཅོ༌ཁན༌ནི༌ ནས༌ས༌གུན༌ནི༌ ནང༌ང༌ གའ༌མོའེ༌ ནས༌ཚུལ༌བོ༌ ཤད༌ཉན༌ཅེས༌ ཨིན༌ནོག༌, ཅིའ༌ཟེར༌ན༌ ང༌ཞའེ༌ ཏེ༌ ནས༌སའེ༌ཀ༌ ཕོ༌སོ༌ ཅོ༌ཉིན༌ མེ༌རག༌ ཀ༌བོའེ༌ ནང༌ང༌ ཞན༌མ༌གུན༌ནི༌ ལས༌ ཅོ༌ཚར༌ཏེ༌ ཨིན༌། 
2CO.10.17	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "གལ༌ཏེས༌ ཁྱོ༌ཞ༌གུན༌ ཕོ༌སོ༌ ཅོ༌ཉིན༌ ཡོད༌ན༌ གཙོ༌བོ༌ དཀོན༌མཆོག༌ ཅིག༌པོའེ༌ཀ༌ ཕོ༌སོ༌ ཅོ༌ཤིག༌།
2CO.10.18	རང༌ དང༌ རང༌ང༌ སྟོད༌པ༌ ཏང༌ཅེས༌པོའ༌ མན༌པ༌ གཙོ༌བོའེ༌ སྟོད༌པ༌ ཕུལ༌ཅེས༌པོའ༌ རིན༌ ཡོད༌ཏེ༌ ཨིན༌ནོག༌།
2CO.11.1	ཏ༌རུང༌ངའང༌ ངའེ༌ སམ༌བ༌ མ༌ཏང༌ང༌ ཕོ༌སོ༌ ཅོ༌ཁན༌བོའ༌, ཁྱོ༌ཞ༌གུན༌ ཙ༌པིག༌ཤིག༌ སྣང༌ང༌ མ༌ཚེར༌ར༌ ཉན༌ཅེས༌སི༌ རེ༌ཝ༌ ཅོའད༌། ཐུག༌རྗེ༌ ཛད༌ཏེ༌ ང༌ ཉམ༌པོ༌ ཟོད༌པ༌ བོར༌ར༌ ཛད༌། 
2CO.11.2	དཀོན༌མཆོག༌གི༌ ཁྱོ༌ཞ༌ ཁོང༌རང༌ ཅིག༌པོའེ༌ ཨིན༌ཅེས༌སི༌ ཐུགས༌དོད༌ ཡོད༌ད༌ ཙོགས༌ལ༌, ངའེ༌ ནང༌ངའང༌ ཁྱོ༌ཞ༌གུན༌ནི༌ ཕིའ༌ ཏེན༌ན༌ ཙོགས༌ དོད༌པ༌ རག༌། ཨ༌བའེ༌ ཁོང༌རང༌ངི༌ བུ༌མོ༌བོ༌ ཁོའེ༌ མག༌པའེ༌ ལག༌ག༌ སྟད༌ ཟ༌ནེ༌, རྩང༌མ༌ཞིག༌ ཡོང༌གོ༌ སམ༌མད༌, ཏེན༌ན༌ ཙོགས༌ལ༌ མ༌ཤི༌ཀའེ༌ རྒྱུར༌ཅེས༌སི༌ ཕིའ༌ ངའེ༌ ཁྱོ༌ཞ༌གུན༌ ཁོང༌ངི༌ ཆག༌ག༌ སྟད༌ ཟ༌ནེ༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ རྩང༌མ༌ ཡོང༌ཅེས༌སི༌ ཁ༌ཆད༌ ཅོས༌པིན༌། 
2CO.11.3	ཨིན༌ནའང༌ ཤེ༌ཏན༌ རུལ༌ལ༌ ཟུས༌ཏེ༌ ཧ༌ཝ༌ ཟེར༌ཁན༌ནི༌ བུ༌མོ༌བོའ༌ གོབ༌སྐོར༌ ཏང༌ང༌ ཙོགས༌ལ༌, ཁོའེ༌ ཅི༌ ཅོས༌ཏེའང༌ ཁྱོ༌ཞ༌གུན༌ནི༌ སེམས༌ ལག༌མོ༌ དང༌ སྙིང༌ངི༌ ཐིལ༌ནེ༌ མ༌ཤི༌ཀ༌ ཅིག༌པོའེ༌ ཨིན༌ཅེས༌སི༌ དོད༌པའེ༌ ལམ༌ནེ༌ ཐག༌རིང༌ང༌ ཁྱེར༌ར༌ནོག༌ སམས༌ཏེ༌ ངའ༌ ཇིགས༌ས༌རག༌། 
2CO.11.4	སུ༌ཞིག༌ ཁྱོ༌ཞ༌གུན༌ ཡོད༌ས༌ ཡོངས༌ཏེ༌ ང༌ཞའེ༌ སླབ༌ཁན༌ནི༌ ཡེ༌ཤུའི༌ སྐོར༌ལ༌ མན༌པ༌ ཡང༌ ཡེ༌ཤུ༌ སོ༌སོ༌ཞིག༌གི༌ སྐོར༌ལ༌ སླབ༌ན༌, ཡ༌ ཁྱོ༌ཞ༌གུན༌ལ༌ ཐོབས༌ཏེ༌ ཡོད༌ཁན༌ནི༌ ཐུག༌ཉིད༌པོ༌ མན༌པ༌ ཡང༌ སེམས༌ཉིད༌ སོ༌སོ༌ཞིག༌ ཐོབ༌ན༌, ཡ༌ ང༌ཞའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌ ཁྱོ༌ཞའེ༌ དད༌པ༌ ཅོ༌ཁན༌བོ༌ མན༌པ༌ ཡང༌ གའ༌མོའེ༌ ནས༌ཚུལ༌ སོ༌སོ༌ཞིག༌ ཤད༌ན༌, ཁྱོ༌ཞ༌གུན༌ནི༌ ཐད༌པོ༌ ཉམ༌པོ༌ ཏེ༌གུན༌ ལེན༌དུག༌།
2CO.11.5	ཨིན༌ནའང༌ ཅི༌ས༌ཐོག༌ནེ༌ ང༌ ཏེ༌ མ༌ཤི༌ཀའེ༌ སྐུ༌ཚབས༌ ཀྲག༌པོ༌ རིག༌ ཨིན༌ ཟེར༌ཁན༌གུན༌ནི༌ སང༌ འུ༌ཐུགས༌ མེད༌། 
2CO.11.6	སྤེ༌ར༌ ཏང༌ཅེས༌སི༌ ནང༌ང༌ ངའ༌ ཁོང༌གུན༌ ཙོགས༌ལ༌ ཁས༌པ༌ མེད༌གྲོ༌, ཨིན༌ནའང༌ ངའེ༌ ནང༌ང༌ ཡོན༌ཏན༌ མེད༌པ༌ མན༌། ང༌ཞའེ༌ ཅོ༌ཁན༌ དང༌ སླབ༌ཁན༌ ཚང༌མའེ༌ ནང༌ང༌ ཏེ༌བོ༌ སལ༌པོ༌ ཅོས༌ཏེ༌ སྟན༌པིན༌།
2CO.11.7	ཅི༌ ངའེ༌ ང༌རང༌ པས༌མོ༌ དང༌ ཁྱོ༌ཞ༌གུན༌ལ༌ རྩི༌ཝ༌ ཅོས༌ཏེ༌ དཀོན༌མཆོག༌གི༌ གའ༌མོའེ༌ ནས༌ཚུལ༌བོ༌ རིན༌ མེད༌པ༌ ཤད༌ ཟ༌ནེ༌, སྡིག༌པ༌ ཅོས༌ཏེ༌ ཨིན༌ནོག༌ག༌?
2CO.11.8	ངའེ༌ ཞན༌མ༌ ཆོས༌ཚོགས༌གུན༌ནི༌ ཀ༌ནེ༌ པེ༌ནེ༌ རོགས༌གུན༌ ལེན༌ཏེ༌ ཁྱོ༌ཞ༌གུན༌ལ༌ རིན༌ མེད༌པ༌ ཞབ༌སྟོག༌ ཞུ༌ ཟ༌ནེ༌, ཅི༌ ངའེ༌ ཁོང༌གུན༌ ཅོམས༌ཏོག༌ག༌? 
2CO.11.9	ཡང༌ ང༌ ཁྱོ༌ཞ༌གུན༌ ཉམ༌པོ༌ ཡོད༌དི༌ དུས༌ ངའེ༌ གོས༌སྡོམ༌གུན༌ དྲན༌དྲ༌ མ༌ཆ༌ ཟ༌ནེ༌, ངའེ༌ སུ༌ཞིག༌གའང༌ རོགས༌ ཅོ༌ཅེས༌ལ༌ བར༌དོ༌ མ༌སྟན༌པིན༌, ཅིའ༌ཟེར༌ན༌ མ༌ཀེ༌དོ༌ནི༌ཡཱའེ༌ནེ༌ ཡོང༌ཁན༌ནི༌ སྤུན༌གུན༌ནི༌ ངའ༌ གོས༌སྡོམ༌ ཡོད༌ཁན༌ ཚང༌མ༌ ཁྱོངས༌། ང༌ ཁྱོ༌ཞ༌གུན༌ནི༌ཀ༌ བར༌དོ༌ཞིག༌ མ༌ནེ༌ མ༌རྒྱུར༌པིན༌, ཡང༌ ང༌ རྒྱུར༌ཨིན༌ནའང༌ མེ༌རག༌། 
2CO.11.10	ཀ༌ཟུག༌ མ༌ཤི༌ཀའེ༌ དེན༌བ༌ ངའེ༌ ནང༌ང༌ ཡོད༌ཁན༌བོ༌ ཏན༌ཏན༌ ཨིན༌, ཨ༌ཀ༌ཡཱའེ༌
2CO.11.11	ངའེ༌ ཁྱོ༌ཞ༌གུན༌ནི༌ ཀ༌ནེ༌ ང༌རང༌ངི༌ གོས༌སྡོམ༌མི༌ ཕིའ༌ རྒྱུ༌ནོར༌རི༌ རོགས༌གུན༌ མ༌ལེན༌ པ༌སང༌, ཅི༌ ངའེ༌ ཁྱོ༌ཞ༌གུན༌ལ༌ གཅེས༌པ༌ མ༌ཅོའ༌ ཨིན༌ནོག༌ག༌? མ༌ནེ༌ མན༌། ངའེ༌ ཁྱོ༌ཞ༌གུན༌ལ༌ གཅེས༌པ༌ ཅོ༌ཁན༌བོ༌ དཀོན༌མཆོག༌གི༌ ཁྱེན༌ན༌ ཛད༌ད༌ནོག༌།
2CO.11.12	འོ༌ན༌ ངའེ༌ ཏ༌རུང༌ངའང༌ ཏེན༌ན༌བོ༌ ཅོ༌ཨིན༌ དུག༌ཨིན༌། ཏེ༌བོའེ༌ ཀྲག༌པོ༌ སྐུ༌ཚབས༌གུན༌ལ༌ ཁོང༌གུན༌ནི༌ ལས༌པོའང༌ ང༌ཞའེ༌ ལས༌ ཙོགས༌ ཨིན༌ ཟེར༌ཏེ༌ ཕོ༌སོ༌ ཅོ༌ཅེས༌སི༌ སྐབས༌ ཐོབ༌ཅེས༌ནེ༌ གགས༌ཏེ༌ བོར༌ཨིན༌། 
2CO.11.13	ཁོང༌གུན༌ མ༌ཤི༌ཀའེ༌ ཟུས༌མ༌ སྐུ༌ཚབས༌གུན༌ ཨིན༌ནོག༌། ཁོང༌གུན༌ནི༌ སྐྱོན༌ཇན༌ནི༌ ལས༌གུན༌ ཅོ༌ཨིན༌, མ༌ཤི༌ཀའེ༌ སྐུ༌ཚབས༌ ཨིན༌ཟུན༌ ཏང༌ང༌ནོག༌། 
2CO.11.14	ཨིན༌ནའང༌ ང༌ ཧ༌ལས༌ས༌ མེ༌རག༌, ཤེ༌ཏན༌ནིའང༌ ཁོ༌རང༌ དཀོན༌མཆོག༌གི༌ ཀལ༌ལ༌ ཛད༌ཁན༌ འོད༌དི༌ ཕོ༌ཉ༌ ཨིན༌ཟུན༌ ཏང༌ང༌ནོག༌། 
2CO.11.15	ཏེ༌ནེ༌ ཤེ༌ཏན༌ནི༌ ཡོག༌པོ༌གུན༌ནིའང༌ ཁོ༌རང༌གུན༌ དྲང༌པོ༌ ཞབ༌སྟོག༌པ༌ ཨིན༌ཟུན༌ ཏང༌ཁན༌བོའེ༌ཀ༌ ང༌དང༌གུན༌ ཧ༌ལས༌གོ༌ཤེས༌ མ༌ནོག༌། སྟིང༌ཇུག༌ག༌ ཁོང༌གུན༌ལ༌ ཁོ༌རང༌གུན༌ནི༌ ལས༌ ངན༌པ༌ ཅོས༌ཁན༌གུན༌ལ༌ འོས༌པའེ༌ ཆད༌པ༌ ཕོག༌ག༌ནོག༌།
2CO.11.16	ངའེ༌ ཡང༌སྐྱར༌ ཟེར༌རད༌, འི༌ཟུག༌ སྤེ༌ར༌ ཏང༌ཅེས༌པོའེ༌ ངའ༌ སམ༌བ༌ མེད༌ཁན༌ཞིག༌ ཨིན༌ནོག༌ མ༌སམ༌ཤིག༌། གལ༌ཏེས༌ ཁྱོ༌ཞ༌གུན༌ནི༌ ཏེ༌ཟུག༌ སམ༌ནའང༌, ངའེ༌ ང༌རང༌ངི༌ སྐོར༌ལ༌ ཙ༌པིག༌ མང༌ང༌ ཕོ༌སོ༌ ཅོ༌ ཟ༌ནེ༌, ངའང༌ ཉོན༌ཤིག༌ ཀ༌ཟུག༌གི༌ ཁྱོ༌ཞ༌གུན༌ནི༌ མི༌ སམ༌བ༌ མེད༌ཁན༌ཞིག༌ག༌ ཉན༌ནད༌། 
2CO.11.17	ཞན༌ འི༌ཙོགས༌སི༌ ཕོ༌སོ༌གུན༌ གཙོ༌བོའེ༌ ཆོགས༌ནེ༌ ཡོང༌ང༌ མ༌ནོག༌, ཨིན༌ནའང༌ ངའེ༌ སམ༌བ༌ མེད༌ཁན༌ཞིག༌ ཙོགས༌ལ༌ སྤེ༌ར༌ ཏང༌ངད༌། 
2CO.11.18	ཏེ༌གུན༌ནི༌ ཁོ༌རང༌གུན༌ནི༌ ཇིག༌རྟེན༌ནི༌ཀ༌ བྲས༌བུ༌ ཐོབ༌ཁན༌གུན༌ནི༌ སྐོར༌ལ༌ ཕོ༌སོ༌ ཅོས༌ པ༌སང༌ ངེའང༌ ཅོ༌ཨིན༌། 
2CO.11.19	ཁྱོ༌ཞའ༌ ཀོ༌རིན༌ཐི༌ མ༌ཤི༌ཀ༌པ༌གུན༌ མ༌ ཤེས༌རབས༌ཅན༌ ཨིན༌ པ༌སང༌ ཁྱོ༌ཞ༌གུན༌ནི༌ ཏེ༌ སམ༌བ༌ མེད༌ཁན༌ནི༌ སློབ༌པོན༌གུན༌ ཐད༌པོ༌ ཉམ༌པོ༌ སྲན༌ཏེ༌ ཨིན༌ན༌? 
2CO.11.20	ཁྱོ༌ཞ༌གུན༌ ཝང༌ངི༌ ཡོག༌ག༌ སྲུལ༌ཁན༌, ཡ༌ ཡོད༌ཁན༌ ཚང༌མ༌ ཀོགས༌ཏེ༌ ཁྱེར༌ཁན༌, ཡ༌ ཕན༌ཐོགས༌ ལེན༌ཁན༌, ཡ༌ ཀྲག༌པོ༌ སྟན༌ཁན༌, ཡ༌ གྲམ༌ལྕག༌ ཏང༌ཁན༌ ཚང༌མའང༌ ཁྱོ༌ཞ༌གུན༌ནི༌ སྲན༌ཏེ༌ དུག༌དུག༌། 
2CO.11.21	འི༌ཙོགས༌སི༌ ལས༌གུན༌ ཅོ༌ཅེས༌སི༌ ནང༌ང༌ ང༌ཞ༌གུན༌ མངས༌ཏེའང༌ འུ༌ཐུགས༌ ཨིན༌ཁན༌བོ༌ ཤད༌ཅེས༌ལ༌ ང༌རང༌ ཁྲེལ༌ལ༌ རག༌། ཨིན༌ནའང༌ གལ༌ཏེས༌ ཏེ༌གུན༌ནི༌ ཁོ༌རང༌གུན༌ནི༌ སྐོར༌ལ༌ ཕོ༌སོ༌ ཅོ༌ཅེས༌སི༌ ཧམ༌པ༌ ཅོ༌ན༌, ངའེ༌ ང༌རང༌ངི༌ སམ༌བ༌ མེད༌ཁན༌ ཙོགས༌ལ༌ སྤེ༌ར༌ ཏང༌ཁན༌བོའེ༌ཀའང༌, ཕོ༌སོ༌ ཅོ༌ཅེས༌སི༌ ཧམ༌པ༌ ཅོ༌ཨིན༌།
2CO.11.22	ཁོང༌གུན༌ ཨིབ༌རི༌པ༌ ཨིན༌ནོག༌ག༌? ངའང༌ ཨིན༌། ཁོང༌གུན༌ ཨིས༌ར༌ཨེལ༌པ༌ ཨིན༌ནོག༌ག༌? ངའང༌ ཨིན༌། ཁོང༌གུན༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ནོག༌ག༌? ངའང༌ ཨིན༌། 
2CO.11.23	ཁོང༌གུན༌ མ༌ཤི༌ཀའེ༌ ཞབ༌སྟོག༌ ཞུ༌ཁན༌ ཨིན༌ནོག༌ག༌? ༼ཏ༌ ངའེ༌ ཟེར༌ཁན༌ དང༌ ཟེར༌ཅེས༌ ཚང༌མ༌ མི༌སྙོན༌པའེ༌ ཟེར༌ཁན༌ ཙོགས༌ ཚོར༌ཅེན༌༽ ཨིན༌ནའང༌ ངའེ༌ མ༌ཤི༌ཀ༌ ཏེ༌གུན༌ནི༌ སང༌ མང༌ང༌ ཞབ༌སྟོག༌ ཞུས༌ཏེ༌ ཨིན༌: ངའེ༌ ཁོང༌གུན༌ནི༌ སང༌ ལས༌ མང༌ང༌ སྲན༌ཏྲེ༌ ཅོས༌པིན༌, ལན༌ མང༌པོ༌ ཙོན༌ཁང༌ངི༌ ནང༌ང༌ ཀགས༌, རྩི༌ མི༌ཉན༌ཅེས༌སི༌ རྟལ༌ལྕག༌ རྒྱབས༌, ལན༌ མང༌པོ༌ ཤི༌ཅེས༌སི༌ ཉེ༌མོའ༌ སླེབ༌། 
2CO.11.24	ལན༌ ལྔ༌ དུས༌སྐབས༌ སོ༌སོའེ༌ ནང༌ང༌ ཡ༌ཧུ༌དཱ༌པའེ༌ སྤོན༌བོ༌གུན༌ནི༌ ཆོགས༌ནེ༌ ངའ༌ རྟལ༌ལྕག༌ 39 རྒྱབ༌ཅེས༌སི༌ ཆད༌པའང༌ ཕོག༌།
2CO.11.25	ལན༌ཕོག༌ སུམ༌ ངའ༌ བེར༌ག༌ རོམ༌པོ༌ ཉམ༌པོ༌ རྡུངས༌, ལན༌ཅིག༌ ངའ༌ རྡོའ༌ རྒྱབས༌ཏེ༌ སད༌ཅེས༌ ཅོས༌, ལན༌ སུམ༌ ངའ༌ ཡོད༌ཁན༌ནི༌ གྲུ༌ཟིང༌བོ༌ ཆགས༌ཏེ༌ ཆུའི༌ ནང༌ང༌ ནུབ༌, ཡང༌ ངའ༌ ཉི༌མ༌ དང༌ ཚན༌ཞིག༌ རྒྱ༌ཚོའེ༌ ཆུའི༌ ནང༌ང༌ ལུས༌། 
2CO.11.26	མ༌ཤི༌ཀའེ༌ ཕིའ༌ ངའེ༌ འི༌ བར༌དོ༌གུན༌ ཁུར༌པིན༌, ལན༌ མང༌པོ༌ མ༌ ཐག༌རིང༌ངི༌ ཡུལ༌གུན༌ལ༌ བེས༌ལ༌ སོང༌པིན༌, ངའ༌ ལྩངས༌པོ༌ དང༌ ཅག༌པ༌ གུན༌ནི༌ ཇིགས༌པ༌ བྱུང༌, ངའ༌ ང༌རང༌ངི༌ མི༌ ཡ༌ཧུ༌དཱ༌པ༌ མ༌ཚད༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཀ༌ནེའང༌ ཇིགས༌པ༌ བྱུང༌། རྒྱལ༌ས༌, ཐང༌སྟོང༌, ཡང༌ ཚོ༌གུན༌ནི༌ ནང༌ངའང༌ ངའ༌ ཇིགས༌པ༌ མང༌པོ༌ བྱུང༌, ཡང༌ ཟུན༌མ༌ དད༌པ༌ཅན༌གུན༌ནི༌ ཀ༌ནེའང༌ ངའ༌ ཇིགས༌པ༌ བྱུང༌། 
2CO.11.27	ངའེ༌ དུས༌ རིང༌མོ༌ ལས༌ སྲན༌ཏྲེ༌ ཅོས༌པིན༌, ཚན༌ མང༌པོ༌ཞིག༌ ཉིད༌མེད༌པ༌ ལུས༌, ལན༌ མང༌པོ༌ སྟོག༌རི༌ དང༌ སྐོམས༌རིའ༌ ལུས༌ཏེ༌ ཟ༌རྒྱུ༌ མེད༌པིན༌, ཡང༌ གོན༌རྒྱུ༌ མང༌པོ༌ མེད༌པ༌ དྲང༌མོའང༌ ཡོངས༌།
2CO.11.28	ཏེ༌གུན༌ནི༌ཀ༌ ནན༌མ༌ ཆོས༌ཚོགས༌ ཚང༌མའ༌ དད༌པའེ༌ ནང༌ང༌ ཀ༌ཟུག༌ཤིག༌ ཡོད༌གྲོ༌ སམས༌ཏེ༌, ངའ༌ ཞག༌དང༌ ཚེར༌ཁ༌ ཡོངས༌། 
2CO.11.29	ཁྱོ༌ཞ༌གུན༌ནི༌ ཕྲོའ༌ དད༌པའེ༌ ནང༌ང༌ ཤེད༌མེད༌ ཨིན༌ཁན༌གུན༌, ངའ༌ ཧ༌གོའ༌རག༌། དད༌པ༌ཅན༌གུན༌ དྲང༌པོ༌ མན༌ཁན༌ནི༌ ལམ༌མི༌ཀ༌ ཁྲིད༌ཁན༌གུན༌ནི༌ཀ༌ ངའ༌ མ༌སྲན༌ཏྲེ༌ སྲོ༌ རག༌།
2CO.11.30	གལ༌ཏེས༌ ངའ༌ ཕོ༌སོ༌ ཅོ༌གོས༌ན༌, ཏེ༌ནེ༌ ངའེ༌ ཏན༌ཏན༌ལ༌ ང༌རང༌ འུ༌ཐུགས༌ སྟན༌ཁན༌བོའེ༌ཀ༌ ཕོ༌སོ༌ ཅོ༌ཨིན༌། 
2CO.11.31	ང༌དང༌གུན༌ནི༌ གཙོ༌བོ༌ ཡེ༌ཤུའི༌ ཡབ༌ དཀོན༌མཆོག༌, དུས༌རྒྱུན༌ སྟོད༌པའེ༌ འོས༌པ༌ ཐོབ༌ཅེས༌ ཨིན༌ཁན༌བོའེ༌ ངའེ༌ ཏེ༌གུན༌ ཟུན༌ མ༌ཏང༌ཁན༌བོ༌ ཁྱེན༌ན༌ ཛད༌ད༌ནོག༌། 
2CO.11.32	ང༌ དཱ༌མེས༌ཁས༌སི༌ རྒྱལ༌སའེ༌ ནང༌ང༌ ཡོད༌ ཟ༌ནེ༌, རྒྱལ༌པོ༌ ཨ༌རི༌ཏས༌སི༌ ཀའ༌ལོན༌ ནི༌, རྒྱལ༌སའེ༌ སྒོ༌གུན༌ནི༌ཀ༌ ངའ༌ ཟུམ༌ཅེས༌སི༌ ཕིའ༌ སྲུངས༌ཁན༌གུན༌ བོར༌ཏེ༌ དུག༌པིན༌། 
2CO.11.33	ཨིན༌ནའང༌ ཁོ༌ དང༌ ཁོའེ༌ སྲུང༌ཁན༌གུན༌ནི༌ ཀ༌ནེ༌ ཤོར༌ཅེས༌ལ༌, ངའ༌ ཙེ༌པོ༌ཞིག༌གི༌ ནང༌ང༌ རྒྱལ༌སའེ༌ རྩིག༌པའེ༌ ནང༌ང༌ ཡོད༌ཁན༌ནི༌ ཀར༌ཁུང༌ རྒྱུད༌ཏེ༌, ཐུར༌ལ༌ ཕབས༌།
2CO.12.1	འི༌ ཕོ༌སོ༌ ཅོ༌ཅེས༌པོ༌ ཕན༌ཐོགས༌ཅན༌ཞིག༌ མན༌ནའང༌, ངའེ༌ ཏ༌རུང༌ངའང༌ ཅོ༌གོས༌། ངའེ༌ གཙོ༌བོའེ༌ ཆོགས༌ནེ༌ ཞལ༌ཟིགས༌ དང༌ སྔོན༌ ཅུག༌ག༌ ཛད༌ཁན༌གུན༌ ཁྱོ༌ཞ༌གུན༌ལ༌ ཤད༌དད༌། 
2CO.12.2	ལོ༌ 14 སྔུན༌ལ༌, ངའ༌
2CO.12.3	འོ༌ན༌ ཟུགས༌པོའེ༌ ནང༌ང༌ ཨིན༌པིན༌ན༌ ཡ༌ སེམས༌ཉིད༌དི༌ ནང༌ང༌, དཀོན༌མཆོག༌ ཅིག༌པོའེ༌ ཁྱེན༌ན༌ ཛད༌ད༌ནོག༌། ཨིན༌ནའང༌ ངའ༌ འི༌གུན༌ ཏན༌ཏན༌ལ༌ རྒྱུས༌ཡོད༌, 
2CO.12.4	ང༌ ཚང༌མའེ༌སང༌ ནམ༌ཁའ༌ ཐོ༌ཤོག༌པོའེ༌ ནང༌ང༌ ཁྱེར༌ར༌ ཛདས༌, ཡང༌ ཚིགས༌ རྒྱུད༌ཏེ༌ ཤད༌ མི༌ཉན༌ཅེས༌སི༌ ཧ༌ལས༌ཤེས༌སི༌ ཞལ༌ཏ༌ རིག༌ ཚོར༌, ཀ༌བོ༌ མི༌སུ༌ཞིག༌གའང༌ ཤད༌ མ༌ཅུག༌ག༌ ཨིན༌ནོག༌།
2CO.12.5	ཞན༌ ཏེན༌ན༌ ཐོང༌ངོམས༌པོའ༌ ཕོ༌སོ༌ ཅོ༌ཅེས༌ འོས༌པ༌ ཨིན༌ནའང༌ ངའེ༌ ཏེ༌བོ༌ མ༌ཅོའ༌, ང༌རང༌ངི༌ འུ༌ཐུགས༌གུན༌ ཅིག༌པོའེ༌ཀ༌ ཕོ༌སོ༌ ཅོ༌ཨིན༌། 
2CO.12.6	གལ༌ཏེས༌ ངའེ༌ ཏེ༌གུན༌ནི༌ཀ༌ ཕོ༌སོ༌ ཅོས༌པིན༌ན༌, ངའེ༌ ང༌རང༌ སམ༌བ༌ མེད༌ཁན༌ཞིག༌ རྒྱུར༌ མ༌ཅུག༌ག༌, ངའེ༌ ཤད༌ཁན༌གུན༌ ཟུན༌ མན༌པ༌ དེན༌བའ༌ ཨིན༌གྲོ༌། ཨིན༌ནའང༌ ངའེ༌ ཏེ༌ཟུག༌ མི༌ཅོ༌, ཅིའ༌ཟེར༌ན༌ ངའེ༌ མི༌ཚེའེ༌ ནང༌ང༌ ཐོང༌ཁན༌ ཡ༌ ངའེ༌ ལོན༌གུན༌ནི༌ ནང༌ང༌ ཚོར༌ཁན༌གུན༌ མ༌སྟོག༌, ཞན༌ཡང༌ སྟོད༌པའེ༌ གོས༌སྡོམ༌ མེ༌རག༌། 
2CO.12.7	ངའ༌ ཏེ༌ ཧ༌ལས༌ཤེས༌སི༌ ཞལ༌ཟིགས༌ ཐོང༌ཁན༌གུན༌ནི༌ཀ༌, ཕོ༌སོ༌ ཅོ༌ མི༌ཅུག༌ཅེས༌སི༌ ཕིའ༌, ཙེར༌མང༌ ཤའེ༌ ནང༌ང༌ ཟུགས༌ཏེ༌ ཡོད༌ཁན༌ ཙོགས༌ལ༌, དཀོན༌མཆོག༌གི༌ ངའེ༌ ཟུགས༌པོའེ༌ ནང༌ང༌ ཤེ༌ཏན༌ནི༌ ཀལ༌ཁན༌ ཡོག༌པོའ༌ ནགས༌ དང༌ བར༌དོ༌ སྟན༌ ཅུག༌ག༌ ཛདས༌།
2CO.12.8	ལན༌ སུམ༌ ངའེ༌ གཙོ༌བོའ༌ ཏེ༌ བར༌དོ༌གུན༌ ཇུ༌ཇུ༌ ཁྱེར༌ར༌ ཛད༌ ཞུས༌པིན༌། 
2CO.12.9	ཨིན༌ནའང༌ ཁོང༌ངི༌ མོལས༌, "ཁྱོ༌རང༌ང༌ ངའེ༌ ཐུག༌རྗེ༌ ཅིག༌པོའེ༌ གོས༌སྡོམ༌ ཡོད༌ཏེ༌ ཨིན༌ནོག༌། འུ༌ཐུགས༌སི༌ ནང༌ང༌ ངའེ༌ ཁྱུད༌བོ༌ མ༌ སྟོབས༌ཅན༌ རྒྱུར༌རད༌།" ཏེ༌བོའེ༌ཕིའ༌ ངའེ༌ ང༌རང༌ངི༌ འུ༌ཐུགས༌སི༌ ནང༌ང༌ ཐད༌པོ༌ ཉམ༌པོ༌ མང༌ང༌ ཕོ༌སོ༌ ཅོའད༌ ཅིའ༌ཟེར༌ན༌ ངའ༌ རྒྱུད༌ཏེ༌ མ༌ཤི༌ཀའེ༌ ཁྱུད༌པོའེ༌ ཆག༌ལས༌ ཛད༌ད༌ ནོག༌། 
2CO.12.10	ཏེན༌ན༌བོའེ༌ཕིའ༌ མ༌ཤི༌ཀའེ༌ ཏོན༌ལ༌, ང༌ ང༌རང༌ངི༌ འུ༌ཐུགས༌, སྤྱོད༌ལམ༌མི༌ སྐོར༌ལ༌ ངན༌པ༌ ཟེར༌ཁན༌, ཀགས༌པོ༌ དང༌ བར༌དོའེ༌ ནང༌ང༌ སྐྱིད༌པོ༌ ཚོར༌ར༌རག༌, ཅིའ༌ཟེར༌ན༌ འུ༌ཐུགས༌ ཡོད༌དུས༌ ངའ༌ སྟོབས༌ཅན༌ ཨིན༌།
2CO.12.11	ཁྱོ༌ཞའ༌ ཀོ༌རིན༌ཐི༌པ༌གུན༌ནི༌ ངའ༌ ཕོ༌སོ༌ ཅོ༌ཅུགས༌ཏེ༌ སམ༌བ༌ མེད༌ཁན༌ཞིག༌ ཙོགས༌ རྒྱུར༌ཅུགས༌། ཞན༌ ཁྱོ༌ཞ༌གུན༌ནི༌ ངའེ༌ ཕིའ༌ རྒྱབ༌ཤེད༌ཅན༌ནི༌ ཨི༌གེ༌གུན༌ བྲི༌གོ༌ཤེས༌ ཡོད༌པིན༌། ངའ༌ ཅའང༌ མན༌ནའང༌ ཏེ༌ ཀྲག༌པོ༌ སྐུ༌ཚབས༌ ཨིན༌ ཟེར༌ཁན༌གུན༌ནི༌ སང༌ ཐུའ༌ མན༌། 
2CO.12.12	ངའ༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌, ཟོད༌པ༌ ཉམ༌པོ༌ ངའེ༌ སྟགས༌, སྟས༌ དང༌ ཧ༌ལས༌ཤེས༌སི༌ ཛད༌པ༌ མང༌པོ༌ ཅོས༌ཏེ༌, ངའེ༌ ཏན༌ཏན༌ལ༌ ངའ༌ མ༌ཤི༌ཀའེ༌ སྐུ༌ཚབས༌ ཨིན༌ཁན༌བོ༌, སྟན༌ཏེ༌ ཏངས༌པིན༌། 
2CO.12.13	ངའེ༌ ཁྱོ༌ཞ༌གུན༌ལ༌ ཞན༌ ཆོས༌ཚོགས༌གུན༌ནི༌ སང༌ ཐུའ༌ ཀ༌ཟུག༌གི༌ རྩིས༌ཏོག༌? ཏེ༌བོ༌ ཁྱོ༌ཞ༌གུན༌ལ༌ པེ༌ནེ༌ རོགས༌སི༌ ནང༌ང༌ ལྕིད༌ མི༌ཀལ༌ཅེས༌པོའེ༌ ཨིན༌ན༌? ཐུག༌རྗེ༌ ཛད༌ཏེ༌ ངའེ༌ འི༌ ནོར༌ཁྲུལ༌བོའ༌ གོངས༌པ༌ ཏོང༌ཤིག༌།
2CO.12.14	ང༌ ཁྱོ༌ཞ༌གུན༌ ཡོད༌ས༌ ལན༌ སུམ༌པ༌ ཡོང༌ངད༌, ཡང༌ ངའ༌ ཁྱོ༌ཞ༌གུན༌ནི༌ཀ༌ ལྕིད༌ཞིག༌ མི༌རྒྱུར༌། ཁྱོ༌ཞ༌གུན༌ནི༌ རྒྱུ༌ནོར༌ མན༌པ༌, ངའ༌ ཁྱོ༌ཞ༌གུན༌ གོས༌སད༌ ཅིའ༌ཟེར༌ན༌ ཕྲུ༌གུ༌གུན༌ནི༌ ཕ༌མ༌གུན༌ལ༌ གོས༌སྡོམ༌གུན༌ མ༌རིག༌ག༌, ཕ༌མ༌གུན༌ནི༌ ཕྲུ༌གུ༌གུན༌ལ༌ གོས༌སྡོམ༌གུན༌ རིགས༌ཏེ༌ ཏང༌ང༌ནོག༌། 
2CO.12.15	ཁྱོ༌ཞ༌གུན༌ནི༌ ཕིའ༌ ངའེ༌ ང༌རང༌ དང༌ ངའ༌ ཡོད༌ཁན༌ ཚང༌མ༌, མ༌ ཐད༌པོ༌ ཉམ༌པོ༌ སྐྱག༌ཨིན༌། གལ༌ཏེས༌ ངའེ༌ ཁྱོ༌ཞ༌གུན༌ལ༌ གཅེས༌པ༌ མང༌ང༌ ཅོ༌ན༌, ཁྱོ༌ཞའེ༌ ངའ༌ གཅེས༌པ༌ ཉུ༌ངུན༌ ཅོ༌ཨིན༌ན༌?
2CO.12.16	ང༌ ཁྱོ༌ཞ༌གུན༌ནི༌ ཕིའ༌ བར༌དོ༌ མན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཡོད༌ཏེ༌ ཨིན༌ནོག༌། ཨིན༌ནའང༌ ཁ༌ཅིག༌གི༌ ང༌ སྐྱོན༌ཇན༌ ཨིན༌ པ༌སང༌, ཁྱོ༌ཞ༌གུན༌ནི༌ ཀ༌ནེ༌ སྐྱོན༌ ཅོས༌ཏེ༌ ཕན༌ཐོགས༌ ལེན༌ཏེ༌ ཨིན༌ནོག༌ སམ༌དུག༌། 
2CO.12.17	ཨིན༌ནའང༌ ཀ༌ཟུག༌གི༌? ཅི༌ ཁྱོ༌ཞའེ༌ཀ༌ ལམ༌ཅུགས༌ཁན༌ནི༌ ཏེ༌ མི༌གུན༌ རྒྱུད༌ཏེ༌ ངའེ༌ ཁྱོ༌ཞའེ༌ ཀ༌ནེ༌ ཕན༌ཐོགས༌ ལེན༌ས༌? 
2CO.12.18	ཁྱོ༌ཞའ༌ ཐུག༌ག༌ལ༌ ཆ༌ཅེས༌སི༌ ཕིའ༌ ངའེ༌ སྤུན༌ ཏི༌ཏུས༌ལ༌ སྤོས༌པ༌ ཏངས༌ཏེ༌ ཁོ༌ ཉམ༌པོ༌ ཞན༌ཡང༌ སྤུན༌ཞིག༌ ལམ༌ཅུག༌ ཟ༌ནེ༌, ཅི༌ སྤུན༌ ཏི༌ཏུས༌སི༌ ཁྱོ༌ཞ༌གུན༌ནི༌ ཀ༌ནེ༌ ཕན༌ཐོགས༌ ལེན༌ས༌? མ༌ནེ༌ མ༌ལེནས༌། ལམ༌ ཅིག༌ཅིག༌གི༌ཀ༌ གྲུལ༌ཨིན༌, སེམས༌ཉིད༌ ཅིག༌ཅིག༌ ཉམ༌པོ༌ ང༌ཞ༌གུན༌ནི༌ ལས༌གུན༌ ཙོགས༌ ཅོ༌ཨིན༌ མ༌ནོག༌ག༌?
2CO.12.19	ཁྱོ༌ཞ༌གུན༌ནི༌ ང༌ཞའེ༌ ཏེ༌གུན༌ ང༌ཞ༌རང༌ སྐྱོབ༌ཅེས༌སི༌ ཕིའ༌ ཟེར༌ཏེ༌ ཨིན༌ནོག༌ སམ༌མ༌ད༌? མ༌ཤི༌ཀའེ༌ ཞབ༌སྟོག༌པ༌ ཨིན༌ཅེས༌པོའེ༌ ང༌ཞའེ༌ ཏེ༌གུན༌ ཁྱོ༌ཞ༌གུན༌ལ༌ ཤད༌དད༌, ཏེ༌བོའེ༌ སྤང༌པོ༌ དཀོན༌མཆོག༌གི༌ སལ༌ལ༌ ཛད༌ད༌ནོག༌། གཅེས༌པའེ༌ ཛ༌འོ༌གུན༌, ཁྱོ༌ཞའ༌ དད༌པའེ༌ ནང༌ང༌ ཤེད༌ཅན༌ རྒྱུར༌ཅེས༌སི༌ ཕིའ༌ ང༌ཞའེ༌ ཏེ༌ ཚང༌མ༌ ཅོས༌པིན༌། 
2CO.12.20	ངའ༌ ཇིགས༌ས༌རག༌ ང༌ ཡོང༌ ཟ༌ནེ༌, ཁྱོ༌ཞ༌གུན༌ནི༌ མི༌ཚེ༌ ཕུད༌ཟོ༌ ཐོང༌ཏེ༌, ངའ༌ ཐད༌པོ༌ མི༌ཆ༌། ཡང༌ ངའེ༌ ཅོ༌ཁན༌བོའེ༌ཀ༌ ཁྱོ༌ཞ༌གུན༌ ཐད༌ མི༌ཐད༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ནང༌ང༌ ཛིང༌མོ༌, ཚིག༌ཅེས༌, སྲོ༌, རང༌དོད༌ཅན༌, སྤྱོད༌ལམ༌མི༌ སྐོར༌ལ༌ ངན༌པ༌ ཟེར༌ཅེས༌, ཁ༌བད༌ཅེས༌, རང༌སྟོད༌ ཏང༌ཅེས༌ དང༌, ལས༌ ཅོ༌ཅེས༌ལ༌ ཚིར༌ཀ༌ མེད༌ཁན༌, ཏེ༌གུན༌ ཐོང༌ཅེས༌ལ༌ ངའ༌ ཇིགས༌ས༌རག༌། 
2CO.12.21	འོ༌ན༌ ང༌ ཇིགས༌ས༌རག༌, ངའ༌ ཁྱོ༌ཞ༌གུན༌ ཡོད༌ས༌ ཡོང༌ ཟ༌ནེ༌ དཀོན༌མཆོག༌གི༌ ངའ༌ ཡང༌སྐྱར༌ ཁྲེལ༌བ༌ ཚོར༌ ཅུག༌ག༌ ཛད༌ཨིན༌, ཅིའ༌ཟེར༌ན༌ ཁྱོ༌ཞའ༌ མང༌པོ༌ཞིག༌གི༌ ཏ༌རུང༌ངའང༌ སྔུན༌ནི༌ སྡིག༌པ༌གུན༌ མ༌ཕང༌ང༌, ཡང༌ན༌ ཚི༌ཏུ༌, ལུས༌བྲེལ༌ ངན༌པ༌ དང༌, འོས༌པའེ༌ ལུས༌བྲེལ༌ལི༌ ཚད༌ནེ༌ ཐལ༌ཏེ༌ ཅོ༌ཁན༌ གུན༌ནི༌ཀ༌ གྱོད༌པ༌ མ༌ཅོའ༌ ཨིན༌ཁན༌བོ༌ ཐོངས༌ཏེ༌ ངའ༌ སྡུག༌པོ༌ ཅོ༌གོས༌ཨིན༌།
2CO.13.1	དམ༌པའེ༌ སུང༌རབས༌སི༌ ནང༌ང༌ "སྐྱོན༌རྗོད༌ ཅི༌ཞིག༌ ཡོད༌ནའང༌ སྤང༌པོ༌ ཉིས༌ ཡ༌ སུམ༌ ཡོད༌ཏེ༌ མ༌ནེ༌ ཁྲིམས༌ཅད༌ ཏང༌ མི༌ཉན༌"
2CO.13.2	ང༌ ཁྱོ༌ཞ༌གུན༌ ཉམ༌པོ༌ ལན༌ ཉིས༌པ༌ ཡོད༌ ཟ༌ནེ༌, ངའེ༌ ཏེ༌ སྡིག༌པ༌ ཅོ༌ཁན༌གུན༌ལ༌ སྤང༌པུད༌ཏེ༌ ཨིན༌པིན༌, ཀ༌ཟུག༌ ངའེ༌ སྔུན༌ལ༌ ཅོའ༌ ཙོགས༌ལ༌, ཏ༌ དག༌ས༌ ཡང༌སྐྱར༌ ངའེ༌ ཁོང༌གུན༌ དང༌ ཞན༌ཡང༌ ཚང༌མ༌ལ༌ སྤང༌པུད༌དད༌, སྟིང༌མ༌ ང༌ ཡོང༌ ཟ༌ནེ༌ སྡིག༌པ༌ ཅོ༌ཁན༌ སུ༌ཞིག༌གའང༌ ངའེ༌ ཆད༌པའེ༌ ཀ༌ནེ༌ མི༌ཐར༌།
2CO.13.3	མ༌ཤི༌ཀའེ༌ ངའ༌ རྒྱུད༌ཏེ༌ ཞལ༌ཏ༌ སལ༌ལ༌ ཛད༌ཁན༌བོའེ༌ སྤང༌པོ༌ ཁྱོ༌ཞ༌གུན༌ལ༌ གོས༌ པ༌སང༌, ངའེ༌ ཏེ༌གུན༌ སྟན༌ཨིན༌། མ༌ཤི༌ཀའེ༌ ཁྱོ༌ཞའ༌ སྐྱོང༌ཅེས༌ ཡ༌ རོགས༌ ཛད༌ ཟ༌ནེ༌, ཁོང༌ འུ༌ཐུགས༌ མ༌ཞུགས༌ས༌, མ༌ ཤེད༌ཅན༌ ཞུག༌ས༌ ཛད༌ད༌ནོག༌། 
2CO.13.4	ཞན༌ འུ༌ཐུགས༌སི༌ ནང༌ང༌ ཁོང༌ རྐྱང༌ཤིང༌ངི༌ཀ༌ རྐྱངས༌ཏེ༌ གྲོངས༌ནའང༌, ཏ༌ དག༌ས༌ དཀོན༌མཆོག༌གི༌ ཤེད༌དི༌ ནང༌ང༌, ཁོང༌ སོན༌ཏེའ༌ ཞུགས༌ཏེ༌ ཨིན༌ནོག༌། ཏེན༌ན༌ ཙོགས༌ལ༌ མ༌ཤི༌ཀའེ༌ ནང༌ང༌ ང༌ཞ༌གུན༌ནའང༌ འུ༌ཐུགས༌ ཨིན༌, ཨིན༌ནའང༌ དཀོན༌མཆོག༌གི༌ ཝང༌ དང༌ མ༌ཤི༌ཀ༌ ང༌ཞའ༌ ཉམ༌པོ༌ ཡོད༌ཅེས༌པོའེ༌ ང༌ཞའེ༌ ཁྱོ༌ཞ༌གུན༌ལ༌ སྐྱོང༌ཨིན༌ ཡ༌ རོགས༌ ཅོ༌ཨིན༌།
2CO.13.5	ཁྱོ༌ཞའ༌ རང༌ངི༌ དད༌པ༌ དྲང༌པོ༌ ཨིན༌ན༌ མན༌, ཏེ༌བོ༌ སྟག༌ཅད༌ ཅོ༌ཤིག༌། རང༌དང༌རང༌ང༌ སྟག༌ཅད༌ ཅོ༌ཤིག༌། ཡེ༌ཤུ༌ མ༌ཤི༌ཀ༌ ཁྱོ༌ཞ༌གུན༌ནི༌ ནང༌ང༌ ཞུགས༌ཏེ༌ ཨིན༌ཁན༌བོ༌ རྒྱུས༌མེད༌ད༌? ཏེ༌ མན༌ན༌ དད༌པ༌ དྲང༌པོའེ༌ སྟག༌ཅད༌དི༌ ནང༌ང༌ ཁྱོ༌ཞ༌གུན༌ ཐར༌ཁྱེལ༌ མ༌ཆའ༌ ཨིན༌ནོག༌། 
2CO.13.6	ཡང༌ ང༌ཞའ༌ མ༌ཤི༌ཀའེ༌ དེན༌བའེ༌ སྐུ༌ཚབས༌ ཨིན༌ཁན༌ནི༌ སྟག༌ཅད༌དི༌ ནང༌ང༌ ཁྲངས༌པོ༌ ཨིན༌ཁན༌བོ༌ ཁྱོ༌ཞ༌གུན༌ནི༌ ཧ༌གོ༌ཅེས༌ལ༌ ངའེ༌ རེ༌ཝ༌ ཅོའད༌།
2CO.13.7	ཁྱོ༌ཞ༌གུན༌ནི༌ སྡིག༌པ༌ མི༌ཅོ༌ཅེས༌ལ༌ ང༌ཞའེ༌ དཀོན༌མཆོག༌ག༌ སྨོས༌ལམ༌ ཕུལ༌ལད༌། ངའེ༌ རེ༌ཝ༌ ཅོའད༌ ང༌ཞའ༌ ཡོང༌ ཟ༌ནེ༌, ཁྱོ༌ཞ༌གུན༌ནི༌ཀ༌ ང༌ཞའེ༌ ཝང༌བོ༌ སྟན༌གོས༌ མི༌ཡོང༌། ང༌ཞའ༌ ཡོང༌ངི༌ སང༌ སྔུན༌ལ༌ དྲང༌པོའེ༌ ལས༌གུན༌ ཅོ༌ཤིག༌- ཞན༌ ང༌ཞ༌གུན༌ ང༌ཞའེ༌ ཝང༌བོ༌ སྟན༌ཅེས༌སི༌ ནང༌ང༌ ཐར༌ཁྱེལ༌ མ༌ལུས༌ཁན༌ ཙོགས༌ ཐོང༌སྲིད༌ཅེས༌ ཨིན༌ནོག༌། 
2CO.13.8	ང༌ཞ༌གུན༌ནི༌ དྲང༌པོའེ༌ སླབ༌བྱའ༌ རྒྱབ༌གལ༌ ཅོ༌ མི༌ཉན༌, ཨིན༌ནའང༌ དྲང༌པོ༌ ཅིག༌པོའེ༌ ཕིའ༌ ལས༌ ཅོའད༌། 
2CO.13.9	གལ༌ཏེས༌ ཁྱོ༌ཞའེ༌ དད༌པ༌ ཤེད༌ཅན༌ ཅོའད༌ན༌ ང༌ཞ༌གུན༌ འུ༌ཐུགས༌ ཐོང༌ཅེས༌ལ༌ ཐད༌པོ༌ རག༌། ཁྱོ༌ཞ༌གུན༌ དད༌པའེ༌ ནང༌ང༌ གང༌པོ༌ ལྡན༌ཅེས༌ལ༌ ང༌ཞའེ༌ སྨོས༌ལམ༌ ཞུའད༌།
2CO.13.10	ངའ༌ ཡོང༌ ཟ༌ནེ༌, ངའེ༌ ཁྱོ༌ཞ༌གུན༌ལ༌ ཆད༌པ༌ སྲན༌ཏྲེ༌ ཏང༌ མི༌གོ༌ཤེས༌སི༌ ཕིའ༌, ངའ༌ ཡོང༌ངི༌ སང༌ སྔུན༌ལ༌, འི༌ ཨི༌གེ༌བོ༌ ཁྱོ༌ཞ༌གུན༌ལ༌ བྲིའད༌, ཅིའ༌ཟེར༌ན༌ གཙོ༌བོའེ༌ ང༌ སལ༌ལ༌ ཛད༌ཁན༌ནི༌ ཝང༌ཆ༌བོ༌ ཁྱོ༌ཞ༌གུན༌ནི༌ དད༌པ༌ མེད༌ཁན༌ ཆ༌ཅུག༌ཅེས༌ མན༌པ༌, སྟན༌པོ༌ ཅོ༌ཅེས༌ལ༌ ཀོལ༌ཉིན༌རག༌།
2CO.13.11	སྤུན༌ དང༌ སྤུན༌མོ༌ གུན༌, འི༌ སྟིང༌ཇུག༌གི༌ ཚིགས༌པོ༌ ཉམ༌པོ༌ ངའེ༌ ཨི༌གེ༌ བྲི༌ཅེས༌པོ༌ ཚར༌ཅུག༌གད༌། སྐྱིད༌པོ༌ ཅོ༌ཤིག༌, དད༌པའེ༌ ནང༌ང༌ གང༌པོ༌ ལྡན༌ཅུག༌ཤིག༌, ཅིག༌ དང༌ ཅིག༌ག༌ སྤོས༌པ༌ ཏོང༌ཤིག༌, ཅིག༌ དང༌ ཅིག༌གི༌ པར༌ལ༌ ཐུན༌བྲེལ༌ དང༌ ཞི༌དེ༌ ཉམ༌པོ༌ དུག༌ཤིག༌, ཏེ༌ནེ༌ གཅེས༌པ༌ དང༌ ཞི༌དེའེ༌ དཀོན༌མཆོག༌ ཁྱོ༌ཞ༌གུན༌ ཉམ༌པོ༌ ཞུག༌ས༌ ཛད༌ཨིན༌།
2CO.13.12	ཅིག༌ དང༌ ཅིག༌ག༌ བྱམས༌པ༌ ཉམ༌པོ༌ ཇུ༌ ཞུས༌།
2CO.13.13	འི༌རུ༌ ཡོད༌ཁན༌ནི༌ དཀོན༌མཆོག༌གི༌ མི༌ དམ༌པ༌གུན༌ནི༌, ཁྱོ༌ཞ༌གུན༌ལ༌ ཇུ༌ ཀལ༌དུག༌།
2CO.13.14	གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌, དཀོན༌མཆོག༌གི༌ གཅེས༌པ༌ དང༌ དམ༌པའེ༌ ཐུག༌ཉིད༌དི༌ བྲེལ༌ ཁྱོ༌ཞ༌གུན༌ ཉམ༌པོ༌ ལུས༌ཤིག༌།།
GAL.1.1	འི༌ ཨི༌གེ༌བོ༌ ཡེ༌ཤུའི༌ སྐུ༌ཚབས༌ པ༌འུ༌ལུའི༌ ཆོགས༌ནེ༌ ཨིན༌། ང༌ མི༌གུན༌ནི༌ སྡེ༌ཞིག༌ ཡ༌ མིའི༌ ཝང༌ངི༌ མ༌ལྡམ༌མ༌, ཡེ༌ཤུ༌ མ༌ཤི༌ཀ༌ དང༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ ཡབ༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌། 
GAL.1.2	གཱ༌ལ༌ཏི༌ཡཱའེ༌ ནང༌ང༌ ཡོད༌ཁན༌ནི༌ ཆོས༌ཚོགས༌གུན༌ལ༌, འི༌ ཨི༌གེ༌བོ༌ ཀལ༌ཅེས༌སི༌ ནང༌ང༌ ང༌ ཉམ༌པོ༌ ཡོད༌ཁན༌ནི༌ སྤུན༌ དང༌ སྤུན༌མོ༌ ཚང༌མ༌ ཐུས༌ཏེ༌ ཨིན༌། 
GAL.1.3	ང༌དང༌གུན༌ནི༌ ཡབ༌ དཀོན༌མཆོག༌ དང༌ གཙོ༌བོ༌ ཡེ༌ཤུ༌ མ༌ཤི༌ཀ༌ གུན༌ནི༌, ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ལ༌ ཛད༌ཤིག༌། 
GAL.1.4	དཀོན༌མཆོག༌ ང༌དང༌གུན༌ནི༌ ཡབ༌བི༌ ཐུག༌གོངས༌ ནང༌ཞིན༌ ཡེ༌ཤུའི༌, ང༌དང༌གུན༌ དུགས༌ཏེ༌ ཡོད༌ཁན༌ནི༌ ངན༌པ༌ ཇིག༌རྟེན༌ནི༌ ནང༌ནེ༌ ཐར༌ ཅུག༌ག༌ ཛད༌ཅེས༌ དང༌ ང༌དང༌གུན༌ནི༌ སྡིག༌པའེ༌ ཕིའ༌, ཁོང༌རང༌ངི༌ མི༌ཚེ༌ ཆོད༌པའེ༌ ཚུལ༌ལ༌ སལ༌ལ༌ ཛདས༌། 
GAL.1.5	ཏེ༌བོའེ༌ ཞས༌ཏེ༌, དཀོན༌མཆོག༌ག༌ དུས༌རྒྱུན༌ནེ༌རྒྱུན༌ སྤལ༌ ཐོབ༌ཤིག༌, ཨ༌མེན༌།
GAL.1.6	ཁྱོ༌ཞའ༌ འི༌ཟམ༌ གྱོགས༌པ༌ དཀོན༌མཆོག༌ ཕང༌ཨིན༌ ཐག༌རིང༌ང༌ ཆ༌ཅེས༌པོའ༌ ང༌ ཧ༌ལས༌། དཀོན༌མཆོག༌གི༌ མ༌ཤི༌ཀའེ༌ ཐུག༌རྗེའེ༌ རྒྱུད༌ཏེ༌, ཁྱོ༌ཞ༌གུན༌ ཁོང༌ ཉམ༌པོ༌ བྲེལ༌ ཅོ༌ཅེས༌ལ༌ བོད༌ད༌ ཛད༌ཏེ༌ ཨིན༌པིན༌། ཨིན༌ནའང༌ ཁྱོ༌ཞ༌གུན༌ ཞན༌ཡང༌ སོ༌སོ༌ གའ༌མོའེ༌ ནས༌ཚུལ༌ཞིག༌གི༌ སྟིང༌རང༌ནེ༌ གྲུལ༌དུག༌, 
GAL.1.7	ཀ༌བོ༌ ངོས༌པོའ༌ གའ༌མོའེ༌ ནས༌ཚུལ༌ཞིག༌ ཨིན༌ ཁོ༌རང༌ མ༌ནོག༌། ཨིན༌ནའང༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལི༌ ཏོན༌ཏག༌གི༌ ནང༌ང༌ མིང༌ནའང༌ རྒྱུར༌ཇ༌ ཁྱོང༌ཁན༌གུན༌ནི༌, ཁྱོ༌ཞའེ༌ སྙིང༌ངི༌ ནང༌ང༌ ཐེ༌ཚོམས༌ སྐྱེ༌ཅུག༌ཨིན༌ ཡོད༌ཁན༌བོ༌ ངའ༌ ཧ༌གོའ༌རག༌།
GAL.1.8	གལ༌ཏེས༌ ང༌ཞའ༌ ཅིག༌གི༌ ཡ༌ ནམ༌ཁའེ༌ ཕོ༌ཉ༌ཞིག༌གི༌, ང༌ཞའེ༌ ཁྱོ༌ཞའ༌ སླབ༌ཁན༌ མན༌པ༌ ཡང༌ སོ༌སོ༌ གའ༌མོའེ༌ ནས༌ཚུལ༌ཞིག༌ སླབ༌བད༌ན༌, དཀོན༌མཆོག༌གི༌ ཏེ༌གུན༌ལ༌ ཐའ༌མེད༌པའེ༌ ཆད༌པ༌ སལ༌ལ༌ ཛད༌ཤིག༌། 
GAL.1.9	ངའེ༌ སྔུན༌ལ༌ ཟེར༌ཁན༌བོ༌ ཡང༌སྐྱར༌ ཟེར༌རད༌, སུ༌ཞིག༌གིའང༌ ཁྱོ༌ཞ༌གུན༌ནི༌ སྔུན༌ལ༌ དད༌པ༌ ཅོ༌ཁན༌གུན༌ནི༌ སང༌ ཞན༌ཡང༌ སོ༌སོ༌ གའ༌མོའེ༌ ནས༌ཚུལ༌ཞིག༌ སླབ༌བད༌ན༌, དཀོན༌མཆོག༌གི༌ ཏེ༌གུན༌ལ༌ ཐའ༌མེད༌པའེ༌ ཆད༌པ༌ སལ༌ལ༌ ཛད༌ཤིག༌།
GAL.1.10	ལྟོས༌ཤིག༌གའང༌, ངའེ༌ དཀོན༌མཆོག༌ནེ༌ སྟོད༌པ༌ ཐོབ༌ཅེས༌སི༌ རྩོན༌གྲུས༌ ཅོ༌རུག༌ག༌ ཡ༌ མི༌གུན༌ནེ༌? གལ༌ཏེས༌ ངའེ༌ མི༌གུན༌ ཐད༌ཅུག༌ཉིན༌ ཡོད༌པིན༌ན༌, ང༌ མ༌ཤི༌ཀའེ༌ ཞབ༌སྟོག༌པ༌ཞིག༌ མན༌གྲོ༌།
GAL.1.11	གཅེས༌པའེ༌ སྤུན༌ དང༌ སྤུན༌མོ༌ གུན༌, ངའེ༌ ཁྱོ༌ཞ༌གུན༌ལ༌ འི༌བོ༌ ཧ༌གོ༌གོས༌ སམ༌མ༌རག༌། ངའེ༌ སླབ༌ཁན༌ནི༌ གའ༌མོའེ༌ ནས༌ཚུལ༌བོ༌, མིའི༌ ཅོ༌ཁན༌ཞིག༌ མན༌། 
GAL.1.12	ཏེ༌བོ༌ ངའ༌ མི༌ཞིག༌གི༌ ཀ༌ནེ༌ མ༌ཐོབ༌, ཡ༌ སུ༌ཞིག༌གི༌ ང༌ མ༌སླབས༌, ཨིན༌ནའང༌ ངའ༌ འི༌བོ༌ ཡེ༌ཤུ༌ མ༌ཤི༌ཀའེ༌ ཀ༌ནེ༌ ཁ༌དྲང༌ང༌ སྔོན༌ཏེ༌ ཨིན༌།
GAL.1.13	ཡ༌ཧུ༌དཱ༌པའེ༌ ཆོས༌སི༌ ནང༌ང༌ ཡོད༌ ཟ༌ནེ༌, ང༌ ཀ༌ཟུག༌ཤིག༌ ཡོད༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ ཡོད༌གྲོ༌། ངའེ༌ དཀོན༌མཆོག༌གི༌ ཆོས༌ཚོགས༌གུན༌ལ༌ ནགས༌ སྲན༌ཏྲེ༌ སྟན༌ཏེ༌ ཏེ༌གུན༌ ཁྲེས༌སྟོར༌ ཅོ༌ཅེས༌སི༌ ནང༌ང༌ རྩོན༌གྲུས༌ རྒྱལ༌ལ༌ ཅོས༌པིན༌། 
GAL.1.14	ཡ༌ཧུ༌དཱ༌པའེ༌ ཆོས༌སི༌ ནང༌ང༌, ང༌ དང༌ ལོ༌ཅིག༌པ༌ ཞན༌ཡང༌ ཡ༌ཧུ༌དཱ༌པ༌གུན༌ནི༌ སང༌ ངའེ༌ མང༌ང༌ ཁས༌པ༌ དང༌ ཡར༌རྒྱས༌ ཅོའད༌པིན༌། ཡང༌ ངའེ༌ ང༌རང༌ངི༌ ཕ༌མེས༌པོ༌གུན༌ནི༌ ལུག༌སྲོལ༌གུན༌ སྲུང༌ཅེས༌ལ༌ སྙིང༌ནེ༌ རྩོན༌གྲུས༌ ཏེ༌གུན༌ནི༌ སང༌ མང༌ང༌ ཅོས༌པིན༌།
GAL.1.15+GAL.1.16	ཨིན༌ནའང༌ དཀོན༌མཆོག༌གི༌ ཁོང༌རང༌ངི༌ ཧ༌ལས༌ཤེས༌སི༌ ཐུག༌རྗེའེ༌ ནང༌ང༌, ང༌ སྐྱེ༌ སང༌ སྔུན༌ལ༌ ལྡམ༌མ༌ ཛད༌ཏེ༌ བོད༌ད༌ ཛདས༌། ཡེ༌ཤུའི༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཤད༌ཅེས༌སི༌ ཕིའ༌, ཁོང༌རང༌ངི༌ སྲས༌པོ༌ ངའ༌ སྔོན༌ ཅུག༌ག༌ ཛད༌ཅེས༌ལ༌, དཀོན༌མཆོག༌ ཐུགས༌ཐད༌ད༌ ཛདས༌། འི༌བོའེ༌ སྐོར༌ལ༌ ངའེ༌ སུ༌མི༌ཞིག༌གི༌ ཀ༌ནེའང༌ ཁ༌ད༌ མ༌ཙལ༌པིན༌, 
GAL.1.17	ཡ༌ ངའེ༌ སང༌ སྔུན༌ལ༌ སྐུ༌ཚབས༌ ཨིན༌ཁན༌གུན༌ ཉམ༌པོ༌ ཏེ༌ སྐོར༌ལ༌ གྲབས༌ ཅོའ༌ལ༌, ངའ༌ ཡེ༌རུ༌ཤ༌ལེམ༌མ༌ མ༌སོང༌པིན༌། ཨིན༌ནའང༌ ཏེན༌ན༌མལ༌ལ༌ ང༌ ཨ༌ར༌བིའ༌ སོང༌པིན༌, ཡང༌ ཏེ༌སྟིང༌ནེ༌ ང༌ དཱ༌མེས༌ཁས༌སི༌ རྒྱལ༌ས༌ ལོགས༌ཏེ༌ ཡོངས༌པིན༌།
GAL.1.18	ཏེ༌ནེ༌ ལོ༌ སུམ༌མི༌ སྟིང༌ནེ༌, ང༌ ཡེ༌རུ༌ཤ༌ལེམ༌མ༌ པི༌ཏྲར༌ལ༌
GAL.1.19	ཏེ༌དུས༌ལ༌ གཙོ༌བོའེ༌ ནོ༌ ཡ༌ཀོབ༌ ཅིག༌པོ༌ མན༌པ༌, ཞན༌ཡང༌ སྐུ༌ཚབས༌ སུ༌ཞིག༌གའང༌ ང༌ མ༌ཐུག༌། 
GAL.1.20	ངའེ༌ ཁྱོ༌ཞའ༌ བྲི༌ཨིན༌ ཡོད༌ཁན༌གུན༌ ཟུན༌མན༌ཁན༌ནི༌ སྤོང༌པོ༌, དཀོན༌མཆོག༌ ཨིན༌།
GAL.1.21	ཏེ༌བོའེ༌ སྟིང༌ནེ༌, ང༌ སི༌རི༌ཡཱ༌ དང༌ ཀཱི༌ལི༌ཀི༌ཡཱའེ༌ ཡུལ༌ལ༌ སོང༌པིན༌། 
GAL.1.22	ཡང༌ ཏེ༌དུས༌ ཚོག༌པ༌, ཡ༌ཧུ༌དཱའེ༌ ཆོས༌ཚོགས༌གུན༌ནི༌ མ༌ཤི༌ཀ༌པ༌གུན༌ ང༌ ཉམ༌པོ༌ མ༌ཐུག༌ག༌ ཨིན༌པིན༌། 
GAL.1.23	ཨིན༌ནའང༌ ཁོང༌གུན༌ལ༌ མི༌གུན༌ནི༌ ཀ༌ནེ༌ འིན༌ན༌བོ༌ ཚོར༌ཏེ༌ ཨིན༌ནོག༌, "སྔུན༌ལ༌ ང༌དང༌གུན༌ལ༌ ནགས༌བར༌དོ༌ སྟན༌ཁན༌ནི༌ མི༌བོའེ༌, ཏ༌ དག༌ས༌ ཏེན༌ན༌ དད༌པའེ༌ སྐོར༌ལ༌ ཆོས༌ཤད༌དུག༌, ཀ༌བོ༌ ཁོའེ༌ དུས༌ཤིག༌ག༌ ཁྲེས༌སྟོར༌ ཅོ༌ཅེས༌སི༌ རྩོན༌གྲུས༌ ཅོའད༌པིན༌།" 
GAL.1.24	ཡང༌ ང༌ བྱུང༌ཁན༌བོའེ༌ ཞས༌ཏེ༌, ཁོང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཏེ༌ ཨིན༌པིན༌།
GAL.2.1	ཏེ༌ནེ༌ ལོ༌ ཅུབ༌ཞིའི༌ སྟིང༌ནེ༌, ང༌ ཡང༌སྐྱར༌ ལོགས༌ཏེ༌ ཡེ༌རུ༌ཤ༌ལེམ༌མ༌ བཱར༌ན༌བས༌ ཉམ༌པོ༌ སོང༌པིན༌། ངའེ༌ ཏི༌ཏུས༌སའང༌ ང༌ཞའ༌ ཉམ༌པོ༌ ཁྲིད༌ཏེ༌ ཁྱེར༌པིན༌། 
GAL.2.2	དཀོན༌མཆོག༌གི༌ ངའ༌ སྔོན༌ ཅུག༌ག༌ ཛད༌ཁན༌བོའེ༌ ཞས༌ཏེ༌, ང༌ ཏེ༌རུ༌ སོང༌པིན༌, ཡང༌ ཡེ༌རུ༌ཤ༌ལེམ༌མི༌ ཆོས༌ཚོགས༌སི༌ འུ༌སྐྱོང༌ ཨིན༌ཁན༌གུན༌ ཅིག༌པོ༌ ཡོད༌ ཟ༌ནེ༌, ངའེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ གའ༌མོའེ༌ ནས༌ཚུལ༌ ཤད༌ཁན༌བོའེ༌ སྐོར༌ལ༌ ཁོང༌གུན༌ལ༌ ཤད༌པིན༌, ཅིའ༌ཟེར༌ན༌ ངའ༌ ངའེ༌ ཅོ༌ཨིན༌ ཡོད༌ཁན༌ ཡ༌ ཅོ༌ཁན༌ནི༌ ཏེ༌ རྩོན༌གྲུས༌གུན༌ གོད༌ལ༌ སོང༌ཏེ༌ མན༌ན༌ཧེ༌, སམ༌ཏེ༌ ཇིགས༌སད༌པིན༌། 
GAL.2.3	ཁོང༌གུན༌ནི༌ ངའ༌ ཆོགས༌སྐྱོར༌ ཅོས༌, ཡང༌ ངའེ༌ ཕྲོ༌པ༌ ཡ༌ཧུ༌དཱ༌པ༌ མན༌ཁན༌ ཏི༌ཏུས༌ལའང༌ སུན༌ནད༌
GAL.2.4	འི༌ དྲི༌ཝ༌བོ༌ བྱུང༌, ཅིའ༌ཟེར༌ན༌ མ༌ཤི༌ཀ༌ ཡེ༌ཤུའི༌ ནང༌ང༌ ང༌ཞ༌གུན༌ལ༌ རང༌ཝང༌ ཡོད༌ཁན༌བོ༌ ལྟ༌ཅེས༌ལ༌, ཟུས༌མའེ༌ སྤུན༌ རིག༌ ང༌ཞ༌གུན༌ནི༌ ཆོས༌ཚོགས༌སི༌ ཕྲོའ༌ སང༌ཝའེ༌ ཐོག༌ནེ༌ དྲེས༌ཏེ༌ ཨིན༌ནོག༌། ཡང༌ རང༌ཝང༌བོ༌ ཀོགས༌ཏེ༌ ཁྱེར༌ཏེ༌, ཡ༌ཧུ༌དཱ༌པའེ༌ ཁྲིམས༌གུན༌ནི༌ ཚེ༌ཡོག༌ རྒྱུར༌ཅུག༌ཅེས༌ལ༌ ཐད༌དུག༌། 
GAL.2.5	ཨིན༌ནའང༌ ང༌ཞའེ༌ ཁོང༌གུན༌ནི༌ ཟེར༌ཁན༌གུན༌ལ༌ སྲིབ༌ཅིག༌གི༌ ཕིའང༌, ཁའ༌ མ༌ཆམས༌པིན༌, ཅིའ༌ཟེར༌ན༌ ང༌ཞའེ༌ གའ༌མོའེ༌ ནས༌ཚུལ༌ལི༌ དྲང༌པོ༌བོ༌ ཁྱོ༌ཞ༌གུན༌ནི༌ ཕིའ༌ སྐྱོབས༌ཏེ༌ བོར༌ར༌ལ༌ ཐད༌དད༌པིན༌།
GAL.2.6	ཡང༌ ཡེ༌རུ༌ཤ༌ལེམ༌མི༌ ཆོས༌ཚོགས༌སི༌ འུ༌སྐྱོང༌ ཨིན༌ཁན༌གུན༌ནི༌ ངའེ༌ སླབ༌ཨིན༌ ཡོད༌ཁན༌བོའེ༌ཀ༌ ཅའང༌ ནན༌ཏེ༌ ཟེར༌ཅེས༌ མི༌དུག༌པིན༌ ༼ཏེ༌ཙོགས༌སི༌ ཀོ༌སའེ༌ཀ༌ ཡོད༌ཅེས༌པོའེ༌ ངའེ༌ ཕིའ༌, ཅའང༌ ཁྱད༌ མེད༌, ཅིའ༌ཟེར༌ན༌ དཀོན༌མཆོག༌གི༌ སུ༌ཞིག༌གའང༌ ཆོག༌རིས༌ ཅོའ༌ ཛད༌ད༌ མ༌ནོག༌༽། 
GAL.2.7	ཏེ༌བོ༌ མ༌ཚད༌ དཀོན༌མཆོག༌གི༌ པི༌ཏྲར༌ལ༌ ཡ༌ཧུ༌དཱ༌པ༌གུན༌ལ༌, ཆོས༌ཤད༌ཅེས༌སི༌ ཁག༌ ཀལ༌ལ༌ ཛད༌ཁན༌ ཙོགས༌ལ༌, ཡ༌ཧུ༌དཱ༌པ༌ མན༌ཁན༌གུན༌ལ༌, གའ༌མོའེ༌ ནས༌ཚུལ༌ ཤད༌ཅེས༌སི༌ ཁག༌ ངའ༌ སལ༌ལ༌ ཛད༌ཁན༌བོ༌, ཏེ༌ འུ༌སྐྱོང༌གུན༌ནི༌ ཐོངས༌ཏེ༌ ཨིན༌ནོག༌། 
GAL.2.8	ཡེ༌ཤུའི༌ སྐུ༌ཚབས༌ པི༌ཏྲར༌ རྒྱུད༌ཏེ༌, ཡ༌ཧུ༌དཱ༌པ༌གུན༌ནི༌ ནང༌ང༌ ཆག༌ལས༌ ཛད༌ཁན༌ནི༌ ཏེན༌ན༌ དཀོན༌མཆོག༌པོའེ༌, ང༌ ཡེ༌ཤུའི༌ སྐུ༌ཚབས༌ རྒྱུད༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ནང༌ངའང༌, ཆག༌ལས༌ ཛད༌ཏེ༌ ཨིན༌ནོག༌།
GAL.2.9	ཆོས༌ཚོགས༌སི༌ འུ༌སྐྱོང༌ ཚང༌མའེ༌སང༌ ཁག༌ཅན༌ ཐེའ༌ ཛད༌ཁན༌ ཡ༌ཀོབ༌, པི༌ཏྲར༌ དང༌, ཡོ༌ཧཱ༌ནན༌ གུན༌ནི༌ ངའེ༌ ལས༌གུན༌ནི༌ སྐོར༌ ཚོར༌ཏེ༌, དཀོན༌མཆོག༌གི༌ ངའ༌ ཐུག༌རྗེ༌ སལ༌ལ༌ ཛད༌ཏེ༌ ཨིན༌ཁན༌བོ༌ ཧ༌གོ༌། ཡང༌ བཱར༌ན༌བས༌ དང༌ ངའ༌ ཁོང༌གུན༌ནི༌ ཕྲོ༌པ༌ ལས༌ཅེད༌པ༌ ཐེའ༌ཛད༌ཏེ༌, ང༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཆོས༌ཤད༌ཅེས༌, ཡང༌ ཁོང༌གུན༌ནི༌ ཡ༌ཧུ༌དཱ༌པ༌གུན༌ནི༌ ཕྲོའ༌ ལས༌ ཅོ༌ཅེས༌ལ༌ ཁའ༌ཆམས༌ས༌ ཛདས༌། 
GAL.2.10	ཉལ༌བ༌ཅན༌གུན༌ལ༌ རོགས༌ ཅོ༌ཅེས༌སི༌ ཞུ༌ཝ༌ ཅིག༌པོ༌བོ༌, ཁོང༌གུན༌ནི༌ ང༌ཞའ༌ ཏངས༌། ཏེན༌ན༌ ལས༌པོ༌ ཅོའ༌ལ༌ ངའ༌ རིངས༌སད༌པིན༌།
GAL.2.11	ཨིན༌ནའང༌ པི༌ཏྲར༌ ཨན༌ཏི༌ཡོག༌གི༌ རྒྱལ༌སའེ༌ ནང༌ང༌ ཡོད༌ ཟ༌ནེ༌, ཁོང༌ངི༌ ཅོས༌ཁན༌བོ༌ ནོར༌ཁྲུལ༌ ཏན༌ཏན༌ ཨིན༌ པ༌སང༌, ངའ༌ ཁོང༌ང༌ ལྡོང༌ངི༌ཀ༌ རྒྱབ༌གལ༌ ཅོ༌གོས༌། 
GAL.2.12	སྔུན༌ལ༌ ཁོང༌ངི༌ ཡ༌ཧུ༌དཱ༌པ༌ མན༌ཁན༌ནི༌ མ༌ཤི༌ཀ༌པ༌གུན༌ ཉམ༌པོ༌ ཁར༌ཇི༌ ཟའད༌པིན༌། ཨིན༌ནའང༌ ཡ༌ཀོབ༌བི༌ ཛ༌འོ༌ ཁ༌ཅིག༌ ཏེ༌རུ༌ སླེབ༌བ༌ཅིག༌, པི༌ཏྲར༌རི༌ ཏེ༌ སྤུན༌ ཡ༌ཧུ༌དཱ༌པ༌ མན༌ཁན༌གུན༌ ཉམ༌པོ༌ བྲེལ༌ མ༌བོརས༌ ཡང༌ ཟན༌ནའང༌ མ༌ཟོས༌, ཅིའ༌ཟེར༌ན༌ ཁོ༌ སུན༌ནད༌ ཅོ༌གོ༌ཤེས༌ ཁག༌ཅན༌ སམ༌ཁན༌ནི༌ ཡ༌ཀོབ༌བི༌ ཛ༌འོ༌གུན༌ནི༌ སྐྱོན༌རྗོད༌ ཅོ༌ཅེས༌ལ༌ ཇིགས༌སད༌པིན༌། 
GAL.2.13	ཏེ༌བོའེ༌ བྲས༌བུ༌, ཞན༌ཡང༌ ཡ༌ཧུ༌དཱ༌པ༌ མ༌ཤི༌ཀ༌པ༌གུན༌ པི༌ཏྲར༌རི༌ ཁ༌ཆོས༌སི༌ ནང༌ང༌ དྲེས༌, མ༌ཚད༌ བཱར༌ན༌བས༌སའང༌ ཁོང༌གུན༌ནི༌ ཁ༌ཆོས༌སི༌ ནང༌ང༌ སོང༌།
GAL.2.14	ཁོང༌གུན༌ གའ༌མོའེ༌ ནས༌ཚུལ༌ལི༌ ངོས༌པོའེ༌ ལོན༌བོའེ༌ རྒྱབ༌ནེ༌ མ༌གྲུལ༌ཁན༌བོ༌, ངའེ༌ ཐོང༌ང༌ཅིག༌, ངའེ༌ ཚང༌མའེ༌ དུན༌ལ༌ པི༌ཏྲར༌ལ༌ ཟེར༌པིན༌, "ཁྱོ༌རང༌ ཡ༌ཧུ༌དཱ༌པ༌ཞིག༌ག༌ སྐྱེས༌ཏེའང༌, ཡ༌ཧུ༌དཱ༌པའེ༌ ཁྲིམས༌གུན༌ ཕངས༌ཏེ༌, ཡ༌ཧུ༌དཱ༌པ༌ མན༌ཁན༌གུན༌ ཙོགས༌ལ༌ མི༌ཚེ༌ ཕུད༌དུག༌། ཏ༌ ཁྱོ༌རང༌ངི༌ འི༌ ཡ༌ཧུ༌དཱ༌པ༌ མན༌ཁན༌ནི༌ སྤུན༌གུན༌ལ༌, ཅི༌ཕིའ༌ ཡ༌ཧུ༌དཱ༌པའེ༌ ལུག༌སྲོལ༌ལི༌ ནང༌ཞིན༌ གྲུལ༌ཅེས༌ལ༌, ཝང༌ ཏང༌ངད༌། 
GAL.2.15	ང༌དང༌ ཉིས༌ཀོ༌ ནི༌, སྐྱེས༌པ༌ནེ༌ ཕར༌ལ༌ ཡ༌ཧུ༌དཱ༌པ༌ ཨིན༌ནོག༌། ཞན༌མ༌གུན༌ནི༌ སྡིག༌ཅན༌ ཨིན༌ནོག༌ ཟེར༌ཁན༌ ཡ༌ཧུ༌དཱ༌པ༌ མན༌ཁན༌གུན༌ ཙོགས༌ མ༌ནོག༌། 
GAL.2.16	ཨིན༌ནའང༌ ང༌དང༌གུན༌ལ༌ རྒྱུས༌ཨིན༌ནོག༌, མི༌ཞིག༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌, ཡེ༌ཤུ༌ མ༌ཤི༌ཀའེ༌ ནང༌ང༌ དད༌པ༌ ཡོད༌ཅེས༌པོའེ༌, དཀོན༌མཆོག༌གི༌ སྐུན༌དུན༌ལ༌, དྲང༌པོ༌ ཐེའ༌ ཛད༌ད༌ནོག༌། ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌, མ༌ཤི༌ཀ༌ ཡེ༌ཤུའི༌ ནང༌ང༌ དད༌པ༌ ཅོ༌ཅེས༌ རྒྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ཅེས༌སི༌ ཕིའ༌, ང༌དང༌གུན༌ནི༌ མ༌ཤི༌ཀ༌ ཡེ༌ཤུའི༌ ནང༌ང༌ དད༌པ༌ ཅོས༌ཏེ༌ ཨིན༌ནོག༌། ཅིའ༌ཟེར༌ན༌ སུ༌ཞིག༌གའང༌ ཁྲིམས༌ ཁའ༌ཉན༌ཅེས༌པོའེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ད༌ མ༌ནོག༌།"
GAL.2.17	གལ༌ཏེས༌ ང༌དང༌གུན༌ནི༌ མ༌ཤི༌ཀའེ༌ ནང༌ང༌ དད༌པ༌ ཡོད༌ཅེས༌པོ༌ རྒྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེ༌ཅེས༌ ཙལ༌ལད༌ན༌, ཨིན༌ནའང༌ ཁྲིམས༌ ཕང༌ཅེས༌པོའེ༌ ང༌དང༌གུན༌ནི༌ ནང༌ང༌ སྐྱོན༌ ཐོང༌ངད༌ན༌, ཅི༌ ཏེ༌བོའེ༌ ཏོན༌བོ༌, མ༌ཤི༌ཀའེ༌ ང༌དང༌གུན༌ སྡིག༌པའེ༌ ནང༌ང༌ ཁྲིད༌ཏེ༌ ཁྱེར༌ར༌ ཛད༌ཏེ༌ ཨིན༌ནོག༌ག༌? མ༌ནེ༌ མ༌ནོག༌། 
GAL.2.18	ཨིན༌ནའང༌ གལ༌ཏེས༌ ངའེ༌ སྔུན༌ལ༌ ཤིགས༌ཁན༌ནི༌ ཁྲིམས༌པོ༌, ཡང༌སྐྱར༌ རྩིག༌ན༌, ཏེ༌བོའེ༌ ང༌ སྡིག༌ཅན༌ཞིག༌ ཨིན༌ཁན༌བོ༌ སྟན༌ན༌ནོག༌། 
GAL.2.19	ངའེ༌ ཁྲིམས༌ ཚང༌མ༌ སྲུང༌ མ༌ཉན༌ པ༌སང༌, ཏེ༌བོའེ༌ ངའ༌ ཤི༌གོ༌ཤེས༌ ཁྲིམས༌ཅདས༌། སོང༌པ༌སང༌ ཁྲིམས༌སི༌ ཕིའ༌ ང༌ ཤི༌ཏེ༌ ཨིན༌ ཡང༌ན༌ དཀོན༌མཆོག༌གི༌ ཏོན༌ལ༌ མི༌ཚེ༌ ཕུད༌ཅེས༌སི༌ ཕིའ༌, ངའེ༌ ཁྲིམས༌ ཚང༌མ༌ སྲུང༌ཅེས༌ ཕངས༌ཏེ༌ མེད༌། 
GAL.2.20	མ༌ཤི༌ཀ༌ རྐྱང༌ཤིང༌ངི༌ཀ༌ རྐྱང༌ང༌ ཛད༌ ཟ༌ནེ༌, ངའེ༌ སྔུན༌ནི༌ མི༌ཚེ༌བོའང༌ རྐྱངས༌ཏེ༌ མེད༌། ཏ༌ནེ༌ཕར༌ལ༌ འི༌ མི༌ཚེའེ༌ ངའེ༌ མན༌པ༌, མ༌ཤི༌ཀ༌ འི༌ ནང༌ང༌ ཞུགས༌སད༌། ཏ༌ ངའེ༌ དཀོན༌མཆོག༌གི༌ སྲས༌སི༌ ནང༌ང༌, ཨིད༌ཤེས༌ ཅོས༌ཏེ༌ འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ དུག༌གད༌། ཁོང༌ངི༌ ངའ༌ གཅེས༌པ༌ ཛད༌ཏེ༌ ཁོང༌རང༌ངི༌ སྲོག༌, ངའེ༌ ཕིའ༌ སལ༌ལ༌ ཛདས༌། 
GAL.2.21	ངའེ༌ དཀོན༌མཆོག༌གི༌ ཐུག༌རྗེ༌བོ༌ སྣང༌མེད༌ ཅོ༌ཉན༌ཅེས༌ མ༌ནོག༌། གལ༌ཏེས༌ ཁྲིམས༌གུན༌ སྲུང༌ཅེས༌པོའེ༌, ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའད༌ན༌, ཏེ༌ནེ༌ མ༌ཤི༌ཀ༌ གྲོངས༌ གོ༌ཤེས༌སི༌ གོས༌སྡོམ༌ མེད༌པ༌ ཨིན༌ནོག༌།
GAL.3.1	འོ༌ སམ༌བ༌ མེད༌ཁན༌, གཱ༌ལ༌ཏི༌ཡཱ༌པ༌གུན༌, སུའི༌ ཇའ༌དུ༌ ཅོས༌ཏེ༌ ཁྱོ༌ཞ༌གུན༌ བུང༌བུ༌ ཙོགས༌ སམ༌མེད༌ རྒྱུར༌ཅུགས༌? ངའེ༌ ཁྱོ༌ཞ༌གུན༌ལ༌ ཡེ༌ཤུ༌ མ༌ཤི༌ཀ༌ རྐྱང༌ཤིང༌ངི༌ཀ༌ གྲོངས༌ཁན༌བོ༌, ཁྱོ༌ཞ༌རང༌ངི༌ མིག༌ནེ༌ ཐོང༌ཁན༌ ཙོགས༌ སལ༌པོ༌ ཅོས༌ཏེ༌ ཤད༌པིན༌། 
GAL.3.2	ངའེ༌ ཁྱོ༌ཞ༌གུན༌ལ༌ འིན༌ན༌ དྲི༌ཝ༌ ཅིག༌པོ༌ དྲིའད༌, ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌, མོ༌ཟེས༌སི༌ ཁྲིམས༌གུན༌ སྲུང༌ཅེས༌པོའེ༌ ཐོབས༌ས༌ ཡ༌ མ༌ཤི༌ཀའེ༌ སྐོར༌ལ༌ ལོན༌བོ༌ ཚོར༌ཏེ༌ དད༌པ༌ ཅོ༌ཅེས༌པོའེ༌ ཐོབ༌? 
GAL.3.3	ཁྱོ༌ཞ༌གུན༌ འི༌ཟུག༌ སམ༌མེད༌ རིག༌ ཀ༌ཟུག༌གི༌ རྒྱུར༌? ཁྱོ༌ཞ༌གུན༌ནི༌ མ༌ཤི༌ཀའེ༌ ནང༌ང༌ མི༌ཚེ༌བོ༌ དམ༌པའེ༌ ཐུག༌ཉིད༌ རྒྱུད༌ཏེ༌ གོ༌ཟུག༌ ཅོས༌ཏེ༌, སྟིང༌ནེ༌ ཅི༌ཕིའ༌ ཁྱོ༌ཞ༌གུན༌ནི༌ མིའི༌ ཁྱུད༌དི༌ ནང༌ང༌ ཏེ༌བོ༌ གྲུབ༌ཅུག༌ཅེས༌སི༌ རྩོན༌གྲུས༌ ཅོའད༌? 
GAL.3.4	ཁྱོ༌ཞ༌གུན༌ནི༌ སྡུག༌སྔལ༌ ཚང༌མ༌ ལེན༌ཅེས༌པོ༌ ཕན༌ཐོགས༌ མེད༌པ༌ མན༌གྲོ༌? ཏན༌ཏན༌ལ༌ ཏེ༌གུན༌ ཏོན༌མེད༌ལ༌ སོང༌ཏེ༌ མན༌གྲོ༌, ཨིན༌ན༌?
GAL.3.5	ངའེ༌ ཁྱོ༌ཞ༌གུན༌ལ༌ ཡང༌སྐྱར༌ དྲིའད༌, ཁྱོ༌ཞ༌གུན༌ནི༌ ཁྲིམས༌གུན༌ སྲུང༌ཅེས༌པོའེ༌, དཀོན༌མཆོག༌གི༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌ སལ༌ཅེས༌ ཡང༌, ཁྱོ༌ཞའེ༌ ཕྲོའ༌ ཧ༌ལས༌ཤེས༌སི༌ སྟས༌གུན༌ ཅོའ༌ ཛདས༌ས༌, ཡ༌ མ༌ཤི༌ཀའེ༌ སྐོར༌ལ༌ ཚོར༌ཁན༌ནི༌ ལོན༌བོའེ༌ ནང༌ང༌ ཨིད༌ཤེས༌ ཅོ༌ཅེས༌པོའེ༌ ཛདས༌?
GAL.3.6	ཏེན༌ན༌ ཙོགས༌ལ༌ ཨབ༌ར༌ཧམ༌མི༌ དཀོན༌མཆོག༌གི༌ ནང༌ང༌ ཨིད༌ཤེས༌ ཅོ༌ཅེས༌པོའེ༌, དཀོན༌མཆོག༌གི༌ ཁོང༌ང༌ དྲང༌པོ༌ ཐེའ༌ ཛདས༌། 
GAL.3.7	སོང༌པ༌སང༌ དཀོན༌མཆོག༌གི༌ ནང༌ང༌ དད༌པ༌ ཅོ༌ཁན༌གུན༌ ཨབ༌ར༌ཧམ༌མི༌ ངོས༌པོའེ༌ ཕོར༌རྒྱུད༌ ཨིན༌ཁན༌གུན༌ ཧ༌གོའ༌ མེ༌རག༌ག༌?
GAL.3.8	མ༌ཡོངས༌པོའེ༌ དུས༌སི༌ ནང༌ང༌, དཀོན༌མཆོག༌གི༌ ཡ༌ཧུ༌དཱ༌པ༌ མན༌ཁན༌གུན༌ལ༌ དད༌པ༌ ཅོ༌ཅེས༌ རྒྱུད༌ཏེ༌, དྲང༌པོ༌ ཐེའ༌ ཛད༌ཅེས༌པོ༌, སུང༌རབས༌སི༌ སྔོན༌ཅུགས༌། ཡང༌ "རྒྱལ༌ཁག༌ ཚང༌མའ༌ ཁྱོ༌རང༌ རྒྱུད༌ཏེ༌ བྱིན༌ལབས༌ ཐོབ༌ཨིན༌" མོལ༌ཏེ༌ གའ༌མོའེ༌ ནས༌ཚུལ༌བོ༌, དུས༌ མང༌པོའེ༌ སྔུན༌ལ༌ ཨབ༌ར༌ཧམ༌མ༌ ཤད༌ད༌ ཛདས༌། 
GAL.3.9	ཏེ༌བོའེ༌ཕིའ༌ མ༌ཤི༌ཀའེ༌ ནང༌ང༌ དད༌པ༌ ཅོ༌ཁན༌ ཚང༌མ༌ལ༌, ཨབ༌ར༌ཧམ༌ དད༌པ༌ཅན༌ མི༌ ཉམ༌པོ༌ བྱིན༌ལབས༌པོ༌ ཐོབ༌ཨིན༌།
GAL.3.10	ཨིན༌ནའང༌ དཀོན༌མཆོག༌གི༌ དུན༌ལ༌ དྲང༌པོ༌ ཐེ༌ཅེས༌སི༌ ཕིའ༌, ཁྲིམས༌ ཁའ༌ ཉན༌ཅེས༌སི༌ཀ༌ རག༌ལས༌ཏེ༌ དུག༌ཁན༌གུན༌ལ༌, ཁོང༌ངི༌ ངན༌ ཕོག༌ཨིན༌། ཅིའ༌ཟེར༌ན༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "ཁྲིམས༌སི༌ སྤེ༌ཆའེ༌ ནང༌ང༌ བྲིའ༌ ཛད༌ཏེ༌ ཡོད༌ཁན༌ ཚང༌མ༌ མ༌སྲུང༌ཁན༌གུན༌ལ༌, ངན༌ ཕོག༌ཨིན༌།" 
GAL.3.11	ཏེ༌ནེ༌ ཁྲིམས༌ སྲུང༌ཅེས༌སི༌ རྩོན༌གྲུས༌ ཅོས༌ཏེ༌ སུ༌ཞིག༌གའང༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ མི༌ཐེ༌ཅེས༌པོ༌, སལ༌པོ༌ སོང༌ཏེ༌ ཨིན༌ནོག༌། ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "དད༌པ༌ ཅིག༌པོ༌ རྒྱུད༌ཏེ༌ མི༌ དྲང༌པོ༌ཞིག༌ག༌ མི༌ཚེ༌ ཐོབ༌བ༌ནོག༌།" 
GAL.3.12	འི༌ དད༌པའེ༌ ལམ༌བོ༌ ནི༌, ཁྲིམས༌སི༌ ལམ༌ ཀ༌བོའེ༌ "ཁྲིམས༌ ནང༌ཞིན༌ གྲུལ༌ཁན༌གུན༌ལ༌ ཏེ༌ ཁྲིམས༌ ཚང༌མ༌ ཁའ༌ཉན༌ཏེ༌ མི༌ཚེ༌ ཕུད༌གོས༌ས༌ནོག༌" ཟེར༌ཁན༌བོའེ༌ སང༌ མ༌ སོ༌སོ༌ཞིག༌ ཡོད༌ཏེ༌ ཨིན༌ནོག༌།
GAL.3.13	ཨིན༌ནའང༌ ང༌དང༌ ཚང༌མའ༌ ཁྲིམས༌སི༌ ངན༌ ཕོག༌ཁན༌ནི༌ ཀ༌ནེ༌ མ༌ཤི༌ཀའེ༌ རིན༌ ཤལ༌ལ༌ ཛད༌ཏེ༌ ཐར༌ ཅུགས༌, ནམ༌ ང༌དང༌ངི༌ ཅོ༌ཁན༌ནི༌ ལས༌ ངན༌པ༌གུན༌ནི༌ ངན༌བོ༌, ཁོང༌ངི༌ ཁོང༌རང༌ངི༌ཀ༌ ཁུར༌ར༌ ཛད༌ཏེ༌ ཁོང༌ རྐྱང༌ཤིང༌ངི༌ཀ༌ རྐྱངས༌། ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌, "ལྕང༌མའེ༌ཀ༌ རྐྱང༌ཁན༌ ཚང༌མ༌ལ༌ ངན༌ ཕོགས༌ཏེ༌ ཨིན༌ནོག༌།" 
GAL.3.14	མ༌ཤི༌ཀ༌ ཡེ༌ཤུ༌ རྒྱུད༌ཏེ༌, དཀོན༌མཆོག༌གི༌ ཡ༌ཧུ༌དཱ༌པ༌ མན༌ཁན༌གུན༌ལ༌, ཨབ༌ར༌ཧམ༌མ༌ ཞལ༌ཆད༌ ཛད༌ཁན༌ནི༌ ཏེན༌ན༌ བྱིན༌ལབས༌པོ༌ སལ༌ལ༌ ཛདས༌། ཁོང༌ངི༌, ང༌དང༌གུན༌ལ༌ དད༌པ༌ རྒྱུད༌ཏེ༌, ཞལ༌ཆད༌ ཛད༌ཁན༌ནི༌ དམ༌པའེ༌ ཐུག༌ཉིད༌བོ༌, ཐོབ༌ཅེས༌སི༌ རྒྱུན༌ཚན༌བོའེ༌ ཕིའ༌, ཏེ༌བོ༌ ཛདས༌།
GAL.3.15	གཅེས༌པའེ༌ སྤུན༌ དང༌ སྤུན༌མོ༌ གུན༌, ཏ༌ ངའ༌ ཞག༌དང༌ངི༌ མི༌ཚེ༌ དང༌ བྲེལ༌ཁན༌ནི༌ སྤེ༌ཞིག༌ ཏང༌ཅུག༌། མི༌ ཉིས༌སི༌ པར༌ལ༌ ཆད༌དོན༌ བྲིས༌ཏེ༌ སྟིང༌ནེ༌ སུ༌ཞིག༌གིའང༌, ཏེ༌བོའ༌ སྣང༌མེད༌ ཅོ༌ མི༌ཉན༌, ཡ༌ ཏེ༌བོའ༌ ནན༌ཏེ༌ ཐེ༌བ༌ ཟེར༌ མི༌ཉན༌། 
GAL.3.16	དཀོན༌མཆོག༌གི༌ ཞལ༌ཆད༌གུན༌ ཨབ༌ར༌ཧམ༌ དང༌ ཁོང༌ངི༌ ཕོར༌རྒྱུད༌ལ༌, ཅོའ༌ ཛད༌ཏེ༌ ཨིན༌ནོག༌། སུང༌རབས༌སི༌ ནང༌ང༌ "ཕོར༌རྒྱུད༌གུན༌" མོལ༌ཏེ༌ མི༌དུག༌, ཀ༌བོའེ༌ ཏོན༌བོ༌ མི༌ མང༌པོ༌ཞིག༌, ཨིན༌ནའང༌ "ཕོར༌རྒྱུད༌ལ༌" མོལ༌ཏེ༌ དུག༌, ཀ༌བོའེ༌ ཏོན༌བོ༌, མི༌ ཅིག༌ཅིག༌ ཡང༌ན༌ མ༌ཤི༌ཀ༌། 
GAL.3.17	ངའེ༌ ཟེར༌ཅེས༌སི༌ ཏོན༌བོ༌ ནི༌, མོ༌ཟེས༌ལ༌ སལ༌ཁན༌ནི༌ ཁྲིམས༌སི༌ སང༌ ལོ༌ ཞིབ༌རྒྱ༌ སུམ༌ཅུའེ༌ སྔུན༌ལ༌, དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ ཞལ༌ཆད༌ ཛདས༌། མོ༌ཟེས༌སི༌ ཁྲིམས༌པོའེ༌, དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ ཆད༌དོན༌ ཛད༌ཁན༌བོ༌, ཅགས༌ཏེ༌ མེད༌ཁན༌ ཅོ༌ མི༌ཉན༌། 
GAL.3.18	གལ༌ཏེས༌ ཁྲིམས༌གུན༌ སྲུང༌ཅེས༌པོའེ༌, ང༌དང༌གུན༌ལ༌ དཀོན༌མཆོག༌གི༌ ཐར༌པའེ༌ ནོར༌སྐལ༌བོ༌ ཐོབ༌བད༌ན༌, ཏེ༌ནེ༌ ཐར༌པ༌བོ༌ ཞལ༌ཆད༌ ཛད༌ཁན༌བོའེ༌ཀ༌ རག༌ལས༌ཏེ༌ མེད༌ཏེ༌ ཨིན༌ནོག༌། ཨིན༌ནའང༌ དཀོན༌མཆོག༌གི༌ ཐུག༌རྗེའེ༌ ནང༌ང༌ ཨབ༌ར༌ཧམ༌མ༌ ཁོང༌རང༌ངི༌ ཞལ༌ཆད༌ རྒྱུད༌ཏེ༌, ཐར༌པའེ༌ ནོར༌སྐལ༌བོ༌ སལ༌ལ༌ ཛདས༌།
GAL.3.19	ཏེ༌ནེ༌ ཅི༌ཕིའ༌ ཁྲིམས༌པོ༌ ཏངས༌ཏེ༌ ཨིན༌ནོག༌? འི༌བོ༌ མི༌གུན༌ལ༌ ཁོང༌གུན༌ནི༌ སྡིག༌པ༌གུན༌ སྟན༌ཅེས༌སི༌ ཕིའ༌ ཞལ༌ཆད༌དི༌ སྟིང༌ནེ༌, ཏེ༌ཀ༌ ནན༌མ༌ སལ༌ལ༌ ཛདས༌། ཨིན༌ནའང༌ ཏེ༌ ཁྲིམས༌པོ༌ ཏེ༌ཏེ༌ཚོག༌པ༌ ལུས༌ཤེས༌ལ༌ ཅོའ༌ ཛདས༌, ནམ༌ཚོག༌པ༌ ཏེ༌ ཕོར༌རྒྱུད༌བོ༌ སླེབ༌ མི༌སླེབ༌, ཀ༌བོ༌ དཀོན༌མཆོག༌གི༌ ཞལ༌ཆད༌ ཛད༌ཏེ༌ ཨིན༌པིན༌། དཀོན༌མཆོག༌གི༌ ཏེ༌ ཁྲིམས༌པོ༌ ཕོ༌ཉ༌གུན༌ རྒྱུད༌ཏེ༌, མོ༌ཟེས༌ལ༌ སལ༌ལ༌ ཛདས༌, ཁོ༌ ནི༌ དཀོན༌མཆོག༌ དང༌ མི༌གུན༌ནི༌ པར༌ལ༌ བར༌མི༌ཞིག༌ ཨིན༌པིན༌། 
GAL.3.20	ཏ༌ སྡེ༌ ཅིག༌གི༌ སང༌ མང༌ངི༌ ནང༌ང༌ ཆད༌དོན༌ ཅོ༌ ཟ༌ནེ༌, བར༌མི༌ གོས༌སྡོམ༌ ཆའ༌ནོག༌། ཨིན༌ནའང༌ དཀོན༌མཆོག༌ ཅིག༌ ཞུགས༌ཏེ༌ ཨིན༌ པ༌སང༌, ཁོང༌ངི༌ ཨབ༌ར༌ཧམ༌མ༌ ཁོང༌རང༌ངི༌ ཞལ༌ཆད༌པོ༌ སལ༌ ཟ༌ནེ༌, བར༌མི༌ ཀོལ༌ལ༌ མ༌ཛདས༌།
GAL.3.21	ཏེ༌ནེ༌ ཅི༌, ཁྲིམས༌པོའེ༌ དཀོན༌མཆོག༌གི༌ ཞལ༌ཆད༌ལ༌ རྒྱབ༌གལ༌ ཅོའ༌ནོག༌ག༌? མ༌ནེ༌ ཅོའ༌ མ༌ནོག༌། གལ༌ཏེས༌ ཁྲིམས༌སི༌ ང༌དང༌གུན༌ལ༌ མི༌ཚེ༌ སོ༌མ༌ཞིག༌ ཏང༌ཐུབ༌བད༌པིན༌ན༌, ཏེ༌ནེ༌ ཏེ༌བོ༌ ཁའ༌ ཉན༌ཅེས༌ནེ༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོས༌ཏེ༌ ཡོད༌གྲོ༌། 
GAL.3.22	ཨིན༌ནའང༌ དམ༌པའེ༌ སུང༌རབས༌སི༌, ང༌དང༌ ཚང༌མ༌ སྡིག༌པའེ༌ ཙོན༌པ༌ ཨིན༌ཁན༌བོའེ༌ སྤང༌པོ༌ སལ༌ལ༌ ཛད༌དུག༌། ཏེ༌བོའེ༌ཕིའ༌ ཡེ༌ཤུ༌ མ༌ཤི༌ཀའེ༌ ནང༌ང༌ དད༌པ༌ ཅོ༌ཅེས༌ ཅིག༌པོ༌ རྒྱུད༌ཏེ༌, དཀོན༌མཆོག༌གི༌ ཐར༌པའེ༌ ཞལ༌ཆད༌པོ༌ ཐོབ༌བ༌ནོག༌།
GAL.3.23	འི༌ དད༌པ༌བོ༌ ཡོང༌ངི༌ སང༌ སྔུན༌ལ༌, ཁྲིམས༌པོའེ༌ ང༌དང༌གུན༌ ཙོན༌ཁང༌ངི༌ ནང༌ང༌ ཀགས༌ཏེ༌ ཀུ༌ལིག༌ ཅུགས༌ཏེ༌ བོར༌ཏེ༌ ཨིན༌ནོག༌, ནམ༌ཚོག༌པ༌ དད༌པ༌བོ༌ སྔོན༌ མ༌སྔོན༌། 
GAL.3.24	ཏེ༌ ཁྲིམས༌པོ༌, མ༌ཤི༌ཀ༌ སྔོན༌སྔོན༌ ཚག༌པ༌ ང༌དང༌གུན༌ ཁྲིད༌ཁན༌ནི༌ ཁག༌ཁུར༌པ༌བོ༌ ཅོའ༌ ཛདས༌། ཏེ༌ནེ༌ མ༌ཤི༌ཀའེ༌ ནང༌ང༌ དད༌པ༌ ཅོ༌ཅེས༌ རྒྱུད༌ཏེ༌ ང༌དང༌གུན༌ དྲང༌པོ༌ ཐེའ༌ ཛད༌ཨིན༌། 
GAL.3.25	ཨིན༌ནའང༌ ཏ༌, ཏེ༌ དད༌པའེ༌ ལམ༌བོ༌ སྐྱོད༌ པ༌སང༌, ང༌དང༌གུན༌ལ༌ ཁྲིམས༌སི༌ ལྟ༌སྟོག༌གི༌ ཡོག༌ག༌ དུག༌གོས༌ མེད༌པ༌ ཨིན༌ནོག༌། 
GAL.3.26	མ༌ཤི༌ཀ༌ ཡེ༌ཤུའི༌ ནང༌ང༌ དད༌པ༌ ཡོད༌ཅེས༌པོའེ༌, ཁྱོ༌ཞའ༌ ཚང༌མ༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ནོག༌། 
GAL.3.27	ཁྲུས༌ལེན༌ན༌ཅིག༌, ཁྱོ༌ཞའ༌ ཚང༌མ༌ མ༌ཤི༌ཀ༌ ཉམ༌པོ༌ ཅིག༌གྲིལ༌ སོང༌ཏེ༌ མ༌ཤི༌ཀའེ༌ སྤྱོད༌ལམ༌གུན༌ ཀོས༌ལག༌ སོ༌མ༌ ཙོགས༌ལ༌ གོན༌ཏེ༌ ཨིན༌ནོག༌། 
GAL.3.28	ཏ༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌, ཚེ༌ཡོག༌ དང༌ རང༌ཝང༌ཅན༌, བུ༌ཚ༌ དང༌ བུ༌མོ༌ གུན༌ནི༌ པར༌ལ༌ ཅའང༌ ཁྱད༌ མེད༌པ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞའ༌ ཚང༌མ༌ མ༌ཤི༌ཀ༌ ཡེ༌ཤུའི༌ ནང༌ང༌ ཅིག༌ ཨིན༌ནོག༌། 
GAL.3.29	ཁྱོ༌ཞའ༌ མ༌ཤི༌ཀའེ༌ ཨིན༌ པ༌སང༌, ཁྱོ༌ཞ༌གུན༌ ཨབ༌ར༌ཧམ༌མི༌ དེན༌བའེ༌ ཕྲུ༌གུ༌གུན༌ ཨིན༌ནོག༌། ཡང༌ དཀོན༌མཆོག༌གི༌ ཞལ༌ཆད༌ ནང༌ཞིན༌, ཁྱོ༌ཞ༌གུན༌ ཨབ༌ར༌ཧམ༌མི༌ ནོར༌སྐལ༌ལི༌ དག༌པོ༌ རྒྱུར༌ཨིན༌།
GAL.4.1	ངའེ༌ ཟེར༌ཅེས༌པོ༌ ནི༌, ནོར༌སྐལ༌ ལེན༌ཁན༌བོ༌ ཕྲུ༌གུ༌ ཨིན༌ ཟ༌ནེ༌ ཁོ༌ ནོར༌ གང༌པོའེ༌ དག༌པོ༌ ཨིན༌ཏེའང༌, ཁོ༌ ཚེ༌ཡོག༌ ཤིག༌གི༌ སང༌ སོ༌སོ༌ མ༌ནོག༌། 
GAL.4.2	ཡང༌ན༌ ཏེ༌ ཕྲུ༌གུ༌བོའ༌ ཏེ༌ཏེ༌ཚོག༌པ༌, ཁོ༌རང༌ དང༌ ཁོའེ༌ ནོར༌ལ༌ ལྟ༌སྟོག༌ ཅོ༌ཁན༌གུན༌ནི༌ ཁའ༌ ཉན༌གོས༌ས༌ནོག༌ ནམ༌ཚོག༌པ༌, ཁོའེ༌ ཨ༌བའེ༌ ལྡམ༌ཁན༌ནི༌ དུས༌པོ༌ སླེབ༌ མི༌སླེབ༌། 
GAL.4.3	མ༌ཤི༌ཀ༌ སྐྱོད༌དི༌ སང༌ སྔུན༌ལ༌ ཏེན༌ན༌ ཙོགས༌པོ༌ ང༌དང༌གུན༌ ཉམ༌པོ༌ ཡོད༌པིན༌། ང༌དང༌གུན༌ ཏེ༌ ཕྲུ༌གུ༌ ཙོགས༌ལ༌, འི༌ ཇིག༌རྟེན༌ནི༌ ཆོས༌སི༌ ལམ༌ ལུག༌སྲོལ༌གུན༌ནི༌ ཚེ༌ཡོག༌ ཨིན༌པིན༌།
GAL.4.4	ཨིན༌ནའང༌ ལྡམ༌མ༌ ཛད༌ཁན༌ནི༌ དུས༌པོ༌ སླེབ༌བ༌ཅིག༌, དཀོན༌མཆོག༌གི༌ ཁོང༌རང༌ངི༌ སྲས༌པོ༌ ལམ༌ཅུག༌ག༌ ཛདས༌། ཁོང༌ བུ༌མོ༌ཞིག༌ནེ༌ ལྟམས༌ཏེ༌ ཡ༌ཧུ༌དཱ༌པའེ༌ ཁྲིམས༌སི༌ ཡོག༌ག༌ མི༌ཚེ༌ ཕུད༌ད༌ ཛདས༌། 
GAL.4.5	ཁྲིམས༌སི༌ ཡོག༌པོ༌ ཨིན༌ཁན༌གུན༌ནི༌ རང༌ཝང༌བོ༌ ལོགས༌ཏེ༌ ཉོ༌ཅེས༌ལ༌, དཀོན༌མཆོག༌གི༌ ཁོང༌ ལམ༌ཅུག༌ག༌ ཛདས༌, ཅིའ༌ཟེར༌ན༌ ཁོང༌ ང༌དང༌གུན༌ ཁོང༌ངི༌ སོས༌བུའ༌ ལེན༌ཁན༌ནི༌ ཕྲུ༌གུ༌གུན༌ རྒྱུར༌ཅེས༌ལ༌ ཐད༌ད༌ ཛད༌ད༌ནོག༌། 
GAL.4.6	ང༌དང༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ པ༌སང༌, ཁོང༌ངི༌ ཁོང༌རང༌ངི༌ སྲས༌སི༌ ཐུག༌ཉིད༌པོ༌ ང༌དང༌གུན༌ནི༌ སྙིང༌ངི༌ ནང༌ང༌ ལམ༌ཅུག༌ག༌ ཛདས༌, ཡང༌ ཏེན༌ན༌ ཐུག༌ཉིད༌བོའེ༌ "ཨ༌བ༌, ཡབ༌ལེ༌" མོལ༌ཡིན༌ བོད༌ད༌ ཛདས༌། 
GAL.4.7	ཏེ༌བོའེ༌ཕིའ༌ ཁྱོ༌ཞ༌གུན༌ ཚེ༌ཡོག༌ག༌ མ༌ལུས༌ས༌, དཀོན༌མཆོག༌ ཁོང༌རང༌ངི༌ ཕྲུ༌གུ༌གུན༌ ཨིན༌ནོག༌། ཁྱོ༌ཞ༌གུན༌ ཁོང༌ངི༌ ཕྲུ༌གུ༌ ཨིན༌ པ༌སང༌, ཁྱོ༌ཞའ༌ ཁོང༌ངི༌ ནོར༌སྐལ༌ ལེན༌ཁན༌གུན༌ནའང༌ ཨིན༌ནོག༌།
GAL.4.8	དཀོན༌མཆོག༌ ཤེས༌སི༌ སང༌ སྔུན༌ལ༌, ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ ངོས༌མ༌ དཀོན༌མཆོག༌ མ༌ནེ༌ མན༌ཁན༌ རིག༌གི༌ ཚེ༌ཡོག༌ ཨིན༌པིན༌། 
GAL.4.9	ཨིན༌ནའང༌ ཏ༌ ཁྱོ༌ཞ༌གུན༌ནི༌ དཀོན༌མཆོག༌ ཤེས༌ཏེ༌ ཨིན༌ནོག༌, ཡ༌ ངའེ༌ ཟེར༌གོས༌ དཀོན༌མཆོག༌གི༌ ཁྱོ༌ཞ༌གུན༌ ཁྱེན༌ན༌ ཛད༌ད༌ནོག༌། ཏེ༌ནེ༌ ཅི༌ཕིའ༌ ཁྱོ༌ཞ༌གུན༌ ཡང༌སྐྱར༌ ཆོས༌སི༌ འུ༌ཐུགས༌ དང༌ ཕན༌མི༌ཐོགས༌སི༌ ལམ༌ ལུག༌སྲོལ༌གུན༌ནི༌ ཚེ༌ཡོག༌ རྒྱུར༌ར༌ལ༌, ལོགས༌ཏེ༌ ཆ༌ཉིན༌རག༌། 
GAL.4.10	སྤེར༌ན༌, ཁྱོ༌ཞ༌གུན༌ནི༌ མིག༌སལ༌ལི༌ ཞག༌, ཟླ༌ཝ༌, ནམ༌ཟླ༌ དང༌ ལོ༌ གུན༌ ཙི༌རུག༌། 
GAL.4.11	ང༌ ཁྱོ༌ཞ༌གུན༌ནི༌ ཕིའ༌ ཇིགས༌ས༌རག༌, ངའེ༌ ཁྱོ༌ཞའེ༌ ཕིའ༌ རྩོན༌གྲུས༌ ཅོས༌ཏེ༌ ལས༌ ཅོ༌ཁན༌གུན༌ ཀོད༌ལ༌ སོངས༌ཏེ༌ ཨིན༌ཏིག༌དུག༌། 
GAL.4.12	གཅེས༌པའེ༌ སྤུན༌ དང༌ སྤུན༌མོ༌ གུན༌, ང༌ རང༌ཝང༌ངི༌ ནང༌ང༌ དུག༌ག༌ ཙོགས༌ལ༌, ཁྱོ༌ཞ༌གུན༌ནའང༌ དུག༌ཅེས༌ལ༌ ཞུ༌ཝ༌ ཕུལ༌ལད༌། ཅིའ༌ཟེར༌ན༌ སྔུན༌ལ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌ ཁྲིམས༌སི༌ ཀ༌ནེ༌ རང༌ཝང༌ ཡོད༌ཁན༌གུན༌ ཙོགས༌, ང༌ རྒྱུར༌ཏེ༌ ཨིན༌།
GAL.4.12	ཁྱོ༌ཞ༌གུན༌ནི༌ ངའ༌ ངན༌པ༌ མ༌ནེ༌ མ༌ཅོས༌། 
GAL.4.13	ཁྱོ༌ཞ༌གུན༌ལ༌ རྒྱུས༌ཨིན༌ནོག༌, ངའ༌ ཟུ༌མོ༌ ཡོང༌ཅེས༌པོའེ༌, ཁྱོ༌ཞ༌གུན༌ ཡོད༌ས༌ གོ༌མ༌རང༌ ཡོང༌གོས༌ པ༌སང༌, ངའེ༌ གའ༌མོའེ༌ ནས༌ཚུལ༌ ཁྱོ༌ཞའ༌ ཤད༌པིན༌། 
GAL.4.14	ཟུགས༌པོའེ༌ ཐོག༌ནེ༌ ང༌ མ༌ སྐྱོ༌མོ༌ ཡོད༌ པ༌སང༌, ཁྱོ༌ཞ༌གུན༌ནི༌ ངའ༌ ཁམ༌ལོགས༌ཏེ༌ རྩིས༌མེད༌ ཅོ༌ཉན༌ཅེས༌ ཡོད༌པིན༌། ཨིན༌ནའང༌ ཁྱོ༌ཞའེ༌ ང༌ རིན༌མེད༌ མ༌ཅོས༌, ཡ༌ ལོགས༌ཏེ༌ མ༌ཀལས༌། དཀོན༌མཆོག༌གི༌ ཆོགས༌ནེ༌ ཕོ༌ཉ༌, ཡ༌ མ༌ཤི༌ཀ༌ ཡེ༌ཤུ༌ ཁོང༌རང༌ ཙོགས༌ལ༌, གའ༌སུས༌ ཞུས༌ཏེ༌ ངའ༌ ལྟ༌སྟོག༌ ཅོས༌། 
GAL.4.15	ཁྱོ༌ཞའེ༌ ནང༌ང༌ ཡོད༌ཁན༌ནི༌ ཏེ༌ ཐད༌པོ༌ ཚང༌མ༌ལ༌ ཅི༌ སོང༌? གལ༌ཏེས༌ ཉན༌པིན༌ན༌, ཁྱོ༌ཞ༌གུན༌ནི༌ རང༌ངི༌ མིག༌གུན༌ ཕིངས༌ཏེ༌ ངའ༌ ཏང༌ཅེས༌ལ༌ ཐད༌པོ༌ དུག༌པིན༌,
GAL.4.16	ཨིན༌ནའང༌ ཏ༌ ངའེ༌ ཁྱོ༌ཞ༌གུན༌ལ༌ དྲང༌པོ༌ ཤད༌ཅེས༌པོའེ༌ ང༌ ཁྱོ༌ཞ༌གུན༌ནི༌ གྲ༌འོ༌ རྒྱུར༌ཏེ༌ ཨིན༌ན༌?
GAL.4.17	ཏེ༌ ཟུས༌མའེ༌ སློབ༌པོན༌གུན༌ནི༌, ཁྱོ༌ཞའེ༌ ཆོགས༌སྐྱོར༌གུན༌ ཐོབ༌ཅེས༌སི༌ ཕིའ༌ མ༌སྲན༌ཏྲེ༌ དོད༌པ༌ ཅོའ༌ནོག༌, ཨིན༌ནའང༌ ལྟ༌ཝ༌ ངན༌པ༌ ཉམ༌པོ༌། ཁྱོ༌ཞ༌གུན༌ནི༌ ཁོང༌ ཅིག༌པོའ༌ ཆོགས༌སྐྱོར༌ ཅོ༌ཅེས༌སི༌ ཕིའ༌, ཁོང༌གུན༌ནི༌ ཁྱོ༌ཞ༌གུན༌ དང༌ ངའེ༌ ནང༌ང༌ བར༌ ཕེས༌ཏེ༌, བྲེལ༌བོ༌ ཤིག༌ཅེས༌ལ༌ དོད༌པ༌ ཅོའ༌ནོག༌། 
GAL.4.18	གལ༌ཏེས༌ སམ༌བ༌ ཟང༌པོ༌ ཉམ༌པོ༌ ཨིན༌ན༌, དོད༌པ༌ མ༌སྲན༌ཏྲེ༌ ཅོ༌ནའང༌ གྲིག༌ཏེ༌ ཨིན༌ནོག༌། ཨིན༌ནའང༌ ཏེ༌བོ༌ ང༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌ ཅིག༌པོ༌ མན༌པ༌, དུས༌རྒྱུན༌ ཅོ༌གོ༌ཤེས༌ ཨིན༌ནོག༌། 
GAL.4.19	འོ༌, ངའེ༌ གཅེས༌པའེ༌ ཕྲུ༌གུ༌གུན༌, ཀ༌ཟུག༌གི༌ ཨ༌མ༌ཞིག༌ག༌ ཕྲུ༌གུ༌ ཇོར༌ ཟ༌ནེ༌ ཟུ༌མོ༌ ཡོང༌ངད༌, ཏེན༌ན༌ ཙོགས༌སི༌ ཟུ༌མོ༌ ཁྱོ༌ཞ༌གུན༌ནི༌ ཕིའ༌ ཡང༌སྐྱར༌ ངའེ༌ སྙིང༌ངི༌ ནང༌ང༌ རག༌, ནམ༌ཚོག༌པ༌ ཁྱོ༌ཞའེ༌ ནང༌ང༌ མ༌ཤི༌ཀའེ༌ སྤྱོད༌ལམ༌གུན༌ གང༌པོ༌ ལྡན༌ མི༌ལྡན༌། 
GAL.4.20	ང༌ དག༌ས༌ ཁྱོ༌ཞ༌གུན༌ ཉམ༌པོ༌ ཡོད༌ཅེས༌སི༌ མ༌སྲན༌ཏྲེ༌ དོད༌པ༌ ཅོའད༌, ཏེ༌ནེ༌ ངའེ༌ ཁྱོ༌ཞ༌གུན༌ ཉམ༌པོ༌ ང༌རང༌ངི༌ སྤེ༌ར༌ ཏང༌ཚུལ༌བོའེ༌ ནང༌ང༌ རྒྱུར༌ཇ༌ ཁྱོང༌ཉན༌ཏེ༌ ཡོད༌གྲོ༌། ཨིན༌ནའང༌ ཐག༌རིང༌ང༌ ཡོད༌ཅེས༌པོའེ༌ ང༌ ཧ༌གོའ༌ མེ༌རག༌, ངའེ༌ ཁྱོ༌ཞའ༌ ཀ༌ཟུག༌གི༌ རོགས༌ ཅོ༌ཨིན༌།
GAL.4.21	ཁྲིམས༌སི༌ ཡོག༌ག༌ དུག༌ཉིན༌ ཡོད༌ཁན༌ ཁྱོ༌ཞ༌གུན༌ནི༌ ངའ༌ ཤོད༌དང༌། ཅི༌ ཁྲིམས༌སི༌ ནང༌ང༌ ཟེར༌ཏེ༌ ཡོད༌ཁན༌བོ༌, ཁྱོ༌ཞ༌གུན༌ལ༌ ཏན༌ཏན༌ རྒྱུས༌ཡོད༌ད༌? 
GAL.4.22	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, "ཨབ༌ར༌ཧམ༌མ༌ བུ༌ཚ༌ ཉིས༌ ཡོད༌པིན༌, ཅིག༌པོ༌ ནི༌ ཚེ༌ཡོག༌, ཡང༌ ཅིག༌པོ༌ ནི༌ རང༌ཝང༌ཅན༌ནི༌ ན༌མའེ༌ ཨིན༌པིན༌།" 
GAL.4.23	ཚེ༌ཡོག༌ནེ༌ སྐྱེས༌ཁན༌ནི༌ བུ༌ཚ༌བོ༌, མིའི༌ རྩོན༌གྲུས༌ནེ༌ དཀོན༌མཆོག༌གི༌ ཞལ༌ཆད༌ གྲུབ༌ཅུག༌ཅེས༌པོ༌ ཨིན༌པིན༌, ཨིན༌ནའང༌ རང༌ཝང༌ཅན༌ནི༌ ན༌མ༌ནེ༌ སྐྱེས༌ཁན༌ནི༌ བུ༌ཚ༌བོ༌, དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ བྲས༌བུ༌ ཨིན༌པིན༌།
GAL.4.24	དཀོན༌མཆོག༌གི༌ ཛད༌ཁན༌ནི༌ ཆད༌དོན༌ ཉིས༌ཀོ༌ འི༌ བུ༌མོ༌ ཉིས༌ཀོ༌ ཉམ༌པོ༌ ལྡུར༌ཉན༌ཅེས༌ ཨིན༌ནོག༌། བུ༌མོ༌ དང༌པོ༌, ཧཱ༌གར༌ ནི༌ སི༌ནཱའི༌ རི༌ དང༌ སྤེས༌ཏེ༌ ཨིན༌ནོག༌, ཀ༌རུ༌ མི༌གུན༌ལ༌ ཁོང༌གུན༌ ཚེ༌ཡོག༌ རྒྱུར༌ཅུག༌ཁན༌ནི༌ ཁྲིམས༌པོ༌ ཐོབ༌ཏེ༌ ཨིན༌པིན༌། 
GAL.4.25	ཏ༌ ཧཱ༌གར༌ ཨ༌ར༌བིའ༌ ནང༌ང༌ ཡོད༌ཁན༌ནི༌ རི༌ སི༌ནཱའི༌ ཙོགས༌ ཨིན༌ནོག༌, ཀ༌བོ༌ འི༌དུས༌སི༌ ཡེ༌རུ༌ཤ༌ལེམ༌མི༌ རྒྱལ༌ས༌ ཙོགས༌ ཨིན༌, ཡང༌ ཏེ༌ རྒྱལ༌སའེ༌ མི༌གུན༌ ཁྲིམས༌སི༌ ཚེ༌ཡོག༌ག༌ དུག༌ཅེས༌ལ༌ ཐད༌ད༌ནོག༌། 
GAL.4.26	ཨིན༌ནའང༌ ནམ༌ཁའེ༌ ཡེ༌རུ༌ཤ༌ལེམ༌ ནི༌ རང༌ཝང༌ཅན༌ནི༌ བུ༌མོ༌ སཱ༌ར༌ ཙོགས༌ ཨིན༌ནོག༌, ཁོའེ༌ ཕྲུ༌གུ༌གུན༌ ཚེ༌ཡོག༌ མ༌ནོག༌, ཡང༌ ཁོ༌ ང༌དང༌གུན༌ནི༌ ཨ༌མ༌ ཨིན༌། 
GAL.4.27	དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌,
GAL.4.27	"འོ༌ ཕྲུ༌གུ༌ མེད༌ཁན༌ནི༌ བུ༌མོ༌, ཕྲུ༌གུ༌ མ༌ནེ༌ མ༌སྐྱེས༌ཁན༌ སྐྱིད༌པོ༌ ཅོས༌།
GAL.4.27	ཕྲུ༌གུ༌ སྐྱེ༌ཅེས༌སི༌ ཟུ༌མོ༌ མ༌ཕོག༌ཁན༌, ཐད༌པོའེ༌ ནང༌ང༌ ཀུ༌ཅོ༌ ཏོང༌།
GAL.4.27	ཅིའ༌ཟེར༌ན༌ ཏ༌ དག༌ས༌ ནང༌ཚངས༌ མེད༌ཁན༌ནི༌ བུ༌མོའ༌ མག༌པ༌ ཡོད༌ཁན༌ནི༌
GAL.4.27	བུ༌མོའེ༌ སང༌ མང༌ང༌ ཕྲུ༌གུ༌ མང༌པོ༌ ཡོད༌ཏེ༌ ཨིན༌ནོག༌།"
GAL.4.28	གཅེས༌པའེ༌ སྤུན༌ དང༌ སྤུན༌མོ༌ གུན༌, ཏ༌ ཁྱོ༌ཞའ༌ ཨི༌སཱག༌ ཙོགས༌ལ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ ཕྲུ༌གུ༌གུན༌ ཨིན༌ནོག༌། 
GAL.4.29	ཨིན༌ནའང༌ མི༌ རྩོན༌གྲུས༌ནེ༌ སྐྱེ༌ཁན༌ནི༌ ཕྲུ༌གུའི༌, ཐུག༌ཉིད༌དི༌ ཐོག༌ནེ༌ སྐྱེ༌ཁན༌ནི༌ ཕྲུ༌གུ༌བོའ༌ ནགས༌ སྟན༌ཀྱག༌། ཏེན༌ན༌ ཙོགས༌ ནི༌ དག༌སའང༌ བྱུངས༌ཏེ༌ ཨིན༌ནོག༌།
GAL.4.30	ཨིན༌ནའང༌ སུང༌རབས༌སི༌ ཏེ༌བོའེ༌ སྐོར༌ལ༌ ཅི༌ མོལ༌ཏེ༌ དུག༌, "ཚེ༌ཡོག༌ དང༌ ཁོའེ༌ བུ༌ཚ༌ ཉིས༌ཀོ༌ ཕོང༌, ཅིའ༌ཟེར༌ན༌ རང༌ཝང༌ཅན༌ནི༌ བུ༌མོའེ༌ བུ༌ཚའེ༌ ཨིན༌ཁན༌ནི༌ ནོར༌སྐལ༌བོའེ༌ ནང༌ང༌ ཚེ༌ཡོག༌གི༌ བུ༌མོའེ༌ བུ༌ཚའ༌, སྐྱལ༌ལ༌ མ༌ནེ༌ མི༌ཐོབ༌། 
GAL.4.31	སོང༌པ༌སང༌ གཅེས༌པའེ༌ སྤུན༌ དང༌ སྤུན༌མོ༌ གུན༌, ང༌དང༌གུན༌ ཚེ༌ཡོག༌གི༌ བུ༌མོའེ༌ ཕྲུ༌གུ༌ མན༌པ༌, རང༌ཝང༌ཅན༌ནི༌ བུ༌མོའེ༌ ཕྲུ༌གུ༌ ཨིན༌ནོག༌།
GAL.5.1	རང༌ཝང༌ངི༌ ནང༌ང༌ དུག༌ཅེས༌སི༌ ཕིའ༌ མ༌ཤི༌ཀའེ༌ ང༌དང༌གུན༌ ཐར༌ ཅུག༌ག༌ ཛདས༌། ཏ༌ སྟན༌པོ༌ དུག༌ཤིག༌། ཡང༌སྐྱར༌ ལྕིན༌ཏེ༌ ཁྲིམས༌སི༌ ཉ༌ཤིང༌བོ༌ ཁུར༌ཏེ༌ ཏེ༌བོའེ༌ ཚེ༌ཡོག༌ རྒྱུར༌ མ༌ཅུག༌ཤིག༌།
GAL.5.2	ཉོན༌ཤིག༌, ང༌ པ༌འུ༌ལུའི༌ ཁྱོ༌ཞ༌གུན༌ལ༌ འི༌བོ༌ ཤད༌དད༌, གལ༌ཏེས༌ ཁྱོ༌ཞ༌གུན༌ནི༌ ཁྱོ༌ཞ༌རང༌ང༌ སུན༌ནད༌ ཅོ༌ཅུག༌གད༌ན༌, ཏེ༌ནེ༌ མ༌ཤི༌ཀའེ༌ ཀ༌ནེ༌ ཡོང༌ཁན༌ནི༌ ཕན༌ཐོགས༌པོ༌ ཁྱོ༌ཞ༌གུན༌ལ༌ མི༌ཐོབ༌། 
GAL.5.3	ངའེ༌ ཡང༌སྐྱར༌ སྤང༌པུད༌དད༌, གལ༌ཏེས༌ ཁྱོ༌ཞ༌གུན༌ནི༌ སུན༌ནད༌ ཅོ༌ཅུགས༌ཏེ༌ དཀོན༌མཆོག༌གི༌ ཆོགས༌སྐྱོར༌ ཙལ༌ཅེས༌ ཅོའད༌ན༌, ཏེ༌ནེ༌ ཁྱོ༌ཞ༌གུན༌ནི༌ མོ༌ཟེས༌སི༌ ཁྲིམས༌ ཚང༌མ༌ སྲུང༌གོས༌། 
GAL.5.4	ཁྲིམས༌པོ༌ སྲུངས༌ཏེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྒྱུར༌ ཉན༌ན༌ནོག༌ སམ༌ཁན༌ ཁྱོ༌ཞ༌གུན༌ནི༌, བྲེལ༌བོ༌ མ༌ཤི༌ཀ༌ ཉམ༌པོ༌ ཆད༌ཏེ༌ ཨིན༌ནོག༌། ཁྱོ༌ཞ༌གུན༌ དཀོན༌མཆོག༌གི༌ ཐུག༌རྗེ༌ནེ༌ ཐག༌རིང༌ང༌ སོང༌ཏེ༌ ཨིན༌ནོག༌།
GAL.5.5	ཨིན༌ནའང༌ ཏ༌ ང༌དང༌ ཐུག༌ཉིད༌དི༌ ནང༌ཞིན༌ མི༌ཚེ༌ ཕུད༌ཁན༌གུན༌ནི༌, དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ དྲང༌པོ༌བོ༌, དད༌པ༌ རྒྱུད༌ཏེ༌ ཐོབ༌ཅེས༌ལ༌ རིངས༌ཨིན༌ཞིག༌ ཨིན༌ནོག༌། 
GAL.5.6	ང༌དང༌གུན༌ནི༌ བྲེལ༌ མ༌ཤི༌ཀ༌ ཡེ༌ཤུ༌ ཉམ༌པོ༌ ཡོད༌ པ༌སང༌, སུན༌ནད༌ ཅོ༌ཁན༌ ཡ༌ མ༌ཅོ༌ཁན༌ནི༌ ནང༌ང༌ ཅའང༌ ཁྱད༌ མེད༌པ༌ ཨིན༌ནོག༌། ཁག༌ཅན༌ ནི༌, དད༌པ༌བོ༌ གཅེས༌པའེ༌ ནང༌ང༌ སྟན༌ཅེས༌པོ༌ ཨིན༌ནོག༌། 
GAL.5.7	ཁྱོ༌ཞ༌གུན༌ནི༌ མི༌ཚེའེ༌ བང༌རྒྱུགས༌པོ༌ མ༌ རྒྱལ༌ལ༌ ཅོས༌ཏེ༌ ཏང༌ངད༌པིན༌། ཏ༌ སུའི༌ ཁྱོ༌ཞ༌གུན༌ལ༌ དེན༌བའེ༌ རྒྱབ༌ནེ༌ གྲུལ༌ཅེས༌སི༌ ནང༌ང༌ གག༌ཞའ༌ ཏངས༌། 
GAL.5.8	ཏེ༌ ཁའ༌ལྕེ༌ ཏང༌ཅེས༌པོ༌ ནི༌ ཏན༌ཏན༌ལ༌ ཁྱོ༌ཞ༌གུན༌ རང༌ཝང༌ངི༌ ནང༌ང༌ དུག༌ཅེས༌ལ༌ བོད༌ད༌ ཛད༌ཁན༌ དཀོན༌མཆོག༌གི༌ ཆོགས༌ནེ༌ མ༌ནོག༌། 
GAL.5.9	འི༌ ཟུས༌མའེ༌ སླབ༌བྱ༌བོ༌ ནི༌, པག༌པའེ༌ གང༌པོའེ༌ ནང༌ང༌ སྐྱུར༌ ཡོང༌ཅུག༌ཁན༌ནི༌ ཏེ༌ སྐྱུར༌ ཆུ༌ངུན༌ ཙོགས༌ ཨིན༌ནོག༌། 
GAL.5.10	ངའེ༌ གཙོ༌བོའེ༌ ནང༌ང༌ ཨིད༌ཤེས༌ ཅོའད༌, ཁོང༌ངི༌ ཁྱོ༌ཞ༌གུན༌ལ༌, ང༌ཞའེ༌ སླབ༌ཁན༌ མན༌པ༌, ཞན༌ སོ༌སོ༌ སླབ༌བྱའ༌ དད༌པ༌ ཅོ༌ཅེས༌ནེ༌ ཐག༌རིང༌ང༌ བོར༌ར༌ ཛད༌ཨིན༌། ཁྱོ༌ཞའ༌ གོབ༌སྐོར༌ཁན༌བོ༌ སུ༌ཞིག༌ ཨིན༌ནའང༌, དཀོན༌མཆོག༌གི༌ ཁྲིམས༌ཅད༌ སལ༌ལ༌ ཛད༌ཨིན༌།
GAL.5.11	གཅེས༌པའེ༌ སྤུན༌ དང༌ སྤུན༌མོ༌ གུན༌, གལ༌ཏེས༌ ངའེ༌ སུན༌ནད༌ ཅོ༌གོས༌ ཟེར༌ཏེ༌ ཏ༌རུང༌ངའང༌ སླབ༌བད༌ན༌, ༼ཀ༌ཟུག༌ ཁ༌ཅིག༌གི༌ ངའེ༌ ཅོ༌རུག༌ ཟེར༌ར༌ནོག༌༽, ཏེ༌ནེ༌ ཅི༌ཕིའ༌ ཏ༌རུང༌ངའང༌ ངའ༌ ནགས༌བར༌དོ༌ ཐོང༌ཨིན༌ ཨིན༌ནོག༌? གལ༌ཏེས༌ ངའེ༌ མ༌ཤི༌ཀའེ༌ རྐྱང༌ཤིང༌ རྒྱུད༌ཏེ༌ ཐར༌པ༌བོ༌ མ༌སླབས༌པིན༌ན༌, ཏེ༌ནེ༌ སུ༌ཞིག༌གའང༌ ངའེ༌ཀ༌ སྲོ༌ ཡོངས༌ཏེ༌ མེད༌གྲོ༌། 
GAL.5.12	ཁྱོ༌ཞའ༌ ནགས༌ སྟན༌ཁན༌གུན༌ནི༌, ཁོ༌རང༌གུན༌ལ༌ སུན༌ནད༌ ཅོ༌ ཟ༌ནེ༌ ཁོ༌རང༌ བུ༌ཚ༌ ཨིན༌ཁན༌ནི༌ སྟགས༌པོ༌ གང༌པོ༌ ཅད༌ཤིག༌!
GAL.5.13	ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌, ཁྱོ༌ཞ༌གུན༌ རང༌ཝང༌ཅན༌ནི༌ མི༌ཚེའེ༌ ཕུད༌ད༌ལ༌ བོད༌ད༌ ཛད༌ཏེ༌ ཨིན༌ནོག༌། ཨིན༌ནའང༌ ཏེ༌ རང༌ཝང༌བོ༌ ཁྱོ༌ཞ༌གུན༌ནི༌ སྡིག༌པའེ༌ དོད༌པ༌གུན༌ དྲན༌དྲ༌ གྲུབ༌ཅེས༌སི༌ སྐབས༌ཤིག༌གི༌ ཚུལ༌ལ༌ མ༌ཀོལ༌ཤིག༌། ཏེ༌ སང༌ཏ༌, ཏེ༌ རང༌ཝང༌བོ༌ ཁྱོ༌ཞ༌གུན༌ནི༌ ཅིག༌ དང༌ ཅིག༌ག༌ གཅེས༌པའེ༌ ནང༌ང༌ ཞབ༌སྟོག༌ ཞུ༌ཅེས༌སི༌ ཕིའ༌ ཀོལ༌ཤིག༌། 
GAL.5.14	ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ ཁྲིམས༌ གང༌པོ༌ འི༌ བཀའ༌ ཅིག༌པོའེ༌ ནང༌ང༌ ལྡུས༌ཏེ༌ ཨིན༌ནོག༌, "རང༌ངི༌ ཁྱིམ༌ཚེས༌པ༌གུན༌ལ༌ རང༌ ཙོགས༌ལ༌ གཅེས༌པ༌ ཅོ༌ཤིག༌།" 
GAL.5.15	ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཤང༌ཀུ༌ ཙོགས༌ལ༌ ཅིག༌ དང༌ ཅིག༌ག༌ མ༌སྐྱོན༌ ཅོ༌ཅེས༌ དང༌ ནོད༌པ༌ སྐྱལ༌ན༌, ཤང༌ ཅོ༌ཤིག༌, ཏེ༌ མ༌ནེ༌ ཁྱོ༌ཞ༌གུན༌ནི༌ ཅིག༌ དང༌ ཅིག༌ ཁྲེས༌སྟོར༌ ཅོ༌ཨིན༌།
GAL.5.16	ངའེ༌ ཟེར༌ཅེས༌པོ༌ ནི༌, དམ༌པའེ༌ ཐུག༌ཉིད༌དི༌ སྟན༌ཁན༌ནི༌ མི༌ཚེའེ༌ ལམ༌བོའེ༌ཀ༌ གྲུལ༌ཤིག༌། ཏེ༌ནེ༌ ཁྱོ༌ཞ༌གུན༌ནི༌ སྡིག༌པའེ༌ དོད༌པའེ༌ ཅོ༌ཅུག༌ཁན༌ནི༌ ལས༌གུན༌ དྲན༌དྲ༌ གྲུབ༌ མི༌ཅུག༌། 
GAL.5.17	སྡིག༌པའེ༌ དོད༌པའེ༌ ངན༌པ༌ ཅོ༌ཨིན༌ སམ༌མ༌ནོག༌, ཀ༌བོ༌ དམ༌པའེ༌ ཐུག༌ཉིད༌དི༌ དོད༌པའེ༌ གོ༌ལོག༌པོ༌ ཨིན༌ནོག༌། ཡང༌ དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ སྡིག༌པའེ༌ དོད༌པ༌ ཨིན༌ཁན༌ནི༌ གོ༌ལོག༌ དོད༌པ༌བོ༌ སལ༌ལ༌ ཛད༌ད༌ནོག༌། འི༌ ཉིས༌ཀོའེ༌, ཅིག༌ དང༌ ཅིག༌ག༌ རྒྱབ༌གལ༌ ཅོ༌ཅེས༌པོའེ༌ ཁྱོ༌ཞ༌གུན༌ལ༌ རང༌ ཐད༌ཁན༌བོ༌ ཅོ༌ཉན༌ན༌ མ༌ནོག༌། 
GAL.5.18	ཨིན༌ནའང༌ ཁྱོ༌ཞ༌གུན༌ ཐུག༌ཉིད༌དི༌ ཁྲིད༌ ཟ༌ནེ༌, ཁྱོ༌ཞ༌གུན༌ མོ༌ཟེས༌སི༌ ཁྲིམས༌སི༌ ཡོག༌ག༌ དུག༌གོས༌ མེད༌པ༌ ཨིན༌ནོག༌།
GAL.5.19	སྡིག༌པའེ༌ དོད༌པའེ༌ ལས༌གུན༌ མ༌ སལ༌པོ༌ ཐོང༌ང༌ནོག༌། ཏེ༌གུན༌ ལུས༌བྲེལ༌ ངན༌པ༌ ཅོ༌ཅེས༌, སྤྱོད༌པ༌ ངན༌པའེ༌ ལས༌གུན༌ ཅོ༌ཅེས༌, ཐའ༌མེད༌པའེ༌ ལུས༌བྲེལ༌ལི༌ དོད༌པ༌, 
GAL.5.20	སྐུན༌དྲའ༌ ཅོལ༌ཅེས༌, ཆོས༌ངན༌ ཡང༌ན༌ ཇའ༌དུ༌ ཅོ༌ཅེས༌, ནཕ༌རད༌ ཅོ༌ཅེས༌, ཛིང༌མོ༌ ཏང༌ཅེས༌, ཚིག༌ཅེས༌, མངས༌ཏེའང༌ སྲོ༌ ཡོང༌ཅེས༌, སྟོད༌པ༌ ཡ༌ རྩི༌ཝའེ༌ དོད༌པ༌ བོར༌ཅེས༌, ཁོན༌བོར༌ཅེས༌, པོ༌བུད༌ཅེས༌, 
GAL.5.21	ཞན༌མ༌ ཡོད༌ཁན༌གུན༌ནི༌ དོད༌པ༌ ཅོ༌ཅེས༌, མུན༌ལ༌ ཆང༌ ཐུང༌ཅེས༌, གྲོན༌ཏང༌ཨིན༌ ར༌རོས༌ཤེས༌སི༌ ཟས༌གུན༌ ལེན༌ཏེ༌ ཀྲན༌བ༌ སྟོར༌ཅེས༌ དང༌, ཞན༌ཡང༌ འི༌ཙོགས༌སི༌ སྡིག༌པ༌གུན༌། ངའེ༌ ཁྱོ༌ཞ༌གུན༌ལ༌ ཡང༌སྐྱར༌ སྤང༌པུད༌དད༌, ཏེ༌ཙོགས༌སི༌ མི༌ཚེ༌ ཕུད༌ཁན༌གུན༌ལ༌ དཀོན༌མཆོག༌གི༌ རྒྱལ༌སྲིད༌པོ༌ ནོར༌སྐལ༌ལ༌ མ༌ནེ༌ མི༌ཐོབ༌།
GAL.5.22	ཨིན༌ནའང༌ དམ༌པའེ༌ ཐུག༌ཉིད༌ནེ༌ སྨིན༌ཁན༌ནི༌ བྲས༌བུ༌ ནི༌, གཅེས༌པ༌, སྐྱིད༌པོ༌, ཞི༌དེ༌, ཟོད༌པ༌, བཀའ༌དྲིན༌, ཟང༌པོ༌, ཨིད༌ཤེས༌ཅན༌, 
GAL.5.23	བོལ༌མོ༌ དང༌ རང༌སེམས༌ ཅུན༌ཅེས༌ གུན༌ ཨིན༌ནོག༌། ཏེ༌ཙོགས༌སི༌ སྤྱོད༌པ༌གུན༌ནི༌ རྒྱབ༌གལ༌ལ༌ ཁྲིམས༌ ཅའང༌ མེད༌པ༌ ཨིན༌ནོག༌།
GAL.5.24	མ༌ཤི༌ཀ༌ ཡེ༌ཤུའི༌ ཨིན༌ཁན༌གུན༌ནི༌, སྡིག༌པའེ༌ དོད༌པ༌ དང༌ དོད༌ཆགས༌ ངན༌པ༌ གུན༌ རྐྱང༌ཤིང༌ངི༌ཀ༌ རྐྱངས༌ཏེ༌ མེད༌ཁན༌ ཅོས༌ཏེ༌ ཨིན༌ནོག༌། 
GAL.5.25	དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ མི༌ཚེ༌ ཕུད༌ཅུག༌ག༌ ཛད༌ པ༌སང༌, ཐུག༌ཉིད༌དི༌ རྒྱབ༌ནེ༌ གྲུལ༌ཨིན༌ཞིག༌, མི༌ཚེ༌ ཁག༌ ཚང༌མ༌ ཁོང༌ང༌ ཁྲིད༌ཅུག༌ཤིག༌། 
GAL.5.26	ང༌དང༌གུན༌ ཕོ༌སོ༌ ཚོར༌ མ༌གོས༌, ཡང༌ ཅིག༌ དང༌ ཅིག༌གི༌ ནང༌ང༌ སྲོ༌ ཡ༌ ཚིག༌ཅེས༌ གུན༌ ཡོང༌ཅུག༌ མ༌གོས༌།
GAL.6.1	གཅེས༌པའེ༌ སྤུན༌ དང༌ སྤུན༌མོ༌ གུན༌, གལ༌ཏེས༌ དད༌པ༌ཅན༌ཞིག༌ སྡིག༌པའེ༌ ནང༌ང༌ གྱེལ༌ན༌, ཁྱོ༌ཞའ༌ དམ༌པའེ༌ ཐུག༌ཉིད༌དི༌ ནང༌ང༌ ལྡན༌ཁན༌གུན༌ནི༌, ཏེ༌ མི༌བོའ༌ བོལ༌མོ༌ ཉམ༌པོ༌ དྲང༌པོའེ༌ ལམ༌མི༌ཀ༌ ལོགས༌ཏེ༌ ཁྱོང༌གོས༌ཅེས༌ ཨིན༌ནོག༌། ཨིན༌ནའང༌ ཏེན༌ན༌ ཙོགས༌ སྡིག༌པའེ༌ ནང༌ང༌ ཁྱོ༌ཞ༌གུན༌ནའང༌ མི༌གྱེལ༌ཅེས༌ལ༌ ཤང༌ ཅོ༌ཤིག༌། 
GAL.6.2	ཅིག༌ དང༌ ཅིག༌གི༌ ཁུ༌རུ༌གུན༌ བགོས༌ཏེ༌ ཁུར༌ཤིག༌། ཏེ༌ཙོགས༌ ཅོ༌ཅེས༌ནེ༌ ཁྱོ༌ཞ༌གུན༌ནི༌ མ༌ཤི༌ཀའེ༌ ཁྲིམས༌པོ༌, གྲུབ༌ཅུགས༌ཏེ༌ ཨིན༌ནོག༌། 
GAL.6.3	གལ༌ཏེས༌ ཁྱོ༌ཞ༌རང༌ མ༌ ཀྲག༌པོ༌ ཚོར༌ཏེ༌ ཞན༌མ༌གུན༌ལ༌ རོགས༌ ཅོའ༌ མེད༌ན༌, ཁྱོ༌ཞ༌རང༌ངི༌ རང༌ང༌ གོབ༌སྐོར༌ཏེ༌ ཨིན༌ནོག༌། ཁྱོ༌ཞ༌གུན༌ ཏེ༌ཟམ༌ ཁག༌ཅན༌ཞིག༌ མ༌ནོག༌།
GAL.6.4	ཁྱོ༌ཞ༌རང༌ངི༌ ལས༌ལ༌ རྒྱལ༌ལ༌ ཅོས༌ཏེ༌ སྟག༌ཅད༌ ཅོ༌ཤིག༌། ཏེ༌ནེ༌ ཁྱོ༌ཞ༌གུན༌ལ༌ ཞན༌མ༌ ཉམ༌པོ༌ ལྡུར༌ཁན༌ནི༌ སྐྱིད༌པོ༌ མན༌པ༌, ཁྱོ༌ཞ༌རང༌ངི༌ ལས༌ རྒྱལ༌ལ༌ ཅོ༌ཁན༌ནི༌ སྐྱིད༌པོ༌བོ༌ ཡོང༌ཨིན༌། 
GAL.6.5	ཡང༌ ཨིད༌ཏུ༌ ཅོ༌ཤིག༌, མི༌ རེ༌རེའ༌ རང༌རང༌ངི༌ ཁུ༌རུ༌གུན༌ ཁུར༌གོས༌ས༌ནོག༌།
GAL.6.6	ཁྱོ༌ཞ༌གུན༌ལ༌ དཀོན༌མཆོག༌གི༌ བཀའ༌ སླབ༌བ༌ ཛད༌ཁན༌གུན༌ ཉམ༌པོ༌, ཁྱོ༌ཞའ༌ ཡོད༌ཁན༌ ཕན༌ཐོགས༌ཅན༌ ཚང༌མ༌ བགོས༌ཤིག༌།
GAL.6.7	ཁྱོ༌ཞ༌གུན༌ནི༌ རང༌དང༌རང༌ང༌ གོབ༌སྐོར༌ཏེ༌ དཀོན༌མཆོག༌གི༌ ཁྲིམས༌ཅད༌ད༌ ཛད༌ཅེས༌པོའ༌ སྣང༌མེད༌ མ༌ཅོ༌ཤིག༌། ཁྱོ༌ཞ༌རང༌ངི༌ ཏབ༌ཁན༌ནི༌ སྟོན༌ཐོག༌གི༌ བྲས༌བུ༌ ཁྱོ༌ཞ༌གུན༌ནི༌ རྔ༌ཨེན༌། 
GAL.6.8	སྡིག༌པའེ༌ དོད༌པ༌གུན༌ དྲན༌དྲ༌ གྲུབ༌ཅེས༌ལ༌ མི༌ཚེ༌ ཕུད༌ཁན༌གུན༌ནི༌, ཏེ༌ སྡིག༌པའེ༌ དོད༌པ༌གུན༌ནི༌ ཀ༌ནེ༌, རུལ༌ཅེས༌ དང༌ ཤི༌ཅེས༌ གུན༌ རྔ༌ཨེན༌། ཨིན༌ནའང༌ དཀོན༌མཆོག༌གི༌ ཐུག༌ཉིད༌ ཐུགས༌ཐད༌ཅུག༌ཁན༌ནི༌ མི༌ཚེ༌ ཕུད༌ཁན༌གུན༌ནི༌, ཐུག༌ཉིད༌ནེ༌ ཐའ༌མེད༌པའེ༌ མི༌ཚེ༌ཞིག༌ རྔ༌ཨེན༌། 
GAL.6.9	སོང༌པ༌སང༌ ང༌དང༌ ཟང༌པོ༌ ཅོ༌ཅེས༌ལ༌ སྣང༌ང༌ ཚེར༌ གོ༌ཤེས༌ མ༌ནོག༌, ཅིའ༌ཟེར༌ན༌ གལ༌ཏེས༌ ཟང༌པོ༌ ཅོ༌ཅེས༌པོ༌ ཕང༌ མ༌ཕང༌ན༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ དུས༌པོའེ༌ཀ༌ ང༌དང༌གུན༌ནི༌ བྱིན༌ལབས༌ཅན༌ནི༌ སྟོན༌ཐོག༌པོ༌ རྔ༌ཨེན༌། 
GAL.6.10	ཏེ༌བོའེ༌ཕིའ༌ ནམ༌ སྐབས༌ ཐོབ༌ནའང༌, ང༌དང༌གུན༌ནི༌ ཚང༌མ༌ལ༌ ཟང༌པོ༌ ཅོ༌གོ༌ཤེས༌ ཨིན༌ནོག༌, མིག༌སལ༌ལི༌ དད༌པ༌ཅན༌ སྤུན༌ དང༌ སྤུན༌མོ༌ གུན༌ལ༌།
GAL.6.11	ཏ༌ ངའེ༌ ང༌རང༌ངི༌ ལག༌པ༌ ཉམ༌པོ༌ བྲིའ༌ཅིག༌, ལྟོས༌སའང༌, ངའེ༌ བྲི༌ཁན༌གུན༌ ཙམ༌ཤིག༌གི༌ ཆེན༌མོ༌ རིག༌ མ༌དུག༌།
GAL.6.12	སུན༌ནད༌ ཅོ༌གོས༌ས༌ནོག༌ ཟེར༌ཏེ༌ ཁྱོ༌ཞ༌གུན༌ལ༌ ཝང༌ ཏང༌ཁན༌གུན༌ནི༌, ཏེ༌བོ༌ ཁོ༌རང༌གུན༌ ཟང༌པོ༌ ཐོང༌ཅེས༌ མ༌ཚད༌, མ༌ཤི༌ཀ༌ རྐྱང༌ཤིང༌ངི༌ཀ༌ གྲོངས༌ཤེས༌ རྒྱུད༌ཏེ༌ ཐར༌པ༌ ཐོབ༌ཅེས༌ ཅིག༌པོ༌ སླབས༌ཏེ༌, ཁོ༌རང༌གུན༌ལ༌ ནགས༌བར༌དོ༌ མི༌ཐོང༌ཅེས༌སི༌ ཕིའང༌ ཅོའ༌ནོག༌། 
GAL.6.13	སུན༌ནད༌ ཅོས༌ཏེ༌ ཡོད༌ཁན༌གུན༌ནིའང༌ ཁྲིམས༌ ཚང༌མའ༌ ཁའ༌ཉན༌ན༌ མ༌ནོག༌། ཨིན༌ནའང༌ ཁྱོ༌ཞའེ༌ སུན༌ནད༌ ཅོ༌ཁན༌བོའེ༌ཀ༌ ཁོང༌གུན༌ལ༌ ཕོ༌སོ༌ ཅོ༌ཉན༌ཅེས༌སི༌ དོད༌པའེ༌ ཞས༌ཏེ༌ ཁོང༌གུན༌ནི༌ ཁྱོ༌ཞའ༌ ཏེ༌བོ༌ ཅོ༌ཅུག༌ག༌ནོག༌།
GAL.6.14	ངའེ༌ དད༌པ༌ ནི༌- ངའེ༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ རྐྱང༌ཤིང༌ ཅིག༌པོའེ༌ཀ༌ མ༌སྟོགས༌ ཡང༌ ཅི༌ཞིག༌གི༌ཀའང༌ ཕོ༌སོ༌ མ༌ནེ༌ མི༌ཅོ༌། མ༌ཤི༌ཀའེ༌ ཏེན༌ན༌ རྐྱང༌ཤིང༌ངི༌ ཞས༌ཏེ༌ ངའེ༌ ཇིག༌རྟེན༌ནི༌ དོད༌པ༌ ཚང༌མ༌ རྐྱངས༌ཏེ༌ མེད༌། ཡང༌ ངའེ༌ ཕིའ༌ རིན༌ཅན༌ ཨིན༌ཁན༌གུན༌ འི༌ ཇིག༌རྟེན༌པ༌གུན༌ནི༌ རིན༌ཅན༌ སམ༌མ༌ མི༌དུག༌། 
GAL.6.15	སུན༌ནད༌ ཅོས༌ཏེ༌ ཡོད༌གྲོ༌ ཡ༌ མེད༌གྲོ༌ ཏེ༌བོའེ༌ ཅའང༌ ཕན༌ཐོགས༌ མེད༌པ༌ ཨིན༌ནོག༌། ཁག༌ཅན༌བོ༌ ནི༌, རྒྱུར༌ཇ༌ ཁྱོངས༌ཏེ༌ མི༌ཚེ༌ སོ༌མ༌ཞིག༌ ཕུད༌ཅེས༌པོ༌ ཨིན༌ནོག༌། 
GAL.6.16	མི༌ཚེའེ༌ སོ༌མའེ༌ ལམ༌མི༌ཀ༌ གྲུལ༌ཁན༌གུན༌ལ༌, དཀོན༌མཆོག༌གི༌ ཞི༌དེ༌ དང༌ སྙིང༌རྗེ༌ གུན༌ ཐོབ༌ཨིན༌། ཏེ༌གུན༌ དཀོན༌མཆོག༌གི༌ དེན༌བའེ༌ མི༌གུན༌ ཨིན༌ནོག༌།
GAL.6.17	དོར༌ལྡུས༌ན༌ ཏ༌ནེ༌ཕར༌ལ༌ ཏེ༌གུན༌ནི༌ སྐོར༌ལ༌, སུ༌ཞིག༌གིའང༌ ངའ༌ ནགས༌ མ༌སྟན༌ཤིག༌, ཅིའ༌ཟེར༌ན༌ ངའེ༌ ཟུགས༌པོའེ༌ཀ༌ ཡེ༌ཤུའི༌ རྒྱབ༌ནེ༌ གྲུལ༌ཁན༌ནི༌ སྡུག༌སྔལ༌ལི༌ སྟགས༌གུན༌ ཕོག༌ཏེ༌ ཡོད༌།
GAL.6.18	གཅེས༌པའེ༌ སྤུན༌ དང༌ སྤུན༌མོ༌ གུན༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌བོ༌, ཁྱོ༌ཞ༌གུན༌ནི༌ ཐུག༌ཉིད༌ ཉམ༌པོ༌ ཞུགས༌ཤིག༌, ཨ༌མེན༌༎
EPH.1.1	ང༌ པ༌འུ༌ལུ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌, མ༌ཤི༌ཀའེ༌ སྐུ༌ཚབས༌ ཨིན༌།
EPH.1.1	ངའེ༌ འི༌ ཨི༌གེ༌བོ༌ ཨེ༌ཕེ༌སུས༌སི༌ རྒྱལ༌སའེ༌ ནང༌ང༌ ཡོད༌ཁན༌ དཀོན༌མཆོག༌གི༌ མི༌ དམ༌པ༌གུན༌ དང༌ དད༌པ༌ཅན༌ ཡེ༌ཤུ༌ མ༌ཤི༌ཀའེ༌ རྒྱབ༌ནེ༌ གྲུལ༌ཁན༌གུན༌ལ༌ བྲིའད༌།
EPH.1.2	ང༌དང༌ངི༌ དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཞི༌དེ༌ ཁྱོ༌ཞ༌གུན༌ལ༌ སལ༌ཤིག༌།
EPH.1.3	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌, དཀོན༌མཆོག༌ག༌ སྟོད༌པ༌ ཕུལ༌ཤིག༌། ཁོང༌ངི༌ མ༌ཤི༌ཀ༌ རྒྱུད༌ཏེ༌ ང༌དང༌གུན༌ལ༌ ནམ༌ཁའེ༌ ཐུག༌ཉིད༌དི༌ བྱིན༌ལབས༌ ཚང༌མ༌ སལ༌ལ༌ ཛད༌ཏེ༌ ཨིན༌ནོག༌། 
EPH.1.4	མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ སྐུན༌དུན༌ལ༌ དམ༌པ༌ དང༌ སྐྱོན༌མེད༌ ཛད༌ཅེས༌སི༌ ཕིའ༌ ཇིག༌རྟེན༌ མ༌ཆགས༌སི༌ སང༌ སྔུན༌ལ༌ ཁོང༌ངི༌ ང༌དང༌ང༌ གཅེས༌པ༌ ཛད༌ཏེ༌ ལྡམ༌མ༌ ཛདས༌། 
EPH.1.5	དཀོན༌མཆོག༌གི༌ ཁོང༌རང༌ངི༌ ཐུག༌གོངས༌ དང༌ ཐད༌པོ༌ ནང༌ཞིན༌, ཡེ༌ཤུ༌ མ༌ཤི༌ཀ༌ རྒྱུད༌ཏེ༌ ང༌དང༌གུན༌ ཁོང༌ངི༌ སོས༌བུ༌ ལེན༌ན༌ ཛད༌ཅེས༌ལ༌ སྔུན༌ནེ༌ པར༌ལ༌ ཐག༌ཅད༌ད༌ ཛདས༌། 
EPH.1.6	ཏེ༌བོའེ༌ཕིའ༌ ཁོང༌ངི༌ ཁོང༌རང༌ངི༌ སྲས༌ གཅེས༌པ༌ རྒྱུད༌ཏེ༌, ང༌དང༌གུན༌ལ༌ རིན༌ མེད༌པ༌ སལ༌ཁན༌ནི༌ ཏེ༌ སྤལ༌ཅན༌ནི༌ ཐུག༌རྗེ༌བོའ༌ སྟོད༌པ༌ ཕུལ༌ཨིན༌། 
EPH.1.7	དཀོན༌མཆོག༌ ནི༌ ཐུག༌རྗེ༌ བང༌ཛོད༌ ཨིན༌ པ༌སང༌, ཁོང༌རང༌ངི༌ སྲས༌སི༌ ཁྲག༌ རྒྱུད༌ཏེ༌, ང༌དང༌གུན༌ལ༌ རང༌ཝང༌ ཉོའ༌ ཛད༌ཏེ༌ ང༌དང༌ངི༌ སྡིག༌པ༌གུན༌ལ༌ ཤགས༌པ༌ སལ༌ལ༌ ཛདས༌། 
EPH.1.8	ཁོང༌ངི༌ ཐུག༌རྗེ༌ མ༌ཚད༌ ཤེས༌རབས༌ དང༌ ཧ༌གོའང༌ ང༌དང༌གུན༌ནི༌ཀ༌ སྙིང༌ ཕེས༌ཏེ༌ ལུག༌ག༌ ཛདས༌།
EPH.1.9	དཀོན༌མཆོག༌གི༌ མ༌ཤི༌ཀ༌ རྒྱུད༌ཏེ༌ གྲུབ༌ ཅུག༌ག༌ ཛད༌ཅེས༌སི༌ སང༌ཝའེ༌ ཐབས༌པོ༌, ང༌དང༌གུན༌ལ༌ སྔོན༌ ཅུག༌ག༌ ཛདས༌, ཏེ༌ ཐབས༌པོའེ༌ ཁོང༌ངི༌ ཐུག༌གོངས༌ ཟང༌པོ༌ དྲན༌དྲའ༌ གྲུབ༌། 
EPH.1.10	ཏེ༌ ཐབས༌པོ༌ ནི༌, ལྡམ༌མ༌ ཛད༌ཁན༌ནི༌ དུས༌པོ༌ སླེབ༌བ༌ཅིག༌, ཁོང༌ངི༌ ནམ༌ཁའ༌ དང༌ ཇིག༌རྟེན༌ནི༌ ནང༌ང༌ སྲོག༌ ཡོད༌ཁན༌ ཚང༌མ༌ ཀུགས༌ཏེ༌, མ༌ཤི༌ཀའེ༌ ཝང༌ངི༌ ཡོག༌ག༌ བོར༌ར༌ ཛད༌ཨིན༌། 
EPH.1.11	དཀོན༌མཆོག༌གི༌ མ༌ཤི༌ཀ༌ རྒྱུད༌ཏེ༌ ང༌དང༌གུན༌ ལྡམ༌མ༌ ཛད༌ཏེ༌ ང༌དང༌གུན༌ལ༌ ནམ༌ཁའེ༌ ནང༌ང༌ ནོར༌སྐལ༌གུན༌ ཐོབས༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌ངི༌ སྔུན༌ནེ༌ ཕར༌ལ༌ ཁོང༌ངི༌ ཐུག༌གོངས༌ ནང༌ཞིན༌ ཅི༌ཚང༌མ༌ དྲན༌དྲ༌ གྲུབ༌ཅུག༌ཅེས༌ལ༌ ཐབས༌ ཛད༌ཏེ༌ ཨིན༌པིན༌།
EPH.1.12	དཀོན༌མཆོག༌གི༌ དོད༌པ༌བོ༌ ནི༌, ང༌ཞའ༌ ཡ༌ཧུ༌དཱ༌པ༌ མ༌ཤི༌ཀའེ༌ཀ༌ ཨིད༌ཤེས༌ ཅོ༌ཁན༌ དང༌པོ༌ མི༌གུན༌ནི༌, ཁོང༌ང༌ སྤལ༌ དང༌ སྟོད༌པ༌ ཁྱོང༌ཅེས༌པོ༌ ཨིན༌པིན༌། 
EPH.1.13	ཡང༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནིའང༌ ཐར༌པ༌ ཐོབ༌ཅེས༌སི༌ དེན༌བའེ༌ ལོན༌བོ༌ ཚོར༌ཏེ༌, མ༌ཤི༌ཀའེ༌ཀ༌ དད༌པ༌ ཅོས༌ པ༌སང༌, དཀོན༌མཆོག༌གི༌ ཁྱོ༌ཞ༌གུན༌ནི༌ཀ༌ ཁོང༌རང༌ངི༌ ཐེ༌ཙེ༌བོ༌ སལས༌, ཀ༌བོ༌ ཁོང༌ངི༌ ཞལ༌ཆད༌ ཛད༌ཁན༌ནི༌ དམ༌པའེ༌ ཐུག༌ཉིད༌ ཨིན༌ནོག༌། 
EPH.1.14	དམ༌པའེ༌ ཐུག༌ཉིད༌པོ༌ ནི༌, དཀོན༌མཆོག༌གི༌ ང༌དང༌ང༌ ནམ༌ཁའེ༌ ནོར༌སྐལ༌ སལ༌ལ༌ ཛད༌ཅེས༌ དང༌ ང༌དང༌གུན༌ ཉོའ༌ ཛད༌ཏེ༌, ཁོང༌རང༌ངི༌ མི༌གུན༌ རྒྱུར༌ ཅུག༌ག༌ ཛད༌ཅེས༌སི༌, ཁོང༌ངི༌ ཁ༌ཆད༌པོ༌ ཨིན༌ནོག༌། ཁོང༌རང༌ང༌ སྤལ༌ དང༌ སྟོད༌པ༌ ཐོབ༌ཅེས༌སི༌ ཕིའ༌, དཀོན༌མཆོག༌གི༌ ཏེ༌བོ༌ ཅོའ༌ ཛདས༌།
EPH.1.15	ཁྱོ༌ཞ༌གུན༌ནི༌ གཙོ༌བོ༌ ཡེ༌ཤུའི༌ཀ༌ དད༌པ༌ ཁྱོང༌ཅེས༌ དང༌ དཀོན༌མཆོག༌གི༌ མི༌ དམ༌པ༌ ཚང༌མ༌ལ༌ གཅེས༌པ༌ ཅོ༌རུག༌ ཟེར༌ཏེ༌ ང༌ ཚོར༌པ༌ནེ༌ ཕར༌ལ༌, 
EPH.1.16	ངའེ༌ སྨོས༌ལམ༌གུན༌ནི༌ ནང༌ང༌ ཁྱོ༌ཞ༌གུན༌ ཨིད༌ཏུ༌ ཅོ༌ཨིན༌ དུས༌རྒྱུན༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌། 
EPH.1.17	དཀོན༌མཆོག༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཟིར༌རྗིད༌ཅན༌ནི༌ ཡབ༌བ༌, ཁྱོ༌ཞ༌གུན༌ལ༌ ཁོང༌ མང༌ང༌ རྒྱལ༌ལ༌ ཤེ༌ཤེས༌སི༌ ཕིའ༌, ཁོང༌ངི༌ ཁྱོ༌ཞ༌གུན༌ལ༌ ཐུག༌ཉིད༌དི༌ ཤེས༌རབས༌ སལ༌ཅེས༌, ཡང༌ ཁོང༌རང༌ ཁྱོ༌ཞ༌གུན༌ལ༌ སྔོན༌ ཅུག༌ག༌ ཛད༌ཅེས༌ལ༌, ངའེ༌ དུས༌རྒྱུན༌ ཞུའ༌ ཕུལ༌ལད༌། 
EPH.1.18	དཀོན༌མཆོག༌གི༌ རིན༌ཅན༌ དང༌ སྤལ༌ཅན༌ ནོར༌སྐལ༌ ཨིན༌ཁན༌ནི༌, དམ༌པ༌ མི༌ བོད༌ད༌ ཛད༌ཁན༌གུན༌ལ༌, ཁོང༌ངི༌ སལ༌ཁན༌ནི༌ རེ༌ཝ༌ ཧ༌གོ༌ཅེས༌སི༌ ཕིའ༌, ཁྱོ༌ཞ༌གུན༌ནི༌ སེམས༌པོ༌ འོད༌དི༌ གང༌ ཅུག༌ག༌ ཛད༌ཅེས༌ལ༌ ངའེ༌ སྨོས༌ལམ༌ ཕུལ༌ལད༌།
EPH.1.19	ཡང༌ ང༌དང༌ དད༌པ༌ཅན༌གུན༌ནི༌ དཀོན༌མཆོག༌གི༌ ཧ༌ལས༌ཤེས༌སི༌ ཤེད༌པོའེ༌ ང༌དང༌གུན༌ནི༌ ནང༌ང༌ ཆག༌ལས༌ ཛད༌ཅེས༌པོ༌ རྒྱུས༌ ཆ༌ཐུབ༌ཅེས༌སི༌ ཕིའང༌ ངའེ༌ སྨོས༌ལམ༌ ཞུའད༌། ཏེན༌ན༌ ཧ༌ལས༌སི༌ ཤེད༌པོའེ༌, 
EPH.1.20	མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌, ནམ༌ཁའེ༌ ནང༌ང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ ཞུག༌ཤུག༌ག༌ ཛདས༌། 
EPH.1.21	འི༌དུས༌ མ༌ཚད༌ ཡོང༌ཅེས༌ཅན༌ནི༌ དུས༌པོའེ༌ ནང༌ངའང༌, མ༌ཤི༌ཀའེ༌ ཝང༌ ནི༌ ནམ༌ཁའ༌ དང༌ སའེ༌ཀ༌ ཡོད༌ཁན༌ནི༌ སྤོན༌བོ༌, ཝང༌སྲུལ༌པ༌, ཝང༌ཆ༌ ཡོད༌ཁན༌ དང༌, འུ༌སྐྱོང༌ གུན༌ནི༌ སང༌ ཐོ༌ཤོག༌པོ༌ ཨིན༌ནོག༌། 
EPH.1.22	ཆོས༌ཚོགས༌སི༌ ཕན༌ཐོགས༌སི༌ ཕིའ༌ དཀོན༌མཆོག༌གི༌ ཅི༌ཚང༌མ༌ མ༌ཤི༌ཀའེ༌ ཞབས༌སི༌ ཡོག༌ག༌ སལ༌ཏེ༌, ཁོང༌ ཅི༌ཚང༌མའེ༌ཀ༌ གོ༌སྐྱོང༌ང༌ སྐོའ༌ ཛདས༌། 
EPH.1.23	ཆོས༌ཚོགས༌ ནི༌, མ༌ཤི༌ཀའེ༌ སྐུ༌ཟུགས༌ ཨིན༌ནོག༌, ཡང༌ ཁོང༌ ཏེ༌བོའེ༌ ནང༌ང༌ ནས༌ཏེ༌ ཆོས༌ཚོགས༌པོ༌ གང༌པོ༌ ཛདས༌། ཁོང༌ངི༌ ཀ༌རུང༌ས༌ ཅི༌ཚང༌མའེ༌ ནང༌ང༌ ཁོང༌རང༌ སྐང༌ང༌ ཛདས༌།
EPH.2.1	དཀོན༌མཆོག༌གི༌ ཁའ༌ མི༌ཉན༌ཅེས༌ དང༌ སྡིག༌པ༌ གུན༌ནི༌ ཞས༌ཏེ༌, ཁྱོ༌ཞ༌གུན༌ སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌པིན༌། 
EPH.2.2	ཏེ༌དུས༌ལ༌ ཁྱོ༌ཞ༌གུན༌ ཇིག༌རྟེན༌པ༌ དད༌པ༌ མེད༌ཁན༌གུན༌ནི༌ ལམ༌མི༌ཀ༌ གྲུལ༌ལད༌པིན༌, ཡང༌ ཇིག༌རྟེན༌ནི༌ སེམས༌ཉིད༌ ངན༌པ༌གུན༌ནི༌ ཝང༌སྲུལ༌པ༌ ཤེ༌ཏན༌ནི༌ སྟིང༌རང༌ནེ༌ སོང༌ཏེ༌ ཨིན༌པིན༌། ཁོའེ༌ ཏ༌རུང༌ངའང༌ དཀོན༌མཆོག༌གི༌ ཁའ༌ མི༌ཉན༌ཁན༌གུན༌ནི༌ ནང༌ང༌ ལས༌ ཅོའ༌ནོག༌། 
EPH.2.3	སྐབས༌ཤིག༌ག༌, ང༌དང༌གུན༌ནའང༌ ཁོང༌གུན༌ ཙོགས༌ལ༌ སྡིག༌པའེ༌ དོད༌པ༌ ཚང༌མ༌ གྲུབ༌ཅུག༌ཨིན༌, ཏེ༌ སྡིག༌པའེ༌ དོད༌པ༌ དང༌ སམ༌ཚུལ༌ལི༌ ལམ༌མི༌ཀ༌ གྲུལ༌ལད༌པིན༌། ཁོང༌གུན༌ ཙོགས༌ལ༌ ང༌དང༌གུན༌ནི༌ཀའང༌ དཀོན༌མཆོག༌གི༌ ཐུགས༌སྲོ༌ དང༌ ཆད༌པ༌ བབས༌ཤེས༌པོ༌ འོས༌པ༌ ཨིན༌པིན༌།
EPH.2.4+EPH.2.5	སྡིག༌པ༌གུན༌ནི༌ ཞས༌ཏེ༌ ང༌དང༌གུན༌ སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌ཏེའང༌, སྙིང༌རྗེ༌ གངས༌ཏེ༌ ཡོད༌ཁན༌ནི༌ དཀོན༌མཆོག༌གི༌ ང༌དང༌གུན༌ལ༌ བྱམས༌པ༌ ཆེན༌མོ༌ ཛདས༌པ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཉམ༌པོ༌ སོན༌ ཅུག༌ག༌ ཛདས༌། ཁོང༌ངི༌ ཐུག༌རྗེ༌ ཅིག༌པོ༌ རྒྱུད༌ཏེ༌, ཁྱོ༌ཞ༌གུན༌ སྐྱོབ༌བ༌ ཛདས༌། 
EPH.2.6	ང༌དང༌གུན༌ནི༌ ཐུན༌བྲེལ༌ མ༌ཤི༌ཀ༌ ཡེ༌ཤུ༌ ཉམ༌པོ༌ ཡོད༌ཅེས༌པོའེ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌, ནམ༌ཁའེ༌ ནང༌ང༌ ཞུགས༌ཁྲིས༌གུན༌ནི༌ཀ༌ མ༌ཤི༌ཀ༌ ཉམ༌པོ༌ བོར༌ར༌ ཛདས༌། 
EPH.2.7	དཀོན༌མཆོག༌གི༌ ཏེ༌བོ༌ ཅོའ༌ ཛདས༌, ཅིའ༌ཟེར༌ན༌ མ༌འོངས༌པའེ༌ དུས༌སི༌ ནང༌ང༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ ང༌དང༌གུན༌ནི༌ ཕིའ༌ ཁོང༌ངི༌ བཀའ༌དྲིན༌ དང༌ ཐུག༌རྗེ༌ ཙམ༌ཤིག༌གི༌ ཧ༌ལས༌ཤེས༌ ཨིན༌ཁན༌བོ༌, ཚང༌མ༌ལ༌ སྟན༌ཅེས༌སི༌ ཐུགས༌དོད༌ ཡོད༌ཏེ༌ ཨིན༌ནོག༌།
EPH.2.8	དད༌པ༌ རྒྱུད༌ཏེ༌ ཐུག༌རྗེ༌ ཞས༌ཏེ༌, ཁྱོ༌ཞ༌གུན༌ལ༌ ཐར༌པ༌ ཐོབ༌ཏེ༌ ཨིན༌པིན༌, ཡང༌ ཏེ༌ ཐར༌པ༌བོ༌ ཁྱོ༌ཞའེ༌ རྩོན༌གྲུས༌ མན༌པ༌, དཀོན༌མཆོག༌གི༌ ཆོགས༌ནེ༌ སལ༌ཁན༌ནི༌ སོལ༌རས༌ ཨིན༌ནོག༌། 
EPH.2.9	ཐར༌པ༌བོ༌ ང༌དང༌ངི༌ ལས༌ ཟང༌པོའེ༌ ཞས༌ཏེ༌ མན༌ པ༌སང༌, ང༌དང༌ སུ༌ཞིག༌གིའང༌ ཏེ༌བོའེ༌ཀ༌ ཕོ༌སོ༌ སྟན༌ མི༌ཉན༌། 
EPH.2.10	ང༌དང༌ དག༌ས༌ ཡོད༌ཁན༌བོ༌ དཀོན༌མཆོག༌གི༌ ཅོའ༌ ཛད༌ཏེ༌ ཨིན༌ནོག༌། དཀོན༌མཆོག༌གི༌ སྔུན༌ལ༌, གྲལ༌གྲིག༌ ཅོའ༌ ཛད༌ཁན༌ནི༌ ལས༌ ཟང༌པོ༌གུན༌ ཅོ༌ཅེས༌སི༌ ཕིའ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཡེ༌ཤུའི༌ ནང༌ང༌, མི༌ སོ༌མ༌ རིག༌ ཅོའ༌ ཛདས༌།
EPH.2.11	ཏ༌ འི༌བོ༌ ཨིད༌ཏུ༌ བོར༌ཤིག༌, ཁྱོ༌ཞའ༌ སྐྱེ༌ ཟ༌ནེ༌ ཡ༌ཧུ༌དཱ༌པ༌ མན༌ཁན༌ ཡང༌ ཡ༌ཧུ༌དཱ༌པ༌གུན༌ནི༌ ཁྱོ༌ཞའ༌ སུན༌ནད༌ མ༌ཅོ༌ཁན༌ ཚི༌ཏུ༌གུན༌ ཟེར༌རད༌པིན༌, ཅིའ༌ཟེར༌ན༌ ཁོང༌གུན༌ སུན༌ནད༌ ཅོ༌ཁན༌ ཨིན༌ཁན༌བོའེ༌ཀ༌ མ༌སྲན༌ཏྲེ༌ ཕོ༌སོ༌ ཅོའད༌པིན༌, ཀ༌བོའེ༌ ཁོང༌ངི༌ སེམས༌གུན༌ལ༌ མན༌པ༌, ཟུགས༌པོ༌ ཅིག༌པོའ༌ རྒྱུར༌ཇ༌ ཁྱོང༌ང༌ནོག༌། 
EPH.2.12	ཏེ༌ ཟ༌ནེ༌ ཁྱོ༌ཞ༌གུན༌ནི༌ མ༌ཤི༌ཀ༌ ཉམ༌པོ༌ ཅའང༌ བྲེལ༌ མེད༌པིན༌། ཁྱོ༌ཞ༌གུན༌ ཨིས༌ར༌ཨེལ༌ལི༌ མིར༌རྒྱུད༌དི༌ ཕྲོའ༌ ཐེའ༌ མེད༌པིན༌, ཡང༌ དཀོན༌མཆོག༌གི༌ ཁོང༌གུན༌ལ༌ ཛད༌ཁན༌ནི༌ ཞལ༌ཆད༌དི༌ ནང༌ང༌ ཁྱོ༌ཞ༌གུན༌ སྲེའ༌ མ༌ཛདས༌། ཁྱོ༌ཞ༌གུན༌ འི༌ ཇིག༌རྟེན༌ནི༌ ནང༌ང༌ དཀོན༌མཆོག༌ དང༌ རེ༌ཝ༌ མེད༌ཁན༌ནི༌ མི༌གུན༌ ཨིན༌པིན༌། 
EPH.2.13	ཨིན༌ནའང༌ སྔུན༌ལ༌ དཀོན༌མཆོག༌ནེ༌ མའ༌ ཐག༌རིང༌ང༌ ཡོད༌ཁན༌གུན༌, མ༌ཤི༌ཀའེ༌ སྐུ༌ཁྲག༌ རྐྱང༌ཤིང༌ངི༌ཀ༌ ཕོའ༌ ཛད༌ཅེས༌པོའེ༌, དག༌ས༌ དཀོན༌མཆོག༌གི༌ མ༌ཤི༌ཀ༌ ཡེ༌ཤུའི༌ ནང༌ང༌ ཁྱོ༌ཞ༌གུན༌ ཁོང༌རང༌ངི༌ ཉེ༌མོའ༌ ཁྱོང༌ང༌ ཛད༌ཏེ༌ ཨིན༌།
EPH.2.14	མ༌ཤི༌ཀ༌ ཁོང༌རང༌ངི༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ གུན༌ནི༌ ནང༌ང༌ ཞི༌དེ༌ ཁྱོང༌ང༌ ཛདས༌། མ༌ཤི༌ཀའེ༌ འི༌ སྡེ༌ ཉིས༌ཀོའེ༌ ནང༌ང༌ ཡོད༌ཁན༌ནི༌ ནཕ༌རད༌དི༌ རྩིག༌པ༌བོ༌ ཤིག༌ག༌ ཛད༌ཏེ༌ ཅིག༌ རྒྱུར༌ ཅུག༌ག༌ ཛདས༌། 
EPH.2.15	ཁོང༌ངི༌ ཡ༌ཧུ༌དཱ༌པ༌གུན༌ནི༌ ཆོས༌སི༌ བཀའ༌ཁྲིམས༌ དང༌ བཀའ༌རྒྱའ༌ གུན༌ མེད༌ཁན༌ ཅོའ༌ ཛད༌ཏེ༌ མ༌ཤི༌ཀའེ༌ འི༌ སྡེ༌ ཉིས༌ཀོ༌, ཁོང༌རང༌ངི༌ ནང༌ང༌ མི༌རིགས༌ སོ༌མ༌ཞིག༌ ཅོའ༌ ཛད༌ཅེས༌པོའེ༌, ཁོང༌གུན༌ནི༌ ནང༌ང༌ ཞི༌དེ༌ ཁྱོང༌ང༌ ཛདས༌། 
EPH.2.16	ཁོང༌ རྐྱང༌ཤིང༌ངི༌ཀ༌ གྲོངས༌ས༌ ཛད༌ཅེས༌པོའེ༌ ཁོང༌ངི༌ འི༌ མི༌རིགས༌ ཉིས༌ཀོ༌ དཀོན༌མཆོག༌ ཉམ༌པོ༌ ཐུན༌ཅུག༌ག༌ ཛད༌ཏེ༌, འི༌ ཉིས༌ཀོའེ༌ ནང༌ང༌ ཡོད༌ཁན༌ནི༌ ནཕ༌རད༌བོ༌ མེད༌ཁན༌ ཅོའ༌ ཛདས༌།
EPH.2.17	མ༌ཤི༌ཀ༌ ཕེབས༌ཏེ༌ ཁྱོ༌ཞའ༌ དཀོན༌མཆོག༌ནེ༌ མའ༌ ཐག༌རིང༌ང༌ ཡོད༌ཁན༌ དང༌ ང༌ཞའ༌ དཀོན༌མཆོག༌གི༌ ཉེ༌མོའ༌ ཡོད༌ཁན༌ ཉིས༌ཀོའ༌ ཞི༌དེ༌ གའ༌མོའེ༌ ནས༌ཚུལ༌ ཤད༌ད༌ ཛདས༌། 
EPH.2.18	ཅིའ༌ཞུ༌ན༌ མ༌ཤི༌ཀ༌ རྒྱུད༌ཏེ༌, ང༌དང༌ གུན༌ནི༌ ཡབ༌ དཀོན༌མཆོག༌ག༌ དམ༌པའེ༌ ཐུག༌ཉིད༌ ཅིག༌ རྒྱུད༌ཏེ༌ སྨོས༌ལམ༌ ཞུ༌ཐུབ༌ཨིན༌།
EPH.2.19	ཏེན༌ན༌བོའེ༌ཕིའ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌, ཏ༌ནེ༌ཕར༌ལ༌ མ༌ཤེས༌ཁན༌ དང༌ ཞན༌ཡུལ༌ལི༌ མི༌རིག༌ མ༌ནོག༌། དཀོན༌མཆོག༌གི༌ དམ༌པའེ༌ མི༌གུན༌ ཉམ༌པོ༌ ཁྱོ༌ཞ༌གུན༌ནའང༌, ཁོང༌ངི༌ རྒྱལ༌སྲིད༌དི༌ མི༌, ཡང༌ དཀོན༌མཆོག༌ ཁོང༌རང༌ངི༌ ནང༌མི༌གུན༌ ཨིན༌ནོག༌། 
EPH.2.20	ང༌དང༌གུན༌ དཀོན༌མཆོག༌གི༌ ཁང༌པ༌ ཨིན༌ནོག༌, ཀ༌བོ༌ སྐུ༌ཚབས༌གུན༌ དང༌ ལུང༌སྟོན༌པ༌གུན༌ནི༌ རྩིགས༌རྨང༌ངི༌ཀ༌ རྩིགས༌ཏེ༌ ཨིན༌, ཡང༌ མ༌ཤི༌ཀ༌ ཡེ༌ཤུ༌ ཁོང༌རང༌ ནི༌, ཏེ༌ ཁང༌པའེ༌ གྲུ༌རྡོའ༌ ཁག༌ཅན༌བོ༌ ཨིན༌། 
EPH.2.21	མ༌ཤི༌ཀའེ༌ ནང༌ང༌ ཛོམས༌ཏེ༌ ང༌དང༌གུན༌ གཙོ༌བོའེ༌ ཕིའ༌, དམ༌པའེ༌ ཆོད༌ཁང༌ཞིག༌ ལྡན༌ཨིན༌ ཨིན༌ནོག༌། 
EPH.2.22	ཡང༌ མ༌ཤི༌ཀ༌ རྒྱུད༌ཏེ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནའང༌, དཀོན༌མཆོག༌གི༌ དམ༌པའེ༌ ཐུག༌ཉིད༌ ནས༌ས༌ ཛད༌ཁན༌ནི༌ ནས༌ས༌ རྒྱུར༌ཨིན༌ ཨིན༌ནོག༌།
EPH.3.1	ཏེན༌ན༌བོའེ༌ཕིའ༌ ང༌ པ༌འུ༌ལུའི༌, མ༌ཤི༌ཀ༌ ཡེ༌ཤུའི༌ ཞབ༌སྟོག༌ ཞུས༌ཏེ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌པོའེ༌, ང༌ ཙོན༌ནི༌ ནང༌ང༌ ཡོད༌། 
EPH.3.2	ངའ༌ ཏན༌ཏན༌ རག༌, ཁྱོ༌ཞ༌གུན༌ནི༌ འི༌བོ༌ ཚོར༌ཏེ༌ ཡོད༌གྲོ༌, དཀོན༌མཆོག༌གི༌ ང༌ ཁྱོ༌ཞ༌གུན༌ ཉམ༌པོ༌ ཁོང༌ངི༌ ཐུག༌རྗེ༌ བགོ༌ཅེས༌སི༌ ཁག༌ རྩད༌ཅན༌བོ༌ སལ༌ལ༌ ཛདས༌། 
EPH.3.3	དཀོན༌མཆོག༌གི༌ སང༌ཝའེ༌ ཐབས༌ ང༌ སྔོན༌ ཅུག༌ག༌ ཛད༌ཁན༌བོ༌ ངའེ༌ དོར༌ལྡུས༌ཏེ༌ འི༌ འི༌གྱེ༌ ནང༌ང༌ བྲིས༌ཏེ༌ ཨིན༌། 
EPH.3.4	ཏེ༌བོ༌ སིལ༌ ཟ༌ནེ༌, མ༌ཤི༌ཀའེ༌ ཕིའ༌ སང༌ཝའེ༌ ཐབས༌ ངའ༌ ཧ༌གོ༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ ཆ༌ཐུབ༌ཨིན༌། 
EPH.3.5	སྔུན༌ནི༌ མི༌རབས༌གུན༌ལ༌, ཏེ༌ སང༌ཝའེ༌ ཐབས༌པོ༌ སྔོན༌ ཅུག༌ག༌ མ༌ཛད༌ཀྱག༌། ཨིན༌ནའང༌ ཏ༌ དམ༌པའེ༌ ཐུག༌ཉིད༌ རྒྱུད༌ཏེ༌ དཀོན༌མཆོག༌གི༌ ཁོང༌རང༌ངི༌ དམ༌པ༌ སྐུ༌ཚབས༌ དང༌ ལུང༌སྟོན༌པ༌ གུན༌ལ༌, ཏེ༌བོ༌ སྔོན༌ ཅུག༌ག༌ ཛདས༌།
EPH.3.6	ཏེ༌ སང༌ཝའེ༌ ཐབས༌པོ༌ ནི༌ འི༌བོ༌ ཨིན༌ནོག༌, གའ༌མོའེ༌ ནས༌ཚུལ༌ལ༌ དད༌པ༌ ཅོ༌ཅེས༌པོའེ༌ ཡ༌ཧུ༌དཱ༌པ༌ མན༌ཁན༌གུན༌ལའང༌ ཡ༌ཧུ༌དཱ༌པ༌གུན༌ ཙོགས༌སི༌ ནོར༌སྐལ༌ ཐོབ༌ཨིན༌། ཡེ༌ཤུ༌ མ༌ཤི༌ཀའེ༌ ནང༌ང༌, ཏེ༌ ཉིས༌ཀོ༌ ཟུགས༌པོ༌ ཅིག༌གི༌ ཡན༌ལག༌ རྒྱུར༌ཏེ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ ནང༌ངའང༌ དྲེས༌ ཐུབ༌ཨིན༌། 
EPH.3.7	དཀོན༌མཆོག༌གི༌ ཤེད༌ དང༌ ཁོང༌ངི༌ ཐུག༌རྗེ༌ཅན༌ནི༌ སོལ༌རས༌ རྒྱུད༌ཏེ༌, ངའ༌ གའ༌མོའེ༌ ནས༌ཚུལ༌ ཤད༌ཁན༌ནི༌ ཞབ༌སྟོག༌པ༌ རྒྱུར༌ཏེ༌ ཨིན༌།
EPH.3.8	དཀོན༌མཆོག༌གི༌ དམ༌པ༌ མི༌ ཚང༌མའེ༌ ནང༌ནེ༌ ངའ༌ ཚང༌མའེ༌སང༌ རྩིས༌མེད༌ ཨིན༌ཨིན༌ཞིག༌ དང༌, ཁོང༌ངི༌ ཡ༌ཧུ༌དཱ༌པ༌ མན༌ཁན༌གུན༌ལ༌ མ༌ཤི༌ཀའེ༌ ཧ༌ལས༌ཤེས༌སི༌ བང༌ཛོད༌དི༌ སྐོར༌ལ༌ ཤད༌ཅེས༌སི༌ ཐུག༌རྗེ༌བོ༌ ང༌ སལ༌ལ༌ ཛདས༌། 
EPH.3.9	ཡང༌ ཛམ༌བུ༌ལིང༌ ཛད༌ཁན༌ནི༌ དཀོན༌མཆོག༌གི༌ དག༌ས༌ ཚོག༌པ༌ སྦས༌ཏེ༌ བོར༌ར༌ ཛད༌ཁན༌ནི༌ ཐབས༌པོ༌, མི༌གུན༌ལ༌ ཧ༌གོ༌ཅུག༌ཅེས༌ལ༌ ང༌ ལྡམ༌མ༌ ཛདས༌།
EPH.3.10	དཀོན༌མཆོག༌གི༌ ཐུགས༌དོད༌པོ༌ ནི༌ ཆོས༌ཚོགས༌གུན༌ རྒྱུད༌ཏེ༌ ཁོང༌ངི༌ ཤེས༌རབས༌ སྣ༌ཚོགས༌ ཚང༌མ༌ ནམ༌ཁའེ༌ ནང༌ང༌ ཡོད༌ཁན༌ནི༌ ཝང༌སྲུལ༌པ༌ དང༌ ཝང༌ གུན༌ལ༌ སྟན༌ན༌ ཛད༌ཅེས༌པོ༌ ཨིན༌ནོག༌། 
EPH.3.11	ཏེན༌ན༌བོ༌ ནི༌ དཀོན༌མཆོག༌གི༌ ཐའ༌མེད༌པའེ༌ ཐབས༌ལྡིངས༌པོ༌ ཨིན༌པིན༌, ཀ༌བོ༌ མ༌ཤི༌ཀ༌ ཡེ༌ཤུ༌ ང༌དང༌ངི༌ གཙོ༌བོའེ༌ ནང༌ང༌ ཁོང༌ངི༌ གྲུབ༌ ཅུག༌ག༌ ཛདས༌།
EPH.3.12	ང༌དང༌གུན༌ནི༌ མ༌ཤི༌ཀའེ༌ཀ༌ དད༌པ༌ དང༌ ཁོང༌ ཉམ༌པོ༌ བྲེལ༌ ཡོད༌ཅེས༌པོའེ༌, སྨོས༌ལམ༌ དང༌ ཅོལ༌ ཟ༌ནེ༌ ང༌དང༌གུན༌ ཇིགས༌ མ༌ཇིགས༌ས༌ སྤོས༌པ༌ ཉམ༌པོ༌ དཀོན༌མཆོག༌གི༌ སྐུན༌དུན༌ལ༌ ཡོང༌ཐུབ༌ཨིན༌། 
EPH.3.13	ཏེན༌ན༌བོའེ༌ཕིའ༌ ངའེ༌ ཞུ༌ཝ༌ ཨིན༌, ཁྱོ༌ཞའ༌ གའ༌མོའེ༌ ནས༌ཚུལ༌ ཤད༌ཅེས༌པོའེ༌ ང༌ སྡུག༌སྔལ༌ ཐོང༌ཨིན༌ ཡོད༌ཁན༌བོའེ༌ཀ༌ སེམས༌ཤུགས༌ མ༌ཆག༌ག༌, སྤལ༌ངམས༌ ཚོར༌ཤིག༌།
EPH.3.14+EPH.3.15	ཏེན༌ན༌ རྒྱུན༌ཚན༌བོའེ༌ ཕིའ༌ ནམ༌ཁའ༌ དང༌ ཇིག༌རྟེན༌ནི༌ ནང༌ང༌ སྲོག༌ ཡོད༌ཁན༌ ཚང༌མའ༌ ཅོའ༌ ཛད༌ཁན༌ནི༌ དཀོན༌མཆོག༌ ང༌དང༌ངི༌ ཡབ༌བ༌ ངའེ༌ པིག༌དོང༌ ཙུག༌ཏེ༌ སྨོས༌ལམ༌ ཞུའད༌, 
EPH.3.16	ངའེ༌ སྨོས༌ལམ༌ ནི༌, དཀོན༌མཆོག༌གི༌ སྟོབས༌ ཉམ༌པོ༌ དམ༌པའེ༌ ཐུག༌ཉིད༌ རྒྱུད༌ཏེ༌, ཁོང༌ངི༌ ཧ༌ལས༌ཤེས༌སི༌ རྒྱུ༌ནོར༌རི༌ ཁྱོ༌ཞ༌གུན༌ནི༌ སེམས༌ ཤེད༌ཅན༌ ཛད༌ཤིག༌། 
EPH.3.17	ཏེ༌ནེ༌ དད༌པའེ༌ ཞས༌ཏེ༌ མ༌ཤི༌ཀ༌ ཁྱོ༌ཞའེ༌ སེམས༌སི༌ ནང༌ང༌ ཞུགས༌ཨིན༌, ཡང༌ ཁྱོ༌ཞ༌གུན༌ དཀོན༌མཆོག༌གི༌ བྱམས༌པའེ༌ ནང༌ང༌ པ༌ཀྲག༌ ཟུམས༌ཏེ༌ རྒྱས༌ཤེས༌པོ༌ ངའེ༌ སྨོས༌ལམ༌ ཨིན༌། 
EPH.3.18	དཀོན༌མཆོག༌གི༌ མི༌ དམ༌པ༌ ཚང༌མ༌ ཉམ༌པོ༌, མ༌ཤི༌ཀའེ༌ བྱམས༌པ༌བོ༌ ཙམ༌ཤིག༌གི༌ ཞང༌ཅན༌, རིང༌མོ༌, ཐོན༌པོ༌ དང༌ ཏིང༌ཟབ༌མོ༌ ཨིན༌ཁན༌བོ༌ ཧ༌གོ༌ཅེས༌སི༌ ཁྱུད༌ ཁྱོ༌ཞ༌གུན༌ལ༌ སལ༌ཤིག༌། 
EPH.3.19	མ༌ཤི༌ཀའེ༌ བྱམས༌པ༌ ཀྲག༌པོ༌ ཀ༌བོ༌ གང༌པོ༌ ཧ༌གོ༌ ཐུབ༌བ༌ མ༌ནོག༌, ཏེ༌བོའེ༌ ཐོང༌ངོམས༌ ཁྱོ༌ཞ༌ ཆ༌ཤིག༌, ཏེ༌ནེ༌ ཁྱོ༌ཞ༌གུན༌ དཀོན༌མཆོག༌ ཁོང༌རང༌ངི༌ སྤྱོད༌ལམ༌ ཉམ༌པོ༌ སྐང༌ང༌ ཛད༌ཨིན༌།
EPH.3.20	ང༌དང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཨིན༌, ཅིའ༌ཞུ༌ན༌ ང༌དང༌ངི༌ ནང༌ང༌ ཆག༌ལས༌ ཛད༌ཁན༌ནི༌ ཁོང༌ངི༌ ཤེད༌ རྒྱུད༌ཏེ༌, ང༌དང༌གུན༌ནི༌ ཞུ༌ཁན༌ ཡ༌ སམ༌ཁན༌ ཚང༌མའེ༌སང༌ མང༌ང༌ ཁོང༌ངི༌ ཛད༌ ཉན༌ན༌ནོག༌། 
EPH.3.21	མི༌རབས༌ ཚང༌མའེ༌ ཆོས༌ཚོགས༌ དང༌ མ༌ཤི༌ཀ༌ ཡེ༌ཤུའི༌ ཨིན༌ཁན༌ གུན༌ནེ༌ དཀོན༌མཆོག༌ག༌ དུས༌རྒྱུན༌ནེ༌རྒྱུན༌ སྤལ༌ ཐོབ༌ཤིག༌, ཨ༌མེན༌།
EPH.4.1	ཏེན༌ན༌བོའེ༌ཕིའ༌ གཙོ༌བོའ༌ ཞབ༌སྟོག༌ ཞུ༌ཅེས༌པོའེ༌ ང༌ ཙོན༌ནི༌ ནང༌ང༌ ཡོད༌ཁན༌ནི༌, ཇུ༌ཇུ༌ དཀོན༌མཆོག༌གི༌ བོད༌ད༌ ཛད༌ཁན༌ནི༌ འོས༌པའེ༌ མི༌ཚེ༌ཞིག༌ ཕུད༌ཅེས༌ལ༌ ཁྱོ༌ཞའ༌ ཞུ༌ཝ༌ ཕུལ༌ལད༌། 
EPH.4.2	ཁྱོ༌ཞའ༌ དུས༌རྒྱུན༌ ཉམ༌ཤུང༌ དང༌, པས༌མོ༌, ཟོད༌པ༌ཅན༌ ཡང༌ བྱམས༌པའེ༌ ནང༌ང༌ ཅིག༌ དང༌ ཅིག༌གི༌ སྐྱོན༌གུན༌ལ༌ ཤགས༌པ༌ ཏངས༌ཏེ༌ རོགས༌ ཅོ༌ཤིག༌། 
EPH.4.3	ཞི༌དེ༌ ཉམ༌པོ༌ ལྡམས༌ཏེ༌ ཐུག༌ཉིད༌དི༌ ནང༌ང༌ ཁྱོ༌ཞ༌གུན༌ ཅིག༌གྲིལ༌ དུག༌ཅེས༌ལ༌ རྩོན༌གྲུས༌ ཅོ༌ཤིག༌། 
EPH.4.4	ང༌དང༌གུན༌ལ༌ ཟུགས༌པོ༌ ཅིག༌ དང༌ དམ༌པའེ༌ ཐུག༌ཉིད༌དའང༌ ཅིག༌ཅིག༌ ཡོད༌ཏེ༌ ཨིན༌ནོག༌, ཀ༌ཟུག༌ ཡོང༌ཅེས༌ཅན༌ནི༌ དུས༌སི༌ ནང༌ང༌ ཁྱོ༌ཞ༌གུན༌ རེ༌ཝ༌ ཅིག༌གི༌ ཕིའ༌ བོད༌ད༌ ཛད༌ཏེ༌ ཨིན༌། 
EPH.4.5	ང༌དང༌གུན༌ལ༌ གཙོ༌བོ༌ ཅིག༌ཅིག༌, ཨིད༌ཤེས༌ ཅིག༌ཅིག༌, ཁྲུས༌ ལེན༌ཅེས༌ ཅིག༌ཅིག༌, 
EPH.4.6	ཚང༌མའེ༌ དཀོན༌མཆོག༌ དང༌ ཡབ༌ ཅིག༌ཅིག༌ ཞུགས༌ཏེ༌ ཨིན༌, ཁོང༌ངི༌ ང༌དང༌ ཚང༌མའེ༌ཀ༌ ཝང༌སྲུལ༌ཅེས༌, ང༌དང༌ ཚང༌མ༌ རྒྱུད༌ཏེ༌ ཆག༌ལས༌ ཛད༌ཅེས༌ དང༌ ཁོང༌ ང༌དང༌ ཚང༌མའེ༌ ནང༌ང༌ ཞུག༌ས༌ནོག༌།
EPH.4.7	མ༌ཤི༌ཀའེ༌ ང༌དང༌ རེ༌རེའ༌ ཁྱུད༌ སོ༌སོ༌ རིག༌ སལ༌ཏེ༌ ཨིན༌ནོག༌, ཨིན༌ནའང༌ ཏེ༌ ཁྱུད༌བོ༌ ཀ༌ཟུག༌ཤིག༌ སལ༌ཨིན༌ ཁོང༌ངི༌ ཐག༌ཅད༌ད༌ ཛད༌ད༌ནོག༌། 
EPH.4.8	ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།
EPH.4.8	"ཁོང༌ ཐོན༌པོའ༌ སྐྱོད༌ ཟ༌ནེ༌,
EPH.4.8	ཁོང༌ངི༌ ཟུམ༌མ༌ ཛད༌ཁན༌ མང༌པོ༌
EPH.4.8	ཁོང༌རང༌ ཉམ༌པོ༌ ཁྱེར༌ར༌ ཛདས༌།
EPH.4.8	ཡང༌ ཁོང༌རང༌ངི༌ མི༌གུན༌ལ༌ སྐྱེས༌གུན༌ སལ༌ལ༌ ཛདས༌།"
EPH.4.9	༼སུང༌རབས༌སི༌ ནང༌ང༌ "ཁོང༌ ཐོན༌པོའ༌ སྐྱོདས༌" མོལ༌ཅེས༌པོའེ༌ ང༌དང༌ང༌ ཧ༌གོའ༌ནོག༌, མ༌ཤི༌ཀ༌ ནམ༌ཁའ༌ནེ༌ ཐུར༌ལ༌ བབས༌ཏེ༌ མའ༌མོའ༌ སྐྱོདས༌ ཡང༌ན༌ འི༌ ཇིག༌རྟེན༌ནི༌ཀ༌། 
EPH.4.10	ཡང༌ ཏེན༌ན༌ ཐུར༌ལ༌ བབས༌ས༌ ཛད༌ཁན༌བོའེ༌ ཁོང༌རང༌ངི༌ ཝང༌ ཛམ༌བུ༌ལིང༌ གང༌པོའེ༌ ནང༌ང༌ སྲུལ༌ལ༌ ཛད༌ཅེས༌ལ༌ ནམ༌ཁའེ༌ ཚང༌མའེ༌སང༌ ནས༌ས༌ ཐོན༌པོའ༌ སྐྱོད༌ད༌ ཛདས༌༽།
EPH.4.11	མ༌ཤི༌ཀའེ༌ ཁ༌ཅིག༌ སྐུ༌ཚབས༌, ཁ༌ཅིག༌ ལུང༌སྟོན༌པ༌, ཁ༌ཅིག༌ གའ༌མོའེ༌ ནས༌ཚུལ༌ ཤད༌ཁན༌, ཁ༌ཅིག༌ ཆོས༌ཚོགས༌ལ༌ ལྟ༌སྟོག༌ ཅོ༌ཁན༌ དང༌ ཁ༌ཅིག༌ག༌ སློབ༌པོན༌ ཅོ༌ཅེས༌སི༌ སྐྱེས༌གུན༌ ཆོས༌ཚོགས༌ལ༌ སལ༌ལ༌ ཛདས༌། 
EPH.4.12	ཁོང༌གུན༌ནི༌ ཁག༌པོ༌ ནི༌, མ༌ཤི༌ཀའེ༌ སྐུ༌ཟུགས༌ ཤེད༌ཅན༌ རྒྱུར༌ཅེས༌སི༌ ཕིའ༌ དཀོན༌མཆོག༌གི༌ མི༌གུན༌ ཁོང༌ང༌ ཞབ༌སྟོག༌ ཞུ༌ཅེས༌ལ༌, གྲལ༌གྲིག༌ ཅོ༌ཅེས༌པོ༌ ཨིན༌ནོག༌། 
EPH.4.13	མ༌ཤི༌ཀའེ༌ ཏེ༌བོ༌ ཛད༌ཨིན༌ ཞུགས༌ཨིན༌, ནམ༌ཚོག༌པ༌, ང༌དང༌ ཚང༌མ༌ དད༌པ༌ དང༌ དཀོན༌མཆོག༌གི༌ སྲས༌ ཤེ༌ཤེས༌སི༌ ནང༌ང༌ ཅིག༌གྲིལ༌ མི༌ཆའ༌། ཏེ༌ནེ༌ ང༌དང༌གུན༌ དད༌པའེ༌ ནང༌ང༌ ལྡན༌ཏེ༌ ཛོམས༌པོ༌ ཨིན༌ཁན༌ནི༌ མ༌ཤི༌ཀ༌ ཙོགས༌ རྒྱུར༌ ཐུབ༌ཨིན༌།
EPH.4.14	ཡང༌ ང༌དང༌ ཕྲུ༌གུ༌ ཆུ༌ངུན༌གུན༌ ཙོགས༌ མི༌ལུས༌, ཀ༌གུན༌ སླབ༌བྱ༌ སོ༌མའེ༌ ལུངས༌རག༌གུན༌ནི༌ འི༌ངོ༌ནེ༌ འ༌ངོའ༌ ཁྲིད༌ཅེས༌, ཡང༌ མི༌ སྐྱོན༌ཇན༌གུན༌ནི༌ ཟུས༌མའེ༌ ཐབས༌གུན༌ རྒྱུད༌ཏེ༌ གོབ༌སྐོར༌ ཉན༌ན༌ནོག༌། 
EPH.4.15	ཨིན༌ནའང༌ ང༌དང༌གུན༌ནི༌ དཀོན༌མཆོག༌གི༌ དྲང༌པོ༌བོ༌ བྱམས༌པ༌ ཉམ༌པོ༌ ཤད༌ཨིན༌ནའང༌, ང༌དང༌གུན༌ ཅི༌ས༌ཐོག༌ནེ༌ མ༌ཤི༌ཀའེ༌ ནང༌ང༌ ལྡན༌ཨིན༌, ཀ༌བོ༌ ཆོས༌ཚོགས༌སི༌ གོ༌ ཞུགས༌ཏེ༌ ཨིན༌། 
EPH.4.16	མ༌ཤི༌ཀའེ༌ ཁོང༌རང༌ངི༌ མི༌ཚང༌མ༌ ལྡམས༌ཏེ༌ བོར༌ར༌ ཛདས༌ཏེ༌ ཨིན༌ནོག༌, ཀ༌ཟུག༌གི༌ རྒྱུས༌པའེ༌ ཟུགས༌པོའེ༌ ཡན༌ལག༌ ཚང༌མ༌ ཐུད༌ཏེ༌ བོར༌རད༌། གལ༌ཏེས༌ ཟུགས༌པོའེ༌ ཡན༌ལག༌ ཚང༌མའེ༌ ཅོ༌གོས༌ཅེས༌ཅན༌ནི༌ ལས༌གུན༌ ཅོ༌ན༌ ཏེ༌ནེ༌ ཟུགས༌པོ༌ གང༌པོ༌ བྱམས༌པའེ༌ ནང༌ང༌ ལྡན༌ཏེ༌ ཤེད༌ཅན༌ རྒྱུར༌ཨིན༌།
EPH.4.17	ཏེན༌ན༌བོའེ༌ཕིའ༌ གཙོ༌བོའེ༌ ཝང༌ངི༌ ནང༌ང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ཡང༌ སྤང༌པུད༌དད༌, ཏ༌ དད༌པ༌ མེད༌ཁན༌གུན༌ ཙོགས༌ མི༌ཚེ༌ ཕུད༌ཅེས༌ ཕོང༌ཤིག༌, ཅིའ༌ཟེར༌ན༌ ཁོང༌གུན༌ རེ༌ཝའ༌ མེད༌ཁན༌ནི༌ ནང༌ང༌ གོ༌ཁོར༌ཏེ༌ ཨིན༌ནོག༌། 
EPH.4.18	ཁོང༌གུན༌ནི༌ སམ༌བ༌, མུན༌གྲིག༌གི༌ གངས༌ཏེ༌ ཁོང༌གུན༌ དཀོན༌མཆོག༌གི༌ སལ༌ཁན༌ནི༌ མི༌ཚེ༌ནེ༌ མ༌ ཐག༌རིང༌ང༌ སོང༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ མིང༌ནའང༌ དཀོན༌མཆོག༌གི༌ སྐོར༌ལ༌ སམ༌བ༌ ཏང༌ཅེས༌ གགས༌ཏེ༌ སྙིང༌གུན༌ སྐྱོང༌པོ༌ ཅོས༌ཏེ༌ ཨིན༌ནོག༌། 
EPH.4.19	ཁོང༌གུན༌ མངས༌ཏེའང༌ ཁྲེལ༌མེད༌, ལུས༌བྲེལ༌ ངན༌པའེ༌ སྟིང༌རང༌ནེ༌ བང༌ཏང༌ཁན༌, ཡང༌ ཚི༌ཏུ༌ ལས༌ ཚང༌མ༌ ཅོ༌ཅེས༌ལ༌ རིངས༌ས༌ནོག༌།
EPH.4.20	ཨིན༌ནའང༌ ཁྱོ༌ཞའེ༌ མ༌ཤི༌ཀའེ༌ ནང༌ང༌ མི༌ཚེ༌ པུད༌ཅེས༌ སློབས༌ཁན༌བོ༌ ཁོང༌གུན༌ནི༌ ཕུད༌ཁན༌ ཙོགས༌ མི༌ཚེ༌ མ༌ནོག༌། 
EPH.4.21	ཁྱོ༌ཞ༌གུན༌ནི༌ ཡེ༌ཤུའི༌ སྐོར༌ལ༌ ཚོར༌ཏེ༌ ཡང༌ ཁོང༌ངི༌ ནང༌ནེ༌ ཡོང༌ཁན༌ནི༌ དྲང༌པོའེ༌ སྐོར༌ལ༌ སློབས༌ཏེ༌ ཨིན༌ པ༌སང༌ 
EPH.4.22	སྙིང༌པ༌ དང༌ སྔུན༌ནི༌ སྡིག༌ཅན༌ མི༌ཚེ༌ ཕུད༌ཚུལ༌ གུན༌ ཕོང༌ཤིག༌ ཀ༌བོ༌ གོབ༌སྐོར༌རི༌ དོད༌པའེ༌ གངས༌ཏེ༌ ང༌དང༌ དྲང༌པོའེ༌ ལམ༌ནེ༌ ཐག༌རིང༌ང༌ ཁྱེར༌རད༌། 
EPH.4.23	ཨིན༌ནའང༌ དམ༌པའེ༌ ཐུག༌ཉིད༌ལ༌ ཁྱོ༌ཞ༌གུན༌ནི༌ སམ༌ཚུལ༌ལི༌ ནང༌ང༌ རྒྱུར༌ཇ༌ ཁྱོང༌ཅུགས༌ཏེ༌, 
EPH.4.24	དཀོན༌མཆོག༌གི༌ ཁོང༌རང༌ ཙོགས༌ ཛད༌ཁན༌ནི༌ མི༌ཚེ༌ སོ༌མ༌བོ༌ ཀོས༌ལག༌ ཙོགས༌ལ༌ རང༌ང༌ སྐོན༌ཤིག༌, ཀ༌བོ༌ དེན༌བའེ༌ དྲང༌པོ༌ དང༌ དམ༌པ༌ ཨིན༌།
EPH.4.25	ཏེན༌ན༌བོའེ༌ཕིའ༌ ཟུན༌ ཏང༌ཅེས༌ ཕངས༌ཏེ༌ དད༌པ༌ཅན༌གུན༌ལ༌ དྲང༌པོ༌ ཟེར༌གོས༌, ཅིའ༌ཟེར༌ན༌ ང༌དང༌གུན༌ ཟུགས༌པོ༌ ཅིག༌གི༌ ཡན༌ལག༌ སོ༌སོ༌ ཨིན༌ནོག༌། 
EPH.4.26	སྲོ༌ ཡོང༌ ཟ༌ནེ༌, ཏེ༌བོའ༌ ཁྱོ༌ཞ༌གུན༌ སྡིག༌པའེ༌ ཆོགས༌ལ༌ ཁྲིད༌ མ༌ཅུག༌ཤིག༌
EPH.4.27	ཏེ༌བོའེ༌ ཀ༌ནེ༌ ཤེ༌ཏན༌ལ༌ ཕན༌ཐོགས༌ ལེན༌ཅེས༌སི༌ སྐབས༌ མ༌ཏང༌ཤིག༌།
EPH.4.28	རྐུན༌མ༌གུན༌ནི༌ རྐུ༌ཅེས༌ ཕོང༌ཤིག༌། ཨིན༌ནའང༌ ཁྱོ༌ཞ༌རང༌ངི༌ ལག༌པ༌ བད༌ཏེ༌ དྲང༌པོ༌ ལས༌ ཅོ༌གོས༌, ཏེ༌ནེ༌ གོས༌སྡོམ༌ ཡོད༌ཁན༌གུན༌ལ༌ ཁྱོ༌ཞའེ༌ རོགས༌ ཅོ༌ཐུབ༌ཨིན༌། 
EPH.4.29	ཁྱོ༌ཞའེ༌ ཁའ༌ནེ༌ སྤེ༌ར༌ ངན༌པ༌ མ༌ནེ༌ བིང༌ མ༌ཅུག༌ག༌ ཟང༌པོ༌ དང༌ ཕན༌ཐོགས༌ཅན༌ནི༌ སྤེ༌ར༌ ཏོང༌ཤིག༌, ཏེ༌ནེ༌ ཁྱོ༌ཞའེ༌ སྤེ༌ར༌ ཉན༌ཨིན༌ ཡོད༌ཁན༌གུན༌ལ༌ ཁྱོ༌ཞའེ༌ སྤོས༌པ༌ སྐྱེ༌ཅུག༌ ཐུབ༌ཨིན༌།
EPH.4.30	དཀོན༌མཆོག༌གི༌ དམ༌པའེ༌ ཐུག༌ཉིད༌ལ༌ ཐུགས༌ཚེར༌ སྐྱོད༌ མ༌ཅུག༌, ཀ༌བོ༌ ཐའ༌མའེ༌ ཞག༌ག༌ ཁྱོ༌ཞའ༌ རིན༌ ཤལ༌ཏེ༌ ཐར༌ཅུག༌ཅེས༌སི༌ ཐེ༌ཙེ༌བོ༌ ཨིན༌།
EPH.4.31	ཁོན༌བོར༌ཅེས༌, སྲོ༌ ཡོང༌ཅེས༌, ནོལ༌ཅེས༌, ཅིག༌ དང༌ ཅིག༌གི༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཅེས༌ དང༌ སྤྱོད༌ལམ༌ ངན༌པའེ༌ རིགས༌ ཚང༌མ༌ ཕངས༌ཏེ༌ མེད༌ཁན༌ ཅོ༌ཤིག༌། 
EPH.4.32	ཅིག༌ དང༌ ཅིག༌ག༌ སྙིང༌རྗེ༌, བྱམས༌སེམས༌ དང༌ ཤགས༌པ༌ ཏོང༌ཤིག༌, ཀ༌ཟུག༌གི༌ མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ ཁྱོ༌ཞའ༌ ཤགས༌པ༌ སལ༌ཏེ༌ ཨིན༌།
EPH.5.1	ཁྱོ༌ཞའ༌ དཀོན༌མཆོག༌གི༌ གཅེས༌པའེ༌ ཕྲུ༌གུ༌གུན༌ ཨིན༌ པ༌སང༌, ཁོང༌ གྲུལ༌ལ༌ ཛད༌ཁན༌ནི༌ ལམ༌མི༌ཀ༌ ཁྱོ༌ཞ༌གུན༌ནའང༌ གྲུལ༌ཤིག༌། 
EPH.5.2	ཁྱོ༌ཞ༌གུན༌ནི༌ མི༌ཚེའེ༌ བྱམས༌པའེ༌ ནང༌ང༌ ཕུད༌ཤིག༌, ཀ༌ཟུག༌ མ༌ཤི༌ཀའེ༌ ང༌དང༌གུན༌ལ༌ བྱམས༌པ༌ ཛད༌ཏེ༌ ང༌དང༌གུན༌ནི༌ ཕིའ༌ གྲོངས༌ས༌ ཛདས༌, ཁོང༌ ནི༌ དཀོན༌མཆོག༌ག༌ དྲི༌ཞིམ༌མི༌ ཆོད༌པ༌ དང༌ སྲོག༌ཆོད༌ ཨིན༌ནོག༌།
EPH.5.3	ཨིན༌ནའང༌ ཁྱོ༌ཞ༌གུན༌ནི༌ ནང༌ང༌ ལུས༌བྲེལ༌ ངན༌པ༌, ཡ༌ ལས༌ངན༌ ཚི༌ཏུ༌ ཡ༌ ནབ༌སེམས༌ ཆུ༌ངུན༌ཞིག༌གའང༌ ཡོང༌ མ༌གོས༌, ཅིའ༌ཟེར༌ན༌ དཀོན༌མཆོག༌གི༌ མི༌ དམ༌པ༌གུན༌ནི༌ ནང༌ང༌ ཏེ༌ ཙོགས༌ སྡིག༌པའེ༌ ཕིའ༌ ནས༌ས༌ མེད༌པ༌ ཨིན༌ནོག༌། 
EPH.5.4	ཁྱོ༌ཞ༌གུན༌ནི༌ ཁྲེལ༌མེད༌དི༌ རུངས༌, ཏོན༌མེད༌དི༌ སྤེ༌ར༌, དང༌ ཁམ༌ལོག༌ ཧ༌བབས༌ ཏང༌ མ༌གོས༌། ཏེ༌ཙོགས༌ འོས༌པ༌ མན༌ཁན༌ནི༌ སྤེ༌ར༌ ཏང༌ངི༌ སང༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌གོ༌ཤེས༌ ཨིན༌ནོག༌། 
EPH.5.5	འི༌བོ༌ ཏན༌ཏན༌ ཨིན༌ནོག༌, སྤྱོད༌ལམ༌ ངན༌པ༌, ཚི༌ཏུའི༌ ལས༌, ཡ༌ ནབ༌སེམས༌ ༼ནབ༌སེམས༌ཅན༌གུན༌ནི༌ ཇིག༌རྟེན༌ནི༌ ནོར༌ལ༌ ཆག༌ཤེས༌པོ༌ སྐུན༌དྲ༌ ཅོལ༌ཁན༌ ཙོགས༌ ཨིན༌ནོག༌༽ ཏེ༌ཙོགས༌སི༌ མི༌གུན༌ལ༌ མ༌ཤི༌ཀ༌ དང༌ དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ ཅའང༌ ནོར༌སྐལ༌ མི༌ཐོབ༌།
EPH.5.6	ཁོང༌གུན༌ནི༌ ཁོ༌རང༌གུན༌ནི༌ སྡིག༌པའེ༌ ལས༌གུན༌ ཀབ༌ཅེས༌སི༌ སམ༌མེད༌ སྤེ༌ར༌གུན༌ནི༌ཀ༌ དེན༌ མ༌ཤེས༌ཤིག༌, ཅིའ༌ཟེར༌ན༌ ཏེ༌ཙོགས༌སི༌ སྡིག༌པ༌ ཅོ༌ཁན༌ ཁའ༌མི༌ཉན༌གུན༌ནི༌ཀ༌ དཀོན༌མཆོག༌གི༌ ཐུགས༌སྲོ༌ བབས༌ས༌ནོག༌། 
EPH.5.7	ཏེ༌བོའེ༌ཕིའ༌ ཏེ༌ཙོགས༌སི༌ མི༌གུན༌ ཉམ༌པོ༌ དྲེས༌ མ༌དྲེས༌། 
EPH.5.8	སྐབས༌ཤིག༌ག༌ ཁྱོ༌ཞ༌གུན༌ མུན༌གྲིག༌གི༌ གངས༌ཏེ༌ ཡོད༌པིན༌, ཨིན༌ནའང༌ དག༌ས༌ གཙོ༌བོའེ༌ ནང༌ང༌ ཨིན༌ཅེས༌པོའེ༌ ཁྱོ༌ཞ༌ འོད༌དི༌ གངས༌ཏེ༌ ཨིན༌ནོག༌། ཏེན༌ན༌བོའེ༌ཕིའ༌ འོད༌དི༌ མི༌གུན༌ ཙོགས༌ལ༌ མི༌ཚེ༌ ཕུད༌ཤིག༌། 
EPH.5.9	ཏེ༌ འོད༌དི༌ ཟང༌པོ༌, དྲང༌པོ༌ དང༌ དེན༌བ༌ བྲས༌བུ༌གུན༌ ཅིག༌པོ༌ སྨིན༌ན༌ནོག༌།
EPH.5.10	གཙོ༌བོ༌ ཐུགས༌ཐད༌ད༌ ཛད༌ཁན༌གུན༌ ཙལ༌ཅེས༌སི༌ རྩོན༌གྲུས༌ ཅོ༌ཤིག༌། 
EPH.5.11	མུན༌ནག༌གི༌ ལས༌ བྲས༌བུ༌ མ༌ཆགས༌ཁན༌གུན༌ནི༌ ནང༌ང༌ མ༌དྲེས༌ཤིག༌, ཨིན༌ནའང༌ གྱོད༌པ༌ ཅོ༌ཅེས༌སི༌ ཕིའ༌ ཁོང༌གུན༌ནི༌ སྐྱོན༌གུན༌ སྟོན༌ཤིག༌། 
EPH.5.12	ཁོང༌གུན༌ནི༌ སངས༌ཏེ༌ སྡིག༌པའེ༌ ལས༌ ཅོ༌ཁན༌གུན༌ནི༌ སྐོར༌ལ༌ སྤེ༌ར༌ ཏང༌ཅེས༌པོ༌ ཁོ༌རའང༌, ཁྲེལ༌བ༌ཞིག༌ ཨིན༌ནོག༌། 
EPH.5.13	ཨིན༌ནའང༌ འོད༌དི༌ ནང༌ང༌ སྦས༌ཏེ༌ བོར༌ཁན༌ ཚང༌མ༌ སལ༌པོ༌ ཅོས༌ཏེ༌ ཐོང༌ང༌ནོག༌། 
EPH.5.14	འོད༌ ཕོག༌ཁན༌ ཚང༌མའེ༌ ལྡངས༌ ཏང༌ང༌ནོག༌། ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌དུག༌།
EPH.5.14	"ཉིད༌ལོག༌ཁན༌གུན༌ ཉིད༌ནེ༌ ལོང༌ཤིག༌།
EPH.5.14	ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལོང༌ཤིག༌།
EPH.5.14	ཡང༌ མ༌ཤི༌ཀའེ༌ ལྡངས༌པོ༌ ཁྱོ༌ཞའེ༌ཀ༌ ཕོག༌ཨིན༌"
EPH.5.15	ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ མི༌ཚེ༌ ཕུད༌ཅེས༌སི༌ ནང༌ང༌ ཤང༌ ཅོ༌ཤིག༌། སམ༌བ༌ མེད༌ཁན༌གུན༌ ཙོགས༌ལ༌ མ༌ཕུད༌ད༌, ཤེས༌རབས༌ཅན༌གུན༌ ཙོགས༌ལ༌ མི༌ཚེ༌ ཕུད༌ཤིག༌། 
EPH.5.16	སྐབས༌ ཐོབ༌ཁན༌ ཚང༌མ༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཀོལ༌ཤིག༌, ཅིའ༌ཟེར༌ན༌ འི༌ དུས༌གུན༌ ངན༌པ༌ ཨིན༌ནོག༌། 
EPH.5.17	སམ༌བ༌ མེད༌ཁན༌ མ༌རྒྱུར༌ར༌ གཙོ༌བོའེ༌ ཐུག༌གོངས༌ ཨིན༌ཁན༌བོ༌ ཧ༌གོ༌ཅེས༌སི༌ རྩོན༌གྲུས༌ ཅོ༌ཤིག༌། 
EPH.5.18	ར༌རོས༌ཏེ༌ མ༌དུག༌ཤིག༌, ཏེ༌བོའེ༌ སྤྱོད༌པ༌ ངན༌པའེ༌ ལས༌གུན༌ནི༌ ནང༌ང༌ ཁྲིད༌ད༌ནོག༌, ཨིན༌ནའང༌ ཁྱོ༌ཞ༌གུན༌ནི༌ མི༌ཚེ༌བོ༌ དམ༌པའེ༌ ཐུག༌ཉིད༌དི༌ སྐོང༌ཤིག༌། 
EPH.5.19	ཁྱོ༌ཞ༌གུན༌ནི༌ ཕྲོའ༌ སུང༌གུར༌, གུར༌མ༌ དང༌ ཆོས༌གླུ༌ གུན༌ ཏང༌ཨིན༌, གཙོ༌བོའེ༌ ཕིའ༌, ཁྱོ༌ཞ༌གུན༌ནི༌ སྙིང༌ངི༌ ནང༌ང༌ སྟོད༌པའེ༌ གླུ༌ སྐོང༌ཤིག༌། 
EPH.5.20	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ང༌དང༌ངི༌ ཕིའ༌ ཛད༌ཁན༌ ཚང༌མའ༌, དུས༌རྒྱུན༌ ང༌དང༌ངི༌ ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌།
EPH.5.21	ཁྱོ༌ཞ༌གུན༌ནི༌ མ༌ཤི༌ཀ༌ རྩི༌ཝ༌ ཅོ༌ཅེས༌པོའེ༌, ཅིག༌ དང༌ ཅིག༌གི༌ ཝང༌ངི༌ ཡོག༌ག༌ བོར༌ཤིག༌།
EPH.5.22	ན༌མ༌ ཁྱོ༌ཞ༌གུན༌ རང༌ངི༌ མག༌པའེ༌ ཝང༌ངི༌ ཡོག༌ག༌ དུག༌ཤིག༌, ཀ༌ཟུག༌ ཁྱོ༌ཞའེ༌ ཁྱོ༌ཞ༌རང༌ གཙོ༌བོའེ༌ ཝང༌ངི༌ ཡོག༌ག༌ བོར༌རད༌། 
EPH.5.23	ཅིའ༌ཟེར༌ན༌ མག༌པ༌ ནི༌ ན༌མའེ༌ གོ༌ ཙོགས༌ ཨིན༌ནོག༌, ཀ༌ཟུག༌ མ༌ཤི༌ཀ༌ ཆོས༌ཚོགས༌སི༌ དབུ༌ ཨིན༌, ཡང༌ ཁོང༌ ཁོང༌ངི༌ སྐུ༌ཟུགས༌ ཆོས༌ཚོགས༌སི༌ སྐྱབ༌གོན༌ ཨིན༌ནོག༌། 
EPH.5.24	མ༌ཤི༌ཀའེ༌, ཆོས༌ཚོགས༌ ཁོང༌རང༌ངི༌ ཝང༌ངི༌ ཡོག༌ག༌ བོར༌ར༌ ཙོགས༌ལ༌ ན༌མ༌གུན༌ནིའང༌, ཁོ༌རང༌གུན༌ ཅི༌ས༌ཐོག༌ནེ༌ ཁོ༌རང༌ངི༌ མག༌པའེ༌ ཝང༌ངི༌ ཡོག༌ག༌ བོར༌གོས༌།
EPH.5.25+EPH.5.26	མག༌པ༌གུན༌, རང༌ངི༌ ན༌མའ༌ གཅེས༌པ༌ ཅོ༌ཤིག༌, ཀ༌ཟུག༌ མ༌ཤི༌ཀའེ༌ རང༌ངི༌ ཆོས༌ཚོགས༌ལ༌ གཅེས༌པ༌ ཛད༌ཏེ༌, ཁོང༌རང༌ངི༌ ཆོས༌ཚོགས༌ དམ༌པ༌ ཅོའ༌ ཛད༌ཅེས༌ལ༌ གྲོངས༌ས༌ ཛདས༌, ཡང༌ དཀོན༌མཆོག༌གི༌ བཀའ༌ ཉམ༌པོ༌ ལག༌མོ༌ ཛད༌ཏེ༌ ཆུ༌ ཉམ༌པོ༌ ཁྲུའ༌ ཛདས༌། 
EPH.5.27	ཏེ༌གུན༌ ཅོའ༌ ཛདས༌ ཅིའ༌ཞུ༌ན༌ ཁོང༌ངི༌ དག༌ ཡ༌ སུལ༌ ཡ༌ མི༌གྲིག༌ཅེས༌ མེད༌ཁན༌, ཨིན༌ནའང༌ ལྡང༌ཤན༌, དམ༌པ༌ དང༌ སྐྱོན༌མེད༌ཁན༌ནི༌ ཆོས༌ཚོགས༌ཤིག༌, ཁོང༌རང༌ང༌ སྟད༌ཅེས༌ ཨིན༌ནོག༌། 
EPH.5.28	ཏེན༌ན༌ ཙོགས༌ལ༌, མག༌པ༌གུན༌ནི༌ རང༌ངི༌ ཟུགས༌པོའ༌ གཅེས༌པ༌ ཅོའ༌ ཙོགས༌ལ༌, རང༌ངི༌ ན༌མའ༌ གཅེས༌པ༌ ཅོ༌གོ༌ཤེས༌ ཨིན༌ནོག༌། རང༌ངི༌ ན༌མ༌ གཅེས༌པ༌ ཅོ༌ཁན༌གུན༌ནི༌ ཁོ༌རང༌ང༌ གཅེས༌པ༌ ཅོས༌ཏེ༌ ཨིན༌ནོག༌། 
EPH.5.29	ང༌དང༌ སུ༌ཞིག༌གིའང༌ རང༌ངི༌ ཟུགས༌པོའ༌ ནཕ༌རད༌ མ༌ཅོའ༌, ཏེ༌བོའ༌ ཁར༌ཇི༌ སྟེར༌ཏེ༌, ལྟ༌སྟོག༌ ཅོའ༌ནོག༌, ཀ༌ཟུག༌ མ༌ཤི༌ཀའེ༌ ཆོས༌ཚོགས༌ལ༌ ལྟ༌སྟོག༌ ཛད༌དད༌། 
EPH.5.30	ཅིའ༌ཟེར༌ན༌ ང༌དང༌གུན༌ མ༌ཤི༌ཀའེ༌ སྐུ༌ཟུགས༌སི༌ ཡན༌ལག༌ ཨིན༌ནོག༌།
EPH.5.31	དམ༌པའེ༌ སུང༌རབས༌སི༌ ནང༌ང༌ མོལ༌དུག༌,
EPH.5.31	"ཏེན༌ན༌བོའེ༌ཕིའ༌ བུ༌ཚའ༌ ཁོ༌རང༌ངི༌ ཨ༌བ༌ དང༌ ཨ༌མ༌ ཕངས༌ཏེ༌
EPH.5.31	རང༌ངི༌ ན༌མ༌ ཉམ༌པོ༌ ཛོམ༌མ༌ནོག༌
EPH.5.31	ཡང༌ ཁོང༌ ཉིས༌ཀོ༌ ཟུགས༌པོ༌ ཅིག༌ རྒྱུར༌ཨིན༌"
EPH.5.32	ཏེ༌ སྤེ༌ར༌གུན༌ ཧ༌གོ༌ཅེས༌ལ༌ མའ༌ ཀགས༌པོ༌ ཡོད༌ཏེ༌ ཨིན༌ནོག༌, ཨིན༌ནའང༌ དེན༌བ༌, ངའེ༌ མ༌ཤི༌ཀ༌ དང༌ ཆོས༌ཚོགས༌སི༌ ཐུན༌བྲེལ༌ལི༌ སྐོར༌ལ༌ ཤད༌ཏེ༌ ཨིན༌། 
EPH.5.33	དོར༌ལྡུས༌ན༌ ཁྱོ༌ཞ༌ རེ༌རེ༌ རང༌ངི༌ ན༌མ༌ ཉམ༌པོ༌ གཅེས༌པ༌ ཅོ༌གོས༌, ཀ༌ཟུག༌ ཁྱོ༌ཞའེ༌ ཁྱོ༌ཞ༌རང༌གུན༌ལ༌ གཅེས༌པ༌ ཅོའད༌, ཡང༌ ན༌མ༌གུན༌ནི༌ རང༌ངི༌ མག༌པ༌ རྩི༌ཝ༌ ཅོ༌གོས༌།
EPH.6.1	ཕྲུ༌གུ༌གུན༌, ཁྱོ༌ཞའ༌ གཙོ༌བོའེ༌ ཨིན༌ པ༌སང༌, རང༌ངི༌ ཕ༌མའེ༌ ཁའ༌ཉོན༌ཤིག༌, ཅིའ༌ཟེར༌ན༌ ཏེ༌ཟུག༌ ཅོ༌ཅེས༌པོ༌ དྲང༌པོ༌བོ༌ ཨིན༌ནོག༌། 
EPH.6.2+EPH.6.3	"ཁྱོ༌ཞ༌གུན༌ནི༌ ཨ༌བ༌ དང༌ ཨ༌མའ༌ རྩི༌ཝ༌ ཅོ༌ཤིག༌།" ཏེ༌བོ༌ ནི༌ དཀོན༌མཆོག༌གི༌ བཀའ༌རྒྱ༌ དང༌པོ༌, ཀ༌བོ༌ ཉམ༌པོ༌ "ཁྱོ༌ཞ༌གུན༌ལ༌ ཇིག༌རྟེན༌ནི༌ཀ༌ མི༌ཚེ༌ ཁམ༌ཟང༌ དང༌ ཚེ༌ རིང༌མོའེ༌ ཐོང༌ངོམས༌ ཆེན༌"
EPH.6.4	ཨ༌བ༌གུན༌ནི༌ རང༌ངི༌ ཕྲུ༌གུའ༌ མངས༌ཏེའང༌ ལྡམས༌ཏེ༌ སྲོ༌ ཡོང༌ མ༌ཅུག༌ཤིག༌། ཨིན༌ནའང༌ ཁོང༌གུན༌ལ༌ སྐྱོངས༌ཏེ༌ གཙོ༌བོའེ༌ སླབ༌བྱའེ༌ ནང༌ང༌ ལམ༌ ཟང༌པོའེ༌ཀ༌ ཁྲིད༌ཤིག༌།
EPH.6.5	ཁྱོ༌ཞ༌ ཚེ༌ཡོག༌གུན༌ནི༌ འི༌ ཇིག༌རྟེན༌ནི༌ ནང༌ང༌, ཁྱོ༌ཞ༌རང༌ངི༌ སྤོན༌བོའ༌ རྩི༌ཝ༌ དང༌ ཇིགས༌ ཉམ༌པོ༌ སྙིང༌ནེ༌ ཁའ༌ཉོན༌ཤིག༌, ཀ༌ཟུག༌ ཁྱོ༌ཞ༌གུན༌ནི༌ མ༌ཤི༌ཀའེ༌ ཁའ༌ཉན༌ནད༌། 
EPH.6.6	ཁོང༌གུན༌ ཐད༌ཅུག༌ཅེས༌ལ༌, ཁོང༌གུན༌ནི༌ ཁྱོ༌ཞའ༌ ལྟ༌ ཟ༌ནེ༌, ཅིག༌པོ༌ ཁའ༌ མ༌ཉན༌ནའ༌, མ༌ཤི༌ཀའེ༌ ཚེ༌ཡོག༌ ཙོགས༌ལ༌ སྙིང༌ནེ༌ དཀོན༌མཆོག༌གི༌ ཐུག༌གོངས༌ ཅོ༌ཨིན༌, ཞབ༌སྟོག༌ ཞུ༌ཤིག༌། 
EPH.6.7	མི༌གུན༌ནི༌ ཕིའ༌ མན༌པ༌, གཙོ༌བོ༌ མ༌ཤི༌ཀའེ༌ ཕིའ༌ ཨིན༌ སམས༌ཏེ༌ ཞབ༌སྟོག༌ སྙིང༌ནེ༌ གའ༌མོ༌ ཉམ༌པོ༌ ཞུ༌ཤིག༌། 
EPH.6.8	ཨིད༌ཏུ༌ ཅོ༌ཤིག༌, ཚེ༌ཡོག༌ ཨིན༌གྲོ༌ ཡ༌ རང༌ཝང༌ཅན༌, ལས༌ ཟང༌པོ༌ ཅོ༌ཁན༌ ང༌དང༌ རེ༌རེའ༌ གཙོ༌བོའེ༌ སོལ༌རས༌ སལ༌ལ༌ ཛད༌ཨིན༌།
EPH.6.9	ཏེན༌ན༌ ཙོགས༌ལ༌ ཁྱོ༌ཞའ༌ སྤོན༌བོ༌གུན༌ནི༌, རང༌ངི༌ ཚེ༌ཡོག༌གུན༌ལ༌ རྒྱལ༌ལ༌ ཅོ༌ཤིག༌། ཁོང༌གུན༌ལ༌ ཇིགས༌སྣང༌ མ༌སྟན༌ཤིག༌, ཅིའ༌ཟེར༌ན༌ ནམ༌ཁའེ༌ ནང༌ང༌ མ༌ཤི༌ཀ༌ ནི༌, ཁྱོ༌ཞ༌ དང༌ ཁོང༌ ཉིས༌ཀོའེ༌ སྤོན༌བོ༌ ཞུགས༌ཏེ༌ ཨིན༌ཁན༌ ཡང༌ ཁོང༌ངི༌ སུ༌ཞིག༌གའང༌ ཆོགས༌ མ༌ཛད༌ཁན༌བོ༌, ཁྱོ༌ཞའ༌ རྒྱུས༌ཨིན༌ནོག༌།
EPH.6.10	སྟིང༌ཇུག༌གི༌ ཁ༌ད༌, ཁྱོ༌ཞ༌གུན༌ གཙོ༌བོ༌ དང༌ ཁོང༌ངི༌ ཧ༌ལས༌ཤེས༌སི༌ སྟོབས༌སི༌ ནང༌ང༌ ཤེད༌ཅན༌ རྒྱུར༌ཤིག༌། 
EPH.6.11	ཤེ༌ཏན༌ནི༌ ཇུས༌ངན༌གུན༌ནི༌ཀ༌ ནོལ༌ ཉན༌ཅེས༌སི༌ ཕིའ༌, ཁྱོ༌ཞའེ༌ དཀོན༌མཆོག༌གི༌ སལ༌ལ༌ ཛད༌ཁན༌ནི༌ མག༌ཆ༌ ཚང༌མ༌ གོན༌ཤིག༌། 
EPH.6.12	ཅིའ༌ཟེར༌ན༌ ང༌དང༌ངི༌, མི༌གུན༌ནི༌ རྒྱབ༌གལ༌ལ༌ མན༌པ༌, མ༌ཐོང༌ཁན༌ནི༌ ཇིག༌རྟེན༌ནི༌ ངན༌པ༌ སེམས༌ཉིད༌དི༌ ཝང༌སྲུལ༌པ༌གུན༌ནི༌ རྒྱབ༌གལ༌ལ༌ ནོལ༌ཨིན༌ ཨིན༌ནོག༌, ཀ༌གུན༌ འི༌ དུས༌ མུན༌གྲིག༌གི༌ ཝང༌སྲུལ༌པ༌, ཝང༌ ཡོད༌ཁན༌ དང༌ བར༌སྣང༌ངི༌ ངན༌པ༌ ཝང༌ གུན༌ ཨིན༌ནོག༌།
EPH.6.13	ཏེན༌ན༌བོའེ༌ཕིའ༌ ངན༌པའེ༌ ཞག༌པོ༌ སླེབ༌ ཟ༌ནེ༌, ཁྱོ༌ཞ༌གུན༌ནི༌ ནོལ༌ ཉན༌ཅེས༌སི༌ ཕིའ༌, དཀོན༌མཆོག༌གི༌ སལ༌ཁན༌ནི༌ ནོལ༌ཅེས༌སི༌ མག༌ཆ༌ ཚང༌མ༌ གོན༌ཤིག༌། ཏེ༌ནེ༌ མག༌གི༌ སྟིང༌ནེའང༌ ཁྱོ༌ཞ༌གུན༌ རང༌རང༌ངི༌ ནས༌སའེ༌ཀ༌ སྟན༌པོ༌ ལངས༌ཏེ༌ ལུས༌ཨིན༌། 
EPH.6.14	རང༌རང༌ངི༌ ནས༌ས༌བོ༌ སྟན༌པོ༌ ཟུམས༌ཏེ༌ དཀོན༌མཆོག༌གི༌ བཀའེ༌ དེན༌བའེ༌ སྐྱེ༌རགས༌པོ༌ རང༌ངི༌ སྐྱེད༌པའེ༌ཀ༌ སྲིལ༌ཤིག༌, ཡང༌ མི༌ཚེ༌ དྲང༌པོ༌ ཕུད༌ཅེས༌སི༌ མག༌ཆ༌བོ༌ ཁྱོ༌ཞ༌རང༌ངི༌ བྲང༌ངི༌ཀ༌ གོན༌ཤིག༌། 
EPH.6.15	ཁྱོ༌ཞ༌གུན༌ནི༌ རྐང༌པའེ༌ཀ༌ གའ༌མོའེ༌ ནས༌ཚུལ༌ལི༌ ཞི༌དེ༌ པ༌བུ༌བོ༌ གོན༌ཏེ༌ མག༌གི༌ ཕིའ༌ གྲལ༌གྲིག༌ ཅོས༌། 
EPH.6.16	ཏེ༌གུན༌ནི༌ཀ༌ ནན༌མའ༌, ཤེ༌ཏན༌ནི༌ མེ༌ཅན༌ནི༌ དའ༌གུན༌ སད༌ཉན༌ཅེས༌སི༌ ཕིའ༌, ཁྱོ༌ཞ༌གུན༌ནི༌ ལག༌པའེ༌ ནང༌ང༌ ཀབ༌ཅེས༌སི༌ དད༌པའེ༌ མག༌ཆ༌བོ༌ ཟུམ༌ཤིག༌། 
EPH.6.17	ཁྱོ༌ཞ༌གུན༌ནི༌ གོའེ༌ཀ༌ ཐར༌པའེ༌ མག༌གི༌ ཏི༌བི༌བོ༌ གོན༌ཤིག༌། ཡང༌ དམ༌པའེ༌ ཐུག༌ཉིད༌དི༌ ར༌འི༌བོ༌ ཁུར༌ཤིག༌, ཀ༌བོ༌ དཀོན༌མཆོག༌གི༌ བཀའ༌ ཨིན༌ནོག༌།
EPH.6.18	ཁྱོ༌ཞ༌གུན༌ནི༌ དམ༌པའེ༌ ཐུག༌ཉིད༌དི༌ ནང༌ང༌ དུས༌རྒྱུན༌ ཞུ༌ཝ༌ དང༌ སྨོས༌ལམ༌ སྣ༌ཚོགས༌ ཚང༌མ༌ ཕུལ༌ཤིག༌། ཤང༌ ཅོས༌ཏེ༌ དཀོན༌མཆོག༌གི༌ དམ༌པ༌ མི༌ ཚང༌མའེ༌ ཕིའ༌ སྨོས༌ལམ༌ ཏབ༌ཅེས༌ མ༌ནེ༌ མ༌ཕང༌ཤིག༌།
EPH.6.19	ངའ༌ ཟེར༌ཅེས༌སི༌ སྐབས༌ ཐོབ༌ ཟ༌ནེ༌, ཇིགས༌སྣང༌ མེད༌པ༌, གའ༌མོའེ༌ ནས༌ཚུལ༌ལི༌ སང༌ཝའེ༌ སྐོར༌བོ༌ མ༌ སྤོས༌པ༌ ཉམ༌པོ༌ ཤད༌ ཐུབ༌ཅེས༌ལ༌ ངའེ༌ ཕིའང༌ སྨོས༌ལམ༌ ཞུས༌ཤིག༌། 
EPH.6.20	ངའ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌ མ༌ཤི༌ཀའེ༌ སྐུ༌ཚབས༌ ཨིན༌ཅེས༌པོའེ༌, ཙོན༌ཁང༌ང༌ ཀགས༌། ཏེན༌ན༌བོའེ༌ཕིའ༌ ངའེ༌ སེམས༌སྟོབས༌ ཉམ༌པོ༌ གའ༌མོའེ༌ ནས༌ཚུལ༌བོ༌ ཤད༌ ཐུབ༌ཅེས༌ལ༌, སྨོས༌ལམ༌ ཞུས༌ཤིག༌, ཀ༌བོ༌ ངའེ༌ ཅོ༌གོས༌།
EPH.6.21	ཏི༌ཁི༌ཀུས༌, མ༌ཤི༌ཀ༌པའེ༌ སྤུན༌ མ༌ གཅེས༌པ༌ དང༌ གཙོ༌བོའེ༌ ཞབ༌སྟོག༌པ༌ མ༌ ཨིད༌ཤེས༌ཅན༌ཞིག༌ ཨིན༌། ཁོའེ༌ ཁྱོ༌ཞ༌གུན༌ལ༌ ངའེ༌ ནས༌ལུག༌ དང༌ ངའེ༌ ཅོ༌ཨིན༌ ཡོད༌ཁན༌ ཚང༌མའེ༌ སྐོར༌ལ༌ ཞིབ༌སལ༌ ཅོས༌ཏེ༌ ཤད༌ཨིན༌། 
EPH.6.22	ང༌ཞའེ༌ ནས༌ལུག༌གུན༌ནི༌ སྐོར༌ལ༌ ཧ༌གོ༌ ཅུགས༌ཅེས༌ དང༌ ཁྱོ༌ཞ༌གུན༌ནི༌ སེམས༌ལ༌ སྤོས༌པ༌ སྐྱེ༌ཅུག༌ཅེས༌སི༌ ཕིའ༌, ངའེ༌ ཁོ༌ ཁྱོ༌ཞའ༌ ཡོད༌ས༌ ཀལ༌ལད༌།
EPH.6.23	དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌, ཁྱོ༌ཞའ༌ མ༌ཤི༌ཀ༌པ༌ སྤུན༌གུན༌ལ༌ ཞི༌དེ༌ ཡང༌ དད༌པ༌ ཉམ༌པོ༌ བྱམས༌པ༌ སལ༌ཤིག༌། 
EPH.6.24	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཐའ༌མེད༌པའེ༌ བྱམས༌པ༌ ཅོ༌ཁན༌གུན༌ལ༌ དཀོན༌མཆོག༌གི༌ ཐུག༌རྗེ༌ སལ༌ལ༌ ཛད༌ཤིག༌།།
PHP.1.1	འི༌ ཨི༌གེ༌བོ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ པ༌འུ༌ལུ༌ དང༌ ཏི༌མོ༌ཐི༌ ཆོགས༌ནེ༌ ཨིན༌། ངའེ༌ ཕི༌ལི༌པི༌ གྲོང༌ཁྱེར༌རི༌ ནང༌ང༌ མ༌ཤི༌ཀ༌ ཡེ༌ཤུའི༌ ཨིན༌ཁན༌ནི༌ མི༌ དམ༌པ༌གུན༌, ཆོས༌ཚོགས༌སི༌ འུ༌སྐྱོང༌གུན༌ དང༌ ཞབ༌སྟོག༌ ཞུ༌ཁན༌གུན༌ལ༌ བྲིའད༌།
PHP.1.2	ང༌དང༌ངི༌ དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ལ༌ ཛད༌ཅེས༌ལ༌ ང༌ཞའེ༌ སྨོས༌ལམ༌ ཞུའད༌།
PHP.1.3	ཁྱོ༌ཞ༌གུན༌ ཨིད༌ཏུ༌ ཅོ༌ ཟ༌ནེ༌, ངའེ༌ ང༌རང༌ངི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌། 
PHP.1.4	ཡང༌ དུས༌རྒྱུན༌ ངའེ༌ ཁྱོ༌ཞ༌གུན༌ནི༌ ཕིའ༌ ཐད༌པོ༌ ཉམ༌པོ༌ སྨོས༌ལམ༌ ཕུལ༌ལད༌། 
PHP.1.5	ཅིའ༌ཟེར༌ན༌ ཁྱོ༌ཞ༌གུན༌ནི༌ དད༌པ༌ ཅོས༌པ༌ནེ༌ ཕར༌ལ༌ དག༌ས༌ ཙུགས༌པ༌, གའ༌མོའེ༌ ནས༌ཚུལ༌ ཕེལ༌ཅེས༌སི༌ ཆག༌ལས༌སི༌ ནང༌ང༌ ངའ༌ རོགས༌ ཅོ༌ཨིན༌ཞིག༌ ཨིན༌། 
PHP.1.6	ཡང༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ འི༌ ཆག༌ལས༌ ཟང༌པོ༌བོ༌ གོ༌ཟུག༌ ཛད༌ཁན༌ནི༌ དཀོན༌མཆོག༌གི༌, ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ ཞག༌ག༌, ཏེ༌ ཆག༌ལས༌པོ༌ དྲན༌དྲ༌ གྲུབ༌ ཅུག༌ག༌ ཛད༌ཅེས༌པོ༌ ང༌ ལོ༌ཁྱེལ༌ རག༌།
PHP.1.7	ཁྱོ༌ཞའ༌ ངའེ༌ སྙིང༌ངི༌ ནང༌ང༌ ལུས༌ པ༌སང༌, ངའེ༌ ཁྱོ༌ཞའ༌ ཚང༌མའེ༌ སྐོར༌ལ༌ ཏེ༌ཟུག༌ སམ༌ཅེས༌པོ༌ རང༌ཞིན༌ ཨིན༌ནོག༌། ང༌ ཙོན༌ནི༌ ནང༌ང༌ ཡ༌ ཁྲིམས༌ཁུང༌ང༌ གའ༌མོའེ༌ ནས༌ཚུལ༌ སྐྱོབ༌ཨིན༌, ཡང༌ ཏེ༌བོ༌ དེན༌བ༌ ཨིན༌ཁན༌བོ༌ སྟན༌ཨིན༌ ཡོད༌གྲོ༌, དཀོན༌མཆོག༌གི༌ ཐུག༌རྗེ༌ རྒྱུད༌ཏེ༌ ཁྱོ༌ཞ༌གུན༌ནའང༌ ང༌ ཉམ༌པོ༌ ཁོང༌ངི༌ ཞབ༌སྟོག༌གི༌ ནང༌ང༌ དྲེས༌ཏེ༌ ཨིན༌ནོག༌། 
PHP.1.8	ངེའང༌ ཁྱོ༌ཞའ༌, མ༌ཤི༌ཀ༌ ཡེ༌ཤུ༌ ཙོགས༌ལ༌ བྱམས༌པ༌ ཅོ༌ཅེས༌པོའེ༌, ངའ༌ ཁྱོ༌ཞའ༌ ཚང༌མ༌ ཡང༌སྐྱར༌ ཐུག༌ཅེས༌ལ༌ རིངས༌ཨིན༌ ཡོད༌ཁན༌བོའེ༌, སྤང༌པོ༌ དཀོན༌མཆོག༌ ཨིན༌།
PHP.1.9	ངའེ༌ སྨོས༌ལམ༌ ཞུའད༌, དཀོན༌མཆོག༌གི༌ ཁྱོ༌ཞའ༌ ཅིག༌ དང༌ ཅིག༌ག༌ བྱམས༌པ༌ ཅོ༌ཅེས༌སི༌ ནང༌ང༌ ཤེས༌རབས༌ དང༌ ཧ༌གོ༌ མང༌ང༌ སལ༌ལ༌ ཛད༌ཤིག༌། 
PHP.1.10	མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ དུས༌ ཚག༌པ༌, སེམས༌ ལག༌མོ༌ དང༌ ནོངས༌མེད༌ ལུས༌ཤེས༌སི༌ ཕིའ༌, ཚང༌མའེ༌སང༌ ཅི༌ ཁག༌ཅན༌ ཅི༌ ཨིན༌ཁན༌བོ༌ ཁྱོ༌ཞའ༌ རྒྱུས༌ ཆ༌ཅེས༌ལ༌, ངའེ༌ དོད༌པ༌ ཅོའད༌། 
PHP.1.11	ཡེ༌ཤུ༌ མ༌ཤི༌ཀ༌ རྒྱུད༌ཏེ༌, དྲང༌པོ༌ བྲས༌བུ༌ ཡོང༌ཁན༌ ཉམ༌པོ༌ ཁྱོ༌ཞའེ༌ རང༌ངི༌ མི༌ཚེའེ༌ སྐོང༌ཤིག༌, ཏེ༌བོའེ༌ དཀོན༌མཆོག༌ག༌ སྤལ༌ དང༌ སྟོད༌པ༌ ཁྱོང༌ང༌ནོག༌།
PHP.1.12	སྤུན༌ དང༌ སྤུན༌མོ༌ གུན༌, ངའེ༌ སམ༌མ༌རག༌ ཁྱོ༌ཞ༌གུན༌ལ༌ འི༌བོ༌ རྒྱུས༌ ཆ༌གོས༌། ངའ༌ བྱུང༌ཁན༌ ཚང༌མའེ༌ གའ༌མོའེ༌ ནས༌ཚུལ༌ལི༌ ཡར༌རྒྱས༌སི༌ ནང༌ང༌ རོགས༌ ཅོས༌ཏེ༌ ཨིན༌། 
PHP.1.13	རྒྱལ༌པོའེ༌ ཁར༌རི༌ ནང༌ང༌ ཡོད༌ཁན༌ནི༌ མག༌མི༌ དང༌ ཞན༌མི༌ ཚང༌མའ༌, ཡེ༌ཤུའ༌ ཞབ༌སྟོག༌ ཞུ༌ཅེས༌པོའེ༌, ངའ༌ ཙོན༌ལ༌ ཀགས༌ཁན༌བོ༌ ཧ༌གོ༌ཏེ༌ ཨིན༌ནོག༌། 
PHP.1.14	ཡང༌ ང༌ ཙོན༌ལ༌ ཀག༌ཅེས༌པོའེ༌, གཙོ༌བོ༌ ཡེ༌ཤུའི༌ཀ༌ དད༌པ༌ བོར༌ཁན༌ སྤུན༌ དང༌ སྤུན༌མོ༌ མང༌པོ༌ཞིག༌གའང༌ སེམས༌སྟོབས༌ སྐྱེས༌ཏེ༌, ཧམ༌པ༌ ཉམ༌པོ༌ ཇིག༌ཤེས༌ མེད༌པ༌, དཀོན༌མཆོག༌གི༌ བཀའ༌ ཞན༌མ༌གུན༌ལ༌ ཤད༌ཨིན༌ ཨིན༌ནོག༌།
PHP.1.15	ཁ༌ཅིག༌གི༌ ངའེ༌ཀ༌ ཚིག༌ཅེས༌ ཡོངས༌ཏེ༌ མིང༌ཅན༌ རྒྱུར༌ཅེས༌སི༌ དོད༌པ༌ བོར༌ཏེ༌ མ༌ཤི༌ཀའེ༌ སྐོར༌ལ༌ ཤད༌ཅེས༌པོ༌ དེན༌བ༌ ཨིན༌ནོག༌། ཨིན༌ནའང༌ ཞན༌ ཁ༌ཅིག༌གི༌ མ༌ཤི༌ཀའེ༌ སྐོར༌ལ༌ སེམས༌ ཟང༌པོའེ༌ ཐོག༌ནེ༌ ཤད༌ཨིན༌ ཨིན༌ནོག༌། 
PHP.1.16	ཡ༌ཤའེ༌ ནང༌ང༌ མ༌ཤི༌ཀའེ༌ སྐོར༌ལ༌ ཤད༌ཁན༌གུན༌ལ༌, དཀོན༌མཆོག༌གི༌ གའ༌མོའེ༌ ནས༌ཚུལ༌ སྐྱོབ༌ཅེས༌ལ༌ ང༌ འི༌རུ༌ བོར༌ར༌ ཛད༌ཁན༌བོ༌ ཧ༌གོ༌ཏེ༌ ཨིན༌ནོག༌། 
PHP.1.17	ཨིན༌ནའང༌ ངའེ༌ཀ༌ ཚིག༌ཅེས༌ ཡང༌ མིང༌ཅན༌ རྒྱུར༌དོད༌ ཡོད༌ཏེ༌ མ༌ཤི༌ཀའེ༌ སྐོར༌ལ༌ ཤད༌ཁན༌གུན༌ནི༌ སེམས༌ ཟང༌པོའེ༌ ཐོག༌ནེ༌ མ༌ཤད༌ད༌, ང༌ ཙོན༌ནི༌ ནང༌ང༌ ཡོད༌དུས༌ ནགས༌ མང༌ང༌ ཐོང༌ཅུག༌ཅེས༌སི༌ ཕིའ༌ ཤད༌ཨིན༌ ཨིན༌ནོག༌།
PHP.1.18	རྒྱུན༌ཚན༌བོ༌ ཟང༌པོ༌ ཨིན༌གྲོ༌ ཡ༌ ངན༌པ༌, ཏེ༌བོ༌ ཁག༌ཅན༌ཞིག༌ མ༌ནོག༌, ཁག༌ཅན༌བོ༌ ནི༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཨིན༌ ཡོད༌ཁན༌བོ༌ ཨིན༌ནོག༌, ཏེན༌ན༌བོའེ༌ཕིའ༌ ང༌ ཐད༌པོ༌ ཨིན༌། འོ༌ན༌ ངའེ༌ ཏ༌རུང༌ངའང༌ ཐད༌པོ༌ ཅོ༌ཨིན༌། 
PHP.1.19	ཁྱོ༌ཞ༌གུན༌ནི༌ སྨོས༌ལམ༌ དང༌ ཡེ༌ཤུ༌ མ༌ཤི༌ཀའེ༌ ཐུག༌ཉིད༌དི༌ རོགས༌ རྒྱུད༌ཏེ༌, ངའ༌ ཏེ༌ སྡུག༌སྔལ༌གུན༌ནེ༌ ཐར༌པ༌ ཐོབ༌ཅེས༌པོ༌ ང༌ རྒྱུས༌ཡོད༌།
PHP.1.20	ངའེ༌ སེམས༌སི༌ དོད༌པ༌ དང༌ རེ༌ཝ༌ ཆེན༌མོ༌བོ༌ མ༌ཤི༌ཀའེ༌ སྐོར༌ལ༌ ཤད༌ཅེས༌ལ༌ ཁྲེལ༌ མ༌ཁྲེལ༌ལ༌ སེམས༌སྟོབས༌ ཉམ༌པོ༌ ཤད༌ཅེས༌པོ༌ ཨིན༌, ཀ༌ཟུག༌ ངའེ༌ ཅོ༌ཨིན༌ ཡོངས༌ཏེ༌ ཨིན༌། ཏ༌ ང༌ ཤི༌ན༌ ཡ༌ ང༌ སོན༌ནའང༌, ང༌རང༌ངི༌ མི༌ཚེའེ༌ ནང༌ང༌ མ༌ཤི༌ཀ༌ རྩི༌ཝ༌ ཁྱོང༌ཅེས༌པོ༌ ངའེ༌ དོད༌པ༌ ཨིན༌། 
PHP.1.21	ངའ༌ སོན༌ཏེའ༌ དུག༌ཅེས༌པོ༌ ནི༌ མ༌ཤི༌ཀའ༌ རྩི༌ཝ༌ ཁྱོང༌ཅེས༌སི༌ ཕིའ༌ ཨིན༌, ཡང༌ ཤི༌ཅེས༌པོ༌ ནི༌ ངའེ༌ ཕིའ༌ ཏེ༌སང༌ མང༌ང༌ ཕན༌ཐོགས༌ཅན༌ཞིག༌ ཨིན༌, ཅིའ༌ཟེར༌ན༌ ང༌ ཁོང༌ ཉམ༌པོ༌ ལུས༌ཨིན༌། 
PHP.1.22	ང༌ འི༌ ཟུགས༌པོའེ༌ ནང༌ང༌ དུག༌ན༌, ངའེ༌ མ༌ཤི༌ཀའེ༌ ཕིའ༌ བྲས༌བུ༌ སྨིན༌ ཅུག༌ཨིན༌, ཨིན༌ནའང༌ ང༌ ཅའང༌ རྒྱུས༌མེད༌ ཏེ༌ ཉིས༌ཀོའེ༌ ནང༌ནེ༌ ཀ༌བོ༌ རྒྱལ༌ལ༌ ཨིན༌། 
PHP.1.23	ངའེ༌ སེམས༌སི༌ ནང༌ང༌ ཐེ༌ཚོམས༌ རག༌, ཏེ༌ ཉིས༌ཀོའེ༌ ནང༌ནེ༌ ཀ༌བོ༌ ངའེ༌ ལྡམ༌ཨིན༌། ང༌ འི༌ ཇིག༌རྟེན༌བོ༌ ཕངས༌ཏེ༌ མ༌ཤི༌ཀ༌ ཉམ༌པོ༌ ནམ༌ཁའེ༌ ནང༌ང༌ ལུས༌ཤེས༌སི༌ དོད༌པ༌ རག༌, ཀ༌བོ༌ ངའེ༌ ཕིའ༌ མང༌ང༌ རྒྱལ༌ལ༌ཞིག༌ ཨིན༌། 
PHP.1.24	ཨིན༌ནའང༌ ང༌ ཏ༌རུང༌ངའང༌ ཁྱོ༌ཞ༌གུན༌ ཉམ༌པོ༌ ལུས༌ཤེས༌པོ༌, ཁྱོ༌ཞ༌གུན༌ནི༌ ཕིའ༌ མང༌ང༌ ཕན༌ཐོགས༌ ཆེའ༌ ཨིན༌ནོག༌།
PHP.1.25	ཁྱོ༌ཞ༌གུན༌ དད༌པའེ༌ ནང༌ང༌ ལྡན༌ཅེས༌ དང༌ ཐད༌པོ༌ ཅོ༌ཅེས༌སི༌ ཕིའ༌, ང༌ ཁྱོ༌ཞ༌གུན༌ ཉམ༌པོ༌ དུག༌ཅེས༌ ཡང༌ འི༌ ཟུགས༌པོའེ༌ ནང༌ང༌ ཏ༌རུང༌ངའང༌ ལུས༌ཤེས༌པོ༌, ངའ༌ ཐེ༌ཚོམས༌ མེད༌པ༌ རྒྱུས༌ཡོད༌། 
PHP.1.26	ངའ༌ ཡོང༌ང༌ཅིག༌, ཁྱོ༌ཞ༌གུན༌ནི༌ མ༌ཤི༌ཀ༌ ཡེ༌ཤུའ༌ མང༌ང༌ སྟོད༌པ༌ ཕུལ༌ཨིན༌, ཅིའ༌ཟེར༌ན༌ ཁོང༌ངི༌ ང༌ ཁྱོ༌ཞ༌གུན༌ནི༌ཀ༌ ལོགས༌ཏེ༌ ཁྱོང༌ང༌ ཛདས༌།
PHP.1.27	ཚང༌མའེ༌སང༌ ཁག༌ཅན༌བོ༌, ཁྱོ༌ཞ༌གུན༌ནི༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལི༌ ཕིའ༌ འོས༌པ༌ཅན༌ནི༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌། ང༌ ཁྱོ༌ཞ༌གུན༌ ཡོད༌ས༌ ཡོངས༌ཏེ༌ ཐོང༌ཨིན༌ ཡ༌ ང༌ ཁྱོ༌ཞ༌གུན༌ནི༌ སྐོར༌ལ༌ ཚོར༌ཨིན༌, གའ༌མོའེ༌ ནས༌ཚུལ༌ལི༌ ལོན༌བོའེ༌ ཕིའ༌, ཁྱོ༌ཞ༌གུན༌ སེམས༌སི༌ ནང༌ང༌ ཅིག༌གྲིལ༌ སོངས༌ཏེ༌ མག༌མི༌ ཅིག༌གི༌ ཚུལ༌ལ༌ ནོལ༌ཨིན༌ དུག༌ཅེས༌པོ༌ ང༌ རྒྱུས༌ཆེན༌། 
PHP.1.28	ཅི༌ཚང༌མའེ༌ ནང༌ང༌ རྒྱབ༌གལ༌ ཅོ༌ཁན༌གུན༌ནི༌ ཀ༌ནེ༌ ཇིགས༌ མ༌ཇིགས༌། ཁོང༌གུན༌ལ༌ མི༌ཇིགས༌ཤེས༌པོ༌ ནི༌ ཁོང༌གུན༌ མེད༌ཁན༌ ཅོའ༌ ཛད༌ཅེས༌, ཡང༌ ཁྱོ༌ཞ༌གུན༌ སྐྱོབ༌བ༌ ཛད༌ཅེས༌སི༌ སྟགས༌ཤིག༌ ཨིན༌ནོག༌, དཀོན༌མཆོག༌གི༌ ཏེ༌ ཚང༌མ༌ བྱུང༌ ཅུག༌ག༌ ཛད༌ཨིན༌། 
PHP.1.29	དཀོན༌མཆོག༌གི༌ ཁྱོ༌ཞ༌གུན༌ལ༌ མ༌ཤི༌ཀ༌ དད༌པ༌ ཅོ༌ཅེས༌ ཅིག༌པོ༌ མན༌པ༌, ཁོང༌ངི༌ ཕིའ༌ ནགས༌བར༌དོ༌ ཐོང༌ཅེས༌སི༌ རྩི༌ཝ༌བོ༌ སལ༌ལ༌ ཛད༌ཏེ༌ ཨིན༌། 
PHP.1.30	ཁྱོ༌ཞ༌གུན༌ནའང༌ ངའ༌ བྱུངས༌ཁན༌ནི༌ ནགས༌ ཙོགས༌ ཐོང༌ཨིན༌ ཨིན༌ནོག༌, ངའ༌ ནགས༌ ཐོང༌ཁན༌བོ༌ ཁྱོ༌ཞ༌གུན༌ནི༌ ཐོང༌ཏེ༌ ཨིན༌ནོག༌, ཡང༌ ངའ༌ ཏ༌རུང༌ངའང༌ ཐོང༌ཨིན༌ ཡོད༌ཁན༌བོ༌ ཁྱོ༌ཞའེ༌ ཚོར༌ཨིན༌ ཨིན༌ནོག༌།
PHP.2.1	མ༌ཤི༌ཀའེ༌ ཨིན༌ཅེས༌པོའེ༌ ཁྱོ༌ཞ༌གུན༌ལ༌ སྤོས༌པ༌ མ༌ཁྱོངས༌ས༌? ཅི༌ མ༌ཤི༌ཀའེ༌ བྱམས༌པའེ༌ ནང༌ང༌ སེམས༌དེ༌ མེ༌རག༌ག༌? ཅི༌ ཁྱོ༌ཞ༌གུན༌ དཀོན༌མཆོག༌གི༌ ཐུག༌ཉིད༌ ཉམ༌པོ༌ བྲེལ༌ཏེ༌ མེད༌ད༌? ཅི༌ ཁྱོ༌ཞ༌གུན༌ལ༌ མ༌ཤི༌ཀའེ༌ ཡ༌ཤ༌ དང༌ སྙིང༌རྗེ༌ མ༌ཐོབ༌བ༌? 
PHP.2.2	གལ༌ཏེས༌ ཁྱོ༌ཞའེ༌ ནང༌ང༌ ཏེ༌ ཚང༌མ༌ ཡོད༌ན༌, སྙིང༌ ཅིག༌ རྒྱུར༌ཏེ༌, ཅིག༌ དང༌ ཅིག༌ག༌ བྱམས༌པ༌ ཅོས༌ཏེ༌, སེམས༌ དང༌ དོད༌པའེ༌ ནང༌ང༌ ཅིག༌ རྒྱུར༌ཏེ༌ ངའེ༌ ཐད༌པོ༌གུན༌ དྲན༌དྲ༌ གྲུབ༌ཅུག༌ཤིག༌།
PHP.2.3	ཅི༌ཞིག༌གའང༌ རང༌དོད༌ ཡ༌ ཞན༌མའེ༌ རྩི༌ཝ༌ ཐོབ༌ཅེས༌སི༌ རེ༌ཝའེ༌ ནང༌ང༌ མ༌ཅོའ༌, སེམས༌ པས༌མོ༌ ཉམ༌པོ༌ ཞན༌མ༌ རང༌ངི༌ སང༌ མང༌ང༌ རིན༌ཅན༌ སམས༌ཏེ༌ ཅོས༌ཤིག༌། 
PHP.2.4	ཁྱོ༌ཞའ༌ རེ༌རེ༌ རང༌དོན༌ ཅིག༌པོ༌ མ༌ཅོའ༌, ཞན༌མའེ༌ ཕན༌ཐོགས༌སི༌ ཕིའང༌ སམ༌བ༌ ཏོང༌ཤིག༌།
PHP.2.5	ཁྱོ༌ཞ༌གུན༌ནི༌ སམ༌ཚུལ༌ མ༌ཤི༌ཀ༌ ཡེ༌ཤུའི༌ ཙོགས༌ ཡོང༌གོ༌ཤེས༌ ཨིན༌ནོག༌།
PHP.2.6	ཞན༌ ཁོང༌ ཁོང༌རང༌ དཀོན༌མཆོག༌ ཨིན༌ཏེའང༌,
PHP.2.6	ཁོང༌ངི༌ དཀོན༌མཆོག༌ དྲན༌དྲ༌ ཨིན༌ཁན༌ནི༌ ཀོ༌ས༌བོ༌
PHP.2.6	ཐམས༌ཏེ༌ བོར༌ཨིན༌ མ༌ནེ༌ སམ༌མ༌ མ༌ཛདས༌།
PHP.2.7	ཨིན༌ནའང༌ ཁོང༌ངི༌ ནམ༌ཁའེ༌ ནང༌ང༌ ཡོད༌ཁན༌ ཚང༌མ༌ ཕང༌ང༌ ཛད༌ཏེ༌,
PHP.2.7	ཡོག༌པོ༌ ཙོགས༌ རྒྱུར༌ར༌ ཛད༌ཏེ༌, མིའི༌ ཚུལ༌ལ༌ སྐྱེའ༌ ཛདས༌།
PHP.2.8	ཁོང༌རང༌ པས༌མོ༌ ཅོའ༌ ཛད༌ཏེ༌,
PHP.2.8	ཤི༌ཅེས༌ ཚོག༌པའང༌ དཀོན༌མཆོག༌གི༌ ཁའ༌ཉན༌ན༌ ཛདས༌,
PHP.2.8	ཡང༌ན༌ མ༌སྲན༌ཏྲེ༌ སྡུག༌སྔལ༌ཅན༌ནི༌ རྐྱང༌ཤིང༌ངི༌ཀ༌ གྲོང༌ཤེས༌པོའང༌།
PHP.2.9	ཏེན༌ན༌བོའེ༌ཕིའ༌ དཀོན༌མཆོག༌གི༌ ཁོང༌ང༌ ཚང༌མའེ༌སང༌ རྩི༌ཝ༌ཅན༌ནི༌ ནས༌སའེ༌ཀ༌ སྟག༌ག༌ ཛདས༌།
PHP.2.9	ཡང༌ ཚང༌མའེ༌སང༌ རྩིས༌ཏང༌ཅན༌ནི༌ ཚན༌བོ༌ སལ༌ལ༌ ཛདས༌།
PHP.2.10+PHP.2.11	ཏེན༌ན༌ རྒྱུན༌ཚན༌བོའེ༌ ཕིའ༌ ཡེ༌ཤུའི༌ ཚན༌ སྔོན༌ ཟ༌ནེ༌,
PHP.2.10+PHP.2.11	ནམ༌ཁའེ༌ ནང༌ང༌, ཇིག༌རྟེན༌ནི༌ཀ༌ ཡང༌ སའེ༌ ཡོག༌ག༌,
PHP.2.10+PHP.2.11	སྲོག༌ ཡོད༌ཁན༌ ཚང༌མའེ༌ པིག༌དོང༌ ཙུགས༌ཏེ༌
PHP.2.10+PHP.2.11	ཡེ༌ཤུ༌ མ༌ཤི༌ཀ༌ ནི༌ གཙོ༌བོ༌ ཨིན༌ནོག༌ ཟེར༌ཨིན༌,
PHP.2.10+PHP.2.11	ཏེ༌བོའེ༌ དཀོན༌མཆོག༌ ཡབ༌བ༌ སྤལ༌ ཁྱོང༌ང༌ ཛད༌ཨིན༌།
PHP.2.12	ངའེ༌ གཅེས༌པའེ༌ ཛ༌འོ༌གུན༌, ང༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌, ཁྱོ༌ཞའེ༌ དུས༌རྒྱུན༌ ངའེ༌ སླབ༌བྱ༌གུན༌ ཁའ༌ཉན༌ཏེ༌ གྲུལ༌ལ༌ ཙོགས༌ལ༌, ང༌ ཁྱོ༌ཞའ༌ ཉམ༌པོ༌ མེད༌ ཟ༌ནེ༌ ཏེ༌སང༌ མང༌ང༌ ཁའ༌ཉོན༌ཤིག༌། ཡང༌ དཀོན༌མཆོག༌ག༌ རྩི༌ཝ༌ དང༌ ཁོང༌ངི༌ ཇིགས༌སི༌ ནང༌ང༌ སྟན༌ན༌ ཛད༌ཁན༌ནི༌ ལམ༌མི༌ཀ༌ གྲུལ༌ཨིན༌ ཐར༌པའེ༌ ཕིའ༌ རྩོན༌གྲུས༌ ཅོ༌ཤིག༌། 
PHP.2.13	ཅིའ༌ཟེར༌ན༌ དཀོན༌མཆོག༌ ཁོང༌རང༌ངི༌ ཁྱོ༌ཞ༌གུན༌ནི༌ ནང༌ང༌ ཆག༌ལས༌ ཛད༌ཏེ༌ ཁོང༌ ཐུགས༌ཐད༌ཁན༌ནི༌ ལས༌ ཅོ༌ཅེས༌ལ༌ དོད༌པ༌ དང༌ ཁྱུད༌ སལ༌ལ༌ ཛད༌ད༌ནོག༌།
PHP.2.14+PHP.2.15	སུ༌ཞིག༌གིའང༌ ཁྱོ༌ཞ༌གུན༌ལ༌ སྐྱོན༌ ཀལ༌ མི༌ཉན༌ཅེས༌སི༌ ཕིའ༌, ཅི༌ཞིག༌ ཅོ༌ནའང༌ ཟེར༌རྒྱུ༌ མ༌ཏང༌ང༌ ཡ༌ ཟེར༌ལེན༌ མེད༌པ༌ ཅོས༌ཤིག༌། ཡང༌ དཀོན༌མཆོག༌གི༌ ཕྲུ༌གུ༌ ཙོགས༌ལ༌, ཁྱོ༌ཞའེ༌ མི༌ཚེ༌བོ༌ ནོངས༌མེད༌ དང༌, རྩང༌མ༌ཞིག༌ ཕུད༌ཤིག༌། ཏེ༌ནེ༌ གོབ༌སྐོར༌ཁན༌ དང༌ སྡིག༌ཅན༌ གངས༌ཏེ༌ ཡོད༌ཁན༌ནི༌ ཇིག༌རྟེན༌ནི༌ ནང༌ང༌ ཁྱོ༌ཞ༌གུན༌ སྐར༌མ༌ ལྡང༌ཤན༌ ཙོགས༌ལ༌ ཐོང༌ཨིན༌། 
PHP.2.16	ཐའ༌མེད༌པའེ༌ མི༌ཚེ༌ ཁྱོང༌ཁན༌ནི༌ བཀའ༌བོ༌ སྟན༌པོ༌ ཐམས༌ཏེ༌ དུག༌ཤིག༌, ཏེ༌ནེ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཅེས༌སི༌ ཞག༌ག༌, ཁྱོ༌ཞ༌གུན༌ནི༌ ཕྲོའ༌ ངའེ༌ རྩོན༌གྲུས༌ ཚང༌མ༌ ཏོན༌མེད༌ལ༌ མ༌ཆའ༌, ང༌ ཁྱོ༌ཞ༌གུན༌ནི༌ཀ༌ ཕོ༌སོ༌ ཚོར༌ཨིན༌། 
PHP.2.17	ངའེ༌ མི༌ཚེ༌བོ༌ ཁྱོ༌ཞ༌གུན༌ནི༌ དད༌པ༌ཅན༌ནི༌ ཞབ༌སྟོག༌གི༌ ཆོད༌པ༌ ཕུལ༌ཁན༌ནི༌ཀ༌ ཆུ༌ཕུད༌ ཙོགས༌ལ༌ ཕོ༌ནའང༌ ང༌ ཐད༌པོ༌ རག༌, ཡང༌ ངའེ༌ ཁྱོ༌ཞ༌གུན༌ ཉམ༌པོ༌ སྐྱིད༌པོ༌ ཅོ༌ཨིན༌། 
PHP.2.18	འོ༌ན༌, ཁྱོ༌ཞ༌གུན༌ནིའང༌ ང༌ ཉམ༌པོ༌ ཐད༌པོ༌ དང༌ སྐྱིད༌པོ༌ ཅོ༌གོ༌ཤེས༌ ཨིན༌ནོག༌།
PHP.2.19	གལ༌ཏེས༌ གཙོ༌བོ༌ ཡེ༌ཤུའི༌ གོངས༌པ༌ སལ༌ན༌, ངའེ༌ ཏི༌མོ༌ཐི༌ ཁྱོ༌ཞའེ༌ཀ༌ གྱོགས༌པ༌ ལམ༌ཅུག༌ཅེས༌སི༌ རེ༌ཝ༌ བོར༌རད༌། ཏེ༌ནེ༌ ཁོའེ༌ ཁྱོ༌ཞ༌གུན༌ནི༌ སྐོར༌ལ༌ ནས༌ཚུལ༌ ཤད༌ཏེ༌ ངའ༌ ཐད༌པོ༌ ཆ༌ཅུག༌ཨིན༌། 
PHP.2.20	འི༌ཀ༌ ཁྱོ༌ཞ༌གུན༌ དད༌པའེ༌ ནང༌ང༌ ལྡན༌ན༌ད༌ ལྡན༌ན༌ མེད༌ སམས༌ཏེ༌ དེན༌བའེ༌ ཚེར༌ཁ༌ ཅོ༌ཁན༌ ཁོ༌ མ༌ནེ༌ ཡང༌སུ༌ཞིག༌གའང༌ མེད༌། 
PHP.2.21	ཅིའ༌ཟེར༌ན༌ ཞན༌མ༌ ཚང༌མའེ༌ རང༌དོན༌ མ༌ནེ༌ མ༌ཤི༌ཀ༌ ཡེ༌ཤུའི༌ ཐུགས༌དོད༌དི༌ ཕིའ༌ ཚེར༌ཁ༌ ཅོའ༌ མི༌དུག༌། 
PHP.2.22	ཨིན༌ནའང༌ ཁྱོ༌ཞ༌གུན༌ལ༌ ཏི༌མོ༌ཐིའི༌ ཁོ༌རང༌ ཨིད༌ཤེས༌ཅན༌ སྟན༌ཁན༌བོ༌ རྒྱུས༌ཨིན༌ནོག༌, ཅིའ༌ཟེར༌ན༌ ཁོའེ༌ བུ༌ཚ༌ཞིག༌གི༌ རང༌ངི༌ ཨ༌བའ༌ ཞབ༌སྟོག༌ ཞུའ༌ ཙོགས༌ལ༌, གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌ ང༌ ཉམ༌པོ༌ ཞབ༌སྟོག༌ ཞུས༌ཏེ༌ ཨིན༌། 
PHP.2.23	འི༌ཀ༌ ང༌ ཉམ༌པོ༌ བྱུང༌ཅེས༌པོ༌ ཧ༌གོའ༌ཅིག༌, ངའེ༌ ཁོ༌ ཁྱོ༌ཞའེ༌ཀ༌ ལམ༌ཅུག༌ཅེས༌སི༌ རེ༌ཝ༌ ཨིན༌། 
PHP.2.24	ང༌ ལོ༌ཁྱེལ༌ རག༌, གཙོ༌བོའེ༌ ངའང༌ ཁྱོ༌ཞ༌གུན༌ ཡོད༌ས༌ གྱོགས༌པ༌ ཡོང༌ ཅུག༌ག༌ ཛད༌ཨིན༌།
PHP.2.25	ཨིན༌ནའང༌ ངའེ༌ སྤུན༌, ཕྲོ༌པ༌ དང༌ ཕྲོ༌པ༌ མག༌མི༌ ཨིན༌ཁན༌ནི༌ ཨེ༌པ༌ཕོ༌རོ༌གྲི༌ཀྲུས༌ ཁྱོ༌ཞའེ༌ཀ༌ ལོགས༌ཏེ༌ ལམ༌ཅུག༌ཅེས༌པོ༌ ཁག༌ཅན༌ སམ༌། ཁོ༌ ཁྱོ༌ཞའེ༌ ཚབས༌ ཅོས༌ཏེ༌ ངའེ༌ གོས༌སྡོམ༌གུན༌ལ༌ ལྟ༌སྟོག༌ ཅོ༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ལམ༌ཅུགས༌ཏེ༌ ཨིན༌། 
PHP.2.26	ཁོ༌ ཁྱོ༌ཞའ༌ ཚང༌མ༌ སྲན༌ཏྲེ༌ ཐུག༌ཉིན༌ དུག༌, ཡང༌ ཁྱོ༌ཞ༌གུན༌ལ༌ ཁོའ༌ ཟུ༌མོ༌ དུག༌ ཟེར༌ཏེ༌ ཚེར༌ཅེས༌པོ༌ ཚོར༌ པ༌སང༌, ཁོའེ༌ ཁྱོ༌ཞ༌གུན༌ནི༌ ཕིའ༌ ཚེར༌ཁ༌ ཅོ༌རུག༌། 
PHP.2.27	ཏན༌ཏན༌ལ༌ ཁོའ༌ ཟུ༌མོ༌ སྲན༌ཏྲེ༌ ཡོངས༌, ཡང༌ ཤི༌ཅེས༌ ཡོད༌པིན༌། ཨིན༌ནའང༌ དཀོན༌མཆོག༌གི༌ ཁོའེ༌ཀ༌ ཐུག༌རྗེ༌ ཛདས༌, ཁོ༌ ཅིག༌པོའེ༌ཀ༌ མན༌པ༌, ང༌ ཚེར༌ཁའེ༌ཀ༌ ཚེར༌ཁའ༌ མི༌བྱུང༌ཅེས༌སི༌ ཕིའ༌ ངའེ༌ཀའང༌ ཐུག༌རྗེ༌ ཛདས༌།
PHP.2.28	ཁྱོ༌ཞ༌གུན༌ནི༌ ཁོ༌ ཐོངས༌ཏེ༌ ཐད༌པོ༌ ཆ༌ཅེས༌ དང༌ ངའེ༌ སེམས༌སི༌ ནང༌ངའང༌ ཁྱོ༌ཞའེ༌ ཕིའ༌ ཚེར༌ཁ༌བོ༌ ཉུ༌ངུན༌ ཆ༌ཅེས༌ལ༌ ཁོ༌ ཁྱོ༌ཞའེ༌ཀ༌ ལམ༌ཅུག༌ཅེས༌སི༌ ངའ༌ དོད༌པ༌ ཆེན༌མོ༌ རག༌། 
PHP.2.29	མ༌སྲན༌ཏྲེ༌ ཐད༌པོ༌ ཉམ༌པོ༌ ཁྱོ༌ཞ༌གུན༌ནི༌ གཙོ༌བོའེ༌ ནང༌ང༌ ཁོའ༌ རང༌ངི༌ སྤུན༌ ཙོགས༌ལ༌ གའ༌སུས༌ ཞུས༌, ཡང༌ ཁོ༌ ཙོགས༌སི༌ མི༌གུན༌ལའང༌ རྩི༌ཝ༌ ཅོས༌། 
PHP.2.30	ཅིའ༌ཟེར༌ན༌ མ༌ཤི༌ཀའེ༌ ཞབ༌སྟོག༌གི༌ ནང༌ང༌ ཁོའེ༌ ཁོ༌རང༌ང༌ སྣང༌ང༌ མ༌ཏང༌ང༌, ཁྱོ༌ཞའེ༌ ཚབས༌ལ༌ ངའ༌ རོགས༌ ཅོ༌ཨིན༌ ཁོ༌ ཤི༌ཅེས༌ལ༌ ཐུག༌།
PHP.3.1	སྟིང༌ཇུག༌ག༌, ངའེ༌ སྤུན༌གུན༌, གཙོ༌བོའེ༌ ནང༌ང༌ ཐད༌པོ༌ ཅོ༌ཤིག༌། ཁྱོ༌ཞའ༌ འི༌ སྤེ༌ར༌གུན༌ ལྡབས༌ཏེ༌ ཤད༌ཅེས༌ལ༌ ང༌ སུན༌ཅེས༌ མེ༌རག༌། འི༌བོ༌ ཁྱོ༌ཞ༌གུན༌ནི༌ སྲུང༌སྐྱོབ༌བི༌ ཕིའ༌ ཨིན༌ནོག༌།
PHP.3.2	ཁྱི༌ ཙོགས༌, ངན༌པ༌ ལས༌ ཅོ༌ཁན༌, ཐར༌པ༌ ཐོབ༌ཅེས༌སི༌ ཕིའ༌ སུན༌ནད༌
PHP.3.3	ང༌དང༌ ནི༌: སེམས༌ལ༌ སུན༌ནད༌ ཛད༌ཏེ༌ དཀོན༌མཆོག༌གི༌ དེན༌བའེ༌ མི༌གུན༌, ཁོང༌ངི༌ ཐུག༌ཉིད༌ རྒྱུད༌ཏེ༌ ཅོལ༌ཁན༌, ཡེ༌ཤུ༌ མ༌ཤི༌ཀའེ༌ ང༌དང༌ངི༌ ཕིའ༌ ཛད༌ཁན༌གུན༌ལ༌ སྟོད༌པ༌ ཕུལ༌ཁན༌ དང༌ ཇིག༌རྟེན༌པའེ༌ ལུག༌སྲོལ༌གུན༌ནི༌ཀ༌ ལོ༌ཁྱེལ༌ མ༌ཅོ༌ཁན༌གུན༌ ཨིན༌ནོག༌། 
PHP.3.4	ཏེ༌ཙོགས༌སི༌ ཇིག༌རྟེན༌པའེ༌ ལུག༌སྲོལ༌གུན༌ནི༌ཀ༌ ངེའང༌ ལོ༌ཁྱེལ༌ ཅོ༌ཉན༌ཅེས༌ ཡོད༌པིན༌།
PHP.3.4	གལ༌ཏེས༌ སུ༌ཞིག༌ག༌ ཏེ༌ ལུག༌སྲོལ༌གུན༌ལ༌ ལོ༌ཁྱེལ༌ ཅོ༌ཅེས༌སི༌ རྒྱུན༌ཚན༌ ཡོད༌ན༌ ངའང༌ མ༌ མང༌ང༌ ཡོད༌: 
PHP.3.5	སྤེར༌ན༌ སྐྱེས༌ཏེ༌ ཞག༌ རྒྱད༌པའེ༌ ཞག༌ག༌
PHP.3.6	དཀོན༌མཆོག༌གི༌ ཕིའ༌ སེམས༌ཤུགས༌ ཉམ༌པོ༌ ངའེ༌ ཡེ༌ཤུའི༌ ཆོས༌ཚོགས༌གུན༌ལ༌ ནགས༌ སྟན༌པིན༌, ཡ༌ཧུ༌དཱ༌པ༌གུན༌ནི༌ ཁྲིམས༌ ནང༌ཞིན༌ ང༌ སྐྱོན༌མེད༌ཞིག༌ ཨིན༌པིན༌།
PHP.3.7	ཨིན༌ནའང༌ ཀ༌གུན༌ ངའེ༌ སྔུན༌ལ༌ མའ༌ རིན༌ཅན༌ རྩིའད༌པིན༌, ཏ༌ ངའེ༌ དག༌ས༌ རིན༌མེད༌ རྩིའད༌ ཅིའ༌ཟེར༌ན༌ ངའེ༌ ཕིའ༌ མ༌ཤི༌ཀ༌ གྲོངས༌ས༌ ཛདས༌། 
PHP.3.8+PHP.3.9	འོ༌ན༌ ནམ༌ ངའེ༌ མ༌ རིན༌ཅན༌ གཙོ༌བོ༌ ཡེ༌ཤུ༌ མ༌ཤི༌ཀ༌ ངོ༌ཤེ༌ཤེས༌པོ༌ ཉམ༌པོ༌ ལྡུར༌ན༌ ཏེ༌ ཚང༌མའ༌ ཅའང༌རིན༌ མེད༌ཏེ༌ ཨིན༌ནོག༌། ཁོང༌ ཉམ༌པོ༌ བྲེལ༌ ཡོད༌ཅེས༌ དང༌ ཁོང༌ངི༌ ཨིན༌ཅེས༌སི༌ ཕིའ༌ ངའེ༌ ཏེ༌ ཚང༌མ༌ ཁྱིམ༌ས༌ ཙོགས༌ རྩིས༌ཏེ༌, ཕང༌ ཚར༌ཏེ༌ ཨིན༌། ཡ༌ཧུ༌དཱ༌པའེ༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌ མ༌ཤི༌ཀའེ༌ཀ༌ དད༌པ༌ ཁྱོང༌ཅེས༌པོ༌ རྒྱུད༌ཏེ༌ ང༌ དྲང༌པོ༌ ཐེའ༌ཛད༌ཏེ༌ ཨིན༌, ཅིའ༌ཟེར༌ན༌ དཀོན༌མཆོག༌གི༌ དུན༌ལ༌ ང༌དང༌ དྲང༌པོ༌ ཨིན༌ཅེས༌པོ༌ ནི༌ དད༌པའེ༌ཀ༌ རག༌ལས༌ཏེ༌ ཨིན༌ནོག༌། 
PHP.3.10	ང༌ མ༌ཤི༌ཀ༌ ཤེ༌ཤེས༌ ཡང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ དཀོན༌མཆོག༌གི༌ ཏེ༌ ཝང༌ ཀྲག༌པོའེ༌ ཐོང༌ངོམས༌ ཆ༌ཉིན༌རག༌། མ༌ཤི༌ཀ༌ ཉམ༌པོ༌ སྡུག༌སྔལ༌ ཐོང༌ཏེ༌ ཁོང༌ངི༌ གྲོང༌ཤེས༌སི༌ ནང༌ང༌ དྲེས༌ ཉིན༌རག༌ 
PHP.3.11	ངའང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཅེས༌སི༌ རེ༌ཝའེ༌ ནང༌ང༌ ངའེ༌ ཏེ༌གུན༌ ཅོའད༌།
PHP.3.12	ངའེ༌ ང༌རང༌ངི༌ རེ༌ཝ༌བོ༌ གྲུབ༌ ཚར༌ཏེ༌ ཨིན༌ ཡ༌, ང༌ མ༌ཤི༌ཀ༌ ཙོགས༌ རྒྱུར༌ཏེ༌ ཨིན༌ ཟེར༌ར༌མེད༌། ཨིན༌ནའང༌ ངའེ༌ ཁོང༌ ཙོགས༌ རྒྱུར༌ཅེས༌ལ༌ རྩོན༌གྲུས༌ མའ༌ རྒྱལ༌ལ༌ ཅོའད༌, ཅིའ༌ཟེར༌ན༌ ཏེན༌ན༌བོའེ༌ ཏོན༌ལ༌ ཁོང༌ངི༌ ང༌ ལྡམ༌མ༌ ཛད༌ཏེ༌ ཨིན༌པིན༌། 
PHP.3.13	ངའེ༌ སྤུན༌གུན༌, ང༌ ཏེ༌ ཙོགས༌སི༌ མི༌ ཏ༌རུང༌ མ༌རྒྱུར༌ར༌ ཨིན༌། ཨིན༌ནའང༌ ངའེ༌ སྔུན༌མ༌ ཚང༌མ༌ རྗེད༌ཏེ༌ ཡོང༌ཅེས༌ཅན༌ནི༌ དུས༌སི༌ ཕིའ༌ རྩོན༌གྲུས༌ སྲན༌ཏྲེ༌ ཅོའད༌། 
PHP.3.14	བང༌ལྡུར༌རི༌ ནང༌ང༌ བང༌ཏང༌ཁན༌གུན༌ སྟིང༌ཇུག༌གི༌ ཐིག༌ ཚོག༌པ༌ བང༌རྒྱུགས༌ ཏང༌ང༌ ཙོགས༌ལ༌, དཀོན༌མཆོག༌གི༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ བོད༌ད༌ ཛད༌ཁན༌ནི༌ ནམ༌ཁའེ༌ སོལ༌རས༌ ཆོགས༌ལ༌ ངེའང༌ བང༌རྒྱུགས༌ ཏང༌ངད༌།
PHP.3.15	ང༌དང༌ སེམས༌ཉིད༌དི༌ ནང༌ང༌ ལྡན༌ཁན༌ ཚང༌མའེ༌ ངའེ༌ སླབ༌ཁན༌གུན༌ནི༌ཀ༌ ཁའ༌ཆམས༌ གོ༌ཤེས༌ ཨིན༌ནོག༌། གལ༌ཏེས༌ ཁྱོ༌ཞའེ༌ ནང༌ནེ༌ སུ༌ཞིག༌གི༌ སམ༌ཚུལ༌ ཏེ༌སང༌ སོ༌སོ༌ ཡོད༌ན༌, དཀོན༌མཆོག༌གི༌ ཁོང༌གུན༌ལ༌ དེན༌བའེ༌ ལམ༌བོ༌ སལ༌པོ༌ ཧ༌གོ༌ཅེས༌ལ༌ རོགས༌ ཛད༌ཨིན༌། 
PHP.3.16	ཏ༌ དཀོན༌མཆོག༌གི༌ དག༌ས༌ ཚག༌པ༌ སྔོན༌ཅུག༌ག༌ ཛད༌ཁན༌ ནང༌ཞིན༌ ང༌དང༌གུན༌ནི༌ མི༌ཚེ༌བོ༌ ཕུད༌ཨིན༌།
PHP.3.17	ངའེ༌ སྤུན༌གུན༌, ཁྱོ༌ཞ༌གུན༌ནི༌ མི༌ཚེ༌, ངའེ༌ ཕུད༌ཁན༌ ཙོགས༌ལ༌ ཕུད༌ཤིག༌, ཡང༌ ང༌ཞའེ༌ སྤེའེ༌ཀ༌ གྲུལ༌ཁན༌གུན༌ནི༌ ཀ༌ནེ༌ རྒྱལ༌ལ༌ ཅོས༌ཏེ༌ བྱོང༌ཤིག༌། 
PHP.3.18	ངའེ༌ ཁྱོ༌ཞའ༌ སྔུན༌ལ༌ ལན༌ མང༌པོ༌ ཟེར༌ ཚར༌ཏེ༌ ཨིན༌, ཡང༌ ཏ༌རུང༌ངའང༌ ཆི༌མ༌ ཉམ༌པོ༌ ཟེར༌རད༌, མང༌པོ༌ཞིག༌ མ༌ཤི༌ཀའེ༌ རྐྱང༌ཤིང༌ངི༌ རྒྱབ༌གལ༌ ཨིན༌ཁན༌ནི༌ ལམ༌མི༌ཀ༌ གྲུལ༌དུག༌། 
PHP.3.19	ཁོང༌གུན༌ མེད༌ཁན༌ ཆ༌ཅེས༌སི༌ ཆོགས༌ལ༌ ཆེན༌ ཨིན༌ནོག༌, གྲོད༌པ༌བོ༌ ཁོང༌གུན༌ནི༌ དཀོན༌མཆོག༌ ཨིན༌ནོག༌, ཁོང༌རང༌གུན༌ནི༌ ཁྲེལ༌མེད༌དི༌ ལས༌གུན༌ནི༌ཀ༌ ཕོ༌སོ༌ ཅོའ༌ནོག༌, ཇིག༌རྟེན༌པའེ༌ ཁག༌ཅན༌ ཐེ༌ཁན༌གུན༌ནི༌ སྐོར༌ལ༌ ཁོང༌གུན༌ནི༌ དུས༌རྒྱུན༌ སམ༌བ༌ ཏང༌ང༌ནོག༌། 
PHP.3.20	ཨིན༌ནའང༌ ང༌དང༌གུན༌ ནི༌ ནམ༌ཁའེ༌ ཡུལ༌མི༌ ཨིན༌ནོག༌, ཡང༌ སྐྱབ༌གོན༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཤེས༌སི༌ ཕིའ༌ ང༌དང༌གུན༌ནི༌ རིངས༌ཨིན༌ སྲུང༌ང༌ནོག༌།
PHP.3.21	ཁོང༌རང༌ངི༌ ཝང༌ངི༌ ཡོག༌ག༌ ཅི༌ཚང༌མ༌ ཁྱོང༌ཉན༌ན༌ ཛད༌ཁན༌ནི༌ མ༌ཤི༌ཀའེ༌ སྟོབས༌པོའེ༌, ང༌དང༌ངི༌ སྟོབས༌མེད༌ འི༌ ཇིག༌རྟེན༌ནི༌ ཟུགས༌པོ༌བོ༌ ཁོང༌རང༌ ཙོགས༌སི༌ ཟིར༌རྗིད༌ཅན༌ རྒྱུར༌ ཅུག༌ག༌ ཛད༌ཨིན༌།
PHP.4.1	ཏེན༌ན༌བོའེ༌ཕིའ༌ སྤུན༌གུན༌, ངའེ༌ བྱམས༌པ༌ ཅོ༌ཁན༌ དང༌ ཐུག༌ཅེས༌ལ༌ ངའ༌ རིངས༌ཨིན༌ ཡོད༌, ཁྱོ༌ཞའ༌ ངའེ༌ སྐྱིད༌པོ༌ དང༌ ཐོར༌ཤོག༌ ཨིན༌། ངའེ༌ གཅེས༌པའེ༌ ཛ༌འོ༌གུན༌ གཙོ༌བོ༌ ཡེ༌ཤུའི༌ ནང༌ང༌ སྟན༌པོ༌ དུག༌ཤིག༌།
PHP.4.2	ངའེ༌ སྤུན༌མོ༌ ཨིའུ༌འོ༌དིའ༌ དང༌ སིན༌ཏི༌ཀེ༌, ཁྱོ༌ཞའ༌ ཉིས༌ཀོའེ༌ ནང༌ང༌ མི༌གྲིག༌ཅེས༌ ཡོད༌ཁན༌གུན༌ མེད༌ཁན༌ ཅོས༌ཏེ༌ ཇུ༌ཇུ༌ ཐུན༌ཤིག༌, ཅིའ༌ཟེར༌ན༌ ཁྱོ༌ཞ༌གུན༌ གཙོ༌བོའེ༌ ཨིན༌ནོག༌། 
PHP.4.3	ཡང༌ ངའེ༌ ཨིད༌ཤེས༌ཅན༌ ཕྲོ༌པ༌ ཁྱོ༌རང༌ངི༌, ཏེ༌ བུ༌མོ༌ ཉིས༌ཀ༌ ཐུན༌ཅུག༌ཅེས༌སི༌ ནང༌ང༌ རོགས༌ ཅོས༌། ཁོང༌གུན༌ནི༌ ང༌ ཉམ༌པོ༌ ཡེ༌ཤུ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌ སྲན༌ཏྲེ༌ རྩོན༌གྲུས༌ ཅོས༌, ཡང༌ ཀེལེ༌མེནཏ༌ དང༌ ངའེ༌ ཞན༌ ཕྲོ༌པ༌ གུན༌ ཉམ༌པོའང༌ ལས༌ ཅོས༌ཏེ༌ ཨིན༌པིན༌, ཀ༌གུན༌ནི༌ མིང༌ མི༌ཚེའེ༌ ལྡེབ༌བི༌ ནང༌ང༌ དཀོན༌མཆོག༌གི༌ བྲིའ༌ ཛད༌ཏེ༌ ཨིན༌ནོག༌།
PHP.4.4	གཙོ༌བོ༌ ཡེ༌ཤུའི༌ ནང༌ང༌ དུས༌རྒྱུན༌ ཐད༌པོ༌ དུག༌ཤིག༌། ངའེ༌ ཡང༌སྐྱར༌ ཟེར༌རད༌ ཐད༌པོ༌ དུག༌ཤིག༌། 
PHP.4.5	ཁྱོ༌ཞའ༌ པས༌མོ༌ ཨིན༌ཁན༌བོ༌ ཁྱོ༌ཞའེ༌ སྤྱོད༌པ༌ རྒྱུད༌ཏེ༌ ཚང༌མ༌ལ༌ ཐོང༌ཅུག༌ཤིག༌། རྗེད༌ མ༌རྗེད༌, གཙོ༌བོ༌ གྱོགས༌པ༌ ལོགས༌ཏེ༌ ཕེབས༌ས༌ ཛད༌ཨིན༌།
PHP.4.6	ཅི༌ཞིག༌གི༌ ཕིའང༌ ཚེར༌ མ༌ཚེར༌ཤིག༌, ཨིན༌ནའང༌ ནས༌ལུག༌ ཚང༌མའེ༌ ནང༌ང༌ དཀོན༌མཆོག༌ག༌ སྨོས༌ལམ༌ ཕུལ༌ཨིན༌ ཁྱོ༌ཞ༌གུན༌ནི༌ གོས༌སྡོམ༌གུན༌ སལ༌ཅེས༌ལ༌ ཞུ༌ཝ༌ ཕུལ༌ ཟ༌ནེ༌ ཐུག༌རྗེ༌ཆེ༌ ཞུ༌ཤིག༌། 
PHP.4.7	ཏེ༌ནེ༌ ང༌དང༌གུན༌ལ༌ དཀོན༌མཆོག༌གི༌ ཞི༌དེ༌ ཐོབ༌ཨིན༌, ཀ༌བོ༌ ང༌དང༌གུན༌ནི༌ ཧ༌གོ༌ནེ༌ ཐལ༌ཏེ༌ ཡོད༌, ཡང༌ མ༌ཤི༌ཀ༌ ཡེ༌ཤུའི༌ ནང༌ང༌ ཁོང༌ངི༌ ཞི༌དེའེ༌, ཁྱོ༌ཞའེ༌ སྙིང༌ དང༌ སེམས༌ གུན༌ སྐྱོབས༌ཏེ༌ བོར༌ར༌ ཛད༌ཨིན༌།
PHP.4.8	སྟིང༌ཇུག༌ག༌, སྤུན༌གུན༌, དེན༌བ༌ ཨིན༌ཁན༌, རྩི༌ཝའེ༌ འོས༌པ༌, དྲང༌པོ༌ ཅོ༌ཁན༌, རྩང༌མ༌, གཅེས༌པ༌ཅན༌, སྟོད༌པའེ༌ འོས༌པ༌ཅན༌ ཡ༌ ཏེ༌གུན༌ནི༌ སང༌ མང༌ང༌ ཀྲག༌པོ༌ དང༌ སྟོད༌པའེ༌ འོས༌པ༌ ཐོབ༌ཅེས༌ཅན༌ གུན༌ནི༌ཀ༌ ཁྱོ༌ཞའེ༌ སམ༌བ༌བོ༌ སྟན༌པོ༌ བོར༌ཤིག༌། 
PHP.4.9	ཁྱོ༌ཞ༌གུན༌ནི༌ ངའེ༌ ཀ༌ནེ༌ སློབས༌ཁན༌, ཡ༌ ཐོབ༌ཁན༌, ཡ༌ ཚོར༌ཁན༌, ཡ༌ ངའེ༌ ཅོའ༌ལ༌ ཐོང༌ཁན༌གུན༌ ལག༌ལེན༌ནི༌ ནང༌ང༌ ཁྱོང༌ཤིག༌, ཏེ༌ནེ༌ ཞི༌དེ༌ དཀོན༌མཆོག༌ ཁྱོ༌ཞ༌གུན༌ ཉམ༌པོ༌ ཞུགས༌ཨིན༌།
PHP.4.10	ཏ༌ སྟིང༌ཇུག༌ག༌ ཁྱོ༌ཞ༌གུན༌ནི༌ ངའེ༌ ཕིའ༌ ཡང༌སྐྱར༌ སྣང༌ང༌ ཏངས༌ པ༌སང༌, ངའེ༌ གཙོ༌བོ༌ མ༌ཤི༌ཀ༌ སྟོད༌པ༌ ཕུལ༌ལད༌། ཏན༌ཏན༌ལ༌ ཁྱོ༌ཞ༌གུན༌ནི༌ དུས༌རྒྱུན༌ ངའེ༌ ཕིའ༌ ཚེར༌ཁ༌ ཅོའད༌པིན༌, ཨིན༌ནའང༌ ང༌ རོགས༌ ཅོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ མ༌ཐོབ༌བ༌ ཨིན༌ནོག༌། 
PHP.4.11	ངའེ༌ ཏེ༌བོ༌ ངའ༌ གོས༌སྡོམ༌ ཡོད༌ པ༌སང༌ ཟེར༌ར༌མེད༌། ང༌ ནས༌ལུག༌ ཚང༌མའེ༌ ནང༌ང༌ ཚིམས༌ཏེ༌ སྐྱིད༌པོ༌ དུག༌ཅེས༌པོ༌ ཧ༌གོ༌ཏེ༌ ཨིན༌། 
PHP.4.12	གོས༌སྡོམ༌མི༌ ནང༌ང༌ ཡ༌ མངས༌ཏེའང༌ ཡོད༌ཅེས༌པོ༌, ཀ༌ཟུག༌ཤིག༌ ཡོང༌ཅེན༌ ང༌ རྒྱུས༌ཡོད༌, ཡང༌ ནས༌ལུག༌ ཚང༌མའེ༌ ནང༌ང༌ སྐྱིད༌པོ༌ ཉམ༌པོ༌ དུག༌ཅེས༌སི༌ སང༌ཝ༌བོ༌ ངའ༌ ཧ༌གོ༌ཏེ༌ ཡོད༌, ཡང༌ན༌ ང༌ ཟ༌རྒྱུ༌ མང༌པོ༌ ཡོད༌གྲོ༌ ཡ༌ སྟོག༌རིའ༌, ངའ༌ མ༌ མང༌པོ༌ ཡོད༌གྲོ༌ ཡ༌ གོས༌སྡོམ༌མི༌ ནང༌ང༌། 
PHP.4.13	མ༌ཤི༌ཀའེ༌ ང༌ ཤེད༌ སལ༌ཅེས༌པོའེ༌ ང༌ ནས༌ལུག༌ ཀ༌ཟུག༌ཤིག༌ ཨིན༌ནའང༌ ཁུར༌ ཐུབ༌བད༌། 
PHP.4.14	ཏེ༌ནེའང༌ ངའེ༌ སྡུག༌སྔལ༌གུན༌ནི༌ ནང༌ང༌ ཐུས༌ཏེ༌ ང༌ རོགས༌ ཅོ༌ཅེས༌པོ༌ ཁྱོ༌ཞའེ༌ ང༌ ཐུག༌རྗེ༌ ཛད༌ཏེ༌ ཨིན༌ནོག༌།
PHP.4.15	ཕི༌ལི༌པི༌ ཆོས༌ཚོགས༌ ཁྱོ༌ཞའ༌ རྒྱུས༌ཨིན༌ནོག༌, ངའེ༌ གོ༌མ༌རང༌ ཁྱོ༌ཞའ༌ གའ༌མོའེ༌ ནས༌ཚུལ༌ ཁྱོངས༌ཏེ༌, མ༌ཀེ༌དོ༌ནི༌ཡཱའེ༌ ཡུལ༌ནེ༌ ང༌ ཆའ༌ ཟ༌ནེ༌, ཁྱོ༌ཞའ༌ མན༌པ༌ ཡང༌ སུ༌ ཆོས༌ཚོགས༌ཤིག༌གའང༌ ངའེ༌ གོས༌སྡོམ༌མི༌ ནང༌ང༌ རོགས༌ མ༌ཅོས༌། 
PHP.4.16	ཡང༌ ང༌ ཐེ༌ས༌ལོ༌ནི༌ཀའེ༌ རྒྱལ༌སའེ༌ ནང༌ང༌ གོས༌སྡོམ༌ ཡོད༌ ཟ༌ནེའང༌, ཁྱོ༌ཞ༌གུན༌ནི༌ ང༌ ལན༌ མང༌པོ༌ སྐྱེས༌ ཀལས༌། 
PHP.4.17	ངའེ༌ ཏེ༌བོ༌ ཁྱོ༌ཞ༌གུན༌ནི༌ ངའ༌ སྐྱེས༌ ཀལ༌ཏེ༌ སླེབ༌ཅེས༌སི༌ ཕིའ༌ ཟེར༌ཏེ༌ མན༌ ཨིན༌ནའང༌ དཀོན༌མཆོག༌གི༌ ཁྱོ༌ཞའ༌ སལ༌ཅེས༌སི༌ སོལ༌རས༌པོའེ༌ཀ༌ ནན༌ཏེ༌ སལ༌ལ༌ ཛད༌ཅེས༌ལ༌ ཟེར༌རད༌།
PHP.4.18	སྤུན༌ ཨེ༌པ༌ཕོ༌རོ༌གྲི༌ཀྲུས༌ ཉམ༌པོ༌ ཁྱོ༌ཞའེ༌ ངའ༌ ཀལ༌ཁན༌ནི༌ སྐྱེས༌གུན༌ ངའེ༌ གོས༌སྡོམ༌མི༌ སང༌ མང༌ང༌ དུག༌པིན༌, ཏ༌ ང༌ ཡང༌ ཅའང༌ གོས༌སྡོམ༌ མེད༌། ཏེ༌གུན༌ ནི༌ དྲི༌ཞིམ༌ཅན༌ནི༌ ཆོད༌པ༌, དཀོན༌མཆོག༌ ཐུགས༌ཐད༌ཁན༌ དང༌ འོས༌པ༌ ཨིན༌ནོག༌། 
PHP.4.19	ཡང༌ ངའེ༌ དཀོན༌མཆོག༌གི༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ ཁོང༌རང༌ངི༌ ཟིར༌རྗིད༌དི༌ བང༌ཛོད༌ནེ༌ ཁྱོ༌ཞ༌གུན༌ལ༌ གོས༌སྡོམ༌ ཡོད༌ཁན༌ ཚང༌མ༌ སལ༌ལ༌ ཛད༌ཨིན༌།
PHP.4.20	ང༌དང༌ངི༌ དཀོན༌མཆོག༌ དང༌ ཡབ༌བ༌ དུས༌རྒྱུན༌ནེ༌རྒྱུན༌ སྤལ༌ ཐོབ༌ཤིག༌, ཨ༌མེན༌།
PHP.4.21	ཡེ༌ཤུ༌ མ༌ཤི༌ཀའེ༌ ནང༌ང༌ དད༌པ༌ ཡོད༌ཁན༌ནི༌ མི༌ དམ༌པ༌གུན༌ལ༌ ཇུ༌ ཞུས༌, ཡང༌ ང༌ ཉམ༌པོ༌ ཡོད༌ཁན༌ནི༌ སྤུན༌གུན༌ནིའང༌ ཁྱོ༌ཞ༌གུན༌ལ༌ ཇུ༌ ཞུ༌རུག༌། 
PHP.4.22	འི༌རུ༌ ཡོད༌ཁན༌ནི༌ ཞན༌ཡང༌ མི༌ དམ༌པ༌, མིག༌སལ༌ལི༌ རོམ༌མི༌ རྒྱལ༌པོའེ༌ ཁར༌རི༌ ནང༌ང༌ ལས༌ ཅོ༌ཁན༌གུན༌ནིའང༌, ཁྱོ༌ཞ༌གུན༌ལ༌ ཇུ༌ ཞུ༌རུག༌།
PHP.4.23	གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ ཁྱོ༌ཞ༌གུན༌ནི༌ སེམས༌ ཉམ༌པོ༌ ཞུགས༌ཤིག༌, ཨ༌མེན༌༎
COL.1.1	དཀོན༌མཆོག༌གི༌ ཐུག༌གོངས༌ ནང༌ཞིན༌, ཡེ༌ཤུ༌ མ༌ཤི༌ཀའེ༌ སྐུ༌ཚབས༌ལ༌ ལྡམ༌མ༌ ཛད༌ཁན༌ པ༌འུ༌ལུ༌ དང༌ ང༌དང༌གུན༌ནི༌ སྤུན༌ ཏི༌མོ༌ཐི༌ གུན༌ནི༌ ཆོགས༌ནེ༌ 
COL.1.2	འི༌ ཨི༌གེ༌པོ༌ ཀོ༌ལོ༌སི༌ རྒྱལ༌སའེ༌ ནང༌ང༌ ཡོད༌ཁན༌ནི༌ མ༌ཤི༌ཀའེ༌ ནང༌ང༌ ཨིད༌ཤེས༌ཅན༌ དང༌ དམ༌པ༌ སྤུན༌ དང༌ སྤུན༌མོ༌ གུན༌ལ༌ བྲིའད༌།
COL.1.2	ང༌དང༌ངི༌ དཀོན༌མཆོག༌ ཡབ༌བི༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ཤིག༌།
COL.1.3	ཁྱོ༌ཞ༌གུན༌ནི༌ ཕིའ༌ སྨོས༌ལམ༌ ཞུ༌ ཟ༌ནེ༌, ང༌ཞའེ༌ དུས༌རྒྱུན༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌། 
COL.1.4	ཅིའ༌ཞུ༌ན༌ ཁྱོ༌ཞ༌གུན༌ནི༌ ཡེ༌ཤུ༌ མ༌ཤི༌ཀའེ༌ཀ༌ དད༌པ༌ དང༌ དཀོན༌མཆོག༌གི༌ དམ༌པ༌ མི༌ཚང༌མ༌ ཉམ༌པོ༌ བྱམས༌པ༌ ཅོ༌ཅེས༌པོ༌ ང༌ཞའེ༌ ཚོར༌། 
COL.1.5	ཏེ༌ དད༌པ༌ དང༌ བྱམས༌པ༌ གུན༌ ཁྱོ༌ཞ༌གུན༌ལ༌ ནམ༌ཁའེ༌ ནང༌ང༌ དཀོན༌མཆོག༌གི༌ བོར༌ར༌ ཛད༌ཁན༌ནི༌ སོལ༌རས༌སི༌ རེ༌ཝ༌བོའེ༌ ཀ༌ནེ༌ ཡོངས༌ཏེ༌ ཨིན༌ནོག༌། ཡང༌ ཏེ༌ རེ༌ཝ༌བོ༌ ཁྱོ༌ཞ༌གུན༌ནི༌ ནང༌ང༌ ཡོད༌པིན༌ ནམ༌, ཁྱོ༌ཞ༌གུན༌ལ༌ དང༌པོ༌རང༌ དེན༌བའེ༌ ལོན༌ གའ༌མོའེ༌ ནས༌ཚུལ༌བོ༌ ཚོར༌།
COL.1.6	ཁྱོ༌ཞ༌གུན༌ལ༌ ཐོབ༌ཁན༌ནི༌ ཏེན༌ན༌ གའ༌མོའེ༌ ནས༌ཚུལ༌བོ༌ ཇིག༌རྟེན༌ གང༌པོའེ༌ ནང༌ང༌ ཚོར༌ཨིན༌, ཡང༌ བྲས༌བུ༌ མང༌པོ༌ཞིག༌ སྨིན༌ཏེ༌ ལྡན༌ཨིན༌ ཨིན༌ནོག༌, ཏེན༌ན༌ ཙོགས༌ ཁྱོ༌ཞ༌གུན༌ནི༌ མི༌ཚེའེ༌ ནང༌ངའང༌ ལས༌ ཅོ༌ཨིན༌ ཨིན༌ནོག༌, ནམ༌ ཁྱོ༌ཞའ༌ དང༌པོ༌རང༌ དཀོན༌མཆོག༌གི༌ ཐུག༌རྗེའེ༌ སྐོར༌ལ༌ དེན༌བ༌བོ༌ ཚོར༌ཏེ༌ ཧ༌གོ༌།
COL.1.7	ཁྱོ༌ཞ༌གུན༌ནི༌ ཏེ༌ གའ༌མོའེ༌ ནས༌ཚུལ༌བོ༌ ང༌ཞའེ༌ གཅེས༌པ༌ ཞབ༌སྟོག༌པ༌ ཕྲོ༌པ༌ ཨེ༌པ༌ཕའ༌རས༌སི༌ ཀ༌ནེ༌ ཚོར༌ཏེ༌ ཨིན༌། ཁོ༌ མ༌ཤི༌ཀའེ༌ ཨིད༌ཤེས༌ཅན༌ནི༌ ཞབ༌སྟོག༌པ༌, ང༌ཞའེ༌ ཚབས༌ལ༌ ཁྱོ༌ཞའ༌ རོགས༌ ཅོ༌ཁན༌བོ༌ ཨིན༌། 
COL.1.8	ཡང༌ དམ༌པའེ༌ ཐུག༌ཉིད༌དི༌ ཁྱོ༌ཞའ༌ ཞན༌གུན༌ལ༌ བྱམས༌པ༌ ཅོ༌ཅེས༌སི༌ ཁྱུད༌ སལ༌ཁན༌བོའང༌ ཁོའེ༌ ང༌ཞའ༌ ཤདས༌།
COL.1.9	ཏེན༌ན༌བོའེ༌ཕིའ༌ ང༌ཞའེ༌ ཁྱོ༌ཞ༌གུན༌ནི༌ སྐོར༌ལ༌ ཚོར༌པ༌ནེ༌ ཕར༌ལ༌, ཆད༌མེད༌ལ༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌ག༌ སྨོས༌ལམ༌ ཞུའད༌། ཁྱོ༌ཞ༌གུན༌ལ༌ དཀོན༌མཆོག༌གི༌ ཁོང༌ངི༌ ཐུག༌གོངས༌པོ༌ གང༌པོ༌ ཧ༌གོ༌ཅེས༌, ཡང༌ སེམས༌ཉིད༌དི༌ ཐོགས༌ནེ༌ ཤེས༌རབས༌ དང༌ ཧ༌གོ༌ སལ༌ལ༌ ཛད༌ཅེས༌ལ༌ ཞུའད༌། 
COL.1.10	ཏེ༌ནེ༌ ཁྱོ༌ཞ༌གུན༌ནི༌ ཅི༌ས༌ཐོག༌ནེ༌ གཙོ༌བོའ༌ ཐུགས༌ཐད༌ཅེས༌ དང༌ རྩི༌ཝ༌ ཁྱོང༌ཁན༌ནི༌ མི༌ཚེ༌ཞིག༌ ཕུད༌ཉན༌ཨིན༌། ཁྱོ༌ཞའེ༌ མི༌ཚེའེ༌, བྲས༌བུའི༌ རིགས༌ ཟང༌པོ༌ ཚང༌མ༌ སྨིན༌ཏེ༌ དཀོན༌མཆོག༌ ཤེ༌ཤེས༌སི༌ ནང༌ང༌ མང༌ནེ༌ མང༌ང༌ ལྡན༌ཨིན༌།
COL.1.11	ང༌ཞའེ༌ སྨོས༌ལམ༌ ཞུའད༌, ཁྱོ༌ཞ༌གུན༌ལ༌ ཟོད༌པ༌ ཡང༌ སྡུག༌སྔལ༌གུན༌ ཁུར༌ ཐུབ༌ཅེས༌སི༌ ཕིའ༌ དཀོན༌མཆོག༌གི༌ ཁྱོ༌ཞ༌གུན༌ནི༌ སེམས༌པོ༌ ཁོང༌ངི༌ ཧ༌ལས༌ཤེས༌སི༌ ཁྱུད༌ ཉམ༌པོ༌ ཤེད༌ཅན༌ ཅོའ༌ ཛད༌ཤིག༌། ཡང༌ མ༌ ཐད༌པོ༌ ཉམ༌པོ༌, 
COL.1.12	ང༌དང༌གུན༌ནི༌ ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཤིག༌། ཁོང༌ངི༌ ཁྱོ༌ཞ༌གུན༌ལ༌, འོད༌དི༌ ནང༌ང༌ དུག༌ཁན༌ནི༌ ཁོང༌ངི༌ དམ༌པ༌ མི༌གུན༌ནི༌ ནོར༌སྐལ༌གུན༌ བགོས༌ཏེ༌ ཐོབ༌ཅེས༌ལ༌ ལྡམ༌མ༌ ཛད༌ཏེ༌ ཨིན༌ནོག༌། 
COL.1.13	དཀོན༌མཆོག༌གི༌ ང༌དང༌གུན༌ ཤེ༌ཏན༌ནི༌ མུན༌གྲིག༌ ཝང༌ནེ༌ ཐར༌ ཅུག༌ག༌ ཛད༌ཏེ༌, ཁོང༌རང༌ངི༌ གཅེས༌པའེ༌ སྲས༌སི༌ རྒྱལ༌སྲིད༌དི༌ ནང༌ང༌ ཁྱེར༌ར༌ ཛདས༌། 
COL.1.14	ཁོང༌ངི༌ སྲས༌སི༌ ཁོང༌རང༌ངི༌ སྲོག༌ སལ༌ཏེ༌ ང༌དང༌གུན༌ ཤེ༌ཏན༌ནི༌ ཝང༌ངི༌ ཀ༌ནེ༌ ཐར༌ ཅུག༌ག༌ ཛདས༌, ཡང༌ ང༌དང༌གུན༌ནི༌ སྡིག༌པ༌གུན༌ལ༌ ཤགས༌པ༌ སལ༌ལ༌ ཛདས༌།
COL.1.15	མ༌ཤི༌ཀ༌ སྟས༌ཏེ༌, མ༌ནེ༌ མ༌ཐོང༌ཁན༌ནི༌ དཀོན༌མཆོག༌པོ༌ ཧ༌གོའ༌ནོག༌།
COL.1.15	ཅི༌ཚང༌མ༌ ཆག༌ཤུག༌གི༌ སང༌ སྔུན༌ལ༌ མ༌ཤི༌ཀ༌ ཞུགས༌ཏེ༌ ཡོད༌པིན༌,
COL.1.15	ཡང༌ ཁོང༌ང༌ ཅི༌ཚང༌མའེ༌ཀ༌ ཝང༌ ཡོད༌ཏེ༌ ཨིན༌ནོག༌།
COL.1.16	ཁོང༌ རྒྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛདས༌:
COL.1.16	ནམ༌ཁའ༌ དང༌ ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌, ཐོང༌ཁན༌ དང༌ མི༌ཐོང༌ཁན༌,
COL.1.16	ཁྲིས༌ ཡ༌, རྒྱལ༌སྲིད༌ ཡ༌, ཝང༌སྲུལ༌ ཡ༌ ཝང༌ ཡོད༌ཁན༌གུན༌,
COL.1.16	ཏེ༌ ཚང༌མ༌ ཁོང༌ རྒྱུད༌ཏེ༌ ཡང༌ ཁོང༌ངི༌ ཕིའ༌ ཅོའ༌ ཛད༌ཏེ༌ ཨིན༌ནོག༌།
COL.1.17	ཁོང༌ ཏེ༌གུན༌ ཆག༌ཤུག༌གི༌ སང༌ སྔུན༌ལ༌ ཞུགས༌ཏེ༌ ཡོད༌པིན༌།
COL.1.17	ཡང༌ ཁོང༌ངི༌ ཞས༌ཏེ༌ འི༌ ཚང༌མ༌ ལུས༌ཏེ༌ ཨིན༌ནོག༌།
COL.1.18	ཆོས༌ཚོགས༌ ནི༌ ཁོང༌ངི༌ སྐུ༌ཟུགས༌པོ༌ ཨིན༌ནོག༌།
COL.1.18	ཡང༌ ཁོང༌ ཏེ༌ སྐུ༌ཟུགས༌པོའེ༌ དབུ༌ ཨིན༌།
COL.1.18	ཁོང༌ ནི༌ གོ༌ཟུགས༌པོ༌ ཞུགས༌ཏེ༌ ཨིན༌ནོག༌,
COL.1.18	ཡང༌ ཤི༌ཏེ༌ སོན༌ཏེའ༌ ལངས༌ཁན༌ ཚང༌མའེ༌ ཕྲོ༌ནེ༌ ཁོང༌ ཀྲག༌ཤོག༌པོ༌ ཨིན༌།
COL.1.18	ཏེ༌བོའེ༌ཕིའ༌ ཁོང༌ ཅི༌ཚང༌མའེ༌ ནང༌ང༌ དང༌པོ༌བོ༌ ཞུགས༌ཏེ༌ ཨིན༌།
COL.1.19	མ༌ཤི༌ཀའེ༌ ནང༌ང༌ གང༌པོ༌ ནས༌ས༌ལ༌ དཀོན༌མཆོག༌ ཐུགས༌ཐད༌དད༌པིན༌།
COL.1.20	ཡང༌ མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ ཅི༌ཚང༌མ༌
COL.1.20	ཁོང༌རང༌ ཉམ༌པོ༌ ཐུན༌བྲེལ༌ལི༌ ནང༌ང༌ ཁྱོང༌ང༌ ཛདས༌།
COL.1.20	དཀོན༌མཆོག༌གི༌ ཁོང༌རང༌ངི༌ སྲས༌སི༌ ཁྲག༌ རྐྱང༌ཤིང༌ངི༌ཀ༌ ཕོ༌ཅེས༌པོ༌ རྒྱུད༌ཏེ༌,
COL.1.20	ཇིག༌རྟེན༌ དང༌ ནམ༌ཁའེ༌ ནང༌ང༌ ཡོད༌ཁན༌ ཚང༌མ༌,
COL.1.20	ཁོང༌ ཉམ༌པོ༌ ཞི༌དེའེ༌ ནང༌ང༌ ཁྱོང༌ང༌ ཛདས༌།
COL.1.21	སྐབས༌ཤིག༌ག༌ ཁྱོ༌ཞ༌གུན༌ དཀོན༌མཆོག༌ནེ༌ མ༌ ཐག༌རིང༌ང༌ ཡོད༌པིན༌, ཡང༌ ཁྱོ༌ཞའེ༌ ཅོ༌ཚུལ༌ དང༌ སམ༌ཚུལ༌ ངན༌པ༌ གུན༌ནི༌ ཞས༌ཏེ༌ ཁྱོ༌ཞའ༌ དཀོན༌མཆོག༌གི༌ གྲ༌འོ༌ ཨིན༌པིན༌། 
COL.1.22	ཨིན༌ནའང༌ མ༌ཤི༌ཀའ༌ སྐུ༌ཟུགས༌སི༌ ནང༌ང༌ གྲོང༌ཤེས༌པོའེ༌ ཞས༌ཏེ༌ ཁྱོ༌ཞ༌གུན༌ དཀོན༌མཆོག༌ ཉམ༌པོ༌ ཐུན༌བྲེལ༌ལི༌ ནང༌ང༌ ཁྱོང༌ང༌ ཛད༌ཏེ༌ ཨིན༌། ཏེན༌ན༌བོའེ༌ ཞས༌ཏེ༌ དཀོན༌མཆོག༌གི༌ ཁྱོ༌ཞ༌གུན༌ དམ༌པ༌, རྩང༌མ༌ དང༌ སྐྱོན༌མེད༌ ཅོའ༌ ཛད༌ཏེ༌, ཁོང༌རང༌ངི༌ དུན༌ལ༌ ཁྱོང༌ང༌ ཛདས༌།
COL.1.23	ཨིན༌ནའང༌ ཁྱོ༌ཞ༌གུན༌ འི༌ ནང༌ང༌ སྟན༌པོ༌ དུགས༌ཏེ༌ དེན༌བ༌ ཨིན༌ཁན༌བོ༌ དད༌པ༌ ཅོ༌གོས༌། ཁྱོ༌ཞ༌གུན༌ནི༌ གའ༌མོའེ༌ ནས༌ཚུལ༌ ཚོར༌ཏེ༌ དད༌པ༌ ཅོས༌ཁན༌བོའེ༌ ཀ༌ནེ༌ ཐག༌རིང༌ང༌ མ༌ཆ༌ཤིག༌, ཡང༌ ཏེ༌ གའ༌མོའེ༌ ནས༌ཚུལ༌བོ༌ ཇིག༌རྟེན༌ གང༌པོའེ༌ ནང༌ང༌ ཤད༌ཏེ༌ ཨིན༌ནོག༌། ང༌, པ༌འུ༌ལུ༌ ཏེ༌ གའ༌མོའེ༌ ནས༌ཚུལ༌ ཤད༌ཅེས༌ལ༌ དཀོན༌མཆོག༌གི༌ ཞབ༌སྟོག༌པ༌ ལྡམ༌མ༌ ཛད༌ཁན༌བོ༌ ཨིན༌།
COL.1.24	ཏ༌ ཁྱོ༌ཞ༌གུན༌ནི༌ ཕིའ༌ ངའ༌ ནགས༌ ཐོང༌ཁན༌བོའ༌ ཐད༌པོ༌ རག༌, ཅིའ༌ཟེར༌ན༌ མ༌ཤི༌ཀའེ༌ ཁོང༌རང༌ངི༌ སྐུ༌ཟུགས༌, ཆོས༌ཚོགས༌སི༌ ཕིའ༌ སྡུག༌སྔལ༌ ནམས༌ཁན༌བོའེ༌ ནང༌ང༌, ངེའང༌ ཁག༌ནེན༌ཨིན༌ ཨིན༌ནོག༌། 
COL.1.25	དཀོན༌མཆོག༌གི༌ ཁྱོ༌ཞ༌གུན༌ལ༌ ཁོང༌རང༌ངི༌ ལོན༌ གང༌པོ༌ ཤད༌ཏེ༌ ཁོང༌ངི༌ ཆོས༌ཚོགས༌གུན༌ལ༌ ཞབ༌སྟོག༌ ཞུ༌ཅེས༌སི༌ ཁག༌པོ༌ ངའ༌ ཀལ༌ལ༌ ཛདས༌། 
COL.1.26	དུས༌ཡུན༌རིང༌ དང༌ སྔུན༌མའེ༌ མིར༌རྒྱུད༌གུན༌ནི༌ ཀ༌ནེ༌ སྦས༌ཏེ༌ བོར༌ར༌ ཛད༌ཁན༌ནི༌ ཏེ༌ ལོན༌བོ༌ དག༌ས༌ དཀོན༌མཆོག༌གི༌ ཁོང༌རང༌ངི༌ མི༌ དམ༌པ༌གུན༌ལ༌ སྔོན༌ ཅུག༌ག༌ ཛདས༌། 
COL.1.27	དཀོན༌མཆོག༌གི༌ མ༌ཤི༌ཀའེ༌ ནོར༌ དང༌ སྤལ༌བོ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌ ཨིན༌ཁན༌བོ༌, ཁོང༌རང༌ངི༌ མི༌གུན༌ལ༌ ཧ༌གོ༌ཅུག༌ཅེས༌ལ༌ ཐུགས༌ཐད༌ད༌ནོག༌། དཀོན༌མཆོག༌གི༌ སང༌ཝ༌ ནི༌, མ༌ཤི༌ཀ༌ ཁྱོ༌ཞའེ༌ ནང༌ང༌ ཞུགས༌ཏེ༌ ཡོད༌ཁན༌བོ༌ ཨིན༌, ཏེ༌བོའེ༌ ཁྱོ༌ཞ༌གུན༌ལ༌ ཁོང༌ངི༌ སྤལ༌ལི༌ ནང༌ང༌ ཐུས༌ཅེས༌སི༌ རེ༌ཝ༌བོ༌ ཏང༌ང༌ནོག༌།
COL.1.28	དཀོན༌མཆོག༌གི༌ ང༌ཞའ༌ སལ༌ཁན༌ནི༌ ཤེས༌རབས༌ ཚང༌མ༌ ཉམ༌པོ༌ སྤང༌པུད༌ཨིན༌ ཡང༌ སླབ༌བྱ༌ ཏང༌ཨིན༌, ང༌ཞའེ༌ མ༌ཤི༌ཀའེ༌ སྐོར༌ལ༌ ཞན༌མ༌གུན༌ལ༌ ཤད༌དད༌། དཀོན༌མཆོག༌གི༌ དུན༌ལ༌ ཏེ༌གུན༌ མ༌ཤི༌ཀའེ༌ ནང༌ང༌ སམ༌བ༌ཅན༌ རིག༌ རྒྱུར༌ཏེ༌ ཕུལ༌ ཐུབ༌ཅེས༌ལ༌ ང༌ཞའ༌ དོད༌ད༌རག༌། 
COL.1.29	ཏེན༌ན༌བོའེ༌ཕིའ༌ མ༌ཤི༌ཀའེ༌ ངའ༌ སལ༌ལ༌ ཛད༌ཁན༌ནི༌ ཤེད༌ དང༌ ཁྱུད༌ ཚང༌མ༌ ཉམ༌པོ༌, ངའེ༌ ལས༌ མ༌སྲན༌ཏྲེ༌ ཅོའད༌།
COL.2.1	ཁྱོ༌ཞ༌, ལ༌འོ༌དོ༌ཀིའེ༌ ཆོས༌ཚོགས༌ ཡང༌ ང༌ མ༌ཐུག༌ཁན༌ནི༌ དད༌པ༌ཅན༌ ཚང༌མ༌ དད༌པའེ༌ ནང༌ང༌ ལྡན༌ཅེས༌སི༌ ཕིའ༌ ངའེ༌ ཚེར༌ཁ༌ ཅོ༌ཨིན༌ སྲན༌ཏྲེ༌ ལས༌ ཅོ༌ཁན༌བོ༌ ཁྱོ༌ཞའ༌ ཧ༌གོ༌ ཅུག༌ཉིན༌རག༌། 
COL.2.2	ངའེ༌ ཁོང༌གུན༌ལ༌ སྤོས༌པ༌ སྐྱེ༌ཅུག༌ཅེས༌ དང༌ གཅེས༌པའེ༌ ནང༌ང༌ ཐུན༌བྲེལ༌ ཆ༌ཅེས༌སི༌ དོད༌པ༌ ཅོའད༌། ཁོང༌གུན༌ལ༌ དཀོན༌མཆོག༌གི༌ སང༌ཝའེ༌ ནང༌ང༌ བོར༌ར༌ ཛད༌ཁན༌ནི༌ ཐབས༌, ཀ༌བོ༌ མ༌ཤི༌ཀ༌ ཁོང༌རང༌ ཨིན༌, ཏེ༌བོ༌ ཧ༌གོ༌ཅེས༌སི༌ ནང༌ང༌ ལོ༌ཁྱེལ༌ གང༌པོ༌ ཡོང༌གོ༌ཤེས༌སི༌ ངའེ༌ དོད༌པ༌ རག༌། 
COL.2.3	མ༌ཤི༌ཀའེ༌ ནང༌ང༌ དཀོན༌མཆོག༌གི༌ ཤེས༌རབས༌ དང༌ ཡོན༌ཏན༌ནི༌ སྟེར༌ ཚང༌མ༌ སྦས༌ཏེ༌ ཡོད༌ཏེ༌ ཨིན༌ནོག༌།
COL.2.4	སུ༌ཞིག༌གིའང༌ ཁས༌པའེ༌ སྤེ༌ར༌གུན༌ ཏངས༌ཏེ༌ ཁྱོ༌ཞའ༌ གོབ༌སྐོར༌ མི༌ཉན༌ཅེས༌སི༌ ཕིའ༌ ངའེ༌ ཏེ༌གུན༌ ཁྱོ༌ཞའ༌ ཤད༌དད༌། 
COL.2.5	ཟུགས༌སི༌ ཐོག༌ནེ༌ ང༌ ཁྱོ༌ཞ༌གུན༌ ཉམ༌པོ༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ ཁྱོ༌ཞའ༌ ཉམ༌པོ༌ ཨིན༌། ཡང༌ ཁྱོ༌ཞ༌གུན༌ ཐུན༌ཏེ༌ མ༌ཤི༌ཀའེ༌ དད༌པའེ༌ ནང༌ང༌ སྟན༌པོ༌ དུགས༌ཏེ༌ ཡོད༌ཁན༌བོ༌ ཚོར༌ཏེ༌ ངའ༌ ཐད༌པོ༌ སོང༌།
COL.2.6	ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ མ༌ཤི༌ཀ༌ ཡེ༌ཤུ༌ ཁྱོ༌ཞ༌རང༌ངི༌ གཙོ༌བོ༌ ཨིན༌ཁན༌བོ༌ ཨིད༌ཤེས༌ ཅོའ༌ ཙོགས༌ལ༌ ཏ༌རུང༌ངའང༌ ཁོང༌ངི༌ ནང༌ང༌ དུག༌ཤིག༌། 
COL.2.7	ཁྱོ༌ཞ༌གུན༌ནི༌ མ༌ཤི༌ཀའེ༌ ནང༌ང༌ པ༌ཀྲག༌ རྐྱངས༌ཏེ༌ ཡར༌རྒྱས༌ ཅོ༌ཨིན༌, དད༌པ༌བོ༌ སྟན༌པོ༌ ཅོ༌ཤིག༌ ཀ༌ཟུག༌གི༌ ཁྱོ༌ཞ༌གུན༌ལ༌ སླབས༌ཏེ༌ ཨིན༌པིན༌། ཏེ༌ནེ༌ ཁྱོ༌ཞ༌གུན༌ནི༌ དུས༌རྒྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌།
COL.2.8	སུ༌ཞིག༌གིའང༌ ཁྱོ༌ཞ༌གུན༌ལ༌ ཏོན༌ཏག༌ མེད༌ཁན༌ དང༌ ཟུས༌མ༌ སླབ༌བྱ༌ གུན༌ རྒྱུད༌ཏེ༌, གོབ༌སྐོར༌ མི༌ཅུག༌ཅེས༌ལ༌ ཤང༌ ཅོ༌ཤིག༌, ཏེ༌ སླབ༌བྱ༌གུན༌ མ༌ཤི༌ཀའེ༌ མན༌པ༌, མིའི༌ ལུག༌སྲོལ༌ དང༌ ཇིག༌རྟེན༌ནི༌ ངན༌པ༌ སེམས༌ཉིད༌དི༌ ཝང༌གུན༌ནེ༌ ཡོངས༌ཏེ༌ ཨིན༌ནོག༌། 
COL.2.9	གོབ༌སྐོར༌ མི༌ཅུག༌ཅེས༌པོ༌ ཏན༌ཏན༌ ཅོ༌ཤིག༌, ཅིའ༌ཟེར༌ན༌ མ༌ཤི༌ཀའེ༌ སྐུ༌ཟུགས༌སི༌ ནང༌ང༌ དཀོན༌མཆོག༌ གང༌པོ༌ ནས༌ཏེ༌ ཨིན༌ནོག༌། 
COL.2.10	ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ ཅིག༌གྲིལ༌ ཆ༌ཅེས༌པོའེ༌ ཁྱོ༌ཞའེ༌ ནང༌ང༌ ཡང༌ ཅའང༌ གོས༌སྡོམ༌ ལུས༌ས༌ མ༌ནོག༌། ཁོང༌ ནི༌ ཝང༌ ཡོད༌ཁན༌ དང༌ ཝང༌སྲུལ༌པ༌ ཚང༌མའེ༌སང༌ ཆེ༌ཤོག༌པོ༌ ཞུགས༌ཏེ༌ ཨིན༌ནོག༌།
COL.2.11	ཁྱོ༌ཞའེ༌, མ༌ཤི༌ཀའེ༌ ནང༌ང༌ དད༌པ༌ ཅོའ༌ཅིག༌, ཁྱོ༌ཞ༌གུན༌ནི༌ སེམས༌ལ༌ སུན༌ནད༌
COL.2.12	ཁྱོ༌ཞའེ༌ ཁྲུས༌ལེན༌ན༌ཅིག༌, ཁྱོ༌ཞ༌གུན༌ ཤི༌ཏེ༌ མ༌ཤི༌ཀ༌ ཉམ༌པོ༌ སུབས༌ཏེ༌ ཨིན༌། ཡང༌ ཁོང༌ ཉམ༌པོ༌ སོན༌པོའང༌ ལངས༌ཏེ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ མ༌ཤི༌ཀ༌ ཤི༌ཁན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ དཀོན༌མཆོག༌གི༌, ཏེ༌ ཁྱུད༌པོའེ༌ ནང༌ང༌ ཨིད༌ཤེས༌ ཅོས༌ཏེ༌ ཨིན༌ནོག༌།
COL.2.13	སྡིག༌པ༌ དང༌ སྡིག༌པའེ༌ དོད༌པ༌གུན༌ནི༌ ཀ༌ནེ༌ མི༌ཐར༌ཅེས༌པོའེ༌ ཞས༌ཏེ༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཤི༌ཏེ༌ ཨིན༌པིན༌། ཏེ༌ནེའང༌ དཀོན༌མཆོག༌གི༌ ང༌དང༌ངི༌ སྡིག༌པ༌ ཚང༌མའ༌ ཤགས༌པ༌ སལ༌ལ༌ ཛད༌ཏེ༌, མ༌ཤི༌ཀ༌ ཉམ༌པོ༌ ཁྱོ༌ཞ༌གུན༌ སོན༌ཏེའ༌ ལང༌ང༌ ཛདས༌། 
COL.2.14	དཀོན༌མཆོག༌གི༌ ང༌དང༌ངི༌ རྒྱབ༌གལ༌ལ༌ སྤང༌པོ༌ ཏང༌ཁན༌ནི༌ སྡིག༌པའེ༌ ཐོ༌གུན༌ ཤིགས༌ཏེ༌, མ༌ཤི༌ཀའེ༌ རྐྱང༌ཤིང༌ངི༌ཀ༌ ཟེ༌རུ༌ རྒྱབས༌ཏེ༌ མེད༌ཁན༌ ཅོའ༌ ཛདས༌། 
COL.2.15	ཏེ༌ཟུག༌ ཛད༌ཏེ༌ དཀོན༌མཆོག༌གི༌ ཝང༌ དང༌ ཝང༌སྲུལ༌ཁན༌ནི༌ ངན༌པ༌ སེམས༌ཉིད༌ ཚང༌མའེ༌ ཝང༌བོ༌ མེད༌ཁན༌ ཅོའ༌ ཛདས༌། མ༌ཤི༌ཀ༌ རྐྱང༌ཤིང༌ངི༌ཀ༌ གྲོངས༌ཏེ༌ སོན༌ཏེའ༌ ཞངས༌ཅེས༌ རྒྱུད༌ཏེ༌, སྲོག༌ ཡོད༌ཁན༌ ཚང༌མའེ༌ དུན༌ལ༌ ཏེ༌གུན༌ལ༌ ཁྲེལ༌ཅུག༌ག༌ ཛད༌ཏེ༌ རྒྱལ༌ཁའ༌ ནེན༌ན༌ ཛདས༌།
COL.2.16	ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཅི༌རིག༌ ཟའད༌ ཡ༌ ཐུང༌ངད༌, ཆོས༌སི༌ ཡ༌ ནམ༌གང༌ངི༌ དུས༌ཆེན༌ ཙི༌ཅེས༌, ཤབ༌བད༌དི༌ ཞག༌གུན༌ མི༌སྲུང༌ཅེས༌ལ༌ སྐྱོན༌ ཕིང༌ཁན༌གུན༌ལ༌ སྣང༌ང༌ མ༌ཏང༌ཤིག༌། 
COL.2.17	ཏེ༌ ཁྲིམས༌ ཚང༌མ༌ སྐྱོད༌ཅེས༌ཅན༌ནི༌ ངོས༌མ༌བོའེ༌ ཀྲིབ༌ཀྱག༌ ཨིན༌པིན༌, ཏ༌ མ༌ཤི༌ཀ༌ ནི༌ ཏེན༌ན༌ ངོས༌མ༌བོ༌ ཨིན༌། 
COL.2.18	པས༌མོ༌ སྟན༌ཟུན༌ ཡང༌ ཕོ༌ཉ༌ ཅོལ༌ཅེས༌སི༌ ནང༌ང༌ མ༌ ཐད༌པོ༌ ཅོ༌ཁན༌གུན༌ལ༌, ཁྱོ༌ཞ༌གུན༌ དཀོན༌མཆོག༌གི༌ དེན༌བའེ༌ ལམ༌ནེ༌ ཐག༌རིང༌ང༌ ཁྱེར༌ མ༌ཅུག༌ཤིག༌། དཀོན༌མཆོག༌གི༌ ཁོང༌ང༌ ཉི༌ལམ༌ རྒྱུད༌ཏེ༌ ཏེ༌གུན༌ནི༌ སྐོར༌ལ༌ ཤད༌ད༌ ཛདས༌ ཟེར༌ར༌ནོག༌། ཨིན༌ནའང༌ ཁོང༌ངི༌ སྡིག༌ཅན༌ སམ༌བ༌གུན༌ནི༌ ཁོང༌གུན༌ ཕོ༌སོ༌ཅན༌ རྒྱུར༌ ཅུགས༌ཏེ༌ ཨིན༌ནོག༌། 
COL.2.19	ཏེ༌གུན༌ནི༌ བྲེལ༌བོ༌ མ༌ཤི༌ཀ༌ ཉམ༌པོ༌ ཆད༌ཏེ༌ ཨིན༌ནོག༌, ཀ༌བོ༌ ཁོང༌གུན༌ནི༌ དབུ༌ ཨིན༌། ཡང༌ མ༌ཤི༌ཀའེ༌ ཟུགས༌ གང༌པོ༌ ༼ཡང༌ན༌ ཆོས༌ཚོགས༌པོ༌༽ ཤ༌ དང༌ རྒྱུས༌པ༌ གུན༌ནི༌ ཉམ༌པོ༌ ཟུམས༌ཏེ༌ བོར༌ར༌ ཛད༌ཏེ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌ ལྡན༌ ཅུག༌ག༌ ཛད༌ད༌ནོག༌།
COL.2.20	ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ ཤི༌ཅེས༌པོའེ༌, ཁོང༌ངི༌ ཇིག༌རྟེན༌ནི༌ ངན༌པ༌ སེམས༌ཉིད༌དི༌ ཝང༌སྲུལ༌པ༌གུན༌ནི༌ ཡོག༌ནེ༌ ཁྱོ༌ཞའ༌ ཐར༌ ཅུག༌ག༌ ཛདས༌, ཏེ༌ནེ༌ ཅིའ༌ ཁྱོ༌ཞའེ༌ ཏ༌རུང༌ངའང༌ ཇིག༌རྟེན༌ནི༌ ཁྲིམས༌གུན༌ནི༌ ཁའ༌ཉན༌ནད༌? 
COL.2.21	སྤེར༌ན༌ ལག༌པའ༌ མ༌ཁུར༌ཤིག༌, མ༌ཉང༌ཤིག༌, ཡང༌ ལག༌པ༌ མ༌ཐུག༌ཤིག༌ ཟེར༌ར༌ནོག༌! 
COL.2.22	ཏེ༌ ཚིར༌ཀ༌གུན༌ ཀོལ༌ཏེ༌ སྟིང༌ནེ༌ མེད༌ཁན༌ ཆ༌ཅེས༌པོ༌ དཀོན༌མཆོག༌གི༌ ཐབས༌ལྡིང༌ང༌ ཛདས༌, ཅིའ༌ཟེར༌ན༌ ཏེ༌གུན༌ མིའི༌ སླབ༌བྱ༌ དང༌ བཀའ༌ཏང༌ཁན༌ གུན༌ མ༌ནེ༌ ཡང༌ ཅའང༌ མ༌ནོག༌། 
COL.2.23	མི༌གུན༌ལ༌ ཏེ༌ ཁྲིམས༌པོ༌ ཤེས༌རབས༌ཅན༌ ཐོང༌ང༌ནོག༌ ཅིའ༌ཟེར༌ན༌ ཏེ༌ ཁྲིམས༌པོའེ༌ ཁོང༌གུན༌ལ༌ ཅི༌ཚང༌མའེ༌སང༌ ཏེ༌བོ༌ ཁག༌ཅན༌ སམ༌ཅེས༌, པས༌མོ༌ ཅོས༌ཏེ༌ དམ༌པ༌ ཐོང༌ཅུག༌ཅེས༌, དང༌ རང༌ངི༌ ཟུགས༌པོའ༌ ནགས༌ སྟན༌ཅེས༌ གུན༌ སླབ༌བ༌ནོག༌། ཨིན༌ནའང༌ དེན༌བའ༌ ཁོང༌གུན༌ལ༌ རང༌རང༌ངི༌ དོད༌པ༌ ངན༌པ༌གུན༌ལ༌ ཕམ༌ཀལ༌ཅེས༌སི༌ ནང༌ང༌ ཏེ༌ ཁྲིམས༌གུན༌ནི༌ རོགས༌ ཅོའ༌ མ༌ནོག༌།
COL.3.1	ཏ༌ དཀོན༌མཆོག༌གི༌ ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ མི༌ཚེ༌ སོ༌མ༌ཞིག༌གི༌ ནང༌ང༌ ལང༌ང༌ ཛད༌ པ༌སང༌, ཁྱོ༌ཞའེ༌ ནམ༌ཁའེ༌ ནང༌ང༌ ཡོད༌ཁན༌གུན༌ནི༌ དོད༌པ༌ བོར༌ཤིག༌ ཀ༌རུ༌ མ༌ཤི༌ཀ༌, དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ ཞུགས༌ཏེ༌ ཡོད༌། 
COL.3.2	ཇིག༌རྟེན༌ནི༌ ནང༌ང༌ ཡོད༌ཁན༌གུན༌ནི༌ སྐོར༌ལ༌ སམ༌བ༌ མ༌ཏང༌ང༌, ནམ༌ཁའེ༌ ནང༌ང༌ ཡོད༌ཁན༌གུན༌ནི༌ སྐོར༌ལ༌ སམ༌བ༌ ཏོང༌ཤིག༌། 
COL.3.3	ཅིའ༌ཟེར༌ན༌ ཁྱོ༌ཞ༌གུན༌ སྔུན༌མའེ༌ སྡིག༌ཅན༌ མི༌ཚེ༌ ཕུད༌ཅེས༌སི༌ ནང༌ང༌ ཤི༌ཏེ༌ དཀོན༌མཆོག༌གི༌ ནང༌ང༌ ཁྱོ༌ཞའེ༌ དེན༌བའེ༌ མི༌ཚེ༌བོ༌ མ༌ཤི༌ཀ༌ ཉམ༌པོ༌ སྦས༌ཏེ༌ ཡོད༌། 
COL.3.4	ཁྱོ༌ཞ༌གུན༌ལ༌ མི༌ཚེ༌ སོ༌མ༌ སལ༌ཁན༌ནི༌ མ༌ཤི༌ཀ༌ ལོགས༌ཏེ༌ སྐྱོད༌ད༌ཅིག༌, ཁྱོ༌ཞ༌གུན༌ནའང༌ ཟིར༌རྗིད༌དི༌ ནང༌ང༌ ཁོང༌ ཉམ༌པོ༌ སྔོན༌ཨིན༌།
COL.3.5	ཏེ༌བོའེ༌ཕིའ༌ ཁྱོ༌ཞ༌གུན༌ནི༌ སྡིག༌པའེ༌ དོད༌པ༌གུན༌ མེད༌ཁན༌ ཅོ༌ཤིག༌། སྤེར༌ན༌ ངན༌པའེ༌ ལུས༌བྲེལ༌, ཟུགས༌སི༌ ཐོག༌ནེ༌ ཁྲེལ༌མེད༌དི༌ ལས༌, ངན༌པའེ༌ ལུས༌བྲེལ༌ལི༌ དོད༌པ༌, དོད༌པ༌ ངན༌པ༌, ནབ༌སེམས༌ ༼ནབ༌སེམས༌ཅན༌གུན༌ནི༌ ཇིག༌རྟེན༌ནི༌ ནོར༌ལ༌ ཆག༌ཤེས༌པོ༌ སྐུན༌དྲ༌ ཅོལ༌ཁན༌ ཙོགས༌ ཨིན༌ནོག༌༽། 
COL.3.6	ཏེན༌ན༌གུན༌ནི༌ ཞས༌ཏེ༌ ཁའ༌ མི༌ཉན༌ཁན༌གུན༌ནི༌ཀ༌ དཀོན༌མཆོག༌གི༌ ཐུགས༌སྲོ༌ བབས༌ཤེས༌ ཨིན༌ནོག༌། 
COL.3.7	དུས༌ཤིག༌ག༌ ཁྱོ༌ཞ༌གུན༌ནའང༌ ཏེན༌ན༌ ཙོགས༌སི༌ ངན༌པའེ༌ ལམ༌མི༌ཀ༌ གྲུལ༌ལད༌པིན༌, 
COL.3.8	ཨིན༌ནའང༌ ཏ༌ སྲོ༌ ཡོང༌ཅེས༌, ཁྲག༌ལུང༌, ངན༌སེམས༌, ཞན༌མའེ༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཅེས༌ དང༌ ཁ༌ངན༌པ༌ ཚང༌མའ༌ ཕང༌གོས༌། 
COL.3.9	ཅིག༌ དང༌ ཅིག༌ག༌ ཟུན༌ མ༌ཏང༌ཤིག༌, ཅིའ༌ཟེར༌ན༌ ཁྱོ༌ཞའེ༌ སྔུན༌མའེ༌ སམ༌ཚུལ༌ དང༌ ལས༌ ངན༌པ༌ གུན༌ ཕངས༌ཏེ༌ ཨིན༌། 
COL.3.10	ཁྱོ༌ཞ༌རང༌གུན༌ལ༌ སྤྱོད༌པ༌ སོ༌མའེ༌ ཀོས༌ལག༌ སྐོན༌ཤིག༌, ཡང༌ ཁྱོ༌ཞའ༌ ཛད༌ཁན༌ནི༌ དཀོན༌མཆོག༌ ཤེ༌ཤེས༌སི༌ ནང༌ང༌ ལྡན༌ཨིན༌ སོང༌ཏེ༌ ཁྱོ༌ཞའེ༌ སྤྱོད༌པ༌ ཁོང༌ངི༌ ཙོགས༌ རྒྱུར༌ཅུག༌ཤིག༌། 
COL.3.11	ཏེ༌ མི༌ཚེ༌ སོ༌མ༌བོའེ༌ ནང༌ང༌ ཁྱོ༌ཞ༌གུན༌ ཡ༌ཧུ༌དཱ༌པ༌ ཡ༌ ཡ༌ཧུ༌དཱ༌པ༌ མན༌ཁན༌, སུན༌ནད༌ ཅོ༌ཁན༌ ཡ༌ མ༌ཅོ༌ཁན༌, ཞན༌ཡུལ༌ལི༌ མི༌, སྤྱོད༌ལམ༌ མེད༌ཁན༌ནི༌ མི༌, ཚེ༌ཡོག༌ ཡ༌ རང༌ཝང༌ཅན༌ ཨིན༌ཅེས༌པོ༌ ཁག༌ཅན༌ མ༌ནོག༌, ཨིན༌ནའང༌ ཚང༌མའེ༌སང༌ ཁག༌ཅན༌བོ༌ ནི༌ མ༌ཤི༌ཀ༌ ཨིན༌ནོག༌, ཡང༌ ཁོང༌ ང༌དང༌ ཚང༌མའེ༌ ནང༌ང༌ ཞུག༌ས༌ནོག༌།
COL.3.12	ཁྱོ༌ཞ༌གུན༌ དཀོན༌མཆོག༌གི༌ ལྡམས༌ཁན༌ནི༌ དམ༌པ༌ དང༌ གཅེས༌པ༌ གུན༌ ཨིན༌ པ༌སང༌, རང༌དང༌རང༌ང༌ སྙིང༌རྗེ༌, ཞན༌སེམ༌, པས༌མོ༌, ཉམ༌ཤུང༌ དང༌ ཟོད༌པའེ༌ ཀོས༌གུན༌ སྐོན༌ཤིག༌། 
COL.3.13	ཁྱོ༌ཞའ༌ ཞན༌མའེ༌ རྒྱབ༌གལ༌ལ༌ ཟེར༌རྒྱུ༌ ཡོད༌ན༌, ཟོད༌པ༌ ཅོས༌ཏེ༌ ཏེ༌གུན༌ལ༌ ཤགས༌པ༌ ཏོང༌ཤིག༌། གཙོ༌བོའེ༌ ཁྱོ༌ཞ༌གུན༌ལ༌ ཤགས༌པ༌ སལ༌ཁན༌ ཙོགས༌ལ༌ ཁྱོ༌ཞ༌གུན༌ནིའང༌ ཅིག༌ དང༌ ཅིག༌ག༌ ཤགས༌པ༌ ཏོང༌ཤིག༌། 
COL.3.14	ཚང༌མའེ༌སང༌ ཁག༌ཅན༌ ནི༌, ཁྱོ༌ཞའེ༌ ཁྱོ༌ཞ༌རང༌ང༌ བྱམས༌པའེ༌ ཀོས༌པོ༌ སྐོན༌ཤིག༌, ཀ༌བོའེ༌ ང༌དང༌གུན༌ ཛོམས༌པོ༌ ཐུན༌བྲེལ༌ལི༌ ནང༌ང༌ བོར༌ར༌ནོག༌། 
COL.3.15	ཡང༌ ཁྱོ༌ཞ༌གུན༌ ཟུགས༌ ཅིག༌གི༌ ཡན༌ལག༌ ཙོགས༌ལ༌ ཞི༌དེ༌ ནང༌ང༌ དུག༌ག༌ལ༌ བོད༌ད༌ ཛད༌ པ༌སང༌, མ༌ཤི༌ཀའེ༌ ཞི༌དེའ༌ ཁྱོ༌ཞའེ༌ སྙིང༌གུན༌ནི༌ ནང༌ང༌ ཝང༌སྲུལ༌ ཅུག༌ཤིག༌། དུས༌རྒྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌།
COL.3.16	མ༌ཤི༌ཀའེ༌ སྟོབས༌ཅན༌ ལོན༌གུན༌ ཁྱོ༌ཞ༌གུན༌ནི༌ སྙིང༌ དང༌ སེམས༌སི༌ ནང༌ང༌ ནས༌ཅུག༌ཤིག༌། དཀོན༌མཆོག༌གི༌ སལ༌ཁན༌ནི༌ ཤེས༌རབས༌ ཚང༌མ༌ ཉམ༌པོ༌ ཁྱོ༌ཞ༌གུན༌ནི༌ ཅིག༌ དང༌ ཅིག༌ག༌ སླབ༌བྱ༌ དང༌ ཁ༌ད༌ ཏོང༌ཤིག༌། དཀོན༌མཆོག༌ག༌ སུང༌གུར༌, གུར༌མ༌ དང༌ སེམས༌ཉིད༌དི༌ གླུ༌གུན༌ ཕུལ༌ ཟ༌ནེ༌, སྙིང༌ནེ༌ ཐུག༌རྗེ༌ཆེ༌ ཞུ༌ཤིག༌། 
COL.3.17	ཡང༌ ཁྱོ༌ཞའེ༌ ཅི༌ཞིག༌ ཟེར༌རད༌ ཡ༌ ཅོའད༌, ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཨིན༌ ཏེ༌བོ༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌ ཅོ༌ཤིག༌།
COL.3.18	ན༌མ༌གུན༌, ཁྱོ༌ཞའ༌ རང༌ངི༌ མག༌པ༌གུན༌ནི༌ ཝང༌ངི༌ ཡོག༌ག༌ དུག༌ཤིག༌, ཅིའ༌ཟེར༌ན༌ གཙོ༌བོའེ༌ སློབ༌ཕྲུག༌ ཨིན༌ཅེས༌པོའེ༌ ཏེ༌ཙོགས༌ ཅོ༌གོ༌ཤེས༌ ཨིན༌ནོག༌།
COL.3.19	མག༌པ༌གུན༌, རང༌ངི༌ ན༌མའ༌ ཡ༌ཤ༌ ཅོས༌ཤིག༌, ཡང༌ ཁོང༌གུན༌ལ༌ ནགས༌ མ༌སྟན༌ཤིག༌།
COL.3.20	ཕྲུ༌གུ༌གུན༌, ཕ༌མའེ༌ ཟེར༌ཁན༌ ཚང༌མའ༌ ཁའ༌ཉོན༌ཤིག༌, ཏེ༌བོའ༌ གཙོ༌བོ༌ ཐུགས༌ཐད༌ད༌ནོག༌། 
COL.3.21	ཨ༌བ༌གུན༌ རང༌ངི༌ ཕྲུ༌གུའ༌ མངས༌ཏེའང༌ ལྡམས༌ཏེ༌ མ༌བོར༌ཤིག༌, ཏེ༌ཟུག༌ ཅོ༌ན༌ ཁོང༌གུན༌ནི༌ སྤོས༌པ༌ ཆག༌ག༌ནོག༌།
COL.3.22	ཡོག༌པོ༌གུན༌, ཁྱོ༌ཞའེ༌ ཇིག༌རྟེན༌ནི༌ སྤོན༌བོ༌གུན༌ནི༌ ཟེར༌ཁན༌ ཚང༌མའ༌ ཁའ༌ཉོན༌ཤིག༌། ཁྱོ༌ཞ༌གུན༌ནི༌ ཁོང༌ངི༌ སྟོད༌པ༌ ཐོབ༌ཅེས༌ ཡ༌ ཁོང༌གུན༌ནི༌ སྟའ༌ ཟ༌ནེ༌ ཅིག༌པོ༌ མན༌པ༌, གཙོ༌བོའ༌ ཀུས༌པ༌ ཅོ༌ཅེས༌ དང༌ སེམས༌ ཟང༌པོ༌ ཡོད༌ཅེས༌པོའེ༌ ཏེ༌བོ༌ ཅོ༌ཤིག༌། 
COL.3.23	ཅི༌ ལས༌ཤིག༌ ཅོའད༌ནའང༌, སྙིང༌ ཐག༌པ༌ནེ༌ ཅོས༌ཤིག༌། མི༌ མན༌པ༌, གཙོ༌བོའེ༌ ཕིའ༌ ཅོས༌ཏེ༌ ཨིན༌ སོམ༌ཤིག༌། 
COL.3.24	གཙོ༌བོའེ༌ སོལ༌རས༌སི༌ ཚུལ༌ལ༌ ནོར༌སྐལ༌ སལ༌ཅེས༌པོ༌ ཨིད༌ཏུ༌ ཅོ༌ཤིག༌, ཅིའ༌ཟེར༌ན༌ ཁྱོ༌ཞའེ༌ ཞབ༌སྟོག༌ ཞུ༌ཁན༌ནི༌ དེན༌བའེ༌ སྤོན༌བོ༌ ནི༌ གཙོ༌བོ༌ མ༌ཤི༌ཀ༌ ཞུགས༌ཏེ༌ ཨིན༌ནོག༌། 
COL.3.25	གལ༌ཏེས༌ ཁྱོ༌རང༌གུན༌ནི༌ ངན༌པ༌ ཅོ༌ན༌, ངན༌པ༌ ཅོ༌ཁན༌ནི༌ ལན༌བོའ༌ ཆད༌པ༌ ཕོག༌ཨིན༌, ཅིའ༌ཟེར༌ན༌ དཀོན༌མཆོག༌གི༌ སུའང༌ ཆོག༌རིས༌ ཅོའ༌ ཛད༌ད༌ མ༌ནོག༌།
COL.4.1	སྤོན༌བོ༌གུན༌, ཁྱོ༌ཞའེ༌ ཚེ༌ཡོག༌གུན༌ལ༌ འོས༌པ༌ དང༌ རྒྱལ༌ལ༌ ཅོ༌ཤིག༌, ཅིའ༌ཟེར༌ན༌ ཁྱོ༌ཞ༌གུན༌ལའང༌ ནམ༌ཁའེ༌ ནང༌ང༌ ཞུགས༌ཁན༌ནི༌ སྤོན༌བོ༌ ཡོད༌ཁན༌བོ༌ རྒྱུས༌ཨིན༌ནོག༌།
COL.4.2	ཁག༌ཅན༌ ཐེས༌ཏེ༌ སྨོས༌ལམ༌ ཞུ༌ཅེས༌པོ༌ མ༌ནེ༌ ཕང༌ མ༌གོས༌། ཡང༌ སྨོས༌ལམ༌ ཞུ༌ ཟ༌ནེ༌, ཁྱོ༌ཞའེ༌ སམ༌བ༌ ཅུན༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌། 
COL.4.3	གཙོ༌བོའེ༌ ལམ༌ ཕེའ༌ ཛད༌ཏེ༌ མ༌ཤི༌ཀའེ༌ སྐོར༌ལ༌ སང༌ཝའེ༌ ཐབས༌པོ༌ ཤད༌ཉན༌ཅེས༌ལ༌ ང༌ཞའེ༌ ཕིའང༌ སྨོས༌ལམ༌ ཞུས༌ཤིག༌, ཀ༌བོའེ༌ ཞས༌ཏེ༌ ང༌ ཙོན༌ནི༌ ནང༌ང༌ ཨིན༌། 
COL.4.4	ཡང༌ ང༌ ཏེ༌ ལོན༌བོ༌ སལ༌པོ༌ ཅོས༌ཏེ༌ ཤད༌ ཐུབ༌ཅེས༌ལ༌ སྨོས༌ལམ༌ ཞུས༌ཤིག༌, སལ༌པོ༌ ཅོས༌ཏེ༌ ཤད༌ཅེས༌པོ༌ ངའེ༌ ཁག༌ ཨིན༌ནོག༌།
COL.4.5	དད༌པ༌ མེད༌ཁན༌གུན༌ ཉམ༌པོ༌ བྲེལ༌ ཅོ༌ ཟ༌ནེ༌ ཁོང༌གུན༌ དད༌པོའེ༌ ནང༌ང༌ ཁྱོང༌ཅེས༌ལ༌ སྐབས༌ ཐོབ༌ཁན༌ ཚང༌མ༌ ཤེས༌རབས༌ ཉམ༌པོ༌ ཀོལ༌ཤིག༌། 
COL.4.6	ཁྱོ༌ཞའེ༌ སྤེ༌ར༌ ལྡེ༌མོ༌ དང༌ ཇམ༌པོ༌ ཉམ༌པོ༌ ཏང༌ན༌ ཁྱོ༌ཞའེ༌ ཁོང༌གུན༌ལ༌ ལན༌ ཚང༌མ༌ རྒྱལ༌ལ༌ ཅོས༌ཏེ༌ ཏང༌ཉན༌ཨིན༌།
COL.4.7	ཏི༌ཁི༌ཀུས༌སི༌ ངའེ༌ སྐོར༌ལ༌ ནས༌ཚུལ༌ ཚང༌མ༌ ཁྱོ༌ཞ༌གུན༌ལ༌ ཞིབ༌སལ༌ ཅོས༌ཏེ༌ ཤད༌ད༌ནོག༌། ཁོ༌ ནི༌ ངའེ༌ གཅེས༌པ༌ སྤུན༌, ཞབ༌སྟོག༌པ༌ ཡང༌ ངའེ༌ ཕྲོ༌པ༌ གཙོ༌བོའེ༌ ནང༌ང༌ ཨིད༌ཤེས༌ཅན༌ ལས༌ ཅོ༌ཁན༌ཞིག༌ ཨིན༌། 
COL.4.8	མིག༌སལ༌ལི༌ ཁྱོ༌ཞ༌གུན༌ལ༌ སྤོས༌པ༌ ཏང༌ཅེས༌ དང༌ ང༌ཞའེ༌ ནས༌ལུག༌གུན༌ ཧ༌གོ༌ ཐུབ༌ཅེས༌སི༌ ཕིའ༌, ངའེ༌ ཁོ༌ ཁྱོ༌ཞ༌གུན༌ ཡོད༌ས༌ ཀལ༌ལད༌། 
COL.4.9	ཁོ༌ ཉམ༌པོ༌ ཨོ༌ནེ༌སི༌མུས༌སའང༌ ཀལ༌ལད༌, ཨོ༌ནེ༌སི༌མུས༌ མ༌ ཨིད༌ཤེས༌ཅན༌ ཞབ༌སྟོག༌པ༌ དང༌ གཅེས༌པ༌ སྤུན༌, ཁྱོ༌ཞ༌རང༌ངི༌ ཕྲོ༌ནེ༌ ཅིག༌ ཨིན༌ནོག༌། ཁོང༌གུན༌ནི༌ ཁྱོ༌ཞའ༌ འི༌རུ༌ བྱུང༌ཨིན༌ ཡོད༌ཁན༌ ཚང༌མའེ༌ སྐོར༌ལ༌ ཤད༌ཨིན༌།
COL.4.10	ངའེ༌ ཕྲོ༌པ༌ ཙོན༌པ༌ ཨ༌རིས༌ཏར༌ཀུས༌སི༌ ཁྱོ༌ཞ༌གུན༌ལ༌ ཇུ༌ ཞུ༌རུག༌, ཡང༌ མར༌ཀུས༌ བཱར༌ན༌བས༌སི༌ ནོའེང༌
COL.4.11	ཡང༌ ཡེ༌ཤུ༌ ཟེར༌ཁན༌ ཡུས༌ཏུས༌སིའང༌ ཁྱོ༌ཞའ༌ ཇུ༌ ཀལ༌དུག༌། འི༌ཀ༌ ང༌ ཉམ༌པོ༌ དཀོན༌མཆོག༌གི༌ རྒྱལ༌སྲིད༌དི༌ ཕིའ༌ ལས༌ ཅོ༌ཁན༌གུན༌ནི༌ ཕྲོ༌ནེ༌ ཡ༌ཧུ༌དཱ༌པ༌ དད༌པ༌ཅན༌ ཏེན༌ན༌ མི༌ སུམ༌ཀོ༌ མ༌ནེ༌ མེད༌, ཡང༌ ཁོང༌གུན༌ནི༌ ངའ༌ མ༌སྲན༌ཏྲེ༌ སྤོས༌པ༌ ཏང༌དུག༌།
COL.4.12	ཁྱོ༌ཞའེ༌ ཕྲོ༌པ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ ཨེ༌པ༌ཕའ༌རས༌སི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། ཡང༌ ཁོའེ༌ ཁྱོ༌ཞ༌གུན༌ དད༌པའེ༌ ནང༌ང༌ ལྡན༌ཁན༌ དང༌ ལོ༌ཁྱེལ༌ གང༌པོ༌ ཉམ༌པོ༌ དཀོན༌མཆོག༌གི༌ ཐུག༌གོངས༌ ཚང༌མའེ༌ ནང༌ང༌ སྟན༌པོ༌ དུག༌ཅེས༌སི༌ ཕིའ༌ དུས༌རྒྱུན༌ སྙིང༌ངི༌ ཐིལ༌ནེ༌ སྨོས༌ལམ༌ ཞུ༌རུག༌། 
COL.4.13	ཁྱོ༌ཞའ༌ དང༌ ལ༌འོ༌དོ༌ཀིའ༌ དང༌ ཧི༌ཡར༌རི༌པུ༌ལིས༌སི༌ དད༌པ༌ཅན༌ གུན༌ནི༌ ཕིའ༌ ཁོའེ༌ སྲན༌ཏྲེ༌ ལས༌ ཅོ༌ཨིན༌ ཡོད༌ཁན༌བོའ༌ ངའེ༌ སྤང༌པོ༌ ཏང༌ངད༌།
COL.4.14	སྤུན༌ དེ༌མཱས༌ དང༌ ང༌དང༌ངི༌ གཅེས༌པའེ༌ ཨམ༌ཆི༌ ལུ༌ཀ༌ ཉིས༌ཀོའེ༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། 
COL.4.15	ལ༌འོ༌དོ༌ཀིའ༌ ཡོད༌ཁན༌ནི༌ སྤུན༌ དང༌ སྤུན༌མོ༌ གུན༌, ང༌དང༌ངི༌ སྤུན༌མོ༌ ནིམ༌ཕ༌ དང༌ ཁོའེ༌ ཁང༌པའེ༌ ནང༌ང༌ ཚོགས༌ཁན༌ནི༌ ཆོས༌ཚོགས༌ལ༌ ཇུ༌ ཞུ༌རུག༌ ཞུས༌།
COL.4.16	འི༌ ཨི༌གེ༌བོ༌ ཁྱོ༌ཞ༌གུན༌ནི༌ སིལ༌ཏེ༌ སྟིང༌ནེ༌, ལ༌འོ༌དོ༌ཀིའ༌པའེ༌ ཆོས༌ཚོགས༌ལའང༌ སིལ༌ཅེས༌ལ༌ ཏོང༌ཤིག༌། ཡང༌ ལ༌འོ༌དོ༌ཀིའ༌པའེ༌ ཆོས༌ཚོགས༌ལ༌ བྲིས༌ཁན༌ནི༌ ཏེ༌ ཨི༌གེ༌བོ༌ ཁྱོ༌ཞ༌གུན༌ནིའང༌ སིལ༌ཤིག༌།
COL.4.17	གཙོ༌བོའེ༌ སྤུན༌ ཨར༌ཀིབ༌པུས༌སི༌ ལག༌ག༌ སྟད༌ད༌ ཛད༌ཁན༌ནི༌ ལས༌པོ༌ ཁོའ༌ དྲན༌དྲ༌ གྲུབ༌ཅུག༌ཅེས༌ལ༌ ཟེར༌།
COL.4.18	ཏ༌ ང༌ པ༌འུ༌ལུའི༌ ཨི༌གེ༌ བྲི༌ཁན༌བོའེ༌ ཀ༌ནེ༌ ཉི༌གུ༌ ཁྱོངས༌ཏེ༌ ང༌རང༌ངི༌ ལག༌བྲིས༌སི༌ ནང༌ང༌ ཇུ༌ ཀལ༌ལད༌།
COL.4.18	ང༌ ཙོན༌ལ༌ ཡོད༌ཁན༌བོ༌ ཨིད༌ཏུ༌ ཅོས༌ཏེ༌ ངའེ༌ ཕིའ༌ སྨོས༌ལམ༌ ཏོབ༌ཤིག༌།
COL.4.18	དཀོན༌མཆོག༌གི༌ ཐུག༌རྗེ༌ ཁྱོ༌ཞ༌གུན༌ལ༌ ཐོབ༌ཤིག༌༎
1TH.1.1	ངའ༌ པ༌འུ༌ལུ༌, སི༌ལས༌
1TH.1.2	ང༌ཞའེ༌ སྨོས༌ལམ༌མི༌ ནང༌ང༌ ཁྱོ༌ཞ༌གུན༌ ཨིད༌ཏུ༌ ཅོ༌ཨིན༌ དུས༌རྒྱུན༌ དཀོན༌མཆོག༌ག༌ ཁྱོ༌ཞའ༌ ཚང༌མའེ༌ ཕིའ༌ ཐུག༌རྗེ༌ཆེ༌ ཞུའད༌། 
1TH.1.3	ང༌ཞའེ༌ དཀོན༌མཆོག༌, ང༌དང༌གུན༌ནི༌ ཡབ༌བའ༌ སྨོས༌ལམ༌ ཞུ༌ ཟ༌ནེ༌, ཁྱོ༌ཞ༌གུན༌ནི༌ དད༌པ༌བོ༌ ལག༌ལེན༌ནི༌ ནང༌ང༌ ཁྱོང༌ཅེས༌, བྱམས༌པའེ༌ ནང༌ང༌ ཞན༌མའ༌ ཞབ༌སྟོག༌ ཞུ༌ཅེས༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ནང༌ང༌ རེ༌ཝའ༌ སྟན༌པོ༌ བོར༌ཅེས༌པོའེ༌, སྙིང༌རུས༌ ཅོ༌ཐུབ༌ཅེས༌ གུན༌ ཨིད༌ཏུ༌ ཅོའད༌།
1TH.1.4	གཅེས༌པའེ༌ སྤུན༌གུན༌, དཀོན༌མཆོག༌གི༌ ཁྱོ༌ཞ༌གུན༌ལ༌ བྱམས༌པ༌ ཛད༌ཏེ༌ ཁོང༌རང༌ངི༌ མི༌གུན༌ ལྡམ༌མ༌ ཛད༌ཁན༌བོ༌ ང༌ཞའ༌ རྒྱུས༌ཡོད༌། 
1TH.1.5	ཅིའ༌ཟེར༌ན༌ ང༌ཞའེ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤད༌ ཟ༌ནེ༌, སྤེ༌ར༌ ཅིག༌པོ༌ རྒྱུད༌ཏེ༌ མན༌པ༌ དཀོན༌མཆོག༌གི༌ སྟོབས༌ ཉམ༌པོ༌ ཤད༌པིན༌, མ༌ཚད༌ ང༌ཞའེ༌ ཤད༌ཁན༌གུན༌ དེན༌བ༌ ཨིན༌ཁན༌བོའ༌ དམ༌པའེ༌ ཐུག༌ཉིད༌དི༌ ཁྱོ༌ཞ༌གུན༌ལ༌ སྙིང༌ངི༌ ཐིལ༌ནེ༌ ཨིད༌ཤེས༌ཤུགས༌། ཡང༌ ང༌ཞའེ༌ ཁྱོ༌ཞ༌གུན༌ནི༌ ཕྲོའ༌ མི༌ཚེ༌ ཕུད༌ཚུལ༌བོ༌, ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ཁན༌བོ༌, ཁྱོ༌ཞ༌གུན༌ལ༌ རྒྱུས༌ཨིན༌ནོག༌། 
1TH.1.6	ང༌ཞའ༌ དང༌ གཙོ༌བོ༌ ཡེ༌ཤུ༌ གྲུལ༌ཁན༌ནི༌ ལམ༌མི༌ཀ༌ ཁྱོ༌ཞ༌གུན༌ གྲུལས༌། ཁྱོ༌ཞ༌གུན༌ལ༌ མ༌སྲན༌ཏྲེ༌ ནགས༌ ཐོང༌ཏེའང༌, ཁྱོ༌ཞ༌གུན༌ནི༌ དམ༌པའེ༌ ཐུག༌ཉིད༌དི༌ སལ༌ཁན༌ནི༌ ཐད༌པོ༌ ཉམ༌པོ༌ ཏེ༌ ལོན༌བོ༌ ལེནས༌། 
1TH.1.7	ཏེ༌བོའེ༌ ཞས༌ཏེ༌ གིརིས༌སི༌ མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱའི༌ ཡུལ༌གུན༌ནི༌ ནང༌ང༌ སྤུན༌ ཚང༌མའེ༌ ཕིའ༌ ཁྱོ༌རང༌གུན༌ སྤེ༌ཞིག༌ག༌ རྒྱུར༌ཏེ༌ ཨིན༌ནོག༌། 
1TH.1.8	ཁྱོ༌ཞ༌གུན༌ རྒྱུད༌ཏེ༌ གཙོ༌བོའེ༌ བཀའ༌བོ༌, མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱ༌ ཡུལ༌གུན༌ནི༌ ནང༌ང༌ ཕེལ༌ཅེས༌ མ༌ཚད༌, དཀོན༌མཆོག༌གི༌ཀ༌ ཁྱོ༌ཞའེ༌ དད༌པ༌ ཁྱོངས༌ཁན༌ནི༌ ནས༌ཚུལ༌བོ༌ ཀ༌ནེ༌ཀ༌རུ༌ སླེབ༌། ཏེ༌ སྐོར༌ལ༌ ང༌ཞའེ༌ ཅའང༌ ཟེར༌གོས༌ མི༌དུག༌། 
1TH.1.9	ཡང༌ ཏེ༌ ཡུལ༌མི༌གུན༌ནི༌ མི༌ཚང༌མ༌ལ༌ ཁྱོ༌ཞ༌གུན༌ནི༌ ང༌ཞའ༌ ཛ༌འོའི༌ ཚུལ༌ལ༌ གའ༌སུས༌ ཅོ༌ཁན༌ དང༌ ཁྱོ༌ཞའེ༌ སྐུན༌དྲའ༌ ཅོལ༌ཅེས༌ ཕངས༌ཏེ༌ དེན༌བའེ༌ སོན༌པོ༌ དཀོན༌མཆོག༌ག༌ ཞབ༌སྟོག༌ ཞུ༌ཅེས༌ གུན༌ ཤད༌དུག༌། 
1TH.1.10	མ༌ཚད༌ དཀོན༌མཆོག༌གི༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ སྲས༌ ཡེ༌ཤུ༌, ནམ༌ཁའ༌ནེ༌ ལོགས༌ཏེ༌ ཕེབས༌ཤེས༌སི༌ ཕིའ༌, ཁྱོ༌ཞ༌གུན༌ སྲུངས༌ཏེ༌ ཡོད༌ཁན༌བོའེ༌ སྐོར༌ལའང༌ ཤད༌དུག༌། ང༌དང༌གུན༌ དཀོན༌མཆོག༌ནེ༌ ཡོང༌ཅེས༌ཅན༌ནི༌ ཐུགས༌སྲོའེ༌ ཀ༌ནེ༌ སྐྱོབ༌བ༌ ཛད༌ཁན༌བོ༌ ཡེ༌ཤུ༌ ཨིན༌ནོག༌།
1TH.2.1	ངའེ༌ གཅེས༌པའེ༌ སྤུན༌གུན༌, ང༌ཞའེ༌ ཁྱོ༌ཞ༌གུན༌ ཉམ༌པོ༌ དུས༌ ཕུད༌ཁན༌བོ༌ ཕན༌མི༌ཐོགས༌ མན༌ཁན༌ ཁྱོ༌ཞ༌རང༌ང༌ རྒྱུས༌ཨིན༌ནོག༌། 
1TH.2.2	ཁྱོ༌ཞའ༌ ཡོད༌ས༌ ཐེ༌ས༌ལོ༌ནི༌ཀ༌ ཡོང༌ངི༌ སང༌ སྔུན༌ལ༌, ཕི༌ལི༌པི༌ རྒྱལ༌སའེ༌ ནང༌ང༌ ང༌ཞའ༌ ཙམ༌ཤིག༌ ནགས༌ དང༌ ཁྲེལ༌བ༌ སྟན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌། ཨིན༌ནའང༌ ཐེ༌ས༌ལོ༌ནི༌ཀའེ༌ ནང༌ང༌ རྒྱབ༌གལ༌ སྲན༌ཏྲེ༌ ཐོང༌ནའང༌, ང༌དང༌ངི༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཁོང༌ངི༌ གའ༌མོའེ༌ ནས༌ཚུལ༌ ཇིགས༌ མེད༌པ༌ ཤད༌ཅེས༌ལ༌ ང༌ཞའ༌ སྤོས༌པ༌ སལས༌། 
1TH.2.3	ང༌ཞའེ༌ ཆོས༌ཤད༌ཁན༌གུན༌ ང༌ཞའ༌ ནོར༌ཏེ༌ ཡ༌ རང༌དོད༌ ཡ༌ གོབ༌སྐོར༌ ཏང༌ཅེས༌སི༌ དོད༌པའེ༌ ཞས༌ཏེ༌ མན༌པིན༌། 
1TH.2.4	ཨིན༌ནའང༌ དཀོན༌མཆོག༌གི༌ གའ༌མོའེ༌ ནས༌ཚུལ༌ སྟད༌ད༌ ཛད༌ཅེས༌ལ༌ འོས༌པ༌ཅན༌ ཐེའ༌ཛད༌ཁན༌ནི༌ མི༌གུན༌ ཙོགས༌ལ༌ ང༌ཞའེ༌ ཤད༌དད༌། ང༌ཞའེ༌ དོད༌པ༌ ནི༌ མི༌གུན༌ ཐད༌ཅུག༌ཅེས༌ མན༌པ༌ དཀོན༌མཆོག༌ ཐུག༌ཉེས༌ ཅུག༌ཅེས༌པོ༌ ཨིན༌, ཁོང༌ངི༌ ང༌དང༌གུན༌ནི༌ སྙིང༌ངི༌ སྟག༌ཅད༌ ཛད༌ད༌ནོག༌། 
1TH.2.5	ང༌ཞའེ༌ ནོར༌དོད༌ ཡོད༌ཏེ༌ ཁྱོ༌ཞའ༌ ལྕེ༌ ཀོལ༌ཅེས༌ ཡ༌ ཁྱོ༌ཞའེ༌ ཛ༌འོ༌ ཨིན༌ཟུན༌ མ༌ནེ༌ མ༌ཏངས༌ཁན༌བོ༌ ཁྱོ༌ཞའ༌ རྒྱུས༌ཨིན༌ནོག༌, ཡང༌ དཀོན༌མཆོག༌ ཏེ༌བོའེ༌ སྤང༌པོ༌ ཨིན༌, 
1TH.2.6	མ༌ཚད༌ ཁྱོ༌ཞའ༌ ཨིན༌གྲོ༌ ཡ༌ ཞན༌མ༌, ང༌ཞའེ༌ མི༌ ཀ༌ནེ༌ སྟོད༌པ༌ ཐོབ༌ཅེས༌སི༌ རེ༌ཝ༌ མ༌བོར༌པིན༌།
1TH.2.7	མ༌ཤི༌ཀའེ༌ སྐུ༌ཚབས༌ ཨིན༌ཅེས༌པོའེ༌, ང༌ཞའེ༌ ཁྱོ༌ཞའེ༌ ཀ༌ནེ༌ ཐོབ༌ཏང༌གུན༌ རྩོད༌ ཉན༌ཅེས༌ ཡོད༌པིན༌། ཨིན༌ནའང༌ ཨ༌མའེ༌ རང༌ངི༌ ཕྲུ༌གུ༌གུན༌ལ༌ པི༌བི༌ ཏངས༌ཏེ༌ ལྟ༌སྟོག༌ ཅོའ༌ ཙོགས༌ལ༌ ང༌ཞའང༌ ཁྱོ༌ཞའ༌ ཉམ༌པོ༌ བོལ༌མོ༌ ཡོད༌པིན༌། 
1TH.2.8	ཁྱོ༌ཞ༌གུན༌ལ༌ ང༌ཞའེ༌ བྱམས༌པ༌ སྲན༌ཏྲེ༌ ཅོས༌པ༌, ཁྱོ༌ཞའ༌ ཉམ༌པོ༌ དཀོན༌མཆོག༌གི༌ གའ༌མོའེ༌ ནས༌ཚུལ༌ ཅིག༌པོ༌ མན༌པ༌, ང༌ཞ༌རང༌ངི༌ མི༌ཚེའང༌ བགོ༌ཅེས༌ལ༌ ཐད༌དད༌པིན༌།
1TH.2.9	གཅེས༌པའེ༌ སྤུན༌གུན༌, ང༌ཞའེ༌ བར༌དོ༌ ཁུར༌ཏེ༌ ལས༌ ཅོ༌ཁན༌བོ༌ ཁྱོ༌ཞ༌གུན༌ལ༌ ཏན༌ཏན༌ ཨིད༌ཏུ༌ ཡོད༌གྲོ༌; སྤེར༌ན༌ དཀོན༌མཆོག༌གི༌ གའ༌མོའེ༌ ནས༌ཚུལ༌ ཁྱོ༌ཞ༌གུན༌ལ༌ ཤད༌ ཟ༌ནེ༌, སུ༌ཞིག༌གའང༌ བར༌དོ༌ མི༌ཐོང༌ཅེས༌ལ༌ ང༌ཞ༌རང༌ངི༌ གོས༌སྡོམ༌གུན༌ནི༌ ཕིའ༌ ང༌ཞའེ༌ ཉིན༌ཚན༌ མེད༌པ༌ ལས༌ ཅོས༌པིན༌། 
1TH.2.10	ཁྱོ༌ཞའ༌ གཙོ༌བོའེ༌ཀ༌ དད༌པ༌ ཅོ༌ཁན༌གུན༌ནི༌ ཕྲོའ༌, ང༌ཞའེ༌ སྤྱོད༌ལམ༌གུན༌ རྩང༌མ༌, དྲང༌པོ༌ དང༌ སྐྱོན༌མེད༌ ཡོད༌ཁན༌བོའེ༌ སྤང༌པོ༌ ཁྱོ༌ཞའ༌ ཚང༌མ༌ དང༌ དཀོན༌མཆོག༌ ཨིན༌ནོག༌། 
1TH.2.11	ཡང༌ ཨ༌བའེ༌ རང༌ངི༌ ཕྲུ༌གུའ༌ ཡ༌ཤ༌ ཉམ༌པོ༌ ལྟ༌སྟོག༌ ཅོ༌ཁན༌ ཙོགས༌ལ༌ ང༌ཞེའང༌ ཁྱོ༌ཞའ༌ རེ༌རེ༌ ལྟ༌སྟོག༌ ཅོ༌ཁན༌བོ༌ ཁྱོ༌ཞའ༌ རྒྱུས༌ཨིན༌ནོག༌། 
1TH.2.12	ང༌ཞའེ༌ ཁྱོ༌ཞ༌གུན༌ལ༌ དཀོན༌མཆོག༌ག༌ རྩི༌ཝ༌ ཐོབ༌ཅེས༌ཅན༌ནི༌ མི༌ཚེ༌ཞིག༌ ཕུད༌ཅེས༌ལ༌ སྤོས༌པ༌ ཏང༌ཨིན༌ ཞུ༌ཝ༌ ཕུལ༌ལད༌, ཅིའ༌ཟེར༌ན༌ ཁོང༌ངི༌ ཁྱོ༌ཞ༌གུན༌ལ༌ ཁོང༌རང༌ངི༌ རྒྱལ༌སྲིད༌ དང༌ སྤལ༌ལི༌ ནང༌ང༌ དུག༌ག༌ལ༌ བོད༌ད༌ ཛདས༌།
1TH.2.13	ང༌ཞའེ༌ དུས༌རྒྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ལད༌, ཅིའ༌ཟེར༌ན༌ ང༌ཞའེ༌ དཀོན༌མཆོག༌གི༌ བཀའ༌ ཤད༌ ཟ༌ནེ༌, ཁྱོ༌ཞ༌གུན༌ནི༌ ཏེ༌གུན༌ མིའི༌ སྤེ༌ར༌ མན༌པ༌, དཀོན༌མཆོག༌གི༌ བཀའ༌ ཨིན༌ཅེས༌པོའེ༌ ཉནས༌, ཀ༌བོ༌ ཏན༌ཏན༌ ཨིན༌ནོག༌། ཡང༌ དད༌པ༌ ཁྱོངས༌ཁན༌གུན༌ནིི༌ མི༌ཚེའེ༌ ནང༌ང༌ ཏེ༌ བཀའ༌བོའེ༌ ཆག༌ལས༌ ཛད༌ཨིན༌ ཨིན༌ནོག༌།
1TH.2.14	གཅེས༌པའེ༌ སྤུན༌གུན༌, ཁྱོ༌ཞའ༌ ཡ༌ཧུ༌དཱའེ༌ ཡུལ༌ལི༌ ནང༌ང༌ དཀོན༌མཆོག༌གི༌ ཆོས༌ཚོགས༌ ཀ༌བོ༌ མ༌ཤི༌ཀ༌ ཡེ༌ཤུའི༌ ཨིན༌, ཏེ༌གུན༌ གྲུལ༌ཁན༌ནི༌ ལམ༌མི༌ཀ༌ གྲུལ༌ཏེ༌ ཨིན༌ནོག༌། ཏེ༌གུན༌ལ༌ ཡ༌ཧུ༌དཱ༌པ༌གུན༌ནི༌ ནགས༌ སྟན༌ན༌ ཙོགས༌ལ༌, ཁྱོ༌ཞ༌གུན༌ལའང༌ རང༌ཡུལ༌ལི༌ མི༌གུན༌ནི༌ ནགས༌ སྟན༌ཏེ༌ ཨིན༌ནོག༌། 
1TH.2.15	ཏེན༌ན༌ ཙོགས༌སི༌ ཡ༌ཧུ༌དཱ༌པ༌གུན༌ནི༌ གཙོ༌བོ༌ ཡེ༌ཤུ༌ མ༌ཚད༌, སྔུན༌མའེ༌ ལུང༌སྟོན༌པ༌གུན༌ནའང༌ སད༌ཏེ༌ ཨིན༌པིན༌, ཡང༌ ང༌ཞ༌གུན༌ལའང༌ ནགས༌ སྟནས༌། དཀོན༌མཆོག༌ ཏེ༌གུན༌ནི༌ཀ༌ ཐུགས༌ཐད༌ད༌ མ༌ཛདས༌། ཡང༌ ཏེ༌གུན༌ནི༌ མི༌ཚང༌མའ༌ རྒྱབ༌གལ༌ ཅོས༌ཏེ༌ 
1TH.2.16	ཡ༌ཧུ༌དཱ༌པ༌ མན༌ཁན༌གུན༌ལ༌ ཐར༌པ༌ ཐོབ༌ཅེས༌སི༌ གའ༌མོའེ༌ ནས༌ཚུལ༌ ཤད༌ཅེས༌ནེ༌ ང༌ཞའ༌ གག༌ཅེས༌སི༌ རྩོན༌གྲུས༌ ཅོས༌། ཏེ༌ཟུག༌ ཅོ༌ཅེས༌ནེ༌, ཁོང༌གུན༌ནི༌ སྡིག༌པ༌བོ༌ རྩག༌ཨིན༌ སོང༌ཏེ༌ དཀོན༌མཆོག༌གི༌ ཟོད༌པ༌ནེ༌ ཐལ༌ཏེ༌ སླེབ༌ པ༌སང༌, ཏ༌ དཀོན༌མཆོག༌གི༌ ཐུགས༌སྲོ༌ གང༌པོ༌ ཏེ༌གུན༌ནི༌ཀ༌ བབས༌ཏེ༌ ཨིན༌ནོག༌།
1TH.2.17	གཅེས༌པའེ༌ སྤུན༌གུན༌, ང༌ཞ༌གུན༌ སེམས༌ནེ༌ མན༌པ༌, ཟུགས༌སི༌ ཐོག༌ནེ༌ ཁྱོ༌ཞའ༌ ཉམ༌པོ༌ དུས༌ ཉུ༌ངུན༌ཞིག༌གི༌ ཕིའ༌ ཐག༌རིང༌ང༌ བེ༌ཏེ༌ ཡོད༌ ཟ༌ནེའང༌, ང༌ཞའེ༌ ཁྱོ༌ཞ༌གུན༌ ཡོད༌ས༌ ལོགས༌ཏེ༌ ཡོང༌ཅེས༌སི༌ རྩོན༌གྲུས༌ སྲན༌ཏྲེ༌ ཅོས༌པིན༌, ཅིའ༌ཟེར༌ན༌ ང༌ཞའ༌, ཁྱོ༌ཞ༌གུན༌ ཐོང༌ཅེས༌སི༌ དོད༌པ༌ སྲན༌ཏྲེ༌ ཡོད༌པིན༌། 
1TH.2.18	ང༌ཞ༌གུན༌ ལོགས༌ཏེ༌ ཁྱོ༌ཞའེ༌ཀ༌ ཡོང༌ཉིན༌ ཡོད༌པིན༌, ཏན༌ཏན༌ལ༌ ང༌ པ༌འུ༌ལུའི༌ ལོགས༌ཏེ༌ ཡོང༌ཅེས༌སི༌ རྩོན༌གྲུས༌ ལན༌ མང༌པོ༌ ཅོས༌པིན༌, ཨིན༌ནའང༌ ཤེ༌ཏན༌ནི༌ ང༌ཞའ༌ གག༌སྐྱིལ༌ ཏངས༌།
1TH.2.19	ང༌དང༌ངི༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབས༌དུས༌, ཁོང༌ངི༌ སྐུ༌དུན༌ལ༌ ང༌ཞའ༌ རེ༌ཝ༌, གའ༌མོ༌ ཡང༌ རྩི༌ཝ༌ ཐོབ༌ཅེས༌སི༌ རྒྱུན༌ཚན༌ སུ༌ ཨིན༌? ཁྱོ༌ཞའ༌ མན༌ན༌? 
1TH.2.20	དེན༌བ༌, ང༌ཞའེ༌ སྤལ༌ དང༌ གའ༌མོའེ༌ རྒྱུན༌ཚན༌བོ༌ ཁྱོ༌ཞའ༌ ཨིན༌།
1TH.3.1	ཏེ༌བོའེ༌ཕིའ༌ ང༌ཞའ༌ ཁྱོ༌ཞའེ༌ ནས༌ལུག༌གི༌ སྐོར༌ལ༌ རྒྱུས༌མ༌ཆ༌ དུག༌ མ༌ཐུབ༌ པ༌སང༌, ང༌ཞ༌རང༌ ཨེ༌ཐེན༌ རྒྱལ༌སའེ༌ ནང༌ང༌ དུག༌ཅེས༌ ཐག༌ཅད༌ཏེ༌, 
1TH.3.2+1TH.3.3	ང༌ཞའ༌ ཉམ༌པོ༌ དཀོན༌མཆོག༌གི༌ ཞབ༌སྟོག༌ ཞུ༌ཨིན༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཁན༌, ང༌ཞའེ༌ གཅེས༌པ༌ སྤུན༌, ཏི༌མོ༌ཐི༌ ཁྱོ༌ཞ༌གུན༌ནི༌ཀ༌ ཀལ༌པིན༌། ཁོའེ༌ ཁྱོ༌ཞའེ༌ སེམས༌ཉིད༌གུན༌ ཤུགས༌ཅན༌ ཅོ༌ཅེས༌ དང༌ དད༌པའེ༌ ནང༌ང༌ སྤོས༌པ༌ ཏངས༌ཏེ༌ ནགས༌བར༌དོ༌ ཐོང༌ངི༌ དུས༌ལ༌ ཁྱོ༌ཞའ༌ སུ༌ཞིག༌གིའང༌ རེ༌ཝ༌བོ༌ ཕང༌ མི༌ཅུག༌ཅེས༌སི༌ ང༌ཞའེ༌ དོད༌པ༌ ཅོའད༌། འི༌ཙོགས༌སི༌ ནགས༌བར༌དོ༌གུན༌ ང༌དང༌ངི༌ ཕིའ༌ སྐལ༌ཏེ༌ ཡོད༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌། 
1TH.3.4	ཅིའ༌ཟེར༌ན༌ ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེའང༌, ང༌དང༌གུན༌ལ༌ ནགས༌ སྟན༌ཅེན༌ ཟེར༌ཏེ༌ ཁྱོ༌ཞའ༌ ཤང༌ སྐུལ༌ལད༌པིན༌། ཡང༌ ཏེན༌ན༌ དྲན༌དྲ༌ བྱུང༌ཨིན༌ ཡོད༌ཁན༌བོ༌ ཁྱོ༌ཞའ༌ རྒྱལ༌ལ༌ ཅོས༌ཏེ༌ རྒྱུས༌ཨིན༌ནོག༌།
1TH.3.5	ཏེ༌བོའེ༌ཕིའ༌ ང༌ སྲན༌ཏེ༌ དུག༌ མ༌ཐུབ༌པ༌, ངའེ༌ ཏི༌མོ༌ཐི༌ ཁྱོ༌ཞ༌གུན༌ནི༌ དད༌པ༌ སྟན༌པོ༌ ལུས༌ཏེ༌ དུག༌ག༌ མི༌དུག༌ ལྟའ༌ལ༌ ཀལ༌པིན༌། ཚོད༌ སྟའ༌ཁན༌ནི༌ ཚོད༌པ༌ ཤེ༌ཏན༌ནི༌ ཁྱོ༌ཞའ༌ དད༌པ༌ ཕང༌ཅེས༌སི༌ ཚོད༌ལྟའེ༌ ནང༌ང༌ བུད༌ཅུགས༌ཏེ༌, ང༌ཞའེ༌ ཁྱོ༌ཞའེ༌ ཕྲོའ༌ རྩོན༌གྲུས༌ ཅོ༌ཁན༌གུན༌ ཕན༌མི༌ཐོགས༌ རྒྱུར༌ཅུག༌སྲིད༌ཅེས༌ ཨིན༌ནོག༌ སམས༌ཏེ༌ ང༌ ཇིགས༌སད༌པིན༌།
1TH.3.6	ཨིན༌ནའང༌ ཁྱོ༌ཞ༌གུན༌ནི༌ དད༌པ༌ དང༌ བྱམས༌པའེ༌ སྐོར༌ལ༌ ནས༌ཚུལ༌ ཟང༌པོ༌ ཁུར༌ཏེ༌ ཏི༌མོ༌ཐི༌ དག༌ས༌རང༌ ང༌ཞའེ༌ཀ༌ ལོགས༌ཏེ༌ སླེབ༌། ཁྱོ༌ཞ༌གུན༌ནི༌ ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ཁན༌ནི༌ དུས༌གུན༌ ཐད༌པོ༌ ཉམ༌པོ༌ ཨིད༌ཏུ༌ ཅོ༌ཅེས༌ ཡང༌, ང༌ཞའ༌ ཁྱོ༌ཞའ༌ ཐུག༌ཅེས༌ལ༌ དོད༌པ༌ སྲན༌ཏྲེ༌ ཡོད༌ཁན༌ ཙོགས༌ལ༌, ཁྱོ༌ཞའང༌ ཐུག༌ཅེས༌ལ༌ དོད༌པ༌ ཡོད༌ཁན༌གུན༌ ཏི༌མོ༌ཐིའི༌ ཤད༌ད༌རག༌། 
1TH.3.7	ཏེ༌བོའེ༌ཕིའ༌ ང༌ཞའ༌ ནགས༌ དང༌ བར༌དོ༌ ཐོང༌ཨིན༌ ཡོད༌ནའང༌, གཅེས༌པའེ༌ སྤུན༌གུན༌, ཁྱོ༌ཞའ༌ དད༌པའེ༌ ནང༌ང༌ སྟན༌པོ༌ དུག༌ཅེས༌པོ༌ ཚོར༌ཏེ༌, ང༌ཞའ༌ སྤོས༌པ༌ ཐོབ༌། 
1TH.3.8	ཁྱོ༌ཞ༌གུན༌ནི༌ གཙོ༌བོའེ༌ ནང༌ང༌ དད༌པ༌ སྟན༌པོ༌ བོར༌པ༌, ང༌ཞའེ༌ སེམས༌ལ༌ སོ༌མ༌ མི༌ཚེ༌ ཐོབ༌།
1TH.3.9	ཁྱོ༌ཞའེ༌ ཞས༌ཏེ༌ ཙམ༌ཤིག༌ གའ༌མོ༌ ང༌ཞའ༌ དཀོན༌མཆོག༌གི༌ སྐུ༌དུན༌ལ༌ ཐོབ༌ཁན༌བོའ༌, ང༌ཞའེ༌ དཀོན༌མཆོག༌ག༌ ཐུག༌རྗེ༌ཆེ༌ དྲན༌དྲའ༌ ཀ༌ཟུག༌གི༌ ཞུ༌ཐུབ༌ཨིན༌? 
1TH.3.10	ཡང༌ ཁྱོ༌ཞའེ༌ དད༌པའེ༌ ནང༌ང༌ གོས༌སྡོམ༌ ལུས༌ཏེ༌ ཡོད༌ཁན༌ ཚང༌མ༌ སྐང༌ཅེས༌ལ༌ ང༌ཞའ༌ ཡང༌སྐྱར༌ ཁྱོ༌ཞ༌གུན༌ དུན༌ལ༌ ཐུག༌ ཅུག༌ག༌ ཛད༌ ཞུ༌ཨིན༌, ང༌ཞའེ༌ ཚན༌ཉིན༌ མེད༌པ༌ དཀོན༌མཆོག༌ག༌ སྙིང༌ངི༌ ཐིལ༌ནེ༌ དོད༌པ༌ སྲན༌ཏྲེ༌ ཉམ༌པོ༌ སྨོས༌ལམ༌ ཞུའད༌།
1TH.3.11	ཏ༌ དཀོན༌མཆོག༌ ང༌དང༌ངི༌ ཡབ༌ དང༌, ང༌དང༌ངི༌ གཙོ༌བོ༌ ཡེ༌ཤུ༌ ཉིས༌ཀོའེ༌, ང༌ཞའེ༌ ཕིའ༌ ཡང༌སྐྱར༌ ཁྱོ༌ཞ༌གུན༌ ཐུག༌ཅེས༌སི༌ ལམ༌བོ༌ ལག༌མོ༌ ཅོའ༌ ཛད༌ཤིག༌། 
1TH.3.12	ཡང༌ གཙོ༌བོའེ༌ ཁྱོ༌ཞ༌གུན༌ནི༌ བྱམས༌པ༌བོ༌ ཁྱོ༌ཞའ༌ ཅིག༌ དང༌ ཅིག༌གི༌ ནང༌ང༌ མ༌ཚད༌, ཞན༌མ༌ ཚང༌མའེ༌ ཕིའང༌ རྒྱས༌ཤུག༌ག༌ ཛད༌ཤིག༌, ཀ༌ཟུག༌ ཁྱོ༌ཞ༌གུན༌ནི༌ ཕིའ༌ ང༌ཞའེ༌ བྱམས༌པ༌བོ༌ ཡོད༌། 
1TH.3.13	ང༌དང༌ངི༌ གཙོ༌བོ༌ ཡེ༌ཤུ༌ ཁོང༌རང༌ངི༌ དམ༌པའེ༌ ཕོ༌ཉ༌གུན༌ ཉམ༌པོ༌ ཕེབས༌སི༌ དུས༌ལ༌, ཁྱོ༌ཞའ༌ ཚང༌མ༌ དཀོན༌མཆོག༌, ང༌དང༌ངི༌ ཡབ༌བི༌ སྐུ༌དུན༌ལ༌ དམ༌པ༌ དང༌ སྐྱོན༌མེད༌ ལུས༌ཤེས༌ལ༌, གཙོ༌བོ༌ ཡེ༌ཤུའི༌ ཁྱོ༌ཞའ༌ སེམས༌སྟོབས༌ཅན༌ ཛད༌ཤིག༌།
1TH.4.1	སྟིང༌ཇུག༌པའེ༌ཀ༌ གཅེས༌པའེ༌ སྤུན༌གུན༌, དཀོན༌མཆོག༌ ཐུགས༌ཐད༌ཅེས༌སི༌ ཕིའ༌ ང༌ཞའེ༌ ཁྱོ༌ཞའ༌ སླབས༌ཁན༌ ནང༌ཞིན༌ མི༌ཚེ༌ ཕུད༌ཅེས༌ལ༌ ཞུའད༌། འོ༌ན༌ ཁྱོ༌ཞའེ༌ ཏེན༌ན༌ ཙོགས༌སི༌ མི༌ཚེ༌ ཕུད༌ཨིན༌ ཨིན༌ནོག༌, ཨིན༌ནའང༌ ཏ༌ ཏ༌རུང༌ངའང༌ མང༌ང༌ ཏེ༌ཙོགས༌སི༌ མི༌ཚེ༌ ཕུད༌ཅེས༌ལ༌ ང༌ཞའེ༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ ཁྱོ༌ཞའ༌ སྤོས༌པ༌ ཏང༌ཨིན༌ ཞུ༌ཝ༌ ཞུའད༌། 
1TH.4.2	གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌ ང༌ཞའེ༌ ཁྱོ༌ཞའ༌ ཏང༌ཁན༌ནི༌ སླབ༌བྱ༌གུན༌ ཁྱོ༌ཞའ༌ རྒྱུས༌ཨིན༌ནོག༌། 
1TH.4.3	དཀོན༌མཆོག༌གི༌ ཐུགས༌དོད༌པོ༌ ནི༌, ཁྱོ༌ཞའ༌ དམ༌པ༌ ཡོང༌གོ༌ཤེས༌པོ༌ ཨིན༌, ཏེ༌བོའེ༌ཕིའ༌ ཁྱོ༌ཞ༌གུན༌ ལུས༌བྲེལ༌ ངན༌པ༌གུན༌ནེ༌ ཐག༌རིང༌ང༌ དུག༌ཤིག༌། 
1TH.4.4+1TH.4.5	ཏེ༌ནེ༌ ཞན༌མ༌ དཀོན༌མཆོག༌ མ༌ཤེས༌ཁན༌ནི༌ དད༌པ༌ མེད༌ཁན༌གུན༌ ཙོགས༌ལ༌ ལུས༌བྲེལ༌ ངན༌པའེ༌ དོད༌པ༌ མ༌ཡོང༌ང༌, ཁྱོ༌ཞའ༌ རེ༌རེའ༌ དམ༌པ༌ དང༌ རྩི༌ཝ༌ཅན༌ནི༌ མི༌ཚེ༌ཞིག༌གི༌ ནང༌ང༌ རང༌རང༌ངི༌ ཟུགས༌པོ༌གུན༌ ཅུན༌ཏེ༌ བོར༌ཅེས༌ ཤེས༌ཨིན༌།
1TH.4.6	སྤུན༌ནི༌ ཞིད༌མད༌ ཉམ༌པོ༌ ལུས༌བྲེལ༌ བོར༌ཏེ༌, རང༌ངི༌ སྤུན༌ལ༌ ངན༌པ༌ ཡ༌ གོབ༌སྐོར༌ ཏང༌ མ༌གོས༌། ཏེ༌ཙོགས༌སི༌ ལས༌ ཅོ༌ཁན༌གུན༌ལ༌ གཙོ༌བོའེ༌ ཆད༌པ༌ སལ༌ལ༌ ཛད༌ཨིན༌ ཟེར༌ཏེ༌, ཁྱོ༌ཞ༌གུན༌ལ༌ སྔུན༌ལ༌ ང༌ཞའེ༌ སྤང༌པུད༌པིན༌། 
1TH.4.7	དཀོན༌མཆོག༌གི༌ ང༌དང༌གུན༌ ཚི༌ཏུ༌ མི༌ཚེ༌ཞིག༌ མན༌པ༌, དམ༌པ༌ མི༌ཚེ༌ཞིག༌ ཕུད༌ཅེས༌ལ༌ བོད༌ད༌ ཛད༌ཏེ༌ ཨིན༌ནོག༌། 
1TH.4.8	ཏེ༌བོའེ༌ཕིའ༌ ཏེ༌ སླབ༌བྱའ༌ ཁའ༌ ཉན༌ན༌མེད༌ ཟེར༌ཁན༌གུན༌ནི༌, མིའི༌ སླབ༌བྱ༌ མན༌པ༌, དཀོན༌མཆོག༌གི༌ སླབ༌བྱའ༌ ཁའ༌ མ༌ཉན༌ན༌ ཨིན༌ནོག༌། དཀོན༌མཆོག༌ ནི༌ ཁྱོ༌ཞའ༌, ཁོང༌རང༌ངི༌ དམ༌པའེ༌ ཐུག༌ཉིད༌ སལ༌ལ༌ ཛད༌ཁན༌བོ༌ ཨིན༌ནོག༌།
1TH.4.9	ཏ༌ ཅིག༌ དང༌ ཅིག༌ག༌ བྱམས༌པ༌ ཅོ༌ཅེས༌སི༌ སྐོར༌ལ༌ ཁྱོ༌ཞའ༌ ཅའང༌ བྲི༌གོས༌ མེད༌པ༌ ཨིན༌ནོག༌, ཅིའ༌ཟེར༌ན༌ དཀོན༌མཆོག༌ ཁོང༌རང༌ངི༌ ཁྱོ༌ཞ༌གུན༌ལ༌ ཅིག༌ དང༌ ཅིག༌ག༌ བྱམས༌པ༌ ཅོ༌ཅེས༌པོ༌ སླབ༌བ༌ ཛད༌ཏེ༌ ཨིན༌། 
1TH.4.10	ཡང༌ དེན༌བའ༌ ཁྱོ༌ཞ༌གུན༌ནི༌ མ༌ཀེ༌དོ༌ནི༌ཡཱའེ༌ ཡུལ༌ གང༌པོའེ༌ ནང༌ང༌ ཡོད༌ཁན༌ནི༌ སྤུན༌ ཚང༌མ༌, ཏེན༌ན༌ བྱམས༌པ༌བོ༌ སྟན༌ཏེ༌ ཨིན༌ནོག༌། ཨིན༌ནའང༌ ང༌ཞའེ༌ གཅེས༌པའེ༌ སྤུན༌གུན༌, ཏ༌ འི༌ སང༌ མང༌ང༌ ཅོ༌ཅེས༌ལ༌, ང༌ཞའེ༌ སྤོས༌པ༌ ཏང༌ཨིན༌ ཞུ༌ཝ༌ ཞུའད༌།
1TH.4.11	ཁྱོ༌ཞའེ༌ མིག༌ཞི༌བོ༌ ནི༌ ཞི༌དེ༌ཅན༌ནི༌ མི༌ཚེ༌ ཕུད༌ཅེས༌, རང༌ངི༌ ལས༌ དང༌ བྲེལ༌ བོར༌ཏེ༌ ཞན༌མའེ༌ ལས༌སི༌ ནང༌ང༌ ཐེས༌སྟོག༌ མི༌ཏང༌ཅེས༌ དང༌, རང༌ངི༌ ལག༌པ༌ བད༌ཏེ༌ མི༌ཚེ༌ ཕུད༌ཁན༌ཞིག༌ ཡོང༌གོ༌ཤེས༌ ཨིན༌ནོག༌, ཀ༌ཟུག༌ ང༌ཞའེ༌ ཁྱོ༌ཞ༌གུན༌ལ༌ སླབས༌ཏེ༌ ཨིན༌པིན༌།
1TH.4.12	ཏེ༌ཟུག༌ ཅོ༌ན༌ ཁྱོ༌ཞ༌གུན༌ནི༌ མི༌ཚེ༌ ཕུད༌ཚུལ༌བོའ༌, དད༌པ༌ མེད༌ཁན༌གུན༌ནི༌ མང༌ང༌ རྩི༌ཝ༌ ཐོབ༌ཨིན༌, ཡང༌ ཁྱོ༌ཞ༌གུན༌ལ༌ གོས༌སྡོམ༌གུན༌ནི༌ ཕིའ༌ ཞན༌མའེ༌ཀ༌ སྟེན༌ཏེ༌ དུག༌ མི༌གོས༌།
1TH.4.13	ཏ༌ གཅེས༌པའེ༌ སྤུན༌གུན༌, ཁྱོ༌ཞའ༌ ཤི༌ཁན༌གུན༌ལ༌ བྱུང༌ཅེས༌པོ༌ ཧ༌གོ༌གོ༌ཤེས༌སི༌ ང༌ཞའེ༌ དོད༌པ༌ ཅོའད༌། ཏེ༌ནེ༌ ཁྱོ༌ཞ༌གུན༌ལ༌ སོན༌ཏེའ༌ ལངས༌ཤེས༌སི༌ ནང༌ང༌ རེ༌ཝ༌ མེད༌ཁན༌གུན༌ ཙོགས༌སི༌ ཚེར༌ཁ༌ མི༌ཡོང༌། 
1TH.4.14	ཡེ༌ཤུ༌ གྲོངས༌ཏེ༌ ཡང༌སྐྱར༌ སོན༌ཏེའ༌ ཞངས༌ཁན༌བོའ༌ ང༌དང༌ངི༌ དད༌པ༌ ཅོས༌ པ༌སང༌, ཡེ༌ཤུའི༌ཀ༌ དད༌པ༌ བོར༌ཏེ༌ ཤི༌ཁན༌གུན༌, དཀོན༌མཆོག༌གི༌ སོན༌ཏེའ༌ ལང༌ང༌ ཛད༌ཏེ༌, ཡེ༌ཤུ༌ ཉམ༌པོ༌ ཁྱོང༌ང༌ ཛད༌ཅེས༌པོའང༌ ང༌དང༌གུན༌ནི༌ དད༌པ༌ ཅོའ༌ནོག༌།
1TH.4.15	གཙོ༌བོ༌ ཡེ༌ཤུའི༌ མོལ༌ཁན༌བོ༌ ང༌ཞའེ༌ ཁྱོ༌ཞ༌གུན༌ལ༌ ཤད༌དད༌, གཙོ༌བོ༌ ལོགས༌ཏེ༌ ཕེབས༌སི༌ དུས༌ལ༌, ང༌དང༌ སོན༌ཏེའ༌ ཡོད༌ཁན༌གུན༌, ཏན༌ཏན༌ལ༌ ཤི༌ཁན༌གུན༌ནི༌ སང༌ སྔུན༌ལ༌ ཁོང༌ང༌ ཐུག༌ག༌ མི༌ཆའ༌། 
1TH.4.16	སྐད༌ ཆེན༌མོའེ༌ ནང༌ང༌ བཀའ༌, ཕོ༌ཉའེ༌ སྤོན༌བོའེ༌ སུང༌སྐད༌ དང༌ དཀོན༌མཆོག༌གི༌ ཏུང༌སྐད༌ ཉམ༌པོ༌, གཙོ༌བོ༌ ཁོང༌རང༌ ནམ༌ཁའ༌ནེ༌ བབས༌ཨིན༌, ཏེ༌ནེ༌ མ༌ཤི༌ཀའེ༌ཀ༌ དད༌པ༌ བོར༌ཏེ༌ ཤི༌ཁན༌གུན༌ སྔུན༌ལ༌ སོན༌ཏེའ༌ ལང༌ང༌ ཛད༌ཨིན༌། 
1TH.4.17	ཏེ༌ སྟིང༌ནེ༌ ཇིག༌རྟེན༌ནི༌ཀ༌ ང༌དང༌ སོན༌ཏེའ༌ ལུས༌ཏེ༌ ཡོད༌ཁན༌གུན༌ སྲིན༌ནི༌ཀ༌ ཏེ༌གུན༌ ཉམ༌པོ༌ གཙོ༌བོ༌ ཡེ༌ཤུ༌ ཇལ༌ཅེས༌ལ༌ སྟག༌ག༌ ཛད༌ཨིན༌, ཡང༌ ང༌དང༌གུན༌ གཙོ༌བོ༌ ཉམ༌པོ༌ དུས༌རྒྱུན༌ དུག༌ཨིན༌། 
1TH.4.18	ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཏེ༌ སླབ༌བྱ༌གུན༌ ཅིག༌ དང༌ ཅིག༌ག༌ ཤད༌ཏེ༌ སྤོས༌པ༌ ཏོང༌ཤིག༌།
1TH.5.1	གཅེས༌པའེ༌ སྤུན༌གུན༌, ཏ༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ དུས༌པོ༌, ནམ༌ བྱུང༌ཨིན༌ ཏེ༌བོའེ༌ སྐོར༌ལ༌ ཁྱོ༌ཞ༌གུན༌ལ༌, བྲི༌གོས༌ མེད༌པ༌ ཨིན༌ནོག༌། 
1TH.5.2	ཅིའ༌ཟེར༌ན༌ གཙོ༌བོ༌ ཕེབ༌ཤེས༌སི༌ ཞག༌པོ༌ ཚན༌ལ༌ རྐུན༌མ༌ ཡོང༌ཁན༌ ཙོགས༌ལ༌ རྒྱུས༌ མེད༌པ༌ ཡོང༌ཅེས༌པོ༌ ཁྱོ༌ཞའ༌ སལ༌པོ༌ རྒྱུས༌ཨིན༌ནོག༌། 
1TH.5.3	མི༌གུན༌ནི༌, "འི༌ དུས༌པོ༌ ཞི༌དེ༌ཅན༌ དང༌ ཇིགས༌པ༌ མེད༌ཁན༌ དུག༌" ཟེར༌ཨིན༌ ཡོད༌དུས༌, ཧུན༌མེད༌ལ༌ ཏེ༌གུན༌ནི༌ཀ༌ རྐྱེན༌ངན༌ ཡོང༌ཨིན༌, ཀ༌ཟུག༌ ཕྲུ༌གུ༌ ཇོར༌ཅེས༌ཅན༌ནི༌ བུ༌མོའ༌ སྐྱེ༌ཟེར༌ ཏང༌ངད༌, ཏེ༌གུན༌ ཏན༌ཏན༌ལ༌ ཏེ༌ཀ༌ནེ༌ མི༌ཐར༌།
1TH.5.4	ཨིན༌ནའང༌ གཅེས༌པའེ༌ སྤུན༌གུན༌, ཁྱོ༌ཞ༌གུན༌ མུན༌གྲིག༌གི༌ ནང༌ང༌ རྒྱུས༌མེད༌ཁན༌གུན༌ ཙོགས༌ལ༌ དུགས༌ཏེ༌ མན༌ པ༌སང༌, རྐུན༌མ༌ ཙོགས༌ལ༌ ཏེ༌ ཞག༌པོ༌ སླེབ༌ ཟ༌ནེ༌, ཁྱོ༌ཞ༌གུན༌ ཧ༌ མི༌ལས༌། 
1TH.5.5	ང༌དང༌གུན༌ ཚན༌ ཡ༌ མུན༌གྲིག༌གི༌ ཕྲུ༌གུ༌ མན༌པ༌, ཁྱོ༌ཞའ༌ ཚང༌མ༌ འོད༌ དང༌ ཉི༌མའེ༌ ཕྲུ༌གུ༌ ཨིན༌ནོག༌། 
1TH.5.6	ཏེ༌བོའེ༌ཕིའ༌ ཏ༌ ང༌དང༌གུན༌ ཤང༌ ཅོས༌ཏེ༌ ཞན༌མ༌གུན༌ ཙོགས༌ལ༌ ཉིད༌ལོགས༌ཏེ༌ མ༌དུག༌ག༌, རང༌དང༌རང༌ ཅུན༌ཐུབ༌ཁན༌ རིག༌ ཡོང༌གོ༌ཤེས༌ ཨིན༌ནོག༌། 
1TH.5.7	ཉིད༌ ཏང༌ཁན༌གུན༌ ཚན༌ལ༌ ཉིད༌ ཏང༌ང༌ནོག༌, ཡང༌ ར༌རོས༌ཁན༌གུན༌ ཚན༌ལ༌ ར༌རོས༌ས༌ནོག༌། 
1TH.5.8	ཨིན༌ནའང༌ ང༌དང༌གུན༌ འོད༌དི༌ ཨིན༌ པ༌སང༌, ང༌དང༌གུན༌ནི༌ རང༌སེམས༌ ཅུན༌ཤིག༌, ཡང༌ དད༌པ༌ དང༌ བྱམས༌པ༌ གུན༌ བྲང༌ང༌ ཀབ༌ཅེས༌སི༌ མག༌ཆས༌, ཡང༌ ཐར༌པ༌ ཐོབ༌ཅེས༌སི༌ རེ༌ཝ༌ ཏན༌ཏན༌བོ༌ ལྕགས༌སི༌ ཏི༌བི༌ ཙོགས༌ལ༌ གོན༌ཨིན༌། 
1TH.5.9	ཅིའ༌ཟེར༌ན༌ དཀོན༌མཆོག༌གི༌ ང༌དང༌གུན༌ ཆད༌པའེ༌ ཕིའ༌ ལྡམ༌མ༌ མ༌ཛད༌ད༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ ཐར༌པ༌ ཐོབ༌ཅེས༌ལ༌, ལྡམ༌མ༌ ཛད༌ཏེ༌ ཨིན༌ནོག༌། 
1TH.5.10	ང༌དང༌ངི༌ ཕིའ༌ ཡེ༌ཤུ༌ གྲོངས༌། ང༌དང༌ ཤི༌ཏེ༌ ཡོད༌གྲོ༌ ཡ༌ སོན༌ཏེའ༌ ང༌དང༌ང༌ ཁོང༌ ཉམ༌པོ༌ དུས༌རྒྱུན༌ མི༌ཚེ༌ ཕུད༌ཉན༌ཅེས༌སི༌ རྒྱུན༌ཚན༌བོའེ༌ ཕིའ༌, ཁོང༌ གྲོངས༌། 
1TH.5.11	ཏེ༌བོའེ༌ཕིའ༌ ཁྱོ༌ཞའེ༌ ཅིག༌ དང༌ ཅིག༌ག༌ སྤོས༌པ༌ ཏངས༌ཏེ༌, གཙོ༌བོ༌ ཡེ༌ཤུའི༌ ནང༌ང༌ ཁོང༌གུན༌ནི༌ དད༌པ༌ སྐྱེད༌ལ༌ ཁྱོང༌, ཀ༌ཟུག༌ ཁྱོ༌ཞའེ༌ ཅོ༌ཨིན༌ཞིག༌ ཨིན༌ནོག༌།
1TH.5.12	གཅེས༌པའེ༌ སྤུན༌གུན༌, གཙོ༌བོ༌ ཡེ༌ཤུའི༌ ཞབ༌སྟོག༌ ཞུ༌ཁན༌ནི༌ འུ༌སྐྱོང༌གུན༌ལ༌ རྩི༌ཝ༌ ཅོ༌ཅེས༌ལ༌ ཞུའད༌, ཀ༌གུན༌ནི༌ ཁྱོ༌ཞའེ༌ ཕྲོའ༌ རྩོན༌གྲུས༌ སྲན༌ཏྲེ༌ ཅོ༌ཨིན༌ ཁྱོ༌ཞའ༌ སྡིག༌པ༌ མི༌ཅོ༌ཅེས༌ལ༌ སྤང༌པུད༌ད༌ནོག༌། 
1TH.5.13	འོ༌ན༌, ཁོང༌གུན༌ནི༌ རྩོན༌གྲུས༌སི༌ ལས༌གུན༌ ཐོང༌ཏེ༌ ཁོང༌གུན༌ལ༌ རྒྱས༌པ༌ རྩི༌ཝ༌ དང༌, སྙིང༌ནེ༌ བྱམས༌པ༌ ཅོ༌ཤིག༌, ཡང༌ ཅིག༌ དང༌ ཅིག༌ ཐུན༌ཏེ༌ དུག༌ཤིག༌།
1TH.5.14	གཅེས༌པའེ༌ སྤུན༌གུན༌ ཁྱོ༌ཞ༌གུན༌ལ༌, ང༌ཞའེ༌ སྤོས༌པ༌ ཏང༌ཨིན༌ ཞུའད༌, ལས༌མི༌ལམ༌ཁན༌གུན༌ལ༌ སྤང༌པུད༌ཤིག༌, སྙིང༌སྟོབས༌ མེད༌ཁན༌གུན༌ལ༌ སྤོས༌པ༌ ཏོང༌ཤིག༌, ཉམས༌ཆུང༌གུན༌ལ༌ རོགས༌ ཅོ༌ཤིག༌, ཡང༌ ཚང༌མ༌ ཉམ༌པོ༌ ཟོད༌པ༌ བོར༌ཤིག༌། 
1TH.5.15	སུ༌ཞིག༌གའང༌ ངན༌པའེ༌ ལན༌ལ༌ ངན༌པ༌ ཅོ༌ མ༌ཅུག༌ཤིག༌, ཅིག༌ དང༌ ཅིག༌ག༌ མ༌ཚད༌, ཞན༌ ཚང༌མ༌ ཉམ༌པོའང༌ དུས༌རྒྱུན༌ ཟང༌པོ༌ ཅོ༌ཅེས༌སི༌ རྩོན༌གྲུས༌ ཅོ༌ཤིག༌།
1TH.5.16	དུས༌རྒྱུན༌ གའ༌མོ༌ དུག༌ཤིག༌། 
1TH.5.17	ཆད༌མེད༌ལ༌ སྨོས༌ལམ༌ ཞུ༌ཨིན༌ དུག༌ཤིག༌། 
1TH.5.18	ནས༌ལུག༌ ཚང༌མའེ༌ ནང༌ང༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌, ཅིའ༌ཟེར༌ན༌ ཁྱོ༌ཞའེ༌ མ༌ཤི༌ཀ༌ ཡེ༌ཤུ༌ ཉམ༌པོ༌ མི༌ཚེའེ༌ ནང༌ང༌, འི༌གུན༌ དཀོན༌མཆོག༌གི༌ ཐུག༌གོངས༌ ཨིན༌ནོག༌།
1TH.5.19	ཁྱོ༌ཞའེ༌ སྙིང༌ངི༌ ནང༌ང༌ དམ༌པའེ༌ ཐུག༌ཉིད༌དི༌ ཆག༌ལས༌གུན༌ལ༌ གག༌ཞའ༌ མ༌ཏང༌ཤིག༌། 
1TH.5.20	ལུང༌སྟན༌གུན༌ལ༌ རྩི༌ཝ༌ མ༌ཏང༌ང༌ སྣང༌མེད༌ མ༌ཅོ༌ཤིག༌། 
1TH.5.21	ལུང༌སྟན༌ ཚང༌མ༌ལ༌ སྟག༌ཅད༌ ཅོས༌ཤིག༌། དེན༌བའེ༌ ལུང༌སྟན༌གུན༌ནི༌ཀ༌ སྟན༌པོ༌ ཐམས༌ཏེ༌ དུག༌ཤིག༌། 
1TH.5.22	ལས༌ ངན༌པའེ༌ རིགས༌ ཚང༌མ༌ནེ༌ ཐག༌རིང༌ང༌ དུག༌ཤིག༌།
1TH.5.23	ཏ༌ ང༌དང༌ང༌ ཞི༌དེ༌ སལ༌ཁན༌ནི༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཅི༌ས༌ཐོག༌ནེ༌ དམ༌པ༌ ཛད༌ཤིག༌། ཡང༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཕེབས༌ ཚོག༌པ༌, ཁྱོ༌ཞའེ༌ སེམས༌ཉིད༌, སེམས༌ དང༌ ཟུགས༌པོ༌ ཚང༌མ༌, སྐྱོན༌མེད༌ བོར༌ར༌ ཛད༌ཤིག༌། 
1TH.5.24	ཁྱོ༌ཞའ༌ བོད༌ད༌ ཛད༌ཁན༌ནི༌ དཀོན༌མཆོག༌ ནི༌ ཨིད༌ཤེས༌ཅན༌ ཨིན༌ནོག༌, ཡང༌ ཁོང༌ངི༌ ཏེ༌ ཚང༌མ༌ ཅོའ༌ ཛད༌ཨིན༌།
1TH.5.25	གཅེས༌པའེ༌ སྤུན༌གུན༌, ང༌ཞའེ༌ ཕིའ༌ སྨོས༌ལམ༌ ཞུས༌ཤིག༌། 
1TH.5.26	བྱམས༌པ༌ ཉམ༌པོ༌ གཅེས༌པའེ༌ སྤུན༌ ཚང༌མ༌ལ༌ ཇུ༌ ཞུས༌། 
1TH.5.27	ང༌, པ༌འུ༌ལུའི༌ ཁྱོ༌ཞ༌གུན༌ལ༌, གཙོ༌བོའེ༌ ཝང༌ངི༌ ནང༌ང༌ འི༌ ཨི༌གེ༌བོ༌ གཅེས༌པའེ༌ སྤུན༌ ཚང༌མའེ༌ དུན༌ལ༌ སིལ༌ཅེས༌ལ༌ བཀའ༌ཏང༌ངད༌།
1TH.5.28	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ ཁྱོ༌ཞའ༌ ཉམ༌པོ༌ ལུས༌ཤིག༌།།
2TH.1.1	ང༌, པ༌འུ༌ལུ༌ ཡང༌ ངའེ༌ ཕྲོ༌པ༌ སི༌ལས༌
2TH.1.2	ང༌དང༌གུན༌ནི༌ ཡབ༌ དཀོན༌མཆོག༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཞི༌དེ༌ ཁྱོ༌ཞའ༌ ཚང༌མ༌ལ༌ ཐོབ༌ཤིག༌།
2TH.1.3	གཅེས༌པའེ༌ སྤུན༌ དང༌ སྤུན༌མོ༌ གུན༌, ཁྱོ༌ཞའེ༌ ཕིའ༌ ང༌ཞ༌གུན༌ནི༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཅེས༌པོ༌ འོས༌པ༌ཞིག༌ ཨིན༌ནོག༌, ཅིའ༌ཟེར༌ན༌ ཞག༌པ༌སང༌ཞག༌ ཁྱོ༌ཞ༌གུན༌ དད༌པའེ༌ ནང༌ང༌ ལྡན༌ཨིན༌ སོང༌ཏེ༌ ཅིག༌ དང༌ ཅིག༌ག༌ གཅེས༌པ༌ ཅོ༌ཅེས༌པོ༌ ཕེལ༌ཨིན༌ ཆ༌དུག༌། 
2TH.1.4	ཏེ༌བོའེ༌ཕིའ༌ ང༌ཞའེ༌, ཁྱོ༌ཞ༌གུན༌ལ༌ སྡུག༌སྔལ༌ དང༌ བར༌དོ༌ ཐོང༌ནའང༌, ཁྱོ༌ཞ༌གུན༌ནི༌ སྙིང༌རུས༌ དང༌ དད༌པའེ༌ ནང༌ང༌ སྟན༌པོ༌ ཡོད༌ཁན༌བོ༌ དཀོན༌མཆོག༌གི༌ ཞན༌ ཆོས༌ཚོགས༌གུན༌ནི༌ ནང༌ང༌ མ༌ སྤལ༌ངམས༌ ཉམ༌པོ༌ ཤད༌དད༌། 
2TH.1.5	འི༌ ནས༌ལུག༌པོའེ༌ དཀོན༌མཆོག༌གི༌ སྡིག༌པའེ༌ཀ༌ ཁྲིམས༌ཅད༌ ཅོའ༌ ཛད༌ཅེས༌པོ༌, འོས༌པ༌ ཨིན༌ཁན༌ སྟན༌དུག༌, མ༌ཚད༌ ཁྱོ༌ཞ༌གུན༌ ཁོང༌ངི༌ རྒྱལ༌སྲིད༌དི༌ ཕིའ༌ འོས༌པ༌ཅན༌ རིག༌ རྒྱུར༌ ཅུག༌ག༌ནོག༌, ཀ༌བོའེ༌ ཕིའ༌ ཁྱོ༌ཞ༌གུན༌ལ༌ སྡུག༌སྔལ༌ ཐོང༌ཨིན༌ ཨིན༌ནོག༌། 
2TH.1.6	དཀོན༌མཆོག༌ ནི༌ འོས༌པ༌ ཛད༌ཁན༌ ཞུགས༌ཏེ༌ ཨིན༌། ཁོང༌ངི༌ ཁྱོ༌ཞའ༌ ནགས༌ སྟན༌ཁན༌གུན༌ལ༌ ནགས༌ སྟན༌ན༌ ཛད༌ཨིན༌།
2TH.1.7	གཙོ༌བོ༌ ཡེ༌ཤུ༌ ནམ༌ཁའ༌ནེ༌ རང༌ངི༌ སྟོབས༌ཤུག༌ཅན༌ནི༌ ཕོ༌ཉ༌གུན༌ དང༌ མེ༌ ཆེན༌མོ༌ ཉམ༌པོ༌ སྔོན༌ ཟ༌ནེ༌, དཀོན༌མཆོག༌གི༌ ཁྱོ༌ཞའ༌ ནགས༌ ཁུར༌ཁན༌གུན༌ དང༌ ང༌ཞ༌གུན༌ ཐར༌ ཅུག༌ག༌ ཛད༌ཨིན༌། 
2TH.1.8	ཡང༌ དཀོན༌མཆོག༌ མ༌ཤེས༌ཁན༌ དང༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལ༌ ཁའ༌ མ༌ཉན༌ཁན༌གུན༌ལ༌ མེའེ༌ ཆད༌པ༌ ཕོག༌ཨིན༌། 
2TH.1.9	ཏེ༌གུན༌ལ༌ ཐའ༌མེད༌པའེ༌ ཁྲེས༌སྟོར༌རི༌ ཆད༌པ༌ ཕོག༌ཨིན༌, ཡང༌ ཏེ༌གུན༌ གཙོ༌བོ༌ དང༌ ཁོང༌ངི༌ ཟིར༌རྗིད༌ཅན༌ནི༌ ཝང༌གུན༌ནེ༌ སོ༌སོ༌ ཕེས༌ཏེ༌ བོར༌ཨིན༌། 
2TH.1.10	ཁོང༌ ཏེ༌ ཞག༌ག༌ ཕེབས༌ས༌ཅིག༌, ཁོང༌ང༌ ཁོང༌ངི༌ དམ༌པའེ༌ མི༌གུན༌ནི༌ ཆོགས༌ནེ༌ སྤལ༌ ཐོབ༌ཨིན༌, ཡང༌ ཁོང༌ངི༌ཀ༌ དད༌པ༌ ཁྱོང༌ཁན༌ ཚང༌མའེ༌ ཁོང༌ང༌ སྟོད༌པ༌ ཕུལ༌ཨིན༌། ཁྱོ༌ཞ༌གུན༌ནའང༌ ཏེ༌གུན༌ནི༌ ཕྲོའ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ང༌ཞའེ༌ སྤང༌པོ༌ ཏང༌ཁན༌གུན༌ནི༌ཀ༌ དད༌པ༌ ཁྱོངས༌ཏེ༌ ཨིན༌ནོག༌།
2TH.1.11	ཏེན༌ན༌བོའེ༌ཕིའ༌ ང༌ཞ༌གུན༌ནི༌ དུས༌རྒྱུན༌ འི༌ སྨོས༌ལམ༌གུན༌ ཞུའད༌, ཁྱོ༌ཞ༌གུན༌ལ༌ དཀོན༌མཆོག༌གི༌ བོད༌ད༌ ཛད༌ཁན༌ནི༌ འོས༌པའེ༌ མི༌ཚེ༌ རིག༌ ཕུད༌ཅུག༌ག༌ ཛད༌ཤིག༌། ཡང༌ ཁོང༌ངི༌ ཤེད༌ རྒྱུད༌ཏེ༌ ཁྱོ༌ཞ༌གུན༌ནི༌ དད༌པའེ༌ ལས༌ ཟང༌པོ༌ ཅོ༌ཅེས༌སི༌ དོད༌པ༌ ཡོད༌ཁན༌གུན༌ གྲུབ༌ ཅུག༌ག༌ ཛད༌ཤིག༌། 
2TH.1.12	ཏེ༌ནེ༌ ཁྱོ༌ཞའེ༌ ཏེ༌ཙོགས༌སི༌ མི༌ཚེ༌ ཕུད༌ཅེས༌སི༌ ཞས༌ཏེ༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཚན༌ལ༌ རྩི༌ཝ༌ ཐོབས༌ཏེ༌, ཁྱོ༌ཞ༌གུན༌ལའང༌ ཁོང༌ ཉམ༌པོ༌ རྩི༌ཝ༌ ཐོབ༌ཨིན༌། འི༌ ཚང༌མ༌ ང༌དང༌གུན༌ནི༌ གཙོ༌བོ༌ དང༌ དཀོན༌མཆོག༌ ཡེ༌ཤུ༌ མ༌ཤི༌ཀའེ༌ ཐུག༌རྗེའེ༌ རྒྱུད༌ཏེ༌ གྲུབ༌ ཐུབ༌ཨིན༌།
2TH.2.1	སྤུན༌ དང༌ སྤུན༌མོ༌, ཏ༌ ཁྱོ༌ཞ༌གུན༌ལ༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབ༌ཤེས༌སི༌ དུས༌ དང༌ ཁོང༌ངི༌ སྐུན༌དུན༌ལ༌ ང༌དང༌ ཚང༌མ༌ ཛོམ༌ཅེས༌སི༌ སྐོར༌ལ༌ འི༌ ཞུ༌ཝ༌བོ༌ ཞུའད༌། 
2TH.2.2	ང༌ཞའེ༌ ཆོགས༌ནེ༌ ལུང༌སྟན༌ ཡ༌ ལོན༌ ཡ༌ ཨི༌གེ༌ དུག༌ ཟེར༌ཏེ༌, གལ༌ཏེས༌ སུ༌ཞིག༌གི༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ དུས༌པོ༌ སླེབ༌ ཚར༌ཏེ༌ ཨིན༌ནོག༌ ཟེར༌ན༌, ཁྱོ༌ཞའེ༌ དད༌པ༌ ཡ༌ ཐར༌པའེ༌ཀ༌ ཐེ༌ཚོམས༌ མ༌ཅོ༌ཤིག༌། 
2TH.2.3	ཇུ༌ཇུ༌ སུ༌ཞིག༌གིའང༌ ཁྱོ༌ཞ༌གུན༌ལ༌ གོབ༌སྐོར༌ མ༌ཅུག༌ཤིག༌ ཅིའ༌ཟེར༌ན༌ ཏེ༌ ཞག༌པོ༌ ཏེ༌ཏེ༌ཚོག༌པ༌ མི༌སླེབ༌, ནམ༌ཚོག༌པ༌ དཀོན༌མཆོག༌ག༌ ངོ༌ལོག༌ ཅོ༌ཅེས༌སི༌ དུས༌པོ༌ མི༌སླེབ༌ ཡང༌ བཀའ༌ཁྲིམས༌ མེད༌ཁན༌ནི༌ མི༌བོ༌ སྔོན༌ མི༌སྔོན༌། ཏེ༌ མི༌བོ༌ ཁྲེས༌སྟོར༌ ཆོགས༌ལ༌ ཆེན༌ ཨིན༌ནོག༌། 
2TH.2.4	མི༌གུན༌ནི༌ དཀོན༌མཆོག༌ རྩི༌ཁན༌ ཡ༌ ཅོལ༌ཁན༌ ཚང༌མ༌ལ༌ འི༌ མི༌བོའེ༌ རྒྱབ༌གལ༌ ཅོས༌ཏེ༌ ཁོ༌རང༌ང༌ ཏེ༌གུན༌ནི༌ སང༌ རྩི༌ཝ༌ མང༌ང༌ ཏང༌ང༌ནོག༌། ཁོ༌ དཀོན༌མཆོག༌གི༌ ཆོད༌ཁང༌ངི༌ ནང༌ང༌ ཁྲིས༌སི༌ཀ༌ དུགས༌ཏེ༌ ཁོ༌རང༌ དཀོན༌མཆོག༌ ཨིན༌ ཟེར༌ར༌ནོག༌།
2TH.2.5	ང༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌, ཏེ༌གུན༌ནི༌ སྐོར༌ལ༌ ཁྱོ༌ཞ༌གུན༌ལ༌ ཟེར༌ཁན༌གུན༌ ཨིད༌ཏུ༌ མེ༌རག༌ག༌? 
2TH.2.6	བཀའ༌ཁྲིམས༌ མེད༌ཁན༌ནི༌ མི༌, དུས༌པོའེ༌ སང༌ སྔུན༌ལ༌ སྔོན༌ མ༌ཅུག༌ག༌ གགས༌ཏེ༌ བོར༌ར༌ ཛད༌ཁན༌བོ༌ ཁྱོ༌ཞའ༌ རྒྱུས༌ཨིན༌ནོག༌། 
2TH.2.7	ཤེ༌ཏན༌ནི༌ ཝང༌ངི༌ སང༌ཝའེ༌ ཚུལ༌ལ༌ ལས༌ ཅོ༌ཅེས༌ གོ༌ཟུག༌ ཚར༌ཏེ༌ ཨིན༌ནོག༌། ཨིན༌ནའང༌ གགས༌ཏེ༌ བོར༌ར༌ ཛད༌ཁན༌བོའེ༌, ཁོ༌ ཏེ༌ཏེ༌ཚོག༌པ༌ གགས༌ཏེ༌ བོར༌ཨིན༌ ནམ༌ཚོག༌པ༌ དཀོན༌མཆོག༌གི༌ ཁོང༌ ཏེ༌ ལམ༌མི༌ ཀ༌ནེ༌ ཐེན༌ན༌ མི༌ཛད༌། 
2TH.2.8	ཏེ༌ནེ༌ ཏེ༌ ཁྲིམས༌ མེད༌ཁན༌བོ༌ ཡོང༌ཨིན༌, ཨིན༌ནའང༌ གཙོ༌བོ༌ ཡེ༌ཤུའི༌ འུགས༌ ཅིག༌ ཉམ༌པོ༌ བཀའ༌ སལ༌ཏེ༌, ཁོའ༌ ཕམ༌ཀལ༌ལ༌ ཛད༌ཨིན༌།
2TH.2.9	ཏེ༌ ཁྲིམས༌ མེད༌ཁན༌བོ༌ ཤེ༌ཏན༌ནི༌ སྟོབས༌ ཉམ༌པོ༌ ཡོང༌ཨིན༌, ཡང༌ ཟུན༌མའེ༌ སྟས༌ དང༌ སྟགས༌ དང༌ ཁྱུད༌དི༌ རིགས༌ ཚང༌མ༌ སྟན༌ཨིན༌། 
2TH.2.10	ཁོའེ༌ ཏེ༌ ཁྲེས༌སྟོར༌རི༌ ལམ༌མི༌ཀ༌ གྲུལ༌ཁན༌ ཚང༌མ༌ལ༌ ངན༌པའེ༌ གོབ༌སྐོར༌ སྣ༌ཚོགས༌སི༌ ནང༌ང༌ ཁྱོང༌ཨིན༌, ཅིའ༌ཟེར༌ན༌ ཁོང༌གུན༌ནི༌ སྐྱོབ༌ཐུབ༌ཁན༌ནི༌ ལོན༌ དྲང༌པོའ༌ བྱམས༌པ༌ ཅོའ༌ མི༌རུག༌། 
2TH.2.11	ཏེན༌ན༌བོའེ༌ཕིའ༌ དཀོན༌མཆོག༌གི༌ གོབ༌སྐོར༌ ཆེན༌མོ༌ཞིག༌ བྱུང༌ ཅུག༌ག༌ ཛད༌ཨིན༌, ཀ༌བོའེ༌ ཏེ༌གུན༌ལ༌ ཤེ༌ཏན༌ནི༌ ཟུས༌མ༌ ལས༌གུན༌ལ༌ ཨིད༌ཤེས༌ ཅོ༌ཅུག༌ཨིན༌། 
2TH.2.12	ཁོང༌གུན༌ནི༌ ལོན༌ དྲང༌པོ༌བོའེ༌ཀ༌ དད༌པ༌ མ༌ཅོའ༌, ངན༌པ༌བོའ༌ ཐད༌པོ༌ ཅོ༌ཅེས༌པོའེ༌ ཞས༌ཏེ༌, ཁོང༌གུན༌ནི༌ཀ༌ ཤི༌ཅེས༌སི༌ ཐག༌ཅད༌ སལ༌ཨིན༌།
2TH.2.13	གཙོ༌བོའེ༌ གཅེས༌པ༌ ཛད༌ཁན༌ནི༌ སྤུན༌ དང༌ སྤུན༌མོ༌, ང༌ཞའེ༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌ག༌ དུས༌རྒྱུན༌ ཐུག༌རྗེ༌ཆེ༌ ཞུ༌ཅེས༌པོ༌ འོས༌པ༌ ཚོར༌ར༌རག༌། ཅིའ༌ཟེར༌ན༌ དཀོན༌མཆོག༌གི༌ ཁྱོ༌ཞ༌གུན༌ ཐར༌པའེ༌ ཕིའ༌ ཇིག༌རྟེན༌ ཆགས༌སི༌ སང༌ སྔུན༌ལ༌, དམ༌པའེ༌ ཐུག༌ཉིད༌དི༌ རྩང༌མ༌ ཛད༌ཅེས༌ དང༌ གཙོ༌བོ༌ ཡེ༌ཤུའི༌ སྐོར༌ལ༌ དྲང༌པོའེ༌ ལོན༌བོའེ༌ཀ༌ དད༌པ༌ ཅོ༌ཁན༌ གུན༌ རྒྱུད༌ཏེ༌, ལྡམ༌མ༌ ཛད༌ཏེ༌ ཨིན༌ནོག༌། 
2TH.2.14	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྤལ༌ལི༌ ནང༌ང༌ དྲེས༌ ཐུབ༌ཅེས༌སི༌ ཕིའ༌ དཀོན༌མཆོག༌གི༌, ཁྱོ༌ཞ༌གུན༌ ང༌ཞའེ༌ གའ༌མོའེ༌ ནས༌ཚུལ༌ ཤད༌ཁན༌གུན༌ རྒྱུད༌ཏེ༌, ཐར༌པ༌ ཐོབ༌ཅེས༌ལ༌ བོད༌ད༌ ཛད༌ཏེ༌ ཨིན༌ནོག༌།
2TH.2.15	ཏེ༌བོའེ༌ཕིའ༌ སྤུན༌ དང༌ སྤུན༌མོ༌ གུན༌, ང༌ཞའེ༌ ཁའ༌ནེ༌ ཚོར༌ཁན༌ ཡ༌ ཨི༌གེ༌ ནང༌ང༌ བྲིས༌ཁན༌ནི༌ སླབ༌བྱ༌གུན༌ནི༌ཀ༌ ཐེ༌ཚོམས༌ མ༌ཆའ༌ སྟན༌པོ༌ དུག༌ཤིག༌།
2TH.2.16	ང༌དང༌ང༌ གཅེས༌པ༌ ཛད༌ཏེ༌ ཐུག༌རྗེ༌ ཟིགས༌ཏེ༌ ཐའ༌མེད༌པའེ༌ སེམས༌དེ༌ དང༌ ཧ༌ལས༌སི༌ རེ༌ཝ༌ཞིག༌ སལ༌ལ༌ ཛད༌ཁན༌ནི༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ དང༌ དཀོན༌མཆོག༌ ང༌དང༌ངི༌ ཡབ༌ ཉིས༌ཀོའེ༌, 
2TH.2.17	ཁྱོ༌ཞའེ༌ སེམས༌ལ༌, ལས༌ དང༌ སྤེ༌ར༌ ཟང༌པོ༌ གུན༌ནི༌ ནང༌ང༌, སྤོས༌པ༌ དང༌ སྟོབས༌ སལ༌ལ༌ ཛད༌ཤིག༌།
2TH.3.1	སྟིང༌ཇུག༌ག༌, གཅེས༌པའེ༌ སྤུན༌ དང༌ སྤུན༌མོ༌ གུན༌ གཙོ༌བོ༌ ཡེ༌ཤུའི༌ བཀའ༌, གྱོགས༌པ༌ ཕེལ༌ཅེས༌ དང༌ ཁྱོ༌ཞ༌གུན༌ནི༌ རྩི༌ཝ༌ ཅོའ༌ ཙོགས༌ལ༌, ཞན༌མ༌གུན༌ནི༌ ཀ༌ནེའང༌ བཀའ༌བོའ༌ རྩི༌ཝ༌ ཐོབ༌ཅེས༌ལ༌ ང༌ཞའེ༌ ཕིའ༌ སྨོས༌ལམ༌ ཞུས༌ཤིག༌། 
2TH.3.2	ཡང༌ ང༌ཞའ༌ མི༌ རྩོག༌པོ༌ དང༌ ངན༌སེམས༌ཅན༌ གུན༌ནི༌ ཀ༌ནེ༌ ཐར༌ཅེས༌ལ༌ སྨོས༌ལམ༌ ཞུས༌ཤིག༌, ཅིའ༌ཟེར༌ན༌ མི༌ མང༌པོའེ༌ གའ༌མོའེ༌ ནས༌ཚུལ༌ལི༌ཀ༌ དད༌པ༌ ཅོའ༌ མ༌ནོག༌། 
2TH.3.3	ཨིན༌ནའང༌ གཙོ༌བོ༌ ནི༌ ཨིད༌ཤེས༌ཅན༌ཞིག༌ ཨིན༌ནོག༌, ཁོང༌ངི༌ ཁྱོ༌ཞ༌གུན༌ སྟན༌པོ༌ ཛད༌ཏེ༌ ཤེ༌ཏན༌ནི༌ ལས༌ ངན༌པ༌ནེ༌ སྐྱོབས༌ཏེ༌ བོར༌ར༌ ཛད༌ཨིན༌། 
2TH.3.4	གཙོ༌བོའེ༌ ནང༌ང༌ ཁྱོ༌ཞ༌གུན༌ལ༌ ང༌ཞའེ༌ ལས༌ ཅོ༌ཅེས༌ལ༌ བཀའ༌ཏང༌ཁན༌གུན༌ ལག༌ལེན༌ ཅོས༌ཏེ༌ ཨིན༌ནོག༌, ཡང༌ ཡོང༌ཅེས༌ཅན༌ནི༌ དུས༌སི༌ ནང༌ང༌ ཅོ༌ཨིན༌ དུག༌ཅེས༌སི༌, ང༌ཞ༌གུན༌ལ༌ ལོ༌ཁྱེལ༌ ཡོད༌། 
2TH.3.5	གཙོ༌བོ༌ ཡེ༌ཤུའི༌ ཁྱོ༌ཞའེ༌ སྙིང༌གུན༌, དཀོན༌མཆོག༌གི༌ ཙམ༌ཤིག༌གི༌ བྱམས༌པ༌ ཛད༌ཅེས༌ དང༌, མ༌ཤི༌ཀའེ༌ ཀ༌ནེ༌ ཐོབ༌ཁན༌ནི༌ ཟོད༌སེམས༌ཅན༌ནི༌ སྙིང༌རུས༌ གུན༌ མང༌ང༌ ཧ༌གོ༌ཅེས༌སི༌ ནང༌ང༌ ཁྲིད༌ད༌ ཛད༌ཤིག༌།
2TH.3.6	གཅེས༌པའེ༌ སྤུན༌ དང༌ སྤུན༌མོ༌ གུན༌, ང༌ཞའེ༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཝང༌ངི༌
2TH.3.7	ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌, ང༌ཞའ༌ ལས༌མི༌ལམ༌ མེད༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌, ང༌ཞའེ༌ མི༌ཚེ༌ ཕུད༌ཚུལ༌བོ༌ སྤེ༌ ལེན༌གོས༌། 
2TH.3.8	རིན༌ མ༌ཤལ༌ལ༌ ང༌ཞའེ༌ སུ༌ཞིག༌གི༌ ཀ༌ནེའང༌ ཟན༌ མ༌ཟོས༌པིན༌, ཨིན༌ནའང༌ ཁྱོ༌ཞའ༌ སུའང༌ བར༌དོ༌ མི༌སྟན༌ཅེས༌སི༌ ཕིའ༌ ཉིན༌ཚན༌ མེད༌པ༌, རྩོན༌གྲུས༌ སྲན༌ཏྲེ༌ ཉམ༌པོ༌ ལས༌ ཅོས༌པིན༌། 
2TH.3.9	ང༌ཞ༌གུན༌ལ༌ ང༌ཞའེ༌ གོས༌སྡོམ༌གུན༌ ཏོང༌ ཟེར༌ཅེས༌སི༌ ཝང༌ ཡོད༌ཏེའང༌, ཁྱོ༌ཞ༌གུན༌ ང༌ཞའེ༌ སྤེའེ༌ཀ༌ གྲུལ༌ཅེས༌སི༌ ཕིའ༌ ང༌ཞའེ༌ མི༌ཚེ༌ ཏེ༌ ཚུལ༌ལ༌ ཕུད༌པིན༌། 
2TH.3.10	ཡང༌ ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེའང༌, ང༌ཞའེ༌ འིན༌ན༌བོ༌ བཀའ༌ ཏངས༌པིན༌, "གལ༌ཏེས༌ མི༌ཞིག༌ག༌ ལས༌ ཅོ༌ཅེས༌སི༌ དོད༌པ༌ མེད༌ན༌, ཁོའ༌ ཟའ༌ཅེས༌ལ༌ ཟན༌ མ༌ཏང༌ཤིག༌།"
2TH.3.11	ཁྱོ༌ཞའེ༌ ཕྲོ༌ནེ༌ ཁ༌ཅིག༌ ལས༌ ཅའང༌ མ༌ཅོའ༌ ལས༌མི༌ལམ༌ རྒྱུར༌ཏེ༌ ཡོད༌ཁན༌ ཡང༌ ཞན༌མ༌གུན༌ནི༌ ལས༌སི༌ ནང༌ང༌ ཐེས༌སྟོག༌ ཏང༌ཨིན༌ དུག༌ཅེས༌པོ༌ ང༌ཞའེ༌ ཚོར༌། 
2TH.3.12	ཏེ༌ཙོགས༌སི༌ མི༌གུན༌ལ༌, ཅུབ༌ཅད༌ཏེ༌ རང༌ངི༌ ཁར༌ཇི༌ ཕིའ༌ རྩོན༌གྲུས༌ ཅོས༌ཏེ༌ ལས༌ ཅོ༌གོས༌ཅེས༌ལ༌ ང༌ཞའེ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཝང༌ངི༌ ནང༌ངའ༌ སྤོས༌པ༌ དང༌ བཀའ༌ཏང༌ངད༌། 
2TH.3.13	ཏ༌ ཁྱོ༌ཞའ༌ ལུས༌ཁན༌ནི༌ སྤུན༌ དང༌ སྤུན༌མོ༌ གུན༌ནི༌ ལས༌ ཟང༌པོ༌ ཅོ༌ཨིན༌ དུག༌ཅེས༌ལ༌ སྣང༌ང༌ མ༌ཚེར༌ཤིག༌།
2TH.3.14	གལ༌ཏེས༌ སུ༌ཞིག༌གི༌ འི༌ ཨི༌གེ༌ ནང༌ང༌ བྲིས༌ཁན༌ནི༌ སླབ༌བྱ༌གུན༌ལ༌ མ༌ཉན༌ན༌, ཏེ༌ མི༌བོའེ༌ཀ༌ ནང༌སྟག༌ བོར༌། ཁོའ༌ ཁྲེལ༌བ༌ ཆ༌ཅེས༌སི༌ ཕིའ༌ ཁོ༌ ཉམ༌པོ༌ བྲེལ༌ མ༌བོར༌ཤིག༌། 
2TH.3.15	ཨིན༌ནའང༌ ཁོའ༌ གྲ༌འོ༌ མ༌སམ༌མ༌, རང༌ངི༌ སྤུན༌ཞིག༌ ཙོགས༌ལ༌ ལྡམ༌ཞག༌ ཏོང༌ཤིག༌།
2TH.3.16	ཏ༌ ཞི༌དེའེ༌ སལ༌ལ༌ ཛད༌ཁན༌ནི༌ གཙོ༌བོ༌ ཡེ༌ཤུའི༌, ཁོང༌རང༌ངི༌ ཞི༌དེ༌ ཁྱོ༌ཞ༌གུན༌ལ༌ དུས༌རྒྱུན༌ དང༌ ནས༌ལུག༌ ཚང༌མའེ༌ ནང༌ང༌ སལ༌ལ༌ ཛད༌ཤིག༌, ཡང༌ གཙོ༌བོ༌ ཁྱོ༌ཞའ༌ ཚང༌མ༌ ཉམ༌པོ༌ ཞུགས༌ཤིག༌།
2TH.3.17	ཏ༌ ངའེ༌ ཨི༌གེ༌ བྲི༌ཁན༌བོའེ༌ ཀ༌ནེ༌ ཉི༌གུ༌བོ༌ ཁྱོངས༌ཏེ༌, ང༌ པ༌འུ༌ལུའི༌ རང༌ངི༌ ལག༌བྲིས༌སི༌ ནང༌ང༌ འི༌ ཇུ༌བོ༌ བྲིའད༌། ངའེ༌ ཨི༌གེ༌ ཚང༌མའེ༌ ནང༌ང༌ ཏེ༌བོ༌, ངའེ༌ ཆོགས༌ནེ༌ ཨིན༌ཁན༌ནི༌ མིག༌སལ༌ལི༌ སྟགས༌ཤིག༌ ཨིན༌།
2TH.3.18	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ ཁྱོ༌ཞའ༌ ཚང༌མ༌ལ༌ ཐོབ༌ཤིག༌༎
1TI.1.1	ང༌དང༌གུན༌ནི༌ སྐྱབ༌གོན༌ དཀོན༌མཆོག༌ དང༌ ང༌དང༌གུན༌ལ༌ རེ༌ཝ༌ སལ༌ཁན༌ནི༌ མ༌ཤི༌ཀ༌ ཡེ༌ཤུ༌ གུན༌ནི༌, ང༌ པ༌འུ༌ལུ༌ མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ སྐོའ༌ ཛདས༌།
1TI.1.2	ངའེ༌ དད༌པའེ༌ ནང༌ང༌ དེན༌བའེ༌ བུ༌ཚ༌ ཨིན༌ཁན༌ནི༌ ཏི༌མོ༌ཐི༌ ཁྱོ༌རང༌ང༌ བྲིའད༌། དཀོན༌མཆོག༌ ཡབ༌ དང༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ གུན༌ནི༌ ཁྱོ༌རང༌ང༌ ཐུག༌རྗེ༌, སྙིང༌རྗེ༌ དང༌, ཞི༌དེ༌ སལ༌ལ༌ ཛད༌ཤིག༌།
1TI.1.3	ང༌ མ༌ཀེ༌དོ༌ནི༌ཡཱ༌ ཆ༌ ཟ༌ནེ༌, ངའེ༌ ཁྱོ༌རང༌ང༌ ཨེ༌ཕེ༌སུས༌སི༌ ནང༌ང༌ དུག༌ཅེས༌ དང༌ དཀོན༌མཆོག༌གི༌ སྐོར༌ལ༌ ཟུས༌མ༌ སླབ༌བྱ༌ ཏང༌ཁན༌གུན༌ གག༌ཅེས༌ལ༌ མ༌སྲན༌ཏྲེ༌ སྤོས༌པ༌ ཏངས༌པིན༌། 
1TI.1.4	ཡང༌ ཟུས༌མའེ༌ རུངས༌ དང༌ ཁོ༌རང༌གུན༌ནི༌ ཕོར༌རྒྱུད༌དི༌ ཐོ༌རིང༌མོ༌ གུན༌ནི༌ སྐོར༌ལ༌ གྲབས༌ ཅོ༌ཨིན༌ དུས༌ གོད༌ལ༌ མི༌ཏང༌ཅེས༌ལ༌ བཀའ༌ ཏོང༌། ཏེ༌ ལས༌གུན༌ནི༌ མི༌གུན༌ལ༌ དཀོན༌མཆོག༌གི༌ ཕིའ༌ དད༌པ༌ཅན༌ནི༌ མི༌ཚེ༌ཞིག༌ ཕུད༌ཅེས༌སི༌ ནང༌ང༌ རོགས༌ ཅོའ༌ མ༌ནོག༌, ཨིན༌ནའང༌ ཏོན༌མེད༌དི༌ ཛིང༌མོ༌ ཆ༌ཅུག༌ག༌ནོག༌།
1TI.1.5	ངའེ༌ སླབ༌བྱའེ༌ མིག༌ཞི༌བོ༌ ནི༌ དད༌པ༌ ཡོད༌ཁན༌ ཚང༌མ༌ སྙིང༌ ཟང༌པོ༌, སེམས༌ ལག༌མོ༌ དང༌ དེན༌བའེ༌ དད༌པ༌ གུན༌ནེ༌ ཡོང༌ཁན༌ནི༌ ཡ༌ཤའེ༌ གངས༌ཅེས༌པོ༌ ཨིན༌། 
1TI.1.6	ཨིན༌ནའང༌ འི༌ ཟུས༌མའེ༌ སློབ༌པོན༌གུན༌ནི༌ ཏེ༌ སླབ༌བྱ༌ ཟང༌པོ༌ ཚང༌མ༌ལ༌ རྒྱབ༌ ལོགས༌ཏེ༌ ཏོན༌མེད༌དི༌ གོར༌རྒྱན༌གུན༌ནི༌ཀ༌ གྲོལ༌དུར༌ ཅོ༌རུག༌། 
1TI.1.7	ཆོས༌ཁྲིམས༌ལ༌ ཁས༌པའེ༌ སློབ༌པོན༌གུན༌ རྒྱུར༌ཅེས༌སི༌ དོད༌པ༌ ཉམ༌པོ༌, ཁོང༌གུན༌ནི༌ ཏེ༌གུན༌ ཐེ༌ཚོམས༌ མེད༌པ༌ ཤད༌ནའང༌, ངོས༌པོའ༌ ཁོང༌གུན༌ནི༌ ཤད༌ཁན༌བོ༌ ཁོ༌རང༌གུན༌ལ༌ ཧ༌མ༌གོའ༌ ཨིན༌ནོག༌།
1TI.1.8	གལ༌ཏེས༌ ཆོས༌ཁྲིམས༌པོ༌ དཀོན༌མཆོག༌གི༌ ཐབས༌ ནང༌ཞིན༌ལ༌ ཀོལ༌ན༌, ཟང༌པོ༌ ཨིན༌ཁན༌བོ༌ ང༌དང༌གུན༌ལ༌ རྒྱུས༌ཨིན༌ནོག༌། 
1TI.1.9	ཅིའ༌ཟེར༌ན༌ བཀའ༌ཁྲིམས༌པོ༌ ལས༌ དྲང༌པོ༌ ཅོ༌ཁན༌གུན༌ནི༌ ཕིའ༌ མ༌ཅོའ༌ ཁྲིམས༌ མེད༌ཁན༌, རྒྱབ༌གལ༌ ཅོ༌ཁན༌, དཀོན༌མཆོག༌གི༌ ཇིགས༌སི༌ ནང༌ང༌ མ༌གྲུལ༌ཁན༌ དང༌ སྡིག༌ཅན༌ གུན༌ མ༌ཚད༌, ཅའང༌ དམ༌པའ༌ མ༌རྩི༌ཁན༌, དམ༌པ༌ གུན༌ རྩོག༌པོ༌ ཅོ༌ཁན༌, ཨ༌བ༌ ཡ༌ ཨ༌མ༌ སད༌ཁན༌ ཡང༌ མི༌སད༌ཁན༌གུན༌ནི༌ ཕིའ༌ ཅོས༌ཏེ༌ ཨིན༌ནོག༌། 
1TI.1.10	བཀའ༌ཁྲིམས༌པོ༌ ལུས༌བྲེལ༌ ངན༌པ༌ ཅོ༌ཁན༌, བུ༌ཚ༌ དང༌ བུ༌ཚའེ༌ པར༌ལ༌ ཡ༌ བུ༌མོ༌ དང༌ བུ༌མོའེ༌ པར༌ལ༌ ལུས༌བྲེལ༌ ཅོ༌ཁན༌གུན༌, ཚེ༌ཡོག༌གི༌ ཕིའ༌ མི༌གུན༌ ཙོང༌ཁན༌, ཟུན༌ཇན༌, ཁྲིམས༌ཁུང༌ངི༌ ནང༌ང༌ སྤང༌པོ༌ ཟུན༌བ༌ ཏང༌ཁན༌ དང༌ སླབ༌བྱ༌ ཟང༌པོའེ༌ རྒྱབ༌ལོག༌ ཅོ༌ཁན༌གུན༌ནི༌ ཕིའ༌ ཨིན༌ནོག༌། 
1TI.1.11	ཏེ༌གུན༌ནི༌ རྒྱབ༌ལོག༌ ཅོ༌ཁན༌ནི༌ སླབ༌བྱ༌ ཟང༌པོ༌གུན༌, ཟིར༌རྗིད༌ཅན༌ནི༌ གའ༌མོའེ༌ ནས༌ཚུལ༌ནེ༌ བྱུང༌ང༌ནོག༌, ཀ༌བོ༌ བྱིན༌ལབས༌ཅན༌ནི༌ དཀོན༌མཆོག༌གི༌ ངའེ༌ ལག༌ག༌ སྟད༌ད༌ ཛད༌ཏེ༌ ཨིན༌།
1TI.1.12	མ༌ཤི༌ཀ༌ ཡེ༌ཤུ༌ ང༌དང༌གུན༌ནི༌ གཙོ༌བོ༌ ཀ༌བོའེ༌ ངའ༌ ཁོང༌རང༌ངི༌ ཆག༌ལས༌གུན༌ ཛད༌ཅེས༌ལ༌ སྟོབས༌ སལ༌ལ༌ ཛདས༌, ཁོང༌ང༌ ངའེ༌ ཐུག༌རྗེ༌ཆེ༌ ཞུའད༌། ཁོང༌ངི༌ ངའ༌ ཨིད༌ཤེས༌ཅན༌ནི༌ མི༌ཞིག༌ རྩིའ༌ ཛད༌ཏེ༌ ཁོང༌རང༌ང༌ ཞབ༌སྟོག༌ ཞུ༌ཅེས༌སི༌ ཕིའ༌ སྐོའ༌ ཛདས༌། 
1TI.1.13	ཞན༌ ངའ༌ དད༌ལོག༌ ཞུ༌ཁན༌, དད༌པ༌ཅན༌གུན༌ལ༌ ནགས༌སྟན༌ཏེ༌ ནོད༌སྐྱལ༌ཁན༌ ཨིན༌ཏེའང༌, དཀོན༌མཆོག༌ག༌ ངའེ༌ཀ༌ སྙིང༌རྗེ༌ སྐྱེའ༌ ཛདས༌, ཅིའ༌ཟེར༌ན༌ ཏེ༌གུན༌ ངའེ༌ མ༌ཤི༌ཀ༌ དད༌པ༌ མ༌ཅོ༌ཁན༌ དང༌ དེན༌བའེ༌ སླབ༌བྱ༌ གུན༌ མ༌ཤེས༌ཁན༌ འིན༌ནི༌ དུས༌ལ༌ ཅོས༌ཏེ༌ ཨིན༌པིན༌། 
1TI.1.14	འོ༌, ང༌དང༌གུན༌ནི༌ གཙོ༌བོ༌, ཙམ༌ཤིག༌གི༌ སྙིང༌ ཕེས༌ཏེ༌ སལ༌ཁན༌ དང༌ ཐུག༌རྗེ༌ཅན༌ཞིག༌ ཞུགས༌ཏེ༌ མི༌རུག༌། ཁོང༌ངི༌, ངའ༌ མ༌ཤི༌ཀ༌ ཡེ༌ཤུ༌ནེ༌ བྱུང༌ཁན༌ནི༌ དད༌པ༌ དང༌ གཅེས༌པའེ༌ སྐང༌ང༌ ཛདས༌།
1TI.1.15	འི༌ ཞལ༌ཏ༌གུན༌ ཨིད༌ཤེས༌ཅན༌ ཨིན༌པ༌, མི༌ཚང༌མའེ༌ ཏེ༌གུན༌ནི༌ཀ༌ ཨིད༌ཤེས༌ ཅོ༌གོས༌ཤེས༌ ཨིན༌ནོག༌, "མ༌ཤི༌ཀ༌ ཡེ༌ཤུ༌ འི༌ ཇིག༌རྟེན༌ནི༌ ནང༌ང༌ སྡིག༌ཅན༌གུན༌ སྐྱོབ༌བ༌ལ༌ སྐྱོདས༌།" ཏེ༌ སྡིག༌ཅན༌གུན༌ནི༌ ཕྲོ༌ནེ༌ ངའ༌ ཚང༌མའེ༌སང༌ ཐུ༌ཤོག༌པོ༌ ཨིན༌པིན༌། 
1TI.1.16	ཨིན༌ནའང༌ མ༌ཤི༌ཀ༌ ཡེ༌ཤུའི༌ ཁོང༌རང༌ངི༌ ཟོད༌སེམས༌ ཆེན༌མོའེ༌ སྤེ༌ཞིག༌གི༌ ཚུལ༌ལ༌ ངའ༌, སྡིག༌ཅན༌ ཐུ༌ཤོག༌པོ༌ ཀོལ༌ལ༌ ཛད༌ཅེས༌སི༌ ཕིའ༌ དཀོན༌མཆོག༌གི༌ ངའེ༌ཀ༌ སྙིང༌རྗེ༌ སྐྱེའ༌ ཛདས༌། ཏེ༌ སྤེ༌བོའེ༌ ཡེ༌ཤུའི༌ཀ༌ དད༌པ༌ ཅོ༌ན༌, ཐའ༌མེད༌པའེ༌ མི༌ཚེ༌ ཐོབ༌ཐུབ༌ཅེས༌པོ༌ ཞན༌མ༌གུན༌ལ༌ ཧ༌གོ༌ཐུབ༌ཨིན༌། 
1TI.1.17	ཁོང༌ ནི༌ ཐའ༌མེད༌པའེ༌ རྒྱལ༌པོ༌, ཇལ༌ མ༌ཇལ༌ཁན༌, མ༌ནེ༌ མི༌གྲོངས༌ཁན༌, ཡང༌ ཁོང༌རང༌ ཅིག༌པོ༌ དཀོན༌མཆོག༌ ཞུགས༌ཏེ༌ ཨིན༌ནོག༌། ཁོང༌ང༌ རྩི༌ཝ༌ དང༌ སྤལ༌ གུན༌, དུས༌རྒྱུན༌ནེ༌རྒྱུན༌ ཐོབ༌ཤིག༌། ཨ༌མེན༌།
1TI.1.18	ངའེ༌ བུ༌ཚ༌ ཏི༌མོ༌ཐི༌, ཁྱོ༌རང༌ངི༌ སྐོར༌ལ༌ སྔུན༌ལ༌ ལུང༌སྟན༌ ཤད༌ཁན༌ ནང༌ཞིན༌, ངའེ༌ འི༌ སླབ༌བྱ༌གུན༌ ཁྱོ༌རང༌ང༌ ཏང༌ངད༌། འི༌ སླབ༌བྱ༌གུན༌ནི༌, ཁྱོ༌རང༌ང༌ གཙོ༌བོའེ༌ མག༌གི༌ ནང༌ང༌ རྒྱལ༌ཁའ༌ ཐོབ༌ཅེས༌ལ༌ རོགས༌ ཐོབ༌ཤིག༌། 
1TI.1.19	མ༌ཤི༌ཀའེ༌ ནང༌ང༌ ཁྱོ༌རང༌ངི༌ དད༌པ༌བོ༌ སྟན༌པོ༌ ཐམས༌ཏེ༌ དུག༌, ཡང༌ ཁྱོ༌རང༌ངི༌ སེམས༌ ནོངས༌མེད༌ བོར༌, ཅིའ༌ཟེར༌ན༌ མི༌ ཁ༌ཅིག༌གི༌ འི༌ སླབ༌བྱ༌བོ༌ ཕངས༌ པ༌སང༌, ཁོང༌གུན༌ནི༌ དད༌པ༌བོ༌ ཁྲེས༌སྟོར༌ སོངས༌ཏེ༌ ཨིན༌ནོག༌། 
1TI.1.20	ཧེ༌མི༌ན༌ཡུས༌ དང༌ ཨ༌ལེག༌ཟན༌དེར༌ ཉིས༌ཀོ༌, ཏེ༌བོའེ༌ སྤེ༌ཞིག༌ ཨིན༌ནོག༌། ཁོང༌གུན༌ལ༌ དཀོན༌མཆོག༌ག༌ དད༌ལོག༌ མི༌ཅོ༌ཅེས༌པོ༌ ཧ༌གོ༌ཅེས༌སི༌ ཕིའ༌, ངའེ༌ ཁོང༌གུན༌ ཆོས༌ཚོགས༌སི༌ ཕྲོ༌ནེ༌ ཕིངས༌ཏེ༌ ཤེ༌ཏན༌ནི༌ ལག༌ག༌ སྟད༌པིན༌།
1TI.2.1	ཚང༌མའེ༌སང༌ སྔུན༌ལ༌, མི༌ཚང༌མའེ༌ ཕིའ༌ སྨོས༌ལམ༌ ཞུ༌ཅེས༌ལ༌ ངའེ༌ དད༌པ༌ཅན༌ ཚང༌མ༌ལ༌ མ༌སྲན༌ཏྲེ༌ སྤོས༌པ༌ ཏང༌ངད༌; སྨོས༌ལམ༌མི༌ ནང༌ང༌ དཀོན༌མཆོག༌ག༌ ཁོང༌གུན༌ལ༌ རོགས༌ ཛད༌ ཟེར༌ཅེས༌, ཁོང༌གུན༌ནི༌ དོན༌ལ༌ ཞུ༌ཝ༌ ཕུལ༌ཅེས༌ དང༌ ཐུག༌རྗེ༌ཆེ༌ ཞུས༌ཅེས༌ གུན༌ ཡོང༌གོས༌། 
1TI.2.2	ཏེན༌ན༌ ཙོགས༌ལ༌, དཀོན༌མཆོག༌གི༌ སྤྱོད༌ལམ༌ དང༌ དམ༌པ༌ ལམ༌མི༌ཀ༌ གྲུལ༌ཨིན༌ ང༌དང༌གུན༌ ཞི༌དེ༌ དང༌ ཁམ༌ཟང༌ངི༌ མི༌ཚེ༌, ཕུད༌ ཉན༌ཅེས༌ལ༌ རྒྱལ༌པོ༌ དང༌ ཝང༌ ཡོད༌ཁན༌ ཚང༌མའེ༌ ཕིའ༌ སྨོས༌ལམ༌ ཕུལ༌ཤིག༌། 
1TI.2.3	འི༌ཙོགས༌ལ༌ སྨོས༌ལམ༌ ཕུལ༌ཅེས༌པོ༌, རྒྱལ༌ལ༌ཞིག༌ ཨིན༌ནོག༌, ཡང༌ ང༌དང༌གུན༌ནི༌ སྐྱབ༌གོན༌ དཀོན༌མཆོག༌ ཐུགས༌ཐད༌ད༌ནོག༌། 
1TI.2.4	མི༌ཚང༌མ༌ སྐྱོབ༌ཅེས༌ དང༌ དཀོན༌མཆོག༌གི༌ དེན༌བ༌ ཤེ༌ཤེས༌པོ༌ ཁོང༌ངི༌ ཐུགས༌དོད༌ ཨིན༌ནོག༌། 
1TI.2.5	དཀོན༌མཆོག༌ ཅིག༌ཅིག༌ ཞུགས༌ཏེ༌ ཨིན༌, ཡང༌ དཀོན༌མཆོག༌ དང༌ མི༌ཚང༌མའེ༌ བར༌ལ༌ བར༌མི༌ ཅིག༌པོ༌ ནི༌ མ༌ཤི༌ཀ༌ ཡེ༌ཤུ༌, མི༌བོ༌ ཞུགས༌ཏེ༌ ཨིན༌ནོག༌། 
1TI.2.6	ཚང༌མའེ༌ ཕིའ༌ རང༌ཝང༌ ཉོའ༌ ཛད༌ཅེས༌ལ༌ ཁོང༌ངི༌ ཁོང༌རང༌ངི༌ མི༌ཚེ༌བོ༌ ཕུལ༌ལ༌ ཛདས༌། འི༌བོ༌ ནི༌ དཀོན༌མཆོག༌གི༌ ཇིག༌རྟེན༌ནི༌ མི༌གུན༌ལ༌ ཁོང༌རང༌ངི༌ ལྡམ༌མ༌ ཛད༌ཁན༌ནི༌ དུས༌པོའེ༌ཀ༌ སལ༌ལ༌ ཛད༌ཁན༌ནི༌ ལོན༌བོ༌ ཨིན༌ནོག༌། 
1TI.2.7	ཡ༌ཧུ༌དཱ༌པ༌ མན༌ཁན༌གུན༌ལ༌ དད༌པ༌ དང༌ དེན༌བའེ༌ སྐོར༌ལ༌ འི༌ ལོན༌གུན༌ ཤད༌ཁན༌ དང༌ སྐུ༌ཚབས༌ལ༌ ང༌ ལྡམ༌མ༌ ཛདས༌། ངའེ༌ ཟུན༌ ཏང༌ང༌མེད༌ དེན༌བ༌ ཟེར༌རད༌།
1TI.2.8	ངའེ༌ དོད༌པ༌བོ༌ ནི༌ ཆོས༌ ཅོ༌སའི༌ ནས༌ས༌ ཚང༌མའེ༌ ནང༌ང༌ མ༌ཤི༌ཀ༌པ༌གུན༌ནི༌ སྲོ༌ ཡ༌ ཛིང༌མོ༌ མེད༌ཁན༌ནི༌ དམ༌པའེ༌ ལག༌པ༌གུན༌ སྟགས༌ཏེ༌ དཀོན༌མཆོག༌ག༌ སྨོས༌ལམ༌ ཕུལ༌གོས༌ཅེས༌པོ༌ ཨིན༌།
1TI.2.9	ཏེན༌ན༌ ཙོགས༌ལ༌, བུ༌མོ༌གུན༌ནི༌ ཀོས༌ལག༌གུན༌ ཤ༌ ཀབས༌ཏེ༌ འོས༌པ༌ རིག༌ གོན༌གོ༌ཤེས༌པོ༌ ངའེ༌ དོད༌པ༌ ཨིན༌། སྲ༌གུན༌ ལྡམ༌ ཚུལ༌ ཡ༌ སེར༌ ཡ༌ མུ༌ཏིག༌ ཏག༌ཅེས༌ ཡ༌ རིན༌ཅན༌ནི༌ ཀོས༌ལག༌ གུན༌ གོན༌ཏེ༌ ཁོ༌རང༌གུན༌ ཆོགས༌ལ༌ མི༌གུན༌ནི༌ སྣང༌ང༌ ཁྱོང༌ མ༌གོས༌། 
1TI.2.10	ཨིན༌ནའང༌ རང༌ ལས༌ ཟང༌པོའེ༌ ཐོག༌ནེ༌ ཟབ༌གོ༌ཤེས༌ ཨིན༌ནོག༌, ཀ༌ཟུག༌ དཀོན༌མཆོག༌ག༌ ཇིགས༌ཏེ༌ གྲུལ༌ཁན༌ནི༌ བུ༌མོ༌གུན༌ལ༌ འོས༌པ༌ ཨིན༌།
1TI.2.11	བུ༌མོ༌གུན༌ནི༌ ཅུབ༌ཅད༌ཏེ༌ ཆོས༌ཚོགས༌སི༌ འུ༌སྐྱོང༌གུན༌ནི༌ ཡོག༌ག༌ དུགས༌ཏེ༌ ཆོས༌ཤད༌ཁན༌གུན༌, བྱང༌གོ༌ཤེས༌ ཨིན༌ནོག༌། 
1TI.2.12	ངའེ༌ བུ༌མོ༌གུན༌ལ༌ བུ༌ཚའ༌ སླབ༌ཅེས༌ ཡ༌ བུ༌ཚའེ༌ཀ༌ ཝང༌གུན༌ ཅོ༌ མི༌ཅུག༌། ཁོང༌གུན༌ནི༌ ཅུབ༌ཅད༌ཏེ༌ ཉན༌གོས༌། 
1TI.2.13	ཅིའ༌ཟེར༌ན༌ དཀོན༌མཆོག༌གི༌ ཧ༌ཝ༌ ཟེར༌ཁན༌ནི༌ བུ༌མོ༌བོའེ༌ སང༌ སྔུན༌ལ༌, ཨ༌དཱམ༌
1TI.2.14	ཡང༌ གོབ༌སྐོར༌རི༌ ནང༌ང༌ ཡོང༌ཁན༌བོ༌ ཨ༌དཱམ༌ མན༌པ༌ ཧ༌ཝ༌ ཨིན༌ནོག༌ ཀ༌བོའ༌ ཤེ༌ཏན༌ནི༌ གོབ༌སྐོར༌ཏེ༌ སྡིག༌ཅན༌ རྒྱུར༌ཅུགས༌། 
1TI.2.15	གལ༌ཏེས༌ བུ༌མོ༌གུན༌ནི༌ དཀོན༌མཆོག༌གི༌ ནང༌ང༌ དད༌པ༌, ཅིག༌ དང༌ ཅིག༌གི༌ ནང༌ང༌ གཅེས༌པ༌, དམ༌པ༌ དང༌, རང༌སེམས༌ ཅུན༌ཉན༌ཁན༌ནི༌ མི༌ཚེ༌ཞིག༌ ཕུད༌དད༌ན༌, ཁོང༌གུན༌ ཕྲུ༌གུ༌ སྐྱེ༌ཅེས༌ རྒྱུད༌ཏེ༌ སྐྱོབ༌བ༌ ཛད༌ཨིན༌།
1TI.3.1	ངོས༌པོའ༌ འི༌ ཞལ༌ཏ༌གུན༌ དེན༌བ༌ ཨིན༌ནོག༌, "གལ༌ཏེས༌ སུ༌ཞིག༌ག༌ ཆོས༌ཚོགས༌སི༌ འུ༌སྐྱོང༌ ཅོ༌ཅེས༌སི༌ དོད༌པ༌ ཡོད༌ན༌, ཁོའ༌ དོད༌པ༌ ཡོད༌ཁན༌ནི༌ ལས༌པོ༌ རྩི༌ཝ༌ཅན༌ཞིག༌ ཨིན༌ནོག༌།" 
1TI.3.2	ཆོས༌ཚོགས༌སི༌ འུ༌སྐྱོང༌ ནི༌, སྐྱོན༌མེད༌ཁན༌, ཁོ༌རང༌ངི༌ ན༌མ༌ ཉམ༌པོ༌ ཨིད༌ཤེས༌ཅན༌, སམ༌བ༌ཅན༌, རང༌སེམས༌ ཅུན༌ཉན༌ཁན༌ དང༌, རྩི༌ཝ༌ཅན༌, བེས༌པ༌གུན༌ལ༌ ཁང༌པའེ༌ ནང༌ང༌ གའ༌སུས༌ ཞུ༌ཁན༌, སླབ༌ ཉན༌ཅེས༌སི༌ ཁྱུད༌, 
1TI.3.3	མངས༌ཏེའང༌ མང༌པོ༌ ཆང༌ མ༌ཐུང༌ཁན༌, ནོད༌པ༌ མ༌སྐྱལ༌ཁན༌, ཞན༌མ༌གུན༌ ཉམ༌པོ༌ བོལ༌མོ༌, ཛིང༌མོ༌ མ༌ཏང༌ཁན༌, ཡང༌ པེ༌ནེ༌ མང༌པོའེ༌ དོད༌པ༌ མེད༌ཁན༌ནི༌ མི༌ཞིག༌ ཡོང༌གོས༌། 
1TI.3.4	ཁོའེ༌ ཁོ༌རང༌ངི༌ ནང༌ཚངས༌ལ༌ གོ༌ཁྲིད༌ དང༌ ལྟ༌སྟོག༌ རྒྱལ༌ལ༌ ཅོས༌ཏེ༌ ཁོའེ༌ ཕྲུ༌གུ༌གུན༌ རྩི༌ཝ༌ ཅོ༌ཁན༌ དང༌ ཁའ༌ཉན༌ཁན༌ རིག༌ ཡོང༌གོས༌། 
1TI.3.5	གལ༌ཏེས༌ མི༌ཞིག༌ག༌ ཁོ༌རང༌ངི༌ ནང༌ཚངས༌སི༌ གོ༌ཁྲིད༌ དང༌ ལྟ༌སྟོག༌ ཅོ༌ མ༌ཉན༌ན༌, ཏེ༌ནེ༌ ཀ༌ཟུག༌གི༌ ཁོའ༌ དཀོན༌མཆོག༌གི༌ ཆོས༌ཚོགས༌སི༌ གོ༌ཁྲིད༌ དང༌ ལྟ༌སྟོག༌ ཅོ༌ཉན༌ཨིན༌?
1TI.3.6	འུ༌སྐྱོང༌བོ༌, དད༌པ༌ ཅོ༌ཁན༌ སོ༌མ༌ཞིག༌ ཡོང༌ མ༌གོས༌, ཅིའ༌ཟེར༌ན༌ ཁོའེ༌ ནང༌ང༌ ཕོ༌སོ༌ ཡོང༌སྲིད༌ཅེས༌ ཨིན༌ནོག༌ ཀ༌བོའེ༌ ཁོ༌, ཤེ༌ཏན༌ལ༌ ཕོག༌ཁན༌ནི༌ ཁྲིམས༌ཅད༌ ཙོགས༌སི༌ ནང༌ང༌ གྱེལ༌ཅུག༌ཨིན༌། 
1TI.3.7	ཁྲེལ༌བ༌ སོང༌ཏེ༌ ཤེ༌ཏན༌ནི༌ ཇུས༌ངན༌ནི༌ ནང༌ང༌ མི༌གྱེལ༌ཅེས༌སི༌ ཕིའ༌, ཁོ༌ དད༌པ༌ མེད༌ཁན༌གུན༌ནིའང༌ རྩི༌ཝ༌ ཅོ༌ཁན༌ནི༌ མི༌ཞིག༌ ཡོང༌གོས༌།
1TI.3.8	ཏེན༌ན༌ ཙོགས༌ལ༌, ཆོས༌ཚོགས༌སི༌ ཞབ༌སྟོག༌པ༌ སྐོའ༌ ཛད༌ཁན༌གུན༌ནའང༌ རྩི༌ཝའེ༌ འོས༌པ༌ཅན༌, དུན༌ལ༌ ཟང༌པོ༌ རྒྱབ༌བ༌ ངན༌པ༌ མ༌ཅོ༌ཁན༌ ཡོང༌གོ༌ཤེས༌ ཨིན༌ནོག༌, ཆང༌ མང༌པོ༌ ཐུང༌ཁན༌ ཡང༌ པེ༌ནེ༌ ཐོག༌ནེ༌ དྲང༌པོ༌ མེད༌ཁན༌ ཡོང༌ མ༌གོས༌། 
1TI.3.9	ཁོང༌གུན༌ནི༌ སེམས༌སི༌ ནང༌ང༌ ནོངས༌ མེད༌པ༌ དད༌པའེ༌ ཁག༌ཅན༌ དྲང༌པོ༌གུན༌ལ༌ སྟན༌པོ༌ ཐམས༌ཏེ༌ དུག༌གོས༌། 
1TI.3.10	ཞབ༌སྟོག༌པ༌ཞིག༌ སྐོའི༌ སང༌ སྔུན༌ལ༌ ཁོང༌གུན༌ནི༌ སྤྱོད༌པ༌གུན༌ལ༌ ཞིབ༌སལ༌ ཅོས༌ཏེ༌ ལྟ༌གོས༌། གལ༌ཏེས༌ ཁོང༌གུན༌ སྐྱོན༌མེད༌ཁན༌ཞིག༌ ཐོང༌ན༌, ཁོང༌གུན༌ལ༌ ཞབ༌སྟོག༌པའེ༌ ཚུལ༌ལ༌ ཞབ༌སྟོག༌ ཞུ༌ཅུག༌ཤིག༌།
1TI.3.11	ཏེན༌ན༌ ཙོགས༌ལ༌ ཆོས༌ཚོགས༌སི༌ ཞབ༌སྟོག༌པ༌གུན༌ནི༌ ན༌མ༌གུན༌ནའང༌ ཞན༌མའེ༌ རྩི༌ཝ༌ ཡོད༌ཁན༌ནི༌ བུ༌མོ༌ རིག༌ ཡོང༌གོས༌, ཡང༌ ཞན༌མ༌གུན༌ནི༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ མ༌གོས༌། ཁོང༌གུན༌ནི༌ རང༌སེམས༌ ཅུན༌ཏེ༌, ཡང༌ ལས༌ ཅོ༌ཁན༌ ཚང༌མའེ༌ ནང༌ང༌ ཨིད༌ཤེས༌ཅན༌ ཡོང༌གོས༌།
1TI.3.12	ཞབ༌སྟོག༌པ༌ རང༌ངི༌ ན༌མ༌ ཉམ༌པོ༌ ཨིད༌ཤེས༌ཅན༌ ཡོང༌གོས༌, ཡང༌ ཁོའེ༌ ཁོ༌རང༌ངི༌ ཕྲུ༌གུ༌ དང༌ ཁང༌པའེ༌ ནང༌ང༌ དུག༌ཁན༌ ཚང༌མ༌ལ༌ རྒྱལ༌ལ༌ ཅོས༌ཏེ༌ ལྟ༌སྟོག༌ ཅོ༌གོས༌། 
1TI.3.13	རྒྱལ༌ལ༌ ཅོས༌ཏེ༌ ཞབ༌སྟོག༌ ཞུ༌ཁན༌གུན༌ལ༌, ཞན༌མ༌གུན༌ནི༌ ཀ༌ནེ༌ རྩི༌ཝ༌ ཐོབས༌ཏེ༌ མང༌ང༌ ཧམ༌པ༌ ཉམ༌པོ༌ ཞན༌མ༌གུན༌ལ༌ མ༌ཤི༌ཀ༌ ཡེ༌ཤུའི༌ སྐོར༌ལ༌ ཤད༌ཐུབ༌ཨིན༌།
1TI.3.14+1TI.3.15	ཞན༌ ང༌ ཁྱོ༌རང༌ ཉམ༌པོ༌ གྱོགས༌པ༌ ཐུག༌ཅེས༌སི༌ རེ༌ཝ༌ ཅོའད༌, ཨིན༌ནའང༌ གལ༌ཏེས༌ ངའ༌ ཡོང༌ཅེས༌ལ༌ གོར༌ན༌, ཀ༌ཟུག༌གི༌ མི༌ཞིག༌ དཀོན༌མཆོག༌གི༌ ནང༌ཚངས༌སི༌ ཕྲོའ༌ དུག༌གོ༌ཤེས༌པོ༌, ཁྱོ༌རང༌ང༌ རྒྱུས༌ ཆ༌ཅེས༌ལ༌ འི༌ སླབ༌བྱ༌གུན༌ བྲིའད༌། ཏེ༌ ནང༌ཚངས༌པོ༌ ནི༌ དཀོན༌མཆོག༌ སོན༌པོའེ༌ ཆོས༌ཚོགས༌པོ༌ ཨིན༌ནོག༌, ཀ༌བོའེ༌ ཀ༌བ༌ དང༌ མག༌ལྡན༌ ཙོགས༌ལ༌, དཀོན༌མཆོག༌གི༌ དྲང༌པོ༌བོ༌ ཁུར༌ཏེ༌ ཤེད༌ཅན༌ ཅོས༌ཏེ༌ བོར༌ར༌ནོག༌།
1TI.3.16	ཐེ༌ཚོམས༌ མེད༌པ༌ འི༌བོ༌ ནི༌, ང༌དང༌གུན༌ནི༌ དད༌པའེ༌ སང༌ཝ༌ ཆེ༌ཤོག༌པོ༌ ཨིན༌ནོག༌།
1TI.3.16	མ༌ཤི༌ཀ༌ མིའི༌ ཟོབ༌སྟའེ༌ ནང༌ང༌ སྔོན༌ཏེ༌
1TI.3.16	ཁོང༌ དཀོན༌མཆོག༌གི༌ སྲས༌ ཨིན༌ཁན༌བོ༌ དམ༌པའེ༌ ཐུག༌ཉིད༌དི༌ སྟན༌ཏེ༌,
1TI.3.16	ཕོ༌ཉ༌གུན༌ནི༌ ཇལ༌།
1TI.3.16	ཡང༌ རྒྱལ༌ཁམས༌གུན༌ནི༌ ནང༌ང༌ ཤད༌ཏེ༌
1TI.3.16	ཇིག༌རྟེན༌ གང༌པོའེ༌ ནང༌ང༌ མི༌ མང༌པོ༌ཞིག༌གི༌ ཁོང༌ང༌ དད༌པ༌ ཅོས༌།
1TI.3.16	ཡང༌ ནམ༌ཁའེ༌ ནང༌ང༌ ཟིར༌རྗིད༌ ཉམ༌པོ༌ ཁྱེར༌ར༌ ཛད༌ཏེ༌ ཨིན༌།
1TI.4.1	དམ༌པའེ༌ ཐུག༌ཉིད༌དི༌ སལ༌པོ༌ ཅོས༌ཏེ༌ མོལ༌ཏེ༌ དུག༌, ཐའ༌མའེ༌ དུས༌ལ༌ དད༌པ༌ ཅོ༌ཁན༌ ཁ༌ཅིག༌གི༌ ཁོ༌རང༌གུན༌ནི༌ དད༌པ༌ སྤངས༌ཏེ༌ གོབ༌སྐོར༌ ཏང༌ཁན༌ནི༌ སེམས༌ཉིད༌ དང༌ རྡུད༌དི༌ སླབ༌བྱ༌གུན༌ནི༌ རྒྱབ༌ནེ༌ བྲངས༌ཏེ༌ ཆེན༌། 
1TI.4.2	ཏེ༌ སླབ༌བྱ༌གུན༌ ཁ༌ཆོས༌ ཅོ༌ཁན༌ དང༌ ཟུན༌ཇན༌ གུན༌ནི༌ ཀ༌ནེ༌ ཡོང༌ང༌ནོག༌, ཀ༌གུན༌ནི༌ སེམས༌པོ༌ ཤི༌ཏེ༌ ཨིན༌ པ༌སང༌, ཁོང༌གུན༌ནི༌ སྡིག༌པ༌གུན༌ལ༌ སྐྱོན༌རྗོད༌ ཅོའ༌ མ༌ནོག༌།
1TI.4.3	ཏེ༌གུན༌ནི༌ དད༌པ༌ཅན༌གུན༌ལ༌ བག༌སྟོན༌ ཅོ༌ཅེས༌ དང༌ ཁར༌ཇི༌ རིགས༌ ཁ༌ཅིག༌ ཟའ༌ མི༌ཆོགས༌ ཟེར༌ར༌ནོག༌། ཨིན༌ནའང༌ དཀོན༌མཆོག༌གི༌ དེན༌བ༌ ཤེས༌ཏེ༌ དད༌པ༌ ཅོ༌ཁན༌གུན༌ལ༌ ཁོང༌ངི༌ ཟའ༌ཅེས༌སི༌ རིགས༌ ཚང༌མ༌ ཐུག༌རྗེ༌ཆེ༌ ཉམ༌པོ༌, ཟའ༌ལ༌ ཅོའ༌ ཛད༌ཏེ༌ ཨིན༌ནོག༌། 
1TI.4.4	དཀོན༌མཆོག༌གི༌ ཅོའ༌ ཛད༌ཁན༌ ཚང༌མ༌ ཟང༌པོ༌ ཨིན༌ པ༌སང༌, ང༌དང༌གུན༌ནི༌ ཏེ༌གུན༌ ཅིག༌གའང༌ ཕང༌ མ༌ཕང༌ང༌ ཐུག༌རྗེ༌ཆེ༌ ཉམ༌པོ༌ ལེན༌གོས༌། 
1TI.4.5	ཅིའ༌ཟེར༌ན༌ དཀོན༌མཆོག༌གི༌ བཀའ༌ དང༌ ང༌དང༌གུན༌ནི༌ ཁོང༌ང༌ ཐུག༌རྗེ༌ཆེའེ༌ སྨོས༌ལམ༌མི༌ ཞས༌ཏེ༌ ཏེ༌གུན༌ རྩང༌མ༌ ཅོའ༌ ཛད༌ཏེ༌ ཨིན༌ནོག༌།
1TI.4.6	ཏི༌མོ༌ཐི༌ གལ༌ཏེས༌ ཁྱོ༌རང༌ངི༌ སྤུན༌ དང༌ སྤུན༌མོ༌ གུན༌ལ༌ ཏེ༌གུན༌ནི༌ སྐོར༌ལ༌ ཧ༌གོ༌ཅུག༌ན༌, ཁྱོ༌རང༌ མ༌ཤི༌ཀ༌ ཡེ༌ཤུའི༌ ཞབ༌སྟོག༌པ༌ འོས༌པ༌ཅན༌ཞིག༌ རྒྱུར༌ཨིན༌, ཀ༌བོ༌ ཁྱོ༌རང༌ངི༌ མི༌ཚེའེ༌ ནང༌ང༌ དད༌པའེ༌ དེན༌བ༌གུན༌ སློབས༌ཏེ༌, སླབ༌བྱ༌ ཟང༌པོའེ༌ རྒྱབ༌ནེ༌ གྲུལ༌ཅེས༌པོའེ༌, ཤེད༌ཅན༌ རྒྱུར༌ཏེ༌ ཨིན༌། 
1TI.4.7	རིན༌ མེད༌ཁན༌ དང༌ དེན༌བ༌ མན༌ཁན༌ནི༌ ཅོས༌མའི༌ རུངས༌གུན༌ནི༌ སྐོར༌ལ༌ ཛིང༌མོ༌ ཏང༌ཨིན༌, ཁྱོ༌རང༌ངི༌ དུས༌ ཙ༌པིག༌གའང༌ གོད༌ལ༌ མ༌ཏང༌ང༌, དཀོན༌མཆོག༌གི༌ སྤྱོད༌ལམ༌མི༌ ནང༌ང༌ རང༌ངི༌ མི༌ཚེ༌བོ༌ མང༌ང༌ ཡར༌རྒྱས༌ ཆ༌ཅུག༌ཨིན༌ ཕུད༌། 
1TI.4.8	ཁྱོ༌རང༌ང༌ འི༌ ཟེར༌ལོ༌བོ༌ རྒྱུས༌ཡོད༌ཏེ༌ ཨིན༌ནོག༌།
1TI.4.8	"རྩལ༌ཡངས༌ རྩེས༌ཏེ༌ ཟུགས༌པོའ༌ ཡར༌རྒྱས༌ ཅོ༌ཅེས༌པོའེ༌,
1TI.4.8	ཕན༌ཐོགས༌ ཙ༌པིག༌ ཡོད༌ཏེ༌ ཨིན༌ནོག༌།
1TI.4.8	ཨིན༌ནའང༌ ཏེ༌སང༌ མང༌ང༌ ཕན༌ཐོགས༌ ནི༌,
1TI.4.8	དཀོན༌མཆོག༌གི༌ སྤྱོད༌ལམ༌མི༌ ནང༌ང༌ ཡར༌རྒྱས༌ ཅོ༌ཅེས༌པོ༌ ཨིན༌ནོག༌།
1TI.4.8	ཅིའ༌ཟེར༌ན༌ ཏེ༌བོའེ༌ ང༌དང༌གུན༌ལ༌ འི༌ མི༌ཚེ༌ དང༌ ཤི༌ཏེ༌ སྟིང༌ནེ༌
1TI.4.8	ཐོབ༌ཅེས༌ཅན༌ནི༌ མི༌ཚེ༌ ཉིས༌ཀོའེ༌ ཕིའ༌ ཕན༌ཐོགས༌ ཅོའ༌ནོག༌།"
1TI.4.9	ཏེ༌ ཟེར༌ལོ༌བོ༌ ཨིད༌ཤེས༌ཅན༌ ཨིན༌ནོག༌, ཡང༌ ཚང༌མའེ༌ ཐེ༌ཚོམས༌ མེད༌ད༌, དད༌པ༌ ཅོ༌གོ༌ཤེས༌ ཨིན༌ནོག༌། 
1TI.4.10	ཏེན༌ན༌བོའེ༌ཕིའ༌ ང༌དང༌གུན༌ནི༌ རྩོན༌གྲུས༌ ཅོས༌ཏེ༌ བར༌དོ༌ ཁུར༌ར༌ནོག༌, ཅིའ༌ཟེར༌ན༌ ང༌དང༌གུན༌ནི༌ རེ༌ཝ༌བོ༌ ནི༌, དཀོན༌མཆོག༌ སོན༌པོའེ༌ ནང༌ང༌ ཡོད༌ཏེ༌ ཨིན༌ནོག༌, ཀ༌བོ༌ མི༌ཚང༌མ༌ དང༌ མིག༌སལ༌ལི༌ དད༌པ༌ཅན༌གུན༌ སྐྱོབ༌ཁན༌བོ༌ ཞུགས༌ཏེ༌ ཨིན༌།
1TI.4.11	ཁོང༌གུན༌ལ༌ འི༌ སླབ༌བྱ༌གུན༌ སློབ༌, ཡང༌ ཏེ༌གུན༌ནི༌ཀ༌ ལག༌ལེན༌ ཅོ༌ཅེས༌སི༌ བཀའ༌ ཏོང༌། 
1TI.4.12	ཁྱོ༌རང༌, དད༌པ༌ཅན༌གུན༌ནི༌ ཕིའ༌ སྤེ༌ར༌ ཏང༌ཅེས༌, མི༌ཚེ༌ ཕུད༌ཅེས༌, བྱམས༌པ༌ ཅོ༌ཅེས༌, དད༌པ༌ ཡང༌ རྩང༌མའེ༌ ཐོག༌ནེ༌ སྤེ༌ཞིག༌ག༌ རྒྱུར༌། གལ༌ཏེས༌ ཏེ༌ཟུག༌ ཅོ༌ན༌ ཁྱོ༌རང༌ ཞུན༌ནུ༌ ཨིན༌ཅེས༌པོའེ༌ རྩི༌ཝ༌ མི༌ཅོ༌ སམ༌ཁན༌གུན༌ གག༌ཨིན༌། 
1TI.4.13	ང༌ ཡོང༌ཡོང༌ ཚག༌པ༌, ཁྱོ༌རང༌ངི༌ དུས༌ མང༌ཆེའ༌ ཆོས༌ཚོགས༌སི༌ དུན༌ལ༌ དམ༌པའེ༌ སུང༌རབས༌ སིལ༌ཅེས༌ ཡང༌ ཆོས༌ཤད༌ཅེས༌ དང༌ དཀོན༌མཆོག༌གི༌ དེན༌བའེ༌ སྐོར༌ལ༌ སླབ༌ཅེས༌སི༌ ནང༌ང༌ ཕུད༌།
1TI.4.14	ཁྱོ༌རང༌ང༌ དཀོན༌མཆོག༌གི༌ སལ༌ཁན༌ནི༌ ཁྱུད༌པོ༌ གོད༌ལ༌ ཆ༌ མ༌ཅུག༌, ཀ༌བོ༌ ཁྱོ༌རང༌ང༌ ཆོས༌ཚོགས༌སི༌ འུ༌སྐྱོང༌གུན༌ནི༌ ཁྱོ༌རང༌ངི༌ཀ༌ ཁོང༌རང༌གུན༌ནི༌ ཆག༌གུན༌ བོར༌ཏེ༌, ཁྱོ༌རང༌ངི༌ སྐོར༌ལ༌ ལུང༌སྟན༌གུན༌ སལ༌ ཟ༌ནེ༌ ཐོབ༌། 
1TI.4.15	ངའེ༌ སླབ༌བྱ༌གུན༌ལ༌ སྣང༌ང༌ བོར༌ཏེ༌, སྙིང༌ གང༌པོ༌ ཉམ༌པོ༌ ལག༌ལེན༌ ཅོས༌, ཏེ༌ནེ༌ མི༌ཚང༌མའེ༌ ཁྱོ༌རང༌ སེམས༌ཉིད༌དི༌ ཐོག༌ནེ༌ ཡར༌རྒྱས༌ ཆའ༌ཁན༌བོ༌, ཐོང༌ ཐུབ༌ཨིན༌། 
1TI.4.16	ཁྱོ༌རང༌ངི༌ མི༌ཚེ༌ ཕུད༌ཅེས༌ ཡང༌ ཁྱོ༌རང༌ངི༌ སླབ༌བྱ༌གུན༌ལ༌ སྟག༌ཅད༌ ཅོས༌, དུས༌རྒྱུན༌ ཏེ༌ཙོགས༌ ཅོ༌ཨིན༌ དུག༌ཤིག༌། གལ༌ཏེས༌ ཏེ༌ཟུག༌ ཅོ༌ན༌, རང༌ངི༌ མི༌ཚེ༌ དང༌ ཁྱོ༌རང༌ངི༌ སླབ༌བྱ༌ ཉན༌ཁན༌གུན༌ནི༌ མི༌ཚེའང༌ སྐྱོབ༌ཨིན༌།
1TI.5.1	རང༌ངི༌ སང༌ ཆི༌མི༌ཞིག༌ག༌ ཁའ༌སྐྱེས༌ཏེ༌ སྤེ༌ར༌ མ༌ཏང༌ང༌, ཁོའ༌ རང༌ངི༌ ཨ༌བ༌ ཙོགས༌ སམས༌ཏེ༌ དེན༌བའེ༌ ལམ༌མི༌ཀ༌ གྲུལ༌ཅེས༌ལ༌ སྤོས༌པ༌ ཏོང༌, ཡང༌ ཞོན༌ནུ༌གུན༌ལ༌ རང༌ངི༌ ནོ༌ ཙོགས༌ སོམ༌། 
1TI.5.2	ཏེན༌ན༌ ཙོགས༌ལ༌ བུ༌མོ༌ ཆི༌མི༌གུན༌ལ༌ ཁྱོ༌རང༌ངི༌ ཨ༌མ༌ ཡང༌ བུ༌མོ༌ ན༌ཆུང༌གུན༌ལ༌ སེམས༌ རྩང༌མ༌ ཉམ༌པོ༌ རང༌ངི༌ སྲིང༌མོ༌ ཙོགས༌ སོམ༌།
1TI.5.3	ཨ༌ནེ༌ མ༌རང༌མོ༌ ལྟ༌སྟོག༌ ཅོ༌ཁན༌ མེད༌ཁན༌གུན༌ལ༌, ལྟ༌སྟོག༌ ཅོས༌ཏེ༌ རྩི༌ཝ༌ ཏོང༌། 
1TI.5.4	ཨིན༌ནའང༌ གལ༌ཏེས༌ ཏེ༌ ཨ༌ནེ༌ མ༌རང༌མོ༌བོའ༌ ཕྲུ༌གུ༌, ཡ༌ ཚ༌འོ༌, ཚ༌མོ༌ ཡོད༌ན༌, ཏེ༌གུན༌ནི༌ རང༌ངི༌ ནང༌མི༌གུན༌ལ༌ ལྟ༌སྟོག༌ ཅོས༌ཏེ༌ གོ༌མ༌ ཁོ༌རང༌གུན༌ནི༌ དད༌པ༌བོ༌ ལག༌ལེན༌ནི༌ ནང༌ང༌ ཁྱོང༌ གོ༌ཤེས༌ ཨིན༌ནོག༌། ཕ༌མ༌, ཨ༌བི༌ དང༌ མེ༌མེ༌ གུན༌ལ༌ ལྟ༌སྟོག༌ ཅོས༌ཏེ༌ ཁོང༌གུན༌ནི༌ དྲིན༌ལན༌ ལོག༌ཁན༌གུན༌ནི༌ ལས༌པོའ༌ དཀོན༌མཆོག༌ ཐུགས༌དད༌ད༌ ཛད༌ད༌ནོག༌།
1TI.5.5	ཏ༌ ནང༌ཚངས༌ མེད༌པ༌ ཅིག༌པོ༌ ལུས༌ཁན༌ནི༌ བུ༌མོ༌, ཁོ༌རང༌ངི༌ རེ༌ཝ༌ དཀོན༌མཆོག༌གི༌ ནང༌ང༌ བོར༌ཏེ༌, ཉིན༌ཚན༌ མེད༌པ༌ རོགས༌ ཅོའ༌ ཛད༌ ཟེར༌ཏེ༌ སྨོས༌ལམ༌ ཞུ༌ཁན༌བོ༌ ནི༌ ངོས༌མའེ༌ ཨ༌ནེ༌ མ༌རང༌མོ༌ ཨིན༌ནོག༌། 
1TI.5.6	ཨིན༌ནའང༌ རང༌དོད༌ གྲུབ༌ཅུག༌ཅེས༌སི༌ ནང༌ང༌ མི༌ཚེ༌ ཕུད༌ཁན༌ནི༌ ཨ༌ནེ༌ མོ༌རང༌མོ༌གུན༌ སོན༌ཏེའ༌ ཡོད༌ཏེའང༌, སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌ནོག༌། 
1TI.5.7	སུ༌ཞིག༌གིའང༌ དད༌པ༌ཅན༌གུན༌ནི༌ རྒྱབ༌གལ༌ལ༌ སྐྱོན༌ ཀལ༌ མི༌ཉན༌ཅེས༌སི༌ ཕིའ༌, ཏེ༌ སླབ༌བྱ༌གུན༌ ཏོང༌།
1TI.5.8	ཨིན༌ནའང༌ རང༌ངི༌ ཉེན༌གྲུང༌གུན༌ལ༌, མིག༌སལ༌ལི༌ ཁོ༌རང༌གུན༌ནི༌ ནང༌མི༌གུན༌ལ༌ ལྟ༌སྟོག༌ མ༌ཅོ༌ཁན༌གུན༌ནི༌ ཁོ༌རང༌ངི༌ དད༌པ༌ ཕངས༌ཏེ༌ ཨིན༌ནོག༌། འི༌ཙོགས༌སི༌ མི༌གུན༌, དད༌པ༌ མེད༌ཁན༌ནི༌ སང༌ ཐུའ༌ ཨིན༌ནོག༌།
1TI.5.9	རོགས༌ ཅོ༌གོ༌ཤེས༌སི༌ ཐོའི༌ ནང༌ང༌ མིང༌ ཅུགས༌ཏེ༌ ཡོད༌ཁན༌ནི༌ ཨ༌ནེ༌ མ༌རང༌མོ༌བོ༌: ཁོ༌རང༌ངི༌ མག༌པ༌ ཉམ༌པོ༌ ཨིད༌ཤེས༌ཅན༌, ཁོའེ༌ ལོ༌ དྲུག༌ཅུ༌ ཡ༌ མང༌ང༌, 
1TI.5.10	ལས༌ ཟང༌པོ༌གུན༌ནི༌ ཞས༌ཏེ༌ མིང༌ཅན༌, སྤེར༌ན༌ ཕྲུ༌གུ༌གུན༌ རྒྱལ༌ལ༌ ཅོས༌ཏེ༌ ལྡན༌ཅུག༌ཁན༌, བེས༌པ༌གུན༌ལ༌ གའ༌སུས༌ ཞུ༌ཁན༌, དད༌པ༌ཅན༌གུན༌ལ༌ པས༌མོ༌ ཉམ༌པོ༌ ཞབ༌སྟོག༌ ཞུ༌ཁན༌, སྡུག༌སྔལ༌ལི༌ ནང༌ང༌ ཡོད༌ཁན༌གུན༌ལ༌ རོགས༌ ཅོ༌ཁན༌, ཡང༌ ལས༌ ཟང༌པོའེ༌ རིགས༌ ཚང༌མ༌ ཅོ༌ཅེས༌ལ༌ གྲལ༌གྲིག༌ དུག༌ཁན༌། ཏེ༌ སྤྱོད༌པ༌ ཚང༌མ༌ ཁོའེ༌ ནང༌ང༌ ཡོང༌གོས༌།
1TI.5.11	ཨིན༌ནའང༌ མིང༌ཐོའི༌ ནང༌ང༌ ཨ༌ནེ༌ མ༌རང༌མོ༌ ན༌ཆུང༌གུན༌ ཡོང༌ མ༌གོས༌, ཅིའ༌ཟེར༌ན༌ ཁོང༌གུན༌ནི༌ ཟུགས༌པོའེ༌ དོད༌པའེ༌ ཡང༌སྐྱར༌ བག༌སྟོན༌ ཅོ༌ཉིན༌གྲོས༌ པ༌སང༌ མ༌ཤི༌ཀའ༌ ཞབ༌སྟོག༌ ཞུ༌ཅེས༌སི༌ ཁ༌ཆད༌དི༌ ནང༌ང༌ གག༌སྐྱིལ༌ ཁྱོང༌ང༌ནོག༌། 
1TI.5.12	ཏེ༌ནེ༌ ཁོང༌གུན༌ནི༌ སྔུན༌ལ༌ ཁ༌ཆད༌ ཅོས༌ཁན༌བོ༌ ཅགས༌པ༌ ཁོ༌རང༌གུན༌ནི༌ཀ༌ ཁྲིམས༌ཅད༌ ཁྱོང༌ང༌ནོག༌། 
1TI.5.13	ཡང༌ གལ༌ཏེས༌ ཁོང༌གུན༌ མིང༌ཐོའི༌ ནང༌ང༌ ཡོད༌ན༌, ཁོང༌གུན༌ ལས༌མི༌ལམ༌ རྒྱུར༌ཏེ༌ ཁང༌པ༌ ཅིག༌ནེ༌ ཅིག༌གི༌ ནང༌ང༌ སྤེར༌མེན༌ ཏང༌ཨིན༌, ཁོ༌རང༌གུན༌ནི༌ དུས༌གུན༌ ཕུད༌ཨིན༌, ཞན༌མ༌ མི༌གུན༌ནི༌ ལས༌སི༌ ནང༌ང༌ ཐེས༌སྟོག༌, ཡང༌ ཏང༌གོས༌ མེད༌ཁན༌ནི༌ སྤེ༌ར༌ རིག༌གའང༌ ཏང༌ཨིན༌། 
1TI.5.14	སོང༌པ༌སང༌ ཏེ༌ ཨ༌ནེ༌ མ༌རང༌མོ༌ ན༌ཆུང༌གུན༌ལ༌ ཡང༌སྐྱར༌ བག༌མ༌ ཅོས༌ཏེ༌ ཕྲུ༌གུ༌ ཇོར༌ཅུག༌ཅེས༌, ཡང༌ ཁོ༌རང༌གུན༌ནི༌ ཁང༌པའེ༌ ལྟ༌སྟོག༌ ཅོ༌ཅེས༌ལ༌ ངའེ༌ ཁ༌ད༌ ཏང༌ངད༌། ཏེ༌ནེ༌ གྲ༌འོའེ༌, ཁོང༌གུན༌ནི༌ རྒྱབ༌གལ༌ལ༌ ཅི༌ཞིག༌གའང༌ ཟེར༌ མི༌ཉན༌། 
1TI.5.15	ཅིའ༌ཟེར༌ན༌ ཨ༌ནེ༌ མ༌རང༌མོ༌ ན༌ཆུང༌ ཁ༌ཅིག༌ དཀོན༌མཆོག༌ག༌ རྒྱབ༌ རྒྱུར༌ ཚར༌ཏེ༌ ཤེ༌ཏན༌ནི༌ རྒྱབ༌ནེ༌ གྲུལ༌དུག༌།
1TI.5.16	གལ༌ཏེས༌ བུ༌མོ༌ དད༌པ༌ཅན༌ཞིག༌ག༌, ཨ༌ནེ༌ མ༌རང༌མོ༌ ཉེན༌གྲུང༌ རིག༌ ཡོད༌ན༌, ཁོའེ༌ ཏེ༌གུན༌ལ༌ ལྟ༌སྟོག༌ ཅོ༌གོས༌, ཡང༌ ཏེ༌ ཁག༌པོ༌ ཆོས༌ཚོགས༌སི༌ཀ༌ ཀལ༌ མ༌གོས༌། ཏེ༌ནེ༌ ཆོས༌ཚོགས༌སི༌ ངོས༌པོའ༌ སྟའ༌ཁན༌ མེད༌ཁན༌ནི༌ ཨ༌ནེ༌ མ༌རང༌མོ༌གུན༌ལ༌ ལྟ༌སྟོག༌ ཅོ༌ཉན༌ཨིན༌།
1TI.5.17	ཆོས༌ཚོགས༌སི༌ ལས༌ ཅོ༌ཁན༌ནི༌ འུ༌སྐྱོང༌གུན༌ལ༌ རྩི༌ཝ༌ དང༌ རོགས༌ ཅོ༌གོ༌ཤེས༌ ཨིན༌ནོག༌, མིག༌སལ༌ལི༌ ཆོས༌ཤད༌ཅེས༌ དང༌ སླབ༌བྱ༌ ཏང༌ཅེས༌སི༌ ནང༌ང༌ རྩོན༌གྲུས༌ སྲན༌ཏྲེ༌ ཅོ༌ཁན༌གུན༌ལ༌། 
1TI.5.18	ཅིའ༌ཟེར༌ན༌ སུང༌རབས༌སི༌ ནང༌ང༌ "ཁྱོ༌རང༌གུན༌ནི༌ ཡུལ༌ཐག༌ག༌ སྐོར༌ཁན༌ནི༌ ལང༌ཏོའ༌ ཟའ༌ཅེས༌ནེ༌ ཁའ༌ ཀག༌ མ༌གོས༌"
1TI.5.19	འུ༌སྐྱོང༌ཞིག༌གི༌ རྒྱབ༌གལ༌ལ༌ སྐྱོན༌རྗོད༌ ཅོའད༌ན༌, ཏེ༌གུན༌ལ༌ ཏེ༌ཏེ༌ཚོག༌པ༌ མ༌ཉན༌, ནམ༌ཚོག༌པ༌ སྤང༌པོ༌ ཉིས༌ ཡ༌ སུམ༌མི༌ ཏེ༌བོའེ༌ སྐོར༌ལ༌ ཏན༌ཏན༌ མི༌ཅོ༌། 
1TI.5.20	སྡིག༌པ༌ ཅོ༌ཁན༌ནི༌ འུ༌སྐྱོང༌གུན༌ལ༌ ཆོས༌ཚོགས༌ གང༌པོའེ༌ དུན༌ལ༌ ཁའ༌སྐྱེ༌གོས༌; འི༌བོ༌ ཞན༌མ༌གུན༌ལའང༌ ལྡམ༌ཞག༌ ཆེན༌མོ༌ཞིག༌ རྒྱུར༌ཨིན༌།
1TI.5.21	ང༌ པ༌འུ༌ལུའི༌ ཏི༌མོ༌ཐི༌ ཁྱོ༌རང༌ང༌ དཀོན༌མཆོག༌, མ༌ཤི༌ཀ༌ ཡེ༌ཤུ༌ དང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཕོ༌ཉ༌གུན༌ནི༌ དུན༌ལ༌ འི༌ སླབ༌བྱ༌གུན༌ལ༌ ཁའ༌ ཉན༌ཏེ༌ སུ༌ཞིག༌གའང༌ ཆོག༌རིས༌ མ༌ཅོའ༌, ལག༌ལེན༌ ཅོ༌ཅེས༌ལ༌ བཀའ༌ཏང༌ངད༌།
1TI.5.22	ཆོས༌ཚོགས༌སི༌ འུ༌སྐྱོང༌ ལྡམ༌ཅེས༌སི༌ ནང༌ང༌ བང༌རྒྱུགས༌ མ༌ཏང༌, གལ༌ཏེས༌ ཏང༌ན༌ ཏེ༌ནེ༌ ཁོའེ༌ སྡིག༌པའེ༌ ནང༌ང༌ ཁྱོ༌རང༌ངའང༌ དྲེས༌ཨིན༌། ཁྱོ༌རང༌ རང༌དང༌རང༌ རྩང༌མ༌ བོར༌།
1TI.5.23	ཆུ༌ རྐྱང༌ ཐུང༌ཨིན༌ མ༌དུག༌, ཁྱོ༌རང༌ངི༌ གྲོད༌པའེ༌ ཕན༌ཐོགས༌སི༌ ཕིའ༌ ཆང༌ ཉུ༌ངུན༌ རིག༌གའང༌ ཐུང༌, ཅིའ༌ཟེར༌ན༌ ཁྱོ༌རང༌ང༌ ཟུ༌མོ༌ ཡོང༌ཨིན༌ དུག༌དུག༌།
1TI.5.24	མི༌ ཁ༌ཅིག༌གི༌ སྡིག༌པ༌གུན༌ སལ༌པོ༌ ཐོང༌ང༌ནོག༌, ཏེ༌གུན༌ནི༌ སྡིག༌པ༌གུན༌ དཀོན༌མཆོག༌གི༌ ཁྲིམས༌ཅད༌ ཛད༌སའེ༌ ནས༌ས༌ ཁོང༌གུན༌ནི༌ སང༌ སྔུན༌ལ༌ སླེབ༌ཨིན༌། ཨིན༌ནའང༌ ཞན༌གུན༌ནི༌ སྡིག༌པ༌གུན༌ སྟིང༌ནེ༌ མ༌ནེ༌ མི༌སྔོན༌། 
1TI.5.25	ཏེན༌ན༌ ཙོགས༌ལ༌ མི༌ ཁ༌ཅིག༌གི༌ ལས༌ ཟང༌པོ༌གུན༌ སལ༌པོ༌ ཅོས༌ཏེ༌ ཐོང༌དུག༌། ཨིན༌ནའང༌ གལ༌ཏེས༌ སང༌ཝའེ༌ ནང༌ང༌ ལས༌ ཟང༌པོ༌ ཅོ༌ན༌, འི༌གུན༌ དུས༌རྒྱུན༌ནི༌ ཕིའ༌ སྦས༌ཏེ༌ བོར༌ མི༌ཉན༌།
1TI.6.1	དཀོན༌མཆོག༌གི༌ ཚན༌ དང༌ ཁོང༌ངི༌ སླབ༌བྱ༌གུན༌ལ༌ ཁྲེལ༌བ༌ མི༌ཁྱོང༌ཅེས༌སི༌ ཕིའ༌, དད༌པ༌ཅན༌ ཚེ༌ཡོག༌ ཚང༌མའེ༌ ཁོ༌རང༌གུན༌ནི༌ སྤོན༌བོ༌གུན༌ལ༌ རྒྱལ༌ལ༌ ཅོས༌ཏེ༌ རྩི༌ཝ༌ ཅོ༌གོ༌ཤེས༌ ཨིན༌ནོག༌། 
1TI.6.2	གལ༌ཏེས༌ ཁོང༌གུན༌ནི༌ སྤོན༌བོ༌གུན༌ དད༌པ༌ཅན༌ རིག༌ ཨིན༌ན༌, ཏེ༌བོ༌ རྩི༌ཝ༌ ཉུ༌ངུན༌ ཅོ༌ཅེས༌སི༌ རྒྱུ༌ཞིག༌ ཡོང༌ མ༌གོས༌། ཨིན༌ནའང༌ ཏེ༌ ཚེ༌ཡོག༌གུན༌ནི༌ ལས༌ མང༌ང༌ རྒྱལ༌ལ༌ ཅོ༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ རྩོན༌གྲུས༌སི༌ ཕན༌ཐོགས༌པོ༌ ཁོ༌རང༌གུན༌ནི༌ ཡ༌ཤ༌ ཅོ༌ཁན༌ དད༌པ༌ ཡོད༌ཁན༌གུན༌ལ༌ ཐོབ༌ཏེ༌ ཨིན༌ནོག༌།
1TI.6.2	ཏི༌མོ༌ཐི༌, དད༌པ༌ཅན༌གུན༌ལ༌ ཏེ༌ སླབ༌བྱ༌གུན༌ སླབས༌ཏེ༌ ཁའ༌ ཉན༌ཅེས༌ལ༌ སྤོས༌པ༌ ཏོང༌།
1TI.6.3	མི༌ ཁ༌ཅིག༌གི༌ ང༌ཏི༌ སླབ༌བྱ༌གུན༌ལ༌ རྒྱབ༌གལ༌ ཅོ༌སྲིད༌ཅེས༌ ཨིན༌ནོག༌། ཨིན༌ནའང༌ འི༌གུན༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སླབ༌བྱ༌ ཟང༌པོ༌གུན༌ ཨིན༌ནོག༌, ཀ༌བོའེ༌ ང༌དང༌གུན༌ལ༌ དཀོན༌མཆོག༌གི༌ སྤྱོད༌ལམ༌མི༌ ནང༌ང༌ ལྡན༌ ཅུག༌ག༌ནོག༌། 
1TI.6.4	ཏེ༌ཙོགས༌སི༌ མི༌གུན༌ ཕོ༌སོ༌ཅན༌ དང༌ ཧ༌མ༌གོ༌ཁན༌ གུན༌ ཨིན༌ནོག༌། ཏེ༌གུན༌ནི༌ ཕན༌མི༌ཐོགས༌སི༌ ལོབས༌པོའེ༌, ཁོང༌གུན༌ནི༌ སྤེ༌རའེ༌ ཏོན༌ཏག༌གི༌ཀ༌ ཛིང༌མོ༌ དང༌ ཕྲབ༌བ༌ནོག༌, ཏེ༌བོའེ༌ ཚིགས༌ཅེས༌, པོ༌བུད༌ཅེས༌, ཞན༌མའེ༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཅེས༌, ཡང༌ ཞན༌མའེ༌ སྐོར༌ལ༌ སམ༌བ༌ ངན༌པ༌ གུན༌ ལྡན༌ ཅུག༌ག༌ནོག༌། 
1TI.6.5	ཏེ༌གུན༌ནི༌ དུས༌རྒྱུན༌ མི༌གུན༌ནི༌ ཕྲོའ༌ ཛིང༌མོ༌ ཆའ༌ ཅུག༌ག༌ནོག༌། ཏེ༌གུན༌ལ༌ དེན༌བ༌ དང༌ ཟུན༌བའེ༌ ཁྱད༌ མ༌ཤེས༌པ༌, དེན༌བ༌ ཆོགས༌ལ༌ རང༌ངི༌ རྒྱབ༌རྒྱུར༌ཏེ༌ ཨིན༌ནོག༌། ཏེ༌གུན༌ནི༌ ཁོ༌རང༌གུན༌ ཆུག༌པོ༌ རྒྱུར༌ཅེས༌སི༌ ཕིའ༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཟུན༌ ཏང༌ང༌ནོག༌།
1TI.6.6	སེམས༌སི༌ ནང༌ང༌ ཞི༌དེ༌ དང༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཅེས༌སི༌ དོད༌པ༌ ཡོད༌ཅེས༌པོ༌ ཁོ༌རང༌, བྱིན༌ལབས༌ ཆེན༌མོ༌ཞིག༌ ཨིན༌ནོག༌། 
1TI.6.7	ཅིའ༌ཟེར༌ན༌ ང༌དང༌ངི༌ འི༌ ཇིག༌རྟེན༌ནི༌ ནང༌ང༌ ཅའང༌ ཁུར༌ཏེ༌ མ༌ཁྱོངས༌, ཡང༌ འི༌ཀ༌ནེ༌ ཅའང༌ ཁུར༌ཏེ༌ ཆའ༌ མི༌ཉན༌། 
1TI.6.8	ཏེ༌བོའེ༌ཕིའ༌ ང༌དང༌གུན༌ལ༌ ཟ༌རྒྱུ༌ དང༌ གོན༌རྒྱུ༌ ཡོད༌ན༌ ཏེ༌ན༌བོའ༌ ཚིམས༌ གོ༌ཤེས༌ ཨིན༌ནོག༌།
1TI.6.9	ཆུག༌པོ༌ རྒྱུར༌ར༌ ཐད༌ཁན༌གུན༌ ཚོད༌ལྟའེ༌ ནང༌ང༌ གྱེལ༌ཏེ༌, ཏོན༌མེད༌ དང༌ ནོད༌སྐྱལ༌ཁན༌ནི༌ དོད༌པ༌ གུན༌ནི༌ ནང༌ང༌ ཁད༌ད༌ནོག༌, ཀ༌བོའེ༌ ཁོང༌གུན༌ ཞིག༌ཏེ༌ མེད༌ཁན༌ ཆ༌ཅེས༌སི༌ ནང༌ང༌ བུད༌ ཅུག༌ག༌ནོག༌། 
1TI.6.10	ཅིའ༌ཟེར༌ན༌ ནོར༌རི༌ དོད༌པ༌ ནི༌ ངན༌པའེ༌ རིགས༌ ཚང༌མའེ༌ རྩའ༌བ༌ ཨིན༌ནོག༌། ཡང༌ ནོར༌དོད༌ སྲན༌ཏྲེ༌ ཡོད༌ཁན༌ ཁ༌ཅིག༌ དད༌པའེ༌ ཀ༌ནེ༌ མ༌ ཐག༌རིང༌ང༌ ནུར༌ཏེ༌ སོངས༌ཏེ༌ ཁོ༌རང༌གུན༌ནི༌ ཕིའ༌ མང༌ང༌ སྡུག༌སྔལ༌གུན༌ བྱུངས༌ ཅུགས༌ཏེ༌ ཨིན༌ནོག༌།
1TI.6.11	ཏི༌མོ༌ཐི༌, ཁྱོ༌རང༌ དཀོན༌མཆོག༌ག༌ ཞབ༌སྟོག༌ ཞུ༌ཁན༌ནི༌ མི༌ཞིག༌ ཨིན༌ པ༌སང༌, ཏེ༌ ངན༌པའེ༌ ལས༌ ཚང༌མའེ༌ ཀ༌ནེ༌ ཤོར༌ཏེ༌ སོང༌། ཨིན༌ནའང༌ དྲང༌པོ༌, དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཅེས༌, ཨིད༌ཤེས༌, གཅེས༌པ༌, དད༌པའེ༌ ནང༌ང༌ སྟན༌པོ༌ དུག༌ཅེས༌ དང༌ བོལ༌མོ༌ མི༌ཚེ༌ཞིག༌གི༌ སྟིང༌རང༌ནེ༌ བང༌ ཏོང༌། 
1TI.6.12	རང༌ངི༌ དད༌པ༌ སྐྱོབ༌ཅེས༌སི༌ ཕིའ༌ རྒྱལ༌ལ༌ ཅོས༌ཏེ༌ ནོལ༌། དཀོན༌མཆོག༌གི༌ ཁྱོ༌རང༌ བོད༌ད༌ ཛད༌ཁན༌ནི༌ ཐའ༌མེད༌པའེ༌ མི༌ཚེ༌བོའ༌ སྲན༌ཏྲེ༌ ཐམས༌ཏེ༌ དུག༌, ཀ༌བོ༌ ཁྱོ༌རང༌ངི༌ ཡེ༌ཤུའི༌ ནང༌ང༌ ཨིད༌ཤེས༌ ཅོ༌ཁན༌ནི༌ སྤང༌པོ༌ དད༌པ༌ཅན༌ མང༌པོའེ༌ དུན༌ལ༌ ཏངས༌། 
1TI.6.13	ཡང༌ ཚང༌མ༌ལ༌ སྲོག༌ སལ༌ཁན༌ནི༌ དཀོན༌མཆོག༌ དང༌ པོན༌ཏིའུ༌ པི༌ལ༌ཏུའི༌ དུན༌ལ༌ སྤང༌པོ༌ ཟང༌པོ༌ སལ༌ཁན༌ནི༌ མ༌ཤི༌ཀ༌ ཡེ༌ཤུ༌ ཉིས༌ཀོའེ༌ སྐུན༌དུན༌ལ༌ ངའེ༌ ཁྱོ༌རང༌ང༌ འི༌ བཀའ༌ཏང༌ངད༌། 
1TI.6.14	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཕེབས༌ ཚོག༌པ༌ ཁྱོ༌རང༌ངི༌ ཁོང༌ངི༌ བཀའ༌ ཐེ༌ཚོམས༌ མེད༌པ༌ ཁའ༌ཉོན༌། 
1TI.6.15	ཏ༌ ཏེན༌ན༌ ལྡམ༌མ༌ ཛད༌ཁན༌ནི༌ དུས༌པོའེ༌ཀ༌ དཀོན༌མཆོག༌, རྒྱལ༌པོ༌གུན༌ནི༌ རྒྱལ༌པོ༌ དང༌ གཙོ༌བོ༌གུན༌ནི༌ གཙོ༌བོ༌, བྱིན༌ལབས༌ཅན༌ནི༌ ཀུན༌ཝང༌ ཅིག༌པོའེ༌, མ༌ཤི༌ཀ༌ ནམ༌ཁའ༌ནེ༌ སྔོན༌ ཅུག༌ག༌ ཛད༌ཨིན༌། 
1TI.6.16	དཀོན༌མཆོག༌ ཅིག༌པོ༌ ནི༌ མ༌ནེ༌ མི༌གྲོངས༌, སུའང༌ ཆ༌ མི༌ཉན༌ཅེས༌སི༌ འོད༌དི༌ ནང༌ང༌ ཁོང༌ ཞུགས༌ཨིན༌, ཁོང༌ སུ༌ཞིག༌གིའང༌ མ༌ནེ༌ མ༌ཇལ༌ཀྱག༌ ཡ༌ ཇལ༌ མི༌ཐུབ༌། ཚང༌མའེ༌ ཁོང༌ང༌ རྩི༌ཝ༌ ཅོ༌ཤིག༌, ཡང༌ ཁོང༌ངི༌ ཝང༌གུན༌ དུས༌རྒྱུན༌ ལུས༌ཤིག༌། ཨ༌མེན༌།
1TI.6.17	འི༌ ཇིག༌རྟེན༌ནི༌ ནང༌ང༌ ཡོད༌ཁན༌ནི༌ ཆུག༌པོ༌གུན༌ལ༌ ཁོ༌རང༌གུན༌ནི༌ ནོར༌གུན༌ནི༌ཀ༌ ཕོ༌སོ༌ དང༌ ཨིད༌ཤེས༌ མ༌ཅོ༌ ཟེར༌ཏེ༌ སློབ༌, ཀ༌བོ༌ ལ༌མོ༌ ཉམ༌པོ༌ མེད༌ཁན༌ ཆའ༌ ཉན༌ན༌ནོག༌། ང༌དང༌ངི༌ སྐྱིད༌པོའེ༌ ཕིའ༌ གོས༌སྡོམ༌གུན༌ སྙིང༌ ཕེས༌ཏེ༌ སལ༌ལ༌ ཛད༌ཁན༌ནི༌ དཀོན༌མཆོག༌གི༌ ནང༌ང༌ ཁོང༌གུན༌ནི༌ ཨིད༌ཤེས༌ ཡོང༌གོས༌། 
1TI.6.18	ཁོང༌གུན༌ནི༌ པེ༌ནེ༌གུན༌ ལས༌ ཟང༌པོའེ༌ ནང༌ང༌ སྐྱག༌ཅེས༌, ལས༌ ཟང༌པོའེ༌ ནང༌ང༌ ཆུག༌པོ༌ རྒྱུར༌ཅེས༌, གོས༌སྡོམ༌ ཡོད༌ཁན༌གུན༌ནི༌ ཕིའ༌ སྙིང༌ ཕེས༌ཏེ༌ ཏང༌ཅེས༌, དུས༌རྒྱུན༌ ཞན༌མ༌ ཉམ༌པོ༌ བགོ༌ཅེས༌སི༌ ནང༌ང༌ གྲལ༌གྲིག༌ དུག༌ཅེས༌ལ༌ ཟེར༌། 
1TI.6.19	ཏེ༌ཟུག༌ ཅོ༌ཅེས༌པོའེ༌, ཁོང༌གུན༌ནི༌ ཡོང༌ཅེས༌ཅན༌ནི༌ དུས༌སི༌ ཕིའ༌ ཁོ༌རང༌གུན༌ལ༌ ནམ༌ཁའེ༌ ནང༌ང༌ མག༌ལྡན༌ སྟན༌པོ༌ ཙོགས༌ལ༌ བང༌ཛོད༌ སགས༌ཏེ༌ བོར༌ཨིན༌, ཏེ༌ནེ༌ ཁོང༌གུན༌ནི༌ དེན༌བའེ༌ ངོས༌མའེ༌ མི༌ཚེ༌བོ༌ ཐམས༌ ཐུབ༌ཨིན༌།
1TI.6.20	ཏི༌མོ༌ཐི༌, དཀོན༌མཆོག༌གི༌ ཁྱོ༌རང༌ངི༌ ལག༌ག༌ སྟད༌ད༌ ཛད༌ཁན༌གུན༌ལ༌ རྒྱལ༌ལ༌ ཅོས༌ཏེ༌ སྲུང༌སྐྱོབ༌ ཅོས༌། ངན༌པའེ༌ སྤེ༌ར༌གུན༌ནི༌ ནང༌ང༌ དྲེས༌ མ༌དྲེས༌, ཀ༌བོའ༌ མི༌ ཁ༌ཅིག༌གི༌ ནོར༌ཏེ༌ ཡོན༌ཏན༌ ཟེར༌རད༌།
1TI.6.21	འི༌ཙོགས༌སི༌ སམ༌བ༌ མེད༌ཁན༌ནི༌ གྲབས༌གུན༌ནི༌ རྒྱབ༌ནེ༌ གྲུལ༌ཏེ༌ མི༌ ཁ༌ཅིག༌ དེན༌བའེ༌ དད༌པའེ༌ ཀ༌ནེ༌ ཐག༌རིང༌ང༌ སོང༌ཏེ༌ ཨིན༌ནོག༌།
1TI.6.21	དཀོན༌མཆོག༌གི༌ ཐུག༌རྗེ༌ ཁྱོ༌ཞ༌གུན༌ལ༌ སལ༌ལ༌ ཛད༌ཤིག༌།།
2TI.1.1	འི༌ ཨི༌གེ༌བོ༌ དཀོན༌མཆོག༌གི༌ ཐུག༌གོངས༌ ནང༌ཞིན༌, མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ ལྡམ༌མ༌ ཛད༌ཁན༌ནི༌ ང༌ པ༌འུ༌ལུའི༌ ཆོགས༌ནེ༌ ཨིན༌། མ༌ཤི༌ཀ༌ ཡེ༌ཤུའི༌ ནང༌ང༌ དད༌པ༌ རྒྱུད༌ཏེ༌, ཐའ༌མེད༌པའེ༌ མི༌ཚེ༌ སལ༌ཅེས༌སི༌ ཁོང༌ངི༌ ཞལ༌ཆད༌པོའེ༌ སྐོར༌ལ༌ ཤད༌ཅེས༌ལ༌, ང༌ ཀལ༌ལ༌ ཛད༌ཏེ༌ ཨིན༌།
2TI.1.2	འི༌ ཨི༌གེ༌བོ༌ ངའེ༌ གཅེས༌པའེ༌ བུ༌ཚ༌ ཙོགས༌ ཏི༌མོ༌ཐིའ༌ བྲིའད༌། དཀོན༌མཆོག༌ ཡབ༌ དང༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཡེ༌ཤུ༌ གུན༌ནི༌, ཁྱོ༌རང༌ང༌ ཐུག༌རྗེ༌, སྙིང༌རྗེ༌ དང༌ ཞི༌དེ༌ སལ༌ཤིག༌།
2TI.1.3	ཏི༌མོ༌ཐི༌, ཁྱོ༌རང༌ངི༌ ཕིའ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌, ཁོང༌ང༌ ངའེ༌ སེམས༌ ལག༌མོ༌ ཉམ༌པོ༌ ཞབ༌སྟོག༌ ཞུའད༌, ཀ༌ཟུག༌ ངའེ༌ ཕ༌མེས༌པོ༌གུན༌ནི༌ ཞུས༌ཏེ༌ ཨིན༌པིན༌, ཉིན༌ཚན༌ མེད༌པ༌ ངའེ༌ སྨོས༌ལམ༌མི༌ ནང༌ང༌ ཁྱོ༌རང༌ ཨིད༌ཏུ༌ ཅོའད༌། 
2TI.1.4	ང༌དང༌གུན༌ བེ༌ཏེ༌ ཆ༌ ཟ༌ནེ༌, ཁྱོ༌རང༌ངི༌ མིག༌ཆུ༌ ཨིད༌ཏུ༌ ཡོངས༌ཏེ༌, ང༌ ཁྱོ༌རང༌ ཉམ༌པོ༌ ཐུག༌ཅེས༌སི༌ དོད༌པ༌ སྲན༌ཏྲེ༌ རག༌། ང༌དང༌གུན༌ ཡང༌སྐྱར༌ ཉམ༌པོ༌ ཛོམ༌མ༌ཅིག༌, ངའ༌ སྐྱིད༌པོའེ༌ གང༌ཅེས༌ རག༌།
2TI.1.5	ང༌ ཁྱོ༌རང༌ངི༌ དེན༌བའེ༌ དད༌པ༌བོ༌ ཨིད༌ཏུའ༌ ཡོངས༌, ཀ༌བོ༌ སྔུན༌ལ༌ ཁྱོ༌རང༌ངི༌ ཨ༌བི༌ ལུ༌འེས༌ དང༌ ཁྱོ༌རང༌ངི༌ ཨ༌མ༌ ཨེའུ༌ནི༌ཀེ༌ གུན༌ནི༌ ཅོའད༌པིན༌། ཏེན༌ན༌ དད༌པ༌བོ༌ ཁྱོ༌རང༌ངི༌ ནང༌ང༌ དག༌སའང༌ ཡོད༌ཅེས༌པོ༌ ང༌ ལོ༌ཁྱེལ༌ རག༌། 
2TI.1.6	ཏེན༌ན༌ རྒྱུན༌ཚན༌བོའེ༌ ཕིའ༌ ངའེ༌ ཁྱོ༌རང༌ངི༌ཀ༌ ལག༌པ༌ བོར༌ ཟ༌ནེ༌, དཀོན༌མཆོག༌གི༌ སལ༌ལ༌ ཛད༌ཁན༌ནི༌ ཁྱུད༌པོ༌ སྟན༌པོ༌ དང༌ རྒྱས༌ ཅུགས༌ཅེས༌ལ༌ ཨིད༌ཏུ༌ སྐུལ༌ལད༌། 
2TI.1.7	དཀོན༌མཆོག༌གི༌ ང༌དང༌གུན༌ལ༌ ཇིག༌ཤེས༌ དང༌ སེམས༌ཤུགས༌ མེད༌ཁན༌ནི༌ སེམས༌ཞིག༌ སལ༌ལ༌ མ༌ཛད༌ད༌ སྟོབས༌, གཅེས༌པ༌ དང༌ རང༌སེམས༌ཅུན༌ ཐུབ༌ཁན༌ནི༌ སེམས༌ཞིག༌ སལ༌ལ༌ ཛད༌ཏེ༌ ཨིན༌ནོག༌།
2TI.1.8	ཏེ༌བོའེ༌ཕིའ༌ ང༌དང༌ངི༌ གཙོ༌བོ༌ མ༌ཤི༌ཀའེ༌ སྐོར༌ལ༌ ཞན༌མ༌གུན༌ལ༌ ཤད༌ཅེས༌ ཡང༌ ཁོང༌ངི༌ ཏོན༌ལ༌ ང༌ ཙོན༌ནི༌ ནང༌ང༌ ཡོད༌ཁན༌བོའ༌, ཁྱོ༌རང༌ ཁྲེལ༌ མ༌ཁྲེལ༌། དཀོན༌མཆོག༌གི༌ ཁྱོ༌རང༌ང༌ སལ༌ཁན༌ནི༌ སྟོབས༌ ཉམ༌པོ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌, ང༌ ཉམ༌པོ༌ ནགས༌བར༌དོ༌ ཁུར༌ཅེས༌སི༌ ཕིའ༌ གྲལ༌གྲིག༌ ཅོས༌། 
2TI.1.9	དཀོན༌མཆོག༌གི༌ ང༌དང༌གུན༌ སྐྱོབ༌བ༌ ཛད༌ཏེ༌ མི༌ཚེ༌ དམ༌པ༌ཞིག༌ ཕུད༌ཅེས༌ལ༌ བོད༌ད༌ ཛད༌ཏེ༌ ཨིན༌ནོག༌། འི༌བོ༌ ང༌དང༌རང༌ངི༌ ལས༌ ཅོ༌ཁན༌བོའེ༌ ཞས༌ཏེ༌ མན༌པ༌, ཁོང༌ངི༌ ཐབས༌ དང༌ ཐུག༌རྗེ༌ ཞས༌ཏེ༌ ཨིན༌ནོག༌། དུས༌ གོ༌ཟུག༌གི༌ སང༌ སྔུན༌ལ༌, འི༌ ཐུག༌རྗེ༌བོ༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ ཁོང༌ངི༌ ང༌དང༌གུན༌ལ༌ སལ༌ལ༌ ཛད༌ཅེས༌པོ༌ ཨིན༌པིན༌། 
2TI.1.10	ཏ༌ མ༌ཤི༌ཀ༌ ཡེ༌ཤུ༌ ང༌དང༌ངི༌ སྐྱབ༌གོན༌ ཕེབ༌ཅེས༌པོའེ༌, དཀོན༌མཆོག༌གི༌ ཏེ༌གུན༌ སལ༌པོ༌ ཅོས༌ཏེ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌། མ༌ཤི༌ཀ༌ ཡེ༌ཤུའི༌ ཤི༌ཅེས༌སི༌ ཝང༌བོ༌ མེད༌ཁན༌ ཅོའ༌ ཛད༌ཏེ༌, གའ༌མོའེ༌ ནས༌ཚུལ༌ རྒྱུད༌ཏེ༌ དེན༌བའེ༌ མི༌ཚེ༌ དང༌ དུས༌རྒྱུན༌ སོན༌ཏེའ༌ ལུས༌ཤེས༌སི༌ ལམ༌བོ༌ སྟན༌ན༌ ཛད༌ཏེ༌ ཨིན༌ནོག༌། 
2TI.1.11	འི༌ གའ༌མོའེ༌ ནས༌ཚུལ༌ལི༌ དོན༌ལ༌ དཀོན༌མཆོག༌གི༌ ངའ༌ ཆོས༌ཤད༌ཁན༌, སྐུ༌ཚབས༌ དང༌ གེར༌གན༌ ཞིག༌ ལྡམ༌མ༌ ཛདས༌།
2TI.1.12	ཏེ༌བོའེ༌ཕིའ༌ ངའ༌ འི༌རུ༌ ཙོན༌ཁང༌ངི༌ ནང༌ང༌ སྡུག༌སྔལ༌ ཐོང༌ཨིན༌ ཡོད༌། ཨིན༌ནའང༌ ངའ༌ ཏེ༌བོའེ༌ ཕིའ༌ ཁྲེལ༌ལ༌ མེ༌རག༌, ཅིའ༌ཟེར༌ན༌ ང༌ རྒྱུས༌ཡོད༌ སུའི༌ཀ༌ ངའེ༌ དད༌པ༌ ཅོའད༌, ཡང༌ ངའ༌ ཏན༌ཏན༌ ལོ༌ཁྱེལ༌ རག༌, ཁོང༌ ལོགས༌ཏེ༌ སྐྱོད༌ཅེས༌སི༌ ཞག༌ ཚོག༌པ༌ ཁོང༌ངི༌ ཆག༌ག༌ ངའེ༌ སྟད༌ཁན༌ ཚང༌མ༌ སྐྱོབས༌ཏེ༌ བོར༌ར༌ ཛད༌ཨིན༌།
2TI.1.13	ཁྱོ༌རང༌ངི༌ ངའེ༌ ཀ༌ནེ༌ ཚོར༌ཁན༌ ཚང༌མ༌, སླབ༌བྱ༌ ཟང༌པོའེ༌ སྤེ༌ཞིག༌གི༌ ཚུལ༌ལ༌ ཀོལ༌གོ༌ཤེས༌ ཨིན༌ནོག༌། ཁྱོ༌རང༌ང༌ མ༌ཤི༌ཀ༌ ཡེ༌ཤུའི༌ ནང༌ང༌ ཡོད༌ཁན༌ནི༌ དད༌པ༌ དང༌ གཅེས༌པ༌ ཉམ༌པོ༌ ཏེ༌གུན༌ ཅོས༌། 
2TI.1.14	ཡང༌ ང༌དང༌ངི༌ ནང༌ང༌ ཡོད༌ཁན༌ནི༌ དམ༌པའེ༌ ཐུག༌ཉིད༌དི༌ རོགས༌ རྒྱུད༌ཏེ༌, དཀོན༌མཆོག༌གི༌ ཁྱོ༌རང༌ངི༌ ལག༌ག༌ སྟད༌ད༌ ཛད༌ཁན༌ནི༌ རིན༌ཅན༌ དེན༌བ༌གུན༌ལ༌ རྒྱལ༌ལ༌ ཅོས༌ཏེ༌ སྲུང༌སྐྱོབ༌ ཅོ༌གོས༌།
2TI.1.15	ཨ༌སི༌ཨཱ༌ནེ༌ ཨིན༌ཁན༌ནི༌ མ༌ཤི༌ཀའེ༌ ཞབ༌སྟོག༌པ༌ ངའེ༌ ཕྲོ༌པ༌ ཚང༌མའེ༌ ང༌ ཕངས༌ཏེ༌ ཨིན༌ཁན༌བོ༌ ཁྱོ༌རང༌ང༌ རྒྱུས༌ཨིན༌ནོག༌, པི༌གེ༌ལུས༌ དང༌ ཧེར༌མོ༌གེ༌ནས༌ གུན༌ནིའང༌ ང༌ ཕངས༌ཏེ༌ སོང༌།
2TI.1.16	ཨོ༌ནེས༌སི༌ཕོ༌རུས༌སི༌ ནང༌ཚང༌གུན༌ནི༌ཀ༌ དཀོན༌མཆོག༌གི༌ ཐུག༌རྗེ༌ ཟིགས༌ཤིག༌, ཅིའ༌ཟེར༌ན༌ ང༌ ཙོན༌པ༌ ཨིན༌ ཨིན༌ནའང༌ ཁོ༌ མ༌ནེ༌ མ༌ཁྲེལ༌ལ༌, ལན༌ མང༌པོ༌ ང༌ ཐུག༌ག༌ ཡོངས༌ ཡང༌ སེམས༌སོ༌ ཏངས༌། 
2TI.1.17	རོམ༌མི༌ ནང༌ང༌ སླེབས༌ཏེ༌ ཁོའེ༌ ང༌ ཐོབ༌ཐོབ༌ ཚོག༌པ༌ ཀ༌རུང༌ས༌ ཚང༌མ༌ལ༌ ཙལ༌ཏོག༌། 
2TI.1.18	མ༌ཤི༌ཀ༌ ལོགས༌ཏེ༌ ཕེབས༌སི༌ དུས༌ལ༌, གཙོ༌བོའེ༌ ཁོའ༌ སྙིང༌རྗེ༌ ཛད༌ཤིག༌། ཨེ༌ཕེ༌སུས༌སི༌ ནང༌ང༌ ཁོའེ༌ ངའ༌ ཙམ༌ཤིག༌གི༌ ཞབ༌སྟོག༌ རྒྱལ༌ལ༌ ཅོས༌ཏེ༌ ཞུས༌ཁན༌བོ༌ ཏི༌མོ༌ཐི༌ ཁྱོ༌རང༌ང༌ རྒྱལ༌ལ༌ ཅོས༌ཏེ༌ རྒྱུས༌ཨིན༌ནོག༌།
2TI.2.1	ཏི༌མོ༌ཐི༌, ངའེ༌ བུ༌ཚ༌, དཀོན༌མཆོག༌གི༌ ཁྱོ༌རང༌ང༌ མ༌ཤི༌ཀ༌ ཡེ༌ཤུ༌ རྒྱུད༌ཏེ༌ སལ༌ལ༌ ཛད༌ཁན༌ནི༌ ཐུག༌རྗེའེ༌ ནང༌ང༌ སྟོབས༌ཅན༌ རྒྱུར༌། 
2TI.2.2	ངའེ༌ མི༌ མང༌པོའེ༌ དུན༌ལ༌ སླབ༌བྱ༌ ཏང༌ཁན༌གུན༌ ཁྱོ༌རང༌ངི༌ ཚོར༌ཏེ༌ ཨིན༌ནོག༌, ཏ༌ ཏེ༌ སླབ༌བྱ༌གུན༌ ཁྱོ༌རང༌ངི༌ ཨིད༌ཤེས༌ཅན༌ནི༌ མི༌གུན༌ལ༌ སླབ༌གོས༌, ཏེ༌ནེ༌ ཞན༌མའ༌ ཤད༌ཅེས༌སི༌ སློབ༌ཇོང༌ ཁོང༌གུན༌ལ༌ ཐོབ༌ཨིན༌།
2TI.2.3	མ༌ཤི༌ཀ༌ ཡེ༌ཤུའི༌ མག༌མི༌ ཟང༌པོ༌ཞིག༌གི༌ ཚུལ༌ལ༌ ང༌ ཉམ༌པོ༌ བར༌དོ༌གུན༌ ཁུར༌། 
2TI.2.4	མག༌མི༌གུན༌ནི༌ མག༌མི༌ མན༌ཁན༌ མི༌གུན༌ནི༌ མི༌ཚེའེ༌ ནང༌ང༌ ཐེས༌སྟོག༌ ཏང༌ང༌ མ༌ནོག༌, ཅིའ༌ཟེར༌ན༌ ཁོང༌གུན༌ནི༌ ཁོ༌རང༌ངི༌ མག༌མི༌ འུ༌སྐྱོང༌ ཐད༌ཅུག༌ཅེས༌སི༌ རྩོན༌གྲུས༌ ཅོའ༌ནོག༌། 
2TI.2.5	ཡང༌ རྩལ༌ཡངས༌ རྩེ༌ཁན༌ཞིག༌ག༌ རྒྱལ༌ཁའེ༌ སོལ༌རས༌ ཐོབ༌བ༌ མ༌ནོག༌, ནམ༌ཚོག༌པ༌ ཁོང༌གུན༌ ཁྲིམས༌སི༌ཀ༌ གྲུལ༌ མི༌གྲུལ༌། 
2TI.2.6	ཏེན༌ན༌ ཙོགས༌ལ༌, རྩོན༌གྲུས༌ ཅོ༌ཁན༌ནི༌ ཞིང༌བད༌པ༌, ཁོ༌རང༌ངི༌ ལས༌ ཅོ༌ཁན༌ནི༌ བྲས༌བུ༌ ཉང༌ཁན༌ དང༌པོ༌བོ༌ ཨིན༌གོས༌། 
2TI.2.7	ངའེ༌ ཅི༌རིག༌ ཟེར༌རད༌, ཏེ༌གུན༌ནི༌ སྐོར༌ལ༌ སམ༌བ༌ ཏོང༌། གཙོ༌བོའེ༌ ཁྱོ༌རང༌ང༌ འི༌ ཚང༌མའ༌ ཧ༌གོ༌ཅེས༌སི༌ ནང༌ང༌ རོགས༌ ཛད༌ཨིན༌།
2TI.2.8	རྒྱལ༌པོ༌ དཱ༌བིད༌དི༌ ཕོར༌རྒྱུད༌, ཡེ༌ཤུ༌ མ༌ཤི༌ཀ༌ གྲོངས༌ཏེ༌ སོན༌ཏེའ༌ ཞངས༌ཏེ༌ ཨིན༌ཁན༌བོ༌ ཨིད༌ཏུ༌ ཅོས༌, ཏེ༌བོ༌ ནི༌ ངའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌བོ༌ ཨིན༌། 
2TI.2.9	ཀ༌བོའེ༌ ཕིའ༌ ང༌ སྡུག༌སྔལ༌ ཐོང༌དུག༌, ཡང༌ ཁྲིམས༌ཅག༌ཁན༌ཞིག༌ ཙོགས༌ལ༌ ལྕགས༌ཐག༌ ཉམ༌པོ༌ ཅིངས༌ཏེ༌ བོརས༌། ཨིན༌ནའང༌ དཀོན༌མཆོག༌གི༌ བཀའ༌བོ༌ ལྕགས༌ཐག༌ག༌ ལྡམས༌ཏེ༌ བོར༌ མི༌ཉན༌། 
2TI.2.10	ཏེ༌བོའེ༌ཕིའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌གུན༌ལ༌ ཐར༌པ༌ ཐོབ༌ཅེས༌ལ༌ ང༌ སྡུག༌སྔལ༌ ཅི༌ཞིག༌ བྱུང༌ནའང༌ ཁུར༌ཅེས༌ལ༌ ཐད༌པོ༌ ཨིན༌། ཏེ༌ ཐར༌པ༌བོ༌ མ༌ཤི༌ཀ༌ ཡེ༌ཤུའི༌ ནང༌ང༌ ཐའ༌མེད༌པའེ༌ ཟིར༌རྗིད༌ ཉམ༌པོ༌ དུག༌ཅེས༌པོ༌ ཨིན༌།
2TI.2.11	འི༌ ཞལ༌ཏ༌གུན༌ ཨིད༌ཤེས༌ཅན༌ ཨིན༌ནོག༌།
2TI.2.11	"གལ༌ཏེས༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ན༌,
2TI.2.11	ང༌དང༌གུན༌ ཁོང༌ ཉམ༌པོ༌ སོན༌ཏེའང༌ ལུས༌ཨིན༌།
2TI.2.12	གལ༌ཏེས༌ ང༌དང༌གུན༌ནི༌ སྡུག༌སྔལ༌ ཁུར༌ན༌,
2TI.2.12	ཁོང༌ ཉམ༌པོ༌ ང༌དང༌གུན༌ནི༌ ཝང༌ངའང༌ སྲུལ༌ཨིན༌།
2TI.2.12	གལ༌ཏེས༌ ང༌དང༌གུན༌ནི༌ ཁོང༌ ཤེས༌ས༌མེད༌ ཟེར༌ན༌,
2TI.2.12	ཁོང༌ངིའང༌ ང༌དང༌གུན༌ ཤེས༌ས༌མེད༌ མོལ༌ཨིན༌།
2TI.2.13	གལ༌ཏེས༌ ང༌དང༌གུན༌ ཨིད༌ཤེས༌ཅན༌ མ༌ལུས༌ན༌,
2TI.2.13	ཁོང༌ ཨིད༌ཤེས༌ཅན༌ ཞུག༌ས༌ནོག༌། ཅིའ༌ཟེར༌ན༌ ཁོང༌ང༌
2TI.2.13	ཁོང༌རང༌ངི༌ སྤྱོད༌ལམ༌མི༌ རྒྱབ༌གལ༌ ཛད༌ཉན༌ན༌ མ༌ནོག༌།
2TI.2.14	ཏེ༌ སླབ༌བྱ༌གུན༌ནི༌ སྐོར༌ལ༌ མི༌ཚང༌མ༌ལ༌ ཨིད༌ཏུ༌ སྐུལ༌, ཡང༌ ཏེ༌གུན༌ལ༌ སྤེ༌ར༌ ཁག༌ཅན༌ མན༌ཁན༌ནི༌ཀ༌ ཁྲབ༌ཅེས༌གུན༌ གོག༌ ཟེར༌ཏེ༌ དཀོན༌མཆོག༌གི༌ སྐུན༌དུན༌ལ༌ ལྡམ༌ཞག༌ ཏོང༌། འི༌ཙོགས༌སི༌ ཛིང༌མོའེ༌ ཀ༌ནེ༌ ཕན༌ཐོགས༌ མེད༌པ༌, ཏེ༌བོ༌ ཉན༌ཁན༌ དད༌པ༌ཅན༌གུན༌ནི༌ མི༌ཚེ༌ དོད༌མེད༌ ཅོའ༌ནོག༌། 
2TI.2.15	དཀོན༌མཆོག༌གི༌ སྐུན༌དུན༌ལ༌ ཁོང༌ ཐུགས༌ཐད༌ ཅུག༌ཁན༌ཞིག༌ སྟན༌ཅེས༌ལ༌ རྩོན༌གྲུས༌ ཅོས༌། ཁྱོ༌རང༌ ཁྲེལ༌གོས༌ མེད༌ཁན༌ དང༌ དེན༌བའེ༌ བཀའ༌གུན༌ རྒྱལ༌ལ༌ ཅོས༌ཏེ༌ ཧ༌གོ༌ཅུག༌ ཉན༌ཁན༌ནི༌ ཞབ༌སྟོག༌པ༌ ཟང༌པོ༌ཞིག༌ ཡོང༌གོས༌། 
2TI.2.16	ཏོན༌ཏག༌ མེད༌ཁན༌ དང༌ སམ༌བ༌ མེད༌ཁན༌ནི༌ སྤེ༌ར༌ གུན༌ནེ༌ ཐག༌རིང༌ང༌ དུག༌ཤིག༌, ཀ༌གུན༌ནི༌ མང༌ང༌ སྤྱོད༌པ༌ ངན༌པ༌ ཆོགས༌ལ༌ ཁྲིད༌ཏེ༌ ཁྱེར༌ར༌ནོག༌། 
2TI.2.17	ཏེ༌ཙོགས༌སི༌ སྤེ༌ར༌གུན༌ ཤ༌ ཟའ༌ཁན༌ནི༌ རྨ༌ཁའ༌ ངན༌པ༌ ཙོགས༌ལ༌ རྒྱས༌ས༌ནོག༌, སྤེར༌ན༌ ཧེ༌མི༌ན༌ཡུས༌ དང༌ པི༌ལི༌དུས༌ གུན༌ ཙོགས༌ ཨིན༌ནོག༌། 
2TI.2.18	ཁོང༌གུན༌ནི༌ མ༌ཤི༌ཀའེ༌ ནང༌ང༌ དད༌པ༌ཅན༌ ཤི༌ཁན༌གུན༌ སོན༌ཏེའ༌ ལང༌ ཚར༌ཏེ༌ ཨིན༌ནོག༌ ཟེར༌ཏེ༌ དེན༌བའེ༌ ལམ༌བོ༌ ཕངས༌ཏེ༌ ཨིན༌ནོག༌། ཡང༌ ཏེ༌ཟུག༌ ཟེར༌ཏེ༌ དད༌པ༌ཅན༌ ཁ༌ཅིག༌གི༌ སོན༌ཏེའ༌ ལང༌ཅེས༌སི༌ རེ༌ཝ༌བོ༌ ཅགས༌ཏེ༌ ཁོང༌གུན༌ནི༌ དད༌པ༌ མེད༌ཁན༌ ཅོས༌ཏེ༌ ཨིན༌ནོག༌།
2TI.2.19	ཨིན༌ནའང༌ དཀོན༌མཆོག༌གི༌ དེན༌བ༌བོ༌ རྩིགས༌རྨང༌ ཙོགས༌ལ༌ སྟན༌པོ༌ ལུས༌ཨིན༌ ཀ༌བོའེ༌ཀ༌: "གཙོ༌བོའེ༌ ཁྱེན༌ན༌ནོག༌ ཁོང༌ངི༌ ཨིན༌ཁན༌གུན༌"
2TI.2.20	སྤེར༌ན༌ ནང༌ཚངས༌ ཆུག༌པོ༌ཞིག༌གི༌ ཁང༌པའེ༌ ནང༌ང༌ ནོད༌ ཁ༌ཅིག༌ སེར༌ དང༌ མུལ༌ལི༌ ཡང༌ ཁ༌ཅིག༌ ཤིང༌ དང༌ ཀ༌ལག༌ གུན༌ནི༌ ཅོས༌ཏེ༌ ཡོད༌ཏེ༌ ཨིན༌ནོག༌། རིན༌ཅན༌ནི༌ ནོད༌གུན༌ མིག༌སལ༌ལི༌ གའ༌སྟོན༌ནི༌ ཕིའ༌ ཡང༌ ཁྱེ༌མོ༌ ནོད༌གུན༌ ཞག༌དང༌ངི༌ གོས༌སྡོམ༌མི༌ ནང༌ང༌ ཀོལ༌ལ༌ནོག༌། 
2TI.2.21	ངའེ༌ སྔུན༌ལ༌ ཟེར༌ཁན༌གུན༌ནི༌ ཀ༌ནེ༌ རྩང༌མ༌ བོར༌ཁན༌གུན༌, མིག༌སལ༌ལི༌ རྩི༌ཝའེ༌ ཕིའ༌ ཀོལ༌ལ༌ ཛད༌ཅེས༌སི༌ ལག༌ཆ༌ རིག༌ རྒྱུར༌ཨིན༌, དམ༌པ༌ རྒྱུད༌ཏེ༌ སྤོན༌བོའེ༌ ཕིའ༌ ཕན༌ཐོགས༌ཅན༌ རྒྱུར༌ཨིན༌, ཡང༌ ལས༌ ཟང༌པོ༌ ཚང༌མ༌ ཅོ༌ཅེས༌ལ༌ གྲལ༌གྲིག༌ དུག༌ཨིན༌།
2TI.2.22	ཞོན༌ནུའི༌ ལུས༌སི༌ དོད༌པ༌ ངན༌པ༌གུན༌ནེ༌ ཤོར༌ཏེ༌ དྲང༌པོ༌ དང༌ ཨིད༌ཤེས༌ཅན༌ནི༌ མི༌ཚེ༌ ཕུད༌ཅེས༌, གཅེས༌པ༌ དང༌, ཞི༌དེ༌ གུན༌ནི༌ རྒྱབ༌ནེ༌ བང༌ཏོང༌ཤིག༌, ཏེ༌གུན༌ མ༌ཚད༌ ཁྱོ༌ཞའེ༌ བྲེལ༌, སེམས༌ ལག༌མོ༌ ཉམ༌པོ༌ དཀོན༌མཆོག༌ག༌ སྨོས༌ལམ༌ ཕུལ༌ཁན༌གུན༌ ཉམ༌པོ༌ ལྡན༌ཅུག༌གོ༌ཤེས༌ ཨིན༌ནོག༌།
2TI.2.23	ཡང༌སྐྱར༌ ངའེ༌ ཟེར༌རད༌, སམ༌བ༌ མེད༌ཁན༌ དང༌ ཏོན༌ཏག༌ མེད༌ཁན༌ནི༌ ཛིང༌མོ༌ གུན༌ནི༌ ནང༌ང༌ མ༌དྲེས༌, ཅིའ༌ཟེར༌ན༌ འི༌ཀ༌ནེ༌ ནོལ༌ཅེས༌ ཅིག༌པོ༌ སྨིན༌ན༌ནོག༌། 
2TI.2.24	གཙོ༌བོའེ༌ ཞབ༌སྟོག༌པ༌ ཛིང༌མོ༌ མ༌ཏང༌ང༌, མི༌ཚང༌མ༌ལ༌ སྙིང༌རྗེ༌ སྟན༌ཁན༌, མི༌ སྐྱོང༌པོ༌གུན༌ ཉམ༌པོ༌ ཟོད༌པ༌ཅན༌ ཡང༌ རྒྱལ༌ལ༌ ཅོས༌ཏེ༌ སླབ༌ཉན༌ཁན༌ཞིག༌ ཡོང༌གོས༌། 
2TI.2.25	པས༌མོ༌ ཉམ༌པོ༌ རྒྱབ༌གལ༌ ཅོ༌ཁན༌གུན༌ལ༌ སླབ༌བྱ༌ ཏོང༌། ཅི༌རྒྱུས༌, དཀོན༌མཆོག༌གི༌ ཁོང༌གུན༌ནི༌ སྙིང༌གུན༌ རྒྱུར༌ ཅུག༌ག༌ ཛད༌ཏེ༌ དེན༌བའེ༌ སླབ༌བྱའེ༌ རྒྱབ༌ནེ༌ གྲུལ༌ཅེས༌ལ༌ སྐབས༌ སལ༌སྲིད༌ཅེས༌ ཨིན༌ནོག༌། 
2TI.2.26	ཏེ༌ནེ༌ ཁོང༌གུན༌ སམ༌བ༌ཅན༌ རྒྱུར༌ཏེ༌ རྡུད༌གུན༌ནི༌ གོ༌བའེ༌ ཟུམས༌ཏེ༌ བོར༌ཏེ༌ ཡོད༌ཁན༌བོའེ༌ ནང༌ནེ༌ ཐར༌ཨིན༌, ཀ༌བོའེ༌ ཁོང༌གུན༌ ཁོའེ༌ དོད༌པ༌ ནང༌ཞིན༌ ཅོ༌ཅུག༌ཅེས༌ལ༌ ཟུམས༌ཏེ༌ ཡོད༌པིན༌།
2TI.3.1	ཏི༌མོ༌ཐི༌, ཐའ༌མའེ༌ ཞག༌གུན༌ནི༌ ནང༌ང༌ མ༌སྲན༌ཏྲེ༌ ཇིགས༌སྣང༌ཅན༌ནི༌ དུས༌ རིག༌གའང༌ ཡོང༌ཅེས༌པོ༌ ཁྱོ༌རང༌ང༌ རྒྱུས༌ ཡོང༌གོ༌ཤེས༌ ཨིན༌ནོག༌། 
2TI.3.2	སྤེར༌ན༌ མི༌གུན༌ ཁོ༌རང༌ དང༌ ཁོ༌རང༌ངི༌ པེ༌ནེ༌ གུན༌ལ༌ ཡ༌ཤ༌ ཅོ༌ཁན༌, རང༌སྟོད༌ ཏང༌ཁན༌ དང༌ ཕོ༌སོ༌ཅན༌, ཏམ༌ངན༌ ཏང༌ཁན༌, ཁོང༌རང༌གུན༌ནི༌ ཕ༌མ༌གུན༌ནི༌ ཁའ༌ མ༌ཉན༌ཁན༌, དྲིན༌ མི༌དྲན༌ཁན༌ དང༌, ཁོང༌གུན༌ནི༌ ཅི༌ཞིག༌གའང༌ དམ༌པ༌ ཐེའ༌ མ༌ནོག༌། 
2TI.3.3	གཅེས༌པ༌ མེད༌ཁན༌, ཤགས༌པ༌ མ༌ཏང༌ཁན༌, ཞན༌མ༌གུན༌ནི༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཁན༌, རང༌སེམས༌ཅུན༌ མ༌ཉན༌ཁན༌, ནགས༌ སྟན༌ན༌ ཐད༌ཁན༌ དང༌, ཟང༌པོའེ༌ རྒྱབ༌གལ༌ ཅོ༌ཁན༌ ཨིན༌ནོག༌། 
2TI.3.4	ཛ༌འོ༌གུན༌ལ༌ ངོ༌ལོག༌ ཅོ༌ཁན༌, གྱོགས༌པ༌ སམ༌བ༌ མ༌ཏང༌ང༌ ལས༌ ཅོ༌ཁན༌, མངས༌ཏེའང༌ ཕོ༌སོ༌ཅན༌ དང༌, དཀོན༌མཆོག༌གི༌ སང༌ ཇིག༌རྟེན༌ནི༌ སྐྱིད༌པོའ༌ ཡ༌ཤ༌ ཅོ༌ཁན༌ ཡོང༌ཨིན༌། 
2TI.3.5	ཁོང༌གུན༌ནི༌ སྟན༌ཅེས༌སི༌ ཕིའ༌ དཀོན༌མཆོག༌གི༌ སྤྱོད༌ལམ༌མི༌ ནང༌ང༌ གྲུལ༌ཟུན༌ ཏང༌ང༌ནོག༌, ཨིན༌ནའང༌ ཏེ༌བོའེ༌ ཁྱུད༌པོའེ༌ ནང༌ང༌ ཨིད༌ཤེས༌ ཅོའ༌ མ༌ནོག༌། ཏེ༌ཙོགས༌སི༌ མི༌གུན༌ནེ༌ ཐག༌རིང༌ང༌ དུག༌ཤིག༌།
2TI.3.6	ཏེ༌ཙོགས༌སི༌ མི༌གུན༌ནི༌ ཞན༌མ༌གུན༌ནི༌ ནང༌ང༌ ལོ༌ཁྱེལ༌ ཁྱོངས༌ཏེ༌ ཁོང༌གུན༌ནི༌ ཁང༌པ༌ སོང༌ཏེ༌, སྡིག༌པའེ༌ ནོངས༌སི༌ ལྕིད༌ དང༌ ཇིག༌རྟེན༌ནི༌ ཞན༌ཡང༌ དོད༌པའེ༌ ཡོག༌ག༌ ནན༌ཁན༌ནི༌ བུ༌མོ༌ འུ༌ཐུགས༌གུན༌ནི༌ ཀ༌ནེ༌ ཕན༌ཐོགས༌ ལེན༌ཨིན༌། 
2TI.3.7	༼ཏེ༌ཙོགས༌སི༌ བུ༌མོ༌གུན༌ དུས༌རྒྱུན༌ སླབ༌བྱ༌ སོ༌མ༌ རིག༌གི༌ སྟིང༌རང༌ནེ༌ ཆའ༌ནོག༌, ཨིན༌ནའང༌ ཁོང༌གུན༌ལ༌ དེན༌བ༌བོ༌ མ༌ནེ༌ ཧ༌གོ༌ ཐུབ༌བ༌ མ༌ནོག༌༽། 
2TI.3.8	ཡ༌ནེས༌ དང༌ ཡམ༌བ༌རེས༌ གུན༌ནི༌ ལུང༌སྟོན༌པ༌ མོ༌ཟེས༌སི༌ རྒྱབ༌གལ༌ ཅོའ༌ ཙོགས༌ལ༌, ཏེ༌ མི༌གུན༌ནི༌ དེན༌བའེ༌ རྒྱབ༌གལ༌ ཅོའ༌ནོག༌། ཏེ༌གུན༌ལ༌ སམ༌བ༌ ངན༌པ༌ དང༌ ཟུས༌མའེ༌ དད༌པ༌ ཡོད༌ཏེ༌ ཨིན༌ནོག༌། 
2TI.3.9	ཨིན༌ནའང༌ ཁོང༌གུན༌ནི༌ མང༌པོ༌ཞིག༌ ཡར༌རྒྱས༌ མི༌ཅོ༌, ཅིའ༌ཟེར༌ན༌ ཡ༌ནེས༌ དང༌ ཡམ༌བ༌རེས༌ གུན༌ནི༌ ནས༌ལུག༌ ཙོགས༌ལ༌, ཁོང༌གུན༌ནི༌ ལས༌གུན༌ སམ༌བ༌ མེད༌ཁན༌ ཨིན༌ཁན༌བོ༌ མི༌ཚང༌མའེ༌ སལ༌པོ༌ ཅོས༌ཏེ༌ ཐོང༌ཨིན༌།
2TI.3.10	ཨིན༌ནའང༌ ཏི༌མོ༌ཐི༌, ངའེ༌ ཅི༌ སླབ༌བད༌, ངའེ༌ མི༌ཚེ༌ ཕུད༌ཚུལ༌, ཅི༌ དོན༌ནི༌ ཕིའ༌ ངའེ༌ མི༌ཚེ༌ ཨིན༌, ངའེ༌ དད༌པ༌ ངའེ༌ ཟོད༌པ༌, ངའེ༌ གཅེས༌པ༌, ཡང༌ ངའེ༌ སྡུག༌སྔལ༌ ཁུར༌ཅེས༌སི༌ ཁྱུད༌གུན༌ ཁྱོ༌རང༌ང༌ རྒྱུས༌ཨིན༌ནོག༌། 
2TI.3.11	ཨན༌ཏི༌ཡོག༌, ཨི༌ཀོ༌ནི༌འམ༌ དང༌, ལིས༌ཏྲའ༌ གུན༌ནི༌ ནང༌ང༌ ངའ༌ ནགས༌ དང༌ བར༌དོ༌ སྟནས༌། ཏེ༌རུ༌ ཡོད༌ ཟ༌ནེ༌ ངའེ༌ ཙམ༌ཤིག༌གི༌ ནགས༌ དང༌ སྡུག༌སྔལ༌ གུན༌ ཁུརས༌, ཨིན༌ནའང༌ གཙོ༌བོའེ༌ ང༌ ཏེ༌ ཚང༌མའེ༌ ནང༌ནེ༌ ཐར༌ ཅུག༌ག༌ ཛད༌ཁན༌བོ༌ ཁྱོ༌རང༌ང༌ རྒྱུས༌ཨིན༌ནོག༌། 
2TI.3.12	འོ༌ན༌, མ༌ཤི༌ཀ༌ ཡེ༌ཤུའི༌ ནང༌ང༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཨིན༌ མི༌ཚེ༌ ཕུད༌ཉིན༌ ཡོད༌ཁན༌ ཚང༌མ༌ ནགས༌ ཐོང༌ཨིན༌། 
2TI.3.13	ཨིན༌ནའང༌ མི༌ངན༌ དང༌ གོབ༌སྐོར༌ཁན༌ གུན༌, རྩོག༌པོ༌ ནེ༌ ཐུ༌ཤོག༌ ཆོགས༌ལ༌ ཆེན༌། ཁོང༌གུན༌ནི༌ ཞན༌མ༌གུན༌ལ༌ གོབ༌སྐོར༌ཨིན༌, ཡང༌ ཁོ༌རང༌གུན༌ནའང༌ གོབ༌སྐོར༌རི༌ ནང༌ང༌ སོང༌ཏེ༌ ཨིན༌ནོག༌།
2TI.3.14	ཨིན༌ནའང༌ ཁྱོ༌རང༌ང༌ སླབ༌བྱའ༌ ཐོབ༌ཁན༌གུན༌ནི༌ཀ༌ སྟན༌པོ༌ དུགས༌ཏེ༌ ཏེ༌གུན༌ དེན༌བ༌ ཨིན༌ཁན༌བོ༌ དད༌པ༌ ཅོས༌, ཅིའ༌ཟེར༌ན༌ ཁྱོ༌རང༌ང༌ ཏེ༌ སླབ༌ཁན༌ནི༌ མི༌གུན༌ ཨིད༌ཤེས༌ཅན༌ ཨིན༌ཁན༌བོ༌ རྒྱུས༌ཨིན༌ནོག༌། 
2TI.3.15	ཁྱོ༌རང༌ང༌ ཕྲུ༌གུའི༌ དུས༌ནེ༌ ཕར༌ལ༌ དམ༌པའེ༌ སུང༌རབས༌སི༌ ནང༌ནེ༌ སླབས༌ཏེ༌ ཨིན༌པིན༌། ཡང༌ ཏེ༌ སླབ༌བྱ༌གུན༌ནི༌ ཁྱོ༌རང༌ང༌ མ༌ཤི༌ཀ༌ ཡེ༌ཤུའི༌ ནང༌ང༌ ཨིད༌ཤེས༌ ཅོ༌ཅེས༌ རྒྱུད༌ཏེ༌, ཐར༌པ༌ ཐོབ༌ཅེས༌ལ༌ ཤེས༌རབས༌པོ༌ སལ༌ཏེ༌ ཨིན༌། 
2TI.3.16	དམ༌པའེ༌ སུང༌རབས༌ ཚང༌མ༌, མི༌ རྒྱུད༌ཏེ༌ དཀོན༌མཆོག༌གི༌ བྲིའ༌ཛད༌ཏེ༌ ཨིན༌ནོག༌, ཡང༌ ཏེ༌བོ༌ ང༌དང༌གུན༌ལ༌ སླབ༌ཅེས༌, སྐྱོན༌རྗོད༌ ཅོ༌ཅེས༌, ལམ༌ དྲང༌པོ༌ སྟན༌ཅེས༌ དང༌ མི༌ཚེ༌ དྲང༌པོ༌ཞིག༌ ཕུད༌ཅེས༌ལ༌ ཁྲིད༌ཅེས༌ གུན༌ནི༌ ནང༌ང༌ ཕན༌ཐོགས༌ཅན༌ ཨིན༌ནོག༌། 
2TI.3.17	དཀོན༌མཆོག༌གི༌ ཏེ༌བོ༌ ཁོང༌རང༌ངི༌ མི༌གུན༌ལ༌ ལས༌ ཟང༌པོ༌ ཚང༌མ༌ ཅོ༌ཅེས༌སི༌ ཁྱུད༌ སལ༌ཏེ༌ གྲལ༌གྲིག༌ བོར༌ར༌ ཛད༌ཅེས༌ལ༌ ཀོལ༌ལ༌ ཛད༌ད༌ནོག༌།
2TI.4.1	དཀོན༌མཆོག༌ དང༌ མ༌ཤི༌ཀ༌ ཡེ༌ཤུ༌ ཁོང༌རང༌ངི༌ རྒྱལ༌སྲིད༌ སྐྱོང༌ཅེས༌ལ༌ སྐྱོད༌ ཟ༌ནེ༌, ཁོང༌ངི༌ སོན༌པོ༌ དང༌ ཤི༌ཁན༌ ཉིས༌ཀོའེ༌ ཁྲིམས༌ཅད༌ ཛད༌ཨིན༌། ཁོང༌ ཉིས༌ཀོའེ༌ སྐུན༌དུན༌ལ༌ ངའེ༌ ཁྱོ༌རང༌ང༌ སྙིང༌ནེ༌ སྤང༌པུད༌དད༌: 
2TI.4.2	སྐབས༌ ཡོད༌གྲོ༌, ཡ༌ མེད༌གྲོ༌, དཀོན༌མཆོག༌གི༌ བཀའ༌གུན༌ ཤད༌ཅེས༌ལ༌ གྲལ༌གྲིག༌ དུག༌། ཟོད༌པ༌ དང༌ སླབ༌བྱ༌ ཟང༌པོ༌ ཉམ༌པོ༌ ཁྱོ༌རང༌ངི༌ མི༌གུན༌ལ༌ སྐྱོན༌རྗོད༌ ཅོས༌, ལམ༌ དྲང༌པོ༌ སྟོན༌, ཡང༌ སྤོས༌པ༌ ཏོང༌།
2TI.4.3	ཏེ༌ཟུག༌ དུས༌ཤིག༌ སླེབ༌ཨིན༌, མི༌གུན༌ནི༌ དེན༌བ༌ དང༌ ཟང༌པོའེ༌ སླབ༌བྱ༌ གུན༌ལ༌ མ༌ཉན༌ན༌, ཁོ༌རང༌གུན༌ནི༌ དོད༌པའེ༌ རྒྱབ༌ནེ༌ གྲུལ༌ཨིན༌ ཡང༌ ཁོང༌ངི༌ ནམ༌ཆོག༌གི༌ ཉན༌ཉིན༌ གྲོ༌ཁན༌གུན༌ ཤད༌ཁན༌ནི༌ གེར༌གན༌ རིག༌ ཙལ༌ཨིན༌། 
2TI.4.4	ཁོང༌གུན༌ནི༌ ནམ༌ཆོག༌གུན༌ དེན༌བ༌ནེ༌ ཐག༌རིང༌ང༌ ཁྱེར༌ཏེ༌ ཅོས༌མའི༌ རུངས༌གུན༌ ཆོགས༌ལ༌ རྒྱུར༌ཨིན༌།
2TI.4.5	ཨིན༌ནའང༌ ཏེ༌ཙོགས༌སི༌ ནས༌ལུག༌ ཚང༌མའེ༌ ནང༌ང༌ ཁྱོ༌རང༌ངི༌ ཤང༌ ཅོས༌ཏེ༌ སལ༌པོ༌ སམ༌བ༌ ཏང༌གོ༌ཤེས༌ ཨིན༌ནོག༌། གཙོ༌བོའེ༌ ཕིའ༌ སྡུག༌སྔལ༌ ཁུར༌ཅེས༌ལ༌ ཇིགས༌ མ༌ཇིགས༌, ཞན༌མ༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ལས༌གུན༌ ཅོས༌, ཡང༌ ཁྱོ༌རང༌ང༌ དཀོན༌མཆོག༌གི༌ ཅོའ༌ལ༌ སལ༌ཁན༌ནི༌ ཁག༌ ཚང༌མ༌ ཅོས༌།
2TI.4.6	ང༌རང༌ངི༌ སྐོར༌ལ༌ ཟེར༌ན༌ ངའེ༌ མི༌ཚེ༌བོ༌ ནི༌, དཀོན༌མཆོག༌ག༌ ཕུལ༌ཁན༌ནི༌ ཆུའི༌ ཆུ༌ཕུད༌ ཙོགས༌ལ༌ ཕོ༌ཨིན༌ཞིག༌ ཡོད༌, ང༌ ཤི༌ཅེས༌སི༌ དུས༌པོ༌ ཉེ༌མོའ༌ སླེབས༌ཏེ༌ དུག༌། 
2TI.4.7	རྩལ༌ཡངས༌ རྩེ༌ཁན༌ཞིག༌ ཙོགས༌ལ༌, ངེའང༌ གྲན༌དུར༌ རྒྱལ༌ལ༌ ཅོས༌ཏེ༌ ཏངས༌པིན༌, ངའེ༌ བང༌རྒྱུགས༌ ཏང༌ ཚར༌ཏེ༌ ཨིན༌, ཡང༌ ངའེ༌ དད༌པ༌ མ༌ཕང༌ང༌ སྟན༌པོ༌ ཡོད༌། 
2TI.4.8	ཏ༌ དྲང༌པོའེ༌ ཐོར༌ཤོག༌པོ༌ ངའེ༌ ཕིའ༌ སྲུངས༌ཏེ༌ ཡོད༌, ཀ༌བོ༌ ཁྲིམས༌ཅད༌ སལ༌ཁན༌ནི༌ གཙོ༌བོ༌ དྲང༌པོའེ༌, ཁོང༌ ལོགས༌ཏེ༌ ཕེབས༌ཤེས༌སི༌ ཞག༌པོའ༌ ངའ༌ སལ༌ལ༌ ཛད༌ཨིན༌། ཡང༌ ཏེ༌ སོལ༌རས༌པོ༌ ང༌རང༌ ཅིག༌པོའ༌ མན༌པ༌, ཁོང༌ ཇལ༌ཅེས༌ལ༌ མ༌སྲན༌ཏྲེ༌ དོད༌པ༌ ཆེན༌མོ༌ བོར༌ཁན༌ ཚང༌མའེ༌ ཕིའང༌།
2TI.4.9	ཏི༌མོ༌ཐི༌, ཇུ༌ཇུ༌ འི༌རུ༌ གྱོགས༌པ༌ ཡོང༌ཅེས༌སི༌ རྩོན༌གྲུས༌ ཅོས༌། 
2TI.4.10	སྤུན༌ དེ༌མཱས༌སི༌ འི༌ ཇིག༌རྟེན༌ནི༌ སྐྱིད༌པོ༌གུན༌ལ༌ གཅེས༌པ༌ ཅོ༌ཅེས༌པོའེ༌, ང༌ ཕངས༌ཏེ༌ ཐེ༌ས༌ལོ༌ནི༌ཀའེ༌ རྒྱལ༌ས༌ སོང༌། ཀིརིས༌ཀེན༌ ནི༌ གཱ༌ལ༌ཏི༌ཡཱ༌ ཡང༌ ཏི༌ཏུས༌ ནི༌ དལ༌མེ༌དིཡ༌ ཡུལ༌གུན༌ལ༌ སོངས༌ཏེ༌ མེད༌། 
2TI.4.11	ང༌ ཉམ༌པོ༌ ལུ༌ཀ༌ ཅིག༌པོ༌ ཡོད༌། ཁྱོ༌རང༌ ཡོང༌ ཟ༌ནེ༌, མར༌ཀུས༌སའང༌ ཉམ༌པོ༌ ཁྲིད༌ཏེ༌ ཁྱོང༌, ཅིའ༌ཟེར༌ན༌ ངའེ༌ ཞབ༌སྟོག༌གི༌ ལས༌སི༌ ནང༌ང༌ ཁོ༌ མ༌ ཕན༌ཐོགས༌ཅན༌ཞིག༌ ཨིན༌། 
2TI.4.12	ཏི༌ཁི༌ཀུས༌ ངའེ༌ ཨེ༌ཕེ༌སུས༌སི༌ རྒྱལ༌ས༌ ལམ༌ཅུགས༌པིན༌། 
2TI.4.13	ཁྱོ༌རང༌ ཡོང༌ ཟ༌ནེ༌, ཏྲོ༌ཡཱས༌སི༌ གྲོང༌ཁྱེར༌རི༌ ནང༌ང༌ ཡོད༌ཁན༌ནི༌ ཀར༌པུས༌སི༌ ཁང༌པའེ༌ ནང༌ང༌ ངའེ༌ བོར༌ཏེ༌ ཡོད༌ཁན༌ནི༌ ཀོས༌པོ༌ ཁུར༌ཏེ༌ ཁྱོང༌། ངའེ༌ སྲིལ༌ཁན༌ནི༌ སྤེ༌ཆའང༌ ཁུར༌ཏེ༌ ཁྱོང༌, མིག༌སལ༌ལི༌ ར༌མའེ༌ པགས༌པ༌ ཅོས༌ཁན༌གུན༌།
2TI.4.14	ལྕགས༌ལས༌ ཅོ༌ཁན༌ ཨ༌ལེག༌ཟན༌དེར༌རི༌, ང༌ མང༌པོ༌ ནོད༌པ༌ སྐྱལས༌, ཨིན༌ནའང༌ ཁོའེ༌ ཅོ༌ཁན༌གུན༌ལ༌ གཙོ༌བོའེ༌ ཁྲིམས༌ཅད༌ སལ༌ལ༌ ཛད༌ཨིན༌། 
2TI.4.15	ཁྱོ༌རང༌ངའང༌ ཁོའེ༌ ཀ༌ནེ༌ ཤང༌ ཅོས༌, ཅིའ༌ཟེར༌ན༌ ང༌ཞའེ༌ སླབ༌བྱ༌གུན༌ལ༌ ཁོའེ༌ མ༌སྲན༌ཏྲེ༌ རྒྱབ༌གལ༌ ཅོས༌ཏེ༌ ཨིན༌པིན༌།
2TI.4.16	ང༌ ཁྲིམས༌པོན༌ནི༌ དུན༌ལ༌ དང༌པོ༌རང༌ ཁྲིད༌ཏེ༌ ཁྱེར༌ ཟ༌ནེ༌, སུ༌ཞིག༌གའང༌ ངའ༌ རོགས༌ལ༌ མ༌ཡོངས༌། ཚང༌མའེ༌ ང༌ ཕངས༌ཏེ༌ སོང༌། དཀོན༌མཆོག༌གི༌ ཏེ༌གུན༌ནི༌ཀ༌ སྐྱོན༌ ཀལ༌ལ༌ མ༌ཛད༌ཤིག༌། 
2TI.4.17	ཨིན༌ནའང༌ ངའེ༌ གའ༌མོའེ༌ ནས༌ཚུལ༌ གང༌པོ༌ ཤད༌ཐུབ༌ཏེ༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌ ཚོར༌ཅེས༌སི༌ ཕིའ༌, གཙོ༌བོ༌ ང༌ ཉམ༌པོ༌ ཞུག༌ས༌ ཛད༌ཏེ༌ ངའ༌ ཤེད༌ སལ༌ལ༌ ཛདས༌། ཡང༌ ཁོང༌ངི༌ སིང༌གེ༌གུན༌ལ༌ ཟའ༌ཅུག༌ཅེས༌སི༌ ཆད༌པའེ༌ ཀ༌ནེ༌ ངའ༌ ཐར༌ ཅུག༌ག༌ ཛདས༌། 
2TI.4.18	འོ༌ན༌, གཙོ༌བོའེ༌ ངའ༌ ངན༌པའེ༌ སྤུང༌གོལ༌ ཅོ༌ཅེས༌ཅན༌ ཚང༌མའེ༌ ཀ༌ནེ༌ སྐྱོབས༌ཏེ༌ ཁོང༌རང༌ངི༌ ནམ༌ཁའེ༌ རྒྱལ༌སྲིད༌དི༌ ནང༌ང༌ ངའ༌ ཁམ༌ཟང༌ ཁྲིད༌ཏེ༌ ཁྱེར༌ར༌ ཛད༌ཨིན༌། དཀོན༌མཆོག༌ག༌ དུས༌རྒྱུན༌ནེ༌རྒྱུན༌ སྲོག༌ ཡོད༌ཁན༌ ཚང༌མའེ༌ ཀ༌ནེ༌ སྤལ༌ ཐོབ༌ཤིག༌, ཨ༌མེན༌།
2TI.4.19	པིརི༌སི༌ལ༌ དང༌ ཁོའེ༌ མག༌པ༌ ཨ༌ཀུའི༌ལའ༌ དང༌ སྤུན༌ ཨོ༌ནེས༌སི༌ཕོ༌རུས༌སི༌ ཁང༌པའེ༌ ནང༌ང༌ དུག༌ཁན༌ ཚང༌མ༌ལ༌ ངའེ༌ ཆོགས༌ནེ༌ ཇུ༌ ཟེར༌། 
2TI.4.20	ཨེ༌རས༌ཏུས༌ ཀོ༌རིན༌ཐི༌ རྒྱལ༌ས༌ དུགས༌, ཡང༌ སྤུན༌ ཏྲོ༌ཕི༌མུས༌ལ༌ ཟུ༌མོ༌ ཡོངས༌པ༌, ངའེ༌ མི༌ལི༌ཏུས༌སི༌ གྲོང༌ཁྱེར༌རི༌ ནང༌ང༌ བོར༌ཏེ༌ ཡོངས༌པིན༌།
2TI.4.21	དགུན༌དུས༌སི༌ སང༌ སྔུན༌ལ༌, འི༌རུ༌ ཡོང༌ཅེས༌སི༌ རྩོན༌གྲུས༌ སྲན༌ཏྲེ༌ ཅོས༌། སྤུན༌ ཨེའུ༌བུ༌ལུའས༌སི༌ ཁྱོ༌རང༌ང༌ ཇུ༌ ཀལ༌དུག༌, ཡང༌ ཏེན༌ན༌ ཙོགས༌ལ༌ སྤུན༌ པུ༌དེན༌, སྤུན༌ ལི༌ནུས༌, སྤུན༌མོ༌ ཀོལོ༌དི༌ཡ༌ ཡང༌, ཞན༌ སྤུན༌ དང༌ སྤུན༌མོ༌ ཚང༌མེའང༌ ཁྱོ༌རང༌ ཇུ༌ ཞུ༌རུག༌།
2TI.4.22	གཙོ༌བོ༌ ཁྱོ༌རང༌ངི༌ ཐུག༌ཉིད༌ ཉམ༌པོ༌ ཞུགས༌ཤིག༌། ཡང༌ ཁོང༌ངི༌ ཐུག༌རྗེ༌ ཁྱོ༌ཞའ༌ ཚང༌མ༌ ཉམ༌པོ༌ ལུས༌ཤིག༌༎
TIT.1.1	འི༌ ཨི༌གེ༌བོ༌ ང༌ པ༌འུ༌ལུའི༌ ཆོགས༌ནེ༌ ཨིན༌། ང༌ ནི༌ དཀོན༌མཆོག༌གི༌ ཞབ༌སྟོག༌པ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌ ཨིན༌། དཀོན༌མཆོག༌གི༌ ལྡམ༌མ༌ ཛད༌ཁན༌གུན༌ལ༌, མ༌ཤི༌ཀའེ༌ ནང༌ང༌ ཨིད༌ཤེས༌ ཅོ༌ཅེས༌པོ༌ ཤད༌ཅེས༌ དང༌, དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཨིན༌ མི༌ཚེ༌ ཕུད༌ཅེས༌སི༌ དེན༌བ༌བོ༌, ཤེ༌ཤེས༌ སླབ༌བ༌ལ༌ ང༌ ལམ༌ཅུགས༌། 
TIT.1.2	འི༌ དེན༌བ༌བོའེ༌ ཁོང༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌ཁན༌ནི༌ ལོ༌ཁྱེལ༌ ཏང༌ང༌ནོག༌, ཀ༌བོ༌ ཟུན༌ མ༌སལ༌ཁན༌ནི༌ དཀོན༌མཆོག༌གི༌ ཇིག༌རྟེན༌ ཛད༌དི༌ སང༌ སྔུན༌ལ༌ ཞལ༌ཆད༌ ཛད༌ཏེ༌ ཨིན༌པིན༌། 
TIT.1.3	ཏ༌ ལྡམ༌མ༌ ཛད༌ཁན༌ནི༌ དུས༌པོའེ༌ཀ༌, ངའེ༌ ཚང༌མ༌ལ༌ ཆོས༌ཤད༌ཅེས༌ རྒྱུད༌ཏེ༌ ཁོང༌ངི༌ འི༌ ལོན༌བོ༌ སྔོན༌ ཅུག༌ཏེ༌ ཨིན༌ནོག༌། དཀོན༌མཆོག༌ ང༌དང༌ངི༌ སྐྱབ༌གོན༌ནི༌ བཀའ༌ སལ༌ཁན༌ ནང༌ཞིན༌ལ༌, ཁོང༌རང༌ངི༌ ཕིའ༌ འི༌ ལས༌པོ༌ ངའེ༌ ལག༌ག༌ སྟད༌ད༌ ཛདས༌།
TIT.1.4	ང༌དང༌གུན༌ནི༌ དད༌པའེ༌ ནང༌ང༌, ངའེ༌ དེན༌བའེ༌ བུ༌ཚ༌ ཙོགས༌ ཨིན༌ཁན༌ནི༌ གཅེས༌པའེ༌ སྤུན༌, ཏི༌ཏུས༌ལ༌ བྲིའད༌། དཀོན༌མཆོག༌ ཡབ༌ དང༌ ང༌ཏི༌ སྐྱབ༌གོན༌ མ༌ཤི༌ཀ༌ ཡེ༌ཤུ༌ ཉིས༌ཀོའེ༌ ཁྱོ༌རང༌ང༌ ཐུག༌རྗེ༌ དང༌ ཞི༌དེ༌ སལ༌ཤིག༌།
TIT.1.5	ཁྱོ༌རང༌ངི༌ ང༌དང༌གུན༌ནི༌ ལས༌གུན༌ གྲུབ༌ཅུག༌ཅེས༌ དང༌ ངའེ༌ སླབ༌བྱ༌ ནང༌ཞིན༌, གྲོང༌ཁྱེར༌ རེ༌རེའེ༌ ནང༌ང༌ འུ༌སྐྱོང༌གུན༌ སྐོ༌ཅེས༌སི༌ རྒྱུན༌ཚན༌བོའེ༌ ཕིའ༌, ངའེ༌ ཁྱོ༌རང༌ ཀེརེ༌ཏའི༌ ནང༌ང༌ བོར༌པིན༌། 
TIT.1.6	འུ༌སྐྱོང༌གུན༌ སྐྱོན༌མེད༌ དང༌ ཁོ༌རང༌ངི༌ ན༌མ༌ ཉམ༌པོ༌ ཨིད༌ཤེས༌ཅན༌ ཡོང༌གོས༌། ཡང༌ ཁོང༌ངི༌ ཕྲུ༌གུ༌གུན༌ དད༌པ༌ཅན༌, ཡང༌ སྤྱོད༌ལམ༌ ངན༌པ༌ དང༌ ཁའ༌མི༌ཉན༌ ཡོད༌ཁན༌ནི༌ སྐྱོན༌ མ༌ཕོག༌ཁན༌ རིག༌ ཡོང༌གོས༌། 
TIT.1.7	དཀོན༌མཆོག༌གི༌ ཆག༌ལས༌གུན༌ འུ༌སྐྱོང༌གུན༌ནི༌ ལག༌ག༌ སྟད༌ པ༌སང༌, ཁོང༌ངི༌ མི༌ཚེ༌བོ༌ སྐྱོན༌མེད༌ཁན༌ཞིག༌ ཡོང༌གོས༌། ཁོང༌ ཕོ༌སོ༌ཅན༌ ཡ༌ སྲོ༌དུང༌ཅན༌, ཁོང༌ ཆང༌ མང༌པོ༌ ཐུང༌ཁན༌, སྲོའེ༌ ནང༌ང༌ ནོད༌སྐྱལ༌ཁན༌ ཡ༌ པེ༌ནེ༌ ཕིའ༌ དོད༌པ༌ཅན༌ ཡོང༌ མ༌གོས༌།
TIT.1.8	ཐད༌པོ༌ ཉམ༌པོ༌ ཁོའེ༌ ཁང༌པ༌ ཡོང༌ཁན༌གུན༌ལ༌ གའ༌སུས༌ ཞུ༌ཁན༌, ཡང༌ ཟང༌པོ༌ ལས༌གུན༌ལ༌ ཁོའེ༌ གཅེས༌པ༌ ཅོ༌གོས༌། ཁོའེ༌ མི༌ཚེ༌བོ༌ ཤེས༌རབས༌སི༌ ནང༌ང༌ ཕུད༌གོས༌, ཡང༌ ཐག༌ཅད༌གུན༌ ཆོག༌རིས༌ མེད༌པ༌ ཅོ༌གོས༌། ཁོའེ༌ མི༌ཚེ༌བོ༌ དམ༌པ༌ དང༌, རང༌སེམས༌ ཅུན༌ཏེ༌ བོར༌ཉན༌ཁན༌ཞིག༌ ཡོང༌གོས༌། 
TIT.1.9	སླབ༌ཁན༌ནི༌ ཨིད༌ཤེས༌ཅན༌ནི༌ ལོན༌ནི༌ཀ༌ ཁོའ༌ མ༌སྲན༌ཏྲེ༌ དད༌པ༌ ཡོང༌གོས༌, ཏེ༌ནེ༌ ཁོའེ༌ ཞན༌མ༌གུན༌ལ༌ དེན༌བའེ༌ སླབ༌བྱ༌ ཉམ༌པོ༌ སྤོས༌པ༌ སྐྱེ༌ཅུག༌ ཉན༌ཨིན༌, ཡང༌ ཏེ༌བོའེ༌ རྒྱབ༌གལ༌ ཅོ༌ཁན༌གུན༌ལ༌ ནོར༌ཏེ༌ ཨིན༌ཁན༌བོ༌ སྟན༌ ཐུབ༌ཨིན༌།
TIT.1.10	ངོ༌ལོག༌ ཅོ༌ཁན༌ནི༌ མི༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཀ༌གུན༌ ཕན༌མི༌ཐོགས༌སི༌ སྤེ༌རའེ༌ ནང༌ང༌ དྲེས༌ཏེ༌ ཞན༌མ༌གུན༌ལ༌ གོབ༌སྐོར༌རད༌, མིག༌སལ༌ལི༌ ཐར༌པ༌ ཐོབ༌ཅེས༌ལ༌, བུ༌ཚ༌གུན༌ལ༌ སུན༌ནད༌
TIT.1.11	ཁྱོ༌རང༌ངི༌ ཁོང༌གུན༌ལ༌ ཏེ༌ཙོགས༌ ཟེར༌ཅེས༌ནེ༌ གག༌གོས༌, ཅིའ༌ཟེར༌ན༌ ཏེ༌གུན༌ནི༌ ཟུས༌མའེ༌ སླབ༌བྱ༌གུན༌ནི༌, ནང༌ཚངས༌ གང༌པོ༌ དེན༌བའེ༌ སླབ༌བྱ༌གུན༌ནེ༌ ཐག༌རིང༌ང༌ ཁྲིད༌ཏེ༌ ཁྱེར༌ར༌ནོག༌། ཡང༌ ཁོང༌གུན༌ནི༌ ཏེ༌བོ༌ ཁོ༌རང༌གུན༌ནི༌ ཕན༌ཐོགས༌སི༌ ཕིའ༌ ཅོའ༌ནོག༌། 
TIT.1.12	འི༌བོ༌ ནི༌, ཁོ༌རང༌གུན༌ནི༌ ཕྲོ༌ནེ༌ ལུང༌སྟོན༌པ༌ ཅིག༌གི༌, "ཀེརེ༌ཏ༌པ༌གུན༌ ཟུན༌ཇན༌, ཁྱི༌ ཙོགས༌ དང༌ ལས༌མི༌ལམ༌ གྲོད༌ནབས༌ཅན༌" ཟེརས༌ཏེ༌ ཨིན༌ནོག༌། 
TIT.1.13	ཁོའེ༌ ཟེར༌ཁན༌བོ༌ དྲང༌པོ༌ ཨིན༌པ༌, དད༌པའེ༌ ནང༌ང༌ སྟན༌པོ༌ ལུས༌ཤེས༌སི༌ ཕིའ༌, ཁྱོ༌རང༌ངི༌ ཏེ༌ཙོགས༌སི༌ སྤུན༌གུན༌ལ༌ མ༌སྲན༌ཏྲེ༌ ཁའ༌སྐྱེ༌ཏེ༌ སྐྱོང༌གོས༌། 
TIT.1.14	ཏེ༌གུན༌ནི༌, ཡ༌ཧུ༌དཱ༌པའེ༌ ཟུས༌མའེ༌ རུངས༌ དང༌ དྲང༌པོའ༌ རྒྱབ༌ ལོགས༌ཏེ༌ ཆའ༌ཁན༌གུན༌ནི༌ བཀའ༌གུན༌ལ༌ ཉན༌ མ༌གོས༌།
TIT.1.15	སེམས༌ ལག༌མོ༌ ཡོད༌ཁན༌གུན༌ནི༌ ཕིའ༌ ཅི༌ཚང༌མ༌ རྩང༌མ༌ ཨིན༌ནོག༌། ཨིན༌ནའང༌ སྙིང༌ངི༌ ནང༌ང༌ རྩང༌མ༌ མེད༌ཁན༌ དང༌, ཡེ༌ཤུའི༌ཀ༌ དད༌པ༌ མ༌ཅོ༌ཁན༌གུན༌ནི༌ ཕིའ༌ ཅི༌ཤིག༌གའང༌ རྩང༌མ༌ མེད༌པ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ སམ༌ཚུལ༌ དང༌ སེམས༌ གུན༌ ངན༌པ༌ ཡོད༌ཏེ༌ ཨིན༌ནོག༌། 
TIT.1.16	ཏེ༌ཙོགས༌སི༌ མི༌གུན༌ནི༌ ཟེར༌ར༌ནོག༌, ཁོང༌གུན༌ནི༌ དཀོན༌མཆོག༌ ཤེས༌སད༌། ཨིན༌ནའང༌ ཏེ༌གུན༌ནི༌ ལས༌གུན༌ ཅོ༌ ཚུལ༌ལ༌ ལྟ༌ན༌, ཁོང༌ངི༌ སྟིང༌རང༌ནེ༌ མ༌གྲུལ༌ཁན༌བོ༌, ཤེས༌དུག༌། ཏེ༌གུན༌ ནཕ༌རད༌ཅན༌ དང༌ ཁའ༌མི༌ཉན༌ ཡང༌ ཁོང༌གུན༌ལ༌ ཅའང༌ ལས༌ ཟང༌པོ༌ ཅོ༌ཉན༌ན༌ མ༌ནོག༌།
TIT.2.1	ཨིན༌ནའང༌ ཁྱོ༌རང༌ངི༌ དེན༌བའེ༌ སླབ༌བྱ༌ ནང༌ཞིན༌ལ༌ སླབ༌གོས༌། 
TIT.2.2	ལོ༌ ལྔབ༌ཅུའི༌ སང༌ མང༌ང༌ ཆའ༌ཁན༌ནི༌ བུ༌ཚ༌གུན༌ལ༌ རང༌སེམས༌ ཅུན༌ཅེས༌, རྩི༌ཝའེ༌ འོས༌པ༌ཅན༌ རྒྱུར༌ཅེས༌ དང༌ མི༌ཚེ༌བོ༌ ཤེས༌རབས༌ཅན༌ཞིག༌ ཕུད༌ཅེས༌པོ༌ སློབ༌། ཁོང༌གུན༌ནི༌ དད༌པ༌བོ༌ དཀོན༌མཆོག༌གི༌ དེན༌བའེ༌ཀ༌ སྟན༌པོ༌ ཡང༌ གཅེས༌པ༌ དང༌ ཟོད༌པ༌ ཉིས༌ཀོའེ༌ གངས༌ཏེ༌ ཡོང༌གོས༌།
TIT.2.3	ཏེན༌ན༌ ཙོགས༌ལ༌ ལོ༌ ལྔབ༌ཅུའི༌ སང༌ མང༌ང༌ ཆའ༌ཁན༌ནི༌ བུ༌མོ༌གུན༌ལ༌, དཀོན༌མཆོག༌ག༌ རྩི༌ཝ༌ ཁྱོང༌ཁན༌ནི༌ མི༌ཚེ༌ཞིག༌ ཕུད༌ཅེས༌ སློབ༌། ཁོང༌གུན༌ ཞན༌མ༌གུན༌ནི༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཁན༌, ཡ༌ ཆང༌ མང༌པོ༌ ཐུང༌ཁན༌ཞིག༌ ཡོང༌ མ༌གོས༌། ཨིན༌ནའང༌ ཁོང༌གུན༌ནི༌ ཟང༌པོ༌ ཨིན༌ཁན༌བོ༌ ཞན༌མ༌གུན༌ལ༌ སླབ༌གོ༌ཤེས༌ ཨིན༌ནོག༌། 
TIT.2.4	ཏེ༌ བུ༌མོ༌གུན༌ནི༌ བུ༌མོ༌ ན༌ཆུང༌གུན༌ལ༌ རང༌ངི༌ མག༌པ༌ དང༌ ཕྲུ༌གུ༌ གུན༌ལ༌, བྱམས༌པ༌ ཅོ༌ཅེས༌སི༌ ནང༌ང༌ སྤོས༌པ༌ ཏང༌གོས༌། 
TIT.2.5	མ༌ཚད༌ ཏེ༌གུན༌ རང༌སེམས༌ ཅུན༌ཉན༌ཁན༌ དང༌ སེམས༌ ལག༌མོ༌, ནང༌ཚངས༌སི༌ ལྟ༌སྟོག༌ ཅོ༌ཅེས༌, ལས༌ ཟང༌པོ༌ ཅོ༌ཅེས༌, ཡང༌ རང༌དང༌རང༌ ཁོ༌རང༌གུན༌ནི༌ མག༌པའེ༌ ཝང༌ངི༌ ཡོག༌ག༌ བོར༌ཅེས༌ གུན༌ སླབ༌གོས༌། ཏེ༌ནེ༌ དཀོན༌མཆོག༌གི༌ བཀའ༌, སུ༌ཞིག༌གིའང༌ ངན༌པ༌ ཟེར༌ མི༌ཉན༌།
TIT.2.6	ཏེན༌ན༌ ཙོགས༌ལ༌ ཁྱོག༌ཏོང༌གུན༌ནའང༌, རང༌སེམས༌ ཅུན༌ཏེ༌ བོར༌ཅེས༌ལ༌ སྤོས༌པ༌ ཏོང༌། 
TIT.2.7	ཡང༌ ཁྱོ༌རང༌ངིའང༌ ལས༌ ཟང༌པོ༌གུན༌ ཅོས༌ཏེ༌ ཁོང༌གུན༌ནི༌ ཕིའ༌ སྤེ༌ཞིག༌ རྒྱུར༌གོས༌། ཁྱོ༌རང༌ངི༌ སླབ༌བྱ༌བོ༌ དྲང༌པོ༌ དང༌ སེམས༌སི༌ ཐིལ༌ནེ༌ ཡོང༌ཁན༌བོ༌ སྟོན༌། 
TIT.2.8	ཁྱོ༌རང༌ངི༌ སླབ༌ཁན༌བོའ༌ སྐྱོན༌རྗོད༌ མི༌ཡོང༌ཅེས༌སི༌ ཕིའ༌, དེན༌བ༌བོ༌ སློབ༌། ཏེ༌ནེ༌ ང༌དང༌གུན༌ལ༌ རྒྱབ༌གལ༌ ཅོ༌ཁན༌གུན༌ ཁྲེལ༌བ༌ སོང༌ཏེ༌ ང༌དང༌གུན༌ལ༌ ཅའང༌ ངན༌པ༌ ཟེར༌ མི༌ཉན༌།
TIT.2.9	དད༌པ༌ཅན༌ ཚེ༌ཡོག༌གུན༌ནི༌ དུས༌རྒྱུན༌ ཁོ༌རང༌གུན༌ནི༌, སྤོན༌བོའེ༌ ཁའ༌ཉན༌ཏེ༌ ཁོང༌གུན༌ ཐད༌ཅུག༌ཅེས༌ལ༌ རྩོན༌གྲུས༌ ཅོ༌ཤིག༌། ཁོང༌གུན༌ལ༌ ལན༌ལོག༌ མ༌ཏང༌ཤིག༌, 
TIT.2.10	ཡ༌ རྐུ༌ མ༌རྐུ༌, ཨིན༌ནའང༌ ཁོ༌རང༌གུན༌ ཅི༌ས༌ཐོག༌ནེ༌ ཨིད༌ཤེས༌ཅན༌ དང༌ ཟང༌པོ༌ ཨིན༌ཁན༌བོ༌ སྟན༌གོས༌། ཏེ༌ནེ༌ ཏེ༌གུན༌ལ༌ དཀོན༌མཆོག༌ ང༌དང༌གུན༌ནི༌ སྐྱབ༌གོན༌ནི༌ སླབ༌བྱ༌ ཧ༌གོ༌ཅེས༌སི༌ དོད༌པ༌ སྐྱེ༌ཅུག༌ཨིན༌།
TIT.2.11	མི༌ཚང༌མ༌ལ༌ ཐར༌པའེ༌ ལམ༌ སལ༌ལ༌ ཛད༌ཏེ༌ དཀོན༌མཆོག༌གི༌ ཁོང༌རང༌ངི༌ ཐུག༌རྗེ༌བོ༌ སྔོན༌ ཅུག༌ག༌ ཛདས༌། 
TIT.2.12	ཡང༌ ང༌དང༌གུན༌ལ༌ "ངན༌པའེ༌ མི༌ཚེ༌ ཕུད༌ཅེས༌ དང༌, སྡིག༌པའེ༌ དོད༌པ༌གུན༌ལ༌ རྒྱབ༌རྒྱུར༌གོས༌" ཟེར༌ཏེ༌ ཤད༌ད༌ ཛདས༌། ང༌དང༌གུན༌ནི༌ འི༌ ཇིག༌རྟེན༌ ངན༌པའེ༌ ནང༌ང༌ རང༌སེམས༌ ཅུན༌ཉན༌ཁན༌, དྲང༌པོ༌ དང༌, དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌ནི༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌། 
TIT.2.13	འི༌ཙོགས༌སི༌ མི༌ཚེ༌ ཕུད༌ ཟ༌ནེ༌, རེ༌ཝ༌ ཉམ༌པོ༌ ང༌དང༌གུན༌ནི༌ ཀྲག༌པོ༌ དཀོན༌མཆོག༌ དང༌, སྐྱབ༌གོན༌ ཡེ༌ཤུ༌ མ༌ཤི༌ཀ༌ གུན༌ནི༌ ཟིར༌རྗིད༌ སྔོན༌ཅེས༌ཅན༌ནི༌ ཏེ༌ ཧ༌ལས༌ཤེས༌སི༌ ཞག༌པོའ༌ སྲུང༌ཨིན༌། 
TIT.2.14	ང༌དང༌གུན༌ རྩང༌མ༌ ཅོ༌ཅེས༌ དང༌ སྡིག༌པའེ༌ རིགས༌ ཚང༌མ༌ནེ༌ ཐར༌ཅུག༌ཅེས༌ མ༌ཚད༌, སྙིང༌ནེ༌ ལས༌ ཟང༌པོ༌ ཅོ༌ཅེས༌ལ༌ རིངས༌ཨིན༌ ཡོད༌ཁན༌ནི༌ ཁོང༌རང༌ངི༌ མི༌གུན༌ ཅོ༌ཅེས༌སི༌ ཕིའ༌ ཁོང༌ངི༌ ཁོང༌རང༌ངི༌ སྲོག༌པོ༌ སལ༌ལ༌ ཛདས༌།
TIT.2.15	ཁྱོ༌རང༌ངི༌ ཏེ༌གུན༌, དད༌པ༌ཅན༌གུན༌ལ༌ སླབས༌ཏེ༌ ལག༌ལེན༌ནི༌ ནང༌ང༌ ཁྱོང༌ཅེས༌ལ༌ སྤོས༌པ༌ ཏོང༌། ཁོང༌གུན༌ནི༌ འི༌ སླབ༌བྱ༌གུན༌ནི༌ རྒྱབ༌གལ༌ ཅོ༌ ཟ༌ནེ༌, ཁྱོ༌རང༌ང༌ ཁོང༌གུན༌ལ༌ སྤོས༌པ༌ ཏངས༌ཏེ༌ སྐྱོང༌ཅེས༌སི༌ ཝང༌ཆ༌ ཡོད༌ཏེ༌ ཨིན༌ནོག༌། ཁྱོ༌རང༌ངི༌ སླབ༌ཁན༌གུན༌ལ༌ སུ༌ཞིག༌གའང༌ སྣང༌མེད༌ ཅོ༌ མ༌ཅུག༌།
TIT.3.1	དད༌པ༌ཅན༌གུན༌ལ༌ ཁོ༌རང༌གུན༌ ཝང༌སྲུལ༌པ༌ དང༌ ཝང༌ ཡོད༌ཁན༌གུན༌ནི༌ ལག༌ག༌ སྟད༌ཅེས༌, ཁའ༌ཉན༌ཅེས༌, དང༌ དུས༌རྒྱུན༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ གྲལ༌གྲིག༌ ཅོས༌ཏེ༌ དུག༌ཅེས༌ལ༌, ཨིད༌ཏུ༌ སྐུལ༌། 
TIT.3.2	ཁོང༌གུན༌ནི༌ ཞན༌མའེ༌ སྤྱོད༌པའེ༌ སྐོར༌ལ༌ ངན༌པ༌ མ༌ཟེར༌ར༌, ཛིང༌མོ༌ ཏང༌ཅེས༌ནེ༌ ཐག༌རིང༌ང༌ དུག༌གོས༌། ཨིན༌ནའང༌ ཁོང༌གུན༌ ཞན༌མའེ༌ གོས༌སྡོམ༌གུན༌ སམ༌ཁན༌ ཡང༌ དེན༌བའེ༌ པས༌མོ༌ ཨིན༌ཁན༌བོ༌ ཚང༌མ༌ལ༌ སྟན༌ཁན༌ རིག༌ ཡོང༌གོས༌།
TIT.3.3	དུས༌ཤིག༌ག༌ ང༌དང༌གུན༌ནའང༌ སམ༌བ༌ མེད༌ཁན༌ དང༌ ཁའ༌མི༌ཉན༌ རིག༌ ཡོད༌པིན༌། ཞན༌མ༌གུན༌ནི༌ ང༌དང༌གུན༌ ལམ༌ ནོར༌སའི༌ཀ༌ ཁྲིདས༌, ཡང༌ དོད༌པ༌ ངན༌པ༌ མང༌པོ༌ཞིག༌ དང༌, ཇིག༌རྟེན༌ནི༌ སྐྱིད༌པོ༌གུན༌ནི༌ ཚེ༌ཡོག༌ རྒྱུར༌། ང༌དང༌གུན༌ནི༌ མི༌ཚེ༌བོའེ༌ ནང༌ང༌ ངན༌པ༌ དང༌ ཚིག༌ཅེས༌ གངས༌ཏེ༌, ཞན༌མ༌གུན༌ནི༌ ང༌དང༌གུན༌ལ༌ ནཕ༌རད༌ ཡང༌ ང༌དང༌གུན༌ནིའང༌ ཅིག༌ དང༌ ཅིག༌ག༌ ནཕ༌རད༌ ཅོའད༌པིན༌།
TIT.3.4	ཨིན༌ནའང༌ "དཀོན༌མཆོག༌ ང༌དང༌ངི༌ སྐྱབ༌གོན༌ནི༌ ཐུག༌རྗེ༌ དང༌
TIT.3.4	གཅེས༌པ༌ གུན༌ སྔོན༌ན༌ ཛད༌ད༌དང༌, 
TIT.3.5	ཁོང༌ངི༌ ང༌དང༌གུན༌ སྐྱོབ༌བ༌ ཛདས༌།
TIT.3.5	ཏེ༌བོ༌ ང༌དང༌གུན༌ནི༌ ལས༌ དྲང༌པོ༌ ཅོ༌ཅེས༌པོའེ༌ ཞས༌ཏེ༌ མན༌པ༌, ཁོང༌ངི༌ སྙིང༌རྗེའེ༌ ཞས༌ཏེ༌ ཨིན༌ནོག༌།
TIT.3.5	ཁོང༌ངི༌ ང༌དང༌ངི༌ སྡིག༌པ༌གུན༌ ཁྲུའ༌ ཛདས༌, ཡང༌ དམ༌པའེ༌ ཐུག༌ཉིད༌ རྒྱུད༌ཏེ༌
TIT.3.5	ང༌དང༌གུན༌ ཡང༌སྐྱར༌ སྐྱེས༌ཏེ༌, མི༌ཚེ༌ སོ༌མ༌ཞིག༌ སལས༌།
TIT.3.6	ཡེ༌ཤུ༌ མ༌ཤི༌ཀ༌ ང༌དང༌གུན༌ནི༌ སྐྱབ༌གོན༌ རྒྱུད༌ཏེ༌ དམ༌པའེ༌ ཐུག༌ཉིད༌པོ༌
TIT.3.6	ཁོང༌ངི༌ སྙིང༌ ཕེས༌ཏེ༌ ང༌དང༌གུན༌ནི༌ཀ༌ ལུག༌ག༌ ཛདས༌། 
TIT.3.7	ཁོང༌ངི༌ ཐུག༌རྗེ༌ ཞས༌ཏེ༌
TIT.3.7	ང༌དང༌གུན༌ དྲང༌པོ༌ ཐེའ༌ ཛདས༌ པ༌སང༌, ང༌དང༌གུན༌ལ༌ དཀོན༌མཆོག༌གི༌ ཕྲུ༌གུ༌ རྒྱུར༌ཏེ༌
TIT.3.7	ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ རེ༌ཝ༌ ཡོད༌ཏེ༌ ཨིན༌ནོག༌།"
TIT.3.8	ཏེ༌ ཞལ༌ཏ༌གུན༌ དེན༌བའེ༌ སླབ༌བྱ༌ ཨིན༌ནོག༌, ཡང༌ ངའེ༌ དོད༌པ༌ ནི༌, དད༌པ༌ཅན༌ ཚང༌མའེ༌ དུས༌པོ༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཕུད༌ཅེས༌སི༌ ཕིའ༌, ཁྱོ༌རང༌ངི༌ ཏེ༌ སླབ༌བྱ༌གུན༌ ཁོང༌གུན༌ནི༌ ནང༌ང༌ ཡོང༌གོ༌ཤེས༌པོ༌ ཏན༌ཏན༌ ཅོ༌ཅེས༌པོ༌ ཨིན༌། ཏེ༌ སླབ༌བྱ༌གུན༌ ཚང༌མའེ༌ ཕིའ༌ ཟང༌པོ༌ དང༌ ཕན༌ཐོགས༌ཅན༌ཞིག༌ ཨིན༌ནོག༌།
TIT.3.9	ཁྱོ༌རང༌ ཁོང༌གུན༌ནི༌ མིར༌རྒྱུད༌དི༌ མིང༌ཐོའི༌ སྐོར༌ལ༌ སམ༌བ༌ མེད༌ཁན༌ནི༌ གྲབས༌སི༌ ནང༌ང༌ མ༌དྲེས༌, ཡ༌ ཡ༌ཧུ༌དཱ༌པའེ༌ ཁྲིམས༌གུན༌ སྲུང༌ཅེས༌སི༌ སྐོར༌ལ༌, ཛིང༌མོ༌ དང༌ ནོལ༌ མ༌ནོལ༌། ཏེ༌གུན༌ནི༌ ཕན༌མི༌ཐོགས༌ དང༌ དུས༌ ཀོད༌ལ༌ ཆ༌ཅེས༌ མ༌ནེ༌ ཅའང༌ མ༌ནོག༌། 
TIT.3.10	གལ༌ཏེས༌ མི༌གུན༌ནི༌ ཁྱོ༌རང༌གུན༌ ཕེ༌ཅེས༌ ཅོ༌ན༌, ལྡམ༌ཞག༌ ཏོང༌ཤིག༌ ཡང༌ ལན༌ ཉིས༌པའང༌, ཏེ༌བོའེ༌ སྟིང༌ནེ༌ གལ༌ཏེས༌ སེམས༌ མ༌རྒྱུར༌ན༌, ཁོང༌གུན༌ ཉམ༌པོ༌ བྲེལ༌ མ༌བོར༌ཤིག༌། 
TIT.3.11	ཏེ༌ཙོགས༌སི༌ མི༌གུན༌ དཀོན༌མཆོག༌གི༌ དེན༌བ༌ རྒྱབ༌ལོག༌ཁན༌ ཡང༌ ཁོ༌རང༌གུན༌ནི༌ སྡིག༌པའེ༌ ཁོ༌རང༌གུན༌ལ༌ སྐྱོན༌ ཀལ༌ལ༌ནོག༌།
TIT.3.12	ངའེ༌ སྤུན༌, ཨར༌ཏི༌མིས༌ ཡ༌ ཏི༌ཁི༌ཀུས༌ ཉིས༌ཀོའེ༌ ནང༌ནེ༌ ཅིག༌པོ༌ ཁྱོ༌རང༌ངི༌ཀ༌ ཀལ༌ལ༌ཅིག༌, ནི༌ཀོ༌པོ༌ལིས༌ རྒྱལ༌སའེ༌ ནང༌ང༌ ཁྱོ༌རང༌ ངའ༌ ཐུག༌ག༌ ཡོང༌ཅེས༌སི༌ རྩོན༌གྲུས༌ ཅོས༌, ཅིའ༌ཟེར༌ན༌ ང༌ ཏེ༌རུ༌ དགུན༌ལ༌ དུག༌ཅེས༌ ཐག༌ཅད༌ཏེ༌ ཨིན༌། 
TIT.3.13	ངའེ༌ སྤུན༌ ཝ༌ཀྱིལ༌ ཟེ༌ནཱས༌ ཡང༌ སྤུན༌ ཨ༌པོ༌ལོས༌ གུན༌ བེས༌ལ༌ ཆ༌ཅེས༌སི༌ ནང༌ང༌ ཁྱོ༌རང༌ངི༌ ཅི༌ས༌ཐོག༌ནེ༌ རོགས༌ ཅོ༌ཅེས༌སི༌ རྩོན༌གྲུས༌ ཅོས༌། ཁོང༌གུན༌ལ༌ གོས༌སྡོམ༌ ཡོད༌ཁན༌ ཚང༌མ༌ ཏངས༌ཏེ༌ དུག༌ག༌ ལྟོས༌། 
TIT.3.14	ང༌དང༌ངི༌ སྤུན༌གུན༌ནི༌ ཞན༌མ༌ དད༌པ༌ཅན༌གུན༌ནི༌ དེན༌བའེ༌ གོས༌སྡོམ༌གུན༌ རིགས༌ཏེ༌ ཁོ༌རང༌གུན༌ནི༌ དུས༌པོ༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཕུད༌ཅེས༌ སློབ༌གོས༌། ཏེ༌ནེ༌ ཁོང༌གུན༌ནི༌, ཏོན༌མེད༌དི༌ མི༌ཚེ༌ཞིག༌ མི༌ཕུད༌།
TIT.3.15	འི༌རུ༌ ཡོད༌ཁན༌ ཚང༌མའེ༌ ཇུ༌ ཞུ༌རུག༌། ཇུ༌ཇུ༌ ཏེ༌རུ༌ ཡོད༌ཁན༌ནི༌ དད༌པ༌ཅན༌, ང༌དང༌གུན༌ལ༌ གཅེས༌པ༌ ཅོ༌ཁན༌གུན༌ལ༌ ངའེ༌ ཆོགས༌ནེ༌ ཇུ༌ ཞུས༌།
TIT.3.15	དཀོན༌མཆོག༌གི༌ ཐུག༌རྗེ༌བོ༌ ཁྱོ༌ཞའ༌ ཚང༌མ༌ལ༌ སལ༌ཤིག༌།།
PHM.1.1	འི༌ ཨི༌གེ༌བོ༌ མ༌ཤི༌ཀ༌ ཡེ༌ཤུའི༌ ཏོན༌ལ༌ ཙོན༌པ༌ པ༌འུ༌ལུ༌ དང༌ ང༌དང༌ངི༌ སྤུན༌ ཏི༌མོ༌ཐིའི༌ ཆོགས༌ནེ༌ ཨིན༌།
PHM.1.1	ངའེ༌ ང༌ཞའ༌ ཉམ༌པོ༌ ལས༌ ཅོ༌ཁན༌ ཕྲོ༌པ༌ གཅེས༌པ༌ ཕི༌ལི༌མོན༌ལ༌ བྲིའད༌། 
PHM.1.2	ཡང༌ ང༌ཞའེ༌ སྤུན༌མོ༌ ཨ༌ཕིའ༌, མ༌ཤི༌ཀའེ༌ ཕིའ༌ མག༌མི༌ ཕྲོ༌པ༌ སྤུན༌ ཨར༌ཀིབ༌པུས༌ དང༌ ཁྱོ༌རང༌ངི༌ ཁང༌པའེ༌ ནང༌ང༌ ཛོམ༌ཨིན༌ ཡོད༌ཁན༌ནི༌ ཆོས༌ཚོགས༌ལའང༌ བྲིའད༌།
PHM.1.3	ང༌ཞའེ༌ སྨོས༌ལམ༌ ཕུལ༌ལད༌, དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀ༌ གུན༌ནི༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ཤིག༌།
PHM.1.4	ཕི༌ལི༌མོན༌ ཁྱོ༌རང༌ངི༌ ཕིའ༌ སྨོས༌ལམ༌ ཞུ༌ ཟ༌ནེ༌, ངའེ༌ དུས༌རྒྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌, 
PHM.1.5	ཅིའ༌ཟེར༌ན༌ ཁྱོ༌རང༌ངི༌ གཙོ༌བོ༌ ཡེ༌ཤུའི༌ ནང༌ང༌ དད༌པ༌ དང༌, དཀོན༌མཆོག༌གི༌ མི༌ དམ༌པ༌ ཚང༌མའེ༌ ཕིའ༌ གཅེས༌པ༌ ཡོད༌ཁན༌བོའེ༌ སྐོར༌ལ༌ ཚོར༌། 
PHM.1.6	མ༌ཤི༌ཀའེ༌ ང༌དང༌གུན༌ལ༌ སལ༌ལ༌ ཛད༌ཁན༌ བྱིན༌ལབས༌ ཚང༌མ༌ ཁྱོ༌རང༌ང༌ སྙིང༌ངི༌ ཐིལ༌ནེ༌ ཧ༌གོ༌ཏེ༌, ཞན༌མ༌གུན༌ ཉམ༌པོ༌ ཁྱོ༌རང༌ངི༌ དད༌པ༌བོ༌ བགོ༌ཉན༌ཅེས༌ལ༌ ངའེ༌ སྨོས༌ལམ༌ ཕུལ༌ལད༌། 
PHM.1.7	ཁྱོ༌རང༌ངི༌ གཅེས༌པའེ༌, ངའ༌ སྤོས༌པ༌ དང༌ གའ༌མོ༌ སྲན༌ཏྲེ༌ ཏངས༌, ཅིའ༌ཟེར༌ན༌ ངའེ༌ སྤུན༌, ཁྱོ༌རང༌ངི༌ དཀོན༌མཆོག༌གི༌ དམ༌པའེ༌ མི༌གུན༌ནི༌ སྙིང༌ང༌ སྤོས༌པ༌ ཏང༌ཏེ༌ ཨིན༌ནོག༌།
PHM.1.8	ཏེ༌བོའེ༌ཕིའ༌ ཞན༌ཏ༌ མ༌ཤི༌ཀའེ༌ ནང༌ང༌ ངའེ༌ ཁྱོ༌རང༌ང༌ འོས༌པ༌བོ༌ ཅོས༌ ཟེར༌ཏེ༌ བཀའ༌ཏང༌ཅེས༌སི༌ ཝང༌ ཡོད༌ནའང༌, 
PHM.1.9	ང༌དང༌ངི༌ གཅེས༌པའེ༌ ཞས༌ཏེ༌ ངའེ༌ ཁྱོ༌རང༌ང༌ འི༌ ཞུ༌ཝ༌བོ༌ ཨིན༌། ང༌ པ༌འུ༌ལུ༌ མི༌རྒན༌ཞིག༌ དང༌ མ༌ཤི༌ཀ༌ ཡེ༌ཤུའི༌ ཞབ༌སྟོག༌ ཞུ༌ཅེས༌པོའེ༌, དག༌ས༌ ཙོན༌པ༌ཞིག༌ ཨིན༌པ༌, 
PHM.1.10	ཁྱོ༌རང༌ང༌, ངའེ༌ བུ༌ཚ༌ ཙོགས༌ ཨོ༌ནེ༌སི༌མུས༌སི༌ ཏོན༌ལ༌ ཞུ༌ཝ༌ ཞུའད༌། འི༌རུ༌ ཙོན༌ཁང༌ངི༌ ནང༌ང༌ ཡོད༌ ཟ༌ནེ༌, དད༌པའེ༌ ནང༌ང༌ ང༌ ཁོའེ༌ ཨ༌བ༌ རྒྱུར༌། 
PHM.1.11	སྔུན༌ལ༌ ཨོ༌ནེ༌སི༌མུས༌
PHM.1.12	ཞན༌ ཁོ༌ ངའེ༌ སྙིང༌བོ༌ ཨིན༌ནའང༌, ངའེ༌ ཁོ༌ ཁྱོ༌རང༌ ཡོད༌ས༌ ལོགས༌ཏེ༌ ལམ༌ཅུག༌གད༌།
PHM.1.13	གའ༌མོའེ༌ ནས༌ཚུལ༌ ཤད༌ཅེས༌སི༌ ཞས༌ཏེ༌ ངའ༌ འི༌རུ༌ ཙོན༌ཁང༌ངི༌ ནང༌ང༌ ཡོད༌ ཟ༌ནེ༌, ཁོའེ༌ ངའ༌ ཁྱོ༌རང༌ངི༌ ཚབས༌ ཅོས༌ཏེ༌ ཡ༌ཏོ༌ ཅོ༌ཅེས༌སི༌ ཕིའ༌, ཁོ༌ འི༌རུ༌ ང༌རང༌ ཉམ༌པོ༌ བོར༌ཅེས༌སི༌ དོད༌པ༌ རག༌། 
PHM.1.14	ཨིན༌ནའང༌ ཁྱོ༌རང༌ངི༌ ཀ༌ནེ༌ གོངས༌པ༌ མེད༌པ༌, ངའེ༌ ཅི༌ཞིག༌གའང༌ ཅོ༌ཉིན༌ མེ༌རག༌། ཁྱོ༌རང༌ང༌ ཝང༌ ཏངས༌ཏེ༌ མན༌པ༌, ཐད༌པོ༌ ཉམ༌པོ༌ ངའ༌ ཡ༌ཏོ༌ ཅོ༌ཅེས༌སི༌ དོད༌པ༌ ཅོའད༌། 
PHM.1.15	ཅི༌རྒྱུས༌, ཁོ༌ ཁྱོ༌རང༌ ཉམ༌པོ༌ དུས༌བན༌ཤིག༌ བེས༌ཏེ༌ དུག༌ཅེས༌སི༌ རྒྱུན༌ཚན༌བོ༌, ཁྱོ༌རང༌ང༌ དུས༌རྒྱུན༌ནི༌ ཕིའ༌ ཁོ༌ ལོགས༌ཏེ༌ ཐོབ༌ཅེས༌པོ༌ མན༌ན༌ཧེ༌? 
PHM.1.16	ཏ༌ནེ༌ཕར༌ལ༌ ཁོ༌ ཁྱོ༌རང༌ངི༌ ཚེ༌ཡོག༌ ཙོགས༌ མན༌པ༌, ཚེ༌ཡོག༌གི༌ སང༌ ཁག༌ཅན༌, གཅེས༌པའེ༌ སྤུན༌ཞིག༌ ཨིན༌ནོག༌། ཁོ༌ མིག༌སལ༌ལི༌ ངའེ༌ ཕིའ༌ རིན༌ཅན༌ཞིག༌ ཨིན༌, ཨིན༌ནའང༌ ཁོ༌ མི༌ཞིག༌ ཡང༌ གཙོ༌བོའེ༌ ནང༌ང༌ ཕྲོ༌པ༌ སྤུན༌ཞིག༌ ཨིན༌ཅེས༌པོའེ༌, ཁོ༌ ཁྱོ༌རང༌ངི༌ ཕིའང༌ མང༌ང༌ རིན༌ཅན༌ཞིག༌ ཨིན༌ནོག༌།
PHM.1.17	ཏེ༌ནེ༌ གལ༌ཏེས༌ ང༌ ཁྱོ༌རང༌ ཉམ༌པོ༌ དཀོན༌མཆོག༌གི༌ ཆག༌ལས༌སི༌ ནང༌ང༌ ཕྲོ༌པ༌ཞིག༌ ཐེའད༌ན༌, ཁོའ༌ གའ༌སུས༌ ཞུས༌, ཀ༌ཟུག༌ ཁྱོ༌རང༌ངི༌ ངའ༌ གའ༌སུས༌ ཞུས༌ཏེ༌ ཡོད༌གྲོ༌། 
PHM.1.18	གལ༌ཏེས༌ ཁོའེ༌ ཁྱོ༌རང༌ང༌ ནོར༌ཁྲུལ༌ཞིག༌ ཅོས༌ཏེ༌ ཡོད༌ན༌, ཡ༌ ཁྱོ༌རང༌ངི༌ ཀ༌ནེ༌ ཅི༌ཏོང༌ ཁྱེར༌ཏེ༌ ཡོད༌ན༌, ཏེ༌གུན༌ ངའ༌ བུ༌ལོན༌ལ༌ ཀལ༌ནའང༌ གྲིག༌། 
PHM.1.19	ཏ༌ དག༌ས༌ ང༌ པ༌འུ༌ལུའི༌ ང༌རང༌ངི༌ ལག༌པ༌ནེ༌ འི༌བོ༌ བྲིའད༌, ངའེ༌ ཏེ༌ བུ༌ལོན༌བོ༌ ཤལ༌ཨིན༌། ཁྱོ༌རང༌ང༌ ཐའ༌མེད༌པའེ༌ མི༌ཚེ༌ ཐོབ༌ཁན༌ནི༌ ངའེ༌ བུ༌ལོན༌ ཡོད༌ཁན༌བོ༌, ཨིད༌ཏུ༌ མི༌སྐུལ༌།
PHM.1.20	འོ༌ན༌ ངའེ༌ སྤུན༌ལེ༌, ཇུ༌ཇུ༌ གཙོ༌བོའེ༌ ནང༌ང༌ ངའེ༌ ཕན༌ཐོགས༌སི༌ ཕིའ༌ འི༌བོ༌ ཅོས༌། མ༌ཤི༌ཀའེ༌ ནང༌ང༌ ངའ༌ འི༌ སྤོས༌པ༌བོ༌ ཏོང༌།
PHM.1.21	ཁྱོ༌རང༌ང༌ ངའེ༌ ཅོ༌ཅེས༌ལ༌ ཟེར༌ཏེ༌ ཡོད༌ཁན༌ ཚང༌མ༌ གྲུབ༌ཅུག༌ཅེས༌ མ༌ཚད༌, ཏེ༌སང༌ མང༌ང༌ ཅོས༌སི༌ ལོ༌ཁྱེལ༌ ཉམ༌པོ༌, ངའེ༌ འི༌ ཨི༌གེ༌བོ༌ བྲིའད༌། 
PHM.1.22	ཡང༌ སྤེ༌ར༌ཞིག༌, ཇུ༌ཇུ༌ ངའེ༌ ཕིའ༌ གྲོན༌ཁང༌ཞིག༌ གྲལ༌གྲིག༌ ཅོས༌, ཅིའ༌ཟེར༌ན༌ དཀོན༌མཆོག༌གི༌ ཁྱོ༌རང༌ངི༌ སྨོས༌ལམ༌མ༌ ལན༌སལ༌ཏེ༌ ང༌ གྱོགས༌པ༌ ཁྱོ༌རང༌ ཡོད༌ས༌ ལོགས༌ཏེ༌ ཡོང༌ ཅུག༌ག༌ ཛད༌ཅེས༌སི༌ རེ༌ཝ༌ རག༌།
PHM.1.23	མ༌ཤི༌ཀ༌ ཡེ༌ཤུའི༌ ཞབ༌སྟོག༌ ཞུས༌ཁན༌ནི༌ ཨེ༌པ༌ཕའ༌རས༌, ངའེ༌ ཕྲོ༌པ༌ ཙོན༌པའེ༌, ཁྱོ༌རང༌ང༌ ཇུ༌ ཞུ༌རུག༌། 
PHM.1.24	ཡང༌ ཏེན༌ན༌ ཟུག༌གི༌ ངའེ༌ ལས༌ ཅོ༌ཁན༌ ཕྲོ༌པ༌ མར༌ཀུས༌, ཨ༌རིས༌ཏར༌ཀུས༌, དེ༌མཱས༌ དང༌, ལུ༌ཀ༌ གུན༌ནིའང༌ ཇུ༌ ཞུ༌རུག༌།
PHM.1.25	ངའེ༌ སྨོས༌ལམ༌ ཞུའད༌, གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌རང༌ང༌ ཐུག༌རྗེ༌ སལ༌ཤིག༌།།
HEB.1.1	སྔུན༌མའེ༌ དུས༌ལ༌ དཀོན༌མཆོག༌གི༌ ང༌དང༌གུན༌ནི༌ ཕ༌མེས༌པོ༌གུན༌ལ༌, ལན༌ མང༌པོ༌ དང༌ ཚུལ༌ སོ༌སོའེ༌ ནང༌ང༌, ཁོང༌རང༌ངི༌ ལུང༌སྟོན༌པ༌གུན༌ རྒྱུད༌ཏེ༌ ཞལ༌ཏ༌ སལ༌ལ༌ ཛད༌ཏེ༌ ཨིན༌ནོག༌། 
HEB.1.2	ཨིན༌ནའང༌ དག༌ས༌ འི༌ སྟིང༌ཇུག༌གི༌ ཞག༌གུན༌ནི༌ ནང༌ང༌ ཁོང༌ངི༌, ཁོང༌རང༌ངི༌ སྲས༌ རྒྱུད༌ཏེ༌ ང༌དང༌གུན༌ལ༌ ཞལ༌ཏ༌ སལ༌ལ༌ ཛད༌ཏེ༌ ཨིན༌ནོག༌། དཀོན༌མཆོག༌གི༌ ཁོང༌རང༌ངི༌ སྲས༌, ཅི༌ཚང༌མའེ༌ཀ༌ ནོར༌སྐལ༌ ཐོབ༌ཅེས༌ཅན༌བོ༌ སྐོའ༌ ཛདས༌, ཡང༌ ཁོང༌ རྒྱུད༌ཏེ༌ དཀོན༌མཆོག༌གི༌ ཛམ༌བུ༌ལིང༌བོ༌ ཅོའ༌ ཛད༌ཏེ༌ ཨིན༌ནོག༌། 
HEB.1.3	སྲས༌སི༌ ནང༌ནེ༌ དཀོན༌མཆོག༌ ཁོང༌རང༌ངི༌ ཟིར༌རྗིད༌པོ༌ བིང༌ཅེས༌ ཡང༌, དཀོན༌མཆོག༌གི༌ ནང༌ང༌ ཡོད༌ཁན༌ ཙོགས༌སི༌ སྤྱོད༌ལམ༌བོ༌ སྲས༌སི༌ ནང༌ངའང༌ ཡོད༌ཏེ༌ ཨིན༌ནོག༌། སྲས༌སི༌ ཁོང༌རང༌ངི༌ བཀའ༌ ཀྲག༌པོ༌ རྒྱུད༌ཏེ༌ ཅི༌ཚང༌མ༌ སྟན༌པོ༌ བོར༌ར༌ ཛད༌ད༌ནོག༌། ཁོང༌ངི༌ མི༌ཚང༌མ༌, སྡིག༌པ༌གུན༌ནི༌ ཀ༌ནེ༌ རྩང༌མ༌ ཅོའ༌ ཛད༌ཏེ༌ སྟིང༌ནེ༌, ཁོང༌ ནམ༌ཁའེ༌ ནང༌ང༌ ཟིར༌རྗིད༌ཅན༌ནི༌ དཀོན༌མཆོག༌གི༌ རྩི༌ཝ༌ཅན༌ནི༌ ནས༌ས༌ ཡས༌པ༌བོའེ༌ཀ༌ ཞུག༌ས༌ ཛདས༌། 
HEB.1.4	ཏེ༌བོའེ༌ སྲས༌པོ༌ ཕོ༌ཉ༌གུན༌ནི༌ སང༌ མང༌ང༌ ཀྲག༌པོ༌ ཨིན༌ཁན༌བོ༌ སྟན༌ན༌ནོག༌, ཀ༌ཟུག༌ དཀོན༌མཆོག༌གི༌ ཁོང༌ང༌ སལ༌ལ༌ ཛད༌ཁན༌ནི༌ ཚན༌བོ༌, ཏེ༌གུན༌ནི༌ མིང༌ངི༌ སང༌ ཀྲག༌པོ༌ ཨིན༌ནོག༌།
HEB.1.5	སྲས༌ ཀྲག༌པོ༌ ཨིན༌ཁན༌བོ༌ ང༌དང༌ང༌ རྒྱུས༌ཨིན༌ནོག༌, ཅིའ༌ཟེར༌ན༌ དཀོན༌མཆོག༌གི༌ ཕོ༌ཉ༌ ཅིག༌གའང༌ འི༌ཟུག༌ མོལ༌ལ༌ མ༌ནེ༌ མ༌ཛདས༌།
HEB.1.5	"ཁྱོ༌རང༌ ནི༌ ངའེ༌ བུ༌ཚ༌བོ༌ ཨིན༌།
HEB.1.5	དི༌རིང༌ ང༌ ཁྱོ༌རང༌ངི༌ ཨ༌བ༌ རྒྱུར༌ཏེ༌ ཨིན༌
HEB.1.5	དཀོན༌མཆོག༌གི༌ འི༌བོའང༌ མོལ༌ལ༌ ཛདས༌།
HEB.1.5	"ང༌ ཁོའེ༌ ཨ༌བ༌ ཡང༌ ཁོ༌ ངའེ༌ སྲས༌ རྒྱུར༌ཨིན༌།"
HEB.1.6	ཡང༌ དཀོན༌མཆོག༌གི༌ ཁོང༌རང༌ངི༌ བུ༌ཚ༌ རྩི༌ཝ༌ཅན༌བོ༌, ཇིག༌རྟེན༌ནི༌ ནང༌ང༌ ཀལ༌ལ༌ ཛད༌ ཟ༌ནེ༌, ཁོང༌ངི༌ མོལ༌ལ༌ ཛདས༌།
HEB.1.6	"དཀོན༌མཆོག༌གི༌ ཕོ༌ཉ༌ ཚང༌མའེ༌ ཁོང༌ང༌ ཅོལ༌གོས༌།"
HEB.1.7	ཕོ༌ཉ༌གུན༌ནི༌ སྐོར༌ལ༌ ཁོང༌ངི༌ མོལས༌།
HEB.1.7	"ཁོང༌ངི༌ ཁོང༌རང༌ངི༌ ཕོ༌ཉ༌གུན༌ ལུངས༌པོ༌ཞིག༌ ཙོགས༌ལ༌ ལམ༌ཅུག༌ཨིན༌,
HEB.1.7	ཡང༌ ཁོང༌ངི༌ ཞབ༌སྟོག༌པ༌གུན༌
HEB.1.8	ཨིན༌ནའང༌ སྲས༌ལ༌ ཁོང༌ངི༌ མོལས༌།
HEB.1.8	"ཉེ༌རང༌ དཀོན༌མཆོག༌ ཨིན༌, ཉེ༌རང༌ངི༌ ཞུགས༌ཁྲིས༌པོ༌ དུས༌རྒྱུན༌ནེ༌རྒྱུན༌ལ༌ ལུས༌ཨིན༌།
HEB.1.8	ཉེ༌རང༌ངི༌ དྲང༌པོ༌ ཉམ༌པོ༌ ཝང༌སྲུལ༌ལ༌ ཛད༌ཨིན༌།
HEB.1.9	དྲང༌པོ༌ ལས༌གུན༌ལ༌ ཉེ༌རང༌ངི༌ གཅེས༌པ༌
HEB.1.9	ཡང༌ ངན༌པ༌ ལས༌གུན༌ལ༌ ནཕ༌རད༌ ཅོའ༌ ཛད༌ད༌ནོག༌།
HEB.1.9	ཏེ༌བོའེ༌ཕིའ༌ དཀོན༌མཆོག༌, ཉེ༌རང༌ངི༌ དཀོན༌མཆོག༌གི༌ ཉེ༌རང༌ངི༌ཀ༌
HEB.1.9	གའ༌མོའེ༌ མར༌བོ༌
HEB.1.9	ཉེ༌རང༌ སྐོའ༌ ཛདས༌།
HEB.1.10	ཁོང༌ངི༌ སྲས༌ལ༌ འི༌བོའང༌ མོལ༌ལ༌ ཛདས༌,
HEB.1.10	"གཙོ༌བོ༌, ཉེ༌རང༌ངི༌ གོ༌ཟུག༌གི༌ཀ༌ ཇིག༌རྟེན༌ནི༌ མག༌ལྡན༌བོ༌ ཏིང༌ང༌ ཛདས༌།
HEB.1.10	ཡང༌ ཉེ༌རང༌ རང༌ངི༌ ཆག༌ནེ༌ ནམ༌ཁའ༌ ཅོའ༌ ཛདས༌།
HEB.1.11	ཏེ༌གུན༌ མེད༌ཁན༌ ཆེན༌, ཨིན༌ནའང༌ ཉེ༌རང༌ དུས༌རྒྱུན༌ ལུས༌ཤེས༌ ཨིན༌ནོག༌།
HEB.1.11	ཏེ༌གུན༌ ཀོས༌ལག༌ སྙིང༌པ༌ ཙོགས༌ལ༌ ཆད༌ཨིན༌།
HEB.1.12	ཉེ༌རང༌ངི༌ ཏེ༌གུན༌ ཀོས༌ལག༌ ཙོགས༌ལ༌ ལྟབ༌བ༌ ཛད༌ཨིན༌།
HEB.1.12	ཡང༌ ཀོས༌ལག༌ སྙིང༌པ༌ཞིག༌ ཙོགས༌ལ༌ ཕང༌ང༌ ཛད༌ཨིན༌།
HEB.1.12	ཨིན༌ནའང༌ ཉེ༌རང༌ དུས༌རྒྱུན༌ ཙོགས༌ ལུས༌ཨིན༌།
HEB.1.12	ཉེ༌རང༌ དུས༌རྒྱུན༌ནེ༌རྒྱུན༌ སོན༌ཏེའ༌ ཞུགས༌ཨིན༌།
HEB.1.13	ཡང༌ དཀོན༌མཆོག༌གི༌ ཕོ༌ཉ༌ ཅིག༌གའང༌ མ༌ནེ༌ མོལ༌ལ༌ མ༌ཛདས༌།
HEB.1.13	"ངའེ༌ ཉེ༌རང༌ངི༌ གྲ༌འོ༌གུན༌ པས༌མོ༌ ཅོས༌ཏེ༌,
HEB.1.13	ཉེ༌རང༌ངི༌ ཞབས༌སི༌ ཡོག༌ག༌ ཁྱོང༌ཁྱོང༌ ཚོག༌པ༌,
HEB.1.13	ཉེ༌རང༌ ངའེ༌ ཡས༌ ཆོགས༌ལ༌ རྩི༌ཝ༌ཅན༌ནི༌ ནས༌ས༌བོའེ༌ཀ༌ ཞུགས༌།
HEB.1.14	ཏེ༌བོའེ༌ཕིའ༌ ཕོ༌ཉ༌གུན༌, ཐར༌པ༌ ནོར༌སྐལ༌ལ༌ ཐོབ༌ཅེས༌ཅན༌གུན༌ལ༌ ཞབ༌སྟོག༌ ཞུ༌ཅེས༌ལ༌ ཀལ༌ལ༌ ཛད༌ཁན༌ནི༌ སེམས༌ཉིད༌གུན༌ ཨིན༌ནོག༌།
HEB.2.1	ཏེ༌བོའེ༌ཕིའ༌ ང༌དང༌གུན༌ནི༌ ཚོར༌ཁན༌ནི༌ དེན༌བ༌བོའེ༌ཀ༌ སྣང༌ང༌ སྲན༌ཏྲེ༌ ཏང༌གོས༌། གལ༌ཏེས༌ ཉན༌ མ༌ཉན༌ན༌, ང༌དང༌གུན༌ ཏེ༌བོའེ༌ ཀ༌ནེ༌ ཀུ༌ལེ༌ ཀུ༌ལེའ༌ ཐག༌རིང༌ང༌ ཆ༌སྲིད༌ཅེས༌ ཨིན༌ནོག༌། 
HEB.2.2	ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ དཀོན༌མཆོག༌གི༌ ཕོ༌ཉ༌གུན༌ རྒྱུད༌ཏེ༌ ཁྲིམས༌ སལ༌ལ༌ ཛད༌ཁན༌གུན༌ སྟན༌པོ༌ ཅོའ༌ ཛད༌ཏེ༌ ཨིན༌ནོག༌། ཡང༌ ཁྲིམས༌ཅག༌ཁན༌ དང༌ ཁྲིམས༌ ཁའ༌ མ༌ཉན༌ཁན༌ ཚང༌མ༌ལ༌ འོས༌པའེ༌ ཆད༌པ༌ ཕོགས༌ཏེ༌ ཨིན༌ནོག༌། 
HEB.2.3	གལ༌ཏེས༌ ང༌དང༌གུན༌ནི༌ ཏེ༌ཙོགས༌སི༌ ཧ༌ལས༌སི༌ ཐར༌པའ༌ སྣང༌སྟག༌ མ༌ཏང༌ནའ༌, ཏེ༌ནེ༌ ཀ༌ཟུག༌གི༌ ང༌དང༌གུན༌ ཏེ༌ ཆད༌པའེ༌ ཀ༌ནེ༌ ཤོར༌ཉན༌ཅེས༌སི༌ སམ༌བ༌ ཏང༌ངད༌, ཀ༌ཐར༌པ༌བོ༌ གོ༌མ༌རང༌ གཙོ༌བོ༌ ཡེ༌ཤུ༌ ཁོང༌རང༌ངི༌ ཤད༌ད༌ ཛདས༌, ཏེ༌ནེ༌ ཚོར༌ཁན༌གུན༌ནི༌ ཏེ༌བོ༌ ང༌དང༌གུན༌ལ༌ ཁྱོངས༌ཏེ༌ ཨིན༌པིན༌། 
HEB.2.4	དཀོན༌མཆོག༌གི༌ སྟས༌, ཧ༌ལས༌ཤེས༌སི༌ ལས༌, ཛད༌པ༌ རིགས༌ མང༌པོ༌ དང༌, དམ༌པའེ༌ ཐུག༌ཉིད༌དི༌ ཁྱུད༌ གུན༌, ཁོང༌རང༌ངི༌ ཐུག༌གོངས༌ ནང༌ཞིན༌ སལ༌ལ༌ ཛད༌ཏེ༌ ལོན༌བོ༌ དྲང༌པོ༌ ཨིན༌ཁན༌ནི༌ སྤང༌པོ༌ སལ༌ལ༌ ཛད༌ད༌ནོག༌།
HEB.2.5	དཀོན༌མཆོག༌གི༌ ཡོང༌ཅེས༌ཅན༌ནི༌ སོ༌མ༌ ཇིག༌རྟེན༌བོ༌ ཕོ༌ཉ༌གུན༌ནི༌ ཝང༌ངི༌ ཡོག༌ག༌ བོར༌ར༌ མ༌ཛད༌ད༌ ཨིན༌ནོག༌, ཀ༌ ཇིག༌རྟེན༌བོའེ༌ སྐོར༌ལ༌ ངའེ༌ བྲིའད༌། 
HEB.2.6	དམ༌པའེ༌ སུང༌རབས༌སི༌ ཁག༌ ཤིག༌གི༌ ནང༌ང༌ མོལ༌དུག༌།
HEB.2.6	"ཉེ༌རང༌ངི༌ སྣང༌ང༌ སལ༌ལ༌ ཛད༌ཁན༌ནི༌ མི༌གུན༌ལ༌,
HEB.2.6	རིན༌ ཅི༌ ཡོད༌ཏེ༌ ཨིན༌ནོག༌?
HEB.2.6	ཅི༌ མི༌གུན༌ ཏེ༌ཙོགས༌སི༌ སྣང༌སྟག༌ ཐོབ༌ཅེས༌སི༌ འོས༌པ༌ ཨིན༌ནོག༌ག༌?
HEB.2.7	དུས༌ཙ༌པིག༌ཤིག༌གི༌ ཕིའ༌ ཉེ༌རང༌ངི༌ ཁོང༌གུན༌ལ༌ ཀོ༌ས༌
HEB.2.7	ཕོ༌ཉ༌གུན༌ནི༌ སང༌ ཆུ༌ངུན༌ སལ༌ལ༌ ཛདས༌།
HEB.2.7	ཏེ༌ནེའང༌ ཉེ༌རང༌ངི༌ མི༌གུན༌ལ༌ སྤལ༌ དང༌
HEB.2.7	རྩི༌ཝ༌ཅན༌ནི༌ ཐོར༌ཤོག༌པོ༌ སྐོན༌ན༌ ཛདས༌།
HEB.2.8	ཉེ༌རང༌ངི༌ ཅི༌ཚང༌མའེ༌ཀ༌ ཁོང༌གུན༌ལ༌ ཝང༌ སལ༌ལ༌ ཛདས༌།
HEB.2.8	ཏ༌ ཅི༌ཚང༌མའེ༌ཀ༌ ཟེར༌ར༌ཅིག༌, ཅི༌ཞིག༌གའང༌ ཁོང༌གུན༌ནི༌ ཝང༌ནེ༌ ཕི༌ལོག༌ག༌ ལུས༌ཏེ༌ མེད༌པ༌ ཨིན༌ནོག༌། དག༌ས༌ ཚོག༌པ༌ ང༌དང༌གུན༌ནི༌ ཅི༌ཚང༌མ༌ ཁོང༌གུན༌ནི༌ ཝང༌ངི༌ ཡོག༌ག༌ བོར༌ར༌ལ༌ མ༌ཐོང༌ང༌ ཨིན༌ནོག༌། 
HEB.2.9	ཨིན༌ནའང༌ ང༌དང༌གུན༌ནི༌ ཡེ༌ཤུ༌ ཐོང༌ང༌ནོག༌ ཀ༌བོའ༌ "ཙ༌པིག༌ཤིག༌གི༌ ཕིའ༌ ཕོ༌ཉ༌གུན༌ནི༌ སང༌ ཆུ༌ངུན༌ ཀོ༌ས༌ སལ༌ལ༌ ཛདས༌།" ཁོང༌ངི༌ ང༌དང༌གུན༌ནི༌ ཕིའ༌ ཤི༌ཅེས༌སི༌ སྡུག༌སྔལ༌བོ༌ ཁུར༌ར༌ ཛདས༌, འོ༌ན༌ དཀོན༌མཆོག༌གི༌ ཐུག༌རྗེའེ༌ ཞས༌ཏེ༌ ཡེ༌ཤུའི༌ ཚང༌མའེ༌ ཏོན༌ལ༌ ཤི༌ཅེས༌པོ༌ ཉོང༌ང༌ ཛདས༌ པ༌སང༌, ཁོང༌ང༌ སྤལ༌ དང༌ རྩི༌ཝ༌ཅན༌ནི༌ ཐོར༌ཤོག༌པོ༌ སྐོན༌ན༌ ཛད༌ཏེ༌ ཨིན༌ནོག༌།
HEB.2.10	དཀོན༌མཆོག༌གི༌, ཁོང༌རང༌ངི༌ ཕིའ༌ ཡང༌ ཁོང༌རང༌ རྒྱུད༌ཏེ༌ ཅི༌ཚང༌མ༌ ཅོའ༌ ཛདས༌། ཁོང༌རང༌ངི༌ ཟིར༌རྗིད༌པོ༌ མི༌ མང༌པོ༌ ཉམ༌པོ༌ བགོའ༌ ཛད༌ཅེས༌ལ༌ ཐབས༌ལྡིང༌ང༌ ཛདས༌། ཁོང༌གུན༌ ཐར༌པའེ༌ ནང༌ང༌ ཁྱོང༌ང༌ ཛད༌ཅེས༌སི༌ ཕིའ༌ ཡེ༌ཤུའི༌ སྡུག༌སྔལ༌ རྒྱུད༌ཏེ༌, ཁོང༌ ཛོམས༌པོ༌
HEB.2.11	སོང༌པ༌སང༌ ཏ༌ ཡེ༌ཤུ༌ དང༌ ཁོང༌ངི༌ དམ༌པ༌ ཅོའ༌ ཛད༌ཁན༌ མི༌གུན༌ལ༌ ཡབ༌ ཅིག༌ཅིག༌ ཡོད༌ཏེ༌ ཨིན༌ནོག༌། ཏེན༌ན༌བོའེ༌ཕིའ༌ ཡེ༌ཤུའི༌ ཐུག༌ཁྲེལ༌ལ༌ མ༌ཛད༌ད༌, ཏེ༌གུན༌ལ༌ ཁོང༌རང༌ངི༌ སྤུན༌ དང༌ སྤུན༌མོ༌ གུན༌ མོལ༌ལ༌ ཛད༌ཨིན༌ ཨིན༌ནོག༌། 
HEB.2.12	ཁོང༌ངི༌ དཀོན༌མཆོག༌ག༌ མོལས༌།
HEB.2.12	"ངའེ༌ ང༌རང༌ངི༌ སྤུན༌ དང༌ སྤུན༌མོ༌ གུན༌ལ༌ ཉེ༌རང༌ངི༌ ཚན༌བོ༌ ཤད༌ཨིན༌།
HEB.2.12	ཛོམས༌ཏེ༌ ཡོད༌ཁན༌ནི༌ སྤུན༌གུན༌ནི༌ ཕྲོའ༌,
HEB.2.12	ངའེ༌ ཉེ༌རང༌ང༌ སྟོད༌པ༌ ཕུལ༌ཨིན༌།
HEB.2.13	ཁོང༌ངི༌ འི༌བོའང༌ མོལ༌ལ༌ ཛདས༌,
HEB.2.13	"ངའེ༌ དཀོན༌མཆོག༌ག༌ ཨིད༌ཤེས༌ ཅོ༌ཨིན༌།
HEB.2.13	ཡང༌སྐྱར༌ ཁོང༌ངི༌ མོལས༌,
HEB.2.13	"འི༌ཀ༌, ང༌ དང༌ དཀོན༌མཆོག༌གི༌ ངའ༌ སལ༌ལ༌ ཛད༌ཁན༌ནི༌ ཕྲུ༌གུ༌གུན༌ ཡོད༌།"
HEB.2.14	དཀོན༌མཆོག༌གི༌ ཕྲུ༌གུ༌གུན༌ ཤ༌ དང༌ ཁྲག༌ག༌ ཅོ༌ཁན༌ནི༌ མི༌རིགས༌ ཨིན༌ པ༌སང༌, སྲས༌སའང༌ ཤ༌ དང༌ ཁྲག༌གི༌ རྒྱུར༌ར༌ ཛདས༌། མི༌ རྒྱུར༌ཅེས༌ ཅིག༌པོ༌ རྒྱུད༌ཏེ༌ ཁོང༌ གྲོངས༌ ཉན༌ན༌ནོག༌, ཡང༌ གྲོང༌ཤེས༌ ཅིག༌པོ༌ རྒྱུད༌ཏེ༌ ཁོང༌ངི༌ རྡུད༌གུན༌ནི༌ གོ༌བའེ༌ ཝང༌ མེད༌ཁན༌ ཅོའ༌ ཛད༌ ཉན༌ན༌ནོག༌, ཏེ༌ ཝང༌བོ༌ ནི༌ ཤི༌ཅེས༌པོ༌ ཨིན༌ནོག༌། 
HEB.2.15	མི༌ཚེ༌ གང༌པོ༌ ཤི༌ཅེས༌སི༌ ཇིགས༌སི༌ ཚེ༌ཡོག༌ག༌ ཟུམས༌ཏེ༌ ཡོད༌ཁན༌ ཚང༌མ༌, ཁོང༌ གྲོངས༌ཤེས༌ ཅིག༌པོ༌ རྒྱུད༌ཏེ༌ ཐར༌ ཅུག༌ག༌ ཛདས༌།
HEB.2.16	སྲས༌ ཕོ༌ཉ༌གུན༌ལ༌ མན༌པ༌ ཨབ༌ར༌ཧམ༌མི༌ ཕོར༌རྒྱུད༌གུན༌ལ༌ རོགས༌ ཛད༌ཅེས༌ལ༌ སྐྱོད༌ད༌ ཛད༌ཁན༌བོ༌, ང༌དང༌གུན༌ལ༌ སལ༌པོ༌ རྒྱུས༌ཨིན༌ནོག༌། 
HEB.2.17	ཏེ༌བོའེ༌ཕིའ༌ དཀོན༌མཆོག༌གི༌ ཞབ༌སྟོག༌གི༌ ནང༌ང༌, སྙིང༌རྗེ༌ཅན༌ དང༌ ཨིད༌ཤེས༌ཅན༌ནི༌ བླ༌མ༌ ཆེན༌མོ༌ རྒྱུར༌ཅེས༌སི༌ ཕིའ༌, ཁོང༌ ཅི༌ས༌ཐོག༌ནེ༌ ཁོང༌ངི༌ སྤུན༌ དང༌ སྤུན༌མོ༌ གུན༌ ཙོགས༌, རྒྱུར༌ར༌ ཛད༌ཅེས༌པོ༌ ཁག༌ཅན༌ ཨིན༌པིན༌། ཏེ༌ནེ༌ ཁོང༌ངི༌ མི༌གུན༌ནི༌ སྡིག༌པ༌ མེད༌ཁན༌ ཅོའ༌ ཛད༌ཅེས༌ལ༌ སྲོག༌ཆོད༌ ཕུལ༌ཉན༌། 
HEB.2.18	ཁོང༌ང༌ ཚོད༌ལྟའེ༌ ནང༌ང༌ སྡུག༌སྔལ༌ བྱུང༌ པ༌སང༌, ང༌དང༌གུན༌ལ༌ ཚོད༌ལྟ༌ བྱུང༌ ཟ༌ནེ༌ ཁོང༌ངི༌ རོགས༌ ཛད༌ཐུབ༌ཨིན༌།
HEB.3.1	ཏེ༌བོའེ༌ཕིའ༌ དམ༌པ༌ སྤུན༌ དང༌ སྤུན༌མོ༌, དཀོན༌མཆོག༌གི༌ རྒྱལ༌སྲིད༌དི༌ ནང༌ང༌ བོད༌ད༌ ཛད༌ཁན༌ནི༌ ཕྲོ༌པ༌གུན༌, སྲན༌ཏྲེ༌ སྣང༌ང༌ ཏངས༌ཏེ༌ ཡེ༌ཤུའི༌ སྐོར༌ལ༌ སམ༌བ༌ ཏོང༌ཤིག༌། ཁོང༌ དཀོན༌མཆོག༌གི༌ ལོན༌ཁྱོང༌ང༌ ཛད༌ཁན༌ དང༌ བླ༌མ༌ ཆེན༌མོ༌ ཨིན༌ཁན༌ དད༌པའེ༌ སྤང༌པོ༌ ང༌ཞའེ༌ ཏངས༌ཏེ༌ ཨིན༌། 
HEB.3.2	ཡང༌ ཁོང༌ ནི༌, ཁོང༌ ལྡམ༌མ༌ ཛད༌ཁན༌ནི༌ དཀོན༌མཆོག༌ག༌ ཨིད༌ཤེས༌ཅན༌ ཨིན༌ནོག༌, ཀ༌ཟུག༌གི༌ དཀོན༌མཆོག༌གི༌ མི༌གུན༌ལ༌ ཞབ༌སྟོག༌ ཞུ༌ཅེས༌སི༌ ནང༌ང༌ ལུང༌སྟོན༌པ༌ མོ༌ཟེས༌ ཨིད༌ཤེས༌ཅན༌ཞིག༌ ཡོད༌པིན༌།
HEB.3.3	ཡེ༌ཤུའ༌ མོ༌ཟེས༌སི༌ སང༌ མང༌ང༌ སྤལ༌ ཐོབ༌གོ༌ཤེས༌སི༌ འོས༌པ༌ ཨིན༌ནོག༌, ཀ༌ཟུག༌གི༌ ཁང༌པ༌ རྩིག༌ཁན༌ནི༌ མི༌བོའ༌, ཁང༌པའེ༌ སང༌ མང༌ང༌ རྩི༌ཝའེ༌ འོས༌པ༌ ཡོད༌། 
HEB.3.4	ཁང༌པ༌ ཚང༌མ༌, སུ༌ཞིག༌གི༌ རྩིགས༌ཏེ༌ ཨིན༌ནོག༌, ཨིན༌ནའང༌ ཅི༌ཚང༌མ༌ རྩིག༌ག༌ ཛད༌ཁན༌བོ༌ ནི༌ དཀོན༌མཆོག༌ ཞུགས༌ཏེ༌ ཨིན༌ནོག༌། 
HEB.3.5	ཏ༌ མོ༌ཟེས༌ ནི༌, དཀོན༌མཆོག༌གི༌ མི༌གུན༌ལ༌ ཞབ༌སྟོག༌པ༌ ཨིད༌ཤེས༌ཅན༌ཞིག༌ ཨིན༌པིན༌། ཁོང༌ངི༌ ཞབ༌སྟོག༌པོ༌ ནི༌, ཡོང༌ཅེས༌ཅན༌ནི༌ དུས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཅེས༌ཅན༌ནི༌ སྤེ༌བོ༌, ནག༌ཤའེ༌ ཆུལ༌ལ༌ ཨིན༌པིན༌། 
HEB.3.6	ཨིན༌ནའང༌ མ༌ཤི༌ཀ༌ དཀོན༌མཆོག༌གི༌ སྲས༌ ཨིན༌ པ༌སང༌, ཁོང༌ དཀོན༌མཆོག༌གི༌ ཁང༌པ༌ གང༌པོའེ༌ ཁག༌ཁུར༌བོ༌ ཞུགས༌ཏེ༌ ཨིན༌ནོག༌། ཡང༌ གལ༌ཏེས༌ ང༌དང༌གུན༌ནི༌ སྤོས༌པ༌ དང༌ མ༌ཤི༌ཀའེ༌ ནང༌ང༌ རེ༌ཝ༌ གུན༌ སྟན༌པོ༌ བོར༌ན༌, ཏེ༌ནེ༌ ང༌དང༌གུན༌ དཀོན༌མཆོག༌གི༌ ཁང༌པ༌བོ༌ ཨིན༌ནོག༌།
HEB.3.7	ཏེན༌ན༌བོའེ༌ཕིའ༌ དམ༌པའེ༌ ཐུག༌ཉིད༌དི༌ མོལས༌,
HEB.3.7	"དི༌རིང༌ ཁྱོ༌ཞ༌གུན༌ལ༌ ཁོང༌ངི༌ སུང༌སྐད༌པོ༌ ཚོར༌ ཟ༌ནེ༌,
HEB.3.8	ཁྱོ༌ཞ༌གུན༌ནི༌ སྙིང༌ སྐྱོང༌པོ༌ རྒྱུར༌ མ༌ཅུག༌ཤིག༌,
HEB.3.8	ཀ༌ཟུག༌གི༌ ཨིས༌ར༌ཨེལ༌པ༌གུན༌ནི༌ རི༌སྟོང༌ངི༌ ནང༌ང༌ ངའེ༌ ཟོད༌པའ༌
HEB.3.8	ཚོད༌ སྟས༌ཏེ༌ ངའ༌ ངོ༌ལོག༌ ཅོ༌ ཟ༌ནེ༌ ཅོས༌,
HEB.3.9	ཞན༌ ལོ༌ ཞིབ༌ཅུ༌, ཁྱོ༌ཞའེ༌ ཕ༌མེས༌པོ༌གུན༌ནི༌ ངའེ༌ སྟས༌གུན༌
HEB.3.9	ཐོངས༌ཏེའང༌ ཁོང༌གུན༌ནི༌ ངའེ༌ ཟོད༌པའེ༌ ཚོད༌ སྟས༌།
HEB.3.10	ཏེན༌ན༌བོའེ༌ཕིའ༌ ང༌ ཏེ༌གུན༌ནི༌ཀ༌ སྲོ༌ ཡོངས༌ ཡང༌ ངའེ༌ ཟེར༌པིན༌
HEB.3.10	"ཁོང༌གུན༌ནི༌ སྙིང༌ དུས༌རྒྱུན༌ ངའེ༌ ཀ༌ནེ༌ རྒྱུར༌ཏེ༌ ཐག༌རིང༌ང༌ ཆ༌རུག༌།
HEB.3.10	ངའེ༌ ཅོ༌ཅེས༌ལ༌ ཟེར༌ཁན༌གུན༌ ཁོང༌གུན༌ནི༌ ཅོའ༌ མི༌རུག༌།
HEB.3.11	ང༌ སྲོ༌ ཡོངས༌ཏེ༌ མནའ༌ ཁུར༌ཏེ༌ ཟེར༌པིན༌ "ངའེ༌ ངལ༌ཚོ༌སའེ༌
HEB.3.11	ནས༌སའེ༌ ནང༌ང༌ ཁོང༌གུན༌ མ༌ནེ༌ ཡོང༌ མི༌ཉན༌།"
HEB.3.12	གཅེས༌པའེ༌ སྤུན༌ དང༌ སྤུན༌མོ༌ གུན༌, ཁྱོ༌ཞ༌རང༌ངི༌ སྙིང༌གུན༌ ངན༌པ༌ དང༌ དད༌པ༌ མེད༌ཁན༌ མི༌རྒྱུར༌ཅེས༌ལ༌ ཤང༌ ཅོ༌ཤིག༌, ཀ༌བོའེ༌ ཞས༌ཏེ༌ ཁྱོ༌ཞ༌གུན༌ སོན༌པོ༌ དཀོན༌མཆོག༌ནེ༌ ཐག༌རིང༌ང༌ ཁྱེར༌ར༌ནོག༌། 
HEB.3.13	ཨིན༌ནའང༌ ཁྱོ༌ཞའ༌ ཅིག༌གའང༌ སྡིག༌པའེ༌ གོབ༌སྐོར༌རི༌ ནང༌ང༌ སོང༌ཏེ༌ དཀོན༌མཆོག༌གི༌ རྒྱབ༌གལ༌ལ༌ སྙིང༌གུན༌ སྐྱོང༌པོ༌ མི༌རྒྱུར༌ཅེས༌ལ༌, ཁྱོ༌ཞའེ༌ ཞག༌དང༌, ཅིག༌ དང༌ ཅིག༌ག༌ སྤོས༌པ༌ ཏང༌གོས༌, ཐོ༌རེ༌ ཕིའ༌ སྲུངས༌ཏེ༌ མ༌དུག༌ དི༌རིང༌རང༌ ཅོས༌། 
HEB.3.14	ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ ཀ༌ཟུག༌ གོ༌མ༌ ང༌དང༌ངི༌ དད༌པ༌བོ༌ དཀོན༌མཆོག༌གི༌ ནང༌ང༌ སྟན༌པོ༌ ཡོད༌ད༌ ཙོགས༌ལ༌, གལ༌ཏེས༌ ང༌དང༌ ཐའ༌མའེ༌ དུས༌ ཚོག༌པ༌ ཨིད༌ཤེས༌ཅན༌ ལུས༌ན༌, ཏེ༌ནེ༌ ང༌དང༌གུན༌ནའང༌ མ༌ཤི༌ཀའེ༌ ནོར༌སྐལ༌བོ༌ བགོས༌ཏེ༌ ཐོབ༌ཨིན༌། 
HEB.3.15	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
HEB.3.15	"དི༌རིང༌, ཁྱོ༌ཞ༌གུན༌ལ༌ ཁོང༌ངི༌ སུང༌སྐད༌པོ༌ ཚོར༌ ཟ༌ནེ༌,
HEB.3.15	ཁྱོ༌ཞ༌གུན༌ནི༌ སྙིང༌ སྐྱོང༌པོ༌ རྒྱུར༌ མ༌ཅུག༌ཤིག༌,
HEB.3.15	ཀ༌ཟུག༌གི༌ ཨིས༌ར༌ཨེལ༌པ༌གུན༌ནི༌ ངོ༌ལོག༌ ཅོ༌ ཟ༌ནེ༌ ཅོས༌།"
HEB.3.16	ཏ༌ དཀོན༌མཆོག༌གི༌ སུང༌སྐད༌པོ༌ ཚོར༌ཏེའང༌ ཁོང༌ང༌ ངོ༌ལོག༌ ཅོ༌ཁན༌གུན༌ སུ༌ ཨིན༌ནོག༌? ཅི༌! ཏེ༌གུན༌ མོ༌ཟེས༌སི༌ ཨི༌ཇིབ༌བི༌ ཡུལ༌ནེ༌ ཕིངས༌ཏེ༌ ཁྱོང༌ཁན༌ ཚང༌མ༌ མ༌ནོག༌ག༌? 
HEB.3.17	ཡང༌ ལོ༌ ཞིབ༌ཅུ༌ དཀོན༌མཆོག༌ག༌ ཐུགས༌སྲོ༌ ཞངས༌ཤུག༌ཁན༌གུན༌ སུ༌ ཨིན༌ནོག༌? ཅི༌! ཏེ༌ མི༌གུན༌ སྡིག༌པ༌ ཅོ༌ཁན༌གུན༌ ཡང༌ ཏེ༌གུན༌ནི༌ རོ༌ རི༌སྟོང༌ངི༌ ནང༌ང༌ ལུས༌ཁན༌གུན༌ མ༌ནོག༌ག༌? 
HEB.3.18	ཡང༌ དཀོན༌མཆོག༌གི༌ ཏེ༌གུན༌ ཁོང༌ངི༌ ངལ༌ཚོ༌སའེ༌ ནས༌སའེ༌ ནང༌ང༌ མ༌ནེ༌ ཞུགས༌ མི༌ཉན༌ མོལ༌ཏེ༌ མནའ༌ ཁུར༌ར༌ ཛད༌ ཟ༌ནེ༌, སུ༌ ཉམ༌པོ༌ ཞལ༌ཏ༌ སལ༌ལ༌ ཛད༌ཏེ༌ ཨིན༌ནོག༌? ཅི༌ ཏེ༌ མི༌གུན༌ ཁོང༌ངི༌ ཁའ༌ མ༌ཉན༌ཁན༌གུན༌ མ༌ནོག༌ག༌? 
HEB.3.19	སོང༌པ༌སང༌ ང༌དང༌གུན༌ནི༌ ཐོང༌ང༌ནོག༌, ཁོང༌གུན༌ནི༌ དད༌པ༌ མི༌ཅོ༌ཅེས༌པོའེ༌ ཞས༌ཏེ༌, ཁོང༌གུན༌ དཀོན༌མཆོག༌གི༌ ངལ༌ཚོ༌སའེ༌ ནས༌སའེ༌ ནང༌ང༌ ཞུགས༌ མ༌ཉན༌ན༌ ཨིན༌པིན༌།
HEB.4.1	དཀོན༌མཆོག༌གི༌ ངལ༌ཚོ༌སའེ༌ ནས༌སའེ༌ ནང༌ང༌ ཆ༌ཉན༌ཅེས༌སི༌ ཞལ༌ཆད༌པོ༌ ཏ༌རུང༌ངའང༌ ལུས༌ཏེ༌ ཡོད༌ པ༌སང༌, ང༌དང༌གུན༌ནི༌ ཕྲོ༌ནེ༌ སུ༌ཞིག༌གའང༌ ཏེ༌ ངལ༌ཚོ༌སའེ༌ ནས༌སའེ༌ ནང༌ང༌ ཞུག༌ མ༌ཞུགས༌ས༌, མི༌ལུས༌ཤེས༌སི༌ ཕིའ༌, ཤང༌ ཅོ༌ཤིག༌། 
HEB.4.2	ཅིའ༌ཟེར༌ན༌ དཀོན༌མཆོག༌གི༌ ངལ༌ཚོ༌སའེ༌ ནས༌ གྲལ༌གྲིག༌ ཅོའ༌ ཛད༌ཁན༌ནི༌ གའ༌མོའེ༌ ནས༌ཚུལ༌བོ༌, ང༌དང༌ངི༌ ཕ༌མེས༌པོ༌གུན༌ལ༌ ཤད༌ཁན༌ ཙོགས༌ལ༌ ང༌དང༌གུན༌ནི༌ ཕིའང༌ ཤད༌ཏེ༌ ཨིན༌ནོག༌། ཨིན༌ནའང༌ འི༌བོ༌ ཁོང༌གུན༌ལ༌ ཕན༌ཐོགས༌ཅན༌ཞིག༌ མ༌རྒྱུར༌, ཅིའ༌ཟེར༌ན༌ ཁོང༌གུན༌ དཀོན༌མཆོག༌གི༌ ཁའ༌ཉན༌ཏེ༌ ཨིད༌ཤེས༌ ཅོ༌ཁན༌གུན༌ ཙོགས༌ མན༌པིན༌།
HEB.4.3	ང༌དང༌ དད༌པ༌ ཅོ༌ཁན༌གུན༌ ཅིག༌པོ༌ ཁོང༌ངི༌ ངལ༌ཚོ༌སའེ༌ ནས༌སའེ༌ ནང༌ང༌ ཆ༌ཉན༌ན༌ནོག༌, ཀ༌ཟུག༌ དཀོན༌མཆོག༌གི༌ མོལ༌ཏེ༌ ཨིན༌ནོག༌,
HEB.4.3	"ངའེ༌ སྲོའེ༌ ནང༌ང༌ མནའ༌ ཁུར༌པིན༌། 'ངའེ༌ ངལ༌ཚོའེ༌
HEB.4.3	ནས༌སའེ༌ ནང༌ང༌ ཁོང༌གུན༌ མ༌ནེ༌ ཡོང༌ མི༌ཉན༌།'
HEB.4.3	ཞན༌ དཀོན༌མཆོག༌གི༌ ཇིག༌རྟེན༌ ཛད༌དི༌ དུས༌ནེ༌ ཕར༌ལ༌, འི༌ ངལ༌ཚོ༌སའེ༌ ནས༌ས༌བོ༌ གྲལ༌གྲིག༌ ཛད༌ཏེ༌ ཨིན༌པིན༌། 
HEB.4.4	ང༌དང༌ང༌ འི༌ ངལ༌ཚོ༌སའེ༌ ནས༌ས༌ གྲལ༌གྲིག༌ ཡོད༌ཁན༌བོ༌ རྒྱུས༌ཨིན༌ནོག༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནས༌ས༌ཞིག༌གི༌ཀ༌, ཞག༌ རྡུན༌པའེ༌ ཞག༌གི༌ སྐོར༌ལ༌ བྲིའ༌ ཛད༌ཏེ༌ དུག༌, "ཆག༌ལས༌ ཚང༌མ༌ ཛད༌ཏེ༌ སྟིང༌ནེ༌ ཞག༌ རྡུན༌པའེ༌ ཞག༌ག༌ དཀོན༌མཆོག༌ ངལ༌ཚོའ༌ ཛདས༌།
HEB.4.5	ཨིན༌ནའང༌ སྔུན༌མ༌ ངའེ༌ བྲིས༌ཁན༌ ཙོགས༌ལ༌ དཀོན༌མཆོག༌གི༌ མོལ༌ལ༌ ཛདས༌, "ཁོང༌གུན༌ ངའེ༌ ངལ༌ཚོ༌སའེ༌ ནས༌སའེ༌ ནང༌ང༌ མ༌ནེ༌ ཡོང༌ མི༌ཉན༌།"
HEB.4.6	དཀོན༌མཆོག༌གི༌ ངལ༌ཚོ༌ས༌བོ༌ ཏ༌རུང༌ངའང༌ མི༌གུན༌ ཡོང༌ཅེས༌ལ༌ ཕེས༌ཏེ༌ ཨིན༌ནོག༌, ཨིན༌ནའང༌ ཁའ༌ མི༌ཉན༌ཅེས༌པོའེ༌ ཞས༌ཏེ༌, གའ༌མོའེ༌ ནས༌ཚུལ༌ གོ༌མ༌རང༌ ཚོར༌ཁན༌གུན༌ ཏེ༌ནང༌ང༌ ཆ༌ མ༌ཉན༌། 
HEB.4.7	དཀོན༌མཆོག༌གི༌ ངལ༌ཚོ༌སའེ༌ ནས༌སའེ༌ ནང༌ང༌ ཆ༌ཅེས༌ལ༌ ཡང༌ དུས༌ཤིག༌ ལྡམ༌མ༌ ཛདས༌, ཏེ༌དུས༌པོ༌ ནི༌ དི༌རིང༌ ཨིན༌ནོག༌། དུས༌ མང༌པོའེ༌ སྟིང༌ནེ༌ དཀོན༌མཆོག༌གི༌ རྒྱལ༌པོ༌ དཱ༌བིད༌ རྒྱུད༌ཏེ༌ འི༌བོ༌ ཤད༌ད༌ ཛདས༌, ཀ༌ཟུག༌གི༌ ངའེ༌ སྔུན༌ལ༌ བྲིས༌ཏེ༌ ཡོད༌།
HEB.4.7	"དི༌རིང༌ ཁྱོ༌ཞ༌གུན༌ལ༌ ཁོང༌ངི༌ སུང༌སྐད༌པོ༌ ཚོར༌ ཟ༌ནེ༌,
HEB.4.7	ཁྱོ༌ཞ༌གུན༌ནི༌ སྙིང༌ སྐྱོང༌པོ༌ རྒྱུར༌ མ༌ཅུག༌ཤིག༌།"
HEB.4.8	གལ༌ཏེས༌ ཡོ༌ཤུ༌ཨའ༌ ཨིས༌ར༌ཨེལ༌པ༌གུན༌ལ༌ ཏེ༌ ངལ༌ཚོ༌བོ༌ ཏང༌ཅེས༌སི༌ ནང༌ང༌ ཁྲངས༌པོ༌ ལུས༌པིན༌ན༌, ཏེ༌ནེ༌ དཀོན༌མཆོག༌གི༌ ཞན༌ཡང༌ ཞག༌ཤིག༌གི༌ སྐོར༌ལ༌ སྟིང༌ནེ༌ ཞལ༌ཏ༌ མ༌སལ༌ལ༌ ཡོད༌གྲོ༌། 
HEB.4.9	ཏེ༌བོའེ༌ཕིའ༌ ངལ༌ཚོའེ༌ དུས༌པོ༌
HEB.4.10	དཀོན༌མཆོག༌གི༌ ཇིག༌རྟེན༌ ཛད༌ཏེ༌ སྟིང༌ནེ༌ ངལ༌ཚོའ༌ ཛད༌ད༌ ཙོགས༌ལ༌, ཁོང༌ངི༌ ངལ༌ཚོ༌སའེ༌ ནས༌སའེ༌ ནང༌ང༌ སླེབ༌ཁན༌ ཚང༌མའ༌, ཁོང༌རང༌ངི༌ ལས༌གུན༌ནི༌ ཀ༌ནེ༌ ངལ༌ཚོ༌ ཐོབ༌ཨིན༌། 
HEB.4.11	སོང༌པ༌སང༌ ངལ༌ཚོ༌སའེ༌ ནས༌སའེ༌ ནང༌ང༌ སླེབ༌ཅེས༌སི༌ ཕིའ༌, ང༌དང༌གུན༌ནི༌ རྩོན༌གྲུས༌ རྒྱལ༌ལ༌ ཅོ༌ཨིན༌། ཨིན༌ནའང༌ གལ༌ཏེས༌ ང༌དང༌གུན༌ནི༌ དཀོན༌མཆོག༌གི༌ ཁའ༌ མ༌ཉན༌ན༌, ཏེ༌ནེ༌ ང༌དང༌གུན༌ནའང༌ ཨིས༌ར༌ཨེལ༌པ༌གུན༌ ཙོགས༌ལ༌ ཁྲངས༌པོ༌ མི༌ལུས༌།
HEB.4.12	ཏན༌ཏན༌ལ༌ དཀོན༌མཆོག༌གི༌ བཀའ༌གུན༌ སོན༌པོ༌ དང༌ ཤེད༌ཅན༌ ཨིན༌ནོག༌། འི༌བོ༌ ནི༌ ཚང༌མའེ༌སང༌ ཁ༌ ནོན༌པོ༌ཅན༌ནི༌ ཟུར༌ཉིས༌ ཡོད༌ཁན༌ནི༌ ར༌འི༌ སང༌ ནོན༌པོ༌ ཡོད༌ཏེ༌ ཨིན༌ནོག༌, ཏེ༌བོའེ༌ སེམས༌ དང༌ སེམས༌ཉིད༌ ཡང༌ རུས༌པའེ༌ ཐུད༌ དང༌ རུས༌པའེ༌ སྐང༌ གུན༌ ཅད༌ཏེ༌ སོ༌སོ༌ ཛད༌ ཉན༌ན༌ནོག༌། ཏེ༌བོའེ༌ ང༌དང༌གུན༌ནི༌ ནང༌ཀུག༌གི༌ སམ༌ཚུལ༌ དང༌ དོད༌པ༌ གུན༌ ཕི༌ལོག༌ག༌ ཕིང༌ང༌ནོག༌། 
HEB.4.13	ཛམ༌བུ༌ལིང༌ངི༌ ནང༌ང༌ ཅི༌ཞིག༌གའང༌ དཀོན༌མཆོག༌ནེ༌ སྦས༌ཏེ༌ བོར༌ མི༌ཉན༌། ཁོང༌ངི༌ མིག༌གི༌ དུན༌ལ༌ ཅི༌ཚང༌མ༌ ཀབ༌ མ༌ཀབ༌བ༌ ཕེས༌ཏེ༌ ཡོད༌ཏེ༌ ཨིན༌ནོག༌, ཡང༌ ཁོང༌ངི༌ དུན༌ལ༌ ང༌དང༌གུན༌ནི༌ ལས༌ ཚང༌མའེ༌ རྩི༌རུག༌ ཏང༌གོས༌ཨིན༌།
HEB.4.14	ཏེ༌ནེ༌ ང༌དང༌གུན༌ལ༌ ནམ༌ཁའེ༌ ནང༌ང༌ ཞུགས༌ཁན༌ དཀོན༌མཆོག༌གི༌ སྲས༌ ཡེ༌ཤུ༌, བླ༌མ༌ ཆེན༌མོ༌ ཀྲག༌པོ༌ཞིག༌ ཡོད༌ པ༌སང༌, ང༌དང༌ངི༌ དད༌པའེ༌ སྤང༌པོ༌ ཏང༌ཁན༌བོའེ༌ཀ༌ སྟན༌པོ༌ ཐམས༌ཏེ༌ དུག༌ཤིག༌། 
HEB.4.15	ང༌དང༌གུན༌ནི༌ འི༌ བླ༌མ༌ ཆེན༌མོའེ༌, ང༌དང༌གུན༌ སེམས༌སི༌ ནང༌ང༌ འུ༌ཐུགས༌ ཨིན༌ཁན༌བོ༌ ཁྱེན༌ན༌ ཛད༌ད༌ནོག༌། ཅིའ༌ཟེར༌ན༌ ང༌དང༌ ཙོགས༌ལ༌ ཁོང༌ངིའང༌ ཏེན༌ན༌ ཙོགས༌སི༌ ཚོད༌ལྟ༌གུན༌ ཉོངས༌, ཨིན༌ནའང༌ ཁོང༌ངི༌ སྡིག༌པ༌ ཅོའ༌ མ༌ཛདས༌། 
HEB.4.16	ཏེན༌ན༌བོའེ༌ཕིའ༌ ང༌དང༌གུན༌ སྙིང༌རྗེ༌ཅན༌ནི༌ དཀོན༌མཆོག༌, ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ ཡོད༌ས༌ ཧམ༌པ༌ ཉམ༌པོ༌ ཡོང༌ཤིག༌། ཏེ༌རུ༌ ཁོང༌ང༌ སྙིང༌རྗེ༌ སྐྱེས༌ཏེ༌ ང༌དང༌གུན༌ལ༌ གོས༌སྡོམ༌ ཡོད༌དི༌ དུས༌ལ༌ ཁོང༌ངི༌ ཐུག༌རྗེ༌ རོགས༌གུན༌ ཐོབ༌ཨིན༌།
HEB.5.1	མི༌གུན༌ནི༌ ཕྲོ༌ནེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཡ༌ཧུ༌དཱ༌པའེ༌ བླ༌མ༌ ཆེན༌མོ༌ ཚང༌མའེ༌, མི༌གུན༌ནི༌ བྲེལ༌ དཀོན༌མཆོག༌ ཉམ༌པོ༌ ལུས༌ཤུག༌ཅེས༌ལ༌, ཁོང༌གུན༌ནི༌ ཚབས༌ ཅོས༌ཏེ༌ ལས༌ ཅོའ༌ནོག༌། བླ༌མ༌ ཆེན༌མོའེ༌ ཁག༌ ནི༌, མི༌གུན༌ནི༌ སྡིག༌པའེ༌ ཕིའ༌ སེམས༌ཅན༌ནི༌ སྲོག༌ཆོད༌ དང༌ སྐྱེས༌ གུན༌ དཀོན༌མཆོག༌གི༌ སྐུན༌དུན༌ལ༌ ཕུལ༌ཅེས༌པོ༌ ཨིན༌ནོག༌། 
HEB.5.2	བླ༌མ༌ ཆེན༌མོ༌ ཁོ༌རང༌གུན༌ནའང༌ སེམས༌སི༌ ནང༌ང༌ འུ༌ཐུགས༌ ཡོད༌ པ༌སང༌, མ༌ཤེས༌ས༌ སྡིག༌པ༌ ཅོ༌ཁན༌གུན༌ ཉམ༌པོ༌ བོལ༌མོ༌ དང༌ ཇམ༌པོ༌ ཉམ༌པོ༌ ལས༌ ཅོ༌ ཉན༌ན༌ནོག༌། 
HEB.5.3	ཏེན༌ན༌བོའེ༌ཕིའ༌ ཁོའ༌ ཁོ༌རང༌ངི༌ སྡིག༌པ༌ མ༌ཚད༌, མི༌གུན༌ནི༌ སྡིག༌པའེ༌ ཕིའང༌ སྲོག༌ཆོད༌ ཕུལ༌གོས༌ས༌ནོག༌།
HEB.5.4	བླ༌མ༌ ཆེན༌མོའེ༌ རྩི༌ཝ༌ཅན༌ནི༌ ཀོ༌ས༌ སུ༌ཞིག༌གིའང༌ ལེན༌ཉན༌ན༌ མ༌ནོག༌། འི༌ ཀོ༌སའེ༌ ཕིའ༌ ཁོའ༌ དཀོན༌མཆོག༌གི༌ ལྡམ༌མ༌ ཛད༌གོས༌ས༌ནོག༌, ཀ༌ཟུག༌ ཨ༌རོན༌ ཟེར༌ཁན༌བོ༌ ཨིན༌པིན༌། 
HEB.5.5	ཏེན༌ན༌བོའེ༌ཕིའ༌ མ༌ཤི༌ཀའེ༌ ཁོང༌རང༌ངི༌ ཁོང༌རང༌ང༌ རྩི༌ཝ༌ ཐོབ༌ཅེས༌ལ༌, བླ༌མ༌ ཆེན༌མོ༌ ཅོའ༌ མ༌ཛདས༌། ཨིན༌ནའང༌ ཁོང༌ང༌
HEB.5.5	"ཁྱོ༌རང༌ ངའེ༌ བུ༌ཚ༌ ཨིན༌།
HEB.5.5	དི༌རིང༌ ང༌ ཁྱོ༌རང༌ངི༌ ཨ༌བ༌ རྒྱུར༌ཏེ༌ ཨིན༌།
HEB.5.5	མོལ༌ཁན༌ནི༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌ནོག༌། 
HEB.5.6	ཞན༌ཡང༌ ནས༌ས༌ཞིག༌གི༌ ནང༌ང༌ དཀོན༌མཆོག༌གི༌ ཁོང༌ང༌ མོལ༌ལ༌ ཛདས༌།
HEB.5.6	"མེལ༌ཀི༌ཟེ༌དེག༌ ཙོགས༌ལ༌ ཁྱོ༌རང༌ ནི༌ དུས༌རྒྱུན༌ནི༌ ཕིའ༌ བླ༌མ༌བོ༌ ཨིན༌།"
HEB.5.7	ཡེ༌ཤུ༌ ཇིག༌རྟེན༌ནི༌ཀ༌ ཞུགས༌ཏེ༌ ཡོད༌ ཟ༌ནེ༌, ཁོང༌ངི༌ ཁོང༌ ཤི༌ཅེས༌སི༌ ཀ༌ནེ༌ སྐྱོབ༌བ༌ ཛད༌ཉན༌ཁན༌ནི༌ དཀོན༌མཆོག༌ག༌ མིག༌ཆུ༌ ཉམ༌པོ༌ ཀུ༌ཅོ༌ ཏང༌ཨིན༌, ཞུ༌ཝ༌ དང༌ སྨོས༌ལམ༌ ཕུལ༌ལ༌ ཛདས༌། ཁོང༌ངི༌ སྙིང༌ངི༌ ཐིལ༌ནེ༌ དཀོན༌མཆོག༌ག༌ ཀུས༌པ༌ ཛད༌ཏེ༌, ཁོང༌རང༌ དཀོན༌མཆོག༌གི༌ ཝང༌ངི༌ ཡོག༌ག༌ བོར༌ར༌ ཛད༌པ༌, དཀོན༌མཆོག༌གི༌ ཁོང༌ངི༌ སྨོས༌ལམ༌གུན༌ སན༌ན༌ ཛདས༌། 
HEB.5.8	ཞན༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ནའང༌, སྡུག༌སྔལ༌ བྱུང༌ང༌ ཛད༌ཅེས༌པོའེ༌ ཀ༌ནེ༌, ཁོང༌ང༌ དཀོན༌མཆོག༌ག༌ ཁའ༌ཉན༌ཅེས༌པོ༌ སློབས༌། 
HEB.5.9	འིན༌ན༌གུན༌ནི༌ ཞས༌ཏེ༌ དཀོན༌མཆོག༌གི༌ ཁོང༌ང༌ ཛོམས༌པོ༌ བླ༌མ༌ ཆེན༌མོ༌ ཅོའ༌ ཛདས༌། ཡང༌ ཡེ༌ཤུ༌ ནི༌, ཁོང༌རང༌ངི༌ ཁའ༌ཉན༌ཁན༌གུན༌ལ༌, ཐའ༌མེད༌པའེ༌ ཐར༌པ༌ སལ༌ལ༌ ཛད༌ཁན༌བོ༌ ཨིན༌ནོག༌། 
HEB.5.10	འིན༌ན༌བོའེ༌ ཞས༌ཏེ༌ མེལ༌ཀི༌ཟེ༌དེག༌ ཙོགས༌ལ༌ དཀོན༌མཆོག༌གི༌ ཁོང༌ང༌ བླ༌མ༌ ཆེན༌མོའེ༌ ཀོ༌སའེ༌ཀ༌ སྐོའ༌ ཛདས༌།
HEB.5.11	མ༌ཤི༌ཀ༌ བླ༌མ༌ ཆེན༌མོའེ༌ སྐོར༌ལ༌ ཤད༌རྒྱུ༌ མང༌པོ༌ ཡོད༌ཏེའང༌, ཁྱོ༌ཞ༌གུན༌ལ༌ ཧ༌གོ༌ཅུག༌ཅེས༌ མ༌ ཀགས༌པོ༌ ཆ༌རུག༌, ཅིའ༌ཟེར༌ན༌ སེམས༌ཉིད༌དི༌ ཐོག༌ནེ༌ ཧ༌གོ༌ཅེས༌ལ༌ ཁྱོ༌ཞ༌གུན༌ འུ༌ཐུགས༌ དུག༌། 
HEB.5.12	ཁྱོ༌ཞ༌གུན༌ དུས༌ མང༌པོ༌ཞིག༌ནེ༌ ཕར༌ལ༌ དད༌པ༌ཅན༌ ཨིན༌ པ༌སང༌, ཁྱོ༌ཞ༌གུན༌ནི༌ ཞན༌མ༌གུན༌ལ༌ སླབ༌བྱའ༌ ཏང༌གོ༌ཤེས༌ ཨིན༌ནོག༌། ཨིན༌ནའང༌ ཁྱོ༌ཞ༌གུན༌ལ༌ ཏ༌རུང༌ངའང༌ དཀོན༌མཆོག༌གི༌ བཀའ༌དྲང༌པོའེ༌ མག༌ལྡན༌བོ༌, ཡང༌གོ༌མ༌ནེ༌ སླབ༌ཁན༌ཞིག༌གི༌ གོས༌སྡོམ༌ ཡོད༌ཏེ༌ ཨིན༌ནོག༌། ཁྱོ༌ཞ༌གུན༌ལ༌ ཟན༌ མན༌པ༌, འོ༌མའེ༌ གོས༌སྡོམ༌ ཡོད༌ཏེ༌ ཨིན༌ནོག༌། 
HEB.5.13	འོ༌མ༌ ཅིག༌པོ༌ ཐུང༌ཁན༌གུན༌ ཏ༌རུང༌ངའང༌ ཕྲུ༌གུ༌ ཆུ༌ངུན༌ ཙོགས༌ ཨིན༌ནོག༌, ཁོང༌གུན༌ལ༌ མི༌ཚེ༌ དྲང༌པོ༌ ཕུད༌ཅེས༌སི༌ སླབ༌བྱ༌གུན༌ ཤེས༌ས༌ མ༌ནོག༌། 
HEB.5.14	ཁར༌ཇི༌ ནི༌ ལྡན༌ཁན༌གུན༌ནི༌ ཕིའ༌ ཨིན༌ནོག༌, ཀ༌གུན༌ནི༌ རྩོན༌གྲུས༌ ཅོ༌ཅེས༌པོའེ༌, དྲང༌པོ༌ དང༌ ངན༌པའེ༌ ཁྱད༌པོ༌ ཧ༌གོ༌ཐུབ༌ཏེ༌ ཨིན༌ནོག༌།
HEB.6.1	སོང༌པ༌སང༌ ང༌དང༌གུན༌ གོ༌ཟུག༌གི༌ མ༌ཤི༌ཀའེ༌ སྐོར༌ལ༌ སླབ༌བྱ༌ ཐོབ༌ཁན༌གུན༌ནི༌ཀ༌ ཡང༌སྐྱར༌ ལོགས༌ཏེ༌ མ༌ཆའ༌, ཨིན༌ནའང༌ ལྡན༌ཏེ༌ སམ༌བ༌ཅན༌ རིག༌ རྒྱུར༌ཨིན༌། དེན༌བ༌ ང༌དང༌ང༌ ངན༌པའེ༌ ལས༌གུན༌ནི༌ ཀ༌ནེ༌ གྱོད༌པ༌ སྐྱེ༌ཅེས༌ ཡང༌ དཀོན༌མཆོག༌གི༌ ནང༌ང༌ དད༌པ༌ ཅོ༌ཅེས༌སི༌ གོ༌མའེ༌ སླབ༌བྱ༌ གུན༌ནེ༌ ཡང༌སྐྱར༌ གོ༌ཟུགས༌ ཅོ༌གོས༌ མེད༌ཏེ༌ ཨིན༌ནོག༌། 
HEB.6.2	ཁྱོ༌ཞ༌གུན༌ལ༌ ཁྲུས༌ལེན༌ཅེས༌, ཐུག༌ཉིད༌དི༌ ཁྱུད༌གུན༌ ཐོབ༌ཅེས༌ལ༌ གོའེ༌ཀ༌ ལག༌པ༌ བོར༌ཅེས༌, ཤི༌ཁན༌གུན༌ སོན༌ཏེའ༌ ལང༌ཅེས༌ དང༌ ཐའ༌མེད༌པའེ༌ ཁྲིམས༌ཅད༌ གུན༌ནི༌ སྐོར༌ལ༌ ཏ༌རུང༌ མང༌ང༌ སླབ༌བྱ༌ ལེན༌གོས༌ མེད༌པ༌ ཨིན༌ནོག༌། 
HEB.6.3	ཡང༌ དཀོན༌མཆོག༌གི༌ ཐུགས༌དོད༌ ཡོད༌ན༌ ང༌དང༌གུན༌ ལྡན༌ཁན༌ནི༌ སླབ༌བྱའེ༌ ནང༌ང༌ ཀྱེན༌ལ༌ ཆེན༌།
HEB.6.4	གྱོད༌པ༌ ཅོ༌ཅེས༌སི༌ ཕིའ༌ འི༌ མི༌གུན༌ ལོགས༌ཏེ༌ མ༌ནེ༌ ཁྱོང༌ཉན༌ན༌ མ༌ནོག༌, ཀ༌གུན༌ལ༌ མ༌ཤི༌ཀའེ༌ སྐོར༌ལ༌ ལོན༌བོའེ༌ ཧ༌གོ༌ གང༌པོ༌ ཡོད༌, ནམ༌ཁའེ༌ བྱིན༌ལབས༌གུན༌ནི༌ བྲོད༌ ཉོངས༌, ཡང༌ དམ༌པའེ༌ ཐུག༌ཉིད༌དི༌ ནང༌ང༌ དྲེས༌, 
HEB.6.5	དཀོན༌མཆོག༌གི༌ བཀའ༌ ཟང༌པོའེ༌ ཡང༌ དཀོན༌མཆོག༌གི༌ རྒྱལ༌སྲིད༌ ཡོང༌ཅེས༌ཅན༌ནི༌ ཁྱུད༌གུན༌ནི༌ ཐོང༌ངོམས༌ ཡོད༌། 
HEB.6.6	ཡང༌ སྟིང༌ནེ༌ ཁོང༌གུན༌ དཀོན༌མཆོག༌ནེ༌ རྒྱུར༌ཏེ༌ ཐག༌རིང༌ང༌ སོང༌། འི༌ཙོགས༌སི༌ མི༌གུན༌ གྱོད༌སེམས༌སི༌ ནང༌ང༌ ལོགས༌ཏེ༌ ཁྱོང༌ཅེས༌པོ༌ ཉན༌ན༌ མ༌ནོག༌། དཀོན༌མཆོག༌གི༌ སྲས༌ ཕང༌ཅེས༌པོའེ༌, ཁོང༌གུན༌ནི༌ མ༌ཤི༌ཀའ༌ ཡང༌སྐྱར༌ རྐྱང༌ཤིང༌ངི༌ཀ༌ རྐྱང༌ཅེས༌ ཡང༌ མི༌གུན༌ནི༌ དུན༌ལ༌ ཁྲེལ༌བ༌ སྟན༌ཅེས༌ དང༌ཙོགས༌ ཅོས༌ཏེ༌ ཨིན༌ནོག༌།
HEB.6.7	ས༌ཀྱད༌དི༌ ནང༌ང༌ ཆར༌པ༌ ཐིམས༌ཏེ༌ ཞིང༌བད༌པ༌གུན༌ལ༌ སྟོན༌ཐོགས༌ རྒྱལ༌ལ༌ སྨིན༌ཅེས༌པོའེ༌ཀ༌ དཀོན༌མཆོག༌གི༌ བྱིན༌ལབས༌ ཡོད༌ཏེ༌ ཨིན༌ནོག༌། 
HEB.6.8	ཨིན༌ནའང༌ ཚེར༌མང༌ དང༌ ལྗང༌ཙེར༌ སྐྱེ༌ཁན༌ནི༌ ཞིང༌, ཕན༌མི༌ཐོགས༌ཤིག༌ ཨིན༌ནོག༌། ཏེ༌ ཞིང༌བོའ༌ ངན༌ ཕོག༌ཏེ༌ མེའ༌ཏུག༌ག༌ ཛད༌ད༌ནོག༌།
HEB.6.9	གཅེས༌པའེ༌ ཛ༌འོ༌གུན༌ ཞན༌ ང༌ཞའེ༌ ཏེ༌ཙོགས༌སི༌ སྤེ༌ར༌ ཏང༌ནའང༌, ཁྱོ༌ཞ༌གུན༌ནི༌ མི༌ཚེ༌ ཕུད༌ཚུལ༌བོ༌ ཐར༌པ༌ ཐོབ༌ཅེས༌ཅན༌གུན༌ ཙོགས༌, ཡོད༌ཅེས༌ལ༌ ང༌ཞའ༌ ལོ༌ཁྱེལ༌ རག༌། 
HEB.6.10	དཀོན༌མཆོག༌ ནི༌ མི༌འོས༌པ༌ ཛད༌ཁན༌ཞིག༌ ཞུགས༌ཏེ༌ མ༌ནོག༌། ཁྱོ༌ཞ༌གུན༌ནི༌ ཁོང༌ངི༌ ཏོན༌ལ༌ ཙམ༌ཤིག༌གི༌ རྩོན༌གྲུས༌ དང༌ ཞན༌ཡང༌ དད༌པ༌ཅན༌གུན༌ལ༌ རོགས༌ ཅོས༌, ཡང༌ ཏ༌རུང༌ངའང༌ ཅོ༌ཅེས༌པོའེ༌ དཀོན༌མཆོག༌ག༌ གཅེས༌པ༌ སྟན༌ཁན༌བོ༌, ཁོང༌ངི༌ མ༌ནེ༌ རྗེད༌ད༌ མི༌ཛད༌། 
HEB.6.11	ཁྱོ༌ཞའ༌ སོན༌ཏེའ༌ ཡོད༌ ཟ༌ནེ༌, ཞན༌མ༌གུན༌ལ༌ གཅེས༌པ༌ ཅོ༌ཅེས༌པོ༌ ང༌ཞའེ༌ དོད༌པ༌ ཆེན༌མོ༌ ཨིན༌། ཏེ༌ཟུག༌ ཅོ༌ཅེས༌པོའེ༌ ཁྱོ༌ཞ༌གུན༌ནི༌ རེ༌ཝ༌ ཅོ༌ཁན༌བོ༌ དྲན༌དྲ༌ གྲུབ༌ ཐུབ༌ཨིན༌། 
HEB.6.12	ཁྱོ༌ཞ༌གུན༌ ལས༌མི༌ལམ༌ རྒྱུར༌ མ༌གོས༌། ཨིན༌ནའང༌ དད༌པ༌ དང༌ སྙིང༌རུས༌ གུན༌ནི༌ ཞས༌ཏེ༌, དཀོན༌མཆོག༌གི༌ ཞལ༌ཆད༌ ཛད༌ཁན༌ ནོར༌སྐལ༌ལ༌, ཐོབ༌ཁན༌གུན༌ནི༌ སྤེའེ༌ཀ༌ གྲུལ༌ཅེས༌པོ༌ ང༌ཞའེ༌ དོད༌པ༌ ཨིན༌།
HEB.6.13	དཀོན༌མཆོག༌གི༌ ཨབ༌ར༌ཧམ༌མ༌ ཞལ༌ཆད༌ ཛད༌ ཟ༌ནེ༌, མནའ༌ ཁུར༌ཅེས༌ལ༌ ཞན༌སུ༌ཞིག༌གའང༌ ཁོང༌ངི༌ སང༌ ཀྲག༌ག༌ཞིག༌ མེད༌ པ༌སང༌, དཀོན༌མཆོག༌གི༌ ཁོང༌རང༌ངི༌ ཚན༌ནི༌ ནང༌ང༌ མནའ༌ ཁུར༌ར༌ ཛད༌ཏེ༌ མོལས༌,
HEB.6.14	"ངའེ༌ ཏན༌ཏན༌ལ༌ ཁྱོ༌རང༌ང༌ བྱིན༌ལབས༌ ཏངས༌ཏེ༌
HEB.6.14	ཁྱོ༌རང༌ངི༌ ཕོར༌རྒྱུད༌གུན༌ མ༌མང༌པོ༌ ཕེལ༌ཅུག༌ཨིན༌།"
HEB.6.15	ཡང༌ ཨབ༌ར༌ཧམ༌མི༌ ཟོད༌པ༌ ཉམ༌པོ༌ སྲུངས༌པ༌, ཁོའ༌ དཀོན༌མཆོག༌གི༌ ཞལ༌ཆད༌ ཛད༌ཁན༌བོ༌ ཐོབ༌།
HEB.6.16	མནའ༌ ཁུར༌ ཟ༌ནེ༌, མི༌གུན༌ནི༌ ཁོ༌རང༌གུན༌ནི༌ སང༌ ཀྲག༌ག༌ཞིག༌གི༌ མནའ༌ ཁུར༌ར༌ནོག༌, ཡང༌ མནའ༌ ཁུར༌ཅེས༌པོའེ༌ ཁོང༌གུན༌ནི༌ ཟེར༌ཁན༌བོ༌ སྟན༌པོ༌ ཅོས༌ཏེ༌ ཟེར༌རྒྱུ༌གུན༌ མེད༌ཁན༌ ཅོའ༌ནོག༌། 
HEB.6.17	ཏེན༌ན༌ ཙོགས༌ལ༌, ཞལ༌ཆད༌ ཐོབ༌ཁན༌གུན༌ལ༌, དཀོན༌མཆོག༌ ཁོང༌རང༌ངི༌ ཐུགས༌སམ༌མི༌ ནང༌ང༌ མ༌ནེ༌ མི༌རྒྱུར༌ཅེས༌ ཨིན༌ཁན༌བོ༌, ཏན༌ཏན༌ སལ༌པོ༌ ཅོ༌ཅེས༌སི༌ ཕིའ༌ ཁོང༌ངི༌ མནའ༌ ཁུར༌ར༌ ཛདས༌། 
HEB.6.18	སོང༌པ༌སང༌ དཀོན༌མཆོག༌གི༌ ཞལ༌ཆད༌ དང༌ མནའ༌ ཉིས༌ཀོ༌ སལ༌ལ༌ ཛདས༌། འི༌ ཉིས༌ཀོ༌ མ༌ནེ༌ མི༌རྒྱུར༌, ཅིའ༌ཟེར༌ན༌ དཀོན༌མཆོག༌ག༌ ཟུན༌ སལ༌ མ༌ནེ༌ ཉན༌ན༌ མ༌ནོག༌། ཏེ༌བོའེ༌ཕིའ༌ ང༌དང༌གུན༌ནི༌ ཐོབ༌ཅེས༌ཅན༌ནི༌ ཐར༌པའེ༌ རེ༌ཝ༌བོའ༌ ཐམས༌ཏེ༌, དཀོན༌མཆོག༌གི༌ ཆག༌གི༌ ཡོག༌ག༌ སྐྱོབ༌བ༌ ཛད༌ཅེས༌ལ༌ ཁོང༌ངི༌ དུན༌ལ༌ བང༌ཏང༌ཁན༌ ང༌དང༌གུན༌ལ༌ ལོ༌ཁྱེལ༌ ཆེན༌མོ༌ བོར༌ཐུབ༌བ༌ནོག༌། 
HEB.6.19	འི༌ རེ༌ཝ༌བོའེ༌ ང༌དང༌གུན༌ནི༌ སེམས༌པོ༌ སྟན༌པོ༌, མ༌ནེ༌ སྐུལ༌མི༌ཉན༌ཅེས༌སི༌ བྲག༌
HEB.6.20	ཡེ༌ཤུ༌ ཏེ༌རུ༌ ང༌དང༌གུན༌ནི༌ ཏོན༌ལ༌ སྔུན༌ལ༌ སྐྱོད༌ ཚར༌ཏེ༌, མེལ༌ཀི༌ཟེ༌དེག༌ ཙོགས༌ལ༌ ཁོང༌ དུས༌རྒྱུན༌ནི༌ ཕིའ༌ ང༌དང༌གུན༌ནི༌ བླ༌མ༌ ཆེན༌མོ༌ རྒྱུར༌ར༌ ཛད༌ཏེ༌ ཨིན༌ནོག༌།
HEB.7.1	མེལ༌ཀི༌ཟེ༌དེག༌ ནི༌ ཤ༌ལེམ༌མི༌ རྒྱལ༌སའེ༌ རྒྱལ༌པོ༌ དང༌ ཚང༌མའེ༌སང༌ ཀྲག༌པོ༌ དཀོན༌མཆོག༌གི༌ བླ༌མ༌ ཨིན༌པིན༌། ཨབ༌ར༌ཧམ༌མི༌ རྒྱལ༌པོ༌གུན༌ནི༌ རྒྱབ༌གལ༌ལ༌ མག༌ ཏངས༌ཏེ༌ རྒྱལ༌ཁའ༌ ཐོབ༌ཏེ༌ ལོགས༌ཏེ༌ ཡོངས༌ ཟ༌ནེ༌, མེལ༌ཀི༌ཟེ༌དེག༌ག༌ ཁོ༌ ཐུག༌, ཡང༌ ཁོང༌ངི༌ ཨབ༌ར༌ཧམ༌མ༌ བྱིན༌ལབས༌ སལས༌། 
HEB.7.2	ཏེ༌ནེ༌ ཨབ༌ར༌ཧམ༌མི༌ མག༌གི༌ ནང༌ང༌ ཐོབ༌ཁན༌ ནོར༌ ཚང༌མའེ༌ ནང༌ནེ༌ རྕུ༌ཁག༌ཅིག༌, མེལ༌ཀི༌ཟེ༌དེག༌ག༌ ཕུལས༌། མེལ༌ཀི༌ཟེ༌དེག༌ མིང༌བོའེ༌ ཏོན༌ དང༌པོ༌ ནི༌, "རྒྱལ༌པོ༌ དྲང༌པོ༌" ཡང༌ ཤ༌ལེམ༌མི༌ རྒྱལ༌པོའེ༌ ཏོན༌བོ༌ ནི༌, "ཞི༌དེའེ༌ རྒྱལ༌པོ༌" ཨིན༌ནོག༌། 
HEB.7.3	ཁོང༌ངི༌ ཨ༌བ༌, ཨ༌མ༌ ཡ༌ ཕ༌མེས༌པོ༌ མ༌ཚད༌, ཁོང༌ སྐྱེ༌ཅེས༌ ཡ༌ ཤི༌ཅེས༌སི༌ སྐོར༌ལ༌ ཅའང༌ ཤད༌རྒྱུ༌ མེད༌ཏེ༌ ཨིན༌ནོག༌། དཀོན༌མཆོག༌གི༌ སྲས༌ ཙོགས༌ལ༌ ཁོང༌ དུས༌རྒྱུན༌ བླ༌མ༌ཞིག༌ ལུས༌།
HEB.7.4	སམ༌བ༌ ཏོང༌ཤིག༌གའང༌, མེལ༌ཀི༌ཟེ༌དེག༌ ཙམ༌ཤིག༌གི༌ ཀྲག༌པོ༌ ཞུགས༌ཏེ༌ མ༌ནོག༌། ཨིས༌ར༌ཨེལ༌ལི༌ ཕ༌མེས༌པོ༌ མིང༌ཅན༌ ཨབ༌ར༌ཧམ༌མིའང༌ མག༌གི༌ ནང༌ང༌ ཐོབ༌ཁན༌ ཚང༌མའེ༌ ནང༌ནེ༌ རྕུ༌ཁག༌ཅིག༌ ཁོང༌ང༌ ཕུལས༌། 
HEB.7.5	ཏ༌ མོ༌ཟེས༌སི༌ ཁྲིམས༌ ནང༌ཞིན༌ལ༌, ལི༌ཝི༌ ཕོར༌རྒྱུད༌ནེ༌ ཨིན༌ཁན༌ནི༌ བླ༌མ༌གུན༌ནི༌ ཨིས༌ར༌ཨེལ༌པ༌གུན༌ནི༌ ཀ༌ནེ༌ རྕུ༌ཁག༌ཅིག༌ ལྡུ༌ཆོགས༌སད༌པིན༌, ཀ༌གུན༌ནའང༌ ཨབ༌ར༌ཧམ༌མི༌ ཕོར༌རྒྱུད༌ ཨིན༌ནོག༌། 
HEB.7.6	ཨིན༌ནའང༌ ལི༌ཝི༌པའེ༌ ཕོར༌རྒྱུད༌ནེ༌ མན༌ཁན༌ནི༌ མེལ༌ཀི༌ཟེ༌དེག༌གིའང༌ ཨབ༌ར༌ཧམ༌མི༌ ཀ༌ནེ༌ རྕུ༌ཁག༌ཅིག༌ ལེན༌ཏེ༌ དཀོན༌མཆོག༌གི༌ ཞལ༌ཆད༌ ཐོབ༌ཁན༌ནི༌ ཨབ༌ར༌ཧམ༌མའ༌ བྱིན༌ལབས༌ ཏངས༌། 
HEB.7.7	ཡང༌ ཐེ༌ཚོམས༌ མ༌ནེ༌ མེད༌པ༌, བྱིན༌ལབས༌ ཏང༌ཁན༌བོ༌ བྱིན༌ལབས༌ ལེན༌ཁན༌བོའེ༌ སང༌ ཆེའ༌ ཨིན༌ནོག༌།
HEB.7.8	རྕུ༌ཁག༌ཅིག༌ ལེན༌ཁན༌ནི༌ བླ༌མ༌གུན༌, ཤིའ༌ནོག༌, ཨིན༌ནའང༌ མེལ༌ཀི༌ཟེ༌དེག༌ བླ༌མ༌གུན༌ནི༌ སང༌ ཀྲག༌ག༌ ཨིན༌ནོག༌, ཅིའ༌ཟེར༌ན༌ སུང༌རབས༌སི༌ ནང༌ང༌ ཁོང༌ ཤི༌ཁན༌ནི༌ སྐོར༌ལ༌ བྲིས༌ཏེ༌ མེད༌ པ༌སང༌, ཁོང༌ དུས༌རྒྱུན༌ སོན༌ཏེའ༌ ལུས༌ཁན༌ ཐེའ༌ནོག༌། 
HEB.7.9	འི༌བོའང༌ ཟེར༌ཉན༌ཅེས༌ ཨིན༌ནོག༌, རྕུ༌ཁག༌ཅིག༌ ལེན༌ཁན༌ནི༌ ལི༌ཝི༌པ༌གུན༌ནི༌ མེལ༌ཀི༌ཟེ༌དེག༌ག༌ རྕུ༌ཁག༌ཅིག༌ ཏངས༌ཏེ༌ ཨིན༌ནོག༌, ནམ༌ ཁོང༌གུན༌ནི༌ ཕ༌མེས༌པོ༌ ཨབ༌ར༌ཧམ༌མི༌ མེལ༌ཀི༌ཟེ༌དེག༌ག༌ རྕུ༌ཁག༌ཅིག༌ ཕུལས༌། 
HEB.7.10	ཅིའ༌ཟེར༌ན༌ མེལ༌ཀི༌ཟེ༌དེག༌ ཨབ༌ར༌ཧམ༌མ༌ ཐུག༌ ཟ༌ནེ༌, ལི༌ཝི༌པ༌གུན༌ མ༌སྐྱེའ༌ ཨིན༌པིན༌, ཨིན༌ནའང༌ ཁོང༌གུན༌ནི༌ ཕ༌མེས༌པོ༌, ཨབ༌ར༌ཧམ༌མི༌ ཁྲག༌གི༌ ནང༌ང༌ ཁོང༌གུན༌ ཡོད༌ཏེ༌ ཨིན༌པིན༌།
HEB.7.11	གལ༌ཏེས༌ ཁྲིམས༌སི༌ མག༌ལྡན༌ ཨིན༌ཁན༌ནི༌ ལི༌ཝི༌པའེ༌ ཕོར༌རྒྱུད༌ བླ༌མའེ༌ ལས༌གུན༌ རྒྱུད༌ཏེ༌, དཀོན༌མཆོག༌གི༌ དུན༌ལ༌ ཁྲངས༌པོ༌ རྒྱུར༌ཐུབ༌བད༌པིན༌ན༌, ཏེ༌ནེ༌ ཅི༌ཕིའ༌ དཀོན༌མཆོག༌ག༌ ཡང༌ སོ༌སོ༌ བླ༌མའེ༌ རིག༌ཤིག༌ ཙུག༌ག༌ ཛད༌གོས༌, ཀ༌ བླ༌མ༌བོ༌ ཨ༌རོན༌ནི༌ རྒྱུད༌ནེ༌ མན༌པ༌ མེལ༌ཀི༌ཟེ༌དེག༌ ཙོགས༌ ཨིན༌པིན༌།
HEB.7.12	ཏ༌ ནམ༌ བླ༌མའེ༌ རྒྱུད༌བོ༌ རྒྱུར༌ན༌ ཏེ༌ནེ༌ ཁྲིམས༌སི༌ ནང༌ངའང༌ རྒྱུར༌ཇ༌ ཡོང༌གོས༌། 
HEB.7.13	ངའེ༌ སྤེ༌ར༌ ཏང༌ཁན༌ནི༌ བླ༌མ༌བོ༌ ལི༌ཝི༌ ཕོར༌རྒྱུད༌ནེ༌ མན༌པ༌, ཞན༌ཡང༌ ཕོར༌རྒྱུད༌ཤིག༌ནེ༌ ཨིན༌ནོག༌, ཀ༌གུན༌ནི༌ ཆོད༌ཁྲིའི༌ཀ༌ མ༌ནེ༌ ཞབ༌སྟོག༌ མ༌ཞུའ༌ ཨིན༌པིན༌། 
HEB.7.14	ངའེ༌ ཟེར༌ཅེས༌སི༌ ཏོན༌བོ༌ ནི༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ ཡ༌ཧུ༌དཱའེ༌ ཕོར༌རྒྱུད༌ནེ༌ སྐྱོད༌ད༌ ཛད༌ཏེ༌ ཨིན༌ནོག༌། ཡང༌ མོ༌ཟེས༌སི༌, ཏེ༌ ཕོར༌རྒྱུད༌ནེ༌ བླ༌མ༌ སྐྱོད༌ཁན༌ནི༌ སྐོར༌ལ༌ མ༌ནེ༌ མོལ༌ལ༌ ཛད༌ཏེ༌ མི༌དུག༌།
HEB.7.15	མེལ༌ཀི༌ཟེ༌དེག༌ ཙོགས༌ལ༌ བླ༌མ༌ སོ༌སོ༌ཞིག༌ བྱུང༌ཅེས༌པོའེ༌, འི༌ རྒྱུར༌ཇ༌བོ༌ མ༌ སལ༌པོ༌ སོང༌ཏེ༌ ཨིན༌ནོག༌། 
HEB.7.16	ཁྲིམས༌ ནང༌ཞིན༌ ལི༌ཝིའི༌ ཕོར༌རྒྱུད༌ནེ༌ ཡིན༌ཅེས༌པོའེ༌, གཙོ༌བོ༌ ཡེ༌ཤུ༌ བླ༌མ༌ རྒྱུར༌ར༌ མ༌ཛདས༌, ཨིན༌ནའང༌ མ༌ནེ༌ ཤིག༌ མི༌ཉན༌ཅེས༌སི༌ ཁྱུད༌ཅན༌ མི༌ཚེའེ༌ ཞས༌ཏེ༌, ཁོང༌ བླ༌མ༌ རྒྱུར༌ར༌ ཛདས༌། 
HEB.7.17	དམ༌པའེ༌ སུང༌རབས༌སི༌ ནང༌ང༌ ཁོང༌ངི༌ སྐོར༌ལ༌, "མེལ༌ཀི༌ཟེ༌དེག༌ ཙོགས༌ལ༌ ཉེ༌རང༌ དུས༌རྒྱུན༌ནི༌ ཕིའ༌ བླ༌མ༌ ཨིན༌" མོལ༌ཏེ༌ ཡོད༌ཏེ༌ ཨིན༌ནོག༌།
HEB.7.18	འོ༌ན༌, བླ༌མ༌ རྒྱུར༌ཅེས༌ལ༌, སྔུན༌མའེ༌ གོས༌སྡོམ༌གུན༌ ཐེན༌ཏེ༌ མེད༌ཏེ༌ ཨིན༌ནོག༌, ཅིའ༌ཟེར༌ན༌ ཏེ༌བོ༌ འུ༌ཐུགས༌ དང༌ ཕན༌མི༌ཐོགས༌ ཡོད༌པིན༌། 
HEB.7.19	ཁྲིམས༌སི༌ ཅི༌ཞིག༌གའང༌ ཛོམས༌པོ༌ མ༌ཅོས༌། ཨིན༌ནའང༌ ཏ༌ དག༌ས༌ ང༌དང༌གུན༌ལ༌ སྔུན༌ནི༌ སང༌ རེ༌ཝ༌ མང༌ང༌ ཀྲག༌པོ༌ཞིག༌ ཡོད༌ཏེ༌ ཨིན༌ནོག༌, ཀ༌བོའེ༌ ང༌དང༌གུན༌ དཀོན༌མཆོག༌ དང༌ ཉེ༌མོའ༌ ཁྱེར༌ར༌ནོག༌།
HEB.7.20	དཀོན༌མཆོག༌གི༌ མནའ༌ ཁུར༌ར༌ ཛད༌ཏེ༌ འི༌བོ༌ སྟན༌པོ༌ ཛདས༌། ཨ༌རོན༌ནི༌ ཕོར༌རྒྱུད༌ ཏེ༌ཙོགས༌སི༌ མནའ༌ མ༌ཁུར༌ར༌ བླ༌མ༌ རྒྱུར༌ཏེ༌ ཨིན༌ནོག༌། 
HEB.7.21	ཨིན༌ནའང༌ ཡེ༌ཤུ༌ མནའ༌ ཉམ༌པོ༌ བླ༌མ༌ རྒྱུར༌ར༌ ཛདས༌, ནམ༌ ཁོང༌ང༌ དཀོན༌མཆོག༌གི༌ མོལས༌,
HEB.7.21	"གཙོ༌བོ༌ དཀོན༌མཆོག༌གི༌ མནའ༌ ཁུར༌ར༌ ཛདས༌,
HEB.7.21	ཡང༌ ཁོང༌ངི༌ ཏེ༌བོ༌ ཅག༌ག༌ མི༌ཛད༌,
HEB.7.21	'ཁྱོ༌རང༌ དུས༌རྒྱུན༌ནི༌ ཕིའ༌ བླ༌མ༌ ཨིན༌'།"
HEB.7.22	ཏེ༌ མནའ༌བོའེ༌ ཞས༌ཏེ༌ དཀོན༌མཆོག༌གི༌ ང༌དང༌གུན༌ལ༌ ཆད༌དོན༌ མ༌ རྒྱལ༌ལ༌ཞིག༌ ཛད༌ཁན༌བོ༌, ཡེ༌ཤུའི༌ ཏན༌ཏན༌ ཅོའ༌ ཛདས༌།
HEB.7.23	སྔུན༌མའེ༌ ཚིར༌ཀའེ༌ ནང༌ང༌, བླ༌མ༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ཤི༌ཅེས༌པོའེ༌ ཁོང༌གུན༌ལ༌ བླ༌མའེ༌ ལས༌པོ༌ དུས༌རྒྱུན༌ནི༌ ཕིའ༌ ཅོ༌ མ༌ཉན༌། 
HEB.7.24	ཨིན༌ནའང༌ ཡེ༌ཤུ༌ དུས༌རྒྱུན༌ སོན༌ཏེའ༌ ལུས༌ པ༌སང༌, ཁོང༌ངི༌ བླ༌མའེ༌ ཆག༌ལས༌པོ༌ དུས༌རྒྱུན༌ ལུས༌ས༌ ཛད༌ཨིན༌། 
HEB.7.25	ཏེ༌བོའེ༌ཕིའ༌ ཁོང༌ རྒྱུད༌ཏེ༌, དཀོན༌མཆོག༌གི༌ཀ༌ ཡོང༌ཁན༌གུན༌ ཁོང༌ངི༌ དུས༌རྒྱུན༌ནི༌ ཕིའ༌ སྐྱོབ༌ ཐུབ༌ཨིན༌། ཏེ༌ མི༌གུན༌ནི༌ ཕིའ༌ དཀོན༌མཆོག༌ག༌ ཞུ༌ཝ༌ ཕུལ༌ཅེས༌ལ༌, ཁོང༌ དུས༌རྒྱུན༌ ཞུག༌ས༌ ཛད༌ད༌ནོག༌།
HEB.7.26	ཏེ༌ཙོགས༌སི༌ བླ༌མ༌ ཆེན༌མོའེ༌ ང༌དང༌ངི༌ གོས༌སྡོམ༌གུན༌ གྲུབ༌ ཅུག༌ག༌ནོག༌། ཁོང༌ ནི༌, དམ༌པ༌, སྐྱོན༌མེད༌, རྩང༌མ༌, སྡིག༌ཅན༌གུན༌ནེ༌ སོ༌སོ༌ ཕེའ༌ ཛད༌ཁན༌ དང༌ ནམ༌ཁའེ༌ ནང༌ང༌ རྩི༌ཝ༌ ཆེ༌ཤོག༌ཅན༌ནི༌ ཀོ༌ས༌ ཐོབ༌བ༌ ཛད༌ཁན༌བོ༌ ཞུགས༌ཏེ༌ ཨིན༌ནོག༌། 
HEB.7.27	ཞན༌ བླ༌མ༌ ཆེན༌མོ༌གུན༌ ཙོགས༌ལ༌ ཁོང༌ང༌ གོ༌མ༌ ཁོ༌རང༌ངི༌ སྡིག༌པ༌, ཡང༌ ཏེ༌ནེ༌ ཞན༌མི༌གུན༌ནི༌ སྡིག༌པའེ༌ ཕིའ༌, ཞག༌དང༌ སྲོག༌ཆོད༌ ཕུལ༌གོས༌ མེད༌པ༌ ཨིན༌ནོག༌། ཅིའ༌ཟེར༌ན༌ ཡེ༌ཤུའི༌ ཁོང༌རང༌ ལན༌ཅིག༌ མི༌ཚང༌མའེ༌ ཕིའ༌ སྲོག༌ཆོད༌ལ༌ ཕུལ༌ལ༌ ཛདས༌། 
HEB.7.28	ཁྲིམས༌སི༌ འུ༌ཐུགས༌ཅན༌ནི༌ བླ༌མ༌ ཆེན༌མོ༌གུན༌ སྐོའ༌ནོག༌། ཨིན༌ནའང༌ ཁྲིམས༌སི༌ སྟིང༌ནེ༌ དཀོན༌མཆོག༌གི༌ མནའ༌ ཉམ༌པོ༌ ཁོང༌རང༌ངི༌ སྲས༌ ལྡམ༌མ༌ ཛདས༌, ཡང༌ ཁོང༌ངི༌ སྲས༌པོ༌ ཛོམས༌པོ༌ བླ༌མ༌ ཆེན༌མོ༌ དུས༌རྒྱུན༌ནི༌ ཕིའ༌ ཅོའ༌ ཛདས༌།
HEB.8.1	ངའེ༌ ཟེར༌ཅེས༌སི༌ ཏོན༌བོ༌ ནི༌, ང༌དང༌གུན༌ལ༌ བླ༌མ༌ ཆེན༌མོ༌ཞིག༌ ཡོད༌ཏེ༌ ཨིན༌ནོག༌། ཁོང༌ ནི༌ ནམ༌ཁའེ༌ ནང༌ང༌ ཟིར༌རྗིད༌ཅན༌ནི༌ དཀོན༌མཆོག༌གི༌ ཞུགས༌ཁྲིས༌སི༌ ཡས༌ ཆོགས༌ལ༌ རྩི༌ཝ༌ཅན༌ནི༌ ནས༌སའེ༌ཀ༌ ཞུགས༌ཁན༌བོ༌ ཨིན༌། 
HEB.8.2	ཡང༌ ནམ༌ཁའེ༌ ཀུར༌, ངོས༌པོའེ༌ ཅོལ༌སའེ༌ ནས༌སའེ༌ ནང༌ང༌ བླ༌མའེ༌ ཚུལ༌ལ༌ ཞབ༌སྟོག༌ ཞུའ༌ ཛད༌ད༌ནོག༌, ཀ༌བོ༌ མིའི༌ མ༌ཅོའ༌ གཙོ༌བོ༌ དཀོན༌མཆོག༌གི༌ ཅོའ༌ ཛད༌ཏེ༌ ཨིན༌ནོག༌།
HEB.8.3	བླ༌མ༌ ཆེན༌མོ༌ ཚང༌མ༌, སྐྱེས༌ དང༌ སྲོག༌ཆོད༌ གུན༌ ཕུལ༌ཅེས༌ལ༌ སྐོའ༌ ཛད༌ པ༌སང༌, ང༌དང༌གུན༌ནི༌ ནམ༌ཁའེ༌ བླ༌མ༌ ཆེན༌མོའང༌ ཕུལ༌ཅེས༌ལ༌ ཆོད༌པ༌ཞིག༌ ཡོང༌གོས༌། 
HEB.8.4	གལ༌ཏེས༌ ཁོང༌, འི༌ ཇིག༌རྟེན༌ནི༌ཀ༌ ཞུགས༌ཏེ༌ ཡོད༌པིན༌ན༌ ཏེ༌ནེ༌ ཁོང༌ བླ༌མ༌ཞིག༌ ཨིན༌ ཁོ༌རང༌ མན༌གྲོ༌, ཅིའ༌ཟེར༌ན༌ འི༌རུ༌ ཁྲིམས༌ ནང༌ཞིན༌ ཆོད༌པ༌ ཕུལ༌ཁན༌ནི༌ བླ༌མ༌གུན༌ ཡོད༌ཏེ༌ ཨིན༌ནོག༌། 
HEB.8.5	བླ༌མ༌གུན༌ནི༌ ཞབ༌སྟོག༌ ཞུ༌ཨིན༌ ཅོལ༌སའེ༌ ནས༌ས༌བོ༌ ནམ༌ཁའེ༌ ནང༌ང༌ ཡོད༌ཁན༌ནི༌ ངོས༌མ༌བོའེ༌ ཀྲིབ༌ཀྱག༌ ཙོགས༌ཤིག༌ ཨིན༌ནོག༌། ཏེན༌ན༌བོའེ༌ཕིའ༌ མོ༌ཟེས༌སི༌ ཀུར༌ ཅོ༌ཅེས༌པོ༌ གོ༌ཟུག༌ ཅོ༌ ཟ༌ནེ༌, དཀོན༌མཆོག༌གི༌ ཁོའ༌ སྤང༌པུད༌ད༌ ཛད༌ཏེ༌ མོལས༌, "ངའེ༌ ཁྱོ༌རང༌ང༌ རི༌ཀ༌ ཤད༌ཁན༌ ནང༌ཞིན༌, ཏེ༌ ཀུར༌བོ༌ ཅོ༌ཅེས༌སི༌ ནང༌ང༌ ཚིར༌ དང༌ ཀུར༌རི༌ རིང༌ དང༌ ཞང༌ ཚང༌མ༌ ཏན༌ཏན༌ ཅོ༌གོས༌།
HEB.8.6	ཨིན༌ནའང༌ ཏ༌ དཀོན༌མཆོག༌གི༌ ང༌དང༌ངི༌ བླ༌མ༌ ཆེན༌མོ༌ ཡེ༌ཤུའ༌, སྔུན༌མའེ༌ བླ༌མ༌གུན༌ནི༌ སང༌ མང༌ང༌ རྒྱས༌པ༌ ཞབ༌སྟོག༌ ཞུ༌ཅེས༌ཤིག༌ སལ༌ལ༌ ཛད༌ཏེ༌ ཨིན༌ནོག༌། ཏེན༌ན༌ ཙོགས༌ལ༌ ཁོང༌ངི༌ དཀོན༌མཆོག༌ དང༌ ང༌དང༌གུན༌ནི༌ པར༌ལ༌ ཆད༌དོན༌ སོ༌མ༌ ཛད༌ཁན༌བོ༌ སྔུན༌མའེ༌ སང༌ རྒྱས༌ས༌ ཨིན༌ནོག༌། ཏེ༌བོའེ༌ ནང༌ང༌ དཀོན༌མཆོག༌གི༌ ཀ༌ནེ༌ ང༌དང༌ང༌ ཐོབ༌ཅེས༌ཅན༌ནི༌ བྱིན༌ལབས༌གུན༌, མང༌ང༌ རྒྱལ༌ལ༌ ཞལ༌ཆད༌ཞིག༌གི༌ཀ༌ སྟེན༌ཏེ༌ ཨིན༌ནོག༌།
HEB.8.7	གལ༌ཏེས༌ གོ༌མའེ༌ ཆད༌དོན༌བོ༌ སྐྱོན༌མེད༌ཤིག༌ ཡོད༌པིན༌ན༌, ཏེ༌ནེ༌ ཏེ༌བོའེ༌ ཚབས༌ལ༌ ཆད༌དོན༌ ཉིས༌པའེ༌ གོས༌སྡོམ༌ མེད༌གྲོ༌། 
HEB.8.8	ཨིན༌ནའང༌ དཀོན༌མཆོག༌གི༌ མི༌གུན༌ནི༌ ནང༌ང༌ སྐྱོན༌ ཟིགས༌པ༌ མོལས༌,
HEB.8.8	"ཞག༌པོ༌ སླེབ༌པིན༌ ཨིན༌ནོག༌ གཙོ༌བོ༌ དཀོན༌མཆོག༌གི༌ མོལས༌,
HEB.8.8	ངའེ༌ ཨིས༌ར༌ཨེལ༌ དང༌ ཡ༌ཧུ༌དཱ༌པ༌ མི༌གུན༌ ཉམ༌པོ༌ ཆད༌དོན༌ སོ༌མ༌ཞིག༌ ཅོ༌ཨིན༌།
HEB.8.9	འི༌ ཆད༌དོན༌བོ༌ ངའེ༌ ཁོང༌གུན༌ནི༌ ཕ༌མེས༌པོ༌གུན༌ ཉམ༌པོ༌ ཅོ༌ཁན༌བོ༌ ཙོགས༌ མི༌ཡོང༌,
HEB.8.9	ཀ༌ཟ༌ནེ༌ ངའེ༌ ཁོང༌གུན༌ལ༌ ལག༌པ༌ ཐམས༌ཏེ༌ ཨི༌ཇིབ༌ནེ༌ ཕི༌ལོག༌ག༌ ཁྲིད༌ཏེ༌ ཁྱེར༌པིན༌།
HEB.8.9	ཁོང༌གུན༌ ངའེ༌ ཆད༌དོན༌བོའེ༌ ནང༌ང༌ ཨིད༌ཤེས༌ཅན༌ མ༌ལུས༌པ༌,
HEB.8.9	ངའེ༌ ཁོང༌གུན༌ལ༌ རྒྱབ༌ རྒྱུར༌པིན༌, གཙོ༌བོའེ༌ མོལས༌།
HEB.8.10	ཨིན༌ནའང༌ ཏེ༌སྟིང༌ནེ༌ འི༌བོ༌ ནི༌ ཨིས༌ར༌ཨེལ༌པ༌གུན༌ ཉམ༌པོ༌
HEB.8.10	ཅོ༌ཅེས༌ཅན༌ནི༌ ཆད༌དོན༌ སོ༌མ༌ཞིག༌ ཨིན༌, གཙོ༌བོའེ༌ མོལས༌།
HEB.8.10	ངའེ༌ ང༌རང༌ངི༌ ཁྲིམས༌གུན༌ ཁོང༌གུན༌ནི༌ སམ༌བའེ༌ ནང༌ང༌ ཅུག༌ཨིན༌
HEB.8.10	ཡང༌ ངའེ༌ ཁོང༌གུན༌ནི༌ སྙིང༌གུན༌ནི༌ ནང༌ང༌ བྲི༌ཨིན༌།
HEB.8.10	ང༌ ཁོང༌གུན༌ནི༌ དཀོན༌མཆོག༌, ཡང༌ ཁོང༌གུན༌ ངའེ༌ མི༌གུན༌ རྒྱུར༌ཨིན༌།
HEB.8.11	ཡང༌ ཁོང༌གུན༌ནི༌ ཁོ༌རང༌ངི༌ ཁྱིམ༌ཚེས༌པ༌གུན༌ མ༌ཚད༌ ཉེན༌གུན༌ལའང༌
HEB.8.11	'ཁྱོ༌ཞའེ༌ གཙོ༌བོ༌ དཀོན༌མཆོག༌ ཤེས༌གོས༌' ཟེར༌ཏེ༌ སླབ༌གོས༌ མི༌ཡོང༌།
HEB.8.11	ཅིའ༌ཟེར༌ན༌ ཉམ༌ཤུང༌ནེ༌ ཀྲག༌པོ༌ ཚོག༌པ༌, ཁོང༌ ཚང༌མའེ༌ ངའ༌ ཤེས༌ཨིན༌།
HEB.8.12	ཡང༌ ངའེ༌ ཁོང༌གུན༌ནི༌ ངན༌པ༌གུན༌ལ༌ ཤགས༌པ༌ ཏང༌ཨིན༌
HEB.8.12	ཡང༌ ངའེ༌ ཁོང༌གུན༌ནི༌ སྡིག༌པ༌གུན༌ མ༌ནེ༌ ཨིད༌ཏུ༌ མི༌བོར༌།
HEB.8.13	དཀོན༌མཆོག༌གི༌ ཆད༌དོན༌ "སོ༌མའེ༌" ཞལ༌ཏ༌ སལ༌ལ༌ ཛད༌ ཟ༌ནེ༌, ཁོང༌ངི༌ སྔུན༌མའེ༌ ཆད༌དོན༌བོའེ༌ གོས༌སྡོམ༌ མེད༌ཁན༌བོ༌ སྟན༌ན༌ནོག༌། ཡང༌ སྙིང༌པ༌ དང༌ ཕན༌མི༌ཐོགས༌ གུན༌ གྱོགས༌པ༌ མེད༌ཁན༌ ཆའ༌ནོག༌།
HEB.9.1	དཀོན༌མཆོག༌གི༌ ཨིས༌ར༌ཨེལ༌པ༌གུན༌ ཉམ༌པོ༌ ཛད༌ཁན༌ནི༌ ཞལ༌ཆད༌ དང༌པོ༌བོའ༌, ཅོལ༌ཅེས༌སི༌ ཁྲིམས༌ དང༌, ཅོལ༌སའེ༌ ནས༌ས༌ ཡོད༌ཏེ༌ ཨིན༌ནོག༌། 
HEB.9.2	ཏེ༌ ཅོལ༌ཅེས༌སི༌ ཀུར༌བོའེ༌ ནང༌ང༌ ནང༌མིག༌ ཉིས༌ ཡོད༌པིན༌། ཅིག༌པོའེ༌ ནང༌ང༌ འོད༌སྟགས༌, ཅོག༌ཙེ༌ དང༌, ཅོག༌ཙེ༌ཀ༌ དམ༌པའེ༌ ཏ༌གི༌ གུན༌ ཡོད༌པིན༌, ཡང༌ འི༌ ནང༌བོའ༌ དམ༌པའེ༌ ནས༌ས༌ ཟེར༌རད༌པིན༌། 
HEB.9.3	ཏེ༌རུ༌ ཡོལ༌ལ༌ཞིག༌ ཡོད༌པིན༌ ཡང༌ ཡོལ༌ལེ༌ རྒྱབ༌ལོག༌པོའ༌ ཉིས༌པ༌ ནང༌མིག༌པོ༌ ཡོད༌པིན༌, ཀ༌བོའ༌ ཚང༌མའེ༌སང༌ ནས༌ས༌ དམ༌པ༌བོ༌ ཟེར༌རད༌པིན༌། 
HEB.9.4	ཏེ༌ནང༌ང༌ སྤོས༌ ཏུག༌སའེ༌ སེར༌རི༌ ཆོད༌ཁྲི༌ དང༌ ཆད༌དོན༌ནི༌ སྒམ༌ ཟེར༌ཁན༌ནི༌ ཤིང༌ངི༌ སྒམ༌, ཆོགས༌ ཚང༌མ༌ནེ༌ སེར༌རི༌ ཏུམས༌ཁན༌བོ༌ ཡོད༌པིན༌། ཏེ༌ སྒམ༌མི༌ ནང༌ཀུག༌ག༌ མན༌ན༌ ཟེར༌ཁན༌ནི༌ ཏ༌གི༌ གྱངས༌ཁན༌ནི༌ སེར༌རི༌ ནོད༌, ཨ༌རོན༌ནི༌ ཆག༌བེར༌ ལོ༌མ༌ སྐྱེས༌ཁན༌, ཡང༌ ཆད༌དོན༌ བྲི༌ཁན༌ནི༌ རྡོའ༌ ལེབ༌ལེབ༌ གུན༌ ཡོད༌པིན༌། 
HEB.9.5	སྒམ༌མི༌ ཁེ༌ཐོག༌པོའེ༌ཀ༌ ཤོག༌པ༌ ཡོད༌ཁན༌ནི༌ ཟིར༌རྗིད༌ཅན༌ སྲོག༌ཡོད༌ཁན༌ ཉིས༌སི༌ ཟོ༌ ཅོས༌ཏེ༌ ཡོད༌པིན༌, ཀ༌གུན༌ནི༌ ཤོག༌པའེ༌ དཀོན༌མཆོག༌གི༌ སྙིང༌རྗེ༌ ཐོབ༌སའེ༌ ནས༌ས༌བོ༌ ཀབས༌ཏེ༌ ཡོད༌པིན༌། དག༌ས༌ ཏེ༌གུན༌ནི༌ སྐོར༌ལ༌ ཞིབ༌སལ༌ ཅོས༌ཏེ༌ ཤད༌གོས༌ མེད༌པ༌ ཨིན༌ནོག༌།
HEB.9.6	འི༌ ཚང༌མ༌ རང༌རང༌ངི༌ ནས༌སའེ༌ཀ༌ བོར༌ཅེས༌སི༌ ལས༌པོ༌ ཚར༌ཏེ༌ སྟིང༌ནེ༌, བླ༌མ༌གུན༌ ཁོ༌རང༌གུན༌ནི༌ ཆོས༌སི༌ ཁག༌གུན༌ ཅོ༌ཅེས༌ལ༌ ཏེ༌ དང༌པོ༌ ནང༌བོའེ༌ ནང༌ང༌ ཞག༌དང༌ ཆའད༌པིན༌། 
HEB.9.7	ཨིན༌ནའང༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ བླ༌མ༌ ཆེན༌མོ༌ མ༌ནེ༌, སུ༌ཞིག༌གའང༌ ཆ༌ཆོགས༌ས༌ མེད༌པིན༌, ཏེ༌བོའང༌ ལོ༌ ཅིག༌གི༌ ནང༌ང༌ ལན༌ཕོག༌ ཅིག༌། ཡང༌ ཁོའེ༌ ཁོ༌རང༌ དང༌ མི༌གུན༌ནི༌ རྒྱུས༌ མེད༌པ༌ ཅོ༌ཁན༌ནི༌ སྡིག༌པ༌གུན༌ནི༌ ཕིའ༌, ཁྲག༌གི༌ ཆོད༌པ༌ ཕུལ༌ལད༌པིན༌། 
HEB.9.8	འི༌ ཁྲིམས༌གུན༌ ཅོ༌ཅེས༌པོའེ༌, ཏེ༌ ཚང༌མའེ༌སང༌ དམ༌པའེ༌ ནས༌ས༌, ཚང༌མའེ༌ ཕིའ༌ མ༌ཕེའ༌ ཨིན༌ཁན༌བོ༌ དམ༌པའེ༌ ཐུག༌ཉིད༌དི༌ སྔོན༌ ཅུག༌ག༌ ཛདས༌, ནམ༌ཚོག༌པ༌ ཏེ༌ ཅོལ༌སའེ༌ ཀུར༌བོ༌ ལུས༌།
HEB.9.9	ཏེ༌ ཅོལ༌ཅེས༌སི༌ ཚིར༌ཀ༌, ཡང༌ན༌ བླ༌མའེ༌ ཆོད༌པའ༌ ཕུལ༌ཁན༌ནི༌ སྐྱེས༌ དང༌ སྲོག༌ཆོད༌ གུན༌ནི༌, ཅོལ༌ཁན༌གུན༌ནི༌ སེམས༌གུན༌ རྩང༌མ༌ ཅོ༌ མ༌ཐུབ༌ཁན༌བོ༌ ནི༌ འི༌དུས༌སི༌ སྤེ༌ཞིག༌ ཨིན༌ནོག༌། 
HEB.9.10	ཏེ༌ སྙིང༌པ༌ ཚིར༌ཀ༌བོ༌ ཟའ༌ཅེས༌, ཐུང༌ཅེས༌ དང༌ རྩང༌མ༌ ཅོ༌ཅེས༌སི༌ ལུག༌སྲོལ༌གུན༌ ཉམ༌པོ༌ བྲེལ༌ཏེ༌ ཨིན༌ནོག༌, འི༌ཙོགས༌སི༌ ཟུགས༌པའེ༌ ཐོགས༌སི༌ ཚིར༌ཀ༌གུན༌ ཏེ༌ སོ༌མ༌ ཆད༌དོན༌ གོ༌ཟུག༌ ཆ༌ཆ༌ ཚག༌པ༌ ལུས༌པིན༌།
HEB.9.11	ཨིན༌ནའང༌ ཐོབ༌ཁན༌ནི༌ བྱིན༌ལབས༌ ཚང༌མའེ༌, བླ༌མ༌ ཆེན༌མོ༌ རྒྱུར༌ཏེ༌ སྟིང༌ནེ༌ མ༌ཤི༌ཀ༌, ནམ༌ཁའེ༌ ཛོམས༌པོའེ༌ ཀུར༌རི༌ ནང༌ཀུག༌ག༌ སྐྱོད༌ད༌ ཛདས༌, ཀ༌བོ༌ མི༌ ལག༌པ༌ནེ༌ མ༌ཅོ༌ཁན༌ ཡ༌ ཛམ༌བུ༌ལིང༌ངི༌ ཁག༌ཤིག༌ མ༌ནོག༌། 
HEB.9.12	ར༌མ༌ དང༌ བེ༌ཙེ༌ ཁྲག༌གུན༌ མན༌པ༌, མ༌ཤི༌ཀ༌ ཁོང༌རང༌ངི༌ སྐུ༌ཁྲག༌ རྒྱུད༌ཏེ༌, དུས༌རྒྱུན༌ནི༌ ཕིའ༌ ལན༌ཅིག༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ སྐྱོད༌ད༌ ཛདས༌། ཏེ༌བོའེ༌ ཞས༌ཏེ༌ ཁོང༌ངི༌ ང༌དང༌གུན༌ནི༌ སྡིག༌པའེ༌ རིན༌བོ༌ དུས༌རྒྱུན༌ནི༌ ཕིའ༌ ཤལ༌ལ༌ ཛདས༌།
HEB.9.13	ར༌མ༌ དང༌ ལང༌ཏོ༌ གུན༌ནི༌ ཁྲག༌ ཡང༌ བེ༌ཙེ༌ སྲགས༌ཁན༌ནི༌ གོག༌ཐལ༌ ལུག༌སྲོལ༌ ནང༌ཞིན༌ ཚི༌ཏུ༌ རྒྱུར༌ཁན༌གུན༌ནི༌ཀ༌ ཡོག༌ཅེས༌པོའེ༌, ཁོང༌གུན༌ ཟུགས༌པའེ༌ ཐོག༌ནེ༌ རྩང༌མ༌ རྒྱུར༌ར༌ནོག༌། 
HEB.9.14	ཏེ༌ནེ༌ སམ༌བ༌ སལ༌ལའང༌, སོན༌ཏེ༌ དཀོན༌མཆོག༌ག༌ ཅོལ༌ཅེས༌ལ༌ མ༌ཤི༌ཀའེ༌ སྐུ༌ཁྲག༌པོའེ༌, ང༌དང༌ངི༌ སེམས༌པོ༌ ཏེ༌ ངན༌པའེ༌ ལས༌གུན༌ནེ༌ ཙམ༌ཤིག༌ རྩང༌མ༌ མི༌ཛད༌? ཐའ༌མེད༌པའེ༌ ཐུག༌ཉིད༌དི༌ སྟོབས༌ རྒྱུད༌ཏེ༌, ང༌དང༌ངི༌ སྡིག༌པའེ༌ ཕིའ༌ མ༌ཤི༌ཀའེ༌ ཁོང༌རང༌ ཛོམས༌པོ༌ སྲོག༌ཆོད༌དི༌ ཚུལ༌ལ༌ དཀོན༌མཆོག༌ག༌ ཕུལ༌ལ༌ ཛདས༌། 
HEB.9.15	ཏེན༌ན༌བོའེ༌ཕིའ༌ མ༌ཤི༌ཀ༌, དཀོན༌མཆོག༌ དང༌ མི༌གུན༌ནི༌ པར༌ལ༌ ཆད༌དོན༌ སོ༌མའེ༌ བར༌མི༌བོ༌ ཨིན༌ནོག༌། ཏེ༌བོ༌ རྒྱུད༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ མི༌གུན༌ལ༌, ཁོང༌ངི༌ ཞལ༌ཆད༌ ཛད༌ཁན༌ནི༌ ཐའ༌མེད༌པའེ༌ ནོར༌སྐལ༌གུན༌ ཐོབ༌ཐུབ༌ཨིན༌། དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌, ཀ༌གུན༌ནི༌ ཆད༌དོན༌ དང༌པོའེ༌ ཡོག༌ག༌ སྡིག༌པ༌ ཅོས༌, ཏེ༌གུན༌ལ༌ ཆད༌པའེ༌ ཀ༌ནེ༌ ཐར༌པ༌ སལ༌ཅེས༌ལ༌ མ༌ཤི༌ཀ༌ གྲོངས༌ས༌ ཛདས༌།
HEB.9.16	ནོར༌སྐལ༌ལི༌ ཐོ༌ བྲིས༌ཁན༌ནི༌ ཤུ༌གུའ༌ ལྟ༌ཅེས༌སི༌ ཕིའ༌, ཏེ༌ བྲི༌ཁན༌ནི༌ མི༌ ཤི༌ཏེ༌ ཨིན༌ཁན༌བོ༌ ཏན༌ཏན༌ ཅོ༌གོས༌། 
HEB.9.17	མི༌བོ༌ ཤི༌ཏེ༌ སྟིང༌ནེ༌ མ༌ནེ༌, ཏེ༌ བྲིས༌ཁན༌བོ༌ ལག༌ལེན༌ནི༌ ནང༌ང༌ ཡོང༌ང༌ མ༌ནོག༌། ནོར༌སྐལ༌ བྲིས༌ཁན༌ནི༌ མི༌བོ༌ སོན༌ཏེའ༌ ཡོད༌དི༌ དུས༌ལ༌ ཏེ༌ བྲི༌ཁན༌བོ༌ ཀོལ༌ཉན༌ན༌ མ༌ནོག༌།
HEB.9.18	ཏེན༌ན༌བོའེ༌ཕིའ༌ དང༌པོ༌ ཆད༌དོན༌བོ༌ སེམས༌ཅན༌ནི༌ ཁྲག༌ རྒྱུད༌ཏེ༌ ལག༌ལེན༌ནི༌ ནང༌ང༌ ཁྱོངས༌། 
HEB.9.19	མོ༌ཟེས༌སི༌, མི༌ཚང༌མ༌ལ༌ དཀོན༌མཆོག༌གི༌ བཀའ༌རྒྱ༌ ཚང༌མ༌ སིལ༌ཏེ༌ སྟིང༌ནེ༌, ཁོང༌ངི༌ བེ༌ཙེ༌ དང༌ ར༌མ༌ གུན༌ནི༌ ཁྲག༌ ཡང༌ ཆུ༌, མར༌པོ༌ བལ༌ དང༌ ཧི༌སོབ༌ ཟེར༌ཁན༌ནི༌ ལྕང༌མའེ༌ ཡལ༌ག༌གུན༌ ཉམ༌པོ༌, ཁྲིམས༌སི༌ སྤེ༌ཆ༌ དང༌ མི༌ཚང༌མའེ༌ཀ༌ ཡོག༌ག༌ ཛདས༌། 
HEB.9.20	ཁོང༌ངི༌ མོལས༌, "འི༌ ཁྲག༌པོའེ༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཁའ༌ཉོན༌ མོལ༌ཁན༌ནི༌ ཆད༌དོན༌བོ༌ སྟན༌པོ༌ ཅོའ༌ནོག༌།"
HEB.9.21	ཏེན༌ན༌ ཙོགས༌ལ༌ ཁོང༌ངི༌ ཁྲག༌པོ༌, ཀུར༌ དང༌ ཅོལ༌ཅེས༌ལ༌ ཀོལ༌ཁན༌ནི༌ ནོད༌ ཚང༌མའེ༌ཀ༌ ཡོག༌ག༌ ཛདས༌། 
HEB.9.22	འོ༌ན༌, མོ༌ཟེས༌སི༌ ཁྲིམས༌ ནང༌ཞིན༌ ཧ༌ལམ༌ ཅི༌ཚང༌མ༌ ཁྲག༌ རྒྱུད༌ཏེ༌ རྩང༌མ༌ ཛད༌དད༌ཀྱག༌, ཡང༌ ཁྲག༌ བིངས༌ཏེ༌ མ༌ནེ༌ སྡིག༌པ༌ ཤགས༌པ༌ ཐོབ༌བ༌ མ༌ནོག༌།
HEB.9.23	ཏེན༌ན༌བོའེ༌ཕིའ༌ ཀུར༌ དང༌ ཏེ༌ནང༌ང༌ ཡོད༌ཁན༌ ཚང༌མ༌, ཀ༌གུན༌ ནམ༌ཁའེ༌ ནང༌ང༌ ཡོད༌ཁན༌ནི༌ སྤེ༌གུན༌ ཨིན༌, ཏེ༌གུན༌ སེམས༌ཅན༌ནི༌ ཁྲག༌ རྒྱུད༌ཏེ༌ རྩང༌མ༌ ཅོ༌གོས༌སད༌པིན༌། ཨིན༌ནའང༌ ནམ༌ཁའེ༌ ནང༌ང༌ ཡོད༌ཁན༌ནི༌ ངོས༌མ༌གུན༌ རྩང༌མ༌ ཅོ༌ཅེས༌ལ༌ སེམས༌ཅན༌ནི༌ ཁྲག༌གི༌ སང༌ མང༌ང༌ ཀྲག༌པོ༌ སྲོག༌ཆོད༌དི༌ གོས༌སྡོམ༌ ཡོད༌ཏེ༌ ཨིན༌ནོག༌། 
HEB.9.24	མ༌ཤི༌ཀ༌ མི༌གུན༌ནི༌ ལག༌པ༌ནེ༌ ཅོ༌ཁན༌ནི༌ ནས༌ས༌ དམ༌པ༌བོའེ༌ ནང༌ང༌ མ༌སྐྱོདས༌, ཀ༌བོ༌ ནམ༌ཁའེ༌ ནང༌ང༌ ཡོད༌ཁན༌ནི༌ ངོས༌མ༌བོའེ༌ ཀྲིབ༌ཀྱག༌ཤིག༌ ཨིན༌། དཀོན༌མཆོག༌གི༌ སྐུན༌དུན༌ལ༌ ང༌དང༌གུན༌ནི༌ ཚབས༌ ཅོའ༌ ཛད༌ཅེས༌སི༌ ཕིའ༌, ཁོང༌ ནམ༌ཁའེ༌ ནང༌ང༌ སྐྱོད༌ད༌ ཛདས༌། 
HEB.9.25	ཁོང༌ ནམ༌ཁའེ༌ ནང༌ང༌ ཡང༌ནེ༌ ཡང༌ ཁོང༌རང༌ ཆོད༌པ༌ ཕུལ༌ཅེས༌ལ༌ མ༌སྐྱོདས༌, ཀ༌ཟུག༌ ཇིག༌རྟེན༌ནི༌ བླ༌མ༌ ཆེན༌མོའེ༌ ཁོ༌རང༌ངི༌ ཁྲག༌ མན༌པ༌, སེམས༌ཅན༌ནི༌ ཁྲག༌ ཁུར༌ཏེ༌ ལོ༌ཞུང༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ ཆའ༌ནོག༌། 
HEB.9.26	གལ༌ཏེས༌ ཏེ༌བོ༌ ཅོ༌གོས༌པིན༌ན༌ ཏེ༌ནེ༌ ཇིག༌རྟེན༌ ཆགས༌པ༌ནེ༌ ཕར༌ལ༌ མ༌ཤི༌ཀ༌ ལན༌ མང༌པོ༌ གྲོང༌གོས༌ས༌ ཛད༌ཏེ༌ ཡོད༌གྲོ༌། ཨིན༌ནའང༌ ཏ༌, འི༌ སྟིང༌ཇུག༌གི༌ དུས༌སི༌ ནང༌ང༌ ཁོང༌ ཇལ༌ཏེ༌ དུས༌རྒྱུན༌ནི༌ ཕིའ༌ ལན༌ཅིག༌, སྡིག༌པ༌ ཚང༌མ༌ མེད༌ཁན༌ ཛད༌ཅེས༌ལ༌ ཁོང༌རང༌ངི༌ སྲོག༌པོ༌ ཆོད༌པ༌ ཕུལ༌ལ༌ ཛདས༌།
HEB.9.27	ཀ༌ཟུག༌གི༌ མི༌ཚང༌མ༌ ལན༌ཅིག༌ ཀ༌ནེ༌མེད༌ ཤི༌གོས༌ས༌ནོག༌, ཡང༌ ཏེ༌བོའེ༌ སྟིང༌ནེ༌ དཀོན༌མཆོག༌གི༌ ཁྲིམས༌ཅད༌བོ༌ ཉོང༌གོས༌། 
HEB.9.28	ཏེན༌ན༌ ཙོགས༌ལ༌ མ༌ཤི༌ཀ༌ ལན༌ཅིག༌ མི༌ མང༌པོའེ༌ སྡིག༌པ༌གུན༌ནི༌ ཆད༌པ༌བོ༌ ནམས༌ཏེ༌ གྲོངས༌ས༌ ཛདས༌། ང༌དང༌གུན༌ནི༌ སྡིག༌པའེ༌ ཆད༌པ༌ ནམས༌ཤེས༌ལ༌ མན༌པ༌, ཁོང༌ང༌ སྲུངས༌ཏེ༌ ཡོད༌ཁན༌གུན༌ སྐྱོབ༌ཅེས༌ལ༌ ཁོང༌ ཡང༌སྐྱར༌ སྐྱོད༌ད༌ ཛད༌ཨིན༌།
HEB.10.1	མོ༌ཟེས༌སི༌ ཁྲིམས༌ ནི༌ ཡོང༌ཅེས༌ཅན༌ནི༌ ཟང༌པོའེ༌ ཀྲིབ༌ཀྱག༌པོ༌ ཨིན༌ནོག༌ ངོས༌པོ༌བོ༌ མ༌ནོག༌། ཏེན༌ན༌བོའེ༌ཕིའ༌ ཁྲིམས༌པོའེ༌, ལོ༌ཞུང༌ ཙོགས༌ སྲོག༌ཆོད༌གུན༌ ཕུལ༌ཅེས༌ རྒྱུད༌ཏེ༌ ཅོལ༌ལ༌ ཡོང༌ཁན༌གུན༌, ཅི༌ས༌ཐོག༌ནེ༌ རྩང༌མ༌ ཅོ༌ མ༌ནེ༌ མ༌ཉན༌ན༌ ཨིན༌ནོག༌། 
HEB.10.2	གལ༌ཏེས༌ རྩང༌མ༌ ཅོ༌ཉན༌པིན༌ན༌, ཏེ༌ནེ༌ སྲོག༌ཆོད༌ ཕུལ༌ཅེས༌པོ༌ ཚར༌ཏེ༌ མེད༌གྲོ༌། ཅིའ༌ཟེར༌ན༌ སྲོག༌ཆོད༌ ལན༌ཅིག༌ ཕུལ༌ཅེས༌པོའེ༌ ཅོལ༌ཁན༌གུན༌ དུས༌རྒྱུན༌ནི༌ ཕིའ༌ རྩང༌མ༌ སོང༌ཏེ༌ ཡོད༌གྲོ༌། ཡང༌ ཁོང༌གུན༌ནི༌ ནང༌ང༌ ཁོང༌རང༌གུན༌ནི༌ སྡིག༌པའེ༌ ནོངས༌པོ༌ ལུས༌ཏེ༌ མེད༌གྲོ༌།
HEB.10.3	ཨིན༌ནའང༌ ཏེ༌ སྲོག༌ཆོད༌གུན༌ནི༌ ཁོང༌གུན༌ལ༌ ལོ༌ཞུང༌ ཁོ༌རང༌གུན༌ནི༌ སྡིག༌པའེ༌ ཨིད༌ཏུ༌ སྐུལ༌ལ༌ནོག༌། 
HEB.10.4	ཅིའ༌ཟེར༌ན༌ ལང༌ཏོ༌ དང༌ ར༌མ༌ གུན༌ནི༌ ཁྲག༌གི༌, སྡིག༌པ༌ མེད༌ཁན༌ མ༌ནེ༌ ཅོ༌ཉན༌ན༌ མ༌ནོག༌། 
HEB.10.5	ཏེན༌ན༌བོའེ༌ཕིའ༌ ནམ༌ མ༌ཤི༌ཀ༌ ཇིག༌རྟེན༌ནི༌ ནང༌ང༌ སྐྱོདས༌, ཁོང༌ངི༌ དཀོན༌མཆོག༌ག༌ མོལས༌,
HEB.10.5	"ཉེ༌རང༌ང༌ སེམས༌ཅན༌ནི༌ སྲོག༌ཆོད༌ ཡ༌
HEB.10.5	སྡིག༌པའེ༌ ཆོད༌པ༌ གུན༌ནི༌ ཐུགས༌དོད༌ མེད༌ཏེ༌ ཨིན༌ནོག༌།
HEB.10.5	ཨིན༌ནའང༌ ཉེ༌རང༌ངི༌ ངའ༌, ཆོད༌པའ༌ ཕུལ༌ཅེས༌ལ༌ ཟུགས༌པོ༌ཞིག༌ སལས༌།
HEB.10.6	ཉེ༌རང༌ མེའེ༌ ནང༌ང༌ སྲག༌ཁན༌ནི༌ ཆོད༌པ༌
HEB.10.6	ཡ༌, ཞན༌ སྡིག༌པའེ༌ ཆོད༌པ༌ གུན༌ལ༌ ཐུག༌ཉེས༌ས༌ མ༌ཛདས༌།"
HEB.10.7	ཏེ༌ནེ༌ ངའེ༌ ཟེར༌པིན༌ 'ཟིགས༌སའང༌, ཀྱེ༌ དཀོན༌མཆོག༌,
HEB.10.7	ང༌ ཉེ༌རང༌ངི༌ ཐུག༌གོངས༌ ཅོའ༌ལ༌ ཡོངས༌པིན༌,
HEB.10.7	ཀ༌ཟུག༌ ངའེ༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ དུག༌།'
HEB.10.8	དང༌པོ༌ མ༌ཤི༌ཀའེ༌ མོལས༌, "ཉེ༌རང༌ང༌ སེམས༌ཅན༌ནི༌ སྲོག༌ཆོད༌ ཡ༌, སྡིག༌པའེ༌ ཆོད༌པ༌ གུན༌ ཡ༌, མེའེ༌ ནང༌ང༌ སྲག༌ཁན༌ནི༌ ཆོད༌པ༌ ཡ༌, ཞན༌ སྡིག༌པའེ༌ ཆོད༌པ༌ གུན༌ནི༌ ཐུགས༌དོད༌ མེད༌ ཡ༌, ཏེ༌གུན༌ལ༌ ཐུག༌ཉེས༌ས༌ མ༌ཛདས༌" ༼ཞན༌ ཏེ༌གུན༌ མོ༌ཟེས༌སི༌ ཁྲིམས༌ ནང༌ཞིན༌ ཕུལ༌གོས༌ནའང༌༽། 
HEB.10.9	ཏེ༌ནེ༌ ཁོང༌ངི༌ མོལས༌, "ཟིགས༌སའང༌, ང༌ ཉེ༌རང༌ངི༌ ཐུག༌གོངས༌ ཅོའ༌ལ༌ ཡོངས༌པིན༌།" ཁོང༌ངི༌ ཆད༌དོན༌ ཉིས༌པ༌བོ༌ ལག༌ལེན༌ནི༌ ནང༌ང༌ ཁྱོང༌ང༌ ཛད༌ཅེས༌སི༌ ཕིའ༌ ཆད༌དོན༌ དང༌པོ༌བོ༌ མེད༌ཁན༌ ཛདས༌། 
HEB.10.10	ཅིའ༌ཟེར༌ན༌ དཀོན༌མཆོག༌གི༌ ཐུག༌གོངས༌པོ༌ ནི༌, ལན༌ཅིག༌ དུས༌རྒྱུན༌ནི༌ ཕིའ༌ ཡེ༌ཤུ༌ མ༌ཤི༌ཀའེ༌ སྐུ༌ཟུགས༌པོ༌ སྲོག༌ཆོད༌ལ༌ ཕུལ༌ཏེ༌, ང༌དང༌གུན༌ རྩང༌མ༌ ཅོའ༌ ཛད༌ཅེས༌པོ༌ ཨིན༌ནོག༌།
HEB.10.11	ཆད༌དོན༌ སྙིང༌པའེ༌ ནང༌ང༌, བླ༌མའེ༌ ཞག༌དང༌ ཆོད༌ཁྲི༌ དུན༌ལ༌ ཆོད༌པ༌གུན༌ ཕུལ༌ཨིན༌ ཞབ༌སྟོག༌ ཞུའ༌ནོག༌, ཀ༌བོའེ༌ སྡིག༌པ༌ མེད༌ཁན༌ མ༌ནེ༌ ཅོ༌ཉན༌ན༌ མ༌ནོག༌། 
HEB.10.12	ཨིན༌ནའང༌ ང༌དང༌གུན༌ནི༌ བླ༌མ༌ ཆེན༌མོའེ༌, ཁོང༌རང༌ ལན༌ཅིག༌ ཆོད༌པ༌ ཕུལ༌ཏེ༌ དུས༌རྒྱུན༌ནི༌ ཕིའ༌ སྡིག༌པ༌གུན༌ མེད༌ཁན༌ ཅོའ༌ ཛདས༌། ཏེ༌ནེ༌ ཁོང༌ དཀོན༌མཆོག༌གི༌ ཡས༌པ༌ ཆོགས༌ལ༌ རྩི༌ཝ༌ཅན༌ནི༌ ནས༌སའེ༌ཀ༌ ཞུག༌ས༌ ཛདས༌། 
HEB.10.13	ཁོང༌ ཏེ༌རུ༌ ཏེ༌ཏེ༌ཚོག༌པ༌ ཞུགས༌ཨིན༌ ནམ༌ཚོག༌པ༌ ཁོང༌ངི༌ གྲ༌འོ༌གུན༌ ཁོང༌རང༌ངི༌ ཞབས༌སི༌ ཡོག༌ག༌ བོར༌ར༌ མི༌ཛད༌། 
HEB.10.14	ཁོང༌རང༌ངི༌ སྲོག༌, ཆོད༌པ༌ ཕུལ༌ཅེས༌པོའེ༌, ཁོང༌ངི༌ དམ༌པ༌ ཅོའ༌ ཛད༌ཅེས༌ཅན༌གུན༌ལ༌ དུས༌རྒྱུན༌ནི༌ ཕིའ༌ ཛོམས༌པོ༌ ཅོའ༌ ཛདས༌།
HEB.10.15	ཡང༌ དམ༌པའེ༌ ཐུག༌ཉིད༌དིའང༌ ཏེ༌བོའེ༌ སྐོར༌ལ༌ སྤང༌པོ༌ སལས༌, དང༌པོ༌ ནི༌,
HEB.10.16	"ཏེ༌ ཞག༌ག༌ ངའེ༌ ང༌རང༌ངི༌ མི༌གུན༌ ཉམ༌པོ༌ ཆད༌དོན༌ སོ༌མ༌ཞིག༌ ཅོ༌ཨིན༌།
HEB.10.16	ང༌ གཙོ༌བོའེ༌ ཟེར༌རད༌, ངའེ༌ ང༌རང༌ངི༌ ཁྲིམས༌གུན༌ ཁོང༌གུན༌ནི༌ སེམས༌སི༌ ནང༌ང༌ བོར༌ཨིན༌,
HEB.10.16	ཡང༌ ཏེ༌གུན༌ ཁོང༌གུན༌ནི༌ སམ༌བའེ༌ ནང༌ང༌ བྲི༌ཨིན༌།
HEB.10.17	ཏེ༌ནེ༌ ཁོང༌ངི༌ མོལས༌,
HEB.10.17	"ངའེ༌ ཁོང༌གུན༌ནི༌ སྡིག༌པ༌གུན༌ རྗེད༌ཨིན༌,
HEB.10.17	ཡང༌ ཁོང༌གུན༌ནི༌ ཁྲིམས༌ ཅག༌ཁན༌ནི༌ ལས༌གུན༌ ཨིད༌ཏུའ༌ མི༌བོར༌།
HEB.10.18	སྡིག༌པ༌གུན༌ལ༌ དཀོན༌མཆོག༌ནེ༌ ཤགས༌པ༌ ཐོབས༌ཏེ༌ སྟིང༌ནེ༌, ཡང༌སྐྱར༌ སྲོག༌ཆོད༌ ཕུལ༌གོ༌ཤེས༌སི༌ གོས༌སྡོམ༌ མེད༌པ༌ ཨིན༌ནོག༌།
HEB.10.19	ཏེན༌ན༌བོའེ༌ཕིའ༌ ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌, ཡེ༌ཤུའི༌ སྐུ༌ཁྲག༌ རྒྱུད༌ཏེ༌, ང༌དང༌གུན༌ ནམ༌ཁའེ༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ ཧམ༌པ༌ ཉམ༌པོ༌ ཞུགས༌ཉན༌ན༌ནོག༌། 
HEB.10.20	ཁོང༌ གྲོང༌ཤེས༌པོའེ༌ ཡེ༌ཤུའི༌ མི༌ཚེ༌ སལ༌ཁན༌ནི༌ སོ༌མ༌ ལམ༌ཤིག༌ ཕེའ༌ ཛདས༌པ༌, ང༌དང༌གུན༌ ཏེ༌ ཡོལ༌ལ༌ གལ༌ཏེ༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ ཆ༌ཉན༌ན༌ནོག༌། 
HEB.10.21	དཀོན༌མཆོག༌གི༌ ནང༌ཚངས༌, ང༌དང༌གུན༌ནི༌ཀ༌ ཝང༌སྲུལ༌ལ༌ ཛད༌ཁན༌ནི༌ བླ༌མ༌ ཆེན༌མོ༌ ཀྲག༌པོ༌ཞིག༌ ཞུགས༌ཏེ༌ ཡོད༌པ༌, 
HEB.10.22	ང༌དང༌གུན༌ དྲང༌པོ༌ སྙིང༌ དང༌ ཨིད༌ཤེས༌ གང༌པོ༌ ཉམ༌པོ༌ དཀོན༌མཆོག༌གི༌ སྐུན༌དུན༌ལ༌ ཆེན༌། ཅིའ༌ཟེར༌ན༌ ང༌དང༌གུན༌ནི༌ སེམས༌སི༌ ནང༌ང༌ ཡོད༌ཁན༌ནི༌ ནོངས༌གུན༌ མ༌ཤི༌ཀའེ༌ སྐུ༌ཁྲག༌ ཉམ༌པོ༌ རྩང༌མ༌ ཡང༌ ང༌དང༌ངི༌ ཟུགས༌པོ༌གུན༌ ཆུ༌ རྩང༌མ༌ ཉམ༌པོ༌ ཁྲུའ༌ ཛད༌ཏེ༌ ཨིན༌ནོག༌།
HEB.10.23	ཏེ༌ནེ༌ སྤང༌པོ༌ ཏང༌ཁན༌ནི༌ ང༌དང༌ངི༌ རེ༌ཝ༌བོའེ༌ཀ༌ ཐེ༌ཚོམས༌ མེད༌པ༌ སྟན༌པོ༌ ཐམས༌ཏེ༌ དུག༌ཨིན༌། ཅིའ༌ཞུ༌ན༌ དཀོན༌མཆོག༌ ནི༌, ཞལ༌ཆད༌ ཛད༌ཁན༌བོ༌ གྲུབ༌ ཅུག༌ག༌ ཛད༌ཅེས༌སི༌ ནང༌ང༌ ཨིད༌ཤེས༌ཅན༌ ཞུགས༌ཏེ༌ ཨིན༌ནོག༌། 
HEB.10.24	ཏེ༌ནེ༌ ཡོང༌ཤིག༌, ཡ༌ཤ༌ དང༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཅིག༌ དང༌ ཅིག༌ག༌ སྤོས༌པ༌ ཀ༌ཟུག༌གི༌ ཏང༌ཅེས༌ལ༌ ང༌དང༌གུན༌ནི༌ སམ༌བ༌ ཏང༌ཨིན༌། 
HEB.10.25	ཡང༌ ཀ༌ཟུག༌ ཁ༌ཅིག༌ག༌ ཛོམ༌ཅེས༌སི༌ ལོབས༌ མེད༌ཁན༌ ཙོགས༌ལ༌ ང༌དང༌གུན༌, ཉམ༌པོ༌ ཛོམ༌ཅེས༌པོ༌ ཕང༌ མ༌ཕང༌ང༌, ཅིག༌ དང༌ ཅིག༌ག༌ སྤོས༌པ༌ ཏོང༌ཤིག༌། མིག༌སལ༌ལི༌ ནམ༌ ཁོང༌ ལོགས༌ཏེ༌ སྐྱོད༌ཅེས༌སི༌ ཞག༌པོ༌ ཉེ༌མོའ༌ སླེབ༌ཨིན༌ ཡོད༌།
HEB.10.26	གཅེས༌པའེ༌ ཛ༌འོ༌གུན༌, གལ༌ཏེས༌ ང༌དང༌གུན༌ལ༌ དེན༌བའེ༌ ཡོན༌ཏན༌ ཐོབས༌ཏེ༌ སྟིང༌ནེ༌, མིང༌ནའང༌ སྡིག༌པ༌གུན༌ ཅོ༌ཨིན༌ དུག༌ན༌, ཏེ༌ནེ༌ ཏེ༌གུན༌ལ༌ ཤགས༌པ༌ ཐོབ༌ཅེས༌ལ༌ ཕུལ༌ཅེས༌སི༌ སྲོག༌ཆོད༌ཤིག༌ མེད༌པ༌ ཨིན༌ནོག༌། 
HEB.10.27	ཏེ༌ཙོགས༌སི༌ མི༌གུན༌ལ༌ དཀོན༌མཆོག༌གི༌ ཇིགས༌སྣང༌ཅན༌ནི༌ ཁྲིམས༌ཅད༌ དང༌ ཀྲག༌པོ༌ བར༌ཨིན༌ ཡོད༌ཁན༌ནི༌ མེ༌, ཀ༌བོའེ༌ ཁོང༌ངི༌ གྲ༌འོ༌གུན༌ མེད༌ཁན༌ ཅོ༌ཨིན༌, ཏེན༌ན༌ རེ༌ཝ༌བོ༌ ཅིག༌པོ༌ ལུས༌ཏེ༌ ཨིན༌ནོག༌། 
HEB.10.28	མོ༌ཟེས༌སི༌ ཁྲིམས༌ ཁའ༌ མ༌ཉན༌ཁན༌ནི༌ མི༌གུན༌, སྤང༌པོ༌ ཉིས༌ ཡ༌ སུམ༌མི༌ སྟིང༌ནེ༌, སྙིང༌རྗེ༌ མ༌ནེ༌ མེད༌པ༌ སད༌དད༌པིན༌། 
HEB.10.29	ཏེ༌ནེ༌ སམ༌བ༌ སལ༌ལའང༌! དཀོན༌མཆོག༌གི༌ སྲས༌ རྐང༌པའེ༌ ཡོག༌ག༌ ནན༌ཏེ༌ གྲུལ༌ཁན༌ ཡང༌ ཆད༌དོན༌ ཛད༌ཁན༌ནི༌ ཡེ༌ཤུའི༌ སྐུ༌ཁྲག༌པོའ༌, དམ༌པ༌ མ༌རྩིའ༌, ཡང༌ དམ༌པའེ༌ ཐུག༌ཉིད༌ལ༌ མ༌བེབས༌ ཅོ༌ཁན༌གུན༌ལ༌ མང༌ང༌ ཇིགས༌སྣང༌ཅན༌ནི༌ ཆད༌པ༌ ཕོག༌གོ༌ཤེས༌སི༌ འོས༌པ༌ མ༌ནོག༌ག༌? 
HEB.10.30	འི༌ མོལ༌ཁན༌བོ༌ ང༌དང༌གུན༌ནི༌ ཤེས༌ས༌ནོག༌,
HEB.10.30	"ངའེ༌ གྲ༌ ཅོ༌ཁན༌གུན༌ལ༌ ལན༌ཏང༌ཨིན༌།
HEB.10.30	ངའེ༌ ཁོང༌གུན༌ལ༌ འོས༌པའེ༌ ཆད༌པ༌ ཏང༌ཨིན༌།
HEB.10.30	ཁོང༌ངི༌ འི༌བོའང༌ མོལས༌,
HEB.10.30	"གཙོ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ལ༌ ཁྲིམས༌ཅད༌ ཛད༌ཨིན༌།
HEB.10.31	སོན༌པོ༌ དཀོན༌མཆོག༌གི༌ ཁྲིམས༌ཅད༌དི༌ ཡོག༌ག༌ སླེབ༌ཅེས༌པོ༌ ནི༌ ཇིགས༌སྣང༌ཅན༌ཞིག༌ ཨིན༌ནོག༌།
HEB.10.32	དཀོན༌མཆོག༌གི༌ འོད༌པོ༌ ཁྱོ༌ཞའེ༌ཀ༌ བབས༌ཏེ༌ ཁྱོ༌ཞ༌གུན༌ནི༌ མ༌ཤི༌ཀ༌ དད༌པ༌ ཅོ༌ཁན༌ནི༌ ཏེ༌ སྔུན༌མའེ༌ ཞག༌གུན༌ ཨིད༌ཏུ༌ ཅོ༌ཤིག༌། མ༌ ཀགས༌པོ༌ ཐོངས༌ཏེའང༌ ཁྱོ༌ཞ༌གུན༌ དད༌པའེ༌ ནང༌ང༌ སྟན༌པོ༌ དུགས༌ཏེ༌ ཨིན༌པིན༌། 
HEB.10.33	ལན༌ མང༌པོ༌, ཁྱོ༌ཞའ༌, མི༌གུན༌ནི༌ ཕྲོའ༌ ནགས༌བར༌དོ༌ སྟན༌ཏེ༌ མ༌བེབས༌ ཅོས༌, ཡང༌ ལན༌ མང༌པོ༌ ཁྱོ༌ཞ༌གུན༌ནི༌ ཏེ༌ཙོགས༌ ནགས༌བར༌དོ༌ ཐོང༌ཁན༌གུན༌ལ༌ རོགས༌ ཅོའད༌པིན༌། 
HEB.10.34	ཙོན༌ཁང༌ངི༌ ནང༌ང༌ ཀགས༌ཁན༌གུན༌ ཉམ༌པོ༌ ཁྱོ༌ཞ༌གུན༌ནི༌ སྙིང༌རྗེ༌ སྟནས༌, ཡང༌ ཁྱོ༌ཞའེ༌ ནོར༌ ཀོགས༌ཏེ༌ ཁྱེར༌ཁན༌གུན༌ལ༌ ཐད༌པོ༌ ཉམ༌པོ༌ ཁྱེར༌ཅུགས༌, ཅིའ༌ཟེར༌ན༌ ཏེ༌སང༌ ཀྲག༌ག༌ དུས༌རྒྱུན༌ ལུས༌ཤེས༌ཅན༌ནི༌ རྒྱུ༌ནོར༌གུན༌ ཁྱོ༌ཞའེ༌ ཕིའ༌ ནམ༌ཁའེ༌ ནང༌ང༌ ཡོད༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌།
HEB.10.35	ཏེན༌ན༌བོའེ༌ཕིའ༌ གཙོ༌བོ༌ ཡེ༌ཤུའི༌ ནང༌ང༌ ཡོད༌ཁན༌ནི༌ ཨིད༌ཤེས༌པོ༌ ཕང༌ མ༌ཕང༌ཤིག༌། འི༌བོའེ༌ ཁྱོ༌ཞ༌གུན༌ལ༌ སོལ༌རས༌ ཀྲག༌པོ༌ ཁྱོང༌ཅེས༌པོ༌ ཨིད༌ཏུ༌ ཅོ༌ཤིག༌། 
HEB.10.36	ཁྱོ༌ཞ༌གུན༌ནི༌ དད༌པའེ༌ ནང༌ང༌ སྙིང༌རུས༌ བོར༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཁྱོ༌ཞའེ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ ཅོ༌ ཚར༌ར༌ཅིག༌, ཁྱོ༌ཞ༌གུན༌ལ༌ ཁོང༌ངི༌ ཞལ༌ཆད༌ ཛད༌ཁན༌བོ༌ ཐོབ༌ཨིན༌།
HEB.10.37	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,
HEB.10.37	"མ༌ དུས༌ ཉུ༌ངུན༌ཞིག༌གི༌ ནང༌ང༌, ཕེབས༌ཤེས༌ཅན༌བོ༌ ཕེབས༌ཨིན༌,
HEB.10.37	ཡང༌ གོར༌ཅུག༌ག༌ མི༌ཛད༌།"
HEB.10.38	ཨིན༌ནའང༌ ངའེ༌ མི༌ དྲང༌པོ༌གུན༌ནི༌, དད༌པའེ༌ ནང༌ང༌ མི༌ཚེ༌ པུད༌ཨིན༌།
HEB.10.38	ཡང༌ རྒྱབ༌རྒྱུར༌ཁན༌གུན༌ ཉམ༌པོ༌ ང༌ མ༌ནེ༌ མི༌ཐད༌།"
HEB.10.39	ང༌དང༌གུན༌ དཀོན༌མཆོག༌ག༌ རྒྱབ༌རྒྱུར༌ཏེ༌ ཁྲེས༌སྟོར༌ ཆོགས༌ལ༌ ཆའ༌ཁན༌གུན༌ ཙོགས༌ མ༌ནོག༌། ང༌དང༌གུན༌, སེམས༌ཉིད༌ སྐྱོབ༌བ༌ ཛད༌ཅེས༌ཅན༌ནི༌ དད༌པ༌ཅན༌གུན༌ ཨིན༌ནོག༌།
HEB.11.1	དད༌པ༌ ནི༌, རེ༌ཝ༌ ཅོ༌ཁན༌བོ༌ དྲན༌དྲའ༌ གྲུབ༌ཅེས༌སི༌ ལོ༌ཁྱེལ༌ ཡོད༌ཅེས༌པོ༌ ཨིན༌ནོག༌། ཡང༌ ཏེ༌བོའེ༌ ང༌དང༌ང༌ མ༌ཐོང༌ཁན༌གུན༌ དེན༌བ༌ ཨིན༌ཁན༌བོ༌ ཏན༌ཏན༌ ཅོའ༌ནོག༌། 
HEB.11.2	ཏེན༌ན༌ དད༌པ༌བོ༌ རྒྱུད༌ཏེ༌, ང༌དང༌ངི༌ ཕ༌མེས༌པོ༌གུན༌ལ༌ དཀོན༌མཆོག༌གི༌ ཆོགས༌སྐྱོར༌ ཐོབ༌།
HEB.11.3	ཛམ༌བུ༌ལིང༌ གང༌པོ༌ དཀོན༌མཆོག༌གི༌ བཀའ༌ ནང༌ཞིན༌ལ༌ ཆགས༌, དག༌ས༌ ང༌དང༌གུན༌ལ༌ ཐོང༌ཨིན༌ ཡོད༌ཁན༌ནི༌ ཛམ༌བུ༌ལིང༌བོ༌, སྔུན༌ལ༌ ཡོད༌ཁན༌ རིག༌གི༌ ཀ༌ནེ༌ མ༌ཛད༌ཁན༌བོ༌, ང༌དང༌གུན༌ནི༌ དད༌པ༌ ཅོ༌ཅེས༌པོ༌ རྒྱུད༌ཏེ༌ ཧ༌གོའ༌ནོག༌།
HEB.11.4	དད༌པ༌ ཡོད༌ཅེས༌པོའེ༌, ཨ༌བེལ༌ལི༌ དཀོན༌མཆོག༌ག༌ ཁོ༌རང༌ངི༌ ཨ༌ཅོ༌ ཀ༌ཡིན༌ནི༌ སང༌ ཆོད༌པ༌ མང༌ང༌ རྒྱལ༌ལ༌ ཕུལས༌། ཏེན༌ན༌བོའེ༌ ཞས༌ཏེ༌ ཨ༌བེལ༌ལི༌ ཆོད༌པ༌གུན༌ལ༌ ཆོགས༌སྐྱོར༌ ཛད༌ཏེ༌ དཀོན༌མཆོག༌གི༌ ཁོའ༌ མི༌ དྲང༌པོ༌ ཐེའ༌ ཛདས༌། ཨ༌བེལ༌ མ༌ དུས༌ མང༌པོའེ༌ སྔུན༌ལ༌ ཤི༌ཏེ༌ མེད༌ནའང༌, ཁོའེ༌ དད༌པ༌བོ༌ ང༌དང༌གུན༌ནི༌ ཕིའ༌ ཏ༌རུང༌ངའང༌ སྤེ༌ཞིག༌ ཨིན༌ནོག༌།
HEB.11.5	དད༌པ༌ ཡོད༌ཅེས༌པོའེ༌, ཧ༌ནོག༌
HEB.11.6	ཡང༌ དད༌པ༌ མེད༌པ༌ དཀོན༌མཆོག༌ ཐུགས༌ཐད༌ ཅུག༌ཉན༌ན༌ མ༌ནོག༌། ཁོང༌ ཡོད༌ས༌ ཡོང༌ཉིན༌ ཡོད༌ཁན༌གུན༌ནི༌, དཀོན༌མཆོག༌ ཞུགས༌ཏེ༌ ཡོད༌ཁན༌ དང༌ སྙིང༌ནེ༌ ཙལ༌ཁན༌གུན༌ལ༌ སོལ༌རས༌ སལ༌ཅེས༌པོའ༌ དད༌པ༌ ཅོ༌གོས༌།
HEB.11.7	དད༌པ༌ ཡོད༌ཅེས༌པོའེ༌, ནོ༌ཨཱའེ༌ ཁོ༌རང༌ངི༌ ནང༌ཚངས༌གུན༌ ཆུ༌ལོག༌ནེ༌ སྐྱོབ༌ཅེས༌སི༌ ཕིའ༌ གྲུ༌ཟིང༌ ཆེན༌མོ༌ཞིག༌ རྩིགས༌། ཁོའེ༌ ཡོང༌ཅེས༌ཅན༌ནི༌ ཇིགས༌པ༌གུན༌ནི༌ སྐོར༌ལ༌ སྤང༌པུད༌ད༌ ཛད༌ཁན༌ནི༌ དཀོན༌མཆོག༌གི༌ ཁའ༌ཉནས༌། དད༌པའེ༌ ཞས༌ཏེ༌ ནོ༌ཨཱའེ༌ གྲུ༌ཟིང༌ངི༌ ནང༌ང༌ མ༌ཞོན༌ཁན༌ནི༌ ཇིག༌རྟེན༌པ༌གུན༌ནི༌ཀ༌ དཀོན༌མཆོག༌གི༌ ཁྲིམས༌ཅད༌ ཁྱོངས༌། ཡང༌ དད༌པ༌ རྒྱུད༌ཏེ༌, དཀོན༌མཆོག༌གི༌ ནོ༌ཨཱ༌ མི༌ དྲང༌པོ༌ཞིག༌ ཐེའ༌ ཛདས༌།
HEB.11.8	དད༌པ༌ ཡོད༌ཅེས༌པོའེ༌, ཨབ༌ར༌ཧམ༌མི༌ དཀོན༌མཆོག༌གི༌ ཁའ༌ཉནས༌, ནམ༌ དཀོན༌མཆོག༌གི༌ ཁོའ༌ རང༌ངི༌ ཕ༌ཡུལ༌ ཕངས༌ཏེ༌, ཁོང༌ངི༌ ཁོའ༌ ནོར༌སྐལ༌ལ༌ སལ༌ལ༌ ཛད༌ཅེས༌སི༌ ཏེ༌ ནས༌ས༌བོའ༌ སོང༌ མོལས༌། ཡང༌ ཀ༌རུ༌ ཆ༌ཅེས༌པོ༌ རྒྱུས༌མེད༌ཏེའང༌ ཁོ༌ སོང༌། 
HEB.11.9	དད༌པ༌ ཡོད༌ཅེས༌པོའེ༌ ཨབ༌ར༌ཧམ༌, ཞལ༌ཆད༌ ཛད༌ཁན༌ནི༌ ནས༌ས༌བོའ༌ སླེབ༌བ༌ཅིག༌, ཞན༌ཡུལ༌ལི༌ མི༌ ཙོགས༌ལ༌ ཁོ༌ ཀུར༌རི༌ ནང༌ང༌ དུགས༌། ཏེན༌ན༌ ཙོགས༌ ཨི༌སཱག༌ དང༌ ཡ༌ཀོབ༌བིའང༌ ཅོས༌, ཀ༌གུན༌ལ༌ ཏེན༌ན༌ ཞལ༌ཆད༌པོ༌ ནོར༌སྐལ༌ལ༌ ཐོབ༌ཏེ༌ ཨིན༌ནོག༌། 
HEB.11.10	ཨབ༌ར༌ཧམ༌མི༌ ལོ༌ཁྱེལ༌ ཉམ༌པོ༌ དུས༌རྒྱུན༌ ལུས༌ཤེས༌ཅན༌ནི༌ མག༌ལྡན༌ ཡོད༌ཁན༌ནི༌ རྒྱལ༌ས༌, དཀོན༌མཆོག༌གི༌ ཁོང༌རང༌ངི༌ ཐབས༌ ནང༌ཞིན༌ རྩིག༌ག༌ ཛད༌ཁན༌བོ༌ ཐོབ༌ཅེས༌ལ༌ སྟའད༌པིན༌།
HEB.11.11	དད༌པ༌ ཡོད༌ཅེས༌པོའེ༌, ཨབ༌ར༌ཧམ༌, མ༌རྒད༌པོ༌ སོང༌ཏེ༌ ཡང༌ སཱ༌ར༌ མ༌ནེ༌ ཕྲུ༌གུ༌ མ༌ཇོར༌ར༌ ཨིན༌ཏེའང༌, དཀོན༌མཆོག༌གི༌ ཨབ༌ར༌ཧམ༌ ཨ༌བ༌ རྒྱུར༌ ཅུག༌ག༌ ཛདས༌, ཅིའ༌ཟེར༌ན༌ ཁོའེ༌ ཞལ༌ཆད༌ ཛད༌ཁན༌ནི༌ དཀོན༌མཆོག༌ ཨིད༌ཤེས༌ཅན༌ ཞུགས༌ཏེ༌ ཨིན༌ཁན༌བོ༌ ཐེས༌། 
HEB.11.12	སོང༌པ༌སང༌ ཨབ༌ར༌ཧམ༌ རྒད༌པོ༌ ཤི༌ཅེས༌སི༌ ཉེ༌མོའ༌ སླེབས༌ཏེའང༌, ཁོའེ༌ ཕོར༌རྒྱུད༌གུན༌ ནམ༌མི༌ སྐར༌མ༌ ཙོགས༌ལ༌ མང༌པོ༌ དང༌ རྒྱ༌ཚོའེ༌ ཐའ༌མའེ༌ པེ༌མ༌ ཙོགས༌ རྩི༌ མི༌ཉན༌ཅེས༌ ཕེལ༌།
HEB.11.13	ཤི༌ཅེས༌སི༌ ཞག༌ ཚག༌པའང༌, ཏེ༌ མི༌ཚང༌མའེ༌ དཀོན༌མཆོག༌གི༌ ཞལ༌ཆད༌ ཛད༌ཁན༌བོའེ༌ ནང༌ང༌ དད༌པ༌ ཅོའད༌པིན༌། ཁོང༌གུན༌ལ༌ ཏེ༌ ཞལ༌ཆད༌ ཛད༌ཁན༌བོ༌ མ༌ཐོབ༌བ༌ ཨིན༌ནའང༌ ཁོང༌གུན༌ནི༌ ཏེ༌བོ༌ ཐག༌རིང༌ཞིག༌ནེ༌ ཐོང༌ཏེ༌ གའ༌སུས༌ ཞུས༌། ཡང༌ ཁོང༌རང༌གུན༌ལ༌ འི༌ ཇིག༌རྟེན༌ནི༌ཀ༌ ཞན༌མའེ༌ ཡུལ༌ལི༌མི༌ དང༌ རེ༌བོ༌པ༌ གུན༌ ཟེར༌རད༌པིན༌། 
HEB.11.14	ཏེ༌ཟུག༌ ཟེར༌ཁན༌གུན༌ནི༌, ཁོ༌རང༌གུན༌ནི༌ ཨིན༌ ཟེར༌ཉན༌ཅེས༌ཅན༌ནི༌ ཡུལ༌ཞིག༌ ཙལ༌ལ༌ནོག༌། 
HEB.11.15	གལ༌ཏེས༌ ཁོང༌གུན༌ནི༌ ཕངས༌ཏེ༌ ཡོངས༌ཁན༌ནི༌ ཕ༌ཡུལ༌བོ༌ སམ༌མད༌པིན༌ན༌, ཏེ༌ནེ༌ ཁོང༌གུན༌ལ༌ ལོགས༌ཏེ༌ ཆ༌ཅེས༌སི༌ སྐབས༌ ཐོབ༌ཏེ༌ ཡོད༌གྲོ༌། 
HEB.11.16	ཨིན༌ནའང༌ ཁོང༌གུན༌ནི༌ མང༌ང༌ རྒྱལ༌ལ༌ ཡུལ༌ཞིག༌གི༌ ཕིའ༌ དོད༌པ༌ ཅོའད༌པིན༌, ནམ༌ཁའེ༌ ནང༌ང༌ ཡོད༌ཁན༌བོའ༌། ཏེན༌ན༌བོའེ༌ཕིའ༌ དཀོན༌མཆོག༌, ཁོང༌གུན༌ནི༌ དཀོན༌མཆོག༌ ཞུ༌ཅེས༌ལ༌, ཁྲེལ༌ལ༌ མ༌ཛད༌, མ༌ཚད༌ ཁོང༌ངི༌ ཁོང༌གུན༌ནི༌ ཕིའ༌ རྒྱལ༌ས༌ཞིག༌གའང༌ རྩིག༌ག༌ ཛདས༌།
HEB.11.17	དད༌པ༌ ཡོད༌ཅེས༌པོའེ༌, དཀོན༌མཆོག༌གི༌ ཨབ༌ར༌ཧམ༌མ༌ ཚོད༌ལྟའ༌ ཛད༌ ཟ༌ནེ༌, ཁོའེ༌ ཨི༌སཱག༌གའང༌ སྲོག༌ཆོད༌ལ༌ ཕུལས༌། དཀོན༌མཆོག༌གི༌ ཞལ༌ཆད༌ ཐོབ༌ཁན༌ནི༌ ཨབ༌ར༌ཧམ༌, ཁོ༌རང༌ངི༌ བུ༌ཚའ༌ ཅིག༌ཅིག༌པོའང༌ སྲོག༌ཆོད༌ལ༌ ཕུལ༌ཅེས༌ལ༌ གྲལ༌གྲིག༌ ཡོད༌པིན༌། 
HEB.11.18	ཞན༌ དཀོན༌མཆོག༌གི༌ ཁོའ༌ མོལ༌ལ༌ ཛད༌ནའང༌, "ཨི༌སཱག༌ རྒྱུད༌ཏེ༌ ཁྱོ༌རང༌ངི༌ ཕོར༌རྒྱུད༌གུན༌ ཕེལ༌ཨིན༌།
HEB.11.19	ཨབ༌ར༌ཧམ༌མི༌ སམ༌, ཨི༌སཱག༌ ཤི༌ནའང༌ དཀོན༌མཆོག༌གི༌ ཁོ༌ ཡང༌སྐྱར༌ སོན༌ཏེའ༌ ལང༌ང༌ ཛད༌ཉན༌ཨིན༌། ཡང༌ སྟས༌ཏེ༌ ཁྱེར༌ན༌ ཏེ༌བོ༌ བྱུང༌, ཨབ༌ར༌ཧམ༌མ༌ ཁོ༌རང༌ངི༌ བུ༌ཚ༌ ཤི༌ཏེ༌ སྟིང༌ནེ༌ ལོགས༌ཏེ༌ ཐོབ༌ཁན༌ ཙོགས༌ ཨིན༌ནོག༌།
HEB.11.20	དད༌པ༌ ཡོད༌ཅེས༌པོའེ༌, ཨི༌སཱག༌གི༌ ཁོ༌རང༌ངི༌ བུ༌ཚ༌ ཡ༌ཀོབ༌ དང༌ ཨི༌སཱའུ༌ ཉིས༌ཀོའ༌ ཁོང༌གུན༌ནི༌ ཡོང༌ཅེས༌ཅན༌ནི༌ དུས༌སི༌ ཕིའ༌ བྱིན༌ལབས༌ སལས༌།
HEB.11.21	དད༌པ༌ ཡོད༌ཅེས༌པོའེ༌, ཡ༌ཀོབ༌ ཤི༌ ཟ༌ནེ༌, ཁོའེ༌ ཡོ༌སེབ༌བི༌ ཕྲུ༌གུ༌ ཉིས༌ཀོའ༌ བྱིན༌ལབས༌ སལས༌, ཡང༌ ཁོ༌ རྒད༌པོ༌ ཆ༌ནའང༌ ཁོ༌རང༌ངི༌ གྲུལ༌ཅེས༌སི༌ བེར༌ག༌ སྟེན༌ཏེ༌ དཀོན༌མཆོག༌ག༌ ཅོལས༌།
HEB.11.22	དད༌པ༌ ཡོད༌ཅེས༌པོའེ༌, ཡོ༌སེབ༌ ཤི༌ཨིན༌ ཡོད༌དི༌ དུས༌ལ༌, ཁོའེ༌ ཨིས༌ར༌ཨེལ༌པ༌གུན༌ ཨི༌ཇིབ༌བི༌ ཡུལ༌ནེ༌ བིངས༌ཏེ༌ ཆ༌ཅེས༌སི༌ སྐོར༌ལ༌ ཟེརས༌། ཡང༌ ཁོང༌གུན༌ ཆ༌ ཟ༌ནེ༌ ཁོའེ༌ རུས༌པ༌གུན༌ ཉམ༌པོ༌ ཁྱེར༌ཅེས༌སི༌ སླབ༌བྱའ༌ ཏངས༌།
HEB.11.23	དད༌པ༌ ཡོད༌ཅེས༌པོའེ༌, མོ༌ཟེས༌སི༌ ཕ༌མ༌གུན༌ནི༌ ཁོ༌ སྐྱེས༌ཏེ༌ སྟིང༌ནེ༌ ཟླ༌ཝ༌ སུམ༌ ཚག༌པ༌ སྦས༌ཏེ༌ བོརས༌, ཅིའ༌ཟེར༌ན༌ ཁོའེ༌ ཕ༌མ༌གུན༌ནི༌ ཁོ༌ ཞན༌ ཕྲུ༌གུ༌གུན༌ནི༌ སང༌ ཁྱད༌པར༌ཅན༌ཞིག༌ ཐོང༌། ཡང༌ ཨི༌ཇིབ༌བི༌ རྒྱལ༌པོའེ༌ ཁའ༌ མི༌ཉན༌ཅེས༌ལ༌ ཁོང༌གུན༌ མ༌ཇིགས༌།
HEB.11.24	དད༌པ༌ ཡོད༌ཅེས༌པོའེ༌, མོ༌ཟེས༌ ལྡན༌ཏེ༌ སྟིང༌ནེ༌ ཁོའེ༌ ཁོ༌རང༌ང༌ རྒྱལ༌པོ༌ ཕེ༌རོའེ༌ ཚ༌འོ༌ ཟེར༌ མ༌ཅུགས༌། 
HEB.11.25	དུས༌ ཉུ༌ངུན༌ཞིག༌, སྡིག༌པའེ༌ སྐྱིད༌པོ༌གུན༌ནི༌ ནང༌ང༌ ཐད༌པོ༌ ཅོའེ༌ སང༌ ཨིས༌ར༌ཨེལ༌པ༌གུན༌ ཉམ༌པོ༌ ནགས༌བར༌དོ༌ ཁུར༌ཅེས༌པོ༌ མོ༌ཟེས༌སི༌ ལྡམས༌། 
HEB.11.26	མོ༌ཟེས༌སི༌ ཨི༌ཇིབ༌བི༌ རྒྱུར༌ནོར༌གུན༌ནི༌ སང༌ མ༌ཤི༌ཀའེ༌ ཏོན༌ལ༌ སྡུག༌སྔལ༌ ཉོང༌ཅེས༌པོ༌ མང༌ང༌ རིན༌ཅན༌ ཨིན༌ཁན༌བོ༌ ཧ༌གོ༌, ཅིའ༌ཟེར༌ན༌ ཁོའེ༌ ཐོབ༌ཅེས༌ཅན༌ནི༌ ཏེ༌ ཀྲག༌པོ༌ སོལ༌རས༌པོའ༌ སྟའད༌པིན༌། 
HEB.11.27	དད༌པ༌ ཡོད༌ཅེས༌པོའེ༌, རྒྱལ༌པོའེ༌ སྲོའ༌ མ༌ཇིགས༌ས༌, ཁོ༌ ཨི༌ཇིབ༌བི༌ ཡུལ༌ ཕངས༌ཏེ༌ སོང༌། ཁོའེ༌ སྙིང༌རུས༌ ཉམ༌པོ༌ ཏེ༌གུན༌ ཅོས༌ཏེ༌ ཨིན༌པིན༌, ཅིའ༌ཟེར༌ན༌ ཁོའེ༌ ཁོ༌རང༌ངི༌ མིག༌པོ༌ མ༌ཐོང༌ཁན༌ དཀོན༌མཆོག༌ ཆོགས༌ལ༌ བོརས༌། 
HEB.11.28	དད༌པ༌ ཡོད༌ཅེས༌པོའེ༌, གོ༌མ༌ སྐྱེ༌ཁན༌ནི༌ བུ༌ཚ༌གུན༌ སད༌ད༌ལ༌ ཡོང༌ཁན༌ནི༌ ཕོ༌ཉའེ༌ ཀ༌ནེ༌ སྐྱོབ༌ཅེས༌སི༌ ཕིའ༌, མོ༌ཟེས༌སི༌ ཨིས༌ར༌ཨེལ༌པ༌གུན༌ལ༌ པེ༌སག༌གི༌ དུས༌ རྩི༌ཅེས༌ དང༌ ལུ༌གུའི༌ ཁྲག༌གུན༌ སྒོའེ༌སྟག༌གི༌ཀ༌ སྐུ༌ཅེས༌ལ༌ བཀའ༌ ཏངས༌།
HEB.11.29	དད༌པ༌ ཡོད༌ཅེས༌པོའེ༌, ཨིས༌ར༌ཨེལ༌པ༌གུན༌ ཚོ༌ མར༌པོའེ༌ ཞུང༌ནེ༌ ས༌ཀྱད༌ སྐམ༌པོ༌ རྒྱུད༌ཏེ༌ གྲུལས༌། ཨིན༌ནའང༌ ཨི༌ཇིབ༌པ༌གུན༌ནི༌ ཁོང༌གུན༌ནི༌ རྒྱབ༌ནེ༌ ཡོང༌ཅེས༌སི༌ རྩོན༌གྲུས༌ ཅོའ༌ཅིག༌, ཁོང༌གུན༌ ཆུའི༌ ནང༌ང༌ ནུབ༌ཏེ༌ ཤི༌།
HEB.11.30	དད༌པ༌ ཡོད༌ཅེས༌པོའེ༌, ཨིས༌ར༌ཨེལ༌པ༌གུན༌ དཀོན༌མཆོག༌གི༌ ཁའ༌ཉན༌ཏེ༌, ཡེ༌རི༌ཀོའེ༌ གྲོང༌ཁྱེར༌ལ༌ ཞག༌པོ༌ རྡུན༌ སྐོར༌ར༌ ཏངས༌པ༌, གྲོང༌ཁྱེར༌ལ༌ སྐོར༌ཏེ༌ ཡོད༌ཁན༌ནི༌ རྩིག༌པ༌བོ༌ ཞིག༌།
HEB.11.31	དད༌པ༌ ཡོད༌ཅེས༌པོའེ༌, ཟུགས༌ཙོང༌མ༌ ར༌ཧབ༌, ཁའ༌ མ༌ཉན༌ཁན༌ ཁོའེ༌ གྲོང༌ཁྱེར༌པ༌གུན༌ ཉམ༌པོ༌ ཤི༌ མ༌ཤི༌, ཅིའ༌ཟེར༌ན༌ ཁོའེ༌ ཁོ༌རང༌ངི༌ ཁང༌པའེ༌ ནང༌ང༌ ཨིབས༌ཏེ༌ ཡོང༌ཁན༌ནི༌ ཨིས༌ར༌ཨེལ༌པ༌ ཉིས༌ཀོའ༌ གའ༌སུས༌ ཞུས༌།
HEB.11.32	ཏ༌རུང༌ ཙམ༌ཤིག༌ མང༌པོ༌ ངའ༌ ཟེར༌གོས༌? གི༌དི༌འོན༌, བ༌རག༌, སམ༌སོན༌, ཡེཕ༌ཐའ༌, དཱ༌བིད༌, ཤ༌མུ༌ཨེལ༌ དང༌, ལུང༌སྟོན༌པ༌གུན༌ནི༌ སྐོར༌ལ༌ ཤད༌ཅེས༌སི༌ དུས༌ ངའ༌ མེད༌། 
HEB.11.33	ཀ༌གུན༌ནི༌ དད༌པ༌ ཡོད༌ཅེས༌པོའེ༌, རྒྱལ༌ཁབ༌གུན༌ ངའ༌ཡོག༌ག༌ ཁྱོངས༌, དྲང༌པོའེ༌ ཐག༌ཅད༌གུན༌ ཏངས༌, ཞལ༌ཆད༌ ཛད༌ཁན༌གུན༌ ཐོབ༌, དཀོན༌མཆོག༌གི༌ སིང༌གེའེ༌ ཁ༌གུན༌ ཀག༌ག༌ ཛདས༌, 
HEB.11.34	མེ༌ ཀྲག༌པོ༌ བར༌ཁན༌ནི༌ ནང༌ནེ༌ ཐར༌, ར༌འི༌ ཉམ༌པོ༌ ཤི༌ཅེས༌ནེ༌ ཐར༌, འུ༌ཐུགས༌ ཡོད༌ཁན༌གུན༌ ཤེད༌ཅན༌ རྒྱུར༌ ཡང༌ མག༌གི༌ ནང༌ང༌ ཤེད༌ཅན༌ རྒྱུར༌ཏེ༌ གྲ༌འོའེ༌ མག༌མི༌གུན༌ ཤོར༌ཅུགས༌, 
HEB.11.35	བུ༌མོ༌གུན༌ལ༌ ཁོང༌རང༌གུན༌ནི༌ གཅེས༌པ༌ ཤི༌ཁན༌གུན༌ སོན༌ཏེའ༌ ལངས༌ཏེ༌ ཐོབ༌, ཞན༌གུན༌ལ༌ ནགས༌ སྲན༌ཏྲེ༌ ཐོང༌, ཏེ༌ཀ༌ནེ༌ ཐར༌ཅེས༌ལ༌ ཁོང༌གུན༌ནི༌ དཀོན༌མཆོག༌ མ༌ཕངས༌། ཁོང༌གུན༌ནི༌ ཤི༌ཏེ༌ སོན༌ཏེའ༌ ལངས༌ཏེ༌ སྟིང༌ནེ༌, མི༌ཚེ༌ རྒྱལ༌ལ༌ཞིག༌ ཐོབ༌ཅེས༌པོའེ༌ ནང༌ང༌ རེ༌ཝ༌ བོར༌རད༌པིན༌།
HEB.11.36	ཞན༌གུན༌ལ༌ ཁྲེལ༌བ༌ ཅོས༌ཏེ༌ རྟལ༌ལྕག༌ མང༌པོ༌ ཕོག༌, ཡང༌ ཞན༌གུན༌ལ༌ ལྕགས༌ཐག༌ ཏགས༌ཏེ༌ ཙོན༌ཁང༌ངི༌ ནང༌ང༌ ཀགས༌། 
HEB.11.37	ཁ༌ཅིག༌ག༌ རྡོའ༌ རྒྱབས༌ཏེ༌ སདས༌, ཁ༌ཅིག༌གི༌ ཟུགས༌པོ༌ ཁག༌ཉིས༌སི༌ ནང༌ང༌ ཤགས༌, ཞན༌གུན༌ ར༌འི༌ ཉམ༌པོ༌ སདས༌, ཁ༌ཅིག༌ག༌ གོན༌རྒྱུ༌ ཅའང༌ མེད༌པ༌, ལུག༌ དང༌ ར༌མའེ༌ པགས༌པ༌གུན༌ གོན༌ཏེ༌ གྲུལས༌། ཁོང༌གུན༌ལ༌ ཡོད༌ཁན༌ནི༌ རང༌ཝང༌བོ༌ ཀོགས༌ཏེ༌ མི༌འོས༌པ༌ ཅོའད༌པིན༌། 
HEB.11.38	ཇིག༌རྟེན༌པ༌གུན༌ལ༌ ཏེ༌ དད༌པ༌ཅན༌གུན༌ ཉམ༌པོ༌ མི༌ཚེ༌ ཕུད༌ཅེས༌སི༌ འོས༌པ༌ མེད༌པ༌ ཨིན༌ནོག༌། ཏེ༌ དད༌པ༌ཅན༌གུན༌ནི༌ ནང༌ནེ༌ ཁ༌ཅིག༌ ཐང༌སྟོང༌ དང༌ རི༌ གུན༌ལ༌ ཁོར༌ཨིན༌ དུགས༌, ཁ༌ཅིག༌ གྲག༌ཕུགས༌ དང༌ ས༌དོང༌ གུན༌ནི༌ ནང༌ང༌ ཨིབ༌ཨིན༌ཞིག༌ དུགས༌།
HEB.11.39	ཞན༌ ཁོང༌ ཚང༌མ༌ལ༌ དད༌པ༌ ཡོད༌ཅེས༌པོའེ༌ དཀོན༌མཆོག༌གི༌ སྟོད༌པ༌ ཐོབ༌ནའང༌, ཏེ༌གུན༌ནི༌ ཕྲོ༌ནེ༌ ཅིག༌གའང༌ ཞལ༌ཆད༌ ཛད༌ཁན༌ ཚང༌མ༌ མ༌ཐོབ༌། 
HEB.11.40	དཀོན༌མཆོག༌གི༌ ཐུགས༌སམ༌མི༌ ནང༌ང༌, ང༌དང༌ ཚང༌མའེ༌ ཕིའ༌ མང༌ང༌ རྒྱལ༌ལ༌ སམ༌བ༌ཞིག༌ ཡོད༌ པ༌སང༌, ཏེ༌ དད༌པ༌ཅན༌གུན༌ལའང༌ ང༌དང༌ ཉམ༌པོ༌ མ༌ནེ༌ ཛོམས༌པོ༌ ཅོའ༌ མི༌ཛད༌།
HEB.12.1	ཏེ༌བོའེ༌ཕིའ༌ ང༌དང༌གུན༌ལ༌ དད༌པའེ༌ ནང༌ང༌ མི༌ཚེ༌ པུད༌ཁན༌ནི༌ མི༌ཚོགས༌ ཆེན༌མོ༌ཞིག༌གི༌ སྐོར༌ཏེ༌ ཡོད༌པ༌, ང༌དང༌ངི༌ དད༌པའེ༌ ནང༌ང༌ གྲུལ༌ མ༌ཅུག༌ཁན༌ དང༌ ལ༌མོ༌ ཉམ༌པོ༌ ཁྲིལ༌ཁན༌ནི༌ སྡིག༌པ༌ གུན༌ ཕངས༌ཏེ༌ དཀོན༌མཆོག༌གི༌ གྲལ༌གྲིག༌ ཅོའ༌ ཛད༌ཁན༌ནི༌ བང༌རྒྱུགས༌པོ༌ ང༌དང༌གུན༌ནི༌ སྙིང༌རུས༌ ཉམ༌པོ༌ ཏང༌ཨིན༌། 
HEB.12.2	ང༌དང༌གུན༌ནི༌ མིག༌གུན༌ ཡེ༌ཤུའི༌ཀ༌ བོར༌ཨིན༌, ཀ༌བོའེ༌ ང༌དང༌གུན༌ལ༌ གོ༌ཁྲིད༌ ཛད༌ཏེ༌ ང༌དང༌གུན༌ནི༌ དད༌པ༌བོ༌ ཛོམས༌པོ༌ རྒྱུར༌ ཅུག༌ག༌ ཛད༌དད༌། ཁོང༌ང༌ སྲུངས༌ཏེ༌ ཡོད༌ཁན༌ནི༌ སྐྱིད༌པོའེ༌ ཐུག༌རྒྱུས༌ ཡོད༌ པ༌སང༌, ཁྲེལ༌བ༌ མ༌སམ༌མ༌ སྙིང༌རུས༌ ཉམ༌པོ༌ ཁོང༌ངི༌ རྐྱང༌ཤིང༌ངི༌ སྡུག༌སྔལ༌བོ༌ ནམས༌ས༌ ཛདས༌། དག༌ས༌ ཁོང༌ དཀོན༌མཆོག༌གི༌ ཞུགས༌ཁྲིས༌སི༌ ཡས༌པ༌ ཆོགས༌ལ༌ རྩི༌ཝ༌ཅན༌ནི༌ ནས༌ས༌བོའེ༌ཀ༌ ཞུགས༌ཏེ༌ ཡོད༌ཏེ༌ ཨིན༌ནོག༌། 
HEB.12.3	སམ༌བ༌ སལ༌ལའང༌ སྡིག༌ཅན༌ མི༌གུན༌ནི༌ ནགས༌ སྟན༌ཁན༌གུན༌ སྙིང༌རུས༌ ཉམ༌པོ༌ སྲན༌ན༌ ཛད༌ཁན༌ནི༌ ཡེ༌ཤུའི༌ སྐོར༌ལ༌, ཏེ༌ནེ༌ ཁྱོ༌ཞ༌གུན༌ སྲན༌ཏྲེ༌ ངལ༌མི༌ངལ༌ ཡང༌ ཁྱོ༌ཞའེ༌ རེ༌ཝ༌བོ༌ ཕང༌མི༌ཕང༌! 
HEB.12.4	སྡིག༌པའེ༌ རྒྱབ༌གལ༌ལ༌ ནོལ༌ཨིན༌, ཁྱོ༌ཞ༌གུན༌ལ༌ ཏ༌རུང༌ ཚག༌པ༌ ཤི༌ཅེས༌སི༌ སྡུག༌སྔལ༌བོ༌ མ༌བྱུང༌ང༌ ཨིན༌ནོག༌།
HEB.12.5	ཁོང༌རང༌ངི༌ ཕྲུ༌གུ༌གུན༌ལ༌ སྤོས༌པ༌ སལ༌ཨིན༌ དཀོན༌མཆོག༌གི༌ མོལ༌ཁན༌བོ༌ ཁྱོ༌ཞ༌གུན༌ནི༌ རྗེད༌དའ༌?,
HEB.12.5	"ངའེ༌ ཕྲུ༌གུ༌, གཙོ༌བོའེ༌ སྐྱོང༌ང༌ ཛད༌ཅེས༌པོའ༌ སྣང༌མེད༌ མ༌ཅོ༌ཤིག༌
HEB.12.5	ཡང༌ ཁོང༌ངི༌ ཆད༌པ༌ སལ༌ལ༌ ཛད༌ ཟ༌ནེ༌,
HEB.12.5	སེམས༌ ཆགས༌ཏེ༌ རེ༌ཝ༌བོ༌ མ༌ཕང༌ཤིག༌།
HEB.12.6	ཅིའ༌ཟེར༌ན༌ གཙོ༌བོའེ༌ གཅེས༌པ༌ ཛད༌ཁན༌གུན༌ལ༌ སྐྱོང༌ང༌ ཛད༌ད༌ནོག༌
HEB.12.6	ཡང༌ ཁོང༌རང༌ངི༌ ཕྲུ༌གུ༌ ཐེ༌ཁན༌གུན༌ལ༌ ཆད༌པ༌ སལ༌ལ༌ ཛད༌ད༌ནོག༌།
HEB.12.7	དཀོན༌མཆོག༌གི༌ སྐྱོང༌ཅེས༌པོའ༌, ཁྱོ༌ཞ༌གུན༌ནི༌ སྙིང༌རུས༌ ཅོ༌ ཟ༌ནེ༌, ཁོང༌ངི༌ ཁྱོ༌ཞའ༌ ཁོང༌རང༌ངི༌ ཕྲུ༌གུ༌ ཙོགས༌ ཐེའ༌ ཛད༌ཁན༌བོ༌ ཨིད༌ཏུ༌ ཅོ༌ཤིག༌། ཨ༌བའེ༌ མ༌སྐྱོང༌ཁན༌ནི༌ ཕྲུ༌གུ༌ཞིག༌ སུ༌ ཡོད༌ཀྱག༌? 
HEB.12.8	སྐྱོང༌ཅེས༌པོ༌ ཚང༌མའེ༌ཀ༌ བྱུང༌ང༌ནོག༌། དཀོན༌མཆོག༌གི༌ མ༌སྐྱོང༌ཁན༌གུན༌ ཁོང༌ངི༌ དེན༌བའེ༌ ཕྲུ༌གུ༌གུན༌ མན༌པ༌, ན༌ལུ༌གུན༌ ཨིན༌ནོག༌། 
HEB.12.9	ཞན༌ ང༌དང༌གུན༌ སྐྱོང༌ཁན༌ ཇིག༌རྟེན༌ནི༌ ཨ༌བ༌གུན༌ལ༌ ང༌ཏི༌ རྩི༌ཝ༌ ཅོའ༌ནོག༌, ཏེ༌ནེ༌ ཙམ༌ཤིག༌ མང༌ང༌ ང༌དང༌གུན༌ ང༌དང༌རང༌ངི༌ ཐུག༌ཉིད༌དི༌ ཡབ༌བ༌ སྟད༌ མ༌གོས༌? ཏེ༌ཟུག༌ ཅོ༌ན༌ དུས༌རྒྱུན༌ སོན༌ཏེའ༌ ལུས༌ཨིན༌།
HEB.12.10	ཇིག༌རྟེན༌ནི༌ ཨ༌བ༌གུན༌ནི༌ དུས༌ ཉུ༌ངུན༌ཞིག༌གི༌ ཕིའ༌ ང༌དང༌གུན༌ལ༌ སམ༌བ༌ རྒྱལ༌ལ༌ ཉམ༌པོ༌ སྐྱོང༌ང༌ནོག༌། ཨིན༌ནའང༌ དཀོན༌མཆོག༌གི༌ ང༌དང༌རང༌ངི༌ ཕན༌ཐོགས༌སི༌ ཕིའ༌ ང༌དང༌གུན༌ སྐྱོང༌ང༌ ཛད༌ད༌ནོག༌, ཏེ༌བོ༌ ཛད༌ཅེས༌སི༌ རྒྱུན༌ཚན༌ ནི༌, ཁོང༌ དམ༌པ༌ ཨིན༌ཁན༌བོ༌ ང༌དང༌ ཉམ༌པོ༌ བགོའ༌ ཛད༌ཅེས༌པོ༌ ཨིན༌ནོག༌། 
HEB.12.11	སྐྱོང༌ཅེས༌སི༌ དུས༌པོ༌ སྐྱིད༌པོ༌ མན༌པ༌ སྡུག༌སྔལ༌ཅན༌ཞིག༌ ཡོང༌ང༌ནོག༌། ཨིན༌ནའང༌ སྟིང༌ནེ༌ འི༌ཙོགས༌སི༌ ལམ༌མི༌ ནང༌ང༌ སློབ༌ཇོང༌ ཐོབ༌ཁན༌གུན༌ལ༌ དྲང༌པོ༌ དང༌ ཞི༌དེའེ༌ བྲས༌བུ༌གུན༌ སྨིན༌ཨིན༌།
HEB.12.12	ཏེན༌ན༌བོའེ༌ཕིའ༌ ངལ༌ཁན༌ནི༌ ལག༌པ༌ དང༌ འུ༌ཐུགས༌ པིག༌མོ༌ གུན༌ ཤེད༌ཅན༌ ཅོ༌ཤིག༌། 
HEB.12.13	འུ༌ཐུགས༌ དང༌ ཞ༌འོ༌ གུན༌ ཐུའ༌ མ༌ཆའ༌ ཤེད༌ཅན༌ རྒྱུར༌ཅེས༌སི༌ ཕིའ༌ ལམ༌ དྲང༌པོའེ༌ཀ༌ གྲུལ༌ཤིག༌།
HEB.12.14	མི༌ཚང༌མ༌ ཉམ༌པོ༌ ཞི༌དེ༌ ནང༌ང༌ དུག༌ཅེས༌སི༌ རྩོན༌གྲུས༌ ཅོ༌ཤིག༌, དམ༌པ༌ མི༌ཚེ༌ཞིག༌ ཕུད༌ཤིག༌། དམ༌པ༌ མ༌དུག༌ཁན༌གུན༌ལ༌ གཙོ༌བོ༌ ཇལ༌ཐུབ༌བ༌ མ༌ནོག༌། 
HEB.12.15	དཀོན༌མཆོག༌གི༌ ཐུག༌རྗེ༌ མ༌ཐོབ༌བ༌ སུ༌ཞིག༌གའང༌ ལུས༌ མི༌ལུས༌ཤེས༌ལ༌ ནང༌སྟག༌ ཅོ༌ཤིག༌། ཡང༌ ཏུག༌གི༌ པ༌ཀྲག༌ ངན༌པ༌ རྒྱས༌ཏེ༌ ནགས༌ སྟན༌ཅེས༌ དང༌ མང༌པོའ༌ ལས༌ངན༌གུན༌ ཅོ༌ མི༌ཅུག༌ཅེས༌ལ༌ ཤང༌ ཅོ༌ཤིག༌། 
HEB.12.16	སུ༌ཞིག༌གིའང༌ ལུས༌བྲེལ༌ ངན༌པའེ༌ སྤྱོད༌ལམ༌ ཡ༌ ཨི༌སཱའུ༌ ཙོགས༌ལ༌ དད༌པ༌ མེད༌ཁན༌ནི༌ མི༌ཚེ༌ མི༌ཕུད༌ཅེས༌ལ༌ ཏན༌ཏན༌ ཅོ༌ཤིག༌, ཀ༌བོའེ༌ ཁོ༌རང༌ངི༌ གོ༌མ༌ སྐྱེས༌ཁན༌ནི༌ ཐོབ༌ཏང༌གུན༌ ཚེན༌དར༌ ཅིག༌གི༌ ཁར༌ཇིའི༌ ཕིའ༌ ཙོངས༌། 
HEB.12.17	ཁྱོ༌ཞ༌གུན༌ལ༌ རྒྱུས༌ཡོད༌ཏེ༌ ཨིན༌ནོག༌, སྟིང༌ནེ༌ ཨི༌སཱའུ༌འ༌ ཁོ༌རང༌ངི༌ ཨ༌བའེ༌ བྱིན༌ལབས༌པོ༌ གོས༌ ཟ༌ནེ༌ ཨ༌བའེ༌ ཁོའ༌ མ༌ཏངས༌། ཞན༌ ཁོའེ༌ གྱོད༌པ༌ ཅོས༌ཏེ༌ མ༌སྲན༌ཏྲེ༌ ངུ༌ཨིན༌ ཞུ༌ཝ༌ ཕུལ༌ནའང༌, ཁོའ༌ ཁོ༌རང༌ངི༌ ཨ༌བའེ༌ ཐག༌ཅད༌དི༌ ནང༌ང༌ རྒྱུར༌ཇ༌ ཁྱོང༌ མ༌ཉན༌།
HEB.12.18	ཁྱོ༌ཞ༌གུན༌ ཏེ༌ རི༌བོའི༌ཀ༌ སླེབས༌ཏེ༌ མ༌ནོག༌ ཀ༌ཟུག༌ ཨིས༌ར༌ཨེལ༌པ༌གུན༌ སི༌ནཱའི༌ ཟེར༌ཁན༌ནི༌ རི༌, མེ༌ བར༌ཨིན༌, མུན༌ནག༌ དང༌ ཐིབ༌ཐིབ༌ ཇིག༌ཤེས༌ ཡང༌ ལུང༌ཚུབ༌ གུན༌ནི༌ ཀབས༌ཁན༌བོའེ༌ཀ༌ སླེབ༌། 
HEB.12.19	ཏེན༌ན༌ ནས༌ས༌བོའེ༌ཀ༌ ཨིས༌ར༌ཨེལ༌པ༌གུན༌ལ༌ ཀྲག༌པོ༌ ཏུང༌ངི༌ སྐད༌ དང༌, མ༌ ཇིགས༌སྣང༌ཅན༌ནི༌ སུང༌སྐད༌ཅིག༌ ཚོར༌པ༌, ཁོང༌གུན༌ནི༌ དཀོན༌མཆོག༌ག༌ ཡང༌སྐྱར༌ མི༌མོལ༌ཅེས༌ལ༌ ཇུ༌ཇུ༌ ཞུས༌། 
HEB.12.20	ཅིའ༌ཞུ༌ན༌ དཀོན༌མཆོག༌གི༌ བཀའ༌, "གལ༌ཏེས༌ སེམས༌ཅན༌ཞིག༌གིའང༌ འི༌ རི༌བོའ༌ ཐུག༌ན༌, ཏེ༌ སེམས༌ཅན༌བོའ༌ རྡོའ༌ རྒྱབས༌ཏེ༌ སད༌གོས༌,
HEB.12.21	རི༌བོའི༌ཀ༌ ཇིགས༌སྣང༌ཅན༌ བྱུང༌ཁན༌གུན༌ ཐོང༌ཏེ༌, མོ༌ཟེས༌སི༌ མོལས༌ "ངའ༌ མ༌སྲན༌ཏྲེ༌ ཇིགས༌ཏེ༌ དར༌ར༌རག༌།"
HEB.12.22	ཨིན༌ནའང༌ ཁྱོ༌ཞའ༌ ཟི༌ཡོན༌ ཟེར༌ཁན༌ནི༌ རི༌, ནམ༌ཁའེ༌ ཡེ༌རུ༌ཤ༌ལེམ༌མི༌ ནང༌ང༌ སླེབས༌ཏེ༌ ཨིན༌ནོག༌, ཀ༌བོ༌ སོན༌པོ༌ དཀོན༌མཆོག༌ ཞུགས༌སེ༌ རྒྱལ༌ས༌བོ༌ ཨིན༌, ཀ༌རུ༌ གྲངས༌ཀ༌ མེད༌ཁན༌ནི༌ ཕོ༌ཉ༌གུན༌ སྐྱིད༌པོ༌ ཅོ༌ཅེས༌ལ༌ ཛོམ༌ཨིན༌ ཨིན༌ནོག༌། 
HEB.12.23	ཁྱོ༌ཞ༌གུན༌ དཀོན༌མཆོག༌གི༌ གོ༌མ༌ སྐྱེས༌ཁན༌ནི༌ ཕྲུ༌གུ༌གུན༌ ཛོམས༌སེ༌ ནང༌ང༌ སླེབ༌ཏེ༌ ཨིན༌ནོག༌, ཀ༌གུན༌ནི༌ མིང༌གུན༌ ནམ༌ཁའེ༌ ནང༌ང༌ བྲིས༌ཏེ༌ ཡོད༌ཏེ༌ ཨིན༌ནོག༌། ཁྱོ༌ཞའ༌, མི༌ཚང༌མའེ༌ཀ༌ ཁྲིམས༌ཅད༌ད༌ ཛད༌ཁན༌ དཀོན༌མཆོག༌ ཁོང༌རང༌ ཡོད༌ས༌, ཡང༌ དྲང༌པོ༌ མི༌གུན༌ནི༌ སེམས༌ཉིད༌ ཡོད༌ས༌ སླེབ༌ཏེ༌ ཨིན༌ནོག༌, ཀ༌གུན༌ལ༌ ཛོམས༌པོ༌ ཛདས༌། 
HEB.12.24	ཁྱོ༌ཞ༌གུན༌ དཀོན༌མཆོག༌ དང༌ མི༌གུན༌ནི༌ པར༌ལ༌ ཆད༌དོན༌ སོ༌མའེ༌ བར༌མི༌, ཡེ༌ཤུའི༌ སྐུན༌དུན༌ལ༌ སླེབ༌, ཁོང༌ངི༌ སྐུ༌ཁྲག༌ ཕོས༌ཁན༌བོའེ༌, ཨ༌བེལ༌ལི༌ ཁྲག༌ ཙོགས༌ལ༌ སྲོག༌གི༌ ཚབས༌ལ༌ སྲོག༌ལེན༌ཅེས༌ མན༌པ༌, ཤགས༌པ༌ ཛད༌ཅེས༌སི༌ ཕིའ༌ མོལ༌ལ༌ ཛདས༌།
HEB.12.25	དཀོན༌མཆོག༌གི༌ མོལ༌ལ༌ ཛད༌ཁན༌བོའ༌ མིང༌ནའང༌ མི༌ཉན༌ཅེས༌ནེ༌ ཤང༌ ཅོ༌ཤིག༌། གལ༌ཏེས༌ ཨིས༌ར༌ཨེལ༌པ༌གུན༌ནི༌ ཇིག༌རྟེན༌པའ༌ ལོན༌ཁྱོང༌ཁན༌, མོ༌ཟེས༌སི༌ སྤང༌པུད༌ཁན༌གུན༌ལ༌ ནང༌མེད༌ ཅོ༌ཅེས༌པོའེ༌, ཁོང༌གུན༌ ཏེ༌ ཁྲིམས༌ཅད༌ནེ༌ ཤོར༌ མ༌ཉན༌ན༌ ཨིན༌ན༌, ཏེ༌ནེ༌ གལ༌ཏེས༌ ང༌དང༌ངི༌ ནམ༌ཁའ༌ནེ༌ ཞལ༌ཏ༌ སལ༌ཁན༌བོའ༌ ནང༌མེད༌ ཅོ༌ན༌, ང༌དང༌གུན༌ ཀ༌ཟུག༌གི༌ ཐར༌ཐུབ༌ཨིན༌། 
HEB.12.26	དཀོན༌མཆོག༌གི༌ རི༌ སི༌ནཱའི༌ ཀ༌ནེ༌ མོལ༌ ཟ༌ནེ༌, ཁོང༌ངི༌ སུང༌སྐད༌དི༌ ཇིག༌རྟེན༌བོ༌ སྐུལ༌ལ༌ ཛདས༌། ཨིན༌ནའང༌ དག༌ས༌ ཁོང༌ངི༌ ཞལ༌ཆད༌ཞིག༌ ཅོའ༌ ཛདས༌, "ཡང༌ ལན༌ཅིག༌ ངའེ༌ ཇིག༌རྟེན༌ ཅིག༌པོ༌ མན༌པ༌ ཛམ༌བུ༌ལིང༌ གང༌པོ༌ སྐུལ༌ཨིན༌།
HEB.12.27	"ཡང༌ ལན༌ཅིག༌" མོལ༌ཁན༌ནི༌ ཏོན༌བོ༌ ནི༌, སྐུལ༌ཉན༌ཁན༌གུན༌ མེད༌ཁན༌ ཛད༌ཨིན༌, ཡང༌ན༌ དཀོན༌མཆོག༌གི༌ ཛད༌ཁན༌ ཚང༌མ༌། ཏེན༌ན༌བོའེ༌ཕིའ༌ སྐུལ༌མ༌ཉན༌ཁན༌གུན༌ ཅིག༌པོ༌ ལུས༌ཨིན༌།
HEB.12.28	ང༌དང༌གུན༌ལ༌ མ༌ནེ༌ སྐུལ༌མི༌ཉན༌ཁན༌ནི༌ རྒྱལ༌སྲིད༌ཞིག༌ ཐོབ༌ཨིན༌ ཡོད༌ པ༌སང༌, ང༌དང༌གུན༌ནི༌ ཐུག༌རྗེ༌ཆེ༌ ཞུ༌ཨིན༌, ཡང༌ ཇིགས༌ དང༌ རྩི༌ཝ༌ ཆེན༌མོ༌ ཉམ༌པོ༌ ཅོལ༌ཏེ༌ དཀོན༌མཆོག༌ ཐུག༌ཉེས༌ ཤུག༌ཨིན༌། 
HEB.12.29	ཅིའ༌ཟེར༌ན༌ ང༌དང༌གུན༌ནི༌ "དཀོན༌མཆོག༌པོ༌ ནི༌, མེད༌ཁན༌ ཅོ༌ཁན༌ནི༌ མེ༌ ཙོགས༌ ཨིན༌ནོག༌།"
HEB.13.1	ཅིག༌ དང༌ ཅིག༌ག༌ མིང༌སྲིང༌ ཙོགས༌ལ༌ གཅེས༌པ༌ ཅོ༌ཅེས༌པོ༌ མ༌ནེ༌ མ༌ཕང༌ཤིག༌། 
HEB.13.2	མ༌ཤེས༌ཁན༌གུན༌ལ༌ རང༌ངི༌ ཁང༌པའ༌ གའ༌སུས༌ ཞུ༌ཅེས༌ལ༌ སྣང༌མེད༌ མ༌ཅོ༌ཤིག༌། གའ༌སུས༌ ཞུ༌ཅེས༌པོའེ༌, ཁ༌ཅིག༌གི༌ མ༌ཤེས༌ས༌ ཕོ༌ཉ༌གུན༌ལ༌ གའ༌སུས༌ ཞུས༌ཏེ༌ ཨིན༌པིན༌། 
HEB.13.3	ཁྱོ༌ཞ༌རང༌གུན༌ ཙོན༌ཁང༌ང༌ ཡོད༌ཁན༌ ཙོགས༌ལ༌, ཏེ༌ནང༌ང༌ ཡོད༌ཁན༌ དད༌པ༌ཅན༌གུན༌ ཨིད༌ཏུ༌ ཅོ༌ཤིག༌, མ༌ཚད༌ ཁྱོ༌ཞ༌རང༌གུན༌ལ༌ བྱུང༌ཁན༌ ཙོགས༌ལ༌, སྡུག༌སྔལ༌ བྱུང༌ཁན༌ནི༌ དད༌པ༌ཅན༌གུན༌ནའང༌ ཨིད༌ཏུ༌ ཅོ༌ཤིག༌།
HEB.13.4	བག༌སྟོན༌ལ༌ ཚང༌མའེ༌ རྩི༌ཝ༌ ཅོ༌གོས༌, ཡང༌ མག༌པ༌ དང༌ ན༌མ༌ ཉིས༌ཀོ༌, ཅིག༌ དང༌ ཅིག༌ ཉམ༌པོ༌ ཨིད༌ཤེས༌ཅན༌ ཡོང༌གོས༌། ཅིའ༌ཟེར༌ན༌ དཀོན༌མཆོག༌གི༌ ངན༌པ༌ ལུས༌བྲེལ༌ ཡང༌ ཞིད༌མད༌ མན༌ཁན༌ ཉམ༌པོ༌ ལུས༌བྲེལ༌ བོར༌ཁན༌ གུན༌ལ༌ ཁྲིམས༌ཅད༌ སལ༌ལ༌ ཛད༌ཨིན༌། 
HEB.13.5	པེ༌ནེའ༌ གཅེས༌པ༌ མ༌ཅོ༌ཤིག༌། རང༌ང༌ ཡོད༌ཁན༌བོའེ༌ཀ༌ ཚིམས༌ཏེ༌ དུག༌ཤིག༌། ཅིའ༌ཞུ༌ན༌ དཀོན༌མཆོག༌གི༌ མོལ༌ལ༌ ཛདས༌,
HEB.13.5	"ངའེ༌ ཁྱོ༌ཞ༌གུན༌ མ༌ནེ༌ མི༌ཕང༌
HEB.13.5	ཡང༌ ཁྱོ༌ཞ༌གུན༌ གོས༌སྡོམ༌མི༌ ནང༌ང༌ མ༌ནེ༌ མི༌བོར༌།"
HEB.13.6	ཏེ༌བོའེ༌ཕིའ༌ ང༌དང༌གུན༌ནི༌ ལོ༌ཁྱེལ༌ ཉམ༌པོ༌ ཟེར༌ ཐུབ༌ཨིན༌,
HEB.13.6	"གཙོ༌བོ༌ ནི༌ ངའེ༌ རོགས༌ ཛད༌ཁན༌བོ༌ ཨིན༌པ༌,
HEB.13.6	ངའ༌ ཇིགས༌གོས༌ མ༌ནེ༌ མེད༌,
HEB.13.6	ཡང༌ མི༌གུན༌ནི༌ ངའ༌ ཅི༌ ཅོ༌ཉན༌ཨིན༌?
HEB.13.7	ཁྱོ༌ཞ༌གུན༌ལ༌, དཀོན༌མཆོག༌གི༌ བཀའ༌ སླབ༌བ༌ ཛད༌ཁན༌ནི༌ འུ༌སྐྱོང༌གུན༌ ཨིད༌ཏུ༌ ཅོ༌ཤིག༌། ཁོང༌གུན༌ནི༌ མི༌ཚེ༌ ཕུད༌ཚུལ༌ལི༌ བྲས༌བུ༌ ཟང༌པོ༌གུན༌ནི༌ སྐོར༌ལ༌ སམ༌བ༌ ཏོང༌ཤིག༌, ཡང༌ ཁོང༌གུན༌ནི༌ དད༌པའེ༌ སྤེའེ༌ཀ༌ གྲུལ༌ཤིག༌། 
HEB.13.8	ཡེ༌ཤུ༌ མ༌ཤི༌ཀ༌ ནི༌ སྔུན༌ལ༌, དག༌ས༌ ཡང༌ དུས༌རྒྱུན༌ རྒྱུར༌ཇ༌ མེད༌པ༌ ཙོགས༌ ཞུགས༌ཏེ༌ ཨིན༌ནོག༌། 
HEB.13.9	མིན༌དྲ༌ མིན༌དྲ༌ སླབ༌བྱ༌གུན༌ནི༌ སྟིང༌རང༌ནེ༌ མ༌ཆ༌ཤིག༌། ཁར༌ཇི༌ ཟའ༌ཅེས༌སི༌ ཁྲིམས༌ སྲུང༌ཁན༌གུན༌ལ༌ ཅའང༌ ཕན༌ཐོགས༌ ཐོབ༌བ༌ མ༌ནོག༌། ཏེ༌བོའེ༌ཕིའ༌ ཏེ༌ ཁྲིམས༌གུན༌ མན༌པ༌ དཀོན༌མཆོག༌གི༌ ཐུག༌རྗེའེ༌ རྒྱུད༌ཏེ༌, ཁྱོ༌ཞའེ༌ སེམས༌གུན༌ ཤེད༌ཅན༌ ཅོ༌ཤིག༌།
HEB.13.10	ང༌དང༌གུན༌ལ༌ ཆོད༌ཁྲི༌ཞིག༌ ཡོད༌ཏེ༌ ཨིན༌ནོག༌, ཀ༌བོའེ༌ ཀ༌ནེ༌ ཀུར༌རི༌ ནང༌ང༌ ཆོད༌པ༌ ཕུལ༌ཁན༌ནི༌ བླ༌མ༌གུན༌ལ༌ ཟའ༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌། 
HEB.13.11	ཚིར༌ སྙིང༌པའེ༌ ནང༌ང༌ བླ༌མ༌ ཆེན༌མོའེ༌ སེམས༌ཅན༌གུན༌ནི༌ ཁྲག༌པོ༌, ནས༌ས༌ དམ༌པ༌བོའེ༌ ནང༌ང༌ སྡིག༌པའེ༌ ཕིའ༌ སྲོག༌ཆོད༌དི༌ ཚུལ༌ལ༌ ཁྱོང༌ངད༌པིན༌། ཡང༌ སེམས༌ཅན༌ནི༌ ཟུགས༌པོ༌གུན༌ ཨིས༌ར༌ཨེལ༌པ༌གུན༌ དུག༌སའེ༌ ཕི༌ལོག༌ག༌ མེའ༌ སྲག༌གད༌པིན༌། 
HEB.13.12	ཏེ༌བོའེ༌ཕིའ༌ ཡེ༌ཤུའིང༌ ཁོང༌རང༌ངི༌ སྐུ༌ཁྲག༌ རྒྱུད༌ཏེ༌ མི༌གུན༌ དམ༌པ༌ ཅོ༌ཅེས༌ལ༌, ཡེ༌རུ༌ཤ༌ལེམ༌མི༌ རྒྱལ༌སའེ༌ རྒྱས༌སྒོའེ༌ ཕི༌ལོག༌ག༌ སྡུག༌སྔལ༌ ནམས༌། 
HEB.13.13	ཏེན༌ན༌ ཙོགས༌ལ༌ ང༌དང༌གུན༌ནའང༌ ཕི༌ལོག༌ག༌ ཡེ༌ཤུ༌ ཞུག༌སའ༌ ཆེན༌, ཡང༌ ཁོང༌ངི༌ ཁྲེལ༌བའེ༌ ནང༌ང༌ དྲེས༌ཨིན༌། 
HEB.13.14	འི༌ ཇིག༌རྟེན༌ནི༌ཀ༌ ང༌དང༌ང༌ དུས༌རྒྱུན༌ དུགས༌སའེ༌ རྒྱལ༌ས༌ཞིག༌ མེད༌པ༌ ཨིན༌ནོག༌། ཨིན༌ནའང༌ ང༌དང༌གུན༌ ཏེ༌ ཡོང༌ཅེས༌ཅན༌ནི༌ རྒྱལ༌ས༌བོའ༌ སྲུངས༌ཏེ༌ ཨིན༌ནོག༌།
HEB.13.15	ཏེ༌བོའེ༌ཕིའ༌ ང༌དང༌གུན༌ནི༌ དུས༌རྒྱུན༌ ཡེ༌ཤུ༌ རྒྱུད༌ཏེ༌ དཀོན༌མཆོག༌ག༌ སྟོད༌པའེ༌ ཆོད༌པ༌ ཕུལ༌ཨིན༌, ཚང༌མའེ༌ དུན༌ལ༌ ཡེ༌ཤུའི༌ རྒྱབ༌ནེ༌ བྲངས༌ཁན༌བོ༌ ཤད༌ཨིན༌། 
HEB.13.16	ལས༌ ཟང༌པོ༌ ཅོ༌ཅེས༌ དང༌ གོས༌སྡོམ༌ ཡོད༌ཁན༌གུན༌ལ༌ བགོས༌ཏེ༌ ཏང༌ཅེས༌གུན༌ རྗེད༌ མ༌རྗེད༌ཤིག༌, ཅིའ༌ཟེར༌ན༌ འི༌ཙོགས༌སི༌ ཆོད༌པ༌གུན༌ལ༌ དཀོན༌མཆོག༌ ཐུག༌ཉེས༌ས༌ ཛད༌ད༌ནོག༌།
HEB.13.17	ཆོས༌ཚོགས༌སི༌ འུ༌སྐྱོང༌གུན༌ནི༌ ཁའ༌ཉན༌ཏེ༌ ཁོང༌གུན༌ནི༌ ཝང༌ངི༌ ཡོག༌ག༌ དུག༌ཤིག༌། ཁྱོ༌ཞ༌གུན༌ནི༌ དད༌པའེ༌ མི༌ཚེ༌ ལྟ༌སྟོག༌ ཅོ༌ཅེས༌པོ༌ ནི༌ ཁོང༌གུན༌ནི༌ ཁག༌ ཨིན༌ པ༌སང༌, ཁོང༌གུན༌ལ༌ དཀོན༌མཆོག༌ག༌ རྩི༌རུག༌ ཏང༌ གོས༌ས༌ནོག༌། ཁོང༌གུན༌ལ༌ འི༌གུན༌ སྡུག༌པོ༌ ཉམ༌པོ༌ ཅོ༌ མ༌ཅུག༌ག༌, སྐྱིད༌པོ༌ ཉམ༌པོ༌ ཅོ༌ཅུག༌ཅེས༌ལ༌ ཁོང༌གུན༌ནི༌ ཁའ༌ཉོན༌ཤིག༌, ཏེ༌བོ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌།
HEB.13.18	ང༌ཞ༌གུན༌ནི༌ ཕིའ༌ སྨོས༌ལམ༌ ཞུ༌ཤིག༌། ང༌ཞ༌གུན༌ནི༌ སེམས༌ ནོངས༌མེད༌ ཨིན༌ཅེས༌པོ༌ ང༌ཞའ༌ ཏན༌ཏན༌ རག༌། ཡང༌ ང༌ཞའེ༌ དོད༌པ༌ ནི༌, ཅི༌ས༌ཐོག༌ནེ༌ རྩི༌ཝ༌ཅན༌ནི༌ མི༌ཚེ༌ཞིག༌ ཕུད༌ཅེས༌པོ༌ ཨིན༌། 
HEB.13.19	མིག༌སལ༌ལི༌ ང༌ ཁྱོ༌ཞ༌གུན༌ ཡོད༌ས༌ གྱོགས༌པ༌ ལོགས༌ཏེ༌ ཡོང༌ ཉན༌ཅེས༌ལ༌ སྨོས༌ལམ༌ ཞུ༌ཤིག༌།
HEB.13.20	ཏ༌ ཞི༌དེ༌ དཀོན༌མཆོག༌, ལུག༌གུན༌ནི༌ ལུག༌རྫི༌ ཀྲག༌པོ༌,
HEB.13.20	གཙོ༌བོ༌ ཡེ༌ཤུ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌,
HEB.13.20	ཀ༌བོའེ༌ སྐུ༌ཁྲག༌པོའེ༌ ཐའ༌མེད༌པའེ༌ ཆད༌དོན༌བོའ༌ ཐེ༌ཙེ༌ རྒྱབ༌བ༌ ཛདས༌།
HEB.13.21	དཀོན༌མཆོག༌གི༌ ཐུག༌གོངས༌གུན༌ ཅོ༌ཅེས༌ལ༌,
HEB.13.21	གོས༌སྡོམ༌ ཚང༌མ༌ ཁྱོ༌ཞ༌གུན༌ལ༌ སལ༌ལ༌ ཛད༌ཤིག༌།
HEB.13.21	ཡེ༌ཤུ༌ མ༌ཤི༌ཀ༌ རྒྱུད༌ཏེ༌ དཀོན༌མཆོག༌ ཐུགས༌ཐད༌ཁན༌གུན༌ ཅོ༌ཅེས༌ལ༌,
HEB.13.21	ཁོང༌ངི༌ ང༌དང༌ངི༌ ནང༌ང༌ ཆག༌ལས༌ ཛད༌ཤིག༌།
HEB.13.21	དུས༌རྒྱུན༌ནེ༌རྒྱུན༌ མ༌ཤི༌ཀ༌ སྤལ༌ ཐོབ༌ཤིག༌། ཨ༌མེན༌།
HEB.13.22	ངའེ༌ ཛ༌འོ༌གུན༌ ཇུ༌ཇུ༌, ངའེ༌ སྤོས༌པ༌ ཏང༌ཨིན༌, འི༌ ཨི༌གེ༌ ཆུ༌ངུན༌བོའེ༌ ནང༌ང༌ བྲི༌ཁན༌གུན༌ལ༌ ཟོད༌པ༌ ཉམ༌པོ༌ ཉན༌ཅེས༌ལ༌ ཞུ༌ཝ༌ ཕུལ༌ལད༌། 
HEB.13.23	ང༌དང༌གུན༌ནི༌ སྤུན༌ ཏི༌མོ༌ཐི༌, ཙོན༌ཁང༌ངི༌ ནང༌ནེ༌ ཕུད༌ཁན༌བོ༌, ཁྱོ༌ཞ༌གུན༌ལ༌ རྒྱུས༌ ཆ༌གོས༌ སམ༌མ༌རག༌། གལ༌ཏེས༌ ཁོ༌ འི༌རུ༌ གྱོགས༌པ༌ སླེབ༌ན༌ ང༌ ཁོ༌ ཉམ༌པོ༌ ཁྱོ༌ཞའ༌ ཐུག༌ག༌ལ༌ ཡོང༌ཨིན༌། 
HEB.13.24	ཁྱོ༌ཞ༌གུན༌ནི༌ འུ༌སྐྱོང༌གུན༌ དང༌ དཀོན༌མཆོག༌གི༌ མི༌ཚང༌མ༌ལ༌ ངའེ༌ ཇུ༌ ཞུ༌རུག༌ མོལ༌། ཨི༌ཏ༌ལི༌པ༌ དད༌པ༌ཅན༌གུན༌ནི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། 
HEB.13.25	དཀོན༌མཆོག༌གི༌ ཐུག༌རྗེ༌བོ༌ ཁྱོ༌ཞའ༌ ཚང༌མ༌ ཉམ༌པོ༌ ལུས༌ཤིག༌༎
JAS.1.1	ང༌ ཡ༌ཀོབ༌, དཀོན༌མཆོག༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ཞིག༌ ཨིན༌།
JAS.1.1	ངའེ༌ འི༌ ཨི༌གེ༌བོ༌, ཇིག༌རྟེན༌ གང༌པོའེ༌ ནང༌ང༌ ཁྱབས༌ཏེ༌ ཡོད༌ཁན༌ དཀོན༌མཆོག༌གི༌ མི༌རིགས༌ ཅུག༌ཉིས༌གུན༌ལ༌ བྲིའད༌། ཁྱོ༌ཞ༌གུན༌ལ༌ ངའེ༌ ཇུ༌ ཞུའད༌།
JAS.1.2	ངའེ༌ སྤུན༌ དང༌ སྤུན༌མོ༌ གུན༌, ཁྱོ༌ཞའ༌ ནགས༌བར༌དོ༌ ཐོང༌ང༌ཅིག༌, འི༌བོ༌ མ༌ སྐྱིད༌པོ༌ ཡོང༌ཅེས༌སི༌ སྐབས༌ཤིག༌ ཨིན༌ནོག༌ སམ༌གོས༌། 
JAS.1.3	ཅིའ༌ཟེར༌ན༌ ཁྱོ༌ཞ༌གུན༌ནི༌ དད༌པ༌ ཚོད༌ལྟ༌ བྱུང༌ ཟ༌ནེ༌, ཁྱོ༌ཞ༌གུན༌ནི༌ སྙིང༌རུས༌གུན༌ལ༌ ལྡན༌ཅེས༌སི༌ སྐབས༌ ཐོབ༌ཅེས༌པོ༌ རྒྱུས༌ཨིན༌ནོག༌། 
JAS.1.4	ཏེ༌ནེ༌ འི༌བོ༌ ལྡན༌ཅུག༌ཤིག༌ ཅིའ༌ཟེར༌ན༌ ནམ༌ ཁྱོ༌ཞ༌གུན༌ནི༌ སྙིང༌རུས༌གུན༌ གང༌པོ༌ ལྡན༌ན༌ ཁྱོ༌ཞ༌གུན༌ དད༌པའེ༌ ནང༌ང༌ ཆ༌ཚང༌ ལྡན༌ཏེ༌, ཅའང༌ གོས༌སྡོམ༌ མེད༌ཁན༌ རིག༌ རྒྱུར༌ཨིན༌།
JAS.1.5	གལ༌ཏེས༌ ཁྱོ༌ཞའ༌ སུ༌ཞིག༌ག༌ ཤེས༌རབས༌ གོས༌ན༌, སྙིང༌ ཕེས༌ཏེ༌ སལ༌ཁན༌ནི༌ ང༌དང༌གུན༌ནི༌ དཀོན༌མཆོག༌ག༌ ཞུས༌། ཁོང༌ངི༌ ཏེ༌བོ༌ ཁྱོ༌རང༌ང༌ སལ༌ལ༌ ཛད༌ཨིན༌། ཁོང༌ངི༌ ཁྱོ༌རང༌ང༌ ཞུ༌ཝ༌ ཕུལ༌ཅེས༌སི༌ ཕིའ༌ ཁའ༌སྐྱེའ༌ མི༌ཛད༌། 
JAS.1.6	ཨིན༌ནའང༌ ཁྱོ༌རང༌ངི༌ ཞུ༌ཝ༌ ཕུལ༌ ཟ༌ནེ༌, ཐེ༌ཚོམས༌ མ༌ཅོའ༌ ཐོབ༌བ༌ནོག༌ སམས༌ཏེ༌ ཨིད༌ཤེས༌ ཅོ༌གོས༌, ཅིའ༌ཟེར༌ན༌ ཐེ༌ཚོམས༌ ཅོ༌ཁན༌ནི༌ མི༌བོ༌ ཚོའེ༌ ཆུལ༌བག༌ ཙོགས༌ཤིག༌ ཨིན༌ནོག༌, ཀ༌བོ༌ ལུངས༌ཚུབས༌སི༌ འི༌ངོའ༌ འ༌ངོ༌ ཁྲིད༌ཏེ༌ ཁྱེར༌ར༌ནོག༌། 
JAS.1.7	ཐེ༌ཚོམས༌ཅན༌ནི༌ མི༌བོའེ༌ གཙོ༌བོའེ༌ ཀ༌ནེ༌ ཅའང༌ ཐོབ༌ཅེས༌སི༌ རེ༌ཝ༌ བོར༌ མ༌གོས༌། 
JAS.1.8	ཅིའ༌ཟེར༌ན༌ ཁོའེ༌ སེམས༌པོ༌ དཀོན༌མཆོག༌ དང༌ ཇིག༌རྟེན༌ ཉིས༌ཀོའེ༌ ཆོགས༌ལ༌ ཡོད༌ཏེ༌ ཨིན༌ནོག༌, ཡང༌ ལས༌ ཚང༌མའེ༌ ནང༌ང༌ སྟན༌པོ༌ མེད༌ཏེ༌ ཨིན༌ནོག༌།
JAS.1.9	དད༌པ༌ ཡོད༌ཁན༌ ཉམ༌ཤུང༌ ཉལ༌བ༌ཅན༌གུན༌ནི༌, ཐད༌པོ༌ ཅོ༌གོ༌ཤེས༌ ཨིན༌ནོག༌ ཅིའ༌ཟེར༌ན༌ དཀོན༌མཆོག༌གི༌ ཁོང༌གུན༌ལ༌ རྩི༌ཝ༌ ཅོའ༌ ཛད༌ཏེ༌ ཨིན༌ནོག༌། 
JAS.1.10	ཨིན༌ནའང༌ ཆུག༌པོ༌གུན༌ནིའང༌, དཀོན༌མཆོག༌གི༌ ཁོང༌གུན༌ པས༌མོ༌ ཅོའ༌ ཛད༌ཅེས༌པོའེ༌ཀ༌ ཐད༌པོ༌ ཅོ༌གོ༌ཤེས༌ ཨིན༌ནོག༌, ཁོང༌གུན༌ ཞིང༌ངི༌ མེན༌ཏོག༌ ཡོལ༌ཏེ༌ ཆའ༌ ཙོགས༌ལ༌, མེད༌ཁན༌ ཆེན༌། 
JAS.1.11	ཉི༌མ༌ ཚན༌ཏེ༌ ཤར༌ཏེ༌ རྩཱ༌གུན༌ མེའ༌ སྲག༌ཏེ༌, མེན༌ཏོག༌ ཆུ༌ངུན༌བོ༌ བུད༌ཏེ༌, ཡང༌ ཏེ༌བོའེ༌ ཛེས༌པོ༌བོ༌ མེད༌ཁན༌ ཆའ༌ནོག༌། ཏེན༌ན༌ ཙོགས༌ལ༌ ནོར༌རི༌ རྒྱབ༌ནེ༌ བང༌ཏང༌ཨིན༌ ཡོད༌དི༌ དུས༌ལ༌, ཆུག༌པོ༌གུན༌ནའང༌ མེད༌ཁན༌ ཆེན༌།
JAS.1.12	སྙིང༌རུས༌ ཉམ༌པོ༌ སྡུག༌སྔལ༌ ཁུར༌ཁན༌གུན༌ལ༌, བྱིན༌ལབས༌ སལ༌ཨིན༌། ཅིའ༌ཟེར༌ན༌ ཚོད༌ལྟའེ༌ ནང༌ང༌ ཐར༌ཁྱེལ༌ ཆའ༌ཁན༌གུན༌ལ༌, དཀོན༌མཆོག༌གི༌ ཐའ༌མེད༌པའེ༌ མི༌ཚེའེ༌ ཐོར༌ཤོག༌པོ༌ སལ༌ལ༌ ཛད༌ཨིན༌, ཀ༌བོ༌ དཀོན༌མཆོག༌གི༌ ཁོང༌ང༌ གཅེས༌པ༌ ཅོ༌ཁན༌གུན༌ལ༌ སལ༌ཅེས༌སི༌ ཞལ༌ཆད༌ ཛད༌ཏེ༌ ཨིན༌། 
JAS.1.13	ནམ༌ཞིག༌ ཁྱོ༌རང༌ང༌ སྡིག༌པ༌ ཅོ༌ཅེས༌སི༌ དོད༌པ༌ སྐྱེ༌ན༌ དཀོན༌མཆོག༌གི༌ ངའ༌ སྡིག༌པའེ༌ ནང༌ང༌ གྱེལ༌ཅུག༌ཅེས༌སི༌ རྩོན༌གྲུས༌ ཛད༌ཏེ༌ ཨིན༌ནོག༌ མ༌ཟེར༌ཤིག༌། དཀོན༌མཆོག༌གི༌ ཐུགས༌དོད༌དི༌ ནང༌ང༌ ངན༌པ༌ ཅོ༌ཅེས༌པོ༌ མ༌ནེ༌ མེད༌ཀྱག༌, མ༌ཚད༌ ཁོང༌ངི༌ སུ༌ཞིག༌གའང༌ སྡིག༌པ༌ ཅོ༌ཅེས༌སི༌ དོད༌པའེ༌ ནང༌ང༌ གྱེལ༌ ཅུག༌ག༌ མ༌ནེ༌ ཛད༌ད༌ མ༌ནོག༌། 
JAS.1.14	སྡིག༌པ༌ ཅོ༌ཅེས༌སི༌ དོད༌པ༌གུན༌ ང༌དང༌རང༌ངི༌ སེམས༌ ངན༌པའེ༌ ནང༌ནེ༌ ཡོང༌ང༌ནོག༌, ཀ༌བོའེ༌ ང༌དང༌གུན༌ལ༌ གོབ༌སྐོར༌ཏེ༌ དཀོན༌མཆོག༌ནེ༌ ཐག༌རིང༌ང༌ ཁྲིད༌ཏེ༌ ཁྱེར༌ར༌ནོག༌། 
JAS.1.15	འི༌ དོད༌པ༌གུན༌ནི༌ སྡིག༌པའེ༌ ལས༌གུན༌ སྐྱེ༌ ཅུག༌ག༌ནོག༌, ཡང༌ སྡིག༌པ༌བོ༌ ལྡན༌ཅུག༌ན༌, ཏེ༌བོའེ༌ ཤི༌ཅེས༌པོ༌ སྐྱེ༌ ཅུག༌ག༌ནོག༌།
JAS.1.16	ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌, གོབ༌སྐོར༌ མ༌ཅུག༌ཤིག༌། 
JAS.1.17	ཟང༌པོ༌ དང༌ ཛོམས༌པོ༌ སྐྱེས༌གུན༌, ནམ༌ཁའེ༌ འོད༌ ཚང༌མ༌ ཅོའ༌ ཛད༌ཁན༌ནི༌, ང༌དང༌གུན༌ནི༌ ཡབ༌ དཀོན༌མཆོག༌ནེ༌ ཡོང༌ང༌ནོག༌། ཁོང༌, ཏེ༌གུན༌ ཡ༌ ཏེ༌གུན༌ནི༌ ཀྲིབ༌ཀྱག༌ ཙོགས༌ལ༌ རྒྱུར༌ར༌ མ༌ནེ༌ ཛད༌ད༌ མ༌ནོག༌། 
JAS.1.18	ཁོང༌རང༌ངི༌ དེན༌བའེ༌ བཀའ༌ རྒྱུད༌ཏེ༌, ཁོང༌ངི༌ ང༌དང༌གུན༌ལ༌ མི༌ཚེ༌ སོ༌མ༌ཞིག༌ སལ༌ཅེས༌ལ༌ ལྡམ༌མ༌ ཛད༌ཏེ༌, ང༌དང༌གུན༌ ཁོང༌ངི༌ ཛད༌པ༌གུན༌ནི༌ ཕྲོ༌ནེ༌ ཚང༌མའེ༌སང༌ རིན༌ཅན༌ ཐེའ༌ ཛདས༌།
JAS.1.19	ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌, ཁྱོ༌ཞ༌གུན༌ནི༌ ཞན༌མ༌གུན༌ལ༌ རྒྱལ༌ལ༌ ཅོས༌ཏེ༌ ཉོན༌ཤིག༌, སམ༌བ༌ ཏངས༌ཏེ༌ སྤེ༌ར༌ ཏོང༌ཤིག༌, ཡང༌ སྲོ༌ ཡོང༌ཆོག༌ཆོག༌ཤིག༌ ཡོང༌ མ༌གོས༌། 
JAS.1.20	ཅིའ༌ཟེར༌ན༌ སྲོའེ༌ མི༌ཞིག༌གི༌ ནང༌ང༌ དཀོན༌མཆོག༌ ཐུགས༌ཐད༌ཁན༌ནི༌ དྲང༌པོ༌ ལས༌གུན༌ སྨིན༌ཅུག༌ག༌ མ༌ནོག༌། 
JAS.1.21	ཏེ༌བོའེ༌ཕིའ༌ ཁྱོ༌ཞ༌གུན༌ནི༌ མི༌ཚེའེ༌ ནང༌ང༌ ཡོད༌ཁན༌ནི༌ རྩོག༌པོ༌ དང༌ ངན༌པ༌ ཚང༌མ༌ ཕོང༌ཤིག༌། ཡང༌ པས༌མོ༌ ཅོས༌ཏེ༌ དཀོན༌མཆོག༌གི༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ བོར༌ར༌ ཛད༌ཁན༌ནི༌ བཀའ༌གུན༌ལ༌ ཁའ༌ཉོན༌ཤིག༌, ཀ༌བོའ༌ ཁྱོ༌ཞ༌གུན༌ ཐར༌ཅུག༌ཅེས༌སི༌ ཁྱུད༌ ཡོད༌ཏེ༌ ཨིན༌ནོག༌།
JAS.1.22	ཨིན༌ནའང༌ དཀོན༌མཆོག༌གི༌ བཀའ༌གུན༌ལ༌ ཉན༌ཅེས༌ ཅིག༌པོ༌ མན༌པ༌, ཏེ༌གུན༌ནི༌ཀ༌ ལག༌ལེན༌ ཅོ༌གོས༌། ཏེ༌ མན༌ན༌, ཁྱོ༌ཞ༌གུན༌ནི༌ རང༌དང༌རང༌ང༌ གོབ༌སྐོར༌ཏེ༌ ཨིན༌ནོག༌། 
JAS.1.23	གལ༌ཏེས༌ ཁྱོ༌ཞའེ༌ དཀོན༌མཆོག༌གི༌ བཀའ༌གུན༌ ཉན༌ཏེ༌ ལག༌ལེན༌ནི༌ ནང༌ང༌ མ༌ཁྱོང༌ན༌, ཏེ༌ མི༌བོ༌ ཙོགས༌ ཨིན༌ནོག༌, ཀ༌བོའེ༌ མེ༌ལོང༌ངི༌ ནང༌ང༌ ཁོ༌རང༌ངི༌ ལྡོང༌ང༌ སྟའད༌, 
JAS.1.24	ཡང༌ ཐོང༌ཏེ༌ སྟིང༌ནེ༌ ཏེ༌ཀ༌ནེ༌ སོངས༌ཏེ༌ ཏེན༌ན༌མལ༌ལ༌ ཁོ༌རང༌ ཀ༌ཟུག༌ཤིག༌ ཐོང༌ཁན༌བོ༌ རྗེད༌ད༌ནོག༌། 
JAS.1.25	ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཛོམས༌པོ༌ ཁྲིམས༌པོ༌ སལ༌པོ༌ ཅོས༌ཏེ༌ ཧ༌གོ༌ཅེས༌སི༌ རྩོན༌གྲུས༌ ཅོ༌ན༌, ཀ༌བོའེ༌ རང༌ཝང༌ ཏང༌ངད༌། ཡང༌ གལ༌ཏེས༌ ཟེར༌ཏེ༌ ཡོད༌ཁན༌གུན༌ ཅོས༌ཏེ༌ ཚོར༌ཁན༌གུན༌ རྗེད༌ མ༌རྗེད༌ན༌, དཀོན༌མཆོག༌གི༌ ཁྱོ༌ཞ༌གུན༌ལ༌ ཏེ༌ཟུག༌ ཅོ༌ཅེས༌སི༌ ཕིའ༌ བྱིན༌ལབས༌ སལ༌ལ༌ ཛད༌ཨིན༌།
JAS.1.26	གལ༌ཏེས༌ ཁྱོ༌ཞ༌གུན༌ ཆོས༌པ༌ཞིག༌ ཨིན༌ ཟེར༌རད༌ན༌ ཨིན༌ནའང༌ རང༌ངི༌ ལྕེ༌བོའི༌ཀ༌ ཉ༌ར༌ རྒྱབས༌ཏེ༌ བོར༌ར༌ མེད༌ན༌, ཁྱོ༌ཞ༌གུན༌ནི༌ རང༌དང༌རང༌ང༌ གོབ༌སྐོར༌ཏེ༌, ཁྱོ༌ཞ༌གུན༌ནི༌ ཆོས༌པོ༌ རིན༌མེད༌ཞིག༌ རྒྱུར༌ཏེ༌ ཨིན༌ནོག༌། 
JAS.1.27	དཀོན༌མཆོག༌ ཡབ༌བི༌ སྐུན༌དུན༌ལ༌ རྩང༌མ༌ དང༌ ངོས༌པོའེ༌ ཆོས༌སི༌ ཏོན༌ཏག༌པོ༌ ནི༌, ཕ༌མ༌ མེད༌ཁན༌ནི༌ ཕྲུ༌གུ༌གུན༌ དང༌ ཨ༌ནེ༌ མ༌རང༌མོ༌ གུན༌ལ༌, ནགས༌བར༌དོའེ༌ དུས༌ལ༌ ལྟ༌སྟོག༌ ཅོ༌ཅེས༌, ཡང༌ ཇིག༌རྟེན༌ནི༌ ལས༌ ངན༌པ༌གུན༌ནི༌ ནང༌ང༌ མ༌དྲེས༌ས༌ རང༌དང༌རང༌ སྐྱོབས༌ཏེ༌ བོར༌ཅེས༌པོ༌ ཨིན༌ནོག༌།
JAS.2.1	ངའེ༌ སྤུན༌ དང༌ སྤུན༌མོ༌ གུན༌, གལ༌ཏེས༌ ཁྱོ༌ཞ༌གུན༌ནི༌ ཆོག༌རིས༌ ཅོའད༌ན༌, ཁྱོ༌ཞའེ༌ ང༌དང༌གུན༌ནི༌ ཟིར༌རྗིད༌ཅན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ནང༌ང༌ དད༌པ༌ ཡོད༌ ཟེར༌ཏེ༌ ཀ༌ཟུག༌གི༌ ཟེར༌ ཐུབ༌ཨིན༌།
JAS.2.2	སྤེར༌ན༌ མི༌ཞིག༌ སེར༌རི༌ སེར༌དུབ༌ ཏགས༌ཏེ༌ རིན༌ཅན༌ ཀོས༌ལག༌ གོན༌ཏེ༌, ཡང༌ མི༌ ཉལ༌བ༌ཅན༌ཞིག༌ སྙིང༌པ༌ ཀོས༌ལག༌ ཆད༌ཁན༌ གོན༌ཏེ༌ ཁྱོ༌ཞ༌གུན༌ནི༌ ཆོས༌ཚོགས༌སི༌ ནང༌ང༌ ཡོང༌ན༌, 
JAS.2.3	ཁྱོ༌ཞ༌གུན༌ནི༌ མི༌ ཆུག༌པོ༌བོའ༌ མིག༌སལ༌ལི༌ སྣང༌ང༌ ཏངས༌ཏེ༌ ཁོའ༌, "ཇུ༌ཇུ༌ འི༌ རྩི༌ཝ༌ཅན༌ནི༌ ནས༌སའེ༌ཀ༌ ཞུག༌ས༌ ཛད༌", ཨིན༌ནའང༌ མི༌ ཉལ༌བ༌ཅན༌བོའ༌, "ཁྱོ༌རང༌ འ༌ཀ༌ ལངས༌ཏེ༌ དུག༌" ཡ༌ "ངའེ༌ རྐང༌པའེ༌ དུན༌ལ༌ སའེ༌ཀ༌ དུག༌" ཟེར༌ན༌, 
JAS.2.4	ཏེ༌ནེ༌ ཅི༌ འི༌ ཆོགས༌རིས༌པོའེ༌, ཁྱོ༌ཞའ༌ ཁྱོ༌ཞ༌རང༌ངི༌ དོད༌པ༌ ངན༌པ༌གུན༌ནི༌ ཁྲིད༌ཏེ༌ མ༌ནོག༌ག༌?
JAS.2.5	ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌ ཉོན༌ཤིག༌, ཅི༌ དཀོན༌མཆོག༌གི༌ འི༌ ཇིག༌རྟེན༌ནི༌ ནང༌ང༌ ཉལ༌བ༌ཅན༌གུན༌ དད༌པའེ༌ ནང༌ང༌ ཆུག༌པོ༌ རྒྱུར༌ཅེས༌སི༌ ཕིའ༌ ལྡམ༌མ༌ ཛད༌ཏེ༌ མ༌ནོག༌ག༌? ཡང༌ ཁོང༌གུན༌ལ༌ དཀོན༌མཆོག༌གི༌ རྒྱལ༌སྲིད༌པོ༌ མི༌ཐོབ༌བ༌, ཀ༌བོ༌ དཀོན༌མཆོག༌གི༌ ཁོང༌ང༌ གཅེས༌པ༌ ཅོ༌ཁན༌གུན༌ལ༌ སལ༌ཅེས༌ལ༌ ཞལ༌ཆད༌ ཛད༌ཏེ༌ ཨིན༌? 
JAS.2.6	ཨིན༌ནའང༌ ཁྱོ༌ཞ༌གུན༌ནི༌ ཉལ༌བ༌ཅན༌གུན༌ལ༌ རྩི༌ཝ༌ མ༌ཅོའ༌ ཨིན༌ནོག༌། ཅི༌ ཁྱོ༌ཞ༌གུན༌ལ༌ གོབ༌ནོན༌ ཏངས༌ཏེ༌ ཁྲིམས༌ཁུང༌ང༌ ཁྱེར༌ཁན༌གུན༌, ཏེ༌ ཆུག༌པོ༌གུན༌ མན༌ན༌? 
JAS.2.7	ཅི༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཚན༌ ཟང༌པོའ༌ ངན༌པ༌ ཟེར༌ཁན༌ ཏེན༌ན༌གུན༌ མན༌ན༌?
JAS.2.8	གལ༌ཏེས༌ ཁྱོ༌ཞ༌གུན༌ནི༌ དམ༌པའེ༌ སུང༌རབས༌སི༌ ནང༌ང༌ ཡོད༌ཁན༌ནི༌ རྒྱལ༌ཁྲིམས༌ "ཞན༌མ༌གུན༌ལ༌ རང༌ང༌ ཅོ༌ཁན༌ ཙོགས༌སི༌ གཅེས༌པ༌ ཅོ༌ཤིག༌" མོལ༌ཁན༌བོའ༌ དེན༌བའ༌ ཁའ༌ཉན༌ན༌, ཏེ༌ནེ༌ ཁྱོ༌ཞ༌གུན༌ནི༌ དྲང༌པོ༌ ཅོས༌ཏེ༌ ཨིན༌ནོག༌།
JAS.2.9	ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཆོགས༌ ཅོ༌ན༌ སྡིག༌པ༌ ཅོས༌ཏེ༌, ཁྱོ༌ཞའ༌ དཀོན༌མཆོག༌གི༌ ཁྲིམས༌པོ༌ ཅག༌ཅེས༌ལ༌ ནོངས༌ཅན༌ ཨིན༌ནོག༌།
JAS.2.10	མི༌ཞིག༌གི༌ ཁྲིམས༌ ཅིག༌ཅིག༌ ཅགས༌ཏེ༌ ཞན༌ཚང༌མ༌ ཁའ༌ ཉན༌ནའང༌ ཁོའེ༌ དཀོན༌མཆོག༌གི༌ ཁྲིམས༌ ཚང༌མ༌ ཅག༌ཁན༌ དང༌ཙོགས༌ ཨིན༌ནོག༌། 
JAS.2.11	སྤེར༌ན༌ དཀོན༌མཆོག༌གི༌ མོལ༌ཏེ༌ ཨིན༌ནོག༌ "ཞན༌མའེ༌ ཞིད༌མད༌ཞིག༌ ཉམ༌པོ༌ ལུས༌བྲེལ༌ མ༌ཅོ༌"
JAS.2.12	ཏེ༌ནེ༌ ཟེར༌ཁན༌ ཡ༌ ཅོ༌ཁན༌གུན༌ལ༌ རང༌ཝང༌ སལ༌ཁན༌ནི༌ ཁྲིམས༌པོའེ༌ ཁྱོ༌ཞའ༌ ཁྲིམས༌ཅད༌ ཏང༌ཅེས༌པོ༌ ཨིད༌ཏུ༌ ཅོ༌ཤིག༌། 
JAS.2.13	སྙིང༌རྗེ༌ མ༌སྟན༌ཁན༌ནི༌ མི༌གུན༌ལ༌ སྙིང༌རྗེ༌ མི༌ཐོབ༌། ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཞན༌མ༌གུན༌ལ༌ སྙིང༌རྗེ༌ སྟན༌ཏེ༌ ཡོད༌ན༌, དཀོན༌མཆོག༌གི༌ ཁྱོ༌ཞ༌གུན༌ལའང༌, ཁྲིམས༌ཅད༌དི༌ ཞག༌ག༌ སྙིང༌རྗེ༌ སྟན༌ན༌ ཛད༌ཨིན༌།
JAS.2.14	ངའེ༌ སྤུན༌ དང༌ སྤུན༌མོ༌ གུན༌, གལ༌ཏེས༌ ཁྱོ༌ཞའེ༌ ཟེར༌ན༌ ངའེ༌ དད༌པ༌ ཅོའད༌ ཨིན༌ནའང༌ ཏེ༌བོ༌ ལག༌ལེན༌ནི༌ ནང༌ང༌ ཁྱོང༌ང༌ མེད༌ན༌, ཅི༌ ཕན༌ཐོགས༌? ཅི༌ ཏེ༌ཙོགས༌སི༌ དད༌པའེ༌ ཁྱོ༌ཞ༌གུན༌ སྐྱོབ༌ཨིན༌ན༌? མི༌སྐྱོབ༌། 
JAS.2.15	སྤེར༌ན༌ ཁྱོ༌ཞ༌གུན༌ནི༌ ཟ༌རྒྱུ༌ ཡ༌ གོན༌རྒྱུ༌ མེད༌ཁན༌ནི༌ སྤུན༌ ཡ༌ སྤུན༌མོ༌ཞིག༌ ཐོངས༌ཏེ༌, 
JAS.2.16	ཁྱོ༌ཞའ༌ ཅིག༌གི༌ ཁོའ༌ ཟེར༌ཨིན༌, "ཇུ༌ཧེ༌ དྲོན༌མོ༌ ཅོས༌ཏེ༌ གྲང༌གྲང༌ ཟོས༌ཏེ༌ ཁམ༌ཟང༌ ཞི༌དེ༌ ཉམ༌པོ༌ ཞུགས༌", ཨིན༌ནའང༌ ཁོའ༌ ཟ༌རྒྱུ༌ ཡ༌ གོན༌རྒྱུ༌ མ༌ཏང༌ན༌, ཁྱོ༌རང༌ངི༌ ཁོའེ༌ ཕིའ༌ ཅི༌ ཟང༌པོ༌ ཅོས༌ཏེ༌ ཨིན༌?
JAS.2.17	ཏེན༌ན༌ ཙོགས༌ལ༌ ལག༌ལེན༌ མེད༌ཁན༌ནི༌ དད༌པ༌ ཅིག༌པོ༌ ཤི༌ཏེ༌ ཨིན༌ནོག༌།
JAS.2.18	ཏ༌ ཁ༌ཅིག༌གི༌ འི༌ སླབ༌བྱའེ༌ རྒྱབ༌གལ༌ ཅོས༌ཏེ༌ ཟེར༌སྲིད༌ཅེས༌ ཨིན༌ནོག༌, "མི༌ ཁ༌ཅིག༌ག༌ དད༌པ༌ ཡང༌ ཁ༌ཅིག༌ག༌ ལས༌ ཟང༌པོ༌ ཅོ༌ཅེས༌པོ༌ ཡོད༌ཀྱག༌།" ཨིན༌ནའང༌ ངའེ༌ ཟེར༌ཨིན༌, "གལ༌ཏེས༌ ཁྱོ༌རང༌ངི༌ ལག༌ལེན༌ མ༌ཅོ༌ན༌, ཀ༌ཟུག༌གི༌ ཁྱོ༌རང༌ང༌ དད༌པ༌ ཡོད༌ཁན༌བོ༌ ངའ༌ སྟན༌ ཐུབ༌ཨིན༌? ང༌རང༌ངི༌ ལག༌ལེན༌ རྒྱུད༌ཏེ༌ ངའེ༌ དད༌པ༌བོ༌ ཁྱོ༌རང༌ང༌ སྟན༌ཨིན༌།"
JAS.2.19	ཁྱོ༌རང༌ངི༌ ཟེར༌ཨིན༌, ཁྱོ༌རང༌ང༌ དད༌པ༌ ཡོད༌, ཅིའ༌ཟེར༌ན༌ དཀོན༌མཆོག༌ ཅིག༌ ཞུགས༌ཏེ༌ ཨིན༌ཁན༌བོ༌ ཁྱོ༌རང༌ངི༌ ཨིད༌ཤེས༌ ཅོའ༌ནོག༌། རྒྱལ༌ལ༌ རག༌! རྡུད༌གུན༌ནིའང༌, ཏེ༌བོའ༌ དད༌པ༌ ཅོའ༌ནོག༌ ཡང༌ ཁོང༌ང༌ ཇིགས༌ཏེ༌ དར༌ར༌ནོག༌། 
JAS.2.20	ཁྱོ༌རང༌ ཙམ༌ཤིག༌གི༌ སམ༌བ༌ མེད༌ཁན༌ཞིག༌ ཨིན༌། ཅི༌ ལག༌ལེན༌ མ༌ཅོ༌ཁན༌ནི༌ དད༌པ༌ ཕན༌མི༌ཐོགས༌ ཨིན༌ཁན༌བོ༌ ཁྱོ༌རང༌ང༌ ཐོང༌ང༌ མི༌དུག༌ག༌?
JAS.2.21	ང༌དང༌གུན༌ནི༌ ཕ༌མེས༌པོ༌ ཨབ༌ར༌ཧམ༌མ༌, དཀོན༌མཆོག༌གི༌ ཁོ༌རང༌ངི༌ དད༌པ༌ ལག༌ལེན༌ནི༌ ནང༌ང༌ ཁྱོང༌ཅེས༌པོའེ༌ མི༌ དྲང༌པོ༌ཞིག༌ ཐེའ༌ མ༌ཛད༌ས༌, ནམ༌ ཁོའེ༌ ཁོ༌རང༌ངི༌ བུ༌ཚ༌ ཨི༌སཱག༌ ཆོད༌ཁྲིའི༌ཀ༌ ཆོད༌པ༌ ཕུལ༌ཀྱིས༌ ཡོད༌པིན༌? 
JAS.2.22	ཅི༌ དད༌པ༌ དང༌ ལག༌ལེན༌ གུན༌ནི༌ ཉམ༌པོ༌ ལས༌ ཅོ༌ཅེས༌པོ༌ ཨབ༌ར༌ཧམ༌ རྒྱུད༌ཏེ༌, ཁྱོ༌ཞའེ༌ མ༌ཐོང༌ང༌? ཁོའེ༌ ལག༌ལེན༌བོའེ༌, ཁོའེ༌ དད༌པ༌བོ༌ དྲན༌དྲ༌ གྲུབ༌ཅུགས༌ཏེ༌ ཨིན༌ནོག༌། 
JAS.2.23	དམ༌པའེ༌ སུང༌རབས༌སི༌ ནང༌ང༌ "ཨབ༌ར༌ཧམ༌མི༌ དཀོན༌མཆོག༌གི༌ཀ༌ ཨིད༌ཤེས༌ ཅོས༌པ༌, ཁོང༌ངི༌ ཁོའ༌ མི༌ དྲང༌པོ༌ཞིག༌ ཐེའ༌ ཛདས༌"
JAS.2.24	ཁྱོ༌ཞའེ༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དད༌པ༌ ཅིག༌པོ༌ མན༌པ༌, དད༌པ༌ དང༌ ལག༌ལེན༌ ཉིས༌ཀོ༌ རྒྱུད༌ཏེ༌ དྲང༌པོ༌ ཐེའ༌ཛད༌ཅེས༌པོ༌ མ༌ཐོང༌ང༌?
JAS.2.25	ཏེན༌ན༌ ཙོགས༌ལ༌ ཟུགས༌ཙོང༌མ༌ ར༌ཧབ༌ ཟེར༌ཁན༌བོའང༌, ཁོ༌རང༌ངི༌ ལག༌ལེན༌གུན༌ རྒྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ མ༌ཛདས༌ས༌, ནམ༌ ཁོའེ༌ ཨིས༌ར༌ཨེལ༌ལི༌ མག༌མི༌ ཉིས༌ཀོ༌ ཁོང༌ངི༌ གྲ༌འོ༌གུན༌ནི༌ ཀ༌ནེ༌ སྦས༌ཏེ༌ ཞན༌ཡང༌ ལམ༌ སོ༌སོ༌ཞིག༌ནེ༌ ཁམ༌ཟང༌ ལམ༌ཅུགས༌། 
JAS.2.26	འུགས༌ མེད༌ཁན༌ནི༌ ཟུགས༌པོ༌ ཤི༌ཏེ༌ ཨིན༌ཁན༌ ཙོགས༌ལ༌ ལག༌ལེན༌ མེད༌ཁན༌ནི༌ དད༌པ༌བོའང༌, ཤི༌ཁན༌ ཙོགས༌ ཨིན༌ནོག༌།
JAS.3.1	ངའེ༌ སྤུན༌གུན༌, ཁྱོ༌ཞའ༌ མང༌པོའེ༌ ཆོས༌ཚོགས༌སི༌ ནང༌ང༌ གེར༌གན༌ རྒྱུར༌ཨིན༌ སམ༌ཏེ༌ རེ༌ཝ༌ ཅོ༌ མ༌གོས༌, ཅིའ༌ཟེར༌ན༌ དཀོན༌མཆོག༌གི༌ ང༌དང༌ སླབ༌ཁན༌གུན༌ལ༌ ཞན༌མ༌གུན༌ནི༌ སང༌ མང༌ང༌ ཁྲིམས༌ཅད༌ ཅོའ༌ ཛད༌ཅེས༌པོ༌, ཁྱོ༌ཞའ༌ རྒྱུས༌ཨིན༌ནོག༌། 
JAS.3.2	འོ༌ན༌, ང༌དང༌ ཚང༌མའེ༌ སྐྱོན༌ མང༌པོ༌ཞིག༌ ཅོའ༌ནོག༌། གལ༌ཏེས༌ མི༌ཞིག༌གི༌ ཟེར༌ཁན༌ ཚང༌མ༌ སྐྱོན༌མེད༌ ཡོད༌པིན༌ན༌, ཁོ༌ ཛོམས༌པོ༌ཞིག༌ ཡོད༌གྲོ༌, ཡང༌ ཁོའེ༌ ནས༌ལུག༌ ཚང༌མའེ༌ ནང༌ང༌ རང༌སེམས༌ ཅུན༌ཏེ༌ བོར༌ཐུབ༌བད༌གྲོ༌།
JAS.3.3	རྟའེ༌ ཁའེ༌ ནང༌ང༌ ཡོད༌ཁན༌ནི༌ སྲབས༌པོ༌ རྒྱུད༌ཏེ༌ ང༌དང༌གུན༌ ཀ༌རུ༌ ཆེན༌ སམ༌ནའང༌, ཏེ༌རུ༌ རྟ༌བོ༌ ཁྲིད༌ཏེ༌ ཁྱེར༌ ཉན༌ན༌ནོག༌། 
JAS.3.4	ཏེན༌ན༌ ཙོགས༌ལ༌ ཤེད༌ཅན༌ ལུངས༌པོའེ༌ རིལ༌ཨིན༌ ཡོད༌ཁན༌ ཏེ༌ གྲུ༌ཟིང༌ ཆེན༌མོ༌བོའང༌ གྲུ༌ཟིང༌ངི༌ ཇུག༌ག༌ ཡོད༌ཁན༌ནི༌ ཤིང༌ ཆུ༌ངུན༌བོ༌ ཉམ༌པོ༌, གྲུ༌ཟིང༌ སྲུལ༌ཁན༌བོའེ༌ ཀ༌རུ༌ སྲུལ༌ཏེ༌ ཁྱེར༌ཨིན༌ སམ༌ནའང༌, ཁྱེར༌ ཉན༌ན༌ནོག༌།
JAS.3.5	ཏེན༌ན༌ ཙོགས༌ལ༌ ལྕེ༌བོ༌ ང༌དང༌ངི༌ ཟུགས༌པོའེ༌ ཁག༌ ཆུ༌ངུན༌ཞིག༌ ཨིན༌ནའང༌, འི༌བོའེ༌ ཕོ༌སོ༌ཅན༌ནི༌ སྤེ༌རའེ༌ མི༌ མང༌པོ༌ཞིག༌ག༌ ནོད༌སྐྱལ༌ ཉན༌ན༌ནོག༌, ཀ༌ཟུག༌ མེ༌ཙག༌ ཆུ༌ངུན༌ཞིག༌གི༌ ནགས༌ཚོགས༌ ཆེན༌མོ༌ཞིག༌ མེའ༌ སྤར༌ཉན༌ཨིན༌། 
JAS.3.6	ལྕེ༌བོ༌ ནི༌ མེ༌ ཙོགས༌ ཨིན༌ནོག༌། ཟུགས༌པོའེ༌ ཡན༌ལག༌གུན༌ནི༌ ཕྲོ༌ནེ༌ ལྕེ༌བོ༌ ནི༌, ངན༌པ༌ གངས༌ཁན༌ནི༌ ནས༌ས༌ཤིག༌ ཨིན༌ནོག༌། འི༌བོའེ༌ ཟུགས༌པོ༌ གང༌པོ༌ ཚི༌ཏུ༌ རྒྱུར༌ ཅུགས༌ཏེ༌, ཁོའེ༌ མི༌ཚེ༌ གང༌པོའ༌ མེ༌ བར༌ ཅུག༌ག༌ནོག༌, ཅིའ༌ཟེར༌ན༌ ལྕེའ༌ མེ༌ སྤར༌ཁན༌བོ༌ ཉལ༌ཝའེ༌ མེ༌ ཨིན༌ནོག༌།
JAS.3.7	མིའ༌ སེམས༌ཅན༌, བྱ༌, རྒལ༌ཅིག༌གི༌ རིགས༌ དང༌, ཚོའེ༌ ནང༌ང༌ ཉ༌ ཆེན༌མོ༌ སྣ༌ཚོགས༌ གུན༌, ཁོ༌རང༌གུན༌ནི༌ ཝང༌ངི༌ ཡོག༌ག༌ ཁྱོང༌ ཉན༌ན༌ནོག༌། 
JAS.3.8	ཨིན༌ནའང༌ སུ༌ཞིག༌གའང༌ ལྕེ༌བོ༌, ཁོ༌རང༌ངི༌ ཝང༌ངི༌ ཡོག༌ག༌ ཁྱོང༌ མ༌ཉན༌ན༌ ཨིན༌ནོག༌། འི༌བོ༌ ནི༌ དུག༌ མ༌ནེ༌ མ༌ཉན༌ཁན༌ནི༌ ངན༌པ༌, ཤི༌ཅུག༌ཁན༌ནི༌ ཏུག༌གི༌ གངས༌ཏེ༌ ཡོད༌ཏེ༌ ཨིན༌ནོག༌། 
JAS.3.9	ང༌དང༌གུན༌ནི༌ འིན༌ན༌ ལྕེ༌ ཉམ༌པོ༌ ང༌དང༌ངི༌ གཙོ༌བོ༌, ཡབ༌ དཀོན༌མཆོག༌ག༌ སྟོད༌པ༌ ཕུལ༌ལ༌ནོག༌། ཨིན༌ནའང༌ ཏེན༌ན༌ ལྕེ༌ ཉམ༌པོ༌ དཀོན༌མཆོག༌གི༌ ཁོང༌རང༌ ཙོགས༌ ཅོའ༌ ཛད༌ཁན༌ནི༌ མི༌གུན༌ལ༌ རྔན༌ ཏབ༌བ༌ནོག༌། 
JAS.3.10	ཡང༌ སྟོད༌པ༌ དང༌ རྔན༌ ཏབ༌ཅེས༌ ཉིས༌ཀོ༌, ཏེན༌ན༌ ཁའེ༌ ནང༌ནེ༌ བིང༌ང༌ནོག༌། དེན༌བ༌ ངའེ༌ སྤུན༌ དང༌ སྤུན༌མོ༌ གུན༌, ཏེ༌ཙོགས༌ ཆ༌ མ༌གོས༌། 
JAS.3.11	ཅི༌ ཆུ༌མིག༌ཤིག༌གི༌ ནང༌ནེ༌ ཆུ༌ ལག༌མོ༌ དང༌ ཚཱ༌ཀུ༌ ཉིས༌ཀོ༌ བིང༌ཨིན༌ན༌? 
JAS.3.12	ངའེ༌ སྤུན༌ དང༌ སྤུན༌མོ༌ གུན༌, ཅི༌ ཕིག༌གི༌ ཁ༌ཟས༌སི༌ ལྕང༌མའེ༌ ཀ༌ནེ༌ ཨོ༌ལིཝ༌ ཡ༌ རྒུན༌ནི༌ ཁ༌ཟས༌སི༌ ལྕང༌མའེ༌ ཀ༌ནེ༌ ཕིག༌ སྨིན༌ཨིན༌ན༌? མ༌ནེ༌ མི༌སྨིན༌། ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཆུ༌མིག༌གི༌ ཆུ༌ ཚཱ༌ཀུའི༌ ནང༌ནེ༌ ཆུ༌ ལག༌མོ༌ ཕིང༌ མི༌ཉན༌།
JAS.3.13	ཁྱོ༌ཞ༌གུན༌ནི༌ ཕྲོ༌ནེ༌ ཤེས༌རབས༌ཅན༌ དང༌ ཧ༌གོ༌ཅན༌བོ༌ སུ༌ ཨིན༌? ཏེ༌ཙོགས༌ ཨིན༌ཁན༌ནི༌ མི༌བོའེ༌, ཤེས༌རབས༌ནེ༌ ཡོང༌ཁན༌ནི༌ པས༌མོ༌ ཉམ༌པོ༌ ལས༌ ཅོས༌ཏེ༌ མི༌ཚེ༌ ཟང༌པོ༌ཞིག༌ ཕུད༌ཏེ༌ སྟོན༌ཤིག༌། 
JAS.3.14	ཨིན༌ནའང༌ གལ༌ཏེས༌ ཁྱོ༌ཞའེ༌ སེམས༌སི༌ ནང༌ང༌ སྲན༌ཏྲེ༌ ཚིགས༌ཅེས༌ དང༌ རང༌དོད༌ ཡོད༌ན༌, ཤེས༌རབས༌ཅན༌ སྟན༌ཨིན༌ རང༌སྟོད༌ ཏངས༌ཏེ༌ དཀོན༌མཆོག༌གི༌ དེན༌བའེ༌ སླབ༌བྱའེ༌ རྒྱབ༌གལ༌ མ༌ཅོ༌། 
JAS.3.15	ཏེ༌ཙོགས༌སི༌ ཤེས༌རབས༌ དཀོན༌མཆོག༌གི༌ ཆོགས༌ནེ༌ མ༌ཡོང༌ང༌, ཇིག༌རྟེན༌པ༌ དད༌པ༌ མེད༌ཁན༌གུན༌ནི༌ སམ༌ཚུལ༌ དང༌ རྡུད༌ གུན༌ནེ༌ ཡོང༌ང༌ནོག༌། 
JAS.3.16	ཀ༌རུ༌ ཚིག༌ཅེས༌ དང༌ རང༌དོད༌ ཡོད༌, ཏེ༌རུ༌ ཧི༌ལིངས༌ དང༌ ཚིར༌ཀ༌ མེད༌ཁན༌ ཡང༌ ངན༌པའེ༌ རིགས༌ ཚང༌མ༌ ཡོད༌ཏེ༌ ཨིན༌ནོག༌།
JAS.3.17	ཨིན༌ནའང༌ དཀོན༌མཆོག༌ནེ༌ ཡོང༌ཁན༌ནི༌ ཤེས༌རབས༌པོ༌ ནི༌, དང༌པོ༌རང༌ སེམས༌ ལག༌མོ༌, ཏེ༌ནེ༌ ཞི༌དེའ༌ ཐད༌ཁན༌, སེམས༌ བོལ༌མོ༌ ཡོད༌ཁན༌, ཝང༌ངི༌ ཡོག༌ག༌ དུག༌ག༌ལ༌ ཐད༌ཁན༌, སྙིང༌རྗེའེ༌ གངས༌ཁན༌, ལས༌ ཟང༌པོ༌ ཅོ༌ཁན༌, ཆོག༌རིས༌ མ༌ཅོ༌ཁན༌ དང༌ ཁ༌ཆོས༌ མ༌ཅོ༌ཁན༌ གུན༌ ཨིན༌ནོག༌། 
JAS.3.18	མི༌ པར༌ལ༌ ཞི༌དེ༌ ཁྱོང༌ཁན༌གུན༌ནི༌ ཞན༌མ༌གུན༌ནི༌ སེམས༌སི༌ ནང༌ང༌ ཞི༌དེའེ༌ ས༌འོན༌ ཏབ༌བ༌ནོག༌, ཡང༌ དྲང༌པོའེ༌ སྟོན༌ཐོག༌ རྔའ༌ནོག༌།
JAS.4.1	ཁྱོ༌ཞ༌གུན༌ནི༌ ཕྲོའ༌ ཛིང༌མོ༌ དང༌ ནོལ༌ཅེས༌ གུན༌ ཅིའི༌ ཞས༌ཏེ༌ ཡོང༌དུག༌? ཅི༌ ཏེ༌གུན༌ ཁྱོ༌ཞ༌གུན༌ནི༌ དོད༌པ༌གུན༌ནི༌ ཀ༌ནེ༌ ཡོང༌ང༌ མ༌ནོག༌ག༌, ཀ༌གུན༌ ཁྱོ༌ཞའེ༌ རྒྱབ༌གལ༌ལ༌ ནོལ༌ཨིན༌ ཡོད༌? 
JAS.4.2	མེད༌ཁན༌གུན༌ ཁྱོ༌རང༌ང༌ གོས༌ པ༌སང༌, ཏེ༌བོ༌ ཐོབ༌ཅེས༌སི༌ ཕིའ༌ སད༌ད༌ནོག༌། ཞན༌མ༌གུན༌ལ༌ ཡོད༌ཁན༌བོའེ༌ཀ༌ ཁྱོ༌རང༌ང༌ དོད༌པ༌ སྲན༌ཏྲེ༌ ཡོད༌ཏེ༌ ཏེ༌བོ༌ མ༌ཐོབ༌ པ༌སང༌, ཁྱོ༌རང༌ངི༌ ཁོང༌གུན༌ ཉམ༌པོ༌ ཛིང༌མོ༌ ཏངས༌ཏེ༌ ནོལ༌ལ༌ནོག༌། ཁྱོ༌རང༌ངི༌ དོད༌པ༌ ཡོད༌ཁན༌གུན༌ ཁྱོ༌རང༌ང༌ མེད༌པ༌ ཨིན༌ནོག༌, ཅིའ༌ཟེར༌ན༌ ཁྱོ༌རང༌ངི༌ ཏེ༌བོའེ༌ཕིའ༌ དཀོན༌མཆོག༌ག༌ ཞུ༌ཝ༌ མ༌ཕུལ༌ལ༌ ཨིན༌ནོག༌། 
JAS.4.3	ཡང༌ ཁྱོ༌རང༌ངི༌ ཞུ༌ ཟ༌ནེ༌, ཁྱོ༌རང༌ང༌ ཐོབ༌བ༌ མ༌ནོག༌ ཅིའ༌ཟེར༌ན༌ ཁྱོ༌རང༌ངི༌ ཏོན༌ ངན༌པ༌ ཉམ༌པོ༌ ཞུས༌ཏེ༌ ཨིན༌ནོག༌, ཀ༌བོ༌ ཁྱོ༌རང༌ངི༌ རང༌ང༌ སྐྱིད༌པོ༌ ཐོབ༌ཅེས༌སི༌ ནང༌ང༌ ཀོལ༌ལ༌ནོག༌།
JAS.4.4	དད༌པ༌ མེད༌ཁན༌ནི༌ མི༌གུན༌, ཇིག༌རྟེན༌ནི༌ ཨིན༌ཁན༌གུན༌ལ༌ ཡ༌ཤ༌ ཅོ༌ཅེས༌པོ༌ དཀོན༌མཆོག༌ག༌ ནཕ༌རད༌ ཅོས༌ཏེ༌ ཨིན༌ཁན༌བོ༌, ཁྱོ༌ཞ༌གུན༌ལ༌ རྒྱུས༌མེད༌ད༌? ཡང༌སྐྱར༌ ཟེར༌རད༌, ཇིག༌རྟེན༌ ཉམ༌པོ༌ ཛ༌འོ༌ ཅོ༌ཅེས༌ ལྡམ༌ཁན༌གུན༌ དཀོན༌མཆོག༌གི༌ གྲ༌འོ༌ རྒྱུར༌ཏེ༌ ཨིན༌ནོག༌། 
JAS.4.5	ཁྱོ༌ཞའེ༌ དམ༌པའེ༌ སུང༌རབས༌སི༌ ནང༌ང༌ "དཀོན༌མཆོག༌གི༌ ང༌དང༌གུན༌ནི༌ ནང༌ང༌ སེམས༌ཉིད༌པོ༌ སལ༌ལ༌ ཛད༌ པ༌སང༌, ཁོང༌ངི༌ ང༌དང༌གུན༌ ཁོང༌ ཅིག༌པོའེ༌ ཨིན༌ཅེས༌པོའ༌ མ༌སྲན༌ཏྲེ༌ ཐུགས༌དོད༌ ཛད༌ད༌ནོག༌" མོལ༌ཁན༌བོའ༌ ཏོན༌ཏག༌ མེད༌ཀྱག༌ སམ༌མ༌ རག༌ག༌? 
JAS.4.6	ཨིན༌ནའང༌ ཏེ༌ཙོགས༌སི༌ དོད༌པ༌ ངན༌པའེ༌ རྒྱབ༌གལ༌ ཅོ༌ཐུབ༌ཅེས༌ལ༌ ཁོང༌ངི༌ ང༌དང༌གུན༌ལ༌ ཐུག༌རྗེ༌ མང༌ང༌ སལ༌ཏེ༌ ཨིན༌ནོག༌, ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།
JAS.4.6	"དཀོན༌མཆོག༌གི༌ ཕོ༌སོ༌ ཅོ༌ཁན༌གུན༌ལ༌ རྒྱབ༌གལ༌ ཅོའ༌ ཛད༌ད༌ནོག༌,
JAS.4.6	ཨིན༌ནའང༌ པས༌མོ༌ ཡོད༌ཁན༌གུན༌ལ༌ ཐུག༌རྗེ༌ སལ༌ལ༌ ཛད༌ད༌ནོག༌།"
JAS.4.7	དཀོན༌མཆོག༌གི༌ སྐུན༌དུན༌ལ༌ རང༌དང༌རང༌ ཁོང༌ངི༌ ཝང༌ངི༌ ཡོག༌ག༌ བོར༌ཤིག༌, ཡང༌ རྡུད༌གུན༌ནི༌ གོ༌བའེ༌ རྒྱབ༌གལ༌ལ༌ ནོལ༌ཤིག༌, ཏེ༌ནེ༌ ཁོ༌ ཁྱོ༌ཞའེ༌ ཀ༌ནེ༌ ཤོར༌ཏེ༌ ཆེན༌། 
JAS.4.8	གལ༌ཏེས༌ ཁྱོ༌ཞའ༌ དཀོན༌མཆོག༌གི༌ ཉེ༌མོའ༌ ཡོང༌ན༌, ཏེ༌ནེ༌ དཀོན༌མཆོག༌ ཁྱོ༌ཞ༌གུན༌ནི༌ ཉེ༌མོའ༌ སྐྱོད༌ཨིན༌། ཁྱོ༌ཞའ༌ སྡིག༌ཅན༌གུན༌ནི༌ རང༌ངི༌ ལག༌པ༌ ཁྲུས༌ཤིག༌, ཡང༌ ཇིག༌རྟེན༌ དང༌ དཀོན༌མཆོག༌ ཉིས༌ཀོའེ༌ རྒྱབ༌ནེ༌ གྲུལ༌ཁན༌གུན༌, ཁྱོ༌ཞའེ༌ སེམས༌ རྩང༌མ༌ ཅོ༌ཤིག༌། 
JAS.4.9	སེམས༌ སྐྱོ༌མོ༌ ཅོས༌ཏེ༌, སྡུག༌པོ༌ ཅོ༌ཨིན༌ ངུ༌ཤིག༌། ཧབ༌གོད༌དི༌ ཚབས༌ལ༌ སྡུག༌པོ༌ ཡང༌ སྐྱིད༌པོའེ༌ ཚབས༌ལ༌ སྐྱོ༌མོ༌ ཅོ༌ཤིག༌། 
JAS.4.10	རང༌དང༌རང༌ གཙོ༌བོའེ༌ སྐུན༌དུན༌ལ༌ པས༌མོ༌ ཅོས༌, ཏེ༌ནེ༌ ཁོང༌ངི༌ ཁྱོ༌རང༌ང༌ རྩི༌ཝ༌ ཀྲག༌པོ༌ སལ༌ལ༌ ཛད༌ཨིན༌།
JAS.4.11	གཅེས༌པའེ༌ སྤུན༌ དང༌ སྤུན༌མོ༌ གུན༌, ཅིག༌ དང༌ ཅིག༌གི༌ རྒྱབ༌གལ༌ལ༌ སྤེ༌ར༌ ངན༌པ༌ མ༌ཏང༌ཤིག༌། གལ༌ཏེས༌ ཁྱོ༌ཞ༌གུན༌ནི༌ ཅིག༌ དང༌ ཅིག༌གི༌ རྒྱབ༌གལ༌ལ༌ སྤེ༌ར༌ ཡ༌, ཁྲིམས༌ཅད༌ ཏང༌ན༌, ཁྱོ༌ཞ༌གུན༌ནི༌ ཞན༌མ༌ གཅེས༌པ༌ ཅོ༌ཅེས༌སི༌ ཁྲིམས༌པོའེ༌ རྒྱབ༌གལ༌ལ༌ སྤེ༌ར༌ དང༌ ཁྲིམས༌ཅད༌ ཏངས༌ཏེ༌ ཨིན༌ནོག༌། ཁྱོ༌ཞ༌གུན༌ནི༌ ཁྲིམས༌ཅད༌ ཏང༌ན༌, ཁྱོ༌ཞ༌གུན༌ ཁྲིམས༌པོའ༌ ཁའ༌ མ༌ཉན༌ཁན༌, ཡང༌ ཁྲིམས༌པོན༌ རྒྱུར༌ཏེ༌ ངའེ༌ ཕིའ༌ ཏེ༌ ཁྲིམས༌པོ༌ མ༌ནོག༌ ཟེར༌ར༌ནོག༌། 
JAS.4.12	དཀོན༌མཆོག༌ ཅིག༌པོ༌ ནི༌, ཁྲིམས༌ སལ༌ཁན༌ དང༌ ཁྲིམས༌པོན༌ ཞུགས༌ཏེ༌ ཨིན༌ནོག༌། ཁོང༌ ཅིག༌པོའ༌ སྐྱོབ༌ཅེས༌ ཡ༌ མི༌གུན༌ ཉལ༌ཝའེ༌ ནང༌ང༌ ཕང༌ང༌ ཛད༌ཅེས༌སི༌ ཝང༌ ཡོད༌ཏེ༌ ཨིན༌ནོག༌། ཏེ༌ནེ༌ ཞན༌མའ༌ ཁྲིམས༌ཅད༌ ཏང༌ཁན༌ ཁྱོ༌ཞའ༌ སུ༌ ཨིན༌?
JAS.4.13	"མ༌ གྱོགས༌པ༌, ང༌ཞ༌གུན༌ རྒྱལ༌ས༌ སོང༌ཏེ༌ དུས༌བན༌ཤིག༌ དུགས༌ཏེ༌ ཚོང༌ ཅོས༌ཏེ༌ པེ༌ནེ༌ མང༌པོ༌ ཅོ༌ཨིན༌" ཟེར༌ཁན༌གུན༌ནི༌ ཉོན༌ཤིག༌། 
JAS.4.14	ཁྱོ༌ཞའེ༌ མི༌ཚེའེ༌ ནང༌ང༌ ཐོ༌རེ༌ ཅི༌ བྱུང༌ཨིན༌, ཁྱོ༌ཞའ༌ ཅི༌ རྒྱུས༌ཡོད༌? ངའེ༌ ཁྱོ༌ཞ༌གུན༌ནི༌ མི༌ཚེ༌བོ༌ ཅི༌ ཉམ༌པོ༌ ལྡུར༌? འི༌བོ༌ ནི༌ ང༌ཏོག༌གི༌ མ༌མུན༌ ཙོགས༌ ཨིན༌ནོག༌ ཀ༌བོ༌ དུས༌ ཉུ༌ངུན༌ཞིག༌ མ༌ནེ༌ ལུས༌ས༌ མ༌ནོག༌། 
JAS.4.15	ཁྱོ༌ཞ༌གུན༌ནི༌ ཟེར༌གོས༌, "གལ༌ཏེས༌ གཙོ༌བོའེ༌ ཐུག༌གོངས༌ ཡོད༌ན༌, ང༌དང༌གུན༌ནི༌ མི༌ཚེའེ༌ ནང༌ང༌ འི༌བོ༌ ཡ༌ ཏེ༌བོ༌ ཅོ༌ཨིན༌།" 
JAS.4.16	ཏེ༌ མན༌ན༌, ཁྱོ༌ཞ༌གུན༌ནི༌ རང༌དང༌རང༌ངི༌ ཐབས༌ལྡིངས༌གུན༌ནི༌ ནང༌ང༌ ཕོ༌སོ༌ ཅོས༌ཏེ༌ ཨིན༌ནོག༌, ཡང༌ ཏེ༌ཙོགས༌སི༌ ཕོ༌སོ༌གུན༌ ངན༌པ༌ ཨིན༌ནོག༌།
JAS.4.17	གལ༌ཏེས༌ སུ༌ཞིག༌ག༌ ཁོ༌རང༌ངི༌ ཅོ༌གོ༌ཤེས༌སི༌ ལས༌ ཟང༌པོ༌གུན༌ རྒྱུས༌ཡོད༌ཏེའང༌ མ༌ཅོ༌ན༌, ཁོའེ༌ སྡིག༌པ༌ ཅོས༌ཏེ༌ ཨིན༌ནོག༌།
JAS.5.1	མི༌ ཆུག༌པོ༌གུན༌ ཉོན༌ཤིག༌, ཆི༌མ༌ ཏང༌ཨིན༌ ངུས༌མང༌ ཏོང༌ཤིག༌, ཅིའ༌ཟེར༌ན༌ ཁྱོ༌ཞ༌གུན༌ལ༌ སྲན༌ཏྲེ༌ ནགས༌ དང༌ བར༌དོ༌ ཐོང༌ཨིན༌། 
JAS.5.2	ཁྱོ༌ཞ༌གུན༌ནི༌ རྒྱུ༌ནོར༌གུན༌ རུལ༌ཏེ༌, ཡང༌ ཁྱོ༌ཞའེ༌ རིན༌ཅན༌ ཀོས༌གུན༌ལ༌ བུ༌ཙིག༌ ཏབས༌ཏེ༌ ཨིན༌ནོག༌། 
JAS.5.3	ཁྱོ༌ཞ༌གུན༌ནི༌ སེར༌ དང༌ མུལ༌ གུན༌ རིན༌མེད༌ རྒྱུར༌ཏེ༌ ཨིན༌ནོག༌། ཁྱོ༌ཞའེ༌ རེ༌ཝ༌ བོར༌ཁན༌ནི༌ ཏེན༌ན༌ རྒྱུ༌ནོར༌བོའེ༌ མེ༌ ཙོགས༌ལ༌ ཁྱོ༌ཞའེ༌ ཤ༌གུན༌ ཟོས༌ཏེ༌ ཁྱོ༌ཞའ༌ མེད༌ཁན༌ ཅོ༌ཨིན༌། ཁྲིམས༌ཅད༌དི༌ ཞག༌ག༌, ཁྱོ༌ཞའེ༌ སགས༌ཏེ༌ བོར༌ཁན༌ནི༌ ཏེན༌ན༌ རྒྱུ༌ནོར༌གུན༌ནི༌ ཁྱོ༌ཞའེ༌ སྡིག༌པའེ༌ སྤང༌པོ༌ ཏང༌ཨིན༌། 
JAS.5.4	ཏ༌ ཞིང༌ངི༌ཀ༌ ལས༌ ཅོ༌ཁན༌ནི༌ ལ༌ཆའེ༌ ནང༌ང༌ ཁྱོ༌ཞའེ༌ གོབ༌སྐོར༌ ཏང༌ཁན༌གུན༌ནི༌ ཀུ༌ཅོ༌ དང༌ ངུ༌ཅེས༌ གུན༌ལ༌ ཉོན༌ཤིག༌, ཁྱོ༌ཞའེ༌ མ༌ཏང༌ང༌ བོར༌ཁན༌ནི༌ ཏེ༌ ལ༌ཆ༌གུན༌ནི༌, ཁྱོ༌ཞ༌རང༌ངི༌ རྒྱབ༌གལ༌ལ༌ སྤང༌པོ༌ ཏང༌ཨིན༌ ཨིན༌ནོག༌། ཁྱོ༌ཞའེ༌ ཞིང༌རྔ༌ཁན༌གུན༌ནི༌ ཀུ༌ཅོ༌ དང༌ ངུ༌ཅེས༌ གུན༌, ནམ༌ཁའེ༌ མག༌མི༌ གཙོ༌བོ༌ དཀོན༌མཆོག༌གི༌ སན༌ན༌ ཛད༌ཏེ༌ ཨིན༌ནོག༌།
JAS.5.5	ཁྱོ༌ཞ༌གུན༌ནི༌ འི༌ ཇིག༌རྟེན༌ནི༌ཀ༌ ནོར༌ མང༌པོ༌ དང༌ རང༌རང༌ངི༌ དོད༌པ༌ ཡོད༌ཁན༌ ཚང༌མ༌ དྲན༌དྲ༌ གྲུབ༌ཅུག༌ཨིན༌ མི༌ཚེ༌ ཕུད༌ཏེ༌ ཨིན༌ནོག༌། ར༌མ༌ དང༌ ལུག༌ གུན༌ སད༌ཅེས༌སི༌ ཕིའ༌ གྱགས༌པ༌ ཆ༌ཅུག༌ཅེས༌ ཙོགས༌ལ༌ ཁྱོ༌ཞ༌གུན༌ནིའང༌ སད༌ཅེས༌ལ༌ ཁྱོ༌ཞ༌རང༌ གྱགས༌པ༌ ཆ༌ཅུགས༌ཏེ༌ ཨིན༌ནོག༌། 
JAS.5.6	ཁྱོ༌ཞ༌གུན༌ནི༌ ནོངས༌མེད༌ཁན༌ནི༌ མི༌གུན༌ སད༌ཅེས༌སི༌ ཁྲིམས༌ཅད༌ ཏངས༌ཏེ༌ སད༌ད༌ནོག༌, ཀ༌གུན༌ནི༌ ཁྱོ༌ཞའེ༌ རྒྱབ༌གལ༌ མ༌ཅོས༌།
JAS.5.7	ངའེ༌ གཅེས༌པའེ༌ སྤུན༌ དང༌ སྤུན༌མོ༌ གུན༌ ཁྱོ༌ཞ༌གུན༌ གཙོ༌བོ༌ ཡེ༌ཤུ༌ ལོགས༌ཏེ༌ སྐྱོད༌ཅེས༌ ཚོག༌པ༌ ཟོད༌པ༌ ཉམ༌པོ༌ སྲུངས༌ཏེ༌ དུག༌ཤིག༌། ཞིང༌བད༌པ༌ ལྟོས༌ཤིག༌, ཀ༌བོ༌ སྟོན༌ དང༌ སྤིད༌ ཉིས༌ཀོ༌ ཟོད༌པ༌ ཉམ༌པོ༌ ཆར༌པའ༌ སྲུངས༌ཏེ༌ ཁོ༌རང༌ངི༌ རིན༌ཅན༌ སྟོན༌ཐོག༌གུན༌ ཚོས༌ཏེ༌ རྔའ༌ལ༌ རིངས༌སད༌། 
JAS.5.8	ཁྱོ༌ཞ༌གུན༌ནིའང༌ ཟོད༌པ༌ ཅོས༌ཏེ༌ སྙིང༌གུན༌ལ༌ སྤོས༌པ༌ སྐྱེ༌ཅུག༌ཤིག༌, ཅིའ༌ཟེར༌ན༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ དུས༌པོ༌ ཉེ༌མོའ༌ སླེབས༌ཏེ༌ ཨིན༌ནོག༌།
JAS.5.9	སྤུན༌ དང༌ སྤུན༌མོ༌ གུན༌, ཅིག༌ དང༌ ཅིག༌གི༌ རྒྱབ༌གལ༌ལ༌ ཟེར༌རྒྱུ༌ མ༌ཏང༌ཤིག༌། གལ༌ཏེས༌ ཏང༌ན༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌ཞ༌གུན༌ལ༌ ཁྲིམས༌ཅད༌ སལ༌ལ༌ ཛད༌ཨིན༌། ལྟོས༌ཤིག༌གའང༌ ཁྲིམས༌ཅད༌ཁན༌བོ༌ སྒོའེ༌ དུན༌ལ༌ ཞངས༌ཏེ༌ དུག༌།
JAS.5.10	སྤུན༌ དང༌ སྤུན༌མོ༌ གུན༌, སྡུག༌སྔལ༌ལི༌ ནང༌ངའང༌ ཟོད༌པ༌ ཉམ༌པོ༌ གཙོ༌བོ༌ དཀོན༌མཆོག༌གི༌ ཝང༌ངི༌ ནང༌ང༌ སྤེ༌ར༌ སལ༌ཁན༌ནི༌ ལུང༌སྟོན༌པ༌གུན༌ སྤེ༌ཞིག༌གི༌ ཚུལ༌ལ༌ ལྟོས༌ཤིག༌། 
JAS.5.11	ཁྱོ༌ཞ༌གུན༌ལ༌ རྒྱུས༌ ཨིན༌ནོག༌, དཀོན༌མཆོག༌གི༌ ཟོད༌པ༌ ཉམ༌པོ༌ སྡུག༌སྔལ༌ ཁུར༌ཁན༌གུན༌ལ༌ བྱིན༌ལབས༌ སལ༌ལ༌ ཛད༌ཏེ༌ ཨིན༌ནོག༌། སྤེར༌ན༌ སྙིང༌རུས༌ཅན༌ནི༌ མི༌ ཡོབ༌བ༌, གཙོ༌བོ༌ དཀོན༌མཆོག༌གི༌ སྟིང༌ཇུག༌པོའེ༌ཀ༌ སྔུན༌ནི༌ སང༌ མ༌མང༌པོ༌ སལ༌ལ༌ ཛདས༌ཁན༌བོའེ༌ སྐོར༌ལ༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌། གཙོ༌བོ༌ ནི༌ ཐུག༌རྗེ༌ དང༌ སྙིང༌རྗེ༌ གངས༌ཏེ༌ ཨིན༌ནོག༌།
JAS.5.12	ཨིན༌ནའང༌ ངའེ༌ སྤུན༌ དང༌ སྤུན༌མོ༌ གུན༌, ཚང༌མའེ༌སང༌ ཁག༌ཅན༌བོ༌, ནམ༌ཁའ༌ ཡ༌ ཇིག༌རྟེན༌ ཡ༌ ཞན༌ ཅི༌ཞིག༌གིའང༌ མནའ༌ མ༌ནེ༌ མ༌ཁུར༌ཤིག༌། ཏེ༌བོའེ༌ ཚབས༌ལ༌ ཁྱོ༌ཞ༌གུན༌ནི༌ ཨིན༌ན༌ ཨིན༌, ཡ༌ མན༌ན༌ མན༌ ཟེར༌ཤིག༌, ཏེ༌ མ༌ནེ༌ ཁྱོ༌ཞ༌གུན༌ལ༌ ཁྲིམས༌ཅད༌ ཕོག༌ཨིན༌།
JAS.5.13	ཅི༌ ཁྱོ༌ཞའེ༌ ཕྲོ༌ནེ༌ སུ༌ཞིག༌ སྡུག༌པོའེ༌ ནང༌ང༌ ཡོད༌ད༌? ཏེ༌ནེ༌ དཀོན༌མཆོག༌ག༌ སྨོས༌ལམ༌ ཞུ༌ཤིག༌། ཅི༌ ཁྱོ༌ཞ༌གུན༌ ཐད༌པོ༌ ཨིན༌ན༌? ཏེ༌ནེ༌ དཀོན༌མཆོག༌ག༌ སྟོད༌པའེ༌ གླུ༌ ཕུལ༌ཤིག༌། 
JAS.5.14	ཅི༌ ཁྱོ༌ཞའེ༌ ཕྲོ༌ནེ༌ སུ༌ཞིག༌ག༌ ཟུ༌མོ༌ ཡོད༌ད༌? ཏེ༌ནེ༌ ཁྱོ༌རང༌ངི༌ ཆོས༌ཚོགས༌སི༌ འུ༌སྐྱོང༌གུན༌ལ༌ བོད༌, ཡང༌ ཁོང༌གུན༌ལ༌ ཁྱོ༌རང༌ང༌ གཙོ༌བོའེ༌ ཚན༌ ཝང༌ཅན༌ནི༌ ནང༌ང༌ མར༌ སྐུས༌ཏེ༌ སྨོས༌ལམ༌ ཞུ༌ཅུག༌ཤིག༌། 
JAS.5.15	ཏེ༌ཙོགས༌སི༌ སྨོས༌ལམ༌ དད༌པ༌ ཉམ༌པོ༌ ཕུལ༌ཁན༌བོའེ༌ ནད༌པོ༌ རྒྱལ༌ཏེ༌ གཙོ༌བོའེ༌ ཁྱོ༌རང༌ ཕན༌ཅུག༌ག༌ ཛད༌ཨིན༌། གལ༌ཏེས༌ ཁྱོ༌རང༌ངི༌ སྡིག༌པ༌ ཅོས༌ཏེ༌ ཡོད༌ནའང༌ ཁྱོ༌རང༌ང༌ ཤགས༌པ༌ སལ༌ལ༌ ཛད༌ཨིན༌།
JAS.5.16	ཁྱོ༌ཞ༌གུན༌ རྒྱལ༌ཅེས༌སི༌ ཕིའ༌ ཁྱོ༌ཞའེ༌ སྡིག༌པ༌གུན༌ ཤད༌ཏེ༌ ཅིག༌ དང༌ ཅིག༌གི༌ ཕིའ༌ སྨོས༌ལམ༌ ཞུ༌ཤིག༌། མི༌ དྲང༌པོའེ༌ སྨོས༌ལམ༌ ཕུལ༌ཁན༌བོའ༌ མ༌སྲན༌ཏྲེ༌ ཁྱུད༌ ཡོད༌ཏེ༌ བྲས༌བུ༌ ཧ༌ལས༌ཤེས༌ སྨིན༌ན༌ནོག༌། 
JAS.5.17	ལུང༌སྟོན༌པ༌ ཨེ༌ལི༌ཡཱ༌ ཨིད༌ཏུ༌ ཅོས༌ཤིག༌, ཁོང༌ ནི༌ ང༌དང༌ ཙོགས༌ལ༌ མི༌ཞིག༌ ཞུགས༌ཏེ༌ ཨིན༌པིན༌། ནམ༌ ཁོང༌ངི༌ སྙིང༌ནེ༌ དཀོན༌མཆོག༌ག༌ ཨིས༌ར༌ཨེལ༌ལི༌ ནང༌ང༌ ཆར༌པ༌ མི༌བབས༌ཤེས༌ལ༌ སྨོས༌ལམ༌ ཕུལ༌པ༌, ལོ༌ སུམ༌ ནང༌ ཕེད༌ ཆར༌པ༌ མ༌བབས༌། 
JAS.5.18	ཏེ༌ནེ༌ ཡང༌སྐྱར༌ ཁོང༌ངི༌ ཆར༌པ༌ ཕབ༌ཅེས༌ལ༌ སྨོས༌ལམ༌ ཕུལ༌ལ༌ཅིག༌, ཆར༌པ༌ བབས༌ཏེ༌ སའེ༌ཀ༌ སྟོན༌ཐོགས༌ སྨིན༌།
JAS.5.19	ངའེ༌ སྤུན༌ དང༌ སྤུན༌མོ༌ གུན༌, གལ༌ཏེས༌ ཁྱོ༌ཞ༌གུན༌ནི༌ ཕྲོ༌ནེ༌ སུ༌ཞིག༌ དཀོན༌མཆོག༌གི༌ དེན༌བའེ༌ ལམ༌མི༌ ཀ༌ནེ༌ ནུར༌ཏེ༌ སོང༌ཏེ༌, ཞན༌མ༌ཞིག༌གི༌ ཁོ༌ དད༌པའེ༌ ནང༌ང༌ ལོགས༌ཏེ༌ ཁྱོངས༌ཏེ༌ ཡོད༌ན༌, 
JAS.5.20	ལོགས༌ཏེ༌ ཁྱོང༌ཁན༌བོའེ༌ ཏེ༌ སྡིག༌ཅན༌བོ༌ ཉལ༌ཝའེ༌ ནང༌ནེ༌ ཐར༌ཅུགས༌ཏེ༌ སྡིག༌པ༌ མང༌པོ༌ཞིག༌གི༌ ཀ༌ནེ༌ ཤགས༌པ༌ ཐོབ༌ཅུགས༌ཁན༌བོ༌ ཁྱོ༌ཞ༌གུན༌ལ༌ ཏན༌ཏན༌ རྒྱུས༌ ཡོང༌གོས༌༎
1PE.1.1	གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌ ང༌ པི༌ཏྲར༌རི༌ ཁྱོ༌ཞའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ པོན༌ཏུས༌, གཱ༌ལ༌ཏི༌ཡཱ༌, ཀ༌པ༌དོ༌ཀི༌ཡཱ༌, ཨ༌སི༌ཨཱ༌ དང༌ བི༌ཏི༌ནི༌ཡཱ༌ ཡུལ༌གུན༌ནི༌ ནང༌ང༌ ཁྱབས༌ཏེ༌ ཡོད༌ཁན༌གུན༌ནི༌ ཕིའ༌ བྲིའད༌། 
1PE.1.2	ཇིག༌རྟེན༌ ཛད༌དི༌ སང༌ སྔུན༌ལ༌, དཀོན༌མཆོག༌ ཡབ༌བི༌ ཁྱོ༌ཞ༌གུན༌ ཤེས༌ཏེ༌ ལྡམ༌མ༌ ཛད༌ཏེ༌, དམ༌པའེ༌ ཐུག༌ཉིད༌ རྒྱུད༌ཏེ༌ དམ༌པ༌ ཅོའ༌ ཛདས༌། ཏེ༌བོའེ༌ ཞས༌ཏེ༌ ཁྱོ༌ཞ༌གུན༌ནི༌ ཡེ༌ཤུའི༌ ཁའ༌ཉནས༌, ཡང༌ མ༌ཤི༌ཀའེ༌ སྐུ༌ཁྲག༌ཕོའ༌ ཛད༌ཅེས༌པོའེ༌ ཁྱོ༌ཞ༌གུན༌ རྩང༌མ༌ ཅོའ༌ ཛདས༌།
1PE.1.2	ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ མང༌ནེ༌ མང༌ང༌ ཐོབ༌ཤིག༌།
1PE.1.3	ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དང༌ དཀོན༌མཆོག༌ག༌ སྟོད༌པ༌ ཕུལ༌ཤིག༌། ང༌དང༌གུན༌ལ༌ ཁོང༌ངི༌ སྙིང༌རྗེ༌ ཆེན༌མོ༌ ཛད༌ཏེ༌, མི༌ཚེ༌ སོ༌མ༌ཞིག༌ སལ༌ལ༌ ཛདས༌, ཅིའ༌ཟེར༌ན༌ དཀོན༌མཆོག༌གི༌ ཡེ༌ཤུ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌། ཏ༌ ང༌དང༌གུན༌ནིའང༌ རེ༌ཝ༌ ཆེན༌མོ༌ ཉམ༌པོ༌ མི༌ཚེ༌ ཕུད༌ད༌ནོག༌། 
1PE.1.4	ཏེ༌བོ༌ ནི༌ ནོར༌སྐལ༌ མ༌ནེ༌ མི༌རུལ༌ཁན༌, མ༌ནེ༌ ཚི༌ཏུ༌ མི༌ཆའ༌ཁན༌ དང༌ ལྡངས༌ མ༌ནེ༌ མི༌ཡོལ༌ཁན༌ ཀ༌བོ༌ ང༌དང༌གུན༌ནི༌ ཕིའ༌ ནམ༌ཁའེ༌ ནང༌ང༌ བོར༌ར༌ ཛད༌ཏེ༌ ཡོད༌། 
1PE.1.5	ཁྱོ༌ཞ༌གུན༌ནི༌ དད༌པ༌ རྒྱུད༌ཏེ༌ དཀོན༌མཆོག༌གི༌ སྟོབས༌པོའེ༌ ཁྱོ༌ཞ༌གུན༌ལ༌ ཏེ༌ ཐར༌པ༌ ཐོབ༌ཐོབ༌ ཚོག༌པ༌ སྲུང༌སྐྱོབ༌ ཛད༌དུག༌, ཀ༌བོ༌ སྟིང༌ཇུག༌གི༌ དུས༌ལ༌, སྔོན༌ ཅུག༌ག༌ ཛད༌ཅེས༌ལ༌ གྲལ༌གྲིག༌ ཡོད༌།
1PE.1.6	ཏེན༌ན༌བོའེ༌ཕིའ༌ གའ༌མོ༌ ཅོ༌ཤིག༌། ཞན༌ དག༌ས༌ དུས༌ ཉུ༌ངུན༌ཞིག༌, ཁྱོ༌ཞ༌གུན༌ལ༌ ཚོད༌ལྟ༌ སོ༌སོའེ༌ ནང༌ང༌ སྡུག༌སྔལ༌ ཐོང༌ནའང༌, ཡོང༌ཅེས༌ཅན༌ནི༌ དུས༌སི༌ ནང༌ང༌ ཧ༌ལས༌ཤེས༌སི༌ ཐད༌པོ༌ ང༌ཏི༌ ཕིའ༌ སྲུངས༌ཏེ༌ ཡོད༌། 
1PE.1.7	ཏེ༌ ཚོད༌ལྟ༌གུན༌ནི༌ ཁྱོ༌ཞའེ༌ དད༌པ༌ དེན༌བ༌ ཨིན༌ཁན༌བོ༌ སྟན༌ན༌ནོག༌, ཀ༌ཟུག༌གི༌ སེར༌ལ༌ སྟག༌ཅད༌ མེ༌ རྒྱུད༌ཏེ༌ ཅོས༌ཏེ༌ ལག༌མོ༌ ཅོའ༌ནོག༌, ཨིན༌ནའང༌ ཁྱོ༌ཞའེ༌ དད༌པ༌གུན༌ སེར༌རི༌ སང༌ མང༌ང༌ རིན༌ཅན༌ ཨིན༌ནོག༌། གལ༌ཏེས༌ ཁྱོ༌ཞ༌གུན༌ནི༌ དད༌པ༌བོ༌, ཚོད༌ལྟ༌གུན༌ནི༌ ནང༌ང༌ སྟན༌པོ༌ ལུས༌ན༌, གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ སྐྱོད༌ ཟ༌ནེ༌, ཁྱོ༌ཞ༌གུན༌ལ༌ སྟོད༌པ༌, སྤལ༌ དང༌ རྩི༌ཝ༌ ཐོབ༌ཨིན༌།
1PE.1.8	ཁྱོ༌ཞ༌གུན༌ནི༌ ཡེ༌ཤུ༌ མ༌ཇལ༌ནའང༌ ཁོང༌ང༌ བྱམས༌པ༌ ཅོའ༌ནོག༌, ཡང༌ དག༌ས༌ རང༌ངི༌ མིག༌ནེ༌ མ༌ཐོང༌ནའང༌, ཁོང༌ང༌ དད༌པ༌ ཅོས༌ཏེ༌ ཧ༌ལས༌ཤེས༌ དང༌ ཤད༌ མི༌ཉན༌ཅེས༌སི༌ ཐད༌པོ༌ ཅོའ༌ནོག༌། 
1PE.1.9	ཡེ༌ཤུ༌ མ༌ཤི༌ཀའེ༌ཀ༌ དད༌པ༌ ཅོ༌ཅེས༌སི༌ སོལ༌རས༌པོ༌ ནི༌, ཁྱོ༌ཞ༌གུན༌ལ༌ ཐར༌པ༌ ཐོབ༌ཅེས༌པོ༌ ཨིན༌།
1PE.1.10	ཁྱོ༌ཞ༌གུན༌ནི༌ཀ༌ སྔོན༌ཅུག༌ཅེས༌སི༌ ཐུག༌རྗེའེ༌ ཐར༌པའེ༌ སྐོར༌ལ༌ ལུང༌སྟན༌ ཛད༌ཁན༌ནི༌ ལུང༌སྟོན༌པ༌གུན༌ནི༌, རྒྱལ༌ལ༌ ཅོས༌ཏེ༌ རྩར༌ཅོད༌ ཅོའ༌ ཛདས༌། 
1PE.1.11	ཏེ༌གུན༌ལ༌ མ༌ཤི༌ཀའ༌ སྡུག༌སྔལ༌ བྱུངས༌ཏེ༌ སྤལ༌ ཐོབ༌ཅེས༌སི༌ དུས༌ དང༌ ནས༌ལུགས༌ གུན༌ནི༌ སྐོར༌ལ༌ ཧ༌གོ༌ཅེས༌སི༌ དོད༌པ༌ ཡོད༌པིན༌, ཀ༌བོ༌ ཁོང༌གུན༌ནི༌ ནང༌ང༌ ཡོད༌ཁན༌ནི༌ མ༌ཤི༌ཀའེ༌ ཐུག༌ཉིད༌དི༌ ཁོང༌གུན༌ལ༌, ཏེ༌གུན༌ བྱུང༌ངི༌ སང༌ སྔུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌པིན༌།
1PE.1.12	ཏེ༌ ལུང༌སྟོན༌པ༌གུན༌ནི༌ ཞབ༌སྟོག༌པོ༌, ཁོང༌རང༌གུན༌ནི༌ ཕིའ༌ མན༌པ༌, ཁྱོ༌ཞ༌གུན༌ནི༌ ཕིའ༌ ཨིན༌ཁན༌བོ༌ ཁོང༌གུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌པིན༌། ཏ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤད༌ཁན༌གུན༌ནི༌, ནམ༌ཁའ༌ནེ༌ བབས༌ཁན༌ནི༌ དམ༌པའེ༌ ཐུག༌ཉིད༌དི༌ རོགས༌ ཉམ༌པོ༌ ཤད༌ད༌ནོག༌, ཡང༌ ཕོ༌ཉ༌གུན༌ལའང༌, འི༌གུན༌ནི༌ སྐོར༌ལ༌ ཧ༌གོ༌ཅེས༌སི༌ དོད༌པ༌ ཆེན༌མོ༌ ཡོད༌པིན༌།
1PE.1.13	ཏེན༌ན༌བོའེ༌ཕིའ༌ ཇིག༌རྟེན༌ནི༌ ནང༌ང༌ ཡོད༌ཁན༌གུན༌ནི༌ ཆོགས༌ལ༌ སམ༌བ༌ མ༌ཏང༌ང༌, རང༌སེམས༌ ཅུན༌ཏེ༌ ཡེ༌ཤུ༌ མ༌ཤི༌ཀ༌ སྔོན༌ནི༌ དུས༌ལ༌ ཐོབ༌ཅེས༌ཅན༌ནི༌ ཐུག༌རྗེ༌ ཐར༌པ༌བོའེ༌ཀ༌ སྟན༌པོ༌ རེ༌ཝ༌ བོར༌ཤིག༌། 
1PE.1.14	ཁྱོ༌ཞའེ༌ ནང༌ང༌ དཀོན༌མཆོག༌ མ༌ཤེས༌སི༌ སང༌ སྔུན༌ལ༌ ཡོད༌ཁན༌ནི༌ དོད༌པ༌ ངན༌པ༌གུན༌ནི༌ རྒྱབ༌ནེ༌ མ༌གྲུལ༌ལ༌, དཀོན༌མཆོག༌གི༌ ཁའ༌ ཉན༌ཁན༌ནི༌ ཕྲུ༌གུ༌གུན༌ ཙོགས༌ རྒྱུར༌ཤིག༌། 
1PE.1.15	མ༌ཚད༌ ཁྱོ༌ཞ༌གུན༌ བོད༌ད༌ ཛད༌ཁན༌ དཀོན༌མཆོག༌ ཁོང༌རང༌ དམ༌པ༌ ཨིན༌ཁན༌ ཙོགས༌ལ༌ ཅི༌ས༌ཐོག༌ནེ༌ ཁྱོ༌ཞ༌རང༌ངི༌ མི༌ཚེ༌ དམ༌པ༌ཞིག༌ པུད༌ཤིག༌། 
1PE.1.16	ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌, "ང༌ དམ༌པ༌ ཨིན༌པ༌ ཁྱོ༌ཞ༌གུན༌ནའང༌ དམ༌པ༌ རྒྱུར༌གོས༌"
1PE.1.17	ཡང༌ འི༌གུན༌ ཨིད༌ཏུ༌ བོར༌ཤིག༌, ཁྱོ༌ཞ༌གུན༌ནི༌ སྨོས༌ལམ༌ ཕུལ༌ཁན༌, ནམ༌ཁའེ༌ ཡབ༌བི༌ ཆོགས༌རིས༌ ཛད༌ད༌ མ༌ནོག༌། ཁྱོ༌ཞ༌གུན༌ནི༌ ཅོ༌ཁན༌ ནང༌ཞིན༌ལ༌ ཁོང༌ངི༌ ཁྲིམས༌ཅད༌ ཡ༌ སོལ༌རས༌ སལ༌ཅེས༌ ཨིན༌ པ༌སང༌, ཇིག༌རྟེན༌ནི༌ཀ༌ མི༌ཚེ༌བོ༌ བེས༌པ༌ཞིག༌ ཙོགས༌ལ༌ དཀོན༌མཆོག༌ག༌ རྩི༌ཝ༌ དང༌ ཁོང༌ངི༌ ཇིགས༌སི༌ ནང༌ང༌ ཕུད༌ཤིག༌། 
1PE.1.18+1PE.1.19	ཁྱོ༌ཞ༌གུན༌ལ༌ རྒྱུས༌ཨིན༌ནོག༌, ཁྱོ༌ཞ༌གུན༌ ཁྱོ༌ཞའེ༌ ཕ༌མེས༌པོ༌གུན༌ནེ༌ ཐོབ༌ཁན༌ནི༌ ཕན༌མི༌ཐོགས༌སི༌ མི༌ཚེ༌ནེ༌ ཐར༌ཏེ༌ ཨིན༌, ཨིན༌ནའང༌ ཏེ༌བོ༌ མེད༌ཁན༌ ཆ༌ཉན༌ཅེས༌སི༌ སེར༌ ཡ༌ མུལ༌ གུན༌ རྒྱུད༌ཏེ༌ མན༌པ༌, སྡིག༌པ༌ ཡ༌ སྐྱོན༌མེད༌ཁན༌ནི༌ ལུ༌གུ༌, མ༌ཤི༌ཀའེ༌ སྐུ༌ཁྲག༌ རིན༌ཅན༌ ཤལ༌ཏེ༌, ཉོའ༌ཛད༌ཏེ༌ ཨིན༌ནོག༌། 
1PE.1.20	ཁོང༌ ཇིག༌རྟེན༌ མ༌ཆགས༌སི༌ སང༌ སྔུན༌ལ༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌པིན༌། ཨིན༌ནའང༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ འི༌ སྟིང༌ཇུག༌གི༌ ཞག༌གུན༌ནི༌ ནང༌ང༌ ཁོང༌ སྔོན༌ ཅུག༌ག༌ ཛད༌ཏེ༌ ཨིན༌།
1PE.1.21	གཙོ༌བོ༌ ཡེ༌ཤུ༌ རྒྱུད༌ཏེ༌, ཁྱོ༌ཞ༌གུན༌ནི༌ དཀོན༌མཆོག༌གི༌ ནང༌ང༌ ཨིད༌ཤེས༌ ཅོའ༌ནོག༌། དཀོན༌མཆོག༌གི༌ ནང༌ང༌ ཁྱོ༌ཞ༌གུན༌ནི༌ དད༌པ༌ དང༌ རེ༌ཝ༌ བོར༌ར༌ནོག༌, ཅིའ༌ཟེར༌ན༌ ཁོང༌ངི༌ ཤི༌ཁན༌གུན༌ནི༌ ཕྲོ༌ནེ༌, ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ སྤལ༌ སལ༌ལ༌ ཛདས༌།
1PE.1.22	ཏ༌ ཁྱོ༌ཞ༌གུན༌ནི༌ དེན༌བ༌བོའ༌ ཁའ༌ཉན༌ཅེས༌པོའེ༌, ཁྱོ༌ཞའ༌ རྩང༌མ༌ རྒྱུར༌ཏེ༌ ཨིན༌ནོག༌། ཏེ༌བོའེ༌ཕིའ༌ མིང༌སྲིང༌ ཙོགས༌ལ༌ ཁྱོ༌ཞའ༌ ཅིག༌ དང༌ ཅིག༌གི༌ ནང༌ང༌ དེན༌བའེ༌ བྱམས༌པ༌ ཡོང༌གོས༌། ཏ༌ སྙིང༌ངི༌ ཐིལ༌ནེ༌ ཅིག༌ དང༌ ཅིག༌ག༌ བྱམས༌པ༌ ཅོ༌ཤིག༌།
1PE.1.23	ཁྱོ༌ཞ༌གུན༌ རུལ༌ཅེས༌ཅན༌ནི༌ ས༌འོན༌ནེ༌ མ༌སྐྱེའ༌, སོན༌པོ༌ དང༌ དུས༌རྒྱུན༌ ཞུགས༌ཁན༌ དཀོན༌མཆོག༌གི༌ བཀའ༌ རྒྱུད༌ཏེ༌ མ༌ནེ༌ མི༌རུལ༌ཅེས༌ཅན༌ནི༌ ས༌འོན༌ནེ༌ ཡང༌སྐྱར༌ སྐྱེས༌ཏེ༌ ཨིན༌། 
1PE.1.24	དམ༌པའེ༌ སུང༌རབས༌སི༌ མོལ༌དུག༌,
1PE.1.24	"མི༌ཚང༌མ༌ ནི༌ རྩཱ༌ ཙོགས༌ ཨིན༌།
1PE.1.24	ཁོང༌གུན༌ནི༌ སྤལ༌ ཚང༌མ༌ རྩཱའེ༌ མེན༌ཏོག༌ ཙོགས༌ ཨིན༌།
1PE.1.24	རྩཱ༌ སྐམས༌ཏེ༌ མེན༌ཏོག༌ ཡོལ༌ལ༌ནོག༌།"
1PE.1.25	ཨིན༌ནའང༌ དཀོན༌མཆོག༌གི༌ བཀའ༌ དུས༌རྒྱུན༌ ལུས༌ཨིན༌།"
1PE.1.25	ཏེ༌ བཀའ༌བོ༌ ནི༌, ཁྱོ༌ཞ༌གུན༌ལ༌ ཤད༌ཁན༌ནི༌ གའ༌མོའེ༌ ནས༌ཚུལ༌བོ༌ ཨིན༌ནོག༌།
1PE.2.1	ཏེན༌ན༌བོའེ༌ཕིའ༌ ཟུན༌ ཏང༌ཅེས༌, ཁ༌ཆོས༌ ཅོ༌ཅེས༌, ཚིག༌ཅེས༌, མིའི༌ སྤྱོད༌པའེ༌ སྐོར༌ལ༌ སྤེ༌ར༌ རྩོག༌པོ༌ ཟེར༌ཅེས༌སི༌ སྤྱོད༌པ༌ ངན༌པ༌ ཚང༌མ༌ ཕང༌གོས༌། 
1PE.2.2	ཐར༌པའེ༌ བྱིན༌ལབས༌ གང༌པོ༌ ཐོབ༌ཅེས༌སི༌ ཕིའ༌ ཕྲུ༌གུ༌ ཆུ༌ངུན༌ སྐྱེས༌ཁན༌ ཙོགས༌ལ༌ ཐུག༌ཉིད༌དི༌ འོ༌མ༌ ལག༌མོ༌ ཐུང༌ཅེས༌ལ༌ སྲན༌ཏྲེ༌ དོད༌པ༌ ཅོ༌ཤིག༌། 
1PE.2.3	ཏ༌ གཙོ༌བོ༌ ཟང༌པོ༌ ཨིན༌ཁན༌ནི༌ བྲོད༌པོ༌ ཁྱོ༌ཞའེ༌ ཉངས༌ཏེ༌ ཨིན༌ནོག༌།
1PE.2.4	ཁྱོ༌ཞ༌གུན༌ སོན༌པོ༌ རྡོའ༌, གཙོ༌བོའེ༌ཀ༌ ཡོང༌ཤིག༌, ཀ༌བོ༌ མི༌གུན༌ནི༌ ཕང༌ནའང༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཁོང༌ངི༌ ཕིའ༌ རིན༌ཅན༌ ཨིན༌།
1PE.2.5	ཁྱོ༌ཞའ༌ རྡོའ༌ སོན༌པོ༌ དཀོན༌མཆོག༌གི༌ ཐུག༌ཉིད༌དི༌ ཆོད༌ཁང༌ རྩིག༌ཅེས༌ལ༌ ཀོལ༌ལ༌ ཛད༌ཁན༌གུན༌ ཨིན༌ནོག༌, ཡང༌ ཁྱོ༌ཞའ༌ ཁོང༌ངི༌ བླ༌མ༌ དམ༌པ༌, ཀ༌གུན༌ནི༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ དཀོན༌མཆོག༌གི༌ སྐུན༌དུན༌ལ༌ འོས༌པ༌ ཨིན༌ཁན༌ནི༌ སེམས༌ཉིད༌དི༌ ཆོད༌པ༌ ཕུལ༌ལ༌ནོག༌། 
1PE.2.6	དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌།
1PE.2.6	"ལྟོས༌ཤིག༌ ཡེ༌རུ༌ཤ༌ལེམ༌མི༌
1PE.2.6	ངའེ༌ ལྡམས༌ཁན༌ནི༌ གྲུ༌རྡོ༌ རིན༌ཅན༌ཞིག༌ བོར༌རད༌།
1PE.2.6	སུ༌ཞིག༌གི༌ ཁོང༌ངི༌ཀ༌ དད༌པ༌ ཅོ༌ཨིན༌
1PE.2.6	ཏེ༌ མི༌བོ༌ མ༌ནེ༌ ཁྲེལ༌བ༌ མི༌ཆ༌།"
1PE.2.7	ཏ༌ ཁྱོ༌ཞའ༌ དད༌པ༌ ཅོ༌ཁན༌གུན༌ནི༌ ཕིའ༌ ཏེ༌ རྡོའ༌བོ༌, མ༌ རིན༌ཅན༌ཞིག༌ ཨིན༌། ཨིན༌ནའང༌ དད༌པ༌ མ༌ཅོ༌ཁན༌གུན༌ནི༌ ཕིའ༌,
1PE.2.7	"ཀ༌ རྡོའ༌བོ༌ རྩིགས༌པོན༌གུན༌ནི༌ རིན༌མེད༌ སམས༌ཏེ༌ ཕངས༌ཏངས༌,
1PE.2.7	ཏེ༌ རྡོའ༌བོ༌ གྲུ༌རྡོའ༌ རིན༌ཅན༌བོ༌ རྒྱུར༌།"
1PE.2.8	ཡང༌
1PE.2.8	"ཁོང༌ ནི༌ མི༌གུན༌ གག༌རྒྱབས༌ ཅུག༌ཁན༌ནི༌ རྡོའ༌ དང༌
1PE.2.8	ཏེ༌གུན༌ གྱེལ༌ཅུག༌ཁན༌ནི༌ ཕོ༌ལོང༌ ཙོགས༌ ཨིན༌ནོག༌།"
1PE.2.8	ཏེ༌གུན༌ནི༌ དཀོན༌མཆོག༌གི༌ བཀའ༌ ཁའ༌ མི༌ཉན༌ཅེས༌པོའེ༌, གག༌ རྒྱབ༌བ༌ནོག༌, ཏེན༌ན༌བོ༌, ཁོང༌གུན༌ནི༌ ཕིའ༌ དཀོན༌མཆོག༌གི༌ ཐུག༌གོངས༌ ཨིན༌པིན༌།
1PE.2.9	ཨིན༌ནའང༌ ཁྱོ༌ཞ༌གུན༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌གུན༌, རྒྱལ༌རིགས༌སི༌ བླ༌མ༌, རྒྱལ༌ཁབ༌ དམ༌པ༌ དང༌ དཀོན༌མཆོག༌ ཁོང༌རང༌ངི༌ མི༌གུན༌ ཨིན༌ནོག༌, ཏེན༌ན༌བོའེ༌ ཞས༌ཏེ༌ ཁྱོ༌ཞ༌གུན༌ལ༌ མུན༌གྲིག༌ནེ༌ ཁོང༌ངི༌ ཧ༌ལས༌ཤེས༌སི༌ འོད༌དི༌ ནང༌ང༌ བོད༌ད༌ ཛད༌ཁན༌ནི༌ དཀོན༌མཆོག༌གི༌ ཆག༌ལས༌ ཟང༌པོ༌གུན༌ལ༌ ཁྱོ༌ཞའེ༌ སྟོད༌པ༌ ཕུལ༌ ཉན༌ཨིན༌།
1PE.2.10	སྔུན༌ལ༌ ཁྱོ༌ཞ༌གུན༌ མི༌རིགས༌ཤིག༌ མན༌པིན༌,
1PE.2.10	ཏ༌ དཀོན༌མཆོག༌གི༌ མི༌གུན༌ རྒྱུར༌ཏེ༌ ཨིན༌ནོག༌།
1PE.2.10	སྔུན༌ལ༌ ཁྱོ༌ཞ༌གུན༌ལ༌ སྙིང༌རྗེ༌ མ༌ཐོབ༌བ༌ ཨིན༌པིན༌,
1PE.2.10	ཏ༌ སྙིང༌རྗེ༌ ཐོབ༌ཏེ༌ ཨིན༌ནོག༌།
1PE.2.11	གཅེས༌པའེ༌ སྤུན༌གུན༌, ཁྱོ༌ཞ༌རང༌གུན༌ སེམས༌ཉིད༌དི༌ རྒྱབ༌གལ༌ལ༌ ནོལ༌ཨིན༌ དུག༌ཁན༌ནི༌ སྡིག༌པའེ༌ དོད༌པ༌གུན༌ནེ༌ ཐག༌རིང༌ང༌ བོར༌ཏེ༌ འི༌ ཇིག༌རྟེན༌ནི༌ ནང༌ང༌ གྲོན༌པོ༌ དང༌ བེས༌པ༌ གུན༌ ཙོགས༌ལ༌ མི༌ཚེ༌ ཕུད༌ཅེས༌ལ༌ སྤོས༌པ༌ ཏང༌ངད༌། 
1PE.2.12	དད༌པ༌ མེད༌ཁན༌ནི༌ ཁྱིམ༌ཚེས༌པ༌གུན༌ནི༌ ཕྲོའ༌, ཁྱོ༌ཞ༌གུན༌ནི༌ མི༌ཚེ༌ ཟང༌པོ༌ཞིག༌ ཕུད༌ཤིག༌, ཞན༌ ཁོང༌གུན༌ནི༌ ཁྱོ༌ཞ༌གུན༌ལ༌ ངན༌པ༌ ཅོས༌ཏེ༌ ཨིན༌ནོག༌ ཟེར༌ཏེ༌ ཉད༌གལ༌ ཏང༌ནའང༌, ཁོང༌གུན༌ནི༌ ཁྱོ༌ཞ༌གུན༌ནི༌ ལས༌ ཟང༌པོ༌གུན༌ ཐོང༌ཅེས༌པོའེ༌, དཀོན༌མཆོག༌ག༌ སྟོད༌པ༌ ཕུལ༌ཨིན༌, ནམ༌ ཁོང༌ ཇིག༌རྟེན༌ནི༌ཀ༌ ཁྲིམས༌ཅད༌ ཛད༌ད༌ལ༌ སྐྱོད༌ཨིན༌།
1PE.2.13	དཀོན༌མཆོག༌གི༌ རྩི༌ཝའེ༌ ཕིའ༌ ཁྱོ༌ཞ༌གུན༌ འི༌ ཇིག༌རྟེན༌ནི༌ཀ༌ ཝང༌ ཡོད༌ཁན༌གུན༌ནི༌ ཡོག༌ག༌ དུག༌ཤིག༌: ཚང༌མའེ༌སང༌ ཝང༌ ཆེ༌ཤོག༌ ཡོད༌ཁན༌ རྒྱལ༌པོ༌, 
1PE.2.14	ཡ༌ རྒྱལ༌པོའེ༌ ཀའ༌ལོན༌, ཀ༌གུན༌ མི༌འོས༌པ༌ ཅོ༌ཁན༌གུན༌ལ༌ ཆད༌པ༌ ཅད༌ཅེས༌ དང༌, འོས༌པ༌ ཅོ༌ཁན༌གུན༌ལ༌ སྟོད༌པ༌ ཏང༌ཅེས༌སི༌ ཕིའ༌ ཁྱོ༌ཞའ༌ ཡོད༌ས༌ ཀལ༌ཏེ༌ ཨིན༌།
1PE.2.15	དཀོན༌མཆོག༌གི༌ ཐུག༌གོངས༌པོ༌ ཁྱོ༌ཞ༌གུན༌ནི༌ ལས༌ ཟང༌པོ༌ ཅོས༌ཏེ༌, སམ༌བ༌ མེད༌ཁན༌གུན༌ནི༌ ཏོན༌ཏག༌ མེད༌ཁན༌ནི༌ སྤེ༌ར༌གུན༌ གག༌ཅེས༌པོ༌ ཨིན༌ནོག༌། 
1PE.2.16	ཁྱོ༌ཞའེ༌ རང༌ཝང༌ཅན༌ནི༌ མི༌གུན༌ ཙོགས༌ལ༌ མི༌ཚེ༌ ཕུད༌ཤིག༌, ཨིན༌ནའང༌ དཀོན༌མཆོག༌གི༌ ཞབ༌སྟོག༌པ༌ ཨིན༌ པ༌སང༌, ཁྱོ༌ཞ༌གུན༌ནི༌ རང༌ཝང༌བོ༌ ངན༌པ༌ ཅོ༌ཅེས༌སི༌ ནང༌ང༌ མ༌ཀོལ༌ཤིག༌། 
1PE.2.17	ཚང༌མ༌ལ༌ ཀུས༌པ༌, སྤུན༌ དང༌ སྤུན༌མོ༌ གུན༌ལ༌ ཡ༌ཤ༌, དཀོན༌མཆོག༌ག༌ ཇིགས༌ཤེས༌ དང༌ རྒྱལ༌པོའ༌ རྩི༌ཝ༌ ཅོས༌ཤིག༌།
1PE.2.18	དཀོན༌མཆོག༌གི༌ ཇིགས༌ དང༌ རྩི༌ཝའེ༌ ནང༌ང༌ ཁྱོ༌ཞའ༌ ཚེ༌ཡོག༌གུན༌ནི༌ སྤོན༌བོ༌ ཟང༌པོ༌ དང༌ བོལ༌མོ༌ ཡོད༌ཁན༌ ཅིག༌པོ༌ མན༌པ༌ ངན༌པ༌ སྤོན༌པོ༌གུན༌ནི༌ ཝང༌ངི༌ ཡོག༌གའང༌ དུག༌ཤིག༌། 
1PE.2.19	གལ༌ཏེས༌ འོས༌པ༌ མན༌ཁན༌ནི༌ ནགས༌ དང༌ བར༌དོ༌ གུན༌ ཟོད༌པ༌ ཉམ༌པོ༌ ཁུར༌ཨིན༌ ཁྱོ༌ཞ༌གུན༌ནི༌ འོས༌པའེ༌ ལས༌པོ༌ ཅོའད༌ན༌, དཀོན༌མཆོག༌ ཐུགས༌ཐད༌ད༌ ཛད༌ད༌ནོག༌། 
1PE.2.20	ཨིན༌ནའང༌ གལ༌ཏེས༌ ཁྱོ༌ཞའེ༌ ངན༌པ༌ ཅོས༌ཏེ༌ ཁྱོ༌ཞའ༌ རྡུངས༌ཁན༌བོ༌ ཟོད༌པ༌ ཉམ༌པོ༌ ཁུར༌ན༌, ཏེ༌ནེ༌ ཁྱོ༌ཞའ༌ སྟོད༌པ༌ ཅིའ༌ ཐོབ༌ཨིན༌? ཏ༌ ཟང༌པོ༌ ཅོས༌ཏེ༌ ནགས༌ ཁུར༌ཏེ༌ ཟོད༌པ༌ བོར༌རད༌ན༌, ཏེ༌བོའ༌ དཀོན༌མཆོག༌གི༌ སྟོད༌པ༌ སལ༌ལ༌ ཛད༌ཨིན༌།
1PE.2.21	ཁྱོ༌ཞ༌གུན༌ ཏེན༌ན༌ ཙོགས༌སི༌ མི༌ཚེ༌ ཕུད༌ཅེས༌ལ༌ དཀོན༌མཆོག༌གི༌ བོད༌ད༌ ཛད༌ཏེ༌ ཨིན༌ནོག༌, ཅིའ༌ཞུ༌ན༌ ཁྱོ༌ཞ༌གུན༌ནི༌ ཕིའ༌ མ༌ཤི༌ཀའེ༌ སྡུག༌སྔལ༌ ནམས༌། ཁོང༌, ཁྱོ༌ཞ༌གུན༌ནི༌ ཕིའ༌ སྤེ༌ཞིག༌ ཨིན༌, ཀ༌བོའེ༌ཀ༌ ཁྱོ༌ཞའ༌ གྲུལ༌གོ༌ཤེས༌ ཨིན༌ནོག༌།
1PE.2.22	"ཁོང༌ངི༌ ཅའང༌ སྡིག༌པ༌ མ༌ཛདས༌,
1PE.2.22	ཡང༌ ཁོང༌ངི༌ སུ༌ཞིག༌གའང༌ གོབ༌སྐོར༌ར༌ མ༌ཛདས༌།"
1PE.2.23	ཁོང༌ང༌ ངན༌པ༌ ཟེར༌ཁན༌གུན༌ནི༌ ལན༌ལ༌,
1PE.2.23	ཁོང༌ངི༌ ཏེན༌ན༌ ཙོགས༌ ཅོའ༌ མ༌ཛདས༌།
1PE.2.23	ཡང༌ ཁོང༌ངི༌ སྡུག༌སྔལ༌ ཐོང༌ ཟ༌ནེ༌
1PE.2.23	སུ༌ཞིག༌གའང༌ སྡམ༌ཇག༌ ཏང༌ང༌ མ༌ཛདས༌།
1PE.2.23	ཨིན༌ནའང༌ ཁོང༌ངི༌ ཁོང༌རང༌ དཀོན༌མཆོག༌གི༌ ཆག༌ག༌ སྟད༌ད༌ ཛདས༌,
1PE.2.23	ཀ༌བོའེ༌ འོས༌པའེ༌ ཁྲིམས༌ཅད༌ ཛད༌ད༌ནོག༌།
1PE.2.24	ང༌དང༌གུན༌ནི༌ སྡིག༌པའེ༌ དོད༌པ༌གུན༌ མེད༌ཁན༌ དང༌
1PE.2.24	མི༌ཚེ༌ དྲང༌པོ༌ཞིག༌ ཕུད༌ཅེས༌སི༌ ཕིའ༌,
1PE.2.24	ཁོང༌ངི༌ ཁོང༌རང༌ངི༌ སྐུ༌ཟུགས༌སི༌ཀ༌
1PE.2.24	ང༌དང༌གུན༌ནི༌ སྡིག༌པའེ༌ ཁུ༌རུ༌བོ༌ ནམས༌ཏེ༌,
1PE.2.24	རྐྱང༌ཤིང༌ངི༌ཀ༌ གྲོངས༌།
1PE.2.24	ཡང༌ མ༌ཤི༌ཀའེ༌ རྨ༌ཁའ༌ རྒྱུད༌ཏེ༌
1PE.2.24	ང༌དང༌གུན༌ ཕན༌ཅུག༌ག༌ ཛདས༌།
1PE.2.25	དུས༌ཤིག༌ག༌, ཁྱོ༌ཞ༌གུན༌ ལམ༌ སྟོར༌ཁན༌ནི༌
1PE.2.25	ལུག༌ ཙོགས༌ ཨིན༌པིན༌།
1PE.2.25	ཨིན༌ནའང༌ དག༌ས༌ ཁྱོ༌ཞ༌གུན༌ནི༌ སེམས༌སི༌ དག༌པོ༌,
1PE.2.25	རང༌ངི༌ ལུག༌རྫི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ དུན༌ལ༌ ལོགས༌ཏེ༌ ཡོངས༌ཏེ༌ ཨིན༌།
1PE.3.1	ཏེན༌ན༌ ཙོགས༌ལ༌ ན༌མ༌གུན༌ རང༌ངི༌ མག༌པའེ༌ ཝང༌ངི༌ ཡོག༌ག༌ དུག༌ཤིག༌། གལ༌ཏེས༌ ཁ༌ཅིག༌གི༌ གའ༌མོའེ༌ ནས༌ཚུལ༌ལ༌ ཨིད༌ཤེས༌ མ༌ཅོ༌ནའང༌, ཁྱོ༌ཞ༌གུན༌ནི༌ མི༌ཚེ༌ ཕུད༌ཚུལ༌བོའེ༌ ཞས༌ཏེ༌ ཁྱོ༌ཞའ༌ ཤད༌གོས༌ མེད༌པ༌ ཁོང༌གུན༌ནི༌ སྙིང༌ངི༌ ནང༌ང༌ རྒྱུར༌ཇ༌ ཡོངས༌ཏེ༌ དད༌པ༌ ཅོ༌ཨིན༌། 
1PE.3.2	ཁྱོ༌ཞ༌གུན༌ནི༌ སེམས༌ ལག༌མོ༌ དང༌ རང༌ངི༌ མག༌པའ༌ རྩི༌ཝ༌ ཅོ༌ཅེས༌པོ༌ ཐོང༌ཏེ༌, ཁོང༌གུན༌ནི༌ མ༌ཤི༌ཀའེ༌ཀ༌ དད༌པ༌ ཁྱོང༌ཨིན༌།
1PE.3.3	ཕི༌ལོག༌གི༌ ལུས༌སི༌ ཐོག༌ནེ༌ ཛེས༌མོ༌ ཅོ༌ཅེས༌སི༌ རྩོན༌གྲུས༌ མ༌ཅོ༌ཤིག༌, སྤེར༌ན༌ སྲ༌གུན༌ ཞིལ༌ཞིལ༌ལ༌ ཕུད༌ཅེས༌, སེར༌རི༌ རྒྱན༌ཆ༌ ཏག༌ཅེས༌ ཡང༌ ཀོས༌ རིན༌ཅན༌ གོན༌ཅེས༌གུན༌། 
1PE.3.4	ཨིན༌ནའང༌ སེམས༌ པས༌མོ༌ དང༌ བོལ༌མོ༌ ཅོས༌ཏེ༌ ཁྱོ༌ཞ༌རང༌ སེམས༌སི༌ ནང༌ང༌ ཛེས༌མོ༌ ཅོ༌ཤིག༌, འི༌ཙོགས༌སི༌ སྤྱོད༌ལམ༌གུན༌ དཀོན༌མཆོག༌གི༌ སྐུན༌དུན༌ལ༌ མ༌ རིན༌ཅན༌ ཨིན༌ནོག༌། 
1PE.3.5	ཅིའ༌ཟེར༌ན༌ སྔུན༌མའེ༌ དུས༌ལའང༌, དཀོན༌མཆོག༌གི༌ཀ༌ དད༌པ༌ བོར༌ཁན༌ནི༌ བུ༌མོ༌ དམ༌པ༌གུན༌ནི༌, ཏེན༌ན༌ ཙོགས༌ལ༌ ཟབ༌འད༌པིན༌, ཡང༌ ཁོང༌རང༌གུན༌ རང༌ངི༌ མག༌པའེ༌ ཝང༌ངི༌ ཡོག༌ག༌ བོར༌རད༌པིན༌། 
1PE.3.6	སྤེར༌ན༌ སཱ༌ར༌ ཟེར༌ཁན༌ནི༌ བུ༌མོའེ༌ རང༌ངི༌ མག༌པ༌ ཨབ༌ར༌ཧམ༌མི༌ ཁའ༌ཉན༌ཏེ༌ ཁོང༌ང༌ རང༌ངི༌ སྤོན༌བོ༌ ཐེའད༌པིན༌། གལ༌ཏེས༌ ཁྱོ༌ཞའེ༌ མག༌པ༌གུན༌ནི༌ ཅི༌ ཅོས༌ ཏང༌ཨིན༌ སམས༌ཏེ༌ ཇིགས༌ མ༌ཇིགས༌ས༌ འོས༌པ༌ ཨིན༌ཁན༌བོ༌ ཅོ༌ན༌, ཁྱོ༌ཞ༌གུན༌ནའང༌ སཱ༌རའེ༌ བུ༌མོ༌གུན༌ ཐེའ༌ ཛད༌ཨིན༌།
1PE.3.7	ཏེན༌ན༌ ཙོགས༌ལ༌ ཁྱོ༌ཞའ༌ མག༌པ༌གུན༌ནི༌ རང༌ངི༌ ན༌མ༌ ཉམ༌པོ༌ མི༌ཚེ༌ ཕུད༌ ཟ༌ནེ༌, བུ༌མོ༌གུན༌ ཁྱོ༌ཞའེ༌ སང༌ ཤེད༌མེད༌ ཨིན༌ པ༌སང༌, ཁོང༌གུན༌ ཉམ༌པོ༌ བོལ༌མོ༌ ཡང༌ དཀོན༌མཆོག༌གི༌ མི༌ཚེ༌ སོ༌མའེ༌ སོལ༌རས༌སི༌ ནང༌ང༌, ཁོང༌གུན༌ནའང༌ དྲན༌དྲ༌ ཁག༌ ཡོད༌ཅེས༌པོའེ༌ ཀུས༌པ༌ ཅོ༌ཤིག༌། ཏེ༌ཟུག༌ ཅོ༌ན༌ དཀོན༌མཆོག༌གི༌ ཁྱོ༌ཞའེ༌ སྨོས༌ལམ༌གུན༌ སན༌ན༌ ཛད༌ཨིན༌།
1PE.3.8	སྟིང༌ཇུག༌ག༌, ཁྱོ༌ཞའ༌ ཚང༌མ༌ སེམས༌ ཅིག༌ སོང༌ཏེ༌ དུག༌ཤིག༌, ཅིག༌ དང༌ ཅིག༌ག༌ སྣང༌ང༌ བོར༌, བྱམས༌པ༌, སྙིང༌རྗེ༌, དང༌ སེམས༌ པས༌མོ༌ ཅོ༌ཤིག༌། 
1PE.3.9	ངན༌པའེ༌ ལན༌ལ༌ ངན༌པ༌ མ༌ཅོ༌ཤིག༌, ཡང༌ སུ༌ཞིག༌གི༌ ཁྱོ༌ཞའེ༌ སྐོར༌ལ༌ སྤེ༌ར༌ རྩོག༌པོ༌ ཟེར༌ན༌ ཏེ༌བོའེ༌ ལན༌ལ༌ ཁྱོ༌ཞེའང༌ ཏེ༌ཙོགས༌ མ༌ཅོའ༌, ཏེ༌བོའེ༌ ཚབས༌ལ༌ ཏེ༌གུན༌ལ༌ བྱིན༌ལབས༌ ཏོང༌ཤིག༌། ཅིའ༌ཞུ༌ན༌ དཀོན༌མཆོག༌གི༌ ཁྱོ༌ཞ༌གུན༌ ཏེན༌ན༌བོའེ༌ ཕིའ༌ བོད༌ད༌ ཛད༌ཏེ༌ ཨིན༌ནོག༌, ཡང༌ ཏེ༌ཟུག༌ ཅོ༌ན༌ ཁོང༌ངི༌ ཁྱོ༌ཞ༌གུན༌ལ༌ བྱིན༌ལབས༌ སལ༌ལ༌ ཛད༌ཨིན༌། 
1PE.3.10	དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།
1PE.3.10	"གལ༌ཏེས༌ ཁྱོ༌ཞའ༌ མི༌ཚེ༌ ནང༌ང༌ སྐྱིད༌པོ༌ ཡང༌
1PE.3.10	ཞག༌ ཟང༌པོ༌ མང༌པོ༌ ཐོང༌ཅེས༌སི༌ དོད༌པ༌ ཡོད༌ན༌,
1PE.3.10	ཁྱོ༌ཞ༌གུན༌ནི༌ ལྕེའ༌ སྤེ༌ར༌ ངན༌པ༌ ཡང༌
1PE.3.10	ཁལ༌པག༌ག༌ ཟུན༌ ཏང༌མ༌ཅུག༌ཤིག༌།
1PE.3.11	ངན༌པའ༌ རྒྱབ༌ ལོགས༌ཏེ༌ ཟང༌པོ༌ ཅོས༌ཤིག༌།
1PE.3.11	སྙིང༌ནེ༌ ཞི༌དེ༌ ཙལ༌ཏེ༌ ཏེ༌བོའེ༌ རྒྱབ༌ནེ༌ བང༌ཏོང༌ཤིག༌།
1PE.3.12	ཅིའ༌ཞུ༌ན༌ དཀོན༌མཆོག༌གི༌ མི༌ དྲང༌པོ༌གུན༌ལ༌ ཟིགས༌ཏེ༌
1PE.3.12	ཏེ༌གུན༌ནི༌ སྨོས༌ལམ༌གུན༌ སན༌ན༌ ཛད༌ད༌ནོག༌།
1PE.3.12	ཨིན༌ནའང༌ ངན༌པ༌ ཅོ༌ཁན༌གུན༌ནེ༌,
1PE.3.12	ཁོང༌ངི༌ ཞལ༌ རྒྱུར༌ར༌ ཛད༌དུག༌།"
1PE.3.13	ཏ༌ གལ༌ཏེས༌ ཟང༌པོ༌ ཅོའ༌ལ༌ རིངས༌སད༌ན༌, སུའི༌ ཁྱོ༌ཞ༌གུན༌ལ༌ ནོད༌པ༌ སྐྱལ༌ཨིན༌། 
1PE.3.14	གལ༌ཏེས༌ ཁྱོ༌ཞའ༌ ལས༌ ཟང༌པོ༌ ཅོ༌ཅེས༌པོའེ༌ སྡུག༌སྔལ༌ ཐོང༌ནའང༌, དཀོན༌མཆོག༌གི༌ བྱིན༌ལབས༌ སལ༌ལ༌ ཛད༌ཨིན༌། ཏེ༌ ཇིགས༌སྣང༌ སྟན༌ཁན༌གུན༌ལ༌ མ༌ཇིགས༌ཤིག༌ ཡང༌ མ༌ཚེར༌ཤིག༌།"
1PE.3.15	རང༌ངི༌ སེམས༌སི༌ ནང༌ང༌ མ༌ཤི༌ཀ༌ ནི༌, གཙོ༌བོ༌ ཨིན༌ཁན༌བོ༌ རྩི༌གོས༌། ཡང༌ གལ༌ཏེས༌ སུ༌ཞིག༌གི༌ ཁྱོ༌ཞའེ༌ མ༌ཤི༌ཀའེ༌ ནང༌ང༌ རེ༌ཝ༌ ཡོད༌ཁན༌ནི༌ སྐོར༌ལ༌ ཧ༌གོ༌ཅེས༌ལ༌ རྩར༌ཅོད༌ ཏང༌ན༌, ཏེ༌གུན༌ལ༌ ལན༌ཏང༌ཅེས༌ལ༌ དུས༌རྒྱུན༌ གྲལ༌གྲིག༌ དུག༌ཤིག༌། 
1PE.3.16	ཨིན༌ནའང༌ ཏེ༌གུན༌ སེམས༌ པས༌མོ༌ དང༌ ཀུས༌པ༌ ཉམ༌པོ༌ ཅོ༌ཤིག༌། མ༌ཤི༌ཀའེ༌ ནང༌ང༌ ཁྱོ༌ཞའེ༌ ཟང༌པོ༌ སྤྱོད༌པའེ༌ སྐོར༌ལ༌ སྤེ༌ར༌ རྩོག༌པོ༌ ཟེར༌ཁན༌གུན༌, ཁོང༌རང༌གུན༌ནི༌ ཟེར༌ཁན༌ནི༌ཀ༌ ཁྲེལ༌བ༌ ཆ༌ཅེས༌སི༌ ཕིའ༌ སེམས༌ ནོངས༌མེད༌ བོར༌ཤིག༌། 
1PE.3.17	གལ༌ཏེས༌ དཀོན༌མཆོག༌གི༌ ཐུག༌གོངས༌ འིན༌ན༌བོ༌ ཨིན༌ན༌, ཁྱོ༌ཞ༌གུན༌ལ༌ ངན༌པ༌ ཅོའེ༌ སང༌ཏ༌ ཟང༌པོ༌ ཅོས༌ཏེ༌ སྡུག༌སྔལ༌ ཐོང༌ན༌ རྒྱལ༌།
1PE.3.18	མ༌ཤི༌ཀ༌ ང༌དང༌གུན༌ནི༌ སྡིག༌པའེ༌ ཏོན༌ལ༌ སྡུག༌སྔལ༌ ནམས༌ཏེ༌ དུས༌རྒྱུན༌ནི༌ ཕིའ༌ ལན༌ཅིག༌ གྲོངས༌ས༌ ཛདས༌། མ༌ཤི༌ཀ༌ དྲང༌པོ༌ ཞུགས༌ཏེ༌ ཨིན༌ནའང༌ ཁོང༌ སྡིག༌ཅན༌གུན༌ནི༌ ཕིའ༌ གྲོངས༌ས༌ ཛད༌ཏེ༌ ང༌དང༌གུན༌ དཀོན༌མཆོག༌ དང༌ ཉེ༌མོ༌ ཁྱོང༌ང༌ ཛདས༌། ཟུགས༌སི༌ ཐོག༌ནེ༌ ཁོང༌ གྲོངས༌ཏེ༌ ཨིན༌པིན༌, ཨིན༌ནའང༌ ཐུག༌ཉིད༌ རྒྱུད༌ཏེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌།
1PE.3.19	ཏེ༌སྟིང༌ནེ༌ ཁོང༌ སྐྱོད༌ཏེ༌ ཙོན༌ཁང༌ངི༌ ནང༌ང༌ ཡོད༌ཁན༌ནི༌ ཏེ༌ སེམས༌ཉིད༌གུན༌ལ༌ ཆོས༌ཤད༌ད༌ ཛདས༌། 
1PE.3.20	ཏེ༌གུན༌ དུས༌ མང༌པོ༌ཞིག༌གི༌ སྔུན༌ལ༌ ནོ༌ཨཱའེ༌ གྲུ༌ཟིང༌ ཆེན༌མོ༌ རྩིག༌གི༌ དུས༌, དཀོན༌མཆོག༌གི༌ ཐུགས༌ཟོད༌ ཉམ༌པོ༌ སྲུང༌ང༌ ཛད༌ ཟ༌ནེ༌ ཁོང༌ངི༌ ཁའ༌ མ༌ཉན༌ཁན༌གུན༌ ཨིན༌པིན༌། མི༌ ཁ༌ཅིག༌ ཡང༌ན༌ མིང༌གོ༌ རྒྱད༌ཙ༌ ཇིགས༌སྣང༌ཅན༌ནི༌ ཆུ༌ལོག༌ནེ༌ ཐར༌ཏེ༌ ཨིན༌པིན༌། 
1PE.3.21	ཏེ༌ ཆུ༌ལོག༌པོ༌ ནི༌, ང༌དང༌གུན༌ལ༌ ཁྲུས༌ལེན༌ཅེས༌སི༌ སྤེ༌ཞིག༌ ཨིན༌ནོག༌, ཀ༌བོའེ༌ དག༌ས༌ ཁྱོ༌ཞ༌གུན༌ལ༌ ཐར༌པ༌ ཐོབས༌ཏེ༌ ཨིན༌ནོག༌། ཁྲུས༌ལེན༌ཅེས༌པོའེ༌ ཟུགས༌པོའེ༌ དྲི༌མ༌ ཁྲུ༌ཅེས༌ མན༌པ༌, སེམས༌ ལག༌མོ༌ ཉམ༌པོ༌ དཀོན༌མཆོག༌ག༌ ཞལ༌ཆད༌ ཅོ༌ཅུག༌ག༌ནོག༌, ཏེ༌ ཐར༌པ༌བོ༌ ཡེ༌ཤུ༌ མ༌ཤི༌ཀ༌ སྐུ༌ སོན༌ཏེའ༌ ཞངས༌ཤེས༌ རྒྱུད༌ཏེ༌ ཐོབ༌ཏེ༌ ཨིན༌ནོག༌།
1PE.3.22	ཡེ༌ཤུ༌ ཁོང༌རང༌ ནམ༌ཁའ༌ སྐྱོད༌ཏེ༌ དཀོན༌མཆོག༌གི༌ ཆག༌ ཡས༌པ༌ ཆོགས༌ལ༌ ཞུགས༌ཁྲིས༌སི༌ཀ༌ ཞུག༌ས༌ ཛད༌ཏེ༌ ཕོ༌ཉ༌ དང༌ སྟོབས༌ དང༌ ཝང༌ ཡོད༌ཁན༌ ཚང༌མའེ༌ཀ༌ ཁོང༌ངི༌ ཝང༌སྲུལ༌ལ༌ ཛད༌ད༌ནོག༌།
1PE.4.1	ཟུགས༌སི༌ ཐོག༌ནེ༌ མ༌ཤི༌ཀའེ༌ ནགས༌ དང༌ བར༌དོ༌ ཉོའ༌ ཛད༌ པ༌སང༌, ཁྱོ༌ཞ༌གུན༌ནི༌ སམ༌ཚུལ༌ལའང༌ ཁོང༌ ཙོགས༌ ཡོང༌ཅེས༌ལ༌ གྲལ༌གྲིག༌ ཅོ༌ཤིག༌, ཅིའ༌ཟེར༌ན༌ མ༌ཤི༌ཀའེ༌ ཕིའ༌ ཟུགས༌སི༌ ཐོག༌ནེ༌ སྡུག༌སྔལ༌ ཉོང༌ཁན༌གུན༌ནི༌ སྡིག༌པ༌ ཅོ༌ཅེས༌སི༌ དོད༌པ༌ ཕངས༌ཏེ༌ ཨིན༌ནོག༌། 
1PE.4.2	ཏེ༌བོའེ༌ ཞས༌ཏེ༌ ཁྱོ༌ཞ༌གུན༌ནི༌ ཇིག༌རྟེན༌ནི༌ ནང༌ང༌ ལུས༌ཁན༌ནི༌ མི༌ཚེ༌བོ༌, ཇིག༌རྟེན༌ནི༌ དོད༌པ༌ ནང༌ཞིན༌ མ༌ཕུད༌ད༌, དཀོན༌མཆོག༌གི༌ ཐུགས༌ཐད༌ ནང༌ཞིན༌ ཕུད༌ད༌ནོག༌། 
1PE.4.3	ཁྱོ༌ཞའེ༌ རང༌ངི༌ མི༌ཚེ༌ དད༌པ༌ མེད༌ཁན༌གུན༌ ཙོགས༌ལ༌ ཕུད༌ཅེས༌པོ༌ ཏ༌ ཕང༌གོས༌, སྤེར༌ན༌ ཐའ༌མེད༌པའེ༌ ལུས༌བྲེལ༌ལི༌ དོད༌པ༌, ལུས༌བྲེལ༌ལི༌ དོད༌པ༌ སྲན༌ཏྲེ༌ ཅོས༌ཅེས༌, ར༌རོས༌རོས༌ ཆང༌ ཐུང༌ཅེས༌, གྲོན༌ཏང༌ཨིན༌ ར༌རོས༌ཤེས༌སི༌ ཟས༌གུན༌ ལེན༌ཏེ༌ ཀྲན༌བ༌ སྟོར༌ཅེས༌ དང༌, སྐུན༌དྲ༌ གུན༌ལ༌ ཅོལ༌ཅེས༌སི༌ ཁམ༌ལོག༌ ལས༌གུན༌།
1PE.4.4	ཁྱོ༌ཞའ༌ སྔུན༌མའེ༌ ཛ༌འོ༌གུན༌ནི༌ ལོབས༌ ངན༌པ༌གུན༌ནི༌ སྟིང༌རང༌ནེ༌ བང༌ མི༌ཏང༌ཅེས༌པོའེ༌ ཁོང༌གུན༌ ཧ༌ལས༌ཏེ༌ ཁྱོ༌ཞ༌གུན༌ནི༌ སྐོར༌ལ༌ སྤེ༌ར༌ ངན༌པ༌ ཟེར༌ར༌ནོག༌། 
1PE.4.5	ཨིན༌ནའང༌ ཤི༌ཁན༌ དང༌ སོན༌ཏེ༌ ཉིས༌ཀོའེ༌ཀ༌ ཤགས༌ ཛད༌ད༌ལ༌ གྲལ༌གྲིག༌ ཡོད༌ཁན༌ནི༌ དཀོན༌མཆོག༌གི༌ དུན༌ལ༌ ཁོང༌གུན༌ལ༌ རྩི༌རུག༌ ཏང༌གོས༌ཨིན༌། 
1PE.4.6	ཏེན༌ན༌བོའེ༌ཕིའ༌ ཤི༌ཏེ༌ མེད༌ཁན༌གུན༌ལའང༌, གའ༌མོའེ༌ ནས༌ཚུལ༌བོ༌ ཤད༌ཏེ༌ ཨིན༌པིན༌, ཞན༌ མིའི༌ ཚུལ༌ལ༌ ཏེ༌གུན༌ལ༌ ཤི༌ཅེས༌སི༌ ཁྲིམས༌ ཕོག༌ཏེ༌ ཨིན༌ནའང༌, ཐུག༌ཉིད༌དི༌ ནང༌ང༌ ཁོང༌གུན༌ དཀོན༌མཆོག༌ ཉམ༌པོ༌ སོན༌ཏེའ༌ ལུས༌ཏེ༌ ཨིན༌ནོག༌།
1PE.4.7	ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌ མེད༌ཁན༌ ཆ༌ཅེས༌སི༌ དུས༌ ཉེ༌མོའ༌ སླེབ༌ཏེ༌ ཨིན༌པ༌, སྨོས༌ལམ༌ ཞུ༌ཅེས༌ལ༌ སྣང༌ང༌ སྟན༌པོ༌ ཏངས༌ཏེ༌ རང༌སེམས༌ ཅུན༌ཏེ༌ བོར༌ཤིག༌། 
1PE.4.8	ཚང༌མའེ༌སང༌ ཁག༌ཅན༌ སྤེ༌ར༌བོ༌ ནི༌, ཅིག༌ དང༌ ཅིག༌གི༌ ནང༌ང༌ བྱམས༌པ༌ ཅོ༌ཤིག༌, ཅིའ༌ཟེར༌ན༌ བྱམས༌པའེ༌ སྡིག༌པ༌ མང༌པོ༌ཞིག༌ ཀབ༌བ༌ནོག༌། 
1PE.4.9	ཁྱོ༌ཞའེ༌ ཁང༌པའེ༌ ནང༌ང༌ ཡོང༌ཁན༌གུན༌ལ༌ སྙིང༌ ཕེས༌ཏེ༌ གའ༌སུས༌ ཞུ༌ཤིག༌།
1PE.4.10	དཀོན༌མཆོག༌གི༌ ཐུག༌རྗེ༌ མང༌པོའེ༌ ནང༌ནེ༌, ཁྱོ༌ཞའ༌ ཁྱུད༌ སལ༌ཁན༌བོ༌ ཁྱོ༌ཞའ༌ རེ༌རེ༌ རྒྱལ༌ལ༌ ཅོས༌ཏེ༌ ཅིག༌ དང༌ ཅིག༌ག༌ ཞབ༌སྟོག༌ ཅོ༌ཅེས༌སི༌ ནང༌ང༌ ཀོལ༌ཤིག༌། 
1PE.4.11	ཆོས༌ཤད༌ཅེས༌སི༌ ཁྱུད༌ ཡོད༌ཁན༌གུན༌ནི༌, དཀོན༌མཆོག༌ ཁོང༌རང༌ངི༌ བཀའ༌ ཁྱོ༌ཞའ༌ རྒྱུད༌ཏེ༌ ཤད༌ད༌ ཛད༌ད༌ ཙོགས༌ལ༌ ཤོད༌ཤིག༌། ཡང༌ ཞབ༌སྟོག༌ ཞུ༌ན༌, དཀོན༌མཆོག༌གི༌ སལ༌ཁན༌ནི༌ སྟོབས༌པོ༌ ཉམ༌པོ༌ ཞུ༌ཤིག༌། ཏེ༌ནེ༌ ཁྱོ༌ཞའེ༌ ཅོ༌ཁན༌ ཚང༌མའེ༌ དཀོན༌མཆོག༌ག༌ ཡེ༌ཤུ༌ མ༌ཤི༌ཀ༌ རྒྱུད༌ཏེ༌ སྟོད༌པ༌ ཁྱོང༌ཨིན༌། ཁོང༌ང༌ སྤལ༌ དང༌ ཝང༌ ཚང༌མ༌ དུས༌རྒྱུན༌ནེ༌རྒྱུན༌ ཐོབ༌ཤིག༌, ཨ༌མེན༌།
1PE.4.12	གཅེས༌པའེ༌ ཛ༌འོ༌གུན༌, ཁྱོ༌ཞ༌གུན༌ལ༌ མེའེ༌ ནང༌ང༌ བུད༌ཁན༌ ཙོགས༌ སྡུག༌སྔལ༌ལི༌ ཚོད༌ལྟ༌ ཐོང༌ཁན༌བོའ༌, ཡམ༌ཚན༌ ཨིན༌ནོག༌ སམས༌ཏེ༌ ཁྱོ༌ཞའ༌ ཧ༌ མ༌ལས༌ཤིག༌། 
1PE.4.13	ཨིན༌ནའང༌ གའ༌མོ༌ ཅོ༌ཤིག༌, ཏེ༌ ཚོད༌ལྟའེ༌ ཁྱོ༌ཞ༌གུན༌ མ༌ཤི༌ཀའེ༌ སྡུག༌སྔལ༌ལི༌ ནང༌ང༌ དྲེས༌ཅུག༌ག༌ནོག, ཏེ༌བོའེ༌ ཞས༌ཏེ༌ ཁོང༌ངི༌ ཟིར༌རྗིད༌ ཇིག༌རྟེན༌ གང༌པོའ༌ སྔོན༌ ཅུག༌ག༌ ཛད༌ ཟ༌ནེ༌, ཁྱོ༌ཞ༌གུན༌ ཧ༌ལས༌ཤེས༌སི༌ ཐད༌པོ༌ ཆེན༌།
1PE.4.14	གལ༌ཏེས༌ མ༌ཤི༌ཀའེ༌ཀ༌ ཨིད༌ཤེས༌ ཅོ༌ཅེས༌པོའེ༌, སྤེ༌ར༌ རྩོག༌པོ༌ ཟེར༌ཏེ༌ ཁྲེལ༌པ༌ ཅོ༌ན༌, ཁྱོ༌ཞའ༌ བྱིན༌ལབས༌ཅན༌ ཨིན༌, ཅིའ༌ཟེར༌ན༌ དཀོན༌མཆོག༌གི༌ སྤལ༌ཅན༌ནི༌ ཐུག༌ཉིད༌པོ༌ ཁྱོ༌ཞ༌གུན༌ ཉམ༌པོ༌ ཞུགས༌ཏེ༌ ཨིན༌ནོག༌། 
1PE.4.15	ཁྱོ༌ཞ༌གུན༌ལ༌ སྡུག༌སྔལ༌ བྱུང༌ཁན༌བོ༌, མི༌ སད༌ཏེ༌, རྐུན༌མ༌ རྐུས༌ཏེ༌, ཁྲིམས༌ ཅགས༌ཏེ༌, ཡ༌ ཞན༌མའེ༌ ལས༌སི༌ ནང༌ང༌ ཐེས༌སྟོག༌ ཏང༌ཅེས༌པོའེ༌ ཡོང༌ མ༌གོས༌། 
1PE.4.16	གལ༌ཏེས༌ ཁྱོ༌ཞའ༌ མ༌ཤི༌ཀ༌པ༌ ཨིན༌ཅེས༌པོའེ༌ སྡུག༌སྔལ༌ བྱུང༌ན༌, ཁྲེལ༌བ༌ མ༌ཚོར༌, ཨིན༌ནའང༌ མི༌ཚང༌མའེ༌ ཁྱོ༌ཞའ༌ མ༌ཤི༌ཀའེ༌ ཨིན༌ཁན༌ ཤེས༌ཤེས༌པོའ༌, དཀོན༌མཆོག༌ག༌ སྟོད༌པ༌ ཕུལ༌ཤིག༌། 
1PE.4.17	ཏ༌ དཀོན༌མཆོག༌གི༌ རང༌ངི༌ མི༌གུན༌ནི༌ ཀ༌ནེ༌ གོ༌ཟུག༌ ཛད༌ཏེ༌ ཁྲིམས༌ཅད༌ ཛད༌ཅེས༌སི༌ ཞག༌པོ༌ སླེབ༌ཏེ༌ ཨིན༌ནོག༌། གལ༌ཏེས༌ ང༌དང༌ མ༌ཤི༌ཀ༌པ༌གུན༌ནེ༌ གོ༌ཟུག༌ན༌, དཀོན༌མཆོག༌གི༌ གའ༌མོའེ༌ ནས༌ཚུལ༌ལ༌ ཁའ༌ མ༌ཉན༌ཁན༌གུན༌ནི༌ ནས༌ལུག༌པོ༌ ཀ༌ཟུག༌ཤིག༌ ཡོང༌ཨིན༌? 
1PE.4.18	ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ལ༌ ཛད༌ཏེ༌ དུག༌།
1PE.4.18	"ཏ༌ དྲང༌པོ༌གུན༌ལ༌ མ༌ ཀགས༌པོ༌ ཉམ༌པོ༌ ཐར༌པ༌ ཐོབ༌ན༌,
1PE.4.18	སྡིག༌ཅན༌ དང༌ དཀོན༌མཆོག༌ག༌ མ༌ཇིགས༌ཁན༌ གུན༌ལ༌ ཅི༌ མི༌ཆའ༌།"
1PE.4.19	ཏེན༌ན༌བོའེ༌ཕིའ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ སྡུག༌སྔལ༌ དང༌ བར༌དོ༌ ཁུར༌ཁན༌གུན༌ནི༌ ལས༌ ཟང༌པོ༌ ཅོ༌ཨིན༌ རང༌ངི༌ སྲོག༌པོ༌ ཨིད༌ཤེས༌ཅན༌ ཛམ༌བུ༌ལིང༌ ཛད༌ཁན༌, དཀོན༌མཆོག༌གི༌ ཆག༌ག༌ སྟད༌གོ༌ཤེས༌ ཨིན༌ནོག༌།
1PE.5.1	ངའང༌ མ༌ཤི༌ཀའེ༌ ཆོས༌ཚོགས༌སི༌ གོ༌ཁྲིད༌, ཁོང༌ངི༌ སྡུག༌སྔལ༌ལི༌ སྤང༌པོ༌ ཡང༌ ཁོང༌ སྔོན༌ ཟ༌ནེ༌, ཁོང༌ངི༌ སྤལ༌ལི༌ ནང༌ང༌ དྲེས༌ཤེས༌ཅན༌ནི༌, ཁྱོ༌ཞའེ༌ ཕྲོའ༌ ཆོས༌ཚོགས༌སི༌ འུ༌སྐྱོང༌གུན༌ལ༌ ཞུ༌ཝ༌ རིག༌ ཡོད༌: 
1PE.5.2	ལུག༌རྫི༌ ཙོགས༌ལ༌ ཁྱོ༌ཞའེ༌ ལག༌ག༌ དཀོན༌མཆོག༌གི༌ སྟད༌ད༌ ཛད༌ཁན༌ནི༌ ལུག༌གུན༌ལ༌, རྒྱལ༌ལ༌ ཅོས༌ཏེ༌ ལྟ༌སྟོག༌ ཅོ༌ཤིག༌། ཁྱོ༌ཞ༌གུན༌ནི༌ ཏེ༌བོ༌ ཝང༌ ཏངས༌ཏེ༌ ཅོ༌ཅུག༌ཁན༌ ཙོགས༌ལ༌ མ༌ཅོའ༌, འུ༌སྐྱོང༌ཞིག༌གི༌ ཚུལ༌ལ༌ རང༌ ཐད༌ཏེ༌ ཅོ༌ཤིག༌། འི༌ ལས༌གུན༌ ནོར༌ ཡ༌ པེ༌ནེའ༌ སྟས༌ཏེ༌ མ༌ཅོ༌, ཨིན༌ནའང༌ དཀོན༌མཆོག༌ག༌ ཞབ༌སྟོག༌གི༌ ཆག༌ལས༌ ཨིན༌ སམ༌ཏེ༌ ཅོས༌ཤིག༌། 
1PE.5.3	ཁྱོ༌ཞའེ༌ ལག༌ག༌ སྟད༌ཁན༌ནི༌ ཆོས༌ཚོགས༌པོ༌ ཝང༌ ཉམ༌པོ༌ ཁྲིད༌ མ༌ཁྲིད༌ད༌, ཏེ༌གུན༌ནི༌ ཕིའ༌ སྤེ༌ཞིག༌ག༌ རྒྱུར༌ཤིག༌། 
1PE.5.4	ལུག༌རྫི༌ ཚང༌མའེ༌ སྤོན༌བོ༌, ཡེ༌ཤུ༌ སྔོན༌ ཟ༌ནེ༌, ཁྱོ༌ཞ༌གུན༌ལ༌ དཀོན༌མཆོག༌གི༌ ཆོགས༌ནེ༌ དུས༌རྒྱུན༌ ལུས༌ཤེས༌སི༌ སྤལ༌ལི༌ ཐོར༌ཤོག༌པོ༌ ཐོབ༌ཨིན༌།
1PE.5.5	ཏེན༌ན༌ ཙོགས༌ལ༌ ཁྱོག༌ཏོང༌གུན༌ནི༌, ཁྱོ༌ཞ༌རང༌ འུ༌སྐྱོང༌གུན༌ནི༌ ཝང༌ངི༌ ཡོག༌ག༌ བོར༌ཏེ༌ ཁའ༌ཉོན༌ཤིག༌། ཡང༌ པས༌མོ༌ ཉམ༌པོ༌ ཅིག༌ དང༌ ཅིག༌ག༌ ཞབ༌སྟོག༌ ཞུ༌ཤིག༌, ཅིའ༌ཟེར༌ན༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌,
1PE.5.5	"ངའེ༌ ཕོ༌སོ༌ཅན༌གུན༌ལ༌ རྒྱབ༌གལ༌ ཅོའད༌།
1PE.5.5	ཨིན༌ནའང༌ ཉམ༌ཤུང༌གུན༌ལ༌ ཐུག༌རྗེ༌ ཏང༌ངད༌"
1PE.5.6	ཏེ༌བོའེ༌ཕིའ༌ དཀོན༌མཆོག༌གི༌ སྟོབས༌ཅན༌ ཆག༌གི༌ ཡོག༌ག༌ སེམས༌ པས༌མོ༌ ཉམ༌པོ༌ དུག༌ཤིག༌, ཏེ༌ནེ༌ དུས༌རན༌ན༌དང༌, ཁྱོ༌ཞ༌གུན༌ལ༌ དཀོན༌མཆོག༌གི༌ རྩི༌ཝ༌ སལ༌ལ༌ ཛད༌ཨིན༌། 
1PE.5.7	རང༌ངི༌ ཚེར༌ཁ༌ དང༌ སྡུག༌སྔལ༌ ཚང༌མ༌ དཀོན༌མཆོག༌གི༌ ཆག༌ག༌ སྟོད༌, ཅིའ༌ཞུ༌ན༌ ཁོང༌ངི༌ ཁྱོ༌ཞའ༌ ལྟ༌སྟོག༌ ཛད༌ད༌ནོག༌། 
1PE.5.8	ཁྱོ༌ཞ༌གུན༌ནི༌ ཤང༌ ཅོས༌ཏེ༌, རང༌སེམས༌ ཅུན༌ཏེ༌ བོར༌ཤིག༌, ཅིའ༌ཟེར༌ན༌ རྡུད༌གུན༌ནི༌ གོ༌བ༌ ཁྱོ༌ཞའེ༌ གྲ༌འོ༌ ནི༌ ཀུ༌ཅོ༌ ཏང༌ཁན༌ནི༌ སིང༌གེ༌ ཙོགས༌ལ༌, མི༌གུན༌ ཁྲེས༌སྟོར༌ ཅོས༌ཏེ༌ ཟའ༌ཅེས༌སི༌ ཕིའ༌ ཙལ༌ཨིན༌ གྲུལ༌དུག༌། 
1PE.5.9	དད༌པ༌ སྟན༌པོ༌ ཉམ༌པོ༌ ཁོའེ༌ རྒྱབ༌གལ༌ལ༌ ནོལ༌ཤིག༌, ཅིའ༌ཟེར༌ན༌ ཇིག༌རྟེན༌ གང༌པོའེ༌ ནང༌ང༌ ཁྱོ༌ཞའེ༌ སྤུན༌ དང༌ སྤུན༌མོ༌ གུན༌ལའང༌, ཏེན༌ན༌ ཙོགས༌སི༌ སྡུག༌སྔལ༌ ཐོང༌ཨིན༌ ཡོད༌ཁན༌བོ༌, ཁྱོ༌ཞའ༌ རྒྱུས༌ ཨིན༌ནོག༌།
1PE.5.10	ཐུག༌རྗེ༌ ཚང༌མ༌ ཡོད༌ཁན༌ནི༌ དཀོན༌མཆོག༌གི༌, མ༌ཤི༌ཀ༌ རྒྱུད༌ཏེ༌, ཁྱོ༌ཞ༌གུན༌ ཁོང༌ངི༌ ཐའ༌མེད༌པའེ༌ སྤལ༌ལི༌ ནང༌ང༌ དྲེས༌ཤེས༌ལ༌ བོད༌ད༌ ཛདས༌། ཏ༌ ཁྱོ༌ཞ༌གུན༌ལ༌ སྐབས༌སྟོགས༌ཤིག༌ སྡུག༌སྔལ༌ ཉུངས༌ཏེ༌ སྟིང༌ནེ༌ དཀོན༌མཆོག༌ ཁོང༌རང༌ངི༌ ཁྱོ༌ཞ༌གུན༌ལ༌ ཅི༌ཚང༌མ༌ ལོགས༌ཏེ༌ སལ༌ལ༌ ཛད༌ཨིན༌, ཡང༌ སྟོབས༌ཅན༌, སྟན༌པོ༌ དང༌ སྐུལ༌མི༌ཉན༌ཅེས༌ ཅོའ༌ ཛད༌ཨིན༌། 
1PE.5.11	དུས༌རྒྱུན༌ནེ༌རྒྱུན༌ལ༌ ཝང༌ ཚང༌མ༌ ཁོང༌ངི༌ ཆག༌ག༌ ལུས༌ཤིག༌། ཨ༌མེན༌།
1PE.5.12	ངའེ༌ ཨིད༌ཤེས༌ཅན༌ ཐེས༌ཁན༌ནི༌ སྤུན༌, སི༌ལས༌སི༌
1PE.5.13	ཁྱོ༌ཞའ༌ ཉམ༌པོ༌ ལྡམས༌ཁན༌ནི༌ བ༌བེ༌ལོན༌ནི༌
1PE.5.14	ཅིག༌ དང༌ ཅིག༌ག༌, མ༌ཤི༌ཀ༌པའེ༌ བྱམས༌པ༌ ཉམ༌པོ༌ ཇུ༌ ཞུ༌ཤིག༌།
1PE.5.14	མ༌ཤི༌ཀའེ༌ ནང༌ང༌ ཨིན༌ཁན༌ ཚང༌མ༌ལ༌ ཞི༌དེ༌ ཐོབ༌ཤིག༌། ཨ༌མེན༌།།
2PE.1.1	ང༌ ཤི༌མོན༌ པི༌ཏྲར༌, ཡེ༌ཤུ༌ མ༌ཤི༌ཀའེ༌ ཡོག༌པོ༌ དང༌ སྐུ༌ཚབས༌ ཨིན༌།
2PE.1.1	ངའེ༌ ང༌དང༌ངི༌ དཀོན༌མཆོག༌ དང༌ སྐྱབ༌གོན༌ ཡེ༌ཤུ༌ མ༌ཤི༌ཀ༌ གུན༌ནི༌ དྲང༌པོ༌ ཛད༌ཅེས༌པོའེ༌, ང༌ཞའ༌ ཙོགས༌ལ༌ ཏེན༌ན༌ རིན༌ཅན༌ དད༌པ༌ ཐོབ༌ཁན༌གུན༌ལ༌ འི༌ ཨི༌གེ༌བོ༌ བྲིའད༌།
2PE.1.2	ཁྱོ༌ཞ༌གུན༌ནི༌ བྲེལ༌བོ༌ དཀོན༌མཆོག༌ དང༌ ང༌དང༌ངི༌ གཙོ༌བོ༌ ཡེ༌ཤུའི༌ ནང༌ང༌ ལྡན༌ཨིན༌ ཆ༌ ཟ༌ནེ༌, ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ མང༌ནེ༌ མང༌ང༌ ཐོབ༌ཤིག༌།
2PE.1.3	ང༌དང༌ངི༌ དཀོན༌མཆོག༌གི༌ སྤྱོད༌ལམ༌མི༌ ནང༌ང༌ གྲུལ༌ཨིན༌ མི༌ཚེ༌ ཕུད༌ཅེས༌སི༌ ཕིའ༌, དཀོན༌མཆོག༌གི༌ ཧ༌ལས༌ཤེས༌སི༌ ཤེད༌དི༌, ང༌དང༌གུན༌ལ༌ གོས༌སྡོམ༌ ཚང༌མ༌ སལ༌ལ༌ ཛདས༌། ང༌དང༌གུན༌ལ༌ ཏེ༌ ཚང༌མ༌ ཁོང༌ ཤེ༌ཤེས༌པོའེ༌ ཐོབ༌ཏེ༌ ཨིན༌ནོག༌, ཁོང༌ངི༌ ང༌དང༌ང༌ ཁོང༌རང༌ངི༌ ཟང༌པོ༌ དང༌ ཧ༌ལས༌ཤེས༌སི༌ སྤལ༌ རྒྱུད༌ཏེ༌, བོད༌ད༌ ཛདས༌། 
2PE.1.4	ཏེ༌གུན༌ནི༌ ཞས༌ཏེ༌, ཁོང༌ངི༌ ང༌དང༌གུན༌ལ༌ ཞལ༌ཆད༌ མ༌ ཆེན༌མོ༌ དང༌ རིན༌ཅན༌ གུན༌ སལ༌ལ༌ ཛདས༌། ཏེ༌ ཞལ༌ཆད༌གུན༌ནི༌, ང༌དང༌ང༌ ཇིག༌རྟེན༌ནི༌ ནང༌ང༌ ཡོད༌ཁན༌ནི༌ དོད༌པ༌ ངན༌པ༌གུན༌ནེ༌ ཐར༌ཅེས༌ དང༌, དཀོན༌མཆོག༌གི༌ སྤྱོད༌ལམ༌མི༌ ནང༌ང༌ ཁག༌ནེན༌ ཅུག༌ག༌ ཛདས༌།
2PE.1.5	དཀོན༌མཆོག༌གི༌ ཏེ༌ ཚང༌མ༌ ཅོའ༌ ཛད༌ པ༌སང༌, ཁྱོ༌ཞ༌གུན༌ནི༌ དད༌པོའེ༌ ནང༌ངའང༌ འི༌ ཁྱུད༌ ཚང༌མ༌ ཁྱོང༌ཅེས༌སི༌ མ༌ རྩོན༌གྲུས༌ ཅོས༌ཤིག༌། ཁྱོ༌ཞའེ༌ དད༌པ༌ དང༌ཉམ༌པོ༌ སྤྱོད༌པ༌ ཟང༌པོ༌, སྤྱོད༌པ༌ ཟང༌པོ༌ དང༌ཉམ༌པོ༌ དཀོན༌མཆོག༌ ཐུགས༌ཐད༌ཁན༌གུན༌ ཤེ༌ཤེས༌སི༌ ཡོན༌ཏན༌, 
2PE.1.6	དཀོན༌མཆོག༌ ཐུགས༌ཐད༌ཁན༌གུན༌ ཤེ༌ཤེས༌སི༌ ཡོན༌ཏན༌ དང༌ཉམ༌པོ༌ རང༌སེམས༌ ཅུན༌ཉན༌ཁན༌, རང༌སེམས༌ ཅུན༌ཉན༌ཁན༌ དང༌ཉམ༌པོ༌ སྙིང༌རུས༌, སྙིང༌རུས༌ དང༌ཉམ༌པོ༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌ནི༌ མི༌ཚེ༌ཞིག༌ ཕུད༌ཉན༌ཁན༌, 
2PE.1.7	དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌ནི༌ མི༌ཚེ༌ དང༌ཉམ༌པོ༌ སྤུན༌གུན༌ལ༌ བྱམས༌པ༌, ཡང༌ ཏེ༌ བྱམས༌པ༌ ཉམ༌པོ༌ ཚང༌མ༌ལ༌ སྙིང༌ངི༌ ཐིལ༌ནེ༌ བྱམས༌པ༌ ཡོང༌གོ༌ཤེས༌ ཨིན༌ནོག༌།
2PE.1.8	ཏ༌ གལ༌ཏེས༌ ཏེ༌ ཁྱུད༌ ཚང༌མ༌ ཁྱོ༌ཞའེ༌ ནང༌ང༌ རྒྱས༌ཨིན༌ ཆའད༌ན༌, ཏེ༌བོའེ༌ ཁྱོ༌ཞ༌གུན༌ནི༌ མི༌ཚེ༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཤེ༌ཤེས༌སི༌ ནང༌ང༌ མང༌ང༌ བྲས༌བུ༌ སྨིན༌ཁན༌ དང༌ ཕན༌ཐོགས༌ཅན༌ རྒྱུར༌ཅུག༌ཨིན༌། 
2PE.1.9	ཨིན༌ནའང༌ ཏེ༌ཙོགས༌སི༌ ཁྱུད༌ མེད༌ཁན༌གུན༌ རྒྱལ༌ལ༌ ཅོས༌ཏེ༌ མ༌ཐོང༌ཁན༌ དང༌ ཞ༌ར༌ ཙོགས༌ ཨིན༌ནོག༌། ཡང༌ ཁོའེ༌ སྔུན༌ལ༌ ཅོས༌ཁན༌ནི༌ སྡིག༌པ༌གུན༌ དག༌ཅུག༌ག༌ ཛད༌ཁན༌བོ༌ རྗེད༌ཏེ༌ ཨིན༌ནོག༌།
2PE.1.10	ཏེ༌བོའེ༌ཕིའ༌ ཁྱོ༌ཞའ༌ སྤུན༌ དང༌ སྤུན༌མོ༌ གུན༌ནིའང༌, དཀོན༌མཆོག༌གི༌ བོད༌ད༌ ཛད༌ཁན༌ དང༌, ལྡམ༌མ༌ ཛད༌ཁན༌ གུན༌ནི༌ ཕྲོ༌ནེ༌ ཨིན༌ཁན༌བོ༌, སྟན༌ཅེས༌ལ༌ རྩོན༌གྲུས༌ ཅོས༌ཤིག༌། ཏེ༌ཟུག༌ ཅོ༌ན༌, དཀོན༌མཆོག༌གི༌ ནང༌ང༌ ཡོད༌ཁན༌ནི༌ དད༌པའེ༌ ཀ༌ནེ༌ ཁྱོ༌ཞ༌གུན༌ མ༌ནེ༌ མི༌གྱེལ༌། 
2PE.1.11	ཏེ༌ནེ༌ ང༌དང༌གུན༌ནི༌ གཙོ༌བོ༌ དཀོན༌མཆོག༌ དང༌ སྐྱབ༌གོན༌ ཞུགས༌ཁན༌ནི༌ ཡེ༌ཤུ༌ མ༌ཤི༌ཀའེ༌, ཐའ༌མེད༌པའེ༌ རྒྱལ༌སྲིད༌དི༌ ནང༌ང༌ ཁྱོ༌ཞ༌གུན༌ལ༌ ཧ༌ལས༌ཤེས༌སི༌ གའ༌སུས༌ ཛད༌ཨིན༌།
2PE.1.12	ཏེ༌བོའེ༌ཕིའ༌ ཞན༌ ཁྱོ༌ཞ༌གུན༌ལ༌ ཏེ༌ སླབ༌བྱ༌གུན༌ ཧ༌གོ༌ཏེ༌ ཏེ༌ དེན༌བ༌གུན༌ནི༌ཀ༌ སྟན༌པོ༌ དུགས༌ཏེ༌ ཨིན༌ནའང༌, ངའེ༌ ཁྱོ༌ཞ༌གུན༌ལ༌ འི༌ སླབ༌བྱ༌གུན༌ དུས༌རྒྱུན༌ ཨིད༌ཏུ༌ སྐུལ༌ཨིན༌། 
2PE.1.13	ང༌ སོན༌ཏེའ༌ ཡོད༌ཡོད༌པོ༌, ཏེ༌གུན༌ ཨིད༌ཏུ༌ སྐུལ༌ཅེས༌ ངའེ༌ འོས༌པ༌ སམ༌མ༌རག༌། 
2PE.1.14	ཨིན༌ནའང༌ ང༌ གྱོགས༌པ༌ འི༌ ཇིག༌རྟེན༌ནེ༌ ཆ༌གོ༌ཤེས༌པོ༌ རྒྱུས༌ཡོད༌, ཅིའ༌ཟེར༌ན༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ང༌ འི༌བོ༌ སྔོན༌ ཅུག༌ག༌ ཛདས༌། 
2PE.1.15	ང༌ ཤི༌ཏེ༌ སྟིང༌ནེའང༌, ཁྱོ༌ཞ༌གུན༌ནི༌ འི༌ སླབ༌བྱ༌གུན༌ ཨིད༌ཏུ༌ བོར༌ཅེས༌སི༌ ཕིའ༌ ངའེ༌ རྩོན༌གྲུས༌ ཅོའད༌།
2PE.1.16	ང༌ཞའེ༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཝང༌ ཉམ༌པོ༌ ཡང༌སྐྱར༌ ལོགས༌ཏེ༌ སྐྱོད༌ཅེས༌སི༌ སྐོར༌གུན༌ ཤད༌ ཟ༌ནེ༌, སྐྱོན༌ཇན༌ རུངས༌གུན༌ མ༌ཅོའ༌, ཡེ༌ཤུའི༌ ཟིར༌རྗིད༌ ང༌ཞ༌རང༌ངི༌ མིག༌ནེ༌ ཇལ༌ཏེ༌ ཨིན༌པིན༌། 
2PE.1.17+2PE.1.18	དཀོན༌མཆོག༌ ཡབ༌བི༌ ཆོགས༌ནེ༌ མ༌ཤི༌ཀའ༌ རྩི༌ཝ༌ དང༌ སྤལ༌ སལ༌ལ༌ ཛད༌ ཟ༌ནེ༌, ང༌ཞའང༌ ཁོང༌ ཉམ༌པོ༌ དམ༌པའེ༌ རི༌ཀ༌ ཡོད༌པིན༌། ཏེ༌ ཟིར༌རྗིད༌པོའེ༌ ནང༌ང༌, ནམ༌ཁའ༌ནེ༌ དཀོན༌མཆོག༌གི༌ སུང༌སྐད༌པོའེ༌, "འི༌བོ༌ ནི༌ ངའེ༌ གཅེས༌པའེ༌ བུ༌ཚ༌ ཨིན༌, ཁོ༌ ཉམ༌པོ༌ ང༌ མ༌སྲན༌ཏྲེ༌ ཐད༌པོ༌ ཨིན༌" མོལ༌ཨིན༌ ང༌ཞའེ༌ ཚོར༌།
2PE.1.19	ཏེ༌བོའེ༌ ཞས༌ཏེ༌ ང༌ཞ༌གུན༌ལ༌ ལུང༌སྟོན༌པ༌གུན༌ནི༌, གཙོ༌བོ༌ ཡེ༌ཤུའི༌ སྐོར༌ལ༌ བྲི༌ཁན༌གུན༌ནི༌ ནང༌ང༌ མང༌ང༌ ལོ༌ཁྱེལ༌ རག༌། ཡང༌ ཁྱོ༌ཞ༌གུན༌ནིའང༌ ཏེ༌གུན༌ནི༌ཀ༌ སྣང༌ང༌ མང༌ང༌ ཏང༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཕིའ༌ ཏེ༌གུན༌ ཉི༌མ༌ ཤར༌ཤར༌ ཚོག༌པ༌ལ༌ མུན༌གྲིག༌གི༌ ནང༌ང༌, འོད༌ ལྡང༌ཤན༌ཞིག༌ ཙོགས༌ ཨིན༌ནོག༌། ཏེ༌ནེ༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ ནམ༌ལངས༌སི༌ སྐར༌ཆེན༌ མ༌ཤི༌ཀ༌ ཤར༌ར༌ ཛད༌ཨིན༌། 
2PE.1.20	ཨིན༌ནའང༌ སྔུན༌ལ༌ ཁྱོ༌ཞ༌གུན༌ལ༌ འི༌བོ༌ ཧ༌གོ༌གོ༌ཤེས༌པོ༌ ཁག༌ཅན༌ ཨིན༌ནོག༌། དམ༌པའེ༌ སུང༌རབས༌སི༌ ལུང༌སྟན༌ནི༌ ཚིགས༌ ཅིག༌གའང༌ ལུང༌སྟོན༌པ༌ཞིག༌གི༌ རང༌ངི༌ སམ༌བ༌ ནང༌ཞིན༌ བྲིས༌ཏེ༌ མ༌ནོག༌། 
2PE.1.21	ཅིའ༌ཟེར༌ན༌ ལུང༌སྟན༌ནི༌ ཚིགས༌ ཅིག༌གའང༌ མིའི༌ སམ༌བ༌ནེ༌ མ༌ཡོང༌ང༌, དམ༌པའེ༌ ཐུག༌ཉིད༌ རྒྱུད༌ཏེ༌ ལུང༌སྟོན༌པ༌གུན༌ནི༌ དཀོན༌མཆོག༌གི༌ ཞལ༌ཏ༌གུན༌ ཤད༌ཏེ༌ ཨིན༌ནོག༌།
2PE.2.1	ཀ༌ཟུག༌ སྔུན༌མ༌ ཨིས༌ར༌ཨེལ༌ལི༌ མིར༌རྒྱུད༌དི༌ ནང༌ང༌, ཟུས༌མའེ༌ ལུང༌སྟོན༌པ༌ མང༌པོ༌ཞིག༌ ཡོད༌པིན༌, ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཆོས༌ཚོགས༌སི༌ ཕྲོའང༌ ཟུས༌མའེ༌ སློབ༌པོན༌ མང༌པོ༌ རིག༌ ཐོང༌ཨིན༌, ཀ༌གུན༌ནི༌ སང༌ཝའེ༌ ནང༌ང༌ ཟུས༌མའེ༌ སླབ༌བྱ༌གུན༌ ཏངས༌ཏེ༌ ཁྲེས༌སྟོར༌ ཆོགས༌ལ༌ ཁྲིད༌ཨིན༌། ཡང༌ རང༌ངི༌ སྤོན༌བོ༌ གཙོ༌བོ༌ མ༌ཤི༌ཀའེ༌ ཁོང༌གུན༌ ཁོང༌རང༌ངི༌ ཁྲག༌གི༌ རིན༌ ཤལ༌ཏེ༌ ཉོའ༌ ཛད༌ཁན༌བོའང༌ ཕང༌ཨིན༌། ཏེ༌ཟུག༌ ཅོ༌ཅེས༌པོའེ༌, ཁོང༌གུན༌ནི༌ ཁོང༌རང༌གུན༌ གྱོགས༌པ༌ མེད༌ཁན༌ ཆ༌ཅེས༌པོ༌ བྱུང༌ ཅུགས༌ཏེ༌ ཨིན༌ནོག༌། 
2PE.2.2	མི༌ མང༌པོ༌ཞིག༌གི༌ ཏེ༌གུན༌ནི༌ སྤྱོད༌པ༌ ངན༌པའེ༌ ལམ༌གུན༌ནི༌ཀ༌ གྲུལ༌ཏེ༌, དེན༌བའེ༌ ལམ༌བོ༌ རྩིས༌མེད༌ཞིག༌ རྒྱུར༌ཅུག༌ཨིན༌། 
2PE.2.3	ཡང༌ ཏེ༌གུན༌ནི༌ ནབ༌སེམས༌སི༌ ནང༌ང༌ རུངས༌ ཅོས༌མ༌གུན༌ རྒྱུད༌ཏེ༌, ཁྱོ༌ཞ༌གུན༌ལ༌ གོབ༌སྐོར༌ ཏངས༌ཏེ༌ ཕན༌ཐོགས༌ ལེན༌ཨིན༌། ཨིན༌ནའང༌ དུས༌ཡུན༌རིང༌ ཞིག༌ནེ༌ ཏེ༌གུན༌ལ༌ ཤི༌ཅེས༌སི༌ ཆད༌པ༌ ཕོག༌ཁན༌བོ༌, ཉེ༌ཁོར༌ལ༌ ཁོར༌ཨིན༌ ཡོད༌། ཡང༌ ཁོང༌གུན༌ ཁྲེས༌སྟོར༌ ཆ༌ཅེས༌པོ༌ གོར༌ མི༌ཅུག༌།
2PE.2.4	དཀོན༌མཆོག༌གི༌ སྡིག༌པ༌ ཅོ༌ཁན༌ནི༌ ཕོ༌ཉ༌གུན༌ནའང༌ ཕུད༌ད༌ མ༌ཛད༌ད༌, མུན༌ནག༌གི༌ ཏིང༌ཟབ༌མོའི༌ ལྕགས༌ཐག༌ག༌ ཅིངས༌ཏེ༌ ཁྲིམས༌ཅད༌དི༌ ཞག༌ ཚག༌པ༌ ཉལ༌ཝའེ༌ ནང༌ང༌ ཕང༌ང༌ ཛད༌ཏེ༌ ཨིན༌ནོག༌། 
2PE.2.5	ཡང༌ སྔུན༌མའེ༌ མིར༌རྒྱུད༌གུན༌ནའང༌, ཕུད༌ད༌ མ༌ཛད༌ད༌, དཀོན༌མཆོག༌ག༌ མ༌ཇིགས༌ཁན༌གུན༌ནི༌ ཕིའ༌ ཇིག༌རྟེན༌ནི༌ཀ༌ ཆུ༌ལོག༌ ཀལ༌ལ༌ ཛདས༌། ཨིན༌ནའང༌ ལམ༌ དྲང༌པོའེ༌ སྐོར༌ལ༌ ཆོས༌ཤད༌ཁན༌ ཁོང༌ངི༌ ཞབ༌སྟོག༌པ༌, ནོ༌ཨཱ༌ དང༌ ཁོའེ༌ ནང༌མི༌ རྡུན༌བོ༌ སྐྱོབ༌བ༌ ཛདས༌། 
2PE.2.6	སོ༌དོམ༌ དང༌ ག༌མོ༌ར༌ རྒྱལ༌ས༌ ངན༌པ༌ ཉིས༌ཀོའ༌ དཀོན༌མཆོག༌གི༌ ཤི༌ཅེས༌སི༌ ཁྲིམས༌ཅད༌ ཛད༌ཏེ༌ མེའ༌ སྲགས༌ཏེ༌ གོག༌ཐལ༌ལ༌ རྒྱུར༌ ཅུག༌ག༌ ཛདས༌། ཏེ༌བོ༌ ནི༌ ཡོང༌ཅེས༌ཅན༌ནི༌ དཀོན༌མཆོག༌ག༌ མ༌ཇིགས༌ཁན༌ནི༌ མིར༌རྒྱུད༌གུན༌ནི༌ཀ༌ བྱུང༌ཅེས༌པོ༌ སྤེ༌ཞིག༌གི༌ ཚུལ༌ལ༌ སལ༌ལ༌ ཛདས༌། 
2PE.2.7	ཡང༌ སོ༌དོམ༌མི༌ རྒྱལ༌སའེ༌ ཏེ༌ ཁྲིམས༌མེད༌དི༌ མི༌གུན༌ནི༌ ལུས༌བྲེལ༌ ངན༌པའེ༌ སྤྱོད༌པ༌གུན༌ནི༌ ཞས༌ཏེ༌, མ༌སྲན༌ཏྲེ༌ སེམས༌ སྐྱོ༌མོ༌ སོང༌ཏེ༌ ཡོད༌ཁན༌ དྲང༌པོ༌ དཀོན༌མཆོག༌གི༌ ཞབ༌སྟོག༌པ༌ ལོད༌ ཟེར༌ཁན༌བོ༌ སྐྱོབ༌བ༌ ཛདས༌། 
2PE.2.8	༼ཏེ༌ མི༌ དྲང༌པོ༌བོ༌ ཏེ༌གུན༌ནི༌ སྐྱིལ༌ལ༌ དུགས༌ཏེ༌ ཞག༌དང༌ ཁོང༌གུན༌ནི༌ ངན༌པ༌ ལས༌གུན༌ ཐོང༌ཅེས༌ དང༌ ཚོར༌ཅེས༌པོའེ༌, ཁོའེ༌ སེམས༌ དྲང༌པོ༌བོའ༌ སྡུག༌སྔལ༌ ཐོང༌ངད༌པིན༌༽། 
2PE.2.9	ཏེ༌ནེ༌ ཀ༌ཟུག༌གི༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌གུན༌ ཚོད༌ལྟ༌གུན༌ནེ༌ སྐྱོབ༌ཅེས༌ དང༌ མི༌ངན༌གུན༌ལ༌ ཁྲིམས༌ཅད༌དི༌ ཞག༌ ཚོག༌པ༌ ཆད༌མེད༌ལ༌ ཆད༌པ༌ ཀལ༌ཨིན༌ བོར༌ཅེས༌ གུན༌ ཁོང༌ངི༌ ཁྱེན༌ན༌ ཛད༌ད༌ནོག༌། 
2PE.2.10	མིག༌སལ༌ལི༌ ཝང༌ ཡོད༌ཁན༌གུན༌ལ༌ རྩིས༌མེད༌ ཅོས༌ཏེ༌ ལུས༌བྲེལ༌ ངན༌པའེ༌ དོད༌པའེ༌ ལམ༌མི༌ཀ༌ གྲུལ༌ཁན༌གུན༌ལ༌ དཀོན༌མཆོག༌གི༌ ཆད༌པ༌ སལ༌ལ༌ ཛད༌ཨིན༌།
2PE.2.10	ཏེ༌གུན༌ རང༌རྒྱལ༌ཅན༌ དང༌ ཕོ༌སོ༌ཅན༌ ཡོང༌ང༌ནོག༌, ཡང༌ ཟིར༌རྗིད༌ཅན༌གུན༌ནི༌ སྐོར༌ལ༌ ངན༌པ༌ ཟེར༌ཅེས༌ལ༌ ཚབ༌ས༌ མ༌ནོག༌། 
2PE.2.11	དཀོན༌མཆོག༌གི༌ ཕོ༌ཉ༌གུན༌ ཝང༌ དང༌ སྟོབས༌སི༌ ནང༌ང༌ ཏེ༌ ཟུས༌མའེ༌ སློབ༌པོན༌གུན༌ནི༌ སང༌ ཀྲག༌པོ༌ ཡོད༌ནའང༌, དཀོན༌མཆོག༌གི༌ དུན༌ལ༌ ཁོང༌གུན༌ནིའང༌ ཏེ༌གུན༌ནི༌ རྒྱབ༌གལ༌ལ༌ ངན༌པ༌ མོལ༌ལ༌ ཛད༌ད༌ མི༌དུག༌།
2PE.2.12	ཏེ༌ ཟུས༌མའེ༌ སློབ༌པོན༌གུན༌ སམ༌བ༌ མ༌ཏང༌ང༌ ལས༌ ཅོ༌ཁན༌ནི༌ ནག༌ཚོགས༌སི༌ སེམས༌ཅན༌གུན༌ ཙོགས༌ ཨིན༌ནོག༌, ཀ༌གུན༌ ཟུམས༌ཏེ༌ ཁྲེས༌སྟོར༌ ཅོ༌ཅེས༌ལ༌ སྐྱེས༌ཏེ༌ ཨིན༌། ཁོང༌གུན༌ལ༌ ཧ༌མ༌གོ༌ཁན༌གུན༌ནི༌ སྐོར༌ལ༌ ཁོང༌གུན༌ནི༌ ཁྲེལ༌གོད༌ ཏང༌ང༌ནོག༌, ནག༌ཚོགས༌སི༌ སེམས༌ཅན༌གུན༌ ཙོགས༌ལ༌ ཏེ༌གུན༌ནའང༌ ཁྲེས༌སྟོར༌ ཆེན༌། 
2PE.2.13	ཏེ༌གུན༌ལ༌ རང༌ངི༌ ལས༌ ངན༌པའེ༌ བྲས༌བུ༌ ངན༌པ༌ ཐོབ༌ཨིན༌། ཏེ༌གུན༌ ཉི༌མའེ༌ འོད༌དི༌ ནང༌ང༌ ཁོ༌རང༌གུན༌ནི༌ དོད༌པ༌ ངན༌པའེ༌ ལས༌ ཅོ༌ཅེས༌ལ༌ ཐད༌ད༌ནོག༌, ཡང༌ ཁོང༌གུན༌ ཁྱོ༌ཞའེ༌ ཕྲོའ༌ དག༌ ཕོག༌ཏེ༌ ཚི༌ཏུ༌ ཅོ༌ཁན༌གུན༌ ཨིན༌ནོག༌། ཁྱོ༌ཞའ༌ ཉམ༌པོ༌ ཡེ༌ཤུ༌ གྲོང༌ཤེས༌པོ༌ ཨིད༌ཏུ༌ ཅོ༌ཨིན༌ ཁར༌ཇི༌ ཟའ༌ ཟ༌ནེའང༌, ཁོ༌རང༌གུན༌ནི༌ དོད༌པ༌ ནང༌ཞིན༌ ལས༌ ཅོ༌ཅེས༌ལ༌ ཐད༌ད༌ནོག༌། 
2PE.2.14	ཏེ༌གུན༌ནི༌ དུས༌རྒྱུན༌ ལུས༌བྲེལ༌ལི༌ ཕིའ༌ དོད༌པ༌ ཅོའ༌ནོག༌, ཡང༌ སྡིག༌པ༌ མ༌ཅོའ༌ མ༌ནེ༌ དུག༌ཉན༌ན༌ མ༌ནོག༌, དད༌པ༌ སྟན༌པོ༌ མེད༌ཁན༌གུན༌ལ༌ སྡིག༌པ༌ ཅོ༌ཅེས༌སི༌ ཚོད༌ལྟའེ༌ ནང༌ང༌ ཁྱེར༌ར༌ནོག༌། ཁོང༌གུན༌ ནབ༌སེམས༌སི༌ ནང༌ང༌ ཁས༌པ༌ ཡང༌ རྔན༌ ཕོག༌ཁན༌ནི༌ ཕོར༌རྒྱུད༌ ཨིན༌ནོག༌། 
2PE.2.15	ཏེ༌གུན༌ནི༌ ལམ༌ དྲང༌པོ༌ ཕངས༌ཏེ༌, བེ༌ཨོར༌རི༌ བུ༌ཚ༌ ལུང༌སྟོན༌པ༌ བཱ༌ལའམ༌མི༌ ལམ༌ ངན༌པའེ༌ཀ༌ གྲུལ༌ཏེ༌ ཨིན༌ནོག༌, པེ༌ནེ༌ ཅོ༌ཅེས༌སི༌ དོད༌པའེ༌, ཁོའ༌ ངན༌པ༌ ཅོ༌ཅུགས༌ཏེ༌ ཨིན༌པིན༌། 
2PE.2.16	ཨིན༌ནའང༌ ཏེ༌ ཞག༌ག༌, སྤེ༌ར༌ ཟེར༌ མི༌ཤེས༌ཁན༌ནི༌ བུང༌བུའང༌ སྤེ༌ར༌ ཏང༌ཉན༌ཏེ༌ ཁོའེ༌ ལས༌ངན༌གུན༌ནི༌ ཕིའ༌ ཁོའ༌ ཁའ༌སྐྱེས༌ཏེ༌, ཁོའ༌ སྙོན༌བའེ༌ ལས༌ ཅོ༌ཅེས༌ནེ༌ གགས༌།
2PE.2.17	ཏེ༌ ཟུས༌མའེ༌ སློབ༌པོན༌གུན༌ ནི༌, ཆུ༌ མེད༌ཁན༌ནི༌ ཆུ༌མིག༌ དང༌, ལུང༌རག༌ ཀྲག༌པོའེ༌ མ༌མུན༌ དེད༌ཏེ༌ ཁྱེར༌ར༌ ཙོགས༌ ཨིན༌། ཏེ༌གུན༌ནི༌ ཕིའ༌ མུན༌ནག༌ ཚང༌མའེ༌སང༌ ཏིང༌ཅན༌བོ༌ ལྡམ༌མ༌ ཛད༌ཏེ༌ ཡོད༌། 
2PE.2.18	ཏེ༌གུན༌ནི༌ ཏོན༌མེད༌དི༌ སྤེ༌ར༌ ཏང༌ཨིན༌ རང༌སྟོད༌ ཏང༌ང༌ནོག༌། ཉེ༌ཐུབ༌ཤིག༌རང༌ སྡིག༌པའེ༌ མི༌ཚེ༌ ཕུད༌ཅེས༌ནེ༌ ཤོར༌ཐུབ༌ཁན༌ནི༌ མི༌གུན༌ལ༌ ཁོང༌གུན༌ནི༌ ཟུགས༌པོའེ༌ དོད༌པ༌ ངན༌པ༌ ནང༌ཞིན༌ ཅོ༌ཅེས༌ལ༌, ཚོད༌ལྟའེ༌ ནང༌ང༌ ཏང༌དུག༌། 
2PE.2.19	ཏེ༌གུན༌ནི༌ ཞན༌མ༌གུན༌ལ༌ རང༌ཝང༌ ཏང༌ཅེས༌སི༌ ཁ༌ཆད༌ ཅོ༌རུག༌, ཨིན༌ནའང༌ ཁོ༌རང༌གུན༌ ངན༌པའེ༌ ཚེ༌ཡོག༌ རྒྱུར༌ཏེ༌ དུག༌, ཅིའ༌ཟེར༌ན༌ མི༌ཞིག༌ ཁོའེ༌ཀ༌ ཝང༌སྲུལ༌ཁན༌བོའེ༌ ཚེ༌ཡོག༌ རྒྱུར༌ར༌ནོག༌། 
2PE.2.20	གལ༌ཏེས༌ ང༌དང༌ངི༌ གཙོ༌བོ༌ དང༌ སྐྱབ༌གོན༌, ཡེ༌ཤུ༌ མ༌ཤི༌ཀ༌ ཤེ༌ཤེས༌པོའེ༌ ཇིག༌རྟེན༌ནི༌ དོད༌པ༌ ངན༌པ༌གུན༌ནེ༌ ཤོར༌ཐུབ༌ཁན༌གུན༌ནི༌ ཡང༌སྐྱར༌ སྡིག༌པའ༌ ཁོ༌རང༌གུན༌ནི༌ཀ༌ ཁྲིལ༌ཅུགས༌ཏེ༌ ཝང༌སྲུལ༌ཅུག༌གད༌ན༌, ཏེ༌ནེ༌ ཏེ༌གུན༌ནི༌ ནས༌ལུག༌པོ༌ སྔུན༌ནི༌ སང༌ མང༌ང༌ ཐུའ༌ཆེན༌། 
2PE.2.21	ཏེ༌གུན༌ནི༌ དམ༌པ༌ མི༌ཚེ༌ ཕུད༌ཅེས༌སི༌ བཀའ༌ སལ༌ཁན༌བོ༌ ཧ༌གོ༌ཏེ༌ སྟིང༌ནེ༌, རྒྱབ༌ལོག༌ ཅོའེ༌ སང༌, ཏེ༌གུན༌ལ༌ དྲང༌པོ༌ མི༌ཚེ༌ ཕུད༌ཅེས༌སི༌ ལམ༌བོ༌ མ༌ནེ༌ རྒྱུས༌ མ༌སོང༌པིན༌ན༌, རྒྱལ༌ལ༌ ཡོད༌གྲོ༌། 
2PE.2.22	ཁོང༌གུན༌ནི༌ ཕིའ༌ ཏ༌ འི༌ ཏམ༌སྤེ༌བོ༌ ཁྲོད༌ད༌ནོག༌, "ཁྱི༌ཞིག༌ རང༌ངི༌ སྐྱུགས༌པ༌ ཟའ༌ལ༌ ལོགས༌ཏེ༌ ཆའ༌ནོག༌།" ཡང༌ "ཁྲུས༌ཏེ༌ སྟིང༌ནེ༌ ཕག༌ ལྡམ༌པ༌ལག༌གི༌ ནང༌ང༌ དྲེས༌ས༌ལ༌ ལོགས༌ཏེ༌ ཆའ༌ནོག༌།"
2PE.3.1	གཅེས༌པའེ༌ སྤུན༌གུན༌, འི༌བོ༌ ངའེ༌ ཁྱོ༌ཞ༌གུན༌ལ༌ ཨི༌གེ༌ ཉིས༌པ༌བོ༌ ཨིན༌། འི༌ ཨི༌གེ༌གུན༌ རྒྱུད༌ཏེ༌ སམ༌བ༌ ལག༌མོ༌ དང༌ ཟང༌པོ༌ ཏང༌ཅེས༌སི༌ ཕིའ༌ ཁྱོ༌ཞ༌གུན༌ནི༌ སྔུན༌ལ༌ སློབས༌ཏེ༌ ཡོད༌ཁན༌ནི༌ སླབ༌བྱ༌གུན༌ ཨིད༌ཏུ༌ སྐུལ༌ལད༌། 
2PE.3.2	ཁྱོ༌ཞ༌གུན༌ནི༌ སྔུན༌མའེ༌ དམ༌པའེ༌ ལུང༌སྟོན༌པ༌གུན༌ནི༌ མོལ༌ཁན༌གུན༌ དང༌ ཡེ༌ཤུའི༌ སྐུ༌ཚབས༌གུན༌ རྒྱུད༌ཏེ༌, ང༌དང༌ངི༌ གཙོ༌བོ༌ དང༌ སྐྱབ༌གོན༌ ཡེ༌ཤུའི༌, བཀའ༌ སལ༌ཁན༌གུན༌ ཨིད༌ཏུའ༌ བོར༌གོ༌ཤེས༌པོ༌ ངའེ༌ དོད༌པ༌ ཨིན༌།
2PE.3.3	ཚང༌མའེ༌སང༌ སྔུན༌ལ༌ ཁྱོ༌ཞ༌གུན༌ལ༌ འི༌བོ༌ ཧ༌གོ༌གོས༌, ཐའ༌མའེ༌ དུས༌ལ༌ སྡིག༌པའེ༌ དོད༌པ༌ ནང༌ཞིན༌ རང༌ངི༌ མི༌ཚེ༌ ཕུད༌ཨིན༌, ཁྱོ༌ཞའེ༌ དད༌པའེ༌ཀ༌ ཁྲེལ༌གོད༌ ཏང༌ཁན༌ནི༌ མི༌རིག༌ ཡོང༌ཨིན༌། 
2PE.3.4	ཁོང༌གུན༌ནི༌ ཟེར༌ཨིན༌, "མ༌ཤི༌ཀ༌ ལོགས༌ཏེ༌ སྐྱོད༌ཅེས༌སི༌ ཞལ༌ཆད༌པོ༌ ཀ༌རུ༌ སོང༌" ཡང༌ "ང༌ཞའེ༌ ཕ༌མེས༌པོ༌གུན༌ ཤི༌ ཚར༌པ༌ནེ༌ ཕར༌ལ༌ དག༌ས༌ ཚག༌པ༌ འི༌ ཇིག༌རྟེན༌ནི༌ ཚིར༌གུན༌, ཏེན༌ན༌ ཟུག༌ག༌ གྲུལ༌དུག༌ ཀ༌ཟུག༌ གོ༌མ༌ ཇིག༌རྟེན༌ ཛད༌ ཟ༌ནེ༌ ཡོད༌པིན༌།"
2PE.3.5	ཁོང༌གུན༌ནི༌ མིང༌ནའང༌ འི༌གུན༌ལ༌ སྣང༌མེད༌ ཅོས༌ཏེ༌ ཨིན༌ནོག༌, དང༌པོ༌, དུས༌ མང༌པོ༌ཞིག༌གི༌ སྔུན༌ལ༌ དཀོན༌མཆོག༌གི༌ བཀའ༌ ནང༌ཞིན༌ལ༌ ནམ༌ཁའ༌བོ༌ ཅོའ༌ ཛད༌ཏེ༌, ས༌ཞི༌བོ༌ ཆུའི༌ ཕྲོ༌ནེ༌ ཕི༌ལོག༌ག༌ ཕིང༌ང༌ ཛད༌ཏེ༌ ཏེ༌བོའ༌ ཆུའི༌ སྐོར༌ཅུག༌ག༌ ཛདས༌། 
2PE.3.6	ཉིས༌པ༌, དཀོན༌མཆོག༌གི༌ ཞབ༌སྟོག༌པ༌ ནོ༌ཨཱའེ༌ དུས༌ལ༌ དཀོན༌མཆོག༌གི༌ བཀའ༌ ནང༌ཞིན༌ ཆུ༌ལོག༌གི༌ ཞས༌ཏེ༌, ཏེ༌དུས༌སི༌ ཇིག༌རྟེན༌པ༌གུན༌ མེད༌ཁན༌ སོང༌ཏེ༌ ཨིན༌པིན༌། 
2PE.3.7	ཏེན༌ན༌ དཀོན༌མཆོག༌གི༌ བཀའ༌ རྒྱུད༌ཏེ༌, ནམ༌ཁའ༌ དང༌ ས༌ ཉིས༌ཀོ༌, མེའེ༌ ནང༌ང༌ སྲག༌ཅེས༌ལ༌ ལུས༌ཤུག༌ག༌ ཛད༌ཏེ༌ ཨིན༌ནོག༌། ཡང༌ ཏེ༌གུན༌ ཏེ༌ཏེ༌ཚོག༌པ༌ ཐེན༌ཏེ༌ བོར༌ར༌ ཛད༌ཏེ༌ ཨིན༌ནོག༌ ནམ༌ཚོག༌པ༌ འི༌ ཇིག༌རྟེན༌ནི༌ དད༌པ༌ མེད༌ཁན༌ནི༌ མི༌གུན༌ལ༌, ཁོང༌ངི༌ ཤགས༌ ཅད༌ཏེ༌ མེད༌ཁན༌ ཅོའ༌ མི༌ཛད༌།
2PE.3.8	ཨིན༌ནའང༌ ངའེ༌ གཅེས༌པའེ༌ སྤུན༌གུན༌, འི༌ སྤེ༌ར༌བོ༌ མ༌ནེ༌ མ༌རྗེད༌ཤིག༌, གཙོ༌བོ༌ དཀོན༌མཆོག༌གི༌ སྐུན༌དུན༌ལ༌ ཞག༌ཅིག༌པོ༌ ནི༌ ལོ༌ སྟོང༌ ཅིག༌ ཡང༌ ལོ༌ སྟོང༌ཅིག༌པོ༌ ནི༌ ཞག༌ཅིག༌ དང༌ དྲན༌དྲ༌ ཨིན༌ནོག༌། 
2PE.3.9	མི༌ ཁ༌ཅིག༌གི༌ གཙོ༌བོ༌ ཁོང༌རང༌ ལོགས༌ཏེ༌ ཕེབ༌ཅེས༌སི༌ ཞལ༌ཆད༌པོ༌, གོར༌ཏེ༌ ཨིན༌ནོག༌ སམ༌དུག༌, ཨིན༌ནའང༌ ངོས༌པོའ༌ ཁོང༌ གོར༌ཏེ༌ མ༌ནོག༌, ཅིའ༌ཟེར༌ན༌ ཁོང༌ངི༌ ཁྱོ༌ཞ༌གུན༌ནི༌ ཕིའ༌ ཟོད༌པ༌ ཛད༌ཏེ༌ ཨིན༌ནོག༌། ཁོང༌ངི༌ སུ༌ཞིག༌གའང༌ མེད༌ཁན༌ ཅོའ༌ མ༌ཛད༌ད༌, མི༌ཚང༌མའེ༌ གྱོད༌པ༌ ཅོ༌ཅེས༌སི༌ དོད༌པ༌ ཛད༌ད༌ནོག༌། 
2PE.3.10	ཨིན༌ནའང༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཅེས༌སི༌ ཞག༌པོ༌ ནི༌, སང༌ཝའེ༌ ནང༌ང༌ རྐུན༌མ༌ ཙོགས༌ལ༌ སླེབ༌ཨིན༌། ཏེ༌ ཞག༌ག༌ ནམ༌ཁའེ༌ བར༌ནང༌བོ༌ མ༌ ཀུ༌ཅོ༌ ཀྲག༌པོ༌ ཉམ༌པོ༌ མེད༌ཁན༌ ཆེན༌, ཡང༌ ནམ༌ཁའེ༌ ནང༌ང༌ ཡོད༌ཁན༌ ཚང༌མ༌ ཚད༌ ཀྲག༌པོའེ༌ ཞུ༌ཏེ༌ ཆེན༌། ཡང༌ ས༌ཞི༌ཀ༌ ཡོད༌ཁན༌ ཚང༌མ༌ ཚིག༌ཏེ༌ མེད༌ཁན༌ ཆེན༌།
2PE.3.11+2PE.3.12	ཏ༌ གལ༌ཏེས༌ འི༌ ཚང༌མ༌ མེད༌ཁན༌ ཆའད༌ན༌, ཁྱོ༌ཞ༌གུན༌ནི༌ མི༌ཚེ༌བོ༌ ཀ༌ཟུག༌ག༌ ཕུད༌གོས༌། དཀོན༌མཆོག༌གི༌ ཞག༌པོའ༌ སྲུང༌ཏེ༌ གྱོགས༌པ༌ སླེབ༌ཅུག༌ཅེས༌ལ༌ རྩོན༌གྲུས༌ ཅོ༌ཨིན༌, ཁྱོ༌ཞ༌གུན༌ནི༌ དཀོན༌མཆོག༌གི༌ སྤྱོད༌ལམ༌མི༌ཀ༌ གྲུལ༌ཁན༌ དང༌ དམ༌པ༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌། ཏེ༌ ཞག༌ག༌ ནམ༌ཁའེ༌ བར༌ནང༌ མེའ༌ ཚིག༌ཏེ༌, ཡང༌ ཏེ༌ནང༌ང༌ ཡོད༌ཁན༌ ཚང༌མ༌ ཞུ༌ཏེ༌ མེད༌ཁན༌ ཆེན༌། 
2PE.3.13	ཨིན༌ནའང༌ ང༌དང༌གུན༌ དཀོན༌མཆོག༌གི༌ ཞལ༌ཆད༌ ནང༌ཞིན༌ལ༌ ནམ༌ཁའ༌ སོ༌མ༌ཞིག༌ དང༌ ས༌ཞི༌ སོ༌མ༌ཞིག༌གི༌ ཕིའ༌, སྲུངས༌ཏེ༌ དུག༌ཨིན༌, ཀ༌བོ༌ དྲང༌པོའེ༌ ལམ༌མི༌ཀ༌ གྲུལ༌ཁན༌གུན༌ ནི༌, ཁང༌པ༌ ཨིན༌ནོག༌།
2PE.3.14	ཏེ༌བོའེ༌ཕིའ༌ ངའེ༌ གཅེས༌པའེ༌ སྤུན༌གུན༌, ཁྱོ༌ཞ༌གུན༌ འི༌ ཚང༌མ༌ བྱུང༌ཅེས༌སི༌ ཕིའ༌ སྲུངས༌ཏེ༌ ཡོད༌ ཟ༌ནེ༌, ཁྱོ༌ཞ༌རང༌ དཀོན༌མཆོག༌གི༌ སྐུན༌དུན༌ལ༌ རྩང༌མ༌, སྐྱོན༌མེད༌ཁན༌ དང༌ ཞི༌དེ༌ ཉམ༌པོ༌ མི༌ཚེ༌ ཕུད༌ཁན༌ཞིག༌ སྟན༌ ཐུབ༌ཅེས༌སི༌ ཕིའ༌ མ༌ རྩོན༌གྲུས༌ ཅོ༌ཤིག༌།
2PE.3.15	ཡང༌ དཀོན༌མཆོག༌གི༌ ཟོད༌སེམས༌ ཉམ༌པོ༌ ང༌དང༌གུན༌ལ༌ ཐར༌པ༌ ཐོབ༌ཅེས༌སི༌ སྐབས༌ སལ༌ལ༌ ཛད༌ཁན༌བོ༌ ཧ༌གོ༌ གོ༌ཤེས༌པོ༌, མ༌ ཁག༌ཅན༌ཞིག༌ ཨིན༌ནོག༌། ང༌དང༌ངི༌ གཅེས༌པའེ༌ སྤུན༌ པ༌འུ༌ལུའིང༌, དཀོན༌མཆོག༌གི༌ སལ༌ལ༌ ཛད༌ཁན༌ནི༌ ཤེས༌རབས༌ ནང༌ཞིན༌ལ༌, ཁྱོ༌ཞ༌གུན༌ལ༌ བྲིའ༌ ཛད༌ཏེ༌ ཨིན༌ནོག༌། 
2PE.3.16	ཁོང༌ངི༌ རང༌ངི༌ ཆག༌བྲིས༌ ཚང༌མའེ༌ ནང༌ང༌, འིན༌ན༌ ཙོགས༌སི༌ གོར༌རྒྱན༌གུན༌ནི༌ སྐོར༌ལ༌ བྲིའ༌ ཛད༌ཏེ༌ དུག༌། ཁོང༌ངི༌ ཆག༌བྲིས༌ ཁ༌ཅིག༌གི༌ ནང༌ང༌ ཧ༌གོ༌ཅེས༌ལ༌ མ༌ ཀགས༌པོ༌ ཆའ༌ཁན༌ནི༌ སླབ༌བྱ༌ རིག༌གའང༌ ཡོད༌ཏེ༌ ཨིན༌ནོག༌། ཡང༌ སམ༌བ༌ མེད༌ཁན༌ དང༌ སྟན༌ཞི༌ མེད༌ཁན༌ནི༌ མི༌ ཁ༌ཅིག༌གི༌, པ༌འུ༌ལུའི༌ ཆག༌བྲིས༌གུན༌ནི༌ ཏོན༌ཏག༌པོ༌ མིང༌ནའང༌ རྒྱུར༌ཏེ༌ ཨིན༌ནོག༌, ཀ༌ཟུག༌ ཁོང༌གུན༌ནི༌ ཞན༌ དམ༌པའེ༌ སུང༌རབས༌གུན༌ལ༌ ཅོའད༌, ཀ༌བོའེ༌ ཁོ༌རང༌གུན༌ནི༌ ཕིའ༌ ནོད༌སྐྱལ༌ ཁྱོང༌དུག༌།
2PE.3.17	དུས༌ སླེབ༌བི༌ སང༌ སྔུན༌ལ༌ ངའེ༌ ཁྱོ༌ཞ༌གུན༌ལ༌ སྤང༌པུད༌དད༌། ཁྲིམས༌མེད༌དི༌ མི༌གུན༌ནི༌ གོབ༌སྐོར༌རི༌ ནང༌ང༌ ཡོངས༌ཏེ༌ ཁྱོ༌ཞ༌རང༌ དད༌པའེ༌ ནང༌ང༌ སྟན༌པོ༌ མེད༌ཁན༌ མི༌རྒྱུར༌ཅེས༌ལ༌ ཤང༌ ཅོས༌ཏེ༌ དུག༌ཤིག༌། 
2PE.3.18	མ༌ཚད༌པའེ༌ ང༌དང༌ངི༌ གཙོ༌བོ༌ དང༌ སྐྱབ༌གོན༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཤེ༌ཤེས༌སི༌ ཡོན༌ཏན༌ནི༌ ནང༌ང༌ ཡར༌རྒྱས༌ ཅོ༌ཨིན༌ སོང༌ཤིག༌།
2PE.3.18	ཡང༌ ཁོང༌ང༌ དག༌ས༌ དང༌ དུས༌རྒྱུན༌ སྤལ༌ ཐོབ༌ཤིག༌། ཨ༌མེན༌༎
1JN.1.1	ང༌ཞའེ༌ ཁྱོ༌ཞ༌གུན༌ལ༌, གོ༌ཟུག༌ནེ༌ ཕར༌ལ༌ ཡོད༌ཁན༌ནི༌ མི༌ཚེའེ༌ བཀའེ༌ སྐོར༌ལ༌ ཤད༌ཅེས༌ཨིན༌, ཀ༌བོའེ༌ མོལ༌ཁན༌གུན༌ ང༌ཞ༌གུན༌ནི༌ ཚོར༌ ཡང༌ ཇལ༌། འོ༌ན༌ རང༌ངི༌ མིག༌ནེ༌ ཞིབ༌སལ༌ ཅོས༌ཏེ༌ ཇལ༌, མ༌ཚད༌ ཁོང༌ང༌ ང༌ཞ༌རང༌ངི༌ ལག༌པ༌ རྩེས༌པིན༌། 
1JN.1.2	དཀོན༌མཆོག༌གི༌ ཏེ༌ མི༌ཚེ༌བོ༌ སྔོན༌ཅུག༌ག༌ ཛདས༌, ཡང༌ ང༌ཞ༌གུན༌ནི༌ ཁོང༌ ཇལ༌། ང༌ཞ༌གུན༌ ཏེ༌ མི༌ཚེའེ༌ སྤང༌པོ༌ ཨིན༌ནོག༌, ཡང༌ ཁྱོ༌ཞ༌གུན༌ལ༌ ཏེན༌ན༌ ཐའ༌མེད༌པའེ༌ མི༌ཚེ༌ སྐོར༌ལ༌ ཤད༌དད༌, ཀ༌བོ༌ དཀོན༌མཆོག༌ ཡབ༌ ཉམ༌པོ༌ ཡོད༌པིན༌, ཡང༌ ང༌ཞ༌གུན༌ནི༌ཀ༌ སྔོན༌ཅུག༌ག༌ ཛདས༌། 
1JN.1.3	ཁྱོ༌ཞ༌གུན༌ནི༌ ང༌ཞ༌གུན༌ ཉམ༌པོ༌ བྲེལ༌ བོར༌ཅེས༌སི༌ ཕིའ༌ ང༌ཞའེ༌ ཁོང༌ངི༌ སྐོར༌ལ༌ ཚོར༌ཁན༌ དང༌ ཐོང༌ཁན༌ གུན༌ ཁྱོ༌ཞའ༌ ཤད༌དད༌, ཡང༌ ང༌ཞ༌གུན༌ནི༌ བྲེལ༌བོ༌ ནི༌, དཀོན༌མཆོག༌ ཡབ༌ དང༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀ༌ ཉམ༌པོ༌ ཨིན༌ནོག༌། 
1JN.1.4	ང༌ཞའེ༌ ཐད༌པོ༌གུན༌ དྲན༌དྲ༌ ཁྱོ༌ཞ༌གུན༌ ཉམ༌པོ༌ བགོ༌ཅེས༌སི༌ ཕིའ༌ འི༌ ཨི༌གེ༌བོ༌ ང༌ཞའེ༌ བྲིའད༌།
1JN.1.5	འི༌ ལོན༌བོ༌ ང༌ཞ༌གུན༌ལ༌ ཡེ༌ཤུའི༌ ཀ༌ནེ༌ ཚོར༌, ཡང༌ ཏ༌ དག༌ས༌ ཁྱོ༌ཞ༌གུན༌ལ༌ ཤད༌ཅེས༌ཨིན༌། དཀོན༌མཆོག༌ ནི༌ འོད༌ ཨིན༌ནོག༌, ཡང༌ ཁོང༌ངི༌ ནང༌ང༌ མུན༌གྲིག༌ མ༌ནེ༌ མེད༌ཀྱག༌། 
1JN.1.6	གལ༌ཏེས༌ ང༌དང༌གུན༌ནི༌ དཀོན༌མཆོག༌ ཉམ༌པོ༌ བྲེལ༌ བོར༌རད༌ ཟེར༌ཨིན༌ ཏ༌རུང༌ངའང༌ ངན༌སེམས༌ཅན༌ནི༌ མུན༌གྲིག༌གི༌ ནང༌ང༌ གྲུལ༌ལད༌ན༌, ཏེ༌ནེ༌ ང༌དང༌གུན༌ནི༌ ཟུན༌ ཏངས༌ཏེ༌ དྲང༌པོའེ༌ ལམ༌མི༌ཀ༌ མི༌ཚེ༌ མ༌ཕུད༌ད༌ ཨིན༌ནོག༌། 
1JN.1.7	ཨིན༌ནའང༌ གལ༌ཏེས༌ ང༌དང༌གུན༌ འོད༌དི༌ ནང༌ང༌ གྲུལ༌ལད༌ན༌, ཀ༌ཟུག༌ དཀོན༌མཆོག༌ འོད༌དི༌ ནང༌ང༌ ཞུགས༌ཏེ༌ ཨིན༌, ཏེ༌ནེ༌ ང༌དང༌གུན༌ ཅིག༌ དང༌ ཅིག༌ ཉམ༌པོ༌ བྲེལ༌ཏེ༌ ཨིན༌ནོག༌, ཡང༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀའེ༌ སྐུ༌ཁྲག༌གི༌, ང༌དང༌གུན༌ སྡིག༌པ༌ ཚང༌མ༌ནེ༌ རྩང༌མ༌ ཛད༌ཨིན༌།
1JN.1.8	ཏ༌ གལ༌ཏེས༌ ང༌དང༌གུན༌ནི༌ སྡིག༌པ༌ མ༌ནེ༌ མ༌ཅོས༌པིན༌ ཟེར༌ན༌, ང༌དང༌ངི༌ རང༌དང༌རང༌ང༌ གོབ༌སྐོར༌ཏེ༌ ཨིན༌ནོག༌, ཡང༌ དེན༌བ༌ ང༌དང༌གུན༌ནི༌ ནང༌ང༌ མེད༌པ༌ ཨིན༌ནོག༌། 
1JN.1.9	ཨིན༌ནའང༌ གལ༌ཏེས༌ ང༌དང༌གུན༌ནི༌ དཀོན༌མཆོག༌ག༌ ངའེ༌ སྡིག༌པ༌ ཅོས༌པིན༌ ཟེར༌ན༌, ཨིད༌ཤེས༌ཅན༌ དང༌ དྲང༌པོ༌ ཐག༌ཅད༌ ཛད༌ཁན༌, དཀོན༌མཆོག༌གི༌ ང༌དང༌གུན༌ནི༌ སྡིག༌པ༌གུན༌ལ༌ ཤགས༌པ༌ སལ༌ཏེ༌, ང༌དང༌གུན༌ ང༌དང༌ངི༌ ལས༌ ངན༌པ༌གུན༌ནེ༌ རྩང༌མ༌ ཛད༌ཨིན༌། 
1JN.1.10	གལ༌ཏེས༌ ང༌དང༌གུན༌ནི༌ ངའེ༌ སྡིག༌པ༌ མ༌ནེ༌ མ༌ཅོས༌པིན༌ ཟེར༌ན༌, ང༌དང༌ངི༌ དཀོན༌མཆོག༌ ཟུན༌ཇན༌ ཐེ༌ཅེས༌ མ༌ཚད༌, ང༌དང༌གུན༌ནི༌ སྙིང༌ངི༌ ནང༌ང༌ དཀོན༌མཆོག༌གི༌ བཀའེ༌ ཕིའ༌ ནས༌ས༌ མེད༌པ༌ ཨིན༌ནོག༌།
1JN.2.1	ངའེ༌ གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, ཁྱོ༌ཞ༌གུན༌ནི༌ སྡིག༌པ༌ མི༌ཅོ༌ཅེས༌སི༌ ཕིའ༌ ངའེ༌ འི༌ སྤེ༌ར༌གུན༌ བྲིའད༌། ཨིན༌ནའང༌ གལ༌ཏེས༌ སུ༌ཞིག༌གི༌ སྡིག༌པ༌ ཅོ༌ན༌, དཀོན༌མཆོག༌ ཡབ༌བི༌ སྐུན༌དུན༌ལ༌ ང༌དང༌གུན༌ནི༌ ཕིའ༌ ཞུ༌ཝ༌ ཞུས༌ཏེ༌ ཆད༌པའེ༌ ཀ༌ནེ༌ སྐྱོབ༌བ༌ ཛད༌ཁན༌ཞིག༌ ཡོད༌ཏེ༌ ཨིན༌ནོག༌, ཁོང༌ ནི༌ ཡེ༌ཤུ༌ མ༌ཤི༌ཀ༌ དྲང༌པོ༌བོ༌ ཞུགས༌ཏེ༌ ཨིན༌། 
1JN.2.2	ཁོང༌ ནི༌, ཏེན༌ན༌བོ༌ ཞུགས༌ཏེ༌ ཨིན༌, ཀ༌བོའེ༌ ང༌དང༌གུན༌ནི༌ སྡིག༌པ༌གུན༌ སེལ༌ལ༌ ཛད༌ཅེས༌སི༌ ཕིའ༌ ཁོང༌རང༌ངི༌ སྲོག༌པོ༌ སལ༌ལ༌ ཛདས༌, ཡང༌ ང༌དང༌ ཅིག༌པོའེ༌ ཕིའ༌ མན༌པ༌, ཇིག༌རྟེན༌པ༌ ཚང༌མའེ༌ སྡིག༌པ༌གུན༌ནི༌ ཕིའང༌།
1JN.2.3	ཏ༌ གལ༌ཏེས༌ ང༌དང༌གུན༌ནི༌ དཀོན༌མཆོག༌གི༌ བཀའ༌རྒྱ༌གུན༌ ཁའ༌ཉན༌ན༌, ཏེ༌ནེ༌ ང༌དང༌གུན༌ལ༌ ཁོང༌ ཤེས༌ཁན༌བོ༌ ཏན༌ཏན༌ རྒྱུས༌ ཨིན༌ནོག༌། 
1JN.2.4	སུ༌ཞིག༌གི༌ "ང༌ དཀོན༌མཆོག༌ ཤེས༌སད༌" ཟེར༌ཏེ༌, ཁོང༌ངི༌ བཀའ༌གུན༌ལ༌ ཁའ༌ཉན༌ན༌ མེད༌ན༌, ཁོ༌ ཟུན༌ཇན༌ ཨིན༌ནོག༌, ཡང༌ ཏེ༌ མི༌བོའེ༌ ནང༌ང༌ དཀོན༌མཆོག༌གི༌ དེན༌བ༌ མེད༌པ༌ ཨིན༌ནོག༌། 
1JN.2.5	ཨིན༌ནའང༌ སུ༌ཞིག༌གི༌ ཁོང༌ངི༌ བཀའ༌གུན༌ནི༌ཀ༌ ལག༌ལེན༌ ཅོའད༌ན༌, ཏན༌ཏན༌ ཏེ༌གུན༌ནི༌ ནང༌ང༌ དཀོན༌མཆོག༌གི༌ ཛོམས༌པོ༌ བྱམས༌པ༌ ཡོད༌ཁན༌བོ༌ ཐོང༌ང༌ནོག༌, ཏེ༌བོའེ༌ ང༌དང༌གུན༌ དཀོན༌མཆོག༌ ཉམ༌པོ༌ བྲེལ༌ཏེ༌ ཡོད༌ཁན༌བོ༌ ང༌དང༌གུན༌ལ༌ ཧ༌གོའ༌ནོག༌། 
1JN.2.6	སུ༌ཞིག༌གི༌ "ང༌, དཀོན༌མཆོག༌ ཉམ༌པོ༌ བྲེལ༌ཏེ༌ ཨིན༌" ཟེར༌རད༌ན༌, ཏེ༌ནེ༌ ཡེ༌ཤུའི༌ མི༌ཚེ༌ ཕུད༌ད༌ ཛད༌ཁན༌ ཙོགས༌སི༌ མི༌ཚེ༌ཞིག༌, ཏེ༌གུན༌ནིའང༌ ཕུད༌གོ༌ཤེས༌ ཨིན༌ནོག༌།
1JN.2.7	གཅེས༌པའེ༌ ཛ༌འོ༌གུན༌, ངའེ༌ ཁྱོ༌ཞ༌གུན༌ལ༌ བྲི༌ཁན༌ནི༌ བཀའ༌རྒྱ༌བོ༌ སོ༌མ༌ མན༌པ༌ སྙིང༌པ༌ཞིག༌ ཨིན༌, ཀ༌བོ༌ ཁྱོ༌ཞ༌གུན༌ལ༌ གོ༌མ༌ནེ༌ ཕར༌ལ༌ ཐོབ༌ཏེ༌ ཨིན༌ནོག༌། ཅིག༌ དང༌ ཅིག༌ག༌ བྱམས༌པ༌ ཅོ༌ཅེས༌སི༌ ཏེ༌ བཀའ༌རྒྱ༌ སྙིང༌པ༌བོ༌, ཁྱོ༌ཞ༌གུན༌ནི༌ སྔུན༌ལ༌ ཚོར༌ཏེ༌ ཨིན༌ནོག༌། 
1JN.2.8	ཨིན༌ནའང༌ ཏེ༌ བཀའ༌རྒྱ༌བོ༌ སོ༌མ༌ཞིག༌གའང༌ ཨིན༌ནོག༌། ཡེ༌ཤུའི༌ ཁོང༌རང༌ངི༌ མི༌ཚེའེ༌བོ༌ ཏེན༌ན༌ བཀའ༌རྒྱ༌ དྲན༌དྲ༌ ཕུད༌ད༌ ཛདས༌, ཡང༌ ཁྱོ༌ཞ༌གུན༌ནིའང༌ ཕུད༌དུག༌, ཅིའ༌ཟེར༌ན༌ ཁྱོ༌ཞའེ༌ ནང༌ང༌ མུན༌གྲིག༌པོ༌ མེད༌ཁན༌ ཆེན༌ སོང༌ཏེ༌ དཀོན༌མཆོག༌གི༌ དེན༌བའེ༌ འོད༌དི༌ ལྡངས༌པོ༌ ཁྱེབ༌ཨིན༌ ཆ༌རུག༌།
1JN.2.9	ཡང༌ སུ༌ཞིག༌གི༌ "ང༌ འོད༌དི༌ ནང༌ང༌ ཨིན༌" ཟེར༌ཨིན༌, ཨིན༌ནའང༌ རང༌ངི༌ སྤུན༌ ཡ༌ སྤུན༌མོ༌ ཉམ༌པོ༌ ནཕ༌རད༌ ཅོ༌ན༌, ཏེ༌གུན༌ ཏ༌རུང༌ངའང༌ མུན༌གྲིག༌གི༌ ནང༌ང༌ དུགས༌ཏེ༌ ཨིན༌ནོག༌། 
1JN.2.10	ཡང༌ སུ༌ཞིག༌གི༌ རང༌ངི༌ སྤུན༌ ཡ༌ སྤུན༌མོ༌ ཉམ༌པོ༌ བྱམས༌པ༌ བོར༌རད༌ན༌, ཁོ༌ འོད༌དི༌ ནང༌ང༌ ནས༌ཏེ༌ ཨིན༌ནོག༌, ཁོའེ༌ ནང༌ང༌, ཁོ༌ སྡིག༌པའེ༌ ནང༌ང༌ གྱེལ༌ཅུག༌ཁན༌ ཅའང༌ མེད༌ཏེ༌ ཨིན༌ནོག༌། 
1JN.2.11	ཨིན༌ནའང༌ སུ༌ཞིག༌གི༌ རང༌ངི༌ སྤུན༌ཞིག༌ག༌ ནཕ༌རད༌ ཅོའད༌ན༌, ཁོ༌ མུན༌གྲིག༌གི༌ ནང༌ང༌ ལུས༌ཏེ༌ ཏེ༌ནང༌ང༌ གྲུལ༌ཨིན༌ ཨིན༌ནོག༌། ཁོ༌ ཀ༌རུ༌ ཆའད༌ ཁོའ༌ རྒྱུས༌ མེད༌ཀྱག༌, ཅིའ༌ཟེར༌ན༌ མུན༌གྲིག༌གི༌ ཁོ༌ ཞ༌ར༌ རྒྱུར༌ཅུག༌ཏེ༌ ཨིན༌ནོག༌།
1JN.2.12	ངའེ༌ གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, ངའེ༌ ཁྱོ༌ཞའ༌ བྲིའད༌,
1JN.2.12	ཅིའ༌ཟེར༌ན༌ གཙོ༌བོ༌ ཡེ༌ཤུ༌ རྒྱུད༌ཏེ༌ ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ སལ༌ལ༌ ཛད༌ཏེ༌ ཨིན༌།
1JN.2.13	དད༌པའེ༌ ནང༌ང༌ ལྡན༌ཁན༌གུན༌ ཁྱོ༌ཞའ༌ ངའེ༌ བྲིའད༌,
1JN.2.13	ཅིའ༌ཟེར༌ན༌ གོ༌ཟུག༌ནེ༌ ཕར༌ལ༌ ཞུགས༌ཏེ༌ ཡོད༌ཁན༌ནི༌ མ༌ཤི༌ཀ༌ ཁྱོ༌ཞའེ༌ ཤེས༌ཏེ༌ ཨིན༌།
1JN.2.13	དད༌པའེ༌ ནང༌ང༌ ཁྱོག༌ཏོང༌གུན༌ ངའེ༌ ཁྱོ༌ཞའ༌ བྲིའད༌,
1JN.2.13	ཅིའ༌ཟེར༌ན༌ ངན༌པ༌ ཤེ༌ཏན༌ནི༌ཀ༌ ཁྱོ༌ཞའ༌ རྒྱལ༌ཁའ༌ ཐོབ༌ཏེ༌ ཨིན༌།
1JN.2.14	དད༌པའེ༌ ནང༌ང༌ ཕྲུ༌གུ༌གུན༌ ཁྱོ༌ཞའ༌ བྲིའད༌,
1JN.2.14	ཅིའ༌ཟེར༌ན༌ ཁྱོ༌ཞའེ༌, དཀོན༌མཆོག༌ ཡབ༌ ཤེས༌ཏེ༌ ཨིན༌།
1JN.2.14	དད༌པའེ༌ ནང༌ང༌ ལྡན༌ཁན༌གུན༌ ངའེ༌ ཁྱོ༌ཞའ༌ བྲིའད༌,
1JN.2.14	ཅིའ༌ཟེར༌ན༌ ཁྱོ༌ཞའེ༌ གོ༌ཟུག༌ནེ༌ ཕར༌ལ༌ ཞུགས༌ཏེ༌ ཡོད༌ཁན༌ནི༌ མ༌ཤི༌ཀ༌ ཤེས༌ཏེ༌ ཨིན༌།
1JN.2.14	དད༌པའེ༌ ནང༌ང༌ ཁྱོག༌ཏོང༌གུན༌ ངའེ༌ ཁྱོ༌ཞའ༌ བྲིའད༌,
1JN.2.14	ཅིའ༌ཟེར༌ན༌ ཁྱོ༌ཞའེ༌ མ༌ཤི༌ཀའེ༌ ནང༌ང༌ དད༌པ༌བོ༌ སྟན༌པོ༌ ཨིན༌།
1JN.2.14	ཡང༌ དཀོན༌མཆོག༌གི༌ བཀའ༌ ཁྱོ༌ཞའེ༌ སྙིང༌གུན༌ནི༌ ནང༌ང༌ ནས༌ཏེ༌
1JN.2.14	ཁྱོ༌ཞའ༌ ངན༌པ༌ ཤེ༌ཏན༌ནི༌ཀ༌ རྒྱལ༌ཁའ༌ ཐོབ༌ཏེ༌ ཨིན༌།
1JN.2.15	ཇིག༌རྟེན༌ དང༌ ཇིག༌རྟེན༌ནི༌ ནང༌ང༌ ཡོད༌ཁན༌གུན༌ནི༌ཀ༌ སེམས༌ མ༌ཆགས༌ཤིག༌། གལ༌ཏེས༌ མི༌ཞིག༌ ཇིག༌རྟེན༌ དང༌, ཏེ༌ནང༌ང༌ ཡོད༌ཁན༌གུན༌ལ༌ ཆགས༌ན༌, ཁོའེ༌ ནང༌ང༌ ཡབ༌ དཀོན༌མཆོག༌གི༌ ཕིའ༌ བྱམས༌པ༌ མེད༌པ༌ ཨིན༌ནོག༌། 
1JN.2.16	ཅིའ༌ཟེར༌ན༌ ཇིག༌རྟེན༌ནི༌ ལས༌ ཚང༌མའེ༌ ནང༌ང༌, སྡིག༌པའེ༌ དོད༌པ༌, མིག༌ནེ༌ ཐོང༌ཁན༌ ཚང༌མའེ༌ དོད༌པ༌ དང༌, རང༌ང༌ ཡོད༌ཁན༌ དང༌ ཅོ༌ཁན༌གུན༌ནི༌ཀ༌ ཕོ༌སོ༌ ཡོང༌ང༌ནོག༌། ཏེ༌གུན༌ ཡབ༌ དཀོན༌མཆོག༌གི༌ ཆོགས༌ནེ༌ མན༌པ༌, ཇིག༌རྟེན༌ནི༌ ཆོགས༌ནེ༌ ཨིན༌ནོག༌། 
1JN.2.17	ཇིག༌རྟེན༌ དང༌ ཇིག༌རྟེན༌ནི༌ མི༌གུན༌ནི༌ དོད༌པ༌གུན༌ མེད༌ཁན༌ ཆེན༌, ཨིན༌ནའང༌ དཀོན༌མཆོག༌གི༌ ཐུགས༌ཐད༌ ནང༌ཞིན༌ གྲུལ༌ཁན༌གུན༌ དུས༌རྒྱུན༌ སོན༌ཏེའ༌ ལུས༌ཨིན༌།
1JN.2.18	གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, ཏ༌ ཐའ༌མའེ༌ ཞག༌པོ༌ ཉེ༌མོ༌ སླེབས༌ཏེ༌ ཨིན༌ནོག༌། མ༌ཤི༌ཀའེ༌ གྲ༌འོ༌ ཡོང༌ཅེས༌པོ༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌, ཡང༌ དག༌སའང༌ མ༌ཤི༌ཀའེ༌ གྲ༌འོ༌ མང༌པོ༌ཞིག༌ ཡོང༌ ཚར༌ཏེ༌ ཨིན༌ནོག༌། ཐའ༌མའེ༌ དུས༌ ཉེ༌མོའ༌ སླེབས༌ཏེ༌ ཨིན༌ཁན༌བོ༌ ཏེ༌བོའེ༌ ཀ༌ནེ༌ ཧ༌གོའ༌ནོག༌། 
1JN.2.19	ཏེ༌གུན༌ ང༌དང༌གུན༌ནི༌ ཕྲོ༌ནེ༌ བིངས༌ཏེ༌ སོང༌, ཨིན༌ནའང༌ དེན༌བ༌ ཁོང༌གུན༌ ང༌དང༌ངི༌ སྤུན༌ མན༌པིན༌, གལ༌ཏེས༌ ཨིན༌པིན༌ན༌, ང༌དང༌གུན༌ ཉམ༌པོ༌ དུགས༌ཏེ༌ ཡོད༌གྲོ༌། ཏ༌ ཁོང༌གུན༌ ང༌དང༌གུན༌ནི༌ ཕྲོ༌ནེ༌ བིངས༌ཏེ༌ སོང༌ པ༌སང༌, ཁོང༌གུན༌ ང༌དང༌གུན༌ནི༌ སྤུན༌ མན༌ཁན༌བོ༌ སྟན༌པོ༌ རྒྱུར༌ཏེ༌ ཨིན༌ནོག༌།
1JN.2.20	ཨིན༌ནའང༌ ཁྱོ༌ཞ༌གུན༌ལ༌ དཀོན༌མཆོག༌གི༌ དམ༌པའེ༌ ཐུག༌ཉིད༌ སལ༌ལ༌ ཛད༌པ༌, ཁྱོ༌ཞའ༌ ཚང༌མའ༌ དེན༌བ༌བོ༌ ཧ༌གོའ༌ནོག༌། 
1JN.2.21	ངའེ༌ ཁྱོ༌ཞ༌གུན༌ལ༌ དེན༌བ༌ རྒྱུས༌ མེད༌ཀྱག༌ སམ༌ཏེ༌ མན༌པ༌, ཁྱོ༌ཞ༌གུན༌ལ༌ ཏན༌ཏན༌ ཤེས༌ཏེ༌ ཡང༌ ཟུན༌བོ༌ དེན༌བའེ༌ ཆོགས༌ནེ༌ མི༌ཡོང༌ཅེས༌པོ༌ རྒྱུས༌ཡོད༌ པ༌སང༌ བྲིས༌ཏེ༌ ཨིན༌། 
1JN.2.22	ཏེ༌ནེ༌ ཟུན༌ཇན༌ སུ༌ ཨིན༌ནོག༌? "ཡེ༌ཤུ༌ ནི༌ མ༌ཤི༌ཀ༌
1JN.2.23	སུ༌ཞིག༌གི༌ ཡེ༌ཤུ༌, དཀོན༌མཆོག༌གི༌ སྲས༌ ཨིན༌ཁན༌བོ༌ ཐེའ༌མེད༌ན༌, ཏེ༌ མི༌བོའེ༌ ཡབ༌ ཉམ༌པོའང༌ བྲེལ༌ མེད༌ཏེ༌ ཨིན༌ནོག༌། ཡང༌ སུ༌ཞིག༌གི༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ཁན༌བོའེ༌ སྤང༌པོ༌ ཏང༌ན༌, ཁོའེ༌ བྲེལ༌ ཡབ༌ ཉམ༌པོའང༌ ཡོད༌ཏེ༌ ཨིན༌ནོག༌།
1JN.2.24	གོ༌མ༌ནེ༌ ཕར༌ལ༌ ཚོར༌ཁན༌ནི༌ ཏེ༌ ལོན༌ ཟང༌པོ༌བོ༌ ཁྱོ༌ཞ༌གུན༌ནི༌ སྙིང༌ངི༌ ནང༌ང༌ ལུས༌གོས༌། གལ༌ཏེས༌ ཏེ༌བོ༌ ཁྱོ༌ཞ༌གུན༌ནི༌ ནང༌ང༌ ལུས༌ན༌, ཁྱོ༌ཞ༌གུན༌ནི༌ བྲེལ༌བོ༌ ཡབ༌ དང༌ སྲས༌ ཉམ༌པོའང༌ ལུས༌ཨིན༌། 
1JN.2.25	ཏེ༌བོའེ༌ བྲས༌བུ༌ ནི༌, ང༌དང༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཁོང༌ངི༌ ཞལ༌ཆད༌ ཛད༌ཁན༌བོ༌ ཨིན༌ནོག༌།
1JN.2.26	ངའེ༌ ཏེ༌ སྤེ༌ར༌གུན༌, ཁྱོ༌ཞ༌གུན༌ གོབ༌སྐོར༌རི༌ ནང༌ང༌ ཁྱོང༌ཅེས༌སི༌ རྩོན༌གྲུས༌ ཅོ༌ཁན༌གུན༌ནི༌ སྐོར༌ལ༌ སྤང༌པུད༌ཅེས༌ལ༌ བྲིས༌ཏེ༌ ཨིན༌། 
1JN.2.27	ཨིན༌ནའང༌ དཀོན༌མཆོག༌གི༌ ཀ༌ནེ༌ ཐོབ༌ཁན༌ནི༌ དམ༌པའེ༌ ཐུག༌ཉིད༌པོ༌ ཁྱོ༌ཞའེ༌ ནང༌ང༌ ལུས༌ པ༌སང༌, ཁྱོ༌ཞ༌གུན༌ལ༌ སུ༌ཞིག༌གིའང༌ སླབ༌གོས༌ མེད༌ཀྱག༌། ཐུག༌ཉིད༌ ཁོང༌རང༌ངི༌ ཁྱོ༌ཞ༌གུན༌ལ༌ ཅི༌ཚང༌མ༌ སླབ༌བ༌ ཛད༌ད༌ནོག༌། ཏེ༌ སླབ༌བྱ༌གུན༌ དེན༌བ༌ ཨིན༌ནོག༌, ཟུན༌ མ༌ནོག༌། ཏེ༌ནེ༌ ཀ༌ཟུག༌ ཁོང༌ངི༌ སླབ༌བ༌ ཛདས༌, ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ བྲེལ༌ཏེ༌ དུག༌ཤིག༌།
1JN.2.28	ཏེན༌ན༌བོའེ༌ཕིའ༌ གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, མ༌ཤི༌ཀ༌ ལོགས༌ཏེ༌ སྐྱོད༌ ཟ༌ནེ༌, ཁྲེལ༌བ༌ མ༌ཆའ༌ ཡང༌ ང༌དང༌གུན༌ ཇིགས༌ མ༌ཇིགས༌ས༌, ཁོང༌ངི༌ དུན༌ལ༌ ལང༌ཅེས༌སི༌ ཕིའ༌ ཁོང༌ངི༌ ནང༌ང༌ བྲེལ༌བོ༌ ཆད༌མེད༌ལ༌ བོར༌ཤིག༌།
1JN.2.29	མ༌ཤི༌ཀ༌ དྲང༌པོ༌ ཨིན༌ཁན༌བོ༌ ཁྱོ༌ཞ༌གུན༌ལ༌ རྒྱུས༌ཡོད༌ པ༌སང༌, ལས༌ དྲང༌པོ༌ ཅོ༌ཁན༌གུན༌ ཁོང༌ནེ༌ སྐྱེས༌ཏེ༌ ཨིན༌ཁན༌བོའང༌ རྒྱུས༌ཨིན༌ནོག༌།
1JN.3.1	ལྟོས༌ཤིག༌གའང༌, ཡབ༌ དཀོན༌མཆོག༌གི༌ ང༌དང༌གུན༌ལ༌ ཙམ༌ཤིག༌གི༌ བྱམས༌པ༌ ཛད༌ཏེ༌ ཨིན༌ནོག༌, ཁོང༌ངི༌ ང༌དང༌གུན༌ལ༌ ཁོང༌རང༌ངི༌ ཕྲུ༌གུ༌གུན༌ མོལ༌དུག༌, ཡང༌ ང༌དང༌ ཏེ༌བོ༌ ཨིན༌ནའང༌ ཨིན༌ནོག༌། ཨིན༌ནའང༌ ཇིག༌རྟེན༌ནི༌ དད༌པ༌ མེད༌ཁན༌གུན༌ནི༌ ང༌དང༌གུན༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ཁན༌བོ༌ ངོ༌ཤེས༌ས༌ མ༌ནོག༌, ཅིའ༌ཟེར༌ན༌ ཏེ༌གུན༌ནི༌ དཀོན༌མཆོག༌ ངོ༌ མ༌ཤེས༌། 
1JN.3.2	གཅེས༌པའེ༌ ཛ༌འོ༌གུན༌, དག༌ས༌ ང༌དང༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ནོག༌། ང༌དང༌གུན༌ ཀ༌ཟུག༌ རིག༌ རྒྱུར༌ཨིན༌, དག༌ས༌ ཚོག༌པ༌ ང༌དང༌གུན༌ལ༌ སྔོན༌ཅུག༌ག༌ མ༌ཛད༌ད༌ ཨིན༌ནོག༌། ཨིན༌ནའང༌ མ༌ཤི༌ཀ༌ སྔོན༌ ཟ༌ནེ༌, ང༌དང༌གུན༌ ཁོང༌ ཙོགས༌ རྒྱུར༌ཅེས༌པོ༌ ང༌དང༌ང༌ རྒྱུས༌ཨིན༌ནོག༌, ཅིའ༌ཟེར༌ན༌ ང༌དང༌གུན༌ནི༌ ཁོང༌ ཁོང༌རང༌ངི༌ དེན༌བའེ༌ ཟིར༌རྗིད༌དི༌ ཡིབས༌སི༌ ནང༌ང༌ ཇལ༌ཨིན༌། 
1JN.3.3	ཡང༌ ཏེ༌བོ༌ ཐོང༌ཅེས༌སི༌ དོད༌པ༌ བོར༌ཁན༌གུན༌ནི༌, ཁོ༌རང༌ རྩང༌མ༌ བོར༌ར༌ནོག༌, ཀ༌ཟུག༌ མ༌ཤི༌ཀ༌ རྩང༌མ༌ ཨིན༌།
1JN.3.4	ཡང༌ སྡིག༌པ༌ ཅོ༌ཁན༌གུན༌ནི༌ དཀོན༌མཆོག༌གི༌ བཀའ༌ཁྲིམས༌པོ༌ ཅགས༌ཏེ༌ ཨིན༌ནོག༌, ངོས༌པོའ༌ བཀའ༌ཁྲིམས༌ ཅག༌ཅེས༌པོ༌ ཁོ༌རང༌ སྡིག༌པ༌ ཨིན༌ནོག༌། 
1JN.3.5	ཡང༌ ཁྱོ༌ཞ༌གུན༌ལ༌ རྒྱུས༌ཨིན༌ནོག༌, ང༌དང༌ངི༌ སྡིག༌པ༌གུན༌ མེད༌ཁན༌ ཅོ༌ཅེས༌སི༌ ཕིའ༌ མ༌ཤི༌ཀ༌ སྔོན༌ཅུག༌ག༌ ཛདས༌། ཁོང༌ངི༌ ནང༌ང༌ སྡིག༌པ༌ མེད༌པིན༌། 
1JN.3.6	ཡེ༌ཤུའི༌ ནང༌ང༌ ནས༌ཁན༌གུན༌ནི༌ སྡིག༌པ༌ ཅོ༌ཨིན༌ མི༌དུག༌, ཡང༌ སྡིག༌པ༌ ཅོ༌ཨིན༌ དུག༌ཁན༌གུན༌ལ༌ མ༌ཤི༌ཀ༌ མ༌ཇལ༌ལ༌, ཡ༌ ངོའང༌ མ༌ཤེས༌ས༌ ཨིན༌ནོག༌།
1JN.3.7	གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, སུ༌ཞིག༌གའང༌ ཁྱོ༌ཞ༌གུན༌ལ༌ གོབ༌སྐོར༌ ཏང༌ མ༌ཅུག༌ཤིག༌། འོས༌པའེ༌ ལས༌ ཅོ༌ཁན༌ནི༌ མི༌བོ༌ དྲང༌པོ༌ ཨིན༌ནོག༌, ཀ༌ཟུག༌གི༌ མ༌ཤི༌ཀ༌ ཨིན༌། 
1JN.3.8	སྡིག༌པ༌ ཅོ༌ཨིན༌ དུག༌ཁན༌གུན༌ ཤེ༌ཏན༌ནི༌ ཨིན༌ནོག༌, ཅིའ༌ཟེར༌ན༌, ཤེ༌ཏན༌ནི༌ ཇིག༌རྟེན༌ ཆགས༌པ༌ནེ༌ ཕར༌ལ༌ སྡིག༌པ༌ ཅོ༌ཨིན༌ ཡོངས༌ཏེ༌ ཨིན༌། དཀོན༌མཆོག༌གི༌ སྲས༌, ཤེ༌ཏན༌ནི༌ ལས༌གུན༌ མེད༌ཁན༌ ཛད༌ཅེས༌སི༌ ཕིའ༌ སྐྱོད༌ད༌ ཛདས༌། 
1JN.3.9	དཀོན༌མཆོག༌ནེ༌ སྐྱེས༌ཁན༌གུན༌ནི༌ སྡིག༌པ༌ ཅོ༌ཨིན༌ དུག༌ག༌ མ༌ནོག༌, ཅིའ༌ཟེར༌ན༌ དཀོན༌མཆོག༌གི༌ སྤྱོད༌པ༌ ཏེ༌གུན༌ནི༌ ནང༌ང༌ ནས༌ས༌ནོག༌། ཏེ༌གུན༌ལ༌ སྡིག༌པ༌ ཅོ༌ཨིན༌ དུག༌ཉན༌ན༌ མ༌ནོག༌, ཅིའ༌ཟེར༌ན༌ ཏེ༌གུན༌ དཀོན༌མཆོག༌ནེ༌ སྐྱེས༌ཏེ༌ ཨིན༌ནོག༌། 
1JN.3.10	ཏེ༌བོའེ༌ཕིའ༌ ང༌དང༌གུན༌ལ༌ སུ༌ དཀོན༌མཆོག༌གི༌ ཕྲུ༌གུ༌གུན༌ ཡང༌ སུ༌ ཤེ༌ཏན༌ནི༌ ཕྲུ༌གུ༌གུན༌ ཨིན༌ཁན༌བོ༌ ཤེས༌ས༌ནོག༌། ལས༌ ཟང༌པོ༌ ཡ༌ རང༌ངི༌ སྤུན༌ལ༌ བྱམས༌པ༌ མ༌ཅོ༌ཁན༌གུན༌ དཀོན༌མཆོག༌གི༌ ཕྲུ༌གུ༌ མ༌ནོག༌།
1JN.3.11	ཁྱོ༌ཞ༌གུན༌ནི༌ གོ༌མ༌ནེ༌ ཕར༌ལ༌ ཚོར༌ཁན༌ནི༌ ལོན༌བོ༌ འི༌བོ༌ ཨིན༌, "ང༌དང༌གུན༌ནི༌ ཅིག༌ དང༌ ཅིག༌ག༌ བྱམས༌པ༌ ཅོ༌གོ༌ཤེས༌ ཨིན༌ནོག༌།" 
1JN.3.12	ཨ༌དཱམ༌མི༌ བུ༌ཚ༌, ཤེ༌ཏན༌ནི༌ ཨིན༌ཁན༌ ཀ༌ཡིན༌ དང༌ཙོགས༌ མ༌རྒྱུར༌ཤིག༌། ཁོའེ༌ རང༌ངི༌ ནོ༌བོ༌ སདས༌། ཅི༌ཕིའ༌ སདས༌? ཅིའ༌ཟེར༌ན༌ ཀ༌ཡིན༌ནི༌ ལས༌གུན༌ ངན༌པ༌ དང༌, ཁོའེ༌ ནོ༌བོའེ༌ ལས༌གུན༌ དྲང༌པོ༌ ཡོད༌པིན༌། 
1JN.3.13	སྤུན༌ དང༌ སྤུན༌མོ༌ གུན༌, གལ༌ཏེས༌ ཇིག༌རྟེན༌པའེ༌ ཁྱོ༌ཞ༌གུན༌ལ༌ ནཕ༌རད༌ ཅོའད༌ན༌, ཏེ༌བོའ༌ ཡམ༌ཚན༌ མ༌ཚོར༌ཤིག༌།
1JN.3.14	ང༌དང༌གུན༌ ཤི༌ཅེས༌ནེ༌ ཐར༌ཏེ༌ སོན༌པོའེ༌ ནང༌ང༌ དུགས༌ཏེ༌ ཨིན༌ཁན༌བོ༌ ང༌དང༌གུན༌ལ༌ ཤེས༌ས༌ནོག༌, ཅིའ༌ཟེར༌ན༌ ང༌དང༌གུན༌ནི༌ ཅིག༌ དང༌ ཅིག༌ག༌ བྱམས༌པ༌ ཅོའ༌ནོག༌། ཡང༌ བྱམས༌པ༌ མ༌ཅོ༌ཁན༌གུན༌ ཏ༌རུང༌ངའང༌ ཤི༌ཏེ༌ ཨིན༌ནོག༌། 
1JN.3.15	རང༌ངི༌ སྤུན༌ ཡ༌ སྤུན༌མོ༌ ཞིག༌ག༌ ནཕ༌རད༌ ཅོ༌ཁན༌གུན༌ དཀོན༌མཆོག༌གི༌ སྐུན༌དུན༌ལ༌ མི༌སད༌ ཙོགས༌ ཨིན༌ནོག༌། ཡང༌ མི༌སད༌ཅིག༌གི༌ ནང༌ང༌ ཐའ༌མེད༌པའེ༌ མི༌ཚེ༌ མེད༌ཁན༌བོ༌ ང༌དང༌གུན༌ལ༌ རྒྱུས༌ཨིན༌ནོག༌།
1JN.3.16	བྱམས༌པ༌བོ༌ ང༌དང༌གུན༌ནི༌ འི༌ཀ༌ནེ༌ ཧ༌གོའ༌ནོག༌, གཙོ༌བོ༌ ཡེ༌ཤུའི༌ ང༌དང༌གུན༌ནི༌ ཕིའ༌, ཁོང༌རང༌ངི༌ སྲོག༌ སལ༌ལ༌ ཛདས༌། ང༌དང༌གུན༌ནིའང༌ རང༌ངི༌ སྤུན༌གུན༌ནི༌ ཕིའ༌ སྲོག༌པོ༌ ཏང༌གོས༌། 
1JN.3.17	གལ༌ཏེས༌ ནོར༌ ཡོད༌ཁན༌གུན༌ནི༌, རང༌ངི༌ སྤུན༌ ཡ༌ སྤུན༌མོ༌ ཞིག༌ག༌ མི༌ཚེ༌ ཕུད༌ཅེས༌སི༌ གོས༌སྡོམ༌ ཡོད༌ཁན༌བོ༌ ཤེས༌ཏེའང༌, ཁོའ༌ རོགས༌ ཅོའ༌ མེད༌ན༌, ཁོའེ༌ ནང༌ང༌ དཀོན༌མཆོག༌གི༌ བྱམས༌པ༌ ཀ༌ཟུག༌གི༌ ནས༌ཨིན༌?
1JN.3.18	གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, ང༌དང༌གུན༌ནི༌ ཁའ༌ ཅིག༌པོ༌ནེ༌ གཅེས༌པ༌ ཅོའད༌ མ༌ཟེར༌ར༌, དེན༌བའ༌ རང༌ངི༌ ལས༌གུན༌ ལག༌ལེན༌ ཅོས༌ཏེ༌ སྟན༌ན༌, མི༌རྒྱལ༌ལ༌? 
1JN.3.19	ཏེ༌བོའེ༌ ང༌དང༌གུན༌ དེན༌བའེ༌ ནང༌ནེ༌ སྐྱེས༌ཁན༌ནི༌ ཕྲུ༌གུ༌ ཨིན༌ཁན༌བོ༌ རྒྱུས༌ ཆའ༌ནོག༌། ཏེ༌ནེ༌ དཀོན༌མཆོག༌གི༌ སྐུན༌དུན༌ལ༌ ང༌དང༌གུན༌ནི༌ སེམས༌སི༌ ནང༌ང༌ ཞི༌དེ༌ ཡོང༌ཨིན༌། 
1JN.3.20	གལ༌ཏེས༌ ང༌དང༌ངི༌ སྙིང༌ངི༌, ང༌དང༌ རང༌ང༌ སྐྱོན༌ ཀལ༌ལད༌ན༌, ཇིགས༌ མ༌ཇིག༌ཤིག༌, ཅིའ༌ཟེར༌ན༌, དཀོན༌མཆོག༌ ང༌དང༌ངི༌ སྙིང༌ངི༌ སང༌ ཝང༌ཅན༌ ཞུགས༌ཏེ༌ ཨིན༌ནོག༌། ཁོང༌ངི༌ ཅི༌ཚང༌མ༌ ཁྱེན༌ན༌ ཛད༌ད༌ནོག༌།
1JN.3.21	གཅེས༌པའེ༌ ཛ༌འོ༌གུན༌, གལ༌ཏེས༌ ང༌དང༌རང༌ངི༌ སྙིང༌ངི༌, ང༌དང༌གུན༌ལ༌ སྐྱོན༌ ཀལ༌ལ༌མེད༌ན༌, ང༌དང༌གུན༌ནི༌ དཀོན༌མཆོག༌ག༌ སྨོས༌ལམ༌ ལོ༌ཁྱེལ༌ ཉམ༌པོ༌ ཞུ༌ཉན༌ན༌ནོག༌། 
1JN.3.22	ཡང༌ ཅི༌ཞིག༌ ཁོང༌ང༌ ཞུ༌ན༌, ཏེ༌བོ༌ ང༌དང༌གུན༌ལ༌ དཀོན༌མཆོག༌གི༌ ཆོགས༌ནེ༌ ཐོབ༌དུག༌, ཅིའ༌ཟེར༌ན༌ ང༌དང༌གུན༌ནི༌ ཁོང༌ངི༌ བཀའ༌གུན༌ལ༌, ཁའ༌ཉན༌ཏེ༌ ཁོང༌ ཐུགས༌ཐད༌ཅེས༌སི༌ ལས༌གུན༌ ཅོའ༌ནོག༌།
1JN.3.23	ཁོང༌ངི༌ བཀའ༌བོ༌ འི༌བོ༌ ཨིན༌, ང༌དང༌གུན༌ནི༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀའེ༌ ཚན༌ནི༌ཀ༌ དད༌པ༌ ཁྱོང༌གོས༌, ཡང༌ ཁོང༌ངི༌ བཀའ༌ ནང༌ཞིན༌ ཅིག༌ དང༌ ཅིག༌ག༌ བྱམས༌པ༌ ཅོ༌གོས༌། 
1JN.3.24	ཁོང༌ངི༌ བཀའ༌གུན༌ལ༌ ཁའ༌ཉན༌ཁན༌གུན༌ དཀོན༌མཆོག༌གི༌ ནང༌ང༌ ནས༌ཏེ༌ ཡང༌ དཀོན༌མཆོག༌ ཁོང༌གུན༌ནི༌ ནང༌ང༌ ནས༌ས༌ ཛད༌ད༌ནོག༌། དཀོན༌མཆོག༌གི༌ ང༌དང༌གུན༌ལ༌ དམ༌པའེ༌ ཐུག༌ཉིད༌ སལ༌ལ༌ ཛད༌ པ༌སང༌, དཀོན༌མཆོག༌ ང༌དང༌གུན༌ནི༌ ནང༌ང༌ ནས༌ས༌ ཛད༌ཏེ༌ ཨིན༌ཁན༌བོ༌ ང༌དང༌གུན༌ལ༌ རྒྱུས༌ཨིན༌ནོག༌།
1JN.4.1	གཅེས༌པའེ༌ ཛ༌འོ༌གུན༌, སུ༌ཚང༌མའེ༌ སྤེ༌ར༌གུན༌ལ༌ དེན༌ མ༌ཤེས༌ཤིག༌, ཨིན༌ནའང༌ རྩར༌ཅོད༌ ཏངས༌ཏེ༌ ཏེ༌ མི༌གུན༌ནི༌ ནང༌ང༌ ཡོད༌ཁན༌ནི༌ སེམས༌ཉིད༌གུན༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ག༌ ཡ༌ མ༌ནོག༌ ལྟ༌གོས༌, ཅིའ༌ཟེར༌ན༌ ཟུས༌མའེ༌ ལུང༌སྟོན༌པ༌ མང༌པོ༌, འི༌ ཇིག༌རྟེན༌ནི༌ ནང༌ང༌ བིང༌ ཚར༌ཏེ༌ ཨིན༌ནོག༌། 
1JN.4.2	ཁྱོ༌ཞ༌གུན༌ནི༌ དཀོན༌མཆོག༌གི༌ དམ༌པའེ༌ ཐུག༌ཉིད༌གུན༌ འི༌ཟུག༌གི༌ ཕེ༌ཤེ༌ཤེས༌ ཨིན༌ནོག༌། ཡེ༌ཤུ༌ མ༌ཤི༌ཀ༌ འི༌ ཇིག༌རྟེན༌ནི༌ ནང༌ང༌ མིའི༌ ཚུལ༌ལ༌ ལྟམས༌ཏེ༌ ཨིན༌ཁན༌བོའ༌ སྤང༌པོ༌ ཏང༌ཁན༌ནི༌ སེམས༌ཉིད༌པོ༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌། 
1JN.4.3	ཨིན༌ནའང༌ ཡེ༌ཤུའི༌ སྐོར༌ལ༌ ཏེ༌ཙོགས༌ སྤང༌པོ༌ མ༌ཏང༌ཁན༌ནི༌ སེམས༌ཉིད༌པོ༌ དཀོན༌མཆོག༌གི༌ ཆོགས༌ནེ༌ མན༌པ༌, མ༌ཤི༌ཀའེ༌ གྲ༌འོའེ༌ སེམས༌ཉིད༌ ཨིན༌ནོག༌, ཀ༌བོ༌ ཡོང༌ཅེས༌ཅན༌ ཨིན༌ནོག༌, མ༌ཚད༌ དག༌སའང༌ འི༌ ཇིག༌རྟེན༌ནི༌ ནང༌ང༌ ཡོད༌ཏེ༌ ཨིན༌ཁན༌བོའེ༌ སྐོར༌ལ༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌།
1JN.4.4	གཅེས༌པའེ༌ དད༌པའེ༌ ནང༌ང༌ ཕྲུ༌གུ༌གུན༌, ཁྱོ༌ཞ༌གུན༌ དཀོན༌མཆོག༌ནེ༌ ཨིན༌ནོག༌, ཡང༌ ཏེ༌ཙོགས༌སི༌ མི༌གུན༌ནི༌ཀ༌ རྒྱལ༌ཁའ༌ ཐོབས༌ཏེ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞའེ༌ ནང༌ང༌ ཡོད༌ཁན༌ནི༌ ཐུག༌ཉིད༌པོ༌, ཇིག༌རྟེན༌པ༌གུན༌ནི༌ ནང༌ང༌ ཡོད༌ཁན༌བོའེ༌ སང༌ ཇིགས༌ས༌ཞིག༌ ཡོད༌ཏེ༌ ཨིན༌ནོག༌། 
1JN.4.5	ཁོང༌གུན༌ ཇིག༌རྟེན༌ནེ༌ ཨིན༌ པ༌སང༌, ཇིག༌རྟེན༌ནི༌ ཐོག༌ནེ༌ སླབ༌བྱ༌ ཏང༌ང༌ནོག༌, ཡང༌ ཇིག༌རྟེན༌པ༌གུན༌ནི༌ ཁོང༌ངི༌ ཟེར༌ཁན༌གུན༌ ཉན༌ན༌ནོག༌། 
1JN.4.6	ང༌དང༌གུན༌ དཀོན༌མཆོག༌ནེ༌ ཨིན༌ནོག༌། དཀོན༌མཆོག༌ ཤེས༌ཁན༌གུན༌ནི༌ ང༌དང༌ངི༌ ཟེར༌ཁན༌བོའ༌ ཉན༌ན༌ནོག༌, ཨིན༌ནའང༌ དཀོན༌མཆོག༌ནེ༌ མན༌ཁན༌གུན༌ནི༌ ང༌དང༌ངི༌ ཟེར༌ཁན༌བོའ༌ ཉན༌ན༌ མ༌ནོག༌། ཏེ༌གུན༌ རྒྱུད༌ཏེ༌ ང༌དང༌གུན༌ནི༌ དྲང༌པོ༌ ཐུག༌ཉིད༌ དང༌ ཟུས༌མ༌ སེམས༌ཉིད༌ ཤེས༌ས༌ནོག༌།
1JN.4.7	གཅེས༌པའེ༌ སྤུན༌གུན༌, ང༌དང༌གུན༌ནི༌ ཅིག༌ དང༌ ཅིག༌ག༌ བྱམས༌པ༌ ཅོ༌ཤིག༌, ཅིའ༌ཟེར༌ན༌ བྱམས༌པ༌བོ༌ ནི༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌། བྱམས༌པ༌ ཅོ༌ཁན༌ ཚང༌མ༌ དཀོན༌མཆོག༌ནེ༌ སྐྱེས༌ཏེ༌ དཀོན༌མཆོག༌ ངོ༌ཤེས༌ས༌ནོག༌། 
1JN.4.8	ཨིན༌ནའང༌ བྱམས༌པ༌ མ༌ཅོ༌ཁན༌བོའེ༌, དཀོན༌མཆོག༌ ངོ༌ མ༌ཤེས༌ས༌ ཨིན༌ནོག༌, ཅིའ༌ཟེར༌ན༌ དཀོན༌མཆོག༌ བྱམས༌པ༌ ཨིན༌ནོག༌།
1JN.4.9	དཀོན༌མཆོག༌གི༌ ང༌དང༌གུན༌ལ༌ འི༌ཟམ༌ བྱམས༌པ༌ ཛདས༌, ཁོང༌ངི༌ སྲས༌ རྒྱུད༌ཏེ༌ ང༌དང༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ཁོང༌རང༌ངི༌ སྲས༌ ཅིག༌ཅིག༌པོའང༌, འི༌ ཇིག༌རྟེན༌ནི༌ ནང༌ང༌ ཀལ༌ལ༌ ཛདས༌། 
1JN.4.10	བྱམས༌པ༌བོ༌ ནི༌, ང༌དང༌ངི༌ དཀོན༌མཆོག༌ག༌ བྱམས༌པ༌ ཅོས༌ཁན༌བོ༌ མན༌པ༌, ཁོང༌ངི༌ ང༌དང༌གུན༌ལ༌ བྱམས༌པ༌ ཛད༌ཏེ༌, ང༌དང༌ངི༌ སྡིག༌པའེ༌ ཕིའ༌ ཁོང༌རང༌ངི༌ སྲས༌ ཆོད༌པའེ༌ ཚུལ༌ལ༌ ཀལ༌ལ༌ ཛད༌ཁན༌བོ༌ ཨིན༌ནོག༌།
1JN.4.11	གཅེས༌པའེ༌ ཛ༌འོ༌གུན༌, དཀོན༌མཆོག༌གི༌ ང༌དང༌གུན༌ལ༌ ཏེ༌ཟམ༌ བྱམས༌པ༌ ཛད༌ པ༌སང༌, ང༌དང༌གུན༌ནིའང༌ ཅིག༌ དང༌ ཅིག༌ག༌ བྱམས༌པ༌ ཅོ༌གོ༌ཤེས༌ ཨིན༌ནོག༌། 
1JN.4.12	དཀོན༌མཆོག༌ ནི༌ སུ༌ཞིག༌གའང༌ མ༌ནེ༌ མ༌ཇལ༌ཀྱག༌། ཨིན༌ནའང༌ གལ༌ཏེས༌ ང༌དང༌གུན༌ནི༌ ཅིག༌ དང༌ ཅིག༌ག༌ བྱམས༌པ༌ ཅོ༌ན༌, ཏེ༌ནེ༌ དཀོན༌མཆོག༌ ང༌དང༌ངི༌ ནང༌ང༌ ཞུག༌ས༌ནོག༌, ཡང༌ ང༌དང༌གུན༌ནི༌ མི༌ཚེའེ༌ ནང༌ང༌ དཀོན༌མཆོག༌གི༌ བྱམས༌པ༌བོ༌ དྲན༌དྲ༌ གྲུབ༌ཏེ༌ ཨིན༌ནོག༌།
1JN.4.13	ཁོང༌ ང༌དང༌ངི༌ ནང༌ང༌ ཡང༌ ང༌དང༌གུན༌ ཁོང༌ངི༌ ནང༌ང༌ ཞུགས༌ཏེ༌ ཡོད༌ཁན༌བོ༌ ང༌དང༌གུན༌ལ༌ ཧ༌གོའ༌ནོག༌, ཅིའ༌ཞུ༌ན༌ ཁོང༌ངི༌ ཁོང༌རང༌ངི༌ ཐུག༌ཉིད༌, ང༌དང༌གུན༌ལ༌ སལ༌ལ༌ ཛདས༌། 
1JN.4.14	ཡབ༌བི༌ རང༌ངི༌ སྲས༌པོ༌, ཇིག༌རྟེན༌པ༌གུན༌ནི༌ སྐྱབ༌གོན༌ ཛད༌ཏེ༌ ཀལ༌ལ༌ ཛད༌ཁན༌བོ༌ ང༌ཞ༌གུན༌ནི༌ ཐོང༌ཏེ༌ སྤང༌པོའང༌ ཏང༌ངད༌། 
1JN.4.15	ཡེ༌ཤུ༌ དཀོན༌མཆོག༌གི༌ སྲས༌ ཨིན༌ནོག༌ ཟེར༌ཏེ༌ སྤང༌པོ༌ ཏང༌ཁན༌ ཚང༌མའེ༌ ནང༌ང༌ དཀོན༌མཆོག༌ ཞུག༌ས༌ནོག༌, ཡང༌ དཀོན༌མཆོག༌གི༌ ནང༌ང༌ ཁོང༌གུན༌ ནས༌ས༌ནོག༌། 
1JN.4.16	ང༌དང༌གུན༌ལ༌ དཀོན༌མཆོག༌གི༌ བྱམས༌པ༌ ཛད༌ཁན༌, ང༌དང༌གུན༌ལ༌ རྒྱུས༌ཨིན༌ནོག༌ ཡང༌ ཏེ༌བོའེ༌ཀ༌ ཨིད༌ཤེས༌ ཅོའ༌ནོག༌།
1JN.4.16	དཀོན༌མཆོག༌ ནི༌ བྱམས༌པ༌ ཨིན༌ནོག༌, ཡང༌ བྱམས༌པའེ༌ ནང༌ང༌ ནས༌ཁན༌གུན༌ དཀོན༌མཆོག༌གི༌ ནང༌ང༌ ནས༌ས༌ནོག༌, ཡང༌ དཀོན༌མཆོག༌ ཏེ༌གུན༌ནི༌ ནང༌ང༌ ཞུག༌ས༌ ཛད༌ད༌ནོག༌། 
1JN.4.17	དཀོན༌མཆོག༌གི༌ ནང༌ང༌ ནས༌ཏེ༌ ཡོད༌ ཟ༌ནེ༌, བྱམས༌པ༌ ང༌ཏི༌ ནང༌ང༌ ལྡན༌ཨིན༌ སོང༌ཏེ༌ ཐར༌ཁྱེལ༌པ༌ རྒྱུར༌ཨིན༌། ཏེ༌བོའེ༌ཕིའ༌ ང༌དང༌གུན༌ ཐའ༌མའེ༌ དུས༌སི༌ ཁྲིམས༌ཅད༌ལ༌ མ༌ཇིགས༌ས༌, སྤོས༌པ༌ ཉམ༌པོ༌ ཁོང༌ངི༌ དུན༌ལ༌ ལང༌ཐུབ༌ཨིན༌, ཅིའ༌ཟེར༌ན༌ འི༌ ཇིག༌རྟེན༌ནི༌ ནང༌ང༌ ང༌ཏི༌ མི༌ཚེ༌ ཡེ༌ཤུའ༌ ཙོགས༌ལ༌ ཕུད༌ཨིན༌ ཨིན༌ནོག༌།
1JN.4.18	དཀོན༌མཆོག༌གི༌ བྱམས༌པའེ༌ ནང༌ང༌ ཇིགས༌གོས༌ མེད༌ཀྱག༌, ཨིན༌ནའང༌ དཀོན༌མཆོག༌གི༌ བྱམས༌པ༌ ཛོམས༌པོ༌ཞིག༌ ཡོད༌ན༌, ཏེན༌ན༌བོའེ༌ ང༌དང༌གུན༌ནི༌ ཇིགས༌ཤེས༌གུན༌ མེད༌ཁན༌ ཅོའ༌ནོག༌། གལ༌ཏེས༌ ང༌དང༌གུན༌ ཇིགས༌སད༌ན༌, ང༌དང༌གུན༌ ཆད༌པའ༌ ཇིགས༌ཏེ༌ ཨིན༌ནོག༌། ཇིགས༌ཁན༌གུན༌ནི༌ དཀོན༌མཆོག༌གི༌ བྱམས༌པ༌བོ༌ ཁོ༌རང༌གུན༌ནི༌ ནང༌ང༌ ཛོམས༌པོ༌ ལྡན༌ མ༌ཅུག༌ག༌ ཨིན༌ནོག༌། 
1JN.4.19	ང༌དང༌གུན༌ནི༌ བྱམས༌པ༌ ཅོའ༌ནོག༌ ཅིའ༌ཟེར༌ན༌ གོ༌མ༌ དཀོན༌མཆོག༌གི༌ ང༌དང༌ང༌ བྱམས༌པ༌ ཛདས༌།
1JN.4.20	ཏ༌ གལ༌ཏེས༌ སུ༌ཞིག༌གི༌ ཟེར༌ན༌, "ངའེ༌ དཀོན༌མཆོག༌ག༌ བྱམས༌པ༌ ཅོའད༌" ཨིན༌ནའང༌ རང༌ངི༌ སྤུན༌ ཡ༌ སྤུན༌མོ༌ ཞིག༌ག༌ ནཕ༌རད༌ ཅོའད༌ན༌, ཁོའེ༌ ཟུན༌ ཏངས༌ཏེ༌ ཨིན༌ནོག༌, ཅིའ༌ཟེར༌ན༌ མིག༌ནེ༌ ཐོང༌ཁན༌ནི༌ ཏེ༌ སྤུན༌ ཡ༌ སྤུན༌མོ༌བོའ༌ བྱམས༌པ༌ མ༌ཅོ༌ན༌, ཏེ༌ནེ༌ ཁོའེ༌ མ༌ནེ༌ མ༌ཇལ༌ཁན༌ནི༌ དཀོན༌མཆོག༌ག༌ བྱམས༌པ༌ ཀ༌ཟུག༌གི༌ ཅོ༌ཨིན༌? 
1JN.4.21	ང༌དང༌ང༌ དཀོན༌མཆོག༌གི༌ ཆོགས༌ནེ༌ འིན༌ན༌ བཀའ༌བོ༌ ཐོབ༌ཏེ༌ ཨིན༌, "དཀོན༌མཆོག༌ག༌ བྱམས༌པ༌ ཅོ༌ཁན༌བོའེ༌, ཁོ༌རང༌ངི༌ སྤུན༌ དང༌ སྤུན༌མོ༌ གུན༌ལའང༌ བྱམས༌པ༌ ཅོ༌གོས༌།"
1JN.5.1	ཡེ༌ཤུ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོའ༌ དད༌པ༌ ཅོ༌ཁན༌ ཚང༌མ༌, དཀོན༌མཆོག༌ནེ༌ སྐྱེས༌ཏེ༌ ཨིན༌ནོག༌, ཡང༌ ཡབ༌ དཀོན༌མཆོག༌ག༌ བྱམས༌པ༌ ཅོ༌ཁན༌ ཚང༌མའེ༌, དཀོན༌མཆོག༌གི༌ ཕྲུ༌གུ༌གུན༌ལའང༌ བྱམས༌པ༌ ཅོའ༌ནོག༌། 
1JN.5.2	གལ༌ཏེས༌ ང༌དང༌གུན༌ནི༌ དཀོན༌མཆོག༌ག༌ བྱམས༌པ༌ ཅོས༌ཏེ༌, ཁོང༌ངི༌ བཀའ༌རྒྱ༌གུན༌ ཁའ༌ཉན༌ནད༌ན༌, ཏེ༌ནེ༌ ང༌དང༌གུན༌ནི༌ དཀོན༌མཆོག༌གི༌ ཕྲུ༌གུ༌གུན༌ལའང༌ བྱམས༌པ༌ ཅོ༌ཁན༌བོ༌ རྒྱུས༌ཨིན༌ནོག༌། 
1JN.5.3	དཀོན༌མཆོག༌གི༌ ཕིའ༌ བྱམས༌པ༌བོ༌ ནི༌, ང༌དང༌གུན༌ནི༌ ཁོང༌ངི༌ བཀའ༌གུན༌ལ༌ ཁའ༌ཉན༌ཅེས༌པོ༌ ཨིན༌ནོག༌, ཡང༌ ཁོང༌ངི༌ བཀའ༌གུན༌ བར༌དོ༌ཅན༌ མེད༌པ༌ ཨིན༌ནོག༌། 
1JN.5.4	དཀོན༌མཆོག༌ནེ༌ སྐྱེས༌ཁན༌ ཚང༌མའ༌, ཇིག༌རྟེན༌ནི༌ ངན༌པ༌ ཚང༌མའེ༌ཀ༌ རྒྱལ༌ཁའ༌ ཐོབ༌ཏེ༌ ཨིན༌ནོག༌། ཡང༌ ང༌དང༌གུན༌ལ༌ མ༌ཤི༌ཀའེ༌ཀ༌ དད༌པ༌ ཡོད༌ཅེས༌པོའེ༌, འི༌ རྒྱལ༌ཁ༌བོ༌ ཐོབ༌ཏེ༌ ཨིན༌ནོག༌། 
1JN.5.5	ཇིག༌རྟེན༌ནི༌ཀ༌ སུའ༌ རྒྱལ༌ཁའ༌ ཐོབ༌ཏེ༌ ཨིན༌ནོག༌? ཏེན༌ན༌གུན༌ལ༌ ཀ༌གུན༌ནི༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ཁན༌བོ༌ དད༌པ༌ ཅོའད༌།
1JN.5.6	ཆུའི༌ཁྲུས༌ ལེན༌ན༌ ཛད༌ཁན༌ དང༌ རྐྱང༌ཤིང༌ངི༌ཀ༌ སྐུ༌ཁྲག༌ཕོའ༌ ཛད༌ཁན༌ གུན༌ རྒྱུད༌ཏེ༌, ཡེ༌ཤུ༌ མ༌ཤི༌ཀ༌ ནི༌, དཀོན༌མཆོག༌གི༌ སྲས༌ ཨིན༌ཁན༌བོ༌ སྔོན༌ན༌ ཛདས༌། ཆུ༌ ཅིག༌པོ༌ མན༌པ༌, ཆུ༌ དང༌ ཁྲག༌ ཉིས༌ཀོ༌ རྒྱུད༌ཏེ༌། ཡང༌ དྲང༌པོ༌ མོལ༌ཁན༌ནི༌ དམ༌པའེ༌ ཐུག༌ཉིད༌དི༌, ཏེན༌ན༌བོའེ༌ སྤང༌པོ༌ སལ༌ལ༌ནོག༌། 
1JN.5.7	སྤང༌པོ༌ ཏང༌ཁན༌ སུམ༌ ཡོད༌ཏེ༌ ཨིན༌ནོག༌། 
1JN.5.8	ཏེ༌གུན༌ ནི༌, དམ༌པའེ༌ ཐུག༌ཉིད༌, ཆུའི༌ཁྲུས༌ དང༌ ཁྲག༌ཕོའ༌ ཛད༌ཁན༌ གུན༌ ཨིན༌ནོག༌, ཡང༌ ཏེ༌ སུམ༌ཀོའེ༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ཁན༌བོའ༌ ཁའ༌ཆམས༌། 
1JN.5.9	ཏ༌ ང༌དང༌གུན༌ནི༌ མི༌ སྤང༌པོ༌བོའ༌ ཨིད༌ཤེས༌ ཅོའད༌ན༌, ཏེ༌ནེ༌ དཀོན༌མཆོག༌གི༌ སྤང༌པོ༌བོ༌ མང༌ང༌ ཀྲག༌པོ༌ ཨིན༌ནོག༌, ཅིའ༌ཟེར༌ན༌ འི༌བོ༌ དཀོན༌མཆོག༌གི༌ སྤང༌པོ༌ ཁོང༌རང༌ངི༌ སྲས༌སི༌ སྐོར༌ལ༌ སལ༌ཁན༌བོ༌ ཨིན༌ནོག༌། 
1JN.5.10	དཀོན༌མཆོག༌གི༌ སྲས༌སི༌ཀ༌ དད༌པ༌ ཅོ༌ཁན༌གུན༌ནི༌ སྙིང༌ངི༌ ནང༌ང༌ ཏེ༌ སྤང༌པོ༌བོ༌ ཡོད༌ཏེ༌ ཏེ༌བོ༌ དྲང༌པོ༌ ཨིན༌ཁན༌བོའ༌ ཨིད༌ཤེས༌ ཅོའ༌ནོག༌། ཡང༌ འི༌ སྤང༌པོ༌བོའི༌ཀ༌ ཨིད༌ཤེས༌ མ༌ཅོ༌ཁན༌ ཚང༌མའེ༌, དཀོན༌མཆོག༌ ཟུན༌བ༌ ཐེའ༌ནོག༌, ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ རང༌ངི༌ སྲས༌སི༌ སྐོར༌ལ༌ སལ༌ཁན༌ནི༌ སྤང༌པོ༌བོའི༌ཀ༌ དད༌པ༌ མ༌ཅོའ༌ ཨིན༌ནོག༌།
1JN.5.11	ཡང༌ ཏེ༌ སྤང༌པོ༌བོ༌ ནི༌, དཀོན༌མཆོག༌གི༌ ང༌དང༌གུན༌ལ༌ ཐའ༌མེད༌པའེ༌ སྲོག༌ སལ༌ལ༌ ཛདས༌, ཡང༌ ཏེ༌ སྲོག༌པོ༌ ཁོང༌ངི༌ སྲས༌སི༌ ནང༌ང༌ ཡོད༌ཏེ༌ ཨིན༌ནོག༌། 
1JN.5.12	སྲས༌ ཡོད༌ཁན༌གུན༌ནི༌ ལག༌ག༌ ཏེ༌ ཐའ༌མེད༌པའེ༌ མི༌ཚེ༌ ཡོད༌, ཡང༌ དཀོན༌མཆོག༌གི༌ སྲས༌ མེད༌ཁན༌གུན༌ནི༌ ནང༌ང༌ མི༌ཚེའང༌ མེད༌།
1JN.5.13	དཀོན༌མཆོག༌གི༌ སྲས༌སི༌ ནང༌ང༌ དད༌པ༌ ཅོ༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌ཁན༌བོ༌ རྒྱུས༌ ཆ༌ཅེས༌སི༌ ཕིའ༌ ངའེ༌ འི༌ ཨི༌གེ༌བོ༌ བྲིའད༌། 
1JN.5.14	ཡང༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌ གལ༌ཏེས༌ ང༌དང༌གུན༌ནི༌ སྨོས༌ལམ༌ ཞུ༌ན༌, ཁོང༌ངི༌ སན༌ན༌ ཛད༌ཅེས༌པོ༌ ང༌དང༌ངི༌ སྙིང༌ངི༌ ནང༌ང༌ ལོ༌ཁྱེལ༌ ཏན༌ཏན༌ ཨིན༌ནོག༌། 
1JN.5.15	ང༌དང༌ངི༌ ཞུ༌ཁན༌གུན༌ ཁོང༌ངི༌ སན༌ན༌ ཛད༌ཅེས༌པོ༌ ང༌དང༌གུན༌ལ༌ རྒྱུས༌ཡོད༌ པ༌སང༌, ང༌དང༌ངི༌ ཞུས༌ཁན༌གུན༌ ཐོབ༌ཁན༌ དང༌ཙོགས༌ ཨིན༌ནོག༌།
1JN.5.16	གལ༌ཏེས༌ སུ༌ཞིག༌ག༌ ཁོའེ༌ སྤུན༌ ཡ༌ སྤུན༌མོ༌ ཞིག༌གི༌, ཉལ༌ཝའེ༌ ནང༌ང༌ མི༌སླེབ༌ཅེས༌སི༌ སྡིག༌པ༌ཞིག༌ ཅོའ༌ ཐོང༌ན༌, ཁོའེ༌ ཕིའ༌ སྨོས༌ལམ༌ ཞུ༌གོ༌ཤེས༌ ཨིན༌ནོག༌། ཏེ༌ནེ༌ དཀོན༌མཆོག༌གི༌ ཉལ༌ཝའེ༌ ནང༌ང༌ སླེབ༌ མི༌སླེབ༌ཅེས༌སི༌ སྡིག༌པ༌ ཅོ༌ཁན༌བོའ༌ ཤགས༌པ༌ སལ༌ཏེ༌ ཐར༌པའེ༌ མི༌ཚེ༌ སལ༌ལ༌ ཛད༌ཨིན༌། ཨིན༌ནའང༌ ཉལ༌ཝའེ༌ ནང༌ང༌ སླེབ༌ཅེས༌སི༌ སྡིག༌པ༌ཞིག༌ ཡོད༌ཏེ༌ ཨིན༌ནོག༌། ངའེ༌ ཏེ༌ཙོགས༌སི༌ མི༌གུན༌ནི༌ ཕིའ༌ སྨོས༌ལམ༌ ཞུ༌ཅེས༌ལ༌ ཟེར༌ར༌མེད༌། 
1JN.5.17	འི༌ཟུག༌གི༌ ཏ༌, ལས༌ ངན༌པ༌ ཚང༌མ༌ སྡིག༌པ༌ ཨིན༌ནོག༌, ཨིན༌ནའང༌ ཉལ༌ཝའེ༌ ནང༌ང༌ མི༌སླེབ༌ཅེས༌སིའང༌ སྡིག༌པ༌ རིག༌ ཡོད༌ཏེ༌ ཨིན༌ནོག༌།
1JN.5.18	ང༌དང༌ང༌ རྒྱུས༌ཨིན༌ནོག༌, དཀོན༌མཆོག༌ནེ༌ སྐྱེས༌ཁན༌གུན༌ནི༌ སྡིག༌པ༌ ཅོ༌ཨིན༌ མི༌དུག༌, ཅིའ༌ཟེར༌ན༌ དཀོན༌མཆོག༌གི༌ སྲས༌སི༌ ཁོང༌གུན༌ སྐྱོབ༌བ༌ ཛད༌ད༌ནོག༌། ཡང༌ ངན༌པ༌ ཤེ༌ཏན༌ནི༌ ཏེ༌གུན༌ལ༌ ནོད༌སྐྱལ༌ ཉན༌ན༌ མ༌ནོག༌། 
1JN.5.19	ང༌དང༌གུན༌ དཀོན༌མཆོག༌གི༌ ཕྲུ༌གུ༌གུན༌ ཡང༌ ཇིག༌རྟེན༌ གང༌པོ༌ ངན༌པ༌ ཤེ༌ཏན༌ནི༌ ཡོག༌ག༌ ཡོད༌ཏེ༌ ཨིན༌ཁན༌བོ༌ ང༌དང༌གུན༌ལ༌ རྒྱུས༌ཨིན༌ནོག༌།
1JN.5.20	ང༌དང༌གུན༌ལ༌ འི༌བོའང༌ རྒྱུས༌ཨིན༌ནོག༌, དཀོན༌མཆོག༌གི༌ སྲས༌ སྐྱོད༌ཏེ༌ ང༌དང༌གུན༌ལ༌ དེན༌བའེ༌ དཀོན༌མཆོག༌ སུ༌ ཨིན༌ཁན༌བོ༌ ཧ༌གོ༌ཅེས༌སི༌ ཤེས༌རབས༌ སལ༌ལ༌ ཛདས༌། ཏ༌ ང༌དང༌གུན༌ནི༌ བྲེལ༌ དེན༌བའེ༌ དཀོན༌མཆོག༌ ཉམ༌པོ༌ ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ང༌དང༌གུན༌ནི༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀ༌ ཉམ༌པོ༌ བྲེལ༌ ཡོད༌ཏེ༌ ཨིན༌ནོག༌། ཁོང༌ ནི༌ དེན༌བའེ༌ དཀོན༌མཆོག༌ དང༌ ཐའ༌མེད༌པའེ༌ སྲོག༌པོ༌ ཨིན༌།
1JN.5.21	གཅེས༌པའེ༌ ཕྲུ༌གུ༌གུན༌, ཁྱོ༌ཞའ༌ སྐུན༌དྲ༌གུན༌ནེ༌ ཐག༌རིང༌ང༌ དུག༌ཤིག༌།།
2JN.1.1	ང༌ དཀོན༌མཆོག༌གི༌ མི༌གུན༌ནི༌ གོ༌ཁྲིད༌དི༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ བུ༌མོ༌ དང༌ ཁོའེ༌ ཕྲུ༌གུ༌གུན༌ལ༌ བྲིའད༌། ཁྱོ༌རང༌གུན༌ལ༌ ངའེ༌ དེན༌བའ༌ གཅེས༌པ༌ ཅོའད༌, ཡང༌ ང༌ ཅིག༌པོ༌ མན༌པ༌ དེན༌བའེ༌ སླབ༌བྱ༌གུན༌ རྒྱུས༌ཡོད༌ཁན༌ནི༌ སྤུན༌ དང༌ སྤུན༌མོ༌ གུན༌ནིའང༌, 
2JN.1.2	ཅིའ༌ཟེར༌ན༌ དཀོན༌མཆོག༌གི༌ དེན༌བ༌བོ༌ ང༌དང༌གུན༌ནི༌ ནང༌ང༌ ནས༌ཏེ༌ ཡང༌ དུས༌རྒྱུན༌ ང༌དང༌གུན༌ ཉམ༌པོ༌ ལུས༌ཨིན༌།
2JN.1.3	དེན༌བ༌ དང༌ བྱམས༌པའེ༌ ནང༌ང༌ མི༌ཚེ༌ ཕུད༌ ཟ༌ནེ༌, དཀོན༌མཆོག༌ ཡབ༌ དང༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀ༌ གུན༌ནི༌ ཆོགས༌ནེ༌, ཐུག༌རྗེ༌, སྙིང༌རྗེ༌ དང༌ ཞི༌དེ༌ ང༌དང༌གུན༌ལ༌ ཐོབ༌ཤིག༌།
2JN.1.4	ཁྱོ༌རང༌ངི༌ ཕྲུ༌གུ༌ ཁ༌ཅིག༌, ཡབ༌ དཀོན༌མཆོག༌གི༌ ང༌དང༌གུན༌ལ༌ བཀའ༌ སལ༌ཁན༌ ནང༌ཞིན༌, ཁོང༌ངི༌ དེན༌བའེ༌ཀ༌ གྲུལ༌དུག༌ ཟེར༌ཏེ༌ ཚོར༌ར༌ཅིག༌, ངའ༌ སྲན༌ཏྲེ༌ ཐད༌།
2JN.1.5	ཏ༌ ངའེ༌ བཀའ༌ སོ༌མ༌ཞིག༌གི༌ སྐོར༌ལ༌ མ༌བྲིའ༌, གོ༌མ༌ནེ༌ ཕར༌ལ༌ ང༌དང༌གུན༌ ཉམ༌པོ༌ ཡོད༌ཁན༌བོའེ༌ སྐོར༌ལ༌ བྲིའད༌། ང༌དང༌གུན༌ནི༌ ཅིག༌ དང༌ ཅིག༌ག༌ བྱམས༌པ༌ ཅོ༌གོ༌ཤེས༌ ཨིན༌ནོག༌། 
2JN.1.6	ཡང༌ བྱམས༌པ༌བོ༌ ནི༌, ང༌དང༌གུན༌ དཀོན༌མཆོག༌གི༌ བཀའ༌གུན༌ལ༌ ཁའ༌ཉན༌ཏེ༌ གྲུལ༌ཅེས༌པོ༌ ཨིན༌ནོག༌། ཁྱོ༌ཞ༌གུན༌ནི༌ གོ༌མ༌ནེ༌ ཕར༌ལ༌ ཚོར༌ཁན༌ནི༌ བཀའ༌བོ༌ ནི༌, ཁྱོ༌ཞ༌གུན༌ ཏེ༌ བྱམས༌པའེ༌ ནང༌ང༌ གྲུལ༌གོ༌ཤེས༌པོ༌ ཨིན༌ནོག༌།
2JN.1.7	གཙོ༌བོ༌ ཡེ༌ཤུ༌ ངོས༌པོའ༌ ཟུགས༌པོའེ༌ ནང༌ང༌ ཕེབས༌ཁན༌བོའ༌ དད༌པ༌ མ༌ཅོ༌ཁན༌ནི༌ གོབ༌སྐོར༌ཁན༌ མང༌པོ༌ཞིག༌, འི༌ ཇིག༌རྟེན༌ནི༌ ནང༌ང༌ བིང༌ཏེ༌ ཨིན༌ནོག༌། ཏེ༌ཙོགས༌སི༌ མི༌ཚང༌མ༌ གོབ༌སྐོར༌ཁན༌ དང༌ མ༌ཤི༌ཀའེ༌ གྲ༌འོ༌གུན༌ ཨིན༌ནོག༌། 
2JN.1.8	དཀོན༌མཆོག༌གི༌ ཕིའ༌ ཁྱོ༌ཞའེ༌ ཞབ༌སྟོག༌ ཞུ༌ཁན༌གུན༌, ཏོན༌མེད༌ལ༌ མ༌ཆའ༌, དཀོན༌མཆོག༌གི༌ ཆོགས༌ནེ༌ ཚང༌རིག༌ སོལ༌རས༌ ཐོབ༌ཅེས༌སི༌ ཕིའ༌ ཁྱོ༌ཞ༌གུན༌ ཤང༌ ཅོ༌ཤིག༌། 
2JN.1.9	མ༌ཤི༌ཀའེ༌ སླབ༌བྱ༌གུན༌ནི༌ སང༌ ཐལ༌ཏེ༌ སོང༌ཏེ༌, ཁོང༌ངི༌ སླབ༌བྱའེ༌ ནང༌ང༌ མ༌ལུས༌ཁན༌གུན༌ནི༌ བྲེལ༌བོ༌ དཀོན༌མཆོག༌ ཉམ༌པོ༌ མེད༌པ༌ ཨིན༌ནོག༌། མ༌ཤི༌ཀའེ༌ སླབ༌བྱའེ༌ ནང༌ང༌ ལུས༌ཁན༌གུན༌ནི༌ བྲེལ༌ དཀོན༌མཆོག༌ ཡབ༌ དང༌ ཁོང༌ངི༌ སྲས༌ ཉིས༌ཀོ༌ ཉམ༌པོ༌ ཡོད༌ཏེ༌ ཨིན༌ནོག༌།
2JN.1.10	གལ༌ཏེས༌ སུ༌ཞིག༌ ཁྱོ༌ཞ༌གུན༌ནི༌ཀ༌ ཡོངས༌ཏེ༌ མ༌ཤི༌ཀའེ༌ སླབ༌བྱ༌ མན༌པ༌, ཡང༌ སླབ༌བྱ༌ སོ༌སོ༌ རིག༌ སླབ༌ན༌, ཏེ༌གུན༌ རང༌ངི༌ ཁང༌པའེ༌ ནང༌ང༌ མ༌ཉེན༌, མ༌ཚད༌ ཁོང༌གུན༌ལ༌ ཇུའང༌ མ༌ཅོ༌ཤིག༌། 
2JN.1.11	སུ༌ཞིག༌གི༌ འི༌ཙོགས༌སི༌ མི༌གུན༌ལ༌ གའ༌སུས༌ ཞུ༌ན༌, ཏེ༌ མི༌བོ༌, ཁོའེ༌ ལས༌ ངན༌པའེ༌ ནང༌ང༌ དྲེས༌ཏེ༌ ཨིན༌ནོག༌།
2JN.1.12	ང༌ ཟེར༌ཅེས༌ ཏ༌ མང༌པོ༌ཞིག༌ རག༌, ཨིན༌ནའང༌ ང༌ ནག༌ཙ༌ དང༌ ཉི༌གུ༌ ཉམ༌པོ༌ བྲི༌ཅེས༌པོ༌ ལྡེ༌མོ༌ཞིག༌ ཚོར༌ར༌ མེ༌རག༌། ཁྱོ༌ཞ༌གུན༌ནི༌ ཕྲོའ༌ ཡོངས༌ཏེ༌ དུན༌ལ༌ སྤེ༌ར༌ ཏང༌ཅེས༌སི༌ རེ༌ཝ༌ ཅོའད༌། ཏེ༌ནེ༌ ང༌དང༌གུན༌ནི༌ ཐད༌པོ༌ དྲན༌དྲ༌ གྲུབ༌ཨིན༌།
2JN.1.13	དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཁྱོ༌རང༌ངི༌ སྲིང༌མོའི༌ ཕྲུ༌གུ༌གུན༌ནི༌ ཁྱོ༌ཞ༌གུན༌ལ༌ ཇུ༌ ཞུ༌རུག༌༎
3JN.1.1	དཀོན༌མཆོག༌གི༌ མི༌གུན༌ནི༌ གོ༌ཁྲིད༌དི༌ ཆོགས༌ནེ༌, འི༌ ཨི༌གེ༌བོ༌ ངའེ༌ གཅེས༌པའེ༌ ཛ༌འོ༌ གཱ༌ཡུས༌ལ༌ བྲིའད༌, ཀ༌བོའ༌ ངའེ༌ དེན༌བའ༌ གཅེས༌པ༌ ཅོའད༌།
3JN.1.2	གཅེས༌པའེ༌ ཛ༌འོ༌, ངའེ༌ སྨོས༌ལམ༌ ཨིན༌, ཁྱོ༌རང༌ ཅི༌ཚང༌མའེ༌ ནང༌ང༌ ཡར༌རྒྱས༌ ཅོ༌ཅེས༌ ཡང༌, ཁྱོ༌རང༌ མ༌ཤི༌ཀའེ༌ ནང༌ང༌ ཐུག༌ཉིད༌དི༌ ཐོག༌ནེ༌ ཁམ༌ཟང༌ ལུས༌ས༌ ཙོགས༌ལ༌ ཟུགས༌པའེ༌ ཐོག༌ནེའང༌ ཁམ༌ཟང༌ ལུས༌ཤིག༌། 
3JN.1.3	མ༌ཤི༌ཀ༌པའེ༌ སྤུན༌ རིག༌ ངའེ༌ཀ༌ ཡོངས༌ཏེ༌ ཁྱོ༌རང༌ ནི༌, དཀོན༌མཆོག༌གི༌ བཀའེ༌ ནང༌ང༌ ཨིད༌ཤེས༌ཅན༌ དང༌ དཀོན༌མཆོག༌གི༌ དེན༌བ༌ ནང༌ཞིན༌ ཁྱོ༌རང༌ངི༌ མི༌ཚེ༌ ཕུད༌དུག༌ ཟེར༌ཏེ༌ སྤང༌པོ༌ ཏངས༌པ༌, ང༌ མང༌པོ༌ ཐད༌། 
3JN.1.4	ངའེ༌ ཕྲུ༌གུ༌གུན༌ནི༌ མི༌ཚེ༌ དཀོན༌མཆོག༌གི༌ དེན༌བ༌ ནང༌ཞིན༌ ཕུད༌དུག༌ ཟེར༌ཏེ༌ ཚོར༌ཁན༌བོའེ༌ སང༌ ཐད༌པོ༌ཞིག༌ ངའེ༌ ཕིའ༌ ཅི༌ ཡོང༌ཨིན༌།
3JN.1.5	ངའེ༌ གཅེས༌པའེ༌ ཛ༌འོ༌, ཁྱོ༌རང༌ངི༌ ངོའང༌ མ༌ཤེས༌ཁན༌ནི༌ སྤུན༌, ཞབ༌སྟོག༌ ཞུ༌ཁན༌གུན༌ལ༌, རོགས༌ རྒྱལ༌ལ༌ ཅོས༌ཏེ༌, ཁྱོ༌རང༌ དཀོན༌མཆོག༌ག༌ ཨིད༌ཤེས༌ཅན༌ཞིག༌ ཨིན༌ཁན༌བོ༌ སྟན༌ཏེ༌ ཨིན༌ནོག༌། 
3JN.1.6	ཁོང༌གུན༌ནི༌ ཆོས༌ཚོགས༌སི༌ དུན༌ལ༌, ཁྱོ༌རང༌ངི༌ ཡ༌ཤའེ༌ སྐོར༌ལ༌ སྤང༌པོ༌ ཏངས༌། ཐུག༌རྗེ༌ ཛད༌ཏེ༌ དཀོན༌མཆོག༌ ཐུག༌ཉེས༌ཤེས༌ཅན༌ནི༌ ཚུལ༌ལ༌, བེས༌སི༌ ནང༌ང༌ ཡོད༌ཁན༌ནི༌ ཞན༌མ༌ མ༌ཤི༌ཀ༌པ༌ ཞབ༌སྟོག༌པ༌གུན༌ལའང༌ རོགས༌ ཅོ༌ཤིག༌། 
3JN.1.7	ཅིའ༌ཟེར༌ན༌, ཁོང༌གུན༌ མ༌ཤི༌ཀའེ༌ ཚན༌ནི༌ ཕིའ༌ ཞབ༌སྟོག༌ ཞུའ༌ལ༌ བིང༌ཏེ༌ ཨིན༌ནོག༌། ཡང༌ དད༌པ༌ མེད༌ཁན༌གུན༌ནི༌ ཀ༌ནེ༌ རོགས༌སི༌ རེ༌ཝའང༌ ཅོའ༌ མ༌ནོག༌། 
3JN.1.8	ཏེ༌ནེ༌ ང༌དང༌གུན༌ནའང༌ གའ༌མོའེ༌ ནས༌ཚུལ༌ ཁྱབས༌ཤུག༌ཅེས༌སི༌ ནང༌ང༌ ཁོང༌གུན༌ ཉམ༌པོ༌ དྲེས༌ཅེས༌སི༌ ཕིའ༌ ང༌དང༌ མ༌ཤི༌ཀ༌པ༌གུན༌ནི༌ ཀ༌ནེ༌མེད༌, ཏེ༌ མི༌གུན༌ལ༌ རོགས༌ ཅོ༌གོ༌ཤེས༌ ཨིན༌ནོག༌།
3JN.1.9	ངའེ༌ ཁྱོ༌རང༌ངི༌ ཆོས༌ཚོགས༌ལའང༌ བྲིས༌པིན༌, ཨིན༌ནའང༌ ཆོས༌ཚོགས༌སི༌ གོ༌བ༌ རྒྱུར༌ར༌ ཐད༌ཁན༌ དི༌འོ༌ཏྲེ༌ཕེས༌སི༌, ང༌ཞའེ༌ ཝང༌གུན༌ལ༌ སྣང༌མེད༌ ཅོ༌རུག༌ ཟེར༌ཏེ༌ ཚོར༌། 
3JN.1.10	ཏ༌ ང༌ ཡོང༌ང༌ཅིག༌, ངའེ༌ ཁོའེ༌ ཅོས༌ཁན༌ནི༌ ལས༌ ཁྱོ༌ཞའ༌ ཚང༌མ༌ལ༌ ཤད༌ཨིན༌, ཀ༌བོ༌ ང༌ཞའེ༌ སྐོར༌ལ༌ ཟུན༌ ཏངས༌ཏེ༌ སྤེ༌ར༌ ངན༌པ༌ ཟེར༌ཁན༌ ཡང༌ ང༌ཞའེ༌ སྤུན༌གུན༌ ཡོང༌ ཟ༌ནེ༌, གའ༌སུས༌ མི༌ཅོ༌ཅེས༌, མ༌ཚད༌ གའ༌སུས༌ ཅོའ༌ ཐད༌ཁན༌གུན༌ གགས༌ཏེ༌ ཏེ༌གུན༌ལ༌ ཆོས༌ཚོགས༌སི༌ ཕྲོ༌ནེ༌ ཕིངས༌ཏངས༌ཏོག༌།
3JN.1.11	ངའེ༌ གཅེས༌པའེ༌ ཛ༌འོ༌, ཏེ༌ མི༌ ངན༌པའེ༌ སྤེའེ༌ཀ༌ མ༌གྲུལ༌ལ༌, ཟང༌པོ༌ མི༌གུན༌ནི༌ སྤེའེ༌ཀ༌ གྲུལ༌གོ༌ཤེས༌ ཨིན༌ནོག༌། ལས༌ ཟང༌པོ༌ ཅོ༌ཁན༌གུན༌ ནི༌ དཀོན༌མཆོག༌ནེ༌ ཨིན༌ནོག༌, ཡང༌ ལས༌ ངན༌པ༌ ཅོ༌ཁན༌གུན༌ ནི༌ དཀོན༌མཆོག༌ མ༌ནེ༌ མ༌ཤེས༌ས༌ ཨིན༌ནོག༌།
3JN.1.12	ང༌ཏི༌ སྤུན༌, དེ༌མེ༌ཏྲི༌འུས༌ལ༌ ང༌དང༌ངི༌ སྤུན༌ ཚང༌མའེ༌ སྟོད༌དུག༌། ཁོའེ༌ རང༌ངི༌ མི༌ཚེ༌བོ༌ དཀོན༌མཆོག༌གི༌ དེན༌བ༌ ནང༌ཞིན༌ ཕུད༌ པ༌སང༌, ཁོ༌ ཏེ༌ སྟོད༌པ༌བོའེ༌ འོས༌པའང༌ ཡོད༌ཏེ༌ ཨིན༌ནོག༌། ང༌ཞེའང༌ འིན༌ན༌བོའེ༌ སྤང༌པོ༌ ཏང༌ངད༌། ང༌ཞའེ༌ སྤང༌པོ༌གུན༌ དྲང༌པོ༌ ཨིན༌ཁན༌བོ༌ ཁྱོ༌རང༌ང༌ རྒྱུས༌ཨིན༌ནོག༌།
3JN.1.13	ང༌ ཟེར༌ཅེས༌ ཏ༌ མ༌མང༌པོ༌ཞིག༌ རག༌, ཨིན༌ནའང༌ ང༌ ནག༌ཙ༌ དང༌ ཉི༌གུ༌ ཉམ༌པོ༌ བྲི༌ཅེས༌པོ༌ ལྡེ༌མོ༌ཞིག༌ ཚོར༌ར༌ མེ༌རག༌། 
3JN.1.14	ང༌ ཁྱོ༌རང༌ དང༌ གྱོགས༌པ༌ ཐུག༌ཅེས༌སི༌ རེ༌ཝ༌ ཨིན༌, ཏེ༌ནེ༌ ང༌དང༌གུན༌ནི༌ དུན༌ལ༌ དུགས༌ཏེ༌ སྤེ༌ར༌ ཏང༌ཨིན༌།
3JN.1.15	ཁྱོ༌རང༌ང༌ དཀོན༌མཆོག༌གི༌ ཞི༌དེ༌ ཐོབ༌ཤིག༌།
3JN.1.15	ཡང༌ འི༌རུ༌ ཡོད༌ཁན༌ནི༌ ཛ༌འོ༌གུན༌ནི༌ ཁྱོ༌རང༌ང༌ ཇུ༌ ཀལ༌དུག༌། ཏེ༌རུ༌ ཡོད༌ཁན༌ནི༌ ཛ༌འོ༌ ཚང༌མའ༌ ཅིག༌གའང༌ ལུས༌ མ༌ཅུག༌ག༌ ང༌ཞའེ༌ ཆོགས༌ནེ༌ ཇུ༌ ཞུས༌།།
JUD.1.1	ཇུ༌ལེ༌, ང༌ ཡུ༌དཱ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ དང༌ ཡ༌ཀོབ༌བི༌ ནོ༌ ཨིན༌།
JUD.1.1	ངའེ༌ འི༌ ཨི༌གེ༌བོ༌, བོད༌ད༌ ཛད༌ཁན༌, དཀོན༌མཆོག༌ ཡབ༌བི༌ སྙིང༌ནེ༌ གཅེས༌པ༌ ཛད༌ཁན༌ ཡང༌ ཡེ༌ཤུ༌ མ༌ཤི༌ཀའེ༌ ཕིའ༌ སྐྱོབས༌ཏེ༌ བོར༌ར༌ ཛད༌ཁན༌ གུན༌ལ༌ བྲིའད༌།
JUD.1.2	ངའེ༌ སྨོས༌ལམ༌ ཞུའད༌, དཀོན༌མཆོག༌གི༌ ཁྱོ༌ཞ༌གུན༌ལ༌ སྙིང༌རྗེ༌, ཞི༌དེ༌ དང༌ བྱམས༌པ༌ གུན༌, མང༌ནེ༌ མང༌ང༌ སལ༌ཤིག༌།
JUD.1.3	གཅེས༌པའེ༌ སྤུན༌གུན༌, ཞན༌ཏ༌ ང༌ ཁྱོ༌ཞ༌གུན༌ལ༌ ང༌དང༌ ཚང༌མའ༌ ཐོབ༌ཅེས༌སི༌ ཐར༌པའེ༌ སྐོར༌ལ༌ བྲི༌ཅེས༌ལ༌ རིངས༌ཨིན༌ ཡོད༌, ཨིན༌ནའང༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ལན༌ཅིག༌ དུས༌རྒྱུན༌ནི༌ ཕིའ༌ ཁོང༌ངི༌ དམ༌པ༌ མི༌གུན༌ནི༌ ལག༌ག༌ སྟད༌ད༌ ཛད༌ཁན༌ནི༌ དད༌པའེ༌ ནང༌ང༌ སྟན༌པོ༌ དུག༌ཅེས༌ལ༌ སྤོས༌པ༌ ཏང༌ཨིན༌ བྲི༌གོ༌ཤེས༌པོ༌ ཁག༌ཅན༌ སམ༌མ༌རག༌། 
JUD.1.4	ངའེ༌ ཏེ༌བོ༌ ཁྱོ༌ཞ༌གུན༌ལ༌ ཟེར༌རད༌, ཅིའ༌ཟེར༌ན༌ ངན༌པ༌ མི༌ ཁ༌ཅིག༌ ཁྱོ༌ཞ༌གུན༌ནི༌ ཆོས༌ཚོགས༌སི༌ ནང༌ང༌ སང༌ཝའེ༌ ཐོག༌ནེ༌ དྲེས༌ ཚར༌ཏེ༌ ཨིན༌། ཏེ༌གུན༌ནི༌ དཀོན༌མཆོག༌གི༌ ཐུག༌རྗེའེ༌ དོན༌བོ༌ རྒྱུར༌ཏེ༌ ང༌དང༌གུན༌ལ༌ ངན༌པའེ༌ མི༌ཚེ༌ ཕུད༌ཅེས༌སི༌ རང༌ཝང༌ ཡོད༌ཏེ༌ ཨིན༌ནོག༌ ཟེར༌ར༌ནོག༌། དུས༌ མང༌པོ༌ཞིག༌གི༌ སྔུན༌ལ༌ ཏེ༌ཟུག༌ མི༌གུན༌ལ༌ ཆད༌པ༌ ཕོག༌ཅེས༌སི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ ང༌དང༌གུན༌ནི༌ རྒྱལ༌པོ༌ དང༌ གཙོ༌བོ༌ ཅིག༌པོ༌ ཞུགས༌ཁན༌ནི༌ ཡེ༌ཤུ༌ མ༌ཤི༌ཀའ༌ ངོ༌ལོག༌ ཅོ༌རུག༌།
JUD.1.5	ཞན༌ཏ༌ ཁྱོ༌ཞ༌གུན༌ལ༌ འི༌གུན༌ནི༌ སྐོར༌ལ༌ ལན༌ མང༌པོ༌ ཚོར༌ཏེ༌ ཨིན༌ནོག༌། ངའེ༌ ཁྱོ༌ཞ༌གུན༌ལ༌ གཙོ༌བོ༌ དཀོན༌མཆོག༌གི༌ ཨིས༌ར༌ཨེལ༌པ༌གུན༌ ཨི༌ཇིབ༌ ཡུལ༌ལི༌ ཚེ༌ཡོག༌ནེ༌ ཐར༌ ཅུག༌ག༌ ཛད༌ཏེའང༌, སྟིང༌ནེ༌ ཁོང༌ངི༌ཀ༌ ཨིད༌ཤེས༌ མ༌ཅོས༌ཁན༌གུན༌, མེད༌ཁན༌ ཅོའ༌ ཛད༌ཁན༌བོ༌ ཨིད༌ཏུ༌ སྐུལ༌ཉིན༌རག༌། 
JUD.1.6	ཡང༌ ཝང༌ཆའེ༌ ཚད༌ སལ༌ལ༌ ཛད༌ཁན༌བོའ༌ མ༌ཐད༌ཁན༌ནི༌ ཕོ༌ཉ༌གུན༌ནི༌ ཏེ༌ ཀོ༌ས༌བོ༌ ཕངས༌། དཀོན༌མཆོག༌གི༌ ཏེ༌གུན༌ མུན༌གྲིག༌གི༌ ནང༌ང༌ མ༌ནེ༌ མི༌ཆད༌ཅེས༌སི༌ ལྕགས༌ཐག༌ག༌ ལྡམས༌ཏེ༌ ཁྲིམས༌ཅད༌དི༌ ཏེ༌ ཞག༌ ཀྲག༌པོའེ༌ ཕིའ༌ བོར༌ར༌ ཛདས༌། 
JUD.1.7	སོ༌དོམ༌ དང༌ ག༌མོ༌ར༌རི༌ རྒྱལ༌ས༌ ཡང༌ ཉེ༌ཁོར༌རི༌ གྲོང༌ཁྱེར༌པ༌ གུན༌ ཨིད༌ཏུ༌ ཅོ༌ཤིག༌, ཀ༌གུན༌ནི༌ མི༌ཚེ༌ ལུས༌བྲེལ༌ ངན༌པ༌ དང༌ དོད༌པ༌ ངན༌པའེ༌ ནང༌ང༌ ཕུདས༌པ༌, དཀོན༌མཆོག༌གི༌ མེ༌ ཉམ༌པོ༌ མེད༌ཁན༌ ཅོའ༌ ཛདས༌། ཏེ༌གུན༌, ཐའ༌མེད༌པའེ༌ མེའེ༌ ཆད༌པ༌ ཕོག༌ཅེས༌ཅན༌གུན༌ནི༌ ཕིའ༌, སྤེ༌ དང༌ ལྡམ༌ཞག༌ཤིག༌ ཨིན༌།
JUD.1.8	ཏེན༌ན༌ ཙོགས༌ ཏེ༌ ཟུས༌མའེ༌ སློབ༌པོན༌གུན༌ནི༌, དཀོན༌མཆོག༌གི༌ ཁོང༌གུན༌ལ༌ ཉི༌ལམ༌མི༌ ནང༌ང༌ སྤྱོད༌ལམ༌ ངན༌པའེ༌ མི༌ཚེ༌ ཕུད༌ཅེས༌སི༌ རང༌ཝང༌ སལ༌ཏེ༌ ཨིན༌ ཟེར༌ར༌ནོག༌། ཏེ༌གུན༌ནི༌ ཝང༌ ཡོད༌ཁན༌གུན༌ལ༌ རྒྱབ༌གལ༌ ཅོས༌ཏེ༌ ནམ༌ཁའེ༌ ནང༌ང༌ ཞུགས༌ཁན༌ནི༌ ཟིར༌རྗིད༌ཅན༌གུན༌ལ༌ ངན༌པ༌ ཟེར༌ཏེ༌ ཨིན༌ནོག༌། 
JUD.1.9	ཨིན༌ནའང༌ ཕོ༌ཉ༌གུན༌ནི༌ འུ༌སྐྱོང༌, མེ༌ཀཱ༌འེལ༌ལིའང༌, ལུང༌སྟོན༌པ༌ མོ༌ཟེས༌སི༌ སྤུར༌རི༌ སྐོར༌ལ༌ རྡུད༌གུན༌ནི༌ གོ༌བ༌ ཉམ༌པོ༌ ཁྲབ༌པ༌ ཛད༌དུས༌, ཁོང༌ང༌ ཁོའེ༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཅེས༌སི༌ ཧམ༌པ༌ མ༌ཡོངས༌, ཨིན༌ནའང༌ ཁོང༌ངི༌ མོལས༌, "གཙོ༌བོའེ༌ ཁྱོད༌ལ༌ ཁྲིམས༌ཅད༌ ཛད༌ཤིག༌།" 
JUD.1.10	ཨིན༌ནའང༌ འི༌ ཟུས༌མའེ༌ སློབ༌པོན༌གུན༌ནི༌, ཧ༌མ༌གོ༌ཁན༌ ཚང༌མའེ༌ རྒྱབ༌གལ༌ལ༌ སྤེ༌ར༌ ངན༌པ༌ ཏང༌ང༌ནོག༌། ཡང༌ སམ༌བ༌ མེད༌ཁན༌ནི༌ རིའི༌ སེམས༌ཅན༌ ཙོགས༌ལ༌, ཁོ༌རང༌གུན༌ནི༌ དོད༌པ༌ ནང༌ཞིན༌ ཅོ༌ཅེས༌པོའེ༌, ཁོ༌རང༌གུན༌ ཁྲེས༌སྟོར༌ ཆ༌ཅུག༌ག༌ནོག༌། 
JUD.1.11	ཏེ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌, ཅིའ༌ཟེར༌ན༌ ཏེ༌གུན༌, ཨ༌དཱམ༌མི༌ བུ༌ཚ༌ ཀ༌ཡིན༌ནི༌
JUD.1.12	ཆད༌པའ༌ མ༌ཇིགས༌ཁན༌ནི༌ ཏེ༌ ཟུས༌མའེ༌ སློབ༌པོན༌གུན༌ནི༌, ཁྱོ༌ཞའ༌ ཉམ༌པོ༌ དམ༌པའེ༌ སོལ༌རས༌སི༌ ནང༌ང༌, ཁག༌ ལེན༌ཏེ༌ ཏེ༌བོའ༌ ཁྲེལ༌བ༌ ཁྱོངས༌ཏེ༌ ཨིན༌ནོག༌། ཁོང༌གུན༌ ཁོ༌རང༌ ཅིག༌པོའ༌ ལྟ༌སྟོག༌ ཅོ༌ཁན༌ནི༌ ཁྲེལ༌མེད༌དི༌ ལུག༌རྫི༌གུན༌ ཨིན༌ནོག༌། ཁོང༌གུན༌ ཆུ༌ མེད༌ཁན༌ ཕན༌མི༌ཐོགས༌སི༌ སྲིན༌ ལུངས༌པོའེ༌ ཁྲིད༌ཏེ༌ ཁྱེར༌ཁན༌གུན༌ ཙོགས༌ ཨིན༌ནོག༌, ཡང༌ ཁོང༌གུན༌ ཤིང༌ཏོག༌ མ༌ནེ༌ མ༌ཆགས༌ཁན༌ནི༌ ལྕང༌མ༌ ཙོགས༌ ཨིན༌, ཀ༌བོ༌ པ༌ཀྲག༌ནེ༌ ཕར༌ལ༌ ཕུད༌པ༌ ཤིའད༌། 
JUD.1.13	ཁོང༌གུན༌ ཝང༌སྲུལ༌ མ༌ཉན༌ཁན༌ནི༌ རྒྱ༌ཚོའེ༌ ཆུལ༌བག༌ ཙོགས༌ ཨིན༌ནོག༌, ཀ༌གུན༌ནི༌ ཁྲེལ༌མེད༌དི༌ སྦོའ༌གུན༌ ཀྱེན༌ལ༌ ཕང༌ང༌ནོག༌། ཏེ༌གུན༌ སྐར༌མ༌ ཏོན༌ཏག༌ མེད༌པ༌ གྲུལ༌ཁན༌གུན༌ ཙོགས༌ ཨིན༌ནོག༌། དཀོན༌མཆོག༌གི༌ ཁོང༌གུན༌ དུས༌རྒྱུན༌ དུག༌ཅེས༌སི༌ ཕིའ༌, མུན༌གྲིག༌གི༌ ནས༌ས༌ ཚང༌མའེ༌སང༌ ཏིང༌ཅན༌བོ༌ ལྡམ༌མ༌ ཛད༌ཏེ༌ ཨིན༌ནོག༌།
JUD.1.14	ཨ༌དཱམ༌ནེ༌ མི༌རབས༌ རྡུན༌པ༌ ཨིན༌ཁན༌ནི༌ ཧ༌ནོག༌གི༌
JUD.1.15	སྤྱོད༌ལམ༌ ངན༌པ༌ ཚང༌མ༌ ཅོས༌ཏེ༌ དཀོན༌མཆོག༌གི༌ རྒྱབ༌གལ༌ལ༌ སྤེ༌ར༌ ངན༌པ༌ ཟེར༌ཏེ༌ ཁོང༌ང༌ མ༌ཇིགས༌ཁན༌ ཚང༌མ༌ལ༌, ཁོ༌རང༌གུན༌ནི༌ སྙིང༌ངི༌ ནང༌ང༌ ཁྲེལ༌བ༌ ཚོར༌ཅུག༌ཅེས༌ དང༌ ཤགས༌ ཛད༌ཅེས༌ལ༌ སྐྱོད༌དུག༌།"
JUD.1.16	འི༌ ཟུས༌མའེ༌ སློབ༌པོན༌གུན༌ དུས༌རྒྱུན༌ བར༌ཁན༌, ཞན༌མའེ༌ ནང༌ང༌ སྐྱོན༌ ཙལ༌ཁན༌, ཁོང༌རང༌ངི༌ དོད༌པ༌ ངན༌པའེ༌ ལམ༌མི༌ཀ༌ གྲུལ༌ཁན༌, ཁོ༌རང༌ དང༌ རང༌ངི༌ སྐོར༌ལ༌ ཕོ༌སོ༌ ཅོ༌ཁན༌ དང༌ རང༌ངི༌ ཕན༌ཐོགས༌སི༌ ཕིའ༌ ཞན༌མ༌གུན༌ལ༌ སྟོད༌པ༌ ཏང༌ང༌ནོག༌།
JUD.1.17	ཨིན༌ནའང༌ གཅེས༌པ༌གུན༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌གུན༌ནི༌ ལུང༌སྟོན༌ སལ༌ཁན༌གུན༌ ཨིད༌ཏུའ༌ ཅོ༌ཤིག༌། 
JUD.1.18	ཁོང༌གུན༌ནི༌ ཁྱོ༌ཞའ༌ ཤད༌ད༌ ཛདས༌,
JUD.1.18	"ཐའ༌མའེ༌ དུས༌ལ༌ གཙོ༌བོའ༌ ཁྲེལ༌བ༌ ཅོ༌ཨིན༌,
JUD.1.18	སྤེ༌ར༌ ཏང༌ཁན༌ནི༌ མི༌གུན༌ ཡོངས༌ཏེ༌
JUD.1.18	ཁོ༌རང༌གུན༌ནི༌ དོད༌པ༌ ངན༌པའེ༌ ལམ༌མི༌ཀ༌ གྲུལ༌ཨིན༌།"
JUD.1.19	ཏེ༌ ཟུས༌མའེ༌ སློབ༌པོན༌གུན༌ནི༌, ཁྱོ༌ཞ༌གུན༌ནི༌ ཕྲོའ༌ ནང༌ཕྲུགས༌ ཆ༌ཅུག༌ཨིན༌། ཁོང༌གུན༌ལ༌ དམ༌པའེ༌ ཐུག༌ཉིད༌ མེད༌ པ༌སང༌, ཁོ༌རང༌གུན༌ནི༌ སྡིག༌པའེ༌ དོད༌པ༌ ནང༌ཞིན༌ལ༌ མི༌ཚེ༌ ཕུད༌ད༌ནོག༌།
JUD.1.20	ཨིན༌ནའང༌ ཁྱོ༌ཞའ༌ གཅེས༌པ༌གུན༌, ཁྱོ༌ཞའེ༌ དམ༌པའེ༌ དད༌པའེ༌ ནང༌ང༌ ཁྱོ༌ཞ༌རང༌གུན༌ ཤུགས༌ཅན༌ ཅོ༌ཤིག༌། ཡང༌ དམ༌པའེ༌ ཐུག༌ཉིད༌དི༌ ནང༌ང༌ སྨོས༌ལམ༌ ཏོབ༌ཤིག༌། 
JUD.1.21	གཙོ༌བོ༌ ཡེ༌ཤུ༌ མ༌ཤི༌ཀའེ༌ སྙིང༌རྗེའེ༌ ཁྱོ༌ཞ༌གུན༌ལ༌ ཐའ༌མེད༌པའེ༌ མི༌ཚེ༌ སལ༌ཅེས༌ལ༌ སྲུང༌ ཟ༌ནེ༌, དཀོན༌མཆོག༌གི༌ བྱམས༌པའེ༌ ནང༌ང༌ དུག༌ཤིག༌།
JUD.1.22	དད༌པའེ༌ ནང༌ང༌ ཐེ༌ཚོམས༌ ཡོད༌ཁན༌གུན༌ལ༌ སྙིང༌རྗེ༌ སྟོན༌ཤིག༌། 
JUD.1.23	ཉལ༌ཝའེ༌ མེ༌ ཆོགས༌ལ༌ གྲུལ༌ཏེ༌ ཆའ༌ཁན༌གུན༌ ཀོགས༌ཏེ༌ ཁྱོང༌ཤིག༌། ཡང༌ ཞན༌མ༌གུན༌ལ༌ སྙིང༌རྗེ༌ སྟོན༌ཤིག༌, ཨིན༌ནའང༌ ཁྱོ༌ཞ༌གུན༌ ཏེན༌ན༌ སྡིག༌པའེ༌ ནང༌ང༌ གྱེལ༌ མི༌གྱེལ༌ཅེས༌ལ༌ ཤང༌ ཅོ༌ཤིག༌, མ༌ཚད༌ ཁོང༌གུན༌ནི༌ སྡིག༌པའེ༌ ལས༌གུན༌ནི༌ ཞས༌ཏེ༌ ཚི༌ཏུ༌ ཆའ༌ཁན༌ནི༌ ཀོས༌ལག༌པོའང༌ ནཕ༌རད༌ ཅོས༌།
JUD.1.24	ཁྱོ༌ཞའ༌ སྡིག༌པའེ༌ ནང༌ང༌ གྱེལ༌ཅེས༌ནེ༌ སྐྱོབ༌ཏེ༌ བོར༌ར༌ ཛད༌ཐུབ༌ཁན༌ནི༌ དཀོན༌མཆོག༌གི༌, ཁྱོ༌ཞ༌གུན༌ནི༌ སྐྱོན༌ ཚང༌མ༌ མེད༌ཁན༌ ཅོའ༌ ཛད༌ཏེ༌, གའ༌མོ༌ ཉམ༌པོ༌ ཁོང༌རང༌ངི༌ ཟིར༌རྗིད༌དི༌ ནང༌ང༌ ཁོང༌ངི༌ སྐུན༌དུན༌ལ༌ ཁྱོང༌ང༌ ཛད༌ཨིན༌། 
JUD.1.25	ཡེ༌ཤུ༌ མ༌ཤི༌ཀ༌ ང༌དང༌གུན༌ནི༌ གཙོ༌བོ༌ རྒྱུད༌ཏེ༌, ང༌དང༌གུན༌ནི༌ དཀོན༌མཆོག༌ དང༌ སྐྱབ༌གོན༌ ཅིག༌པོའ༌, སྤལ༌ དང༌ ཟིར༌རྗིད༌ དང༌ ཤེད༌ དང༌ ཝང༌ གུན༌, ཇིག༌རྟེན༌ ཆགས༌སི༌ སང༌ སྔུན༌ནེ༌ དག༌ས༌ ཚོག༌པ༌, ཡང༌ སྟིང༌ཞིན༌ནའང༌ དུས༌རྒྱུན༌ ཐོབ༌ཤིག༌, ཨ༌མེན༌༎
REV.1.1	འི༌ ཨི༌གེ༌, ཡེ༌ཤུ༌ མ༌ཤི༌ཀའེ༌ མ༌འོང༌ ལུང༌སྟན༌ ཛད༌ཁན༌བོ༌ ཨིན༌ནོག༌, ཀ༌བོ༌ དཀོན༌མཆོག༌གི༌ གྱོགས༌པ༌ བྱུང༌གོ༌ཤེས༌ཅན༌གུན༌ མ༌ཤི༌ཀའེ༌ ཞབ༌སྟོག༌པ༌གུན༌ལ༌ ཤད༌ཅེས༌ལ༌ ཡོ༌ཧཱ༌ནན༌ལ༌ སལ༌ལ༌ ཛད༌ཏེ༌ ཨིན༌། ཡེ༌ཤུའི༌ འི༌ མ༌འོང༌ ལུང༌སྟན༌བོ༌, ཁོང༌ངི༌ ཞབ༌སྟོག༌པ༌ ཡོ༌ཧཱ༌ནན༌ལ༌ སྟན༌ན༌ ཛད༌ཅེས༌ལ༌ ཁོང༌རང༌ངི༌ ཕོ༌ཉ༌ ཀལ༌ལ༌ ཛདས༌། 
REV.1.2	ང༌ ཡོ༌ཧཱ༌ནན༌ནི༌ འི༌ ཐོང༌ཁན༌ ཚང༌མའ༌ སྤང༌པོ༌ ཏང༌ངད༌, ཡང༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ བཀའ༌ དང༌ ཡེ༌ཤུ༌ མ༌ཤི༌ཀའེ༌ སྤང༌པོ༌ སལ༌ལ༌ ཛད༌ཁན༌ གུན༌ནི༌ སྐོར༌ ཤད༌དད༌། 
REV.1.3	འི༌ མ༌འོང༌ ལུང༌སྟན༌ནི༌ བཀའ༌ སིལ༌ཏེ༌ ཤད༌ཁན༌གུན༌ བྱིན༌ལབས༌ཅན༌ ཡང༌ ལོན༌བོའ༌ ཉན༌ཏེ༌ ཏེ༌ནང༌ང༌ ཟེར༌ཏེ༌ ཡོད༌ཁན༌བོའེ༌ཀ༌ ལག༌ལེན༌ ཅོ༌ཁན༌ ཚང༌མའང༌ བྱིན༌ལབས༌ཅན༌ ཨིན༌, ཅིའ༌ཟེར༌ན༌ ཡོང༌ཅེས༌ཅན༌ནི༌ འི༌ དུས༌པོ༌ མ༌ ཉེ༌མོའ༌ སླེབས༌ཏེ༌ ཨིན༌ནོག༌།
REV.1.4	ང༌ ཡོ༌ཧཱ༌ནན༌ནི༌ འི༌ ཨི༌གེ༌བོ༌ ཨ༌སི༌ཨཱ༌ ནང༌ང༌ ཡོད༌ཁན༌ནི༌ ཆོས༌ཚོགས༌ དུན༌ལ༌ དྲིའད༌། དཀོན༌མཆོག༌ དག༌ས༌ ཞུགས༌ཏེ༌ ཡོད༌ཁན༌, སྔུན༌ལ༌ ཞུགས༌ཏེ༌ ཡོད༌པིན༌, ཡང༌ སྐྱོད༌ཅེས༌ཅན༌ དང༌ ཁོང༌རང༌ངི༌ ཞུགས༌ཁྲིས༌སི༌ དུན༌ལ༌ ཡོད༌ཁན༌ནི༌ ཐུག༌ཉིད༌ རྡུན༌ གུན༌ནི༌ ཆོགས༌ནེ༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ཤིག༌, 
REV.1.5	ཡང༌ ཡེ༌ཤུ༌ མ༌ཤི༌ཀའེ༌ ཆོགས༌ནེའང༌། ཁོང༌ ནི༌ ཨིད༌ཤེས༌ཅན༌ སྤང༌པོ༌, དང༌པོ༌རང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཁན༌, ཡང༌ ཇིག༌རྟེན༌ནི༌ རྒྱལ༌པོ༌ ཚང༌མའེ༌ སྤོན༌བོ༌ ཞུགས༌ཏེ༌ ཨིན༌ནོག༌།
REV.1.5	ང༌དང༌གུན༌ལ༌ བྱམས༌པ༌ ཅོའ༌ ཛད༌ཁན༌, ཡང༌ ཁོང༌རང༌ངི༌ སྲོག༌པོ༌ སྦྱིན༌བ༌ སལ༌ཏེ༌ ང༌དང༌གུན༌ ང༌དང༌གུན༌ནི༌ སྡིག༌པ༌ནེ༌ ཐར༌ ཅུག༌ག༌ ཛད༌ཁན༌, 
REV.1.6	ང༌དང༌གུན༌ ཁོང༌རང༌ངི༌ དཀོན༌མཆོག༌ དང༌ ཡབ༌བ༌ ཞབ༌སྟོག༌ ཞུ༌ཅེས༌སི༌ ཕིའ༌ བླ༌མ༌ དང༌ རྒྱལ༌ཁག༌གི༌ མི༌གུན༌ ཅོའ༌ ཛད༌ཁན༌ནི༌ ཡེ༌ཤུ༌ མ༌ཤི༌ཀའ༌ སྤལ༌ དང༌ ཝང༌གུན༌ དུས༌རྒྱུན༌ནེ༌རྒྱུན༌ ཐོབ༌ཤིག༌, ཨ༌མེན༌།
REV.1.7	ལྟོས༌ཤིག༌, ཁོང༌ སྲིན༌ནི༌ཀ༌ ཞུགས༌ཏེ༌ ཕེབས༌དུག༌།
REV.1.7	མི༌ཚང༌མའེ༌ ཁོང༌ ཇལ༌ཨིན༌,
REV.1.7	ཡང༌ ཁོང༌ང༌ ཟི༌རུ༌ རྒྱབ༌ཁན༌གུན༌ནིའང༌།
REV.1.7	ཁོང༌ངི༌ ཞས༌ཏེ༌ ཇིག༌རྟེན༌པ༌ ཚང༌མའེ༌ སྡུག༌པོ༌ ཅོ༌ཨིན༌།
REV.1.7	ཏེ༌བོ༌ ཏན༌ཏན༌ གྲུབ༌ཨིན༌, ཨ༌མེན༌།
REV.1.8	གཙོ༌བོ༌ དཀོན༌མཆོག༌གི༌ མོལ༌དུག༌, "ང༌ ནི༌ ཨལ༌ཕཱ༌ དང༌ ཨོ༌མེ༌ག༌: གོ༌ཟུག༌ དང༌ སྟིང༌ཇུག༌བོ༌ ཨིན༌། ང༌ ནི༌ དག༌ས༌ ཡོད༌, སྔུན༌ལ༌ ཡོད༌པིན༌ ཡང༌ ཡོང༌ཅེས༌ཅན༌ དང༌ ཀུན༌ཝང༌ དཀོན༌མཆོག༌ ཨིན༌།
REV.1.9	ཡེ༌ཤུ༌ མ༌ཤི༌ཀའེ༌ཀ༌ དད༌པ༌ ཡོད༌ཅེས༌པོའེ༌, ཁྱོ༌ཞ༌གུན༌ནི༌ སྡུག༌སྔལ༌, དཀོན༌མཆོག༌གི༌ རྒྱལ༌སྲིད༌ དང༌ ཟོད༌སེམས༌ ཉམ༌པོ༌ སྡུག༌སྔལ༌ ཁུར༌ཅེས༌སི༌ ནང༌ང༌ ང༌ ཡོ༌ཧཱ༌ནན༌ ཁྱོ༌ཞའེ༌ སྤུན༌ དང༌ ཕྲོ༌པ༌ ཨིན༌། ངའེ༌ དཀོན༌མཆོག༌གི༌ བཀའ༌ ཤད༌ཅེས༌ དང༌ ཡེ༌ཤུའི༌ སྐོར༌ལ༌ སྤང༌པོ༌ ཏང༌ཅེས༌པོའེ༌, ངའ༌ ཆད༌པ༌ ཏངས༌ཏེ༌ ཚོ༌ལིང༌
REV.1.10	ཟ༌ཉི༌མ༌, གཙོ༌བོའེ༌ ཞག༌ག༌ ངའེ༌ཀ༌ དཀོན༌མཆོག༌གི༌ དམ༌པའེ༌ ཐུག༌ཉིད༌ བབས༌ས༌ ཛད༌ཏེ༌ ངའེ༌ ང༌རང༌ངི༌ རྒྱབ༌ནེ༌ ཏུང༌སྐད༌ ཙོགས༌ སྐད༌ ཀྲག༌པོ༌ཞིག༌ ཚོར༌། 
REV.1.11	ཡང༌ ཏེ༌ སྐད༌པོའེ༌ ངའ༌ མོལ༌ལ༌རག༌, "ཁྱོ༌རང༌ངི༌ ཐོང༌ཅེས༌ཅན༌གུན༌ སྲིལ༌ཁན༌ནི༌ ཤོག༌ལོག༌གི༌ཀ༌ བྲིས༌ཏེ༌ ཨེ༌ཕེ༌སུས༌, སྨིར༌ནཱ༌, པེར༌ག༌མུམ༌, ཐི༌འ༌ཏི༌རཱ༌, སཱར༌དིས༌, ཕི༌ལ༌དེལ༌ཕི༌ཨཱ༌ དང༌ ལ༌འོ༌དོ༌ཀིའེ༌ ཆོས༌ཚོགས༌ རྡུན༌ཀོའ༌ ཀོལ༌།"
REV.1.12	ངའེ༌ ངའ༌ ཞལ༌ཏ༌ སལ༌ཁན༌བོའ༌ ལྟ༌ཅེས༌ལ༌ རྒྱུར༌ར༌ཅིག༌, ངའ༌ སེར༌རི༌ འོད༌སྟགས༌ རྡུན༌ ཐོང༌། 
REV.1.13	ཡང༌ ངའེ༌ ཏེ༌ འོད༌སྟགས༌གུན༌ནི༌ ཕྲོ༌ནེ༌ "མི༌རིགས༌སི༌བུ༌ ཙོགས༌ཤིག༌,"
REV.1.14	ཁོང༌ངི༌ དབུ༌ དང༌ དབུ༌སྲ༌བོ༌, བལ༌ ཡ༌ ཁ༌ ཀར༌པོ༌ ཙོགས༌, ཡང༌ ཁོང༌ངི༌ སྕན༌བོ༌ མེ༌ ཀྲག༌པོ༌ བར༌ཁན༌ ཙོགས༌ དུག༌། 
REV.1.15	ཁོང༌ངི༌ ཞབས༌པོ༌, མེ༌ ནང༌ང༌ བར༌ཁན༌ནི༌ ར༌གན༌ ཙོགས༌ ལྡང༌ཤན༌ ཐོང༌དུག༌, ཡང༌ ཁོང༌ངི༌ སུང༌སྐད༌པོ༌ ཆུ༌ ཀྲག༌པོ༌ རྒྱུག༌ཁན༌ནི༌ སྐད༌ ཙོགས༌ རག༌། 
REV.1.16	ཁོང༌ངི༌ ཆག༌ ཡས༌པའེ༌ ནང༌ང༌ སྐར༌མ༌ རྡུན༌ ནམས༌ཏེ༌ དུག༌, ཡང༌ ཁོང༌ངི༌ ཞལ༌ནེ༌ ཁའ༌ ཉིས༌ཅན༌ནི༌ ར༌འི༌ ནོན༌པོ༌ བིང༌དུག༌། ཁོང༌ངི༌ ཞལ༌དོང༌བོ༌ ཉིང༌གུང༌ངི༌ ཉི༌མའེ༌ འོད༌ཟེར༌ ཙོགས༌ དུག༌།
REV.1.17	ཁོང༌ ཇལ༌ལ༌ཅིག༌, ང༌ ཁོང༌ངི༌ ཞབས༌སི༌ དུན༌ལ༌ ཤི༌ཁན༌ ཙོགས༌ལ༌ གྱེལ༌སོང༌། ཨིན༌ནའང༌ ཁོང༌ངི༌ ཁོང༌རང༌ངི༌ ཆག༌ ཡས༌པ༌བོ༌ ངའེ༌ཀ༌ བོར༌ར༌ ཛད༌ཏེ༌ མོལས༌, "ཇིགས༌ མ༌ཇིགས༌! ང༌ ནི༌ དང༌པོ༌ དང༌ སྟིང༌ཇུག༌པོ༌ ཨིན༌། 
REV.1.18	ང༌ སྲོག༌ སལ༌ཁན༌བོ༌ ཨིན༌, ང༌ ཤི༌ཏེ༌ མེད༌པིན༌, ཏ༌ ལྟོས༌, ང༌ དུས༌རྒྱུན༌ནེ༌རྒྱུན༌ནི༌ ཕིའ༌ སོན༌ཏེའ༌ ལུས༌ཨིན༌; ཡང༌ ཤི༌ཅེས༌ དང༌ ཤི༌ཁན༌གུན༌ནི༌ ནས༌སའེ༌ཀ༌ ངའ༌ ཝང༌ ཡོད༌།
REV.1.19	ཁྱོ༌རང༌ངི༌ ཐོང༌ཁན༌ - དག༌ས༌ བྱུང༌ཨིན༌ ཡོད༌ཁན༌ དང༌ སྟིང༌ནེ༌ བྱུང༌ཅེས༌ཅན༌ གུན༌ བྲིས༌། 
REV.1.20	ཁྱོ༌རང༌ངི༌ ངའེ༌ ལག༌པ༌ ཡས༌པའེ༌ ནང༌ང༌ ཡོད༌ཁན༌ནི༌ སྐར༌མ༌ དུན༌ ཐོང༌ཁན༌ དང༌ སེར༌རི༌ འོད༌སྟགས༌ རྡུན༌ནི༌ སང༌ཝ༌བོ༌ འི༌བོ༌ ཨིན༌: སྐར༌མ༌ རྡུན༌ཀོ༌ ནི༌, ཏེ༌ ཆོས༌ཚོགས༌ རྡུན༌ནི༌ ཕོ༌ཉ༌གུན༌ ཡང༌ འོད༌སྟགས༌ རྡུན༌ཀོ༌ ནི༌, ཏེ༌ ཆོས༌ཚོགས༌ རྡུན༌བོ༌ ཨིན༌།
REV.2.1	ཨེ༌ཕེ༌སུས༌སི༌ ནང༌ང༌ ཡོད༌ཁན༌ནི༌ ཆོས༌ཚོགས༌སི༌ ཕོ༌ཉའ༌ འི༌བོ༌ བྲིས༌།
REV.2.1	"འི༌ ལོན༌བོ༌ ལག༌པ༌ ཡས༌པའེ༌ ནང༌ང༌ སྐར༌མ༌ རྡུན༌ ཁུར༌ཏེ༌ སེར༌རི༌ འོད༌སྟགས༌ རྡུན༌ནི༌ ཕྲོའ༌ གྲུལ༌ཨིན༌ ཡོད༌ཁན༌ནི༌ ཆོགས༌ནེ༌ ཨིན༌། 
REV.2.2	ཁྱོ༌ཞའེ༌ ཀགས༌པོའེ༌ སྐབས༌ལ༌ རྩོན༌གྲུས༌ སྲན༌ཏྲེ༌ ཡང༌ སྙིང༌རུས༌ ཉམ༌པོ༌ ལས༌ ཅོ༌ཅེས༌གུན༌ ངའ༌ རྒྱུས༌ཡོད༌། ཁྱོ༌ཞའེ༌ མི༌ ངན༌པ༌གུན༌ ཐག༌ མ༌ཐུབ༌ཁན༌བོའང༌, ང༌ རྒྱུས༌ཡོད༌, ཀ༌གུན༌ནི༌ ཡེ༌ཤུའི༌ སྐུ༌ཚབས༌ ཨིན༌ ཟེར༌རད༌ ཨིན༌ནའང༌ མ༌ནོག༌། ཁྱོ༌ཞའེ༌ སྟག༌ཅད༌ ཅོས༌ཏེ༌ ཏེ༌གུན༌ ཟུན༌བ༌ ཨིན༌ཁན༌བོ༌ ཤེས༌ཏེ༌ ཨིན༌ནོག༌། 
REV.2.3	ཁྱོ༌ཞའེ༌ ངའེ༌ ཕིའ༌ ཟོད༌པ༌ ཉམ༌པོ༌ བར༌དོ༌ ཁུར༌ཨིན༌ ཡང༌ ང༌ ཕང༌ མ༌ཕང༌ང༌ ངའེ༌ རྒྱབ༌ནེ༌ གྲུལས༌།
REV.2.4	ཨིན༌ནའང༌ ཁྱོ༌ཞ༌གུན༌ནི༌ ང༌ གོ༌མ༌ ཙོགས༌སི༌ བྱམས༌པ༌ མི༌ཅོ༌ཅེས༌སི༌ ཕིའ༌ ངའེ༌ ཁྱོ༌ཞུའ༌གུན༌ནི༌ རྒྱབ༌གལ༌ལ༌ སྐྱོན༌ ཀལ༌ལད༌། 
REV.2.5	ཁྱོ༌ཞ༌གུན༌ མ༌ ཐོན༌པོ༌ནེ༌ བུད༌ཏེ༌ ཨིན༌ཁན༌བོ༌ ཨིད༌ཏུ༌ ཅོས༌། གྱོད༌པ༌ ཅོས༌ཤིག༌, ཡང༌ སྔུན༌མ༌ ཙོགས༌ལ༌ ལས༌གུན༌ ཅོ༌ཤིག༌། གལ༌ཏེས༌ གྱོད༌པ༌ མ༌ཅོ༌ན༌, ང༌ ཡོངས༌ཏེ༌ ཁྱོ༌ཞ༌གུན༌ནི༌ འོད༌སྟགས༌པོ༌ ཆོས༌ཚོགས༌སི༌ ཕྲོའེ༌ ནས༌སའེ༌ ཀ༌ནེ༌ ཐེན༌ཨིན༌། 
REV.2.6	ཨིན༌ནའང༌ ཁྱོ༌ཞ༌གུན༌ནི༌ ནི༌ཀོ༌ལ༌འི༌པ༌གུན༌ནི༌ ལས༌ ངན༌པ༌གུན༌ལ༌ ནཕ༌རད༌ ཅོ༌རུག༌, ངེའང༌ ཏེ༌བོའ༌ ནཕ༌རད༌ ཅོའད༌, ཏེ༌ ལས༌པོའ༌ སྟོད༌པ༌ ཐོབ༌ཅེས༌སི༌ འོས༌པ༌ ཨིན༌ནོག༌།
REV.2.7	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌། དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌། རྒྱལ༌ཁའ༌ ཐོབ༌ཁན༌གུན༌ལ༌ དཀོན༌མཆོག༌གི༌ ཚས༌སི༌ ནང༌ང༌ སྐྱེ༌ཁན༌ནི༌, སྲོག༌གི༌ ལྕང༌མའེ༌ ཤིང༌ཏོག༌ ཟའ༌ཅེས༌ལ༌ ཐོབ༌ཏང༌ ངའེ༌ ཏང༌ཨིན༌།
REV.2.8	འི༌ ཨི༌གེ༌བོ༌ སྨིར༌ནཱའེ༌ ནང༌ང༌ ཡོད༌ཁན༌ ཆོས༌ཚོགས༌སི༌ ཕོ༌ཉ༌ བྲིས༌།
REV.2.8	འི༌ ལོན༌བོ༌ དང༌པོ༌ དང༌ སྟིང༌ཇུག༌ ཨིན༌ཁན༌ ཡང༌ ཤི༌ཏེ༌ མེད༌པིན༌ ཨིན༌ནའང༌ ཏ༌ དག༌ས༌ སོན༌པོ༌ ཡོད༌ཁན༌བོའེ༌ ཆོགས༌ནེ༌ ཨིན༌། 
REV.2.9	ཁྱོ༌ཞ༌གུན༌ལ༌ སྡུག༌སྔལ༌ དང༌ སྡུག༌པོ༌ ཡོད༌ཁན༌བོ༌ ང༌ རྒྱུས༌ཡོད༌, ཨིན༌ནའང༌ སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཆུག༌པོ༌ དུག༌། ཁོ༌རང༌གུན༌ལ༌ ཡ༌ཧུ༌དཱ༌པ༌ ཟེར༌ཁན༌གུན༌ནི༌, ཁྱོ༌ཞ༌གུན༌ནི༌ སྤྱོད༌པའེ༌ སྐོར༌ལ༌ ངན༌པ༌ ཟེར༌ཁན༌བོའང༌ ང༌ རྒྱུས༌ཡོད༌། ཁོང༌གུན༌ དཀོན༌མཆོག༌གི༌ མན༌པ༌, ཤེ༌ཏན༌ནི༌ ཆོས༌ཚོགས༌ ཨིན༌ནོག༌། 
REV.2.10	ཁྱོ༌ཞ༌གུན༌ལ༌ སྡུག༌སྔལ༌ ཐོང༌ཅེས༌ཅན༌བོའ༌ མ༌ཇིགས༌ཤིག༌། ངའེ༌ ཟེར༌རད༌, རྡུད༌དི༌ གོ༌བའེ༌ ཁྱོ༌ཞ༌གུན༌ནི༌ དད༌པའ༌ སྟག༌ཅད༌ ཅོ༌ཅེས༌སི༌ ཕིའ༌ ཁྱོ༌ཞའ༌ ཙོན༌ཁང༌ངི༌ ནང༌ང༌ ཀག༌ཨིན༌, ཡང༌ ཁྱོ༌ཞའ༌, ཞག༌མ༌ རྕུ༌ ཚག༌པ༌ ནགས༌ སྟན༌ཨིན༌། ཤི༌ཅེས༌ ཡོད༌ནའང༌ གལ༌ཏེས༌ ཁྱོ༌ཞ༌གུན༌ དད༌པའེ༌ ནང༌ང༌ སྟན༌པོ༌ དུག༌ན༌, ངའེ༌ ཁྱོ༌ཞ༌གུན༌ལ༌ ཐའ༌མེད༌པའེ༌ མི༌ཚེའེ༌ ཐོར༌ཤོག༌པོ༌ ཏང༌ཨིན༌།
REV.2.11	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌བོ༌ ཉོན༌ཤིག༌། རྒྱལ༌ཁའ༌ ཐོབ༌ཁན༌གུན༌ལ༌ ཤི༌ཅེས༌ ཉིས༌པ༌ ཟེར༌ཁན༌ནི༌ ཐའ༌མེད༌པའེ༌ ཆད༌པ༌ ཕོག༌ཅེས༌སི༌ ཐོང༌ངོམས༌ མི༌ཡོང༌།
REV.2.12	འི༌ ཨི༌གེ༌བོ༌ པེར༌ག༌མུམ༌མི༌ ཆོས༌ཚོགས༌སི༌ ཕོ༌ཉ༌ བྲིས༌།
REV.2.12	འི༌ ལོན༌བོ༌, ཁའ༌ ཉིས༌ཅན༌ནི༌ ར༌འི༌ ནོན༌པོ༌ ཨིན༌ཁན༌བོའེ༌ ཆོགས༌ནེ༌ ཨིན༌། 
REV.2.13	ཁྱོ༌ཞའ༌ དུགས༌ཏེ༌ ཡོད༌སའེ༌ ནས༌སའ༌ ཤེ༌ཏན༌ནི༌ ཁྲིས༌སི༌ ས༌ཀྱད༌ ཨིན༌ཁན༌བོ༌ ང༌ རྒྱུས༌ཡོད༌། ཤེ༌ཏན༌ནི༌ ཝང༌སྲུལ༌ཁན༌ ཁྱོ༌ཞའེ༌ རྒྱལ༌སའེ༌ ནང༌ང༌ ངའེ༌ ཨིད༌ཤེས༌ཅན༌ནི༌ སྤང༌པོ༌ ཨན༌ཏི༌པས༌ སད༌ཏེའང༌, ཁྱོ༌ཞ༌གུན༌ནི༌ ངའེ༌ཀ༌ ཨིད༌ཤེས༌ ཡོད༌ཁན༌བོ༌ ཕང༌ མ༌ཕངས༌།
REV.2.14	ཨིན༌ནའང༌ ངའ༌ ཁྱོ༌ཞའེ༌ རྒྱབ༌གལ༌ལ༌ སྐྱོན༌ ཀལ༌ཅེས༌ ཁ༌ཅིག༌ ཡོད༌། ཁྱོ༌ཞའེ༌, ལུང༌སྟོན༌པ༌ བཱ༌ལའམ༌མི༌ སླབ༌བྱ༌ ཏང༌ཁན༌ ཕྲོ༌པ༌ ཁ༌ཅིག༌གི༌ རྒྱབ༌གལ༌ ཅོའ༌ མི༌རུག༌། བཱ༌ལའམ༌མི༌ རྒྱལ༌པོ༌ བ༌ལག༌ག༌ ཨིས༌ར༌ཨེལ༌པ༌གུན༌ལ༌ སྐུན༌དྲ༌ ཆོད༌པ༌ ཕུལ༌ཁན༌ནི༌ ཟན༌གུན༌ ཟའ༌ཅེས༌ དང༌ ལུས༌བྲེལ༌ ངན༌པ༌ ཅོ༌ཅུགས༌ཏེ༌ སྡིག༌པའེ༌ ནང༌ང༌ གྱེལ༌ ཅུག༌ཅེས༌པོ༌ སླབས༌། 
REV.2.15	ཏེན༌ན༌ ཙོགས༌ལ༌, ཁྱོ༌ཞ༌གུན༌ནི༌ ཕྲོའ༌ ནི༌ཀོ༌ལ༌འི༌པ༌གུན༌ནི༌ སླབ༌ཁན༌ནི༌ ལམ༌ ངན༌པའེ༌ཀ༌ གྲུལ༌ཁན༌ རིག༌གའང༌ ཡོད༌ཏེ༌ ཨིན༌ནོག༌། 
REV.2.16	གྱོད༌པ༌ ཅོས༌ཤིག༌, ཏེ༌ མན༌ན༌ ང༌ གྱོགས༌པ༌ ཁྱོ༌ཞ༌གུན༌ནི༌ཀ༌ ཡོངས༌ཏེ༌ ངའེ༌ ཁའེ༌ ནང༌ནེ༌ བིང༌ཁན༌ནི༌ ར༌འི༌ ཉམ༌པོ༌ ཏེ༌གུན༌ནི༌ རྒྱབ༌གལ༌ལ༌ ནོལ༌ཨིན༌།
REV.2.17	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌། རྒྱལ༌ཁའ༌ ཐོབ༌ཁན༌གུན༌ལ༌ ངའེ༌ སང༌ཝའེ༌ ཏ༌གི༌ དང༌ མིང༌ སོ༌མ༌ སྐོས༌ཁན༌ནི༌ རྡོའ༌ ཀར༌པོ༌ ཏང༌ཨིན༌, ཏེན༌ན༌ རྡོའ༌ ཐོབ༌ཁན༌བོའ༌ མན༌པ༌ ཡང༌སུའང༌ ཏེ༌ མིང༌བོ༌ མི༌ཤེས༌།
REV.2.18	འི༌ ཨི༌གེ༌བོ༌ ཐི༌འ༌ཏི༌རཱའི༌ ཆོས༌ཚོགས༌སི༌ ཕོ༌ཉ༌ བྲིས༌།
REV.2.18	འི༌ ལོན༌བོ༌, དཀོན༌མཆོག༌གི༌ བུ༌ཚ༌ ཀ༌བོའེ༌ མིག༌གུན༌ མེལ༌ཇབ༌ ཙོགས༌ ཡང༌ རྐང༌པ༌གུན༌, ལག༌ལག༌ ར༌གན༌ ཙོགས༌ ཡོད༌ཁན༌བོའེ༌ ཆོགས༌ནེ༌ ཨིན༌། 
REV.2.19	ཁྱོ༌ཞ༌གུན༌ནི༌ གཅེས༌པ༌, དད༌པ༌, ཞབ༌སྟོག༌ ཅོ༌ཅེས༌, ཡང༌ སྙིང༌རུས༌ ཉམ༌པོ༌ ལས༌ ཅོ༌ཁན༌གུན༌ ང༌ རྒྱུས༌ཡོད༌, ཀ༌གུན༌ ཁྱོ༌ཞ༌གུན༌ནི༌ དག༌ས༌ སྔུན༌ནི༌ སང༌ མང༌ང༌ ཅོ༌ཨིན༌ ཡོད༌ཏེ༌ ཨིན༌ནོག༌།
REV.2.20	ཨིན༌ནའང༌ ངའ༌ ཁྱོ༌ཞ༌གུན༌ནི༌ རྒྱབ༌གལ༌ལ༌ སྐྱོན༌ ཀལ༌ཅེས༌ རིག༌གའང༌ ཡོད༌: ཁྱོ༌ཞ༌གུན༌ནི༌ ལུང༌སྟོན༌མ༌ ཨིན༌ ཟེར༌ཁན༌ནི༌ བུ༌མོ༌ ཡེ༌ཟི༌བེལ༌ལི༌ རྒྱབ༌གལ༌ ཅོའ༌ མི༌རུག༌། ཁོ༌རང༌ངི༌ སླབ༌བྱ༌ རྒྱུད༌ཏེ༌, ཁོའེ༌ ངའེ༌ ཞབ༌སྟོག༌པ༌གུན༌ལ༌ ལུས༌བྲེལ༌ ངན༌པ༌ ཅོ༌ཅེས༌ དང༌ སྐུན༌དྲ༌ ཆོད༌པ༌ ཕུལ༌ཁན༌གུན༌ ཟའ༌ཅེས༌ སླབས༌ཏེ༌, སྡིག༌པའེ༌ ཆོགས༌ལ༌ ཁྲིད༌ཏེ༌ ཁྱེར༌དུག༌། 
REV.2.21	ངའེ༌ ཏེ༌ བུ༌མོ༌བོའ༌ གྱོད༌པ༌ ཅོ༌ཅེས༌སི༌ སྐབས༌ ཏངས༌པིན༌, ཨིན༌ནའང༌ ཁོའ༌ གྱོད༌པ༌ ཅོ༌ཉིན༌ མི༌དུག༌པིན༌། 
REV.2.22	ཏེན༌ན༌བོའེ༌ཕིའ༌ ངའེ༌ ཏེ༌ བུ༌མོ༌བོའ༌ ཟུ༌མོ༌ ཡོང༌ཅུག༌ཨིན༌, ཡང༌ གལ༌ཏེས༌ ཏེ༌ བུ༌མོ༌ ཉམ༌པོ༌ ལུས༌བྲེལ༌ ཅོ༌ཁན༌གུན༌ནི༌ གྱོད༌པ༌ མ༌ཅོ༌ན༌, ཁོང༌གུན༌ནའང༌ སྲན༌ཏྲེ༌ ནགས༌བར༌དོ༌ ཐོང༌ཨིན༌། 
REV.2.23	ངའེ༌ ཏེ༌ བུ༌མོའེ༌ སློབ༌ཕྲུག༌གུན༌ལ༌ ཆད༌པ༌ ཏངས༌ཏེ༌ ཤི༌ཅུག༌ཨིན༌། ཏེ༌ནེ༌ ང༌, སྙིང༌ དང༌ སམ༌བ༌ གུན༌ལ༌ སྟག༌ཅད༌ ཅོ༌ཁན༌ ཡང༌ ཚང༌མ༌ལ༌ རང༌རང༌ངི༌ ལས༌སི༌ ནང༌ཞིན༌ བྲས༌བུ༌ ཏང༌ཁན༌ ཨིན༌ཁན༌བོ༌ ཆོས༌ཚོགས༌གུན༌ནི༌ ཧ༌གོ༌ ཐུབ༌ཨིན༌། 
REV.2.24	ཨིན༌ནའང༌ ཐི༌འ༌ཏི༌རཱའི༌ ཆོས༌ཚོགས༌སི༌ ནང༌ང༌ ཡེ༌ཟི༌བེལ༌ལི༌ སླབ༌བྱ༌གུན༌ནི༌ ལམ༌མི༌ཀ༌ མ༌གྲུལ༌ཁན༌ ཡང༌, ཤེ༌ཏན༌ནི༌ སང༌ཝའེ༌ སླབ༌བྱ༌ ཨིན༌ ཟེར༌ཁན༌ནི༌ ཐོང༌ངོམས༌ མ༌ཆའ༌ ལུས༌ཏེ༌ ཡོད༌ཁན༌གུན༌ལ༌ ངའེ༌ འི༌ སང༌ མང༌ང༌ ཅོ༌ཅེས༌ལ༌ ཟེར༌ར༌མེད༌, 
REV.2.25	ཀ༌བོ༌ ང༌ ཡོང༌ཡོང༌ ཚོག༌པ༌ ངའེ༌ ནང༌ང༌ དད༌པ༌ སྟན༌པོ༌ བོར༌།
REV.2.26	སྟིང༌ཇུག༌ ཚག༌པ༌ ངའེ༌ སླབ༌བྱའ༌ ཁའ༌ཉན༌ཁན༌གུན༌ལ༌ རྒྱལ༌ཁའ༌ ཐོབ༌ཨིན༌། ངའེ༌ ཏེ༌གུན༌ལ༌ མིར༌རྒྱུད༌ ཚང༌མའེ༌ཀ༌ ཝང༌ཆ༌ ཏང༌ཨིན༌།
REV.2.27	"ཏེ༌གུན༌ནི༌ ལྕགས༌སི༌ བེར༌ག༌ ཉམ༌པོ༌ ཝང༌སྲུལ༌ཏེ༌
REV.2.27	ཛ༌མ༌ ཙོགས༌ལ༌ ཏུམ༌པ༌ཏུམ༌པའེ༌ ནང༌ང༌ ཅག༌ཨིན༌"
REV.2.28	ཁོང༌གུན༌ལ༌ ཏེན༌ན༌ ཙོགས༌སི༌ ཝང༌ཆའ༌ ཐོབ༌ཨིན༌ ཀ༌ཟུག༌གི༌ ངའ༌, ང༌རང༌ངི༌ ཡབ༌བི༌ ཀ༌ནེ༌ ཐོབ༌ཏེ༌ ཨིན༌། ངའེ༌ ཏེ༌གུན༌ལ༌ ནམ༌ལངས༌སི༌ སྐར༌མའང༌ ཏང༌ཨིན༌། 
REV.2.29	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།
REV.3.1	འི༌ ཨི༌གེ༌བོ༌ སཱར༌དིས༌སི༌ ཆོས༌ཚོགས༌སི༌ ཕོ༌ཉ༌ བྲིས༌།
REV.3.1	འི༌ ལོན༌བོ༌, དཀོན༌མཆོག༌གི༌ ཐུག༌ཉིད༌ རྡུན༌ དང༌ སྐར༌མ༌ རྡུན༌ནི༌ཀ༌ ཝང༌ ཡོད༌ཁན༌ནི༌ ཆོགས༌ནེ༌ ཨིན༌། ཁྱོ༌ཞ༌གུན༌ནི༌ ཅོ༌ཁན༌ ཚང༌མ༌ ངའ༌ རྒྱུས༌ཡོད༌, ཞན༌མ༌གུན༌ནི༌ ཁྱོ༌ཞའ༌ དད༌པའེ༌ ནང༌ང༌ སོན༌པོ༌ ཨིན༌ཁན༌ ཐེའ༌ནའང༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཤི༌ཏེ༌ ཨིན༌ནོག༌། 
REV.3.2	ཉིད༌ནེ༌ ལོང༌ཤིག༌, ཁྱོ༌ཞ༌གུན༌ནི༌ ནང༌ང༌ ལུས༌ཏེ༌ ཡོད༌ཁན༌ནི༌ དད༌པ༌ ཤི༌ཀྱིས༌ཅན༌བོ༌ སྟན༌པོ༌ ཅོ༌ཤིག༌། ངའེ༌ ཐོང༌ཅེས༌ལ༌ ཁྱོ༌ཞའེ༌ ལས༌ ཅོ༌ཁན༌གུན༌, ངའེ༌ དཀོན༌མཆོག༌ ཐུགས༌ཐད༌ཅེས༌སི༌ ཚད༌ དྲན༌དྲའ༌ སླེབ༌ མ༌ཐུབ༌ཏོག༌། 
REV.3.3	ཨིད༌ཏུ༌ ཅོ༌ཤིག༌, ཁྱོ༌ཞ༌གུན༌ལ༌ ཐོབ༌ཏེ༌ ཡང༌ ཚོར༌ཏེ༌ ཨིན༌ཁན༌ནི༌ སླབ༌བྱ༌བོའི༌ཀ༌ ལག༌ལེན༌ ཅོས༌, ཡང༌ གྱོད༌པ༌ ཅོས༌། གལ༌ཏེས༌ ཁྱོ༌ཞ༌གུན༌ ཉིད༌ མ༌ཚད༌ན༌, ང༌ ཧུན༌མེད༌ལ༌ རྐུན༌མ༌ ཙོགས༌ལ༌ ཁྱོ༌ཞའ༌ ཆད༌པ༌ ཅད༌ད༌ ཡོང༌ཨིན༌, ཨིན༌ནའང༌ ཏེ༌དུས༌པོ༌ ཁྱོ༌ཞའ༌ རྒྱུས༌ མི༌ཆའ༌།
REV.3.4	ཅི༌ཨིན༌ནའང༌, ཁྱོ༌ཞའེ༌ ཆོས༌ཚོགས༌སི༌ ནང༌ང༌ ཏ༌རུང༌ངའང༌ ཁོང༌རང༌གུན༌ནི༌ ཀོས༌ལག༌ག༌ ལས༌ ངན༌པའེ༌ དྲི༌མ༌ ཕོག༌ མ༌ཅུག༌ཁན༌ནི༌ མི༌ ཉུ༌ངུན༌ཞིག༌ དུག༌། ཏེ༌གུན༌ ཀོས༌ལག༌ ཀར༌པོ༌ གོན༌ཏེ༌ ང༌ ཉམ༌པོ༌ གྲུལ༌ཨིན༌, ཅིའ༌ཟེར༌ན༌ ཏེ༌གུན༌ ཏེ༌ རྩི༌ཝའེ༌ འོས༌པ༌ ཨིན༌ནོག༌། 
REV.3.5	རྒྱལ༌ཁའ༌ ཐོབ༌ཁན༌གུན༌ལའང༌ ཟིར༌རྗིད༌ཅན༌ནི༌ ཀོས༌ལག༌ ཀར༌པོ༌བོ༌ སྐོན༌ཨིན༌། ངའེ༌ ཁོང༌གུན༌ནི༌ མིང༌བོ༌ ཐའ༌མེད༌པའེ༌ མི༌ཚེའེ༌ ལྡེབ༌བི༌ ནང༌ནེ༌ མ༌ཤིག༌ག༌ ང༌རང༌ངི༌ ཡབ༌ དང༌ ཁོང༌ངི༌ ཕོ༌ཉ༌གུན༌ནི༌ དུན༌ལ༌ འི༌གུན༌ ངའེ༌ ཨིན༌ ཟེར༌ཏེ༌ ཤད༌ཨིན༌། 
REV.3.6	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།
REV.3.7	འི༌ ཨི༌གེ༌བོ༌ ཕི༌ལ༌དེལ༌ཕི༌ཨཱའེ༌ ཆོས༌ཚོགས༌སི༌ ཕོ༌ཉ༌ བྲིས༌།
REV.3.7	འི༌ ལོན༌བོ༌ དམ༌པ༌ དང༌ དེན༌བ༌ ཨིན༌ཁན༌བོའེ༌ ཆོགས༌ནེ༌ ཨིན༌, ཀ༌བོའེ༌ ལག༌ག༌ རྒྱལ༌པོ༌ དཱ༌བིད༌དི༌ རྒྱལ༌སྲིད༌དི༌ ཀུ༌ལིག༌པོ༌ ཡོད༌། ངའེ༌ ཕེ༌ཁན༌གུན༌ སུའང༌ ཅུག༌ མི༌ཉན༌, ཡང༌ ཅུག༌ཁན༌གུན༌ སུའང༌ ཕེ༌མི༌ཉན༌། 
REV.3.8	ང༌ ཁྱོ༌ཞའེ༌ ལས༌གུན༌ རྒྱུས༌ཡོད༌། ལྟོས༌, ངའེ༌ ཁྱོ༌ཞའེ༌ དུན༌ལ༌ སྒོ༌ཞིག༌ ཕེས༌ཏེ༌ ཡོད༌, ཀ༌བོ༌ སུའང༌ ཅུག༌ མི༌ཉན༌། ཁྱོ༌ཞ༌གུན༌ ཤེད༌མེད༌ ཨིན༌ནའང༌ ཏ༌རུང༌ངའང༌ ངའེ༌ སླབ༌བྱ༌གུན༌ལ༌ ལག༌ལེན༌ ཅོས༌ཏེ༌ ངའེ༌ཀ༌ དད༌པ༌ ཅོའ༌མེད༌ མ༌ཟེར༌ཁན༌བོའང༌ ང༌ རྒྱུས༌ཡོད༌། 
REV.3.9	ལྟོས༌ཤིག༌, དཀོན༌མཆོག༌གི༌ མི༌ ཨིན༌ ཟེར༌ཁན༌ནི༌ ཡ༌ཧུ༌དཱ༌པ༌གུན༌ ཟུན༌ཇན༌ ཨིན༌ནོག༌, ཁོང༌གུན༌ དཀོན༌མཆོག༌གི༌ མན༌པ༌, ཤེ༌ཏན༌ནི༌ ཆོས༌ཚོགས༌ནེ༌ ཨིན༌ནོག༌། ངའེ༌ ཁོང༌གུན༌ལ༌ ཁྱོ༌ཞ༌གུན༌ནི༌ རྐང༌པའེ༌ཀ༌ གྱེལ༌ཏེ༌ ཁྱོ༌ཞ༌གུན༌ ངའེ༌ གཅེས༌པ༌ ཅོ༌ཁན༌ནི༌ མི༌གུན༌ ཨིན༌ ཟེར༌ཅུག༌ཨིན༌། 
REV.3.10	ཟོད༌པ༌ ཉམ༌པོ༌ ཁྱོ༌ཞ༌གུན༌ནི༌ སྡུག༌སྔལ༌གུན༌ ཁུར༌ཏེ༌ ངའེ༌ བཀའ༌ ཏང༌ཁན༌གུན༌ ཉན༌ པ༌སང༌, ངའེ༌ ཁྱོ༌ཞ༌གུན༌ ཏེ༌ ཚོད༌ལྟའེ༌ དུས༌པོའེ༌ ནང༌ནེ༌ སྐྱོབ༌ཨིན༌, ཀ༌བོ༌ ཇིག༌རྟེན༌ གང༌པོའེ༌ དད༌པ༌ མེད༌ཁན༌ ཚང༌མའ༌, ཚོད༌ལྟ༌ཅེས༌ལ༌ ཡོང༌ཨིན༌།
REV.3.11	ང༌ མ༌ གྱོགས༌པ༌ ཡོང༌ཨིན༌; ཁྱོ༌ཞ༌གུན༌ནི༌ ཐོར༌ཤོག༌པོ༌ སུ༌ཞིག༌གིའང༌ ཀོགས༌ཏེ༌ ཁྱེར༌ མི༌ཉན༌ཅེས༌ལ༌ རང༌ངི༌ དད༌པ༌བོ༌ སྲན༌ཏྲེ༌ ཟུམས༌ཏེ༌ བོར༌ཤིག༌། 
REV.3.12	རྒྱལ༌ཁའ༌ ཐོབ༌ཁན༌གུན༌ དཀོན༌མཆོག༌གི༌ ཆོད༌ཁང༌ངི༌ ནང༌ང༌ ཀ༌ ཙོགས༌ རྒྱུར༌ཨིན༌, ཡང༌ ཁོང༌གུན༌ ཏེ༌ནང༌ནེ༌ མ༌ནེ༌ བིངས༌ཏེ༌ ཆ༌ མི༌གོས༌། ངའེ༌ དཀོན༌མཆོག༌གི༌ ཚན༌ ཡང༌ དཀོན༌མཆོག༌གི༌ རྒྱལ༌ས༌, ཡེ༌རུ༌ཤ༌ལེམ༌ སོ༌མའེ༌ མིང༌བོ༌ ཏེ༌གུན༌ནི༌ཀ༌ བྲི༌ཨིན༌, ཀ༌བོ༌ ནམ༌ཁའ༌ནེ༌ ངའེ༌ དཀོན༌མཆོག༌ནེ༌ བབས༌ཤེས༌ ཨིན༌ནོག༌། ངའེ༌ ཁོང༌གུན༌ནི༌ཀ༌ ང༌རང༌ངི༌ མིང༌ སོ༌མ༌བོའང༌ བྲི༌ཨིན༌། 
REV.3.13	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།
REV.3.14	འི༌ ཨི༌གེ༌བོ༌ ལ༌འོ༌དོ༌ཀིའེ༌ ཆོས༌ཚོགས༌སི༌ ཕོ༌ཉ༌ བྲིས༌།
REV.3.14	འི༌ ལོན༌བོ༌ ང༌ ཨ༌མེན༌ ཟེར༌ཁན༌, ཡང༌ན༌ དཀོན༌མཆོག༌གི༌ ཞལ༌ཆད༌གུན༌ གྲུབ༌ཅུག༌ཁན༌ནི༌ ཆོགས༌ནེ༌ ཨིན༌། ང༌ ནི༌ དཀོན༌མཆོག༌གི༌ ཨིད༌ཤེས༌ཅན༌ དང༌ དྲང༌པོ༌ སྤང༌པོ༌བོ༌ ཨིན༌, ཡང༌ ང༌ རྒྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛད༌ཏེ༌ ཨིན༌། 
REV.3.15	ང༌ ཁྱོ༌ཞའེ༌ ལས༌གུན༌ནི༌ སྐོར༌ རྒྱུས༌ཡོད༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཚན༌ཏེ༌ ཡ༌ གྲང༌མོ༌ མི༌དུག༌། ངའེ༌ ཁྱོ༌ཞ༌གུན༌ ཚན༌ཏེ༌ ཡ༌ གྲང༌མོ༌ ཅིག༌ཅིག༌པོ༌ ཨིན༌ཅེས༌སི༌ དོད༌པ༌ ཅོའད༌། 
REV.3.16	ཁྱོ༌ཞ༌གུན༌ མ༌ལ༌མུ༌ལེ༌ ཨིན༌ཅེས༌པོའེ༌ ༼ཚན༌ཏེ༌ ཡ༌ གྲང༌མོ༌ མེད༌ཁན༌༽ ངའེ༌ ཁྱོ༌ཞ༌གུན༌ ང༌རང༌ངི༌ ཁའ༌ནེ༌ སྐྱུག༌ཨིན༌། 
REV.3.17	ཁྱོ༌ཞའེ༌ ཟེར༌ར༌ནོག༌, "ང༌ ཆུག༌པོ༌ ཨིན༌, ངའེ༌ ནོར༌ མང༌པོ༌ སགས༌ཏེ༌ ཡོད༌ པ༌སང༌, ངའ༌ ཅའང༌ གོས༌སྡོམ༌ མེད༌," ཨིན༌ནའང༌ ཁྱོ༌ཞ༌གུན༌ ནགས༌ཅན༌ ནས༌ལུག༌གི༌ ནང༌ང༌, སྡིག༌པ༌རིག༌, ཞ༌ར༌ དང༌, ལྗེར༌ཉལ༌ ཨིན༌ཁན༌བོ༌ རྒྱུས༌ མེད༌པ༌ ཨིན༌ནོག༌། 
REV.3.18	ངའེ༌ ཁྱོ༌ཞ༌གུན༌ལ༌ ཁ༌ད༌ ཏང༌ངད༌, དཀོན༌མཆོག༌གི༌ སྐུན༌དུན༌ལ༌ ཁྱོ༌ཞ༌གུན༌ དེན༌བའ༌ ཆུག༌པོ༌ རྒྱུར༌ཅེས༌སི༌ ཕིའ༌ ངའེ༌ ཀ༌ནེ༌ མེའེ༌ ནང༌ང༌ ལག༌མོ༌ ཅོ༌ཁན༌ནི༌ སེར༌པོ༌ ཉོས༌། རང༌ ལྗེར༌ཉལ༌ལ༌ ལུས༌ཏེ༌ ཁྲེལ༌བ༌ མི༌ཆ༌ཅེས༌སི༌ ཕིའ༌, ཟིར༌རྗིད༌ཅན༌ནི༌ རས༌ ཀར༌པོ༌ གོན༌ཅེས༌ལ༌ ཡང༌ ཐོང༌ ཐུབ༌ཅེས༌སི༌ ཕིའ༌ མིག༌གི༌ ནང༌ང༌ ལུག༌ཅེས༌སི༌ སྨན༌བོ༌ ངའེ༌ ཀ༌ནེ༌ ཉོས༌ཤིག༌།
REV.3.19	ངའེ༌ ཡ༌ཤ༌ ཅོ༌ཁན༌གུན༌ལ༌ ཁའ༌སྐྱེས༌ཏེ༌ སྐྱོང༌ངད༌། ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ སྡིག༌པ༌གུན༌ལ༌ སྙིང༌ངི༌ ཐིལ༌ནེ༌ གྱོད༌པ༌ ཅོ༌ཤིག༌། 
REV.3.20	ལྟོས༌ཤིག༌, ང༌ སྒོའེ༌ཀ༌ དུགས༌ཏེ༌ སྒོ༌ རྡུང༌ཨིན༌ ཡོད༌། གལ༌ཏེས༌ ངའེ༌ སྐད༌ ཚོར༌ཏེ༌ སུ༌ཞིག༌གི༌ སྒོ༌ ཕེ༌ན༌, ང༌ ནང༌ཀུག༌ག༌ ཡོངས༌ཏེ༌ ཁོ༌ ཉམ༌པོ༌ ཟའ༌ཅེས༌ ཟེན༌ ཡང༌ ཁོ༌ ང༌ ཉམ༌པོ༌།
REV.3.21	རྒྱལ༌ཁའ༌ ཐོབ༌ཁན༌གུན༌ལ༌ ང༌རང༌ ཉམ༌པོ༌ ངའེ༌ ཁྲིས༌སི༌ཀ༌ དུག༌ཅེས༌སི༌ རྩི༌ཝ༌ ཏང༌ཨིན༌, ཀ༌ཟུག༌གི༌ ང༌ རྒྱལ༌ཁའ༌ ཐོབ༌ཏེ༌ ངའེ༌ ཡབ༌བི༌ ཞུགས༌ཁྲིས༌སི༌ཀ༌ ཁོང༌ ཉམ༌པོ༌ དུགས༌ཏེ༌ ཡོད༌། 
REV.3.22	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།
REV.4.1	ཏེ༌བོའེ༌ སྟིང༌ནེ༌ ངའེ༌ ནམ༌ཁའེ༌ ནང༌ང༌ ཕེས༌ཏེ༌ ཡོད༌ཁན༌ནི༌ སྒོ༌ཞིག༌ ཐོང༌, ཡང༌ སྔུན༌ལ༌ ཚོར༌ཁན༌ནི༌ ཏུང༌ ཙོགས༌སི༌ སྐད༌པོའེ༌ ངའ༌, "ཀྱེན༌ལ༌ ཡོང༌, ངའེ༌ ཁྱོ༌རང༌ང༌ སྟིང༌ནེ༌ བྱུང༌གོ༌ཤེས༌ཅན༌གུན༌ སྟན༌ཨིན༌" མོལ༌ལ༌རག༌། 
REV.4.2	ཏེན༌ན༌མལ༌ལ༌ དཀོན༌མཆོག༌གི༌ ཐུག༌ཉིད༌ ངའེ༌ཀ༌ བབས༌ཏེ༌ ངའེ༌ ནམ༌ཁའེ༌ ནང༌ང༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌བོ༌ ཐོང༌། 
REV.4.3	ཏེ༌ཀ༌ ཞུགས༌ཏེ༌ ཡོད༌ཁན༌བོ༌ མ༌ ལྡང༌ཤན༌: རིན༌ཅན༌ ཡུ༌ དང༌ ཆུ༌རུ༌ ཙོགས༌ དུག༌, ཡང༌ ཏེ༌ ཞུགས༌ཁྲིས༌པོ༌, རྡོའ༌ རིན༌ཅན༌ ལྗང༌ཁུ༌ ཙོགས༌ ལྡང༌ཤན༌ ཟའ༌ཆུ༌ཐུང༌ངི༌ སྐོར༌ཏེ༌ དུག༌། 
REV.4.4	ཏེ༌ ཞུགས༌ཁྲིས༌པོ༌ ཡང༌ ཁྲིས༌ 24 སྐོར༌ཏེ༌ དུག༌, ཏེ༌གུན༌ནི༌ཀ༌ འུ༌སྐྱོང༌ 24 ཞུགས༌ཏེ༌ ཡོད༌ཁན༌གུན༌ནི༌ ནམ༌ཟའ༌ ཟིར༌རྗིད༌ཅན༌ ཀར༌པོ༌ ཡང༌, ཁོང༌གུན༌ནི༌ གོའེ༌ཀ༌ སེར༌རི༌ ཐོར༌ཤོག༌ ནམས༌ཏེ༌ ཐོང༌། 
REV.4.5	ཡང༌ ཏེ༌ ཞུགས༌ཁྲིས༌པོའེ༌ ཀ༌ནེ༌ སྐམ༌ལྷག༌གི༌ འོད༌ དང༌ བྲུག༌ལྡིར༌ཁན༌ནི༌ སྐད༌ གུན༌ བིང༌དུག༌། ཞུགས༌ཁྲིས༌སི༌ དུན༌ལ༌ ངད༌ཅན༌ བར༌ཨིན༌ ཡོད༌ཁན༌ནི༌ མར༌མེ༌ རྡུན༌ནའང༌ དུག༌, ཀ༌གུན༌ དཀོན༌མཆོག༌གི༌ ཐུག༌ཉིད༌ རྡུན༌བོ༌ ཞུགས༌ཏེ༌ ཨིན༌ནོག༌། 
REV.4.6	ཡང༌ ཏེ༌བོའེ༌ དུན༌ལ༌ ཤེལ༌ལི༌ རྒྱ༌ཚོ༌ཤིག༌ དུག༌, ཀ༌བོ༌ སལ༌པོ༌ ཁྲ༌སལ༌སལ༌ ཐོང༌དུག༌།
REV.4.6	ཏེ༌ ཞུགས༌ཁྲིས༌པོའ༌ སྲོག༌ ཡོད༌ཁན༌ ཞིའི༌ སྐོར༌ཏེ༌ དུག༌, ཏེ༌གུན༌ནི༌ རྒྱབ༌དུན༌ ཉིས༌ཀོ༌ མིག༌གི༌ གངས༌ཏེ༌ དུག༌། 
REV.4.7	ཏེ༌ སྲོག༌ ཡོད༌ཁན༌ དང༌པོ༌བོ༌ སིང༌གེ༌ ཙོགས༌, ཉིས༌པ༌བོ༌ ལང༌ཏོ༌ ཙོགས༌, སུམ༌པ༌བོའེ༌ ལྡོང༌བོ༌ མི༌ ཙོགས༌, ཡང༌ ཞི༌པ༌བོ༌ འུར༌ཁན༌ནི༌ ལྷག༌ ཙོགས༌ དུག༌། 
REV.4.8	སྲོག༌ ཡོད༌ཁན༌ ཞི༌ཀོའ༌ ཤོག༌པ༌ དྲུག༌དྲུག༌ དུག༌, ཏེ༌ ཤོག༌པ༌གུན༌ནི༌ སྟག༌ཡོག༌ ཚང༌མའ༌ མིག༌གི༌ གངས༌ཏེ༌ དུག༌། ཡང༌ ཉིན༌ཚན༌ མེད༌པ༌ ཆད༌མེད༌ལ༌ ཏེ༌གུན༌ནི༌ ཞུ༌རུག༌,
REV.4.8	"དམ༌པ༌, དམ༌པ༌, དམ༌པ༌
REV.4.8	གཙོ༌བོ༌ དཀོན༌མཆོག༌ ཀུན༌ཝང༌ ཨིན༌།
REV.4.8	སྔུན༌ལ༌ ཞུགས༌ཏེ༌ ཡོད༌ཁན༌, དག༌སའང༌ ཞུགས༌ཏེ༌,
REV.4.8	ཡང༌ སྐྱོད༌ཅེས༌ཅན༌ ཨིན༌།"
REV.4.9	ནམ༌ སྲོག༌ ཡོད༌ཁན༌གུན༌ནི༌ ཞུགས༌ཁྲིས༌སི༌ཀ༌ ཞུགས༌ཁན༌ ཀ༌བོ༌ དུས༌རྒྱུན༌ནེ༌རྒྱུན༌ ཞུག༌ས༌ནོག༌ ཁོང༌ང༌ སྟོད༌པ༌, རྩི༌ཝ༌ དང༌, ཐུག༌རྗེ༌ཆེ༌ ཕུལ༌ ཟ༌ནེ༌, 
REV.4.10	འུ༌སྐྱོང༌ 24 བོའེང༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ ཀ༌བོ༌ དུས༌རྒྱུན༌ནེ༌རྒྱུན༌ ཞུག༌ས༌ནོག༌ ཁོང༌ངི༌ དུན༌ལ༌ ཆག༌ཕུལ༌ཨིན༌ ཁོང༌ང༌ ཅོལས༌། ཁོང༌གུན༌ནི༌ རང༌རང༌ངི༌ ཐོར༌ཤོག༌པོ༌ ཞུགས༌ཁྲིས༌སི༌ དུན༌ལ༌ བོར༌ཏེ༌ མོལས༌,
REV.4.11	"ང༌ཞའེ༌ གཙོ༌བོ༌ དང༌ ང༌ཞའེ༌ དཀོན༌མཆོག༌,
REV.4.11	ཉེ༌རང༌ ནི༌ སྤལ༌, རྩི༌ཝ༌ དང༌ ཝང༌ ཐོབ༌ཅེས༌སི༌ འོས༌པ༌,
REV.4.11	ཅིའ༌ཟེར༌ན༌ ཉེ༌རང༌ངི༌ ཅི༌ཚང༌མ༌ ཅོའ༌ ཛད༌ཏེ༌
REV.4.11	ཉེ༌རང༌ངི༌ ཐུག༌གོངས༌ ནང༌ཞིན༌
REV.4.11	ཏེ༌གུན༌ སོན༌པོ༌ ནས༌ཤུག༌ག༌ ཛདས༌།"
REV.5.1	ངའེ༌ ཏེ༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ནི༌ ཆག༌ ཡས༌པའེ༌ ནང༌ང༌, སྲིལ༌ཁན༌ནི༌ སྤེ༌ཆ༌ རྒྱབ༌དུན༌ ཉིས༌ཀོའེ༌ཀ༌ བྲིས༌ཁན༌ དང༌ ཐེ༌ཙེ༌ རྡུན༌ རྒྱབས༌ཏེ༌ ཡོད༌ཁན༌བོ༌ ཐོང༌། 
REV.5.2	ཡང༌ ངའེ༌ ཕོ༌ཉ༌ ཇིགས༌པོ༌ ཞིག༌གི༌ སྐད༌ ཆེན༌མོའེ༌ ནང༌ང༌ མོལ༌ཨིན༌ ཚོར༌, "འི༌ སྲིལ༌ཁན༌ནི༌ སྤེ༌ཆའེ༌ ཐེ༌ཙེ༌གུན༌ ཅགས༌ཏེ༌ ཕེ༌ཅེས༌སི༌ འོས༌པ༌ སུ༌ ཨིན༌?" 
REV.5.3	ཨིན༌ནའང༌ ནམ༌ཁའ༌, ཡ༌ ཇིག༌རྟེན༌ནི༌ཀ༌ དུག༌ཁན༌, ཡ༌ སའེ༌ ཡོག༌ག༌ ཡོད༌ཁན༌ སུ༌ཞིག༌གའང༌ ཏེ༌ སྤེ༌ཆ༌བོ༌ ཕེ༌ ཡ༌ སྟའ༌ མ༌ཉན༌། 
REV.5.4	ང༌ སྲན༌ཏྲེ༌ ངུས༌པིན༌ ཅིའ༌ཟེར༌ན༌ སུ༌ཞིག༌གའང༌, ཏེ༌ སྤེ༌ཆ༌ ཕེ༌ཅེས༌, ཡ༌ སིལ༌ཅེས༌སི༌ འོས༌པ༌ མ༌བིང༌། 
REV.5.5	ཏེ༌ནེ༌ འུ༌སྐྱོང༌གུན༌ནི༌ ཕྲོ༌ནེ༌ ཅིག༌གི༌ ང༌ མོལས༌, "མ༌ངུ༌, ལྟོས༌ ཡ༌ཧུ༌དཱ༌པའེ༌ མི༌རིགས༌སི༌ ནང༌ནེ༌ སིང༌གེ༌ ཟེར༌ཁན༌, རྒྱལ༌པོ༌ དཱ༌བིད༌དི༌ ཕོར༌རྒྱུད༌, རྒྱལ༌ཁའ༌ ཐོབ༌ཁན༌, ཁོང༌ ནི༌ ཐེ༌ཙེ༌ རྡུན༌ཀོ༌ ཅགས༌ཏེ༌ སྤེ༌ཆ༌ ཕེ༌ཅེས༌སི༌ འོས༌པ༌ཅན༌བོ༌ ཞུགས༌ཏེ༌ ཨིན༌ནོག༌"
REV.5.6	ཏེ༌ནེ༌ ང༌ སད༌ཏེ༌ ཡོད༌ཁན༌ ཙོགས༌སི༌ ལུ༌གུ༌ཞིག༌ ཐོང༌, ཁོང༌ ཏེ༌ སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌ 24 ཐའ༌ནེ༌ སྐོར༌ཏེ༌ ཡོད༌ཁན༌ནི༌ ཞུགས༌ཁྲིས༌སི༌ དུན༌ལ༌ ཞངས༌ཏེ༌ དུག༌། ཏེ༌ ལུ༌གུ༌བོའ༌ རཱ༌ཅོ༌ རྡུན༌ དང༌ མིག༌ རྡུན༌ དུག༌, ཀ༌བོ༌ དཀོན༌མཆོག༌གི༌ ཇིག༌རྟེན༌ གང༌པོའེ༌ ནང༌ང༌ ཀལ༌ལ༌ ཛད༌ཁན༌ནི༌ ཐུག༌ཉིད༌ རྡུན༌བོ༌ ཨིན༌ནོག༌། 
REV.5.7	ཏེ༌ ལུ༌གུ༌བོ༌ སྐྱོད༌ཏེ༌ ཞུགས༌ཁྲིས༌སི༌ཀ༌ ཞུགས༌ཁན༌ནི༌ ཆག༌ ཡས༌པ༌ནེ༌, ཏེ༌ སྲིལ༌ཁན༌ནི༌ སྤེ༌ཆ༌བོ༌ ལེནས༌། 
REV.5.8	ཁོང༌ངི༌ སྤེ༌ཆ༌བོ༌ ཁོང༌རང༌ངི༌ ཆག༌ག༌ ནམས༌ས༌ཅིག༌, སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌ 24 གུན༌ནི༌ ལུ༌གུའི༌ དུན༌ལ༌ ཆག༌ཕུལས༌། ཡང༌ ཁོང༌ ཚང༌མའེ༌ ལག༌ག༌ ཏར༌ཅན༌ནི༌ རོལ༌མོ༌ ཡང༌ སྤོས༌ སྐངས༌ཁན༌ནི༌ སེར༌རི༌ གོར༌མོ༌ རིག༌ དུག༌, ཏེ༌ སྤོས༌གུན༌ དཀོན༌མཆོག༌གི༌ མི༌གུན༌ནི༌ སྨོས༌ལམ༌གུན༌ ཨིན༌ནོག༌། 
REV.5.9	ཏེ༌གུན༌ནི༌ གླུ༌ སོ༌མ༌ཞིག༌ ཏངས༌,
REV.5.9	"ཉེ༌རང༌, ཏེ༌ སྲིལ༌ཁན༌ནི༌ སྤེ༌ཆ༌བོ༌ ལེན༌ཏེ༌
REV.5.9	ཐེ༌ཙེ༌གུན༌ ཅག༌ཅེས༌སི༌ འོས༌པ༌ ཨིན༌ནོག༌།
REV.5.9	ཅིའ༌ཞུ༌ན༌ ཉེ༌རང༌ གྲོངས༌ཏེ༌,
REV.5.9	ཉེ༌རང༌ངི༌ སྐུ༌ཁྲག༌ རིན༌ལ༌ ཤལ༌ལ༌ ཛད༌ཏེ༌,
REV.5.9	རིགས༌ ཚང༌མ༌, སྐད༌རིགས༌ ཚང༌མ༌ དང༌,
REV.5.9	རྒྱལ༌ཁག༌ ཚང༌མའེ༌ མིར༌རྒྱུད༌གུན༌ནེ༌
REV.5.9	དཀོན༌མཆོག༌གི༌ ཕིའ༌ མི༌གུན༌ ཉོའ༌ ཛད༌ཏེ༌ ཨིན༌ནོག༌།
REV.5.10	ཉེ༌རང༌ངི༌ ཏེ༌ མི༌གུན༌ ང༌དང༌གུན༌ནི༌
REV.5.10	དཀོན༌མཆོག༌ག༌ ཞབ༌ཤི༌ ཞུ༌ཅེས༌སི༌ ཕིའ༌,
REV.5.10	རྒྱལ༌སྲིད༌ དང༌ བླ༌མ༌ གུན༌ ཅོའ༌ ཛདས༌།
REV.5.10	ཡང༌ ཏེ༌གུན༌ནི༌ ཇིག༌རྟེན༌ནི༌ཀ༌ ཝང༌སྲུལ༌ཨིན༌།
REV.5.11	ཏེ༌ནེ༌ ངའེ༌ སྟའ༌ཅིག༌, ཕོ༌ཉའ༌ སྟོང༌ཕྲག༌ ཕྲི༌ཕྲག༌ མང༌པོའེ༌ སྐད༌ ཚོར༌, ཏེ༌གུན༌ནི༌ ཞུགས༌ཁྲིས༌, སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌ 24 གུན༌ལ༌ ཐའ༌ནེ༌ སྐོར༌ཏེ༌ དུག༌པིན༌། 
REV.5.12	སྐད༌ ཆེན༌མོའེ༌ ནང༌ང༌ ཏེ༌གུན༌ནི༌ གླུ༌ ཏང༌དུག༌པིན༌,
REV.5.12	"ཏེ༌ སད༌ཁན༌ནི༌ ལུ༌གུ༌བོའ༌ ཝང༌, ནོར༌, ཤེས༌རབས༌, ཤེད༌,
REV.5.12	རྩི༌ཝ༌, སྤལ༌ དང༌ སྟོད༌པ༌ ཐོབ༌ཅེས༌སི༌ འོས༌པ༌ ཨིན༌།"
REV.5.13	ཏེ༌ནེ༌ ངའེ༌ ནམ༌ཁའ༌, ཇིག༌རྟེན༌, སའེ༌ ཡོག༌ག༌ ཡོད༌ཁན༌ དང༌,
REV.5.13	རྒྱ༌ཚོའེ༌ ནང༌ང༌ ཡོད༌ཁན༌ནི༌ སྲོག༌ཅན༌ ཚང༌མའེ༌,
REV.5.13	"ཞུགས༌ཁྲིས༌སི༌ཀ༌ ཞུགས༌ཁན༌ དང༌ ལུ༌གུའ༌ སྟོད༌པ༌, རྩི༌ཝ༌,
REV.5.13	སྤལ༌ དང༌ ཝང༌ གུན༌ དུས༌རྒྱུན༌ནེ༌རྒྱུན༌ ཐོབ༌ཤིག༌"
REV.5.13	ཟེར༌ཨིན༌ གླུ༌ ཏང༌ཨིན༌ ཚོར༌།
REV.5.14	ཏེ༌ནེ༌ ཏེ༌ སྲོག༌ ཡོད༌ཁན༌ ཞི༌ཀོའེ༌ ཞུས༌ "ཨ༌མེན༌," ཡང༌ ཏེ༌ འུ༌སྐྱོང༌གུན༌ནི༌ ཆག༌ཕུལ༌ཨིན༌ ཁོང༌གུན༌ལ༌ ཅོལས༌།
REV.6.1	ཏེ༌ནེ༌ ངའེ༌ ལུ༌གུའི༌ ཏེ༌ ཐེ༌ཙེ༌ རྡུན༌ནི༌ ནང༌ནེ༌ དང༌པོ༌བོ༌ ཅགས༌ཏེ༌ ཕེའ༌ ཛད༌ད༌ལ༌ ཐོང༌། ཏེ༌ སྲོག༌ ཡོད༌ཁན༌ ཞི༌ཀོའེ༌ ཕྲོ༌ནེ༌ ཅིག༌གི༌ བྲུག༌ལྡིར༌ཁན༌ ཙོགས༌སི༌ སྐད༌དི༌ ནང༌ང༌ "ཡོང༌" མོལ༌ལ༌རག༌། 
REV.6.2	ངའེ༌ ཀྱེན༌ལ༌ སྟས༌པ༌, ང༌ རྟ༌ ཀར༌པོ༌ཞིག༌ ཐོང༌, ཏེ༌བོའེ༌ཀ༌ ཞོན༌ཁན༌བོའེ༌ ཞུ༌ཞིག༌ ཁུར༌ཏེ༌ ཡང༌ ཁོའེ༌ གོའེ༌ཀ༌ ཐོར༌ཤོག༌ སྐོན༌ན༌ ཛད༌ཏེ༌ དུག༌། ཁོ༌ རྒྱལ༌ཁའ༌ ཐོབ༌ཚར༌ཁན༌ ཙོགས༌ལ༌ རྒྱལ༌ཁའ༌ ལེན༌ན༌ལ༌ བིངས༌།
REV.6.3	ལུ༌གུའི༌ ཐེ༌ཙེ༌ ཉིས༌པ༌བོ༌ ཅགས༌ཏེ༌ ཕེའ༌ཅིག༌, སྲོག༌ ཡོད༌ཁན༌ ཉིས༌པ༌བོའེ༌, "ཡོང༌" མོལ༌ཨིན༌ཞིག༌ ཚོར༌། 
REV.6.4	ཏེ༌ནེ༌ ཡང༌ རྟ༌ མེ༌ ཙོགས༌ མར༌པོ༌ཞིག༌ བིང༌ཨིན༌ ཐོང༌, ཏེ༌ཀ༌ ཞོན༌ཁན༌བོའ༌ ར༌འི༌ ཆེན༌མོ༌ཞིག༌ དང༌ ཇིག༌རྟེན༌ནི༌ ཀ༌ནེ༌ ཞི༌དེ༌ མེད༌ཁན༌ ཅོ༌ཅེས༌སི༌ ཝང༌ཆ༌ སལས༌། ཏེ༌ནེ༌ ནོལ༌ཅེས༌ གོ༌ཟུགས༌ཏེ༌ མི༌གུན༌ནི༌ མ༌ ཚུལ༌ ངན༌པ༌ ཉམ༌པོ༌ ཅིག༌ དང༌ ཅིག༌ སདས༌།
REV.6.5	ལུ༌གུའི༌ ཐེ༌ཙེ༌ སུམ༌པ༌བོ༌ ཅགས༌ཏེ༌ ཕེའ༌ཅིག༌, སྲོག༌ ཡོད༌ཁན༌ སུམ༌པ༌བོའེ༌ "ཡོང༌" མོལ༌ཨིན༌ཞིག༌ ཚོར༌། ངའེ༌ ཀྱེན༌ལ༌ སྟས༌པིན༌ ཡང༌ རྟ༌ ནག༌པོ༌ཞིག༌ ཐོང༌, ཏེ༌ཀ༌ ཞོན༌ཁན༌བོའེ༌ ལག༌པའེ༌ ནང༌ང༌ ཏ༌ཀ༌རི༌ཞིག༌ དུག༌། 
REV.6.6	ཏེ༌ནེ༌ ངའེ༌ ཏེ༌ སྲོག༌ ཡོད༌ཁན༌ ཞི༌ཀོའེ༌ ཕྲོ༌ནེ༌ སྐད༌ཅིག༌གི༌, "ཞག༌ཅིག༌གི༌ ལ༌ཆའ༌ ཀྱི༌ལོ༌ག༌རམ༌ ཅིག༌གི༌ གྲོ༌ ཡ༌ ཀྱི༌ལོ༌ག༌རམ༌ སུམ༌མི༌ ནས༌ མ༌ནེ༌ ཉོ༌མི༌ཉན༌། ཨིན༌ནའང༌ མར༌ནག༌ དང༌ རྒུན༌ཆང༌ གུན༌ སྐོན༌མོ༌ ཆ༌ མ༌ཅུག༌ཤིག༌" མོལ༌ཨིན༌ཞིག༌ ཚོར༌།
REV.6.7	ལུ༌གུའི༌ ཐེ༌ཙེ༌ ཞི༌པ༌བོ༌ ཅགས༌ཏེ༌ ཕེའ༌ཅིག༌, ངའེ༌ ཏེ༌ སྲོག༌ ཡོད༌ཁན༌ ཞི༌པ༌བོའི༌, "ཡོང༌" མོལ༌ཨིན༌ཞིག༌ ཚོར༌། 
REV.6.8	ངའེ༌ སྟས༌པ༌ ང༌ གོག༌ཐལ༌ ཙོགས༌ དོག༌ ཡོད༌ཁན༌ནི༌ རྟ༌ཞིག༌ ཐོང༌, ཏེ༌ཀ༌ ཞོན༌ཁན༌བོའ༌ ཤི༌ཅེས༌ ཡང༌ ཏེ༌བོའེ༌ སྟིང༌རང༌ནེ༌, ཡོང༌ཁན༌ནི༌ ཕྲོ༌པ༌བོའ༌ ཤི༌ཁན༌གུན༌ནི༌ ས༌ཆ༌ ཟེར༌དུག༌། ཏེ༌ ཉིས༌ཀོའ༌ ཇིག༌རྟེན༌ནི༌ ཁག༌ཞིའི༌ ནང༌ནེ༌ ཁག༌ཅིག༌ག༌ ར༌འི༌, མུ༌གེ༌, ནད༌ དང༌, རིའི༌ སེམས༌ཅན༌གུན༌ རྒྱུད༌ཏེ༌ མི༌གུན༌ སད༌ཅེས༌སི༌ ཝང༌ཆ༌ སལ༌ལ༌ ཛདས༌།
REV.6.9	ལུ༌གུའི༌ ཐེ༌ཙེ༌ ལྔ༌པ༌ ཅགས༌ཏེ༌ ཕེའ༌ཅིག༌, ཆོད༌ཁྲིའི༌ ཡོག༌ག༌, དཀོན༌མཆོག༌གི༌ བཀའ༌ ཁའ༌ཉན༌ཏེ༌ མ༌ཤི༌ཀའེ༌ཀ༌ ཨིད༌ཤེས༌ ཅོ༌ཁན༌ནི༌ སྤང༌པོ༌ ཏང༌ཅེས༌པོའེ༌ སད༌ཁན༌ནི༌ སེམས༌ཉིད༌གུན༌ ངའེ༌ ཐོང༌། 
REV.6.10	ཏེ༌གུན༌ནི༌ གཙོ༌བོའ༌ ཀུ༌ཅོ༌ ཏང༌ཨིན༌ ཟེརས༌, "ཀུན༌ཝང༌ གཙོ༌བོ༌ལེ༌, དམ༌པ༌ དང༌ དྲང༌པོ༌, ཉེ༌རང༌ངི༌ འི༌ ཇིག༌རྟེན༌པ༌ དད༌པ༌ མེད༌ཁན༌ མི༌གུན༌ལ༌, ཤགས༌ མ༌ཛད༌ད༌ ཡང༌ ང༌ཞའེ༌ ཁྲག༌གི༌ ལན༌ མ༌སལ༌ལ༌ ནམ༌ཚོག༌པ༌ སྲུངས༌ཏེ༌ ཞུག༌ཤེན༌ ལེ༌" 
REV.6.11	ཏེ༌ནེ༌ ཏེ༌ ཚང༌མ༌ལ༌ ཀོས༌ ཀར༌པོ༌ སལ༌ལ༌ ཛདས༌, ཡང༌ ཁོང༌ ཙོགས༌ལ༌ ཁོང༌གུན༌ནི༌ ཕྲོ༌པ༌ སྤུན༌ དང༌ སྤུན༌མོ༌ ཡེ༌ཤུའི༌ ཞབ༌སྟོག༌པ༌ སད༌ཅེས༌ཅན༌ གུན༌ནི༌ གྲངས༌ཀ༌ དྲན༌དྲའ༌ ཆ༌ཆ༌ ཚག༌པའ༌, ཁོང༌གུན༌ལ༌ ཙ༌པིག༌ ངལ༌ཚོས༌ ཅེས༌ལ༌ མོལས༌།
REV.6.12	ལུ༌གུའི༌ ཐེ༌ཙེ༌ དྲུག༌པ༌བོ༌ ཅགས༌ཏེ༌ ཕེའ༌ཅིག༌, སང༌གུལ༌ ཀྲག༌པོ༌ཞིག༌ ཡོངས༌། ཉི༌མ༌བོ༌ རས༌ ནག༌པོ༌ ཙོགས༌ མུན༌གྲིག༌ ཡང༌ ཟླ༌ཝ༌ ནི༌ ཁྲག༌ ཙོགས༌ མར༌པོ༌ རྒྱུར༌། 
REV.6.13	ཏེ༌ནེ༌ ལུང༌རག༌ ཀྲག༌པོའེ༌ སྐུལ༌ཅེས༌པོའེ༌ ལྕང༌མའེ༌ ཀ༌ནེ༌ སྨིན༌ མ༌སྨིན༌ཁན༌ནི༌ ཕིག༌གི༌ ཁ༌ཟས༌ བུད༌ད༌ ཙོགས༌ལ༌ ནམ༌ཁའེ༌ ནང༌ང༌ ཡོད༌ཁན༌ནི༌ སྐར༌མ༌གུན༌ ཇིག༌རྟེན༌ནི༌ཀ༌ བུད༌། 
REV.6.14	ཡང༌ ནམ༌ཁའ༌བོ༌ སྲིལ༌ཅེས༌ཅན༌ནི༌ ལྡེབ༌ སྲིལ༌ལ༌ ཙོགས༌ལ༌ མེད༌ཁན༌ སོང༌། རི༌ ཚང༌མ༌ དང༌ ཚོ༌ལིང༌གུན༌, ཡོད༌སའེ༌ ནས༌སའེ༌ ཀ༌ནེ༌ ཐེན༌ཏེ༌ མི༌དུག༌།
REV.6.15	ཏེ༌ནེ༌ ཇིག༌རྟེན༌ནི༌ རྒྱལ༌པོ༌གུན༌, རྒྱལ༌ལུ༌གུན༌, མག༌མི༌ སྤོན༌བོ༌ ཇིགས༌པོ༌གུན༌, ཆུག༌པོ༌གུན༌, ཝང༌ཅན༌གུན༌, ཚེ༌ཡོག༌ དང༌ རང༌ཝང༌ཅན༌ནི༌ མི༌ཚང༌མ༌, གྲག༌ཕུགས༌ དང༌ རིའི༌ ཕོ༌ལོངས༌སི༌ ཕྲོའ༌ ཨིབ༌དུག༌། 
REV.6.16	ཡང༌ ཏེ༌ མི༌གུན༌ནི༌ རི༌ ཐོན༌པོ༌གུན༌ དང༌ གྲག༌གུན༌ལ༌, "ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ ཡང༌ ལུ༌གུའི༌ ཐུགས༌སྲོ༌ནེ༌ ཨིབ༌ཅེས༌སི༌ ཕིའ༌ དིབས༌ཏེ༌ ང༌ཞ༌གུན༌ ཀོབ༌ཤིག༌གའང༌། 
REV.6.17	ཅིའ༌ཟེར༌ན༌ ཁོང༌ངི༌ ཐུགས༌སྲོའེ༌ ཇིགས༌སྣང༌ཅན༌ནི༌ ཞག༌པོ༌ སླེབ༌ ཚར༌ཏེ༌ ཨིན༌ནོག༌, སུའ༌ ཏེ༌གུན༌ ཁུར༌ ཐུབ༌ཨིན༌" ཟེརས༌།
REV.7.1	ཏེ༌ སྟིང༌ནེ༌ ང༌ ཐོང༌, ཇིག༌རྟེན༌ནི༌ གྲུ༌ཞི༌ཀའེ༌ཀ༌ ཕོ༌ཉ༌ ཞི༌ ལངས༌ཏེ༌ ས༌ཀྱད༌ ཡ༌ རྒྱ༌ཚོ༌ ཡ༌ ལྕང༌མ༌ གུན༌ནི༌ཀ༌ རྒྱུག༌ མི༌རྒྱུག༌ཅེས༌ལ༌, ཇིག༌རྟེན༌ནི༌ ལུངས༌པོ༌ ཞི༌ཀོ༌ གགས༌ཏེ༌ བོར༌ར༌ ཛད༌ཏེ༌ དུག༌། 
REV.7.2	ཏེ༌ནེ༌ ངའེ༌, ལག༌པའེ༌ ནང༌ང༌ སོན༌པོ༌ དཀོན༌མཆོག༌གི༌ ཐེ༌ཙེ༌ ཁུར༌ཁན༌ནི༌ ཕོ༌ཉ༌ ལྔ༌པ༌བོ༌ ཤར༌ ཆོགས༌ནེ༌ བིང༌ང༌ ཐོང༌། འི༌ ཕོ༌ཉའེ༌, ས༌ཀྱད༌ དང༌ རྒྱ༌ཚོ༌ གུན༌ལ༌ ནོད༌པ༌ ཏང༌ཅེས༌སི༌ ཝང༌ སལ༌ལ༌ ཛད༌ཁན༌ནི༌ ཕོ༌ཉ༌ ཇིག༌རྟེན༌ནི༌ གྲུ༌ཞི༌ཀའེ༌ཀ༌ ལངས༌ཏེ༌ ཡོད༌ཁན༌གུན༌ལ༌, སྐད༌ ཆེན༌མོའེ༌ ནང༌ང༌ མོལས༌, 
REV.7.3	"ང༌དང༌ངི༌ ང༌ཏི༌ དཀོན༌མཆོག༌གི༌ ཡོག༌པོ༌གུན༌ནི༌ ཐོད༌པའེ༌ཀ༌ ཐེ༌ཙེ༌ ཏང༌ཏང༌ ཚག༌པ༌ ས༌ཀྱད༌, ཡ༌ རྒྱ༌ཚོ༌, ཡ༌ ལྕང༌མ༌ གུན༌ལ༌ ནོད༌པ༌ མ༌ཏང༌ཤིག༌།"
REV.7.4	ཏེ༌ནེ༌ ང༌ ཐེ༌ཙེ༌ ཏང༌ཚར༌ཁན༌གུན༌ནི༌ གྲངས༌ཀ༌བོ༌ ཚོར༌, ཀ༌བོ༌ ལག༌ཅིག༌ དང༌ སྟོང༌ཞིབ༌ཅུ༌ ཞབ༌ཞི༌, ཀ༌གུན༌ ཨིས༌ར༌ཨེལ༌ལི༌ མི༌རིགས༌ ཚང༌མའེ༌ ནང༌ནེ༌
REV.7.5	ཡུ༌དཱའེ༌ མི༌རིགས༌ནེ༌ སྟོང༌ཅུག༌ཉིས༌,
REV.7.5	རུ༌བེན༌ནི༌ མི༌རིགས༌ནེ༌ སྟོང༌ཅུག༌ཉིས༌,
REV.7.5	གཱད༌དི༌ མི༌རིགས༌ནེ༌ སྟོང༌ཅུག༌ཉིས༌,
REV.7.6	ཨ༌ཤེར༌རི༌ མི༌རིགས༌ནེ༌ སྟོང༌ཅུག༌ཉིས༌,
REV.7.6	ནབ༌ཐལ༌ལིའི༌ མི༌རིགས༌ནེ༌ སྟོང༌ཅུག༌ཉིས༌,
REV.7.6	མ༌ན༌ཤེའེ༌ མི༌རིགས༌ནེ༌ སྟོང༌ཅུག༌ཉིས༌,
REV.7.7	ཤི༌མི༌འོན༌ནི༌ མི༌རིགས༌ནེ༌ སྟོང༌ཅུག༌ཉིས༌,
REV.7.7	ལི༌ཝིའི༌ མི༌རིགས༌ནེ༌ སྟོང༌ཅུག༌ཉིས༌,
REV.7.7	ཡི༌ས༌གར༌རི༌ མི༌རིགས༌ནེ༌ སྟོང༌ཅུག༌ཉིས༌,
REV.7.8	ཟེ༌བུ༌ལོན༌ནི༌ མི༌རིགས༌ནེ༌ སྟོང༌ཅུག༌ཉིས༌,
REV.7.8	ཡོ༌སེབ༌བི༌ མི༌རིགས༌ནེ༌ སྟོང༌ཅུག༌ཉིས༌, ཡང༌
REV.7.8	བེན༌ཡཱ༌མིན༌ནི༌ མི༌རིགས༌ནེ༌ སྟོང༌ཅུག༌ཉིས༌ ཨིན༌ནོག༌།
REV.7.9	ཏེ༌ སྟིང༌ནེ༌ ངའེ༌ སུ༌ཞིག༌གིའང༌ རྩི༌ མི༌ཉན༌ཅེས༌སི༌ མི༌ཚོགས༌ ཆེན༌མོ༌ཞིག༌ ཐོང༌, ཀ༌གུན༌ རྒྱལ༌ཁག༌, རིགས༌, མི༌ དང༌ སྐད༌རིག༌ ཚང༌མ༌ནེ༌ ཞུགས༌ཁྲིས༌ དང༌ ལུ༌གུའི༌ དུན༌ལ༌ ལངས༌ཏེ༌ དུག༌པིན༌། ཏེ༌གུན༌ནི༌ ཀོས༌ ཀར༌པོ༌ གོན༌ཏེ༌, ཁོ༌པའེ༌ ལྕང༌མའེ༌ ཡལ༌ག༌གུན༌ ལག༌པའེ༌ ནང༌ང༌ ཁུར༌ཏེ༌, 
REV.7.10	སྐད༌ ཆེན༌མོའེ༌ ནང༌ང༌ ཟེརས༌,
REV.7.10	"ཐར༌པ༌ ནི༌ ཞུགས༌ཁྲིས༌སི༌ཀ༌ ཞུགས༌ཁན༌
REV.7.10	དཀོན༌མཆོག༌ དང༌ ལུ༌གུ༌ ཉིས༌ཀོའེ༌ནེ༌ ཐོབ༌བ༌ནོག༌།
REV.7.11	ཞུགས༌ཁྲིས༌, འུ༌སྐྱོང༌ གུན༌ དང༌ སྲོག༌ ཡོད༌ཁན༌ ཞི༌ཀོའ༌ ཐའ༌ནེ༌ སྐོར༌ཏེ༌ ཕོ༌ཉ༌ ཚང༌མ༌ ཞངས༌ཏེ༌ དུག༌། ཁོང༌ ཚང༌མའེ༌ ཞུགས༌ཁྲིས༌སི༌ དུན༌ལ༌ ཆག༌ཕུལ༌ཨིན༌ དཀོན༌མཆོག༌ག༌ ཅོལས༌། 
REV.7.12	ཁོང༌གུན༌ནི༌ མོལས༌,
REV.7.12	"ཨ༌མེན༌།
REV.7.12	སྟོད༌པ༌, སྤལ༌, ཤེས༌རབས༌, ཐུག༌རྗེ༌,
REV.7.12	རྩི༌ཝ༌, ཝང༌ དང༌, ཤེད༌ གུན༌ དུས༌རྒྱུན༌ནེ༌རྒྱུན༌,
REV.7.12	ང༌དང༌གུན༌ནི༌ དཀོན༌མཆོག༌གི༌ ཨིན༌ནོག༌, ཨ༌མེན༌།"
REV.7.13	ཏེ༌ནེ༌ འུ༌སྐྱོང༌ ཅིག༌གི༌ ངའ༌ དྲིའ༌རག༌, "འི༌ ཀོས༌ ཀར༌པོ༌ གོན༌ཁན༌གུན༌ སུ༌ ཨིན༌ནོག༌? ཡང༌ ཀ༌ནེ༌ ཡོངས༌ཏེ༌ ཨིན༌ནོག༌?"
REV.7.14	ངའེ༌ ཁོང༌ང༌, "སྤོན༌བོ༌ལེ༌, ངའ༌ རྒྱུས༌མེད༌ ཨིན༌ནའང༌ ཉེ༌རང༌ངི༌ ཁྱེན༌ན༌ནོག༌" ཞུས༌པིན༌། ཁོང༌ངི༌ མོལ༌ལ༌རག༌, "འི༌གུན༌ སྡུག༌སྔལ༌ མ༌ ཆེན༌མོ༌ནེ༌ བིངས༌ཏེ༌ ཡོང༌ཁན༌གུན༌ ཨིན༌ནོག༌། ཁོང༌གུན༌ནི༌ ཁོ༌རང༌གུན༌ནི༌ ཀོས༌གུན༌ ལུ༌གུའི༌ སྐུ༌ཁྲག༌གི༌ ནང༌ང༌ ཁྲུས༌ཏེ༌ ཀར༌པོ༌ ཅོས༌ཏེ༌ ཨིན༌ནོག༌།"
REV.7.15	"ཏེན༌ན༌བོའེ༌ཕིའ༌ ཁོང༌གུན༌ནི༌ དཀོན༌མཆོག༌གི༌ ཞུགས༌ཁྲིས༌སི༌ དུན༌ལ༌ ལངས༌ཏེ༌
REV.7.15	དཀོན༌མཆོག༌གི༌ ཆོད༌ཁང༌ངི༌ ནང༌ང༌ ཉིན༌ཚན༌ མེད༌པ༌ ཁོང༌ང༌ ཞབ༌སྟོག༌ ཞུའ༌ནོག༌།
REV.7.15	ཡང༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌བོའེ༌, ཀུར༌ ཙོགས༌ལ༌ ཁོང༌གུན༌ ཀབས༌ཏེ༌ སྐྱོབ༌བ༌ ཛད༌ཨིན༌།
REV.7.16	ཁོང༌གུན༌ མ༌ནེ༌ མི༌སྟོགས༌, ཡ༌ མི༌སྐོམས༌,
REV.7.16	མ༌ཚད༌ ཉི༌མའེ༌ ཚད༌, ཡ༌ ཚད༌ ཀྲག༌པོའེ༌ ཞས༌ཏེ༌ ཁོང༌གུན༌ ཚིག༌ མི༌ཚིག༌།
REV.7.17	ཅིའ༌ཟེར༌ན༌ ཞུགས༌ཁྲིས༌སི༌ སྐྱིལ༌ལ༌ ལངས༌ཏེ༌ ཡོད༌ཁན༌ནི༌ ལུ༌གུ༌ ནི༌,
REV.7.17	ཁོང༌གུན༌ སྐྱོབ༌ཁན༌ནི༌ ལུག༌རྫི༌ ཨིན༌ནོག༌། ཁོང༌ངི༌, ཁོང༌གུན༌ སྲོག༌ སལ༌ཁན༌ནི༌
REV.7.17	ཆུ༌མིག༌གུན༌ནི༌ དུན༌ལ༌ ཁྲིད༌ཏེ༌ ཁྱེར༌ར༌ ཛད༌ཨིན༌།
REV.7.17	ཡང༌ དཀོན༌མཆོག༌གི༌ ཁོང༌གུན༌ནི༌ ཆི༌མ༌ ཕིའ༌ ཛད༌ཨིན༌།
REV.8.1	ལུ༌གུའི༌ ཐེ༌ཙེ༌ རྡུན༌པ༌བོ༌ ཅགས༌ཏེ༌ ཕེའ༌ཅིག༌, ནམ༌ཁའེ༌ ནང༌ང༌ ཆུ༌ཚོད༌ ཕེད༌ ཟམ༌ཤིག༌ ཅའང༌ སྐད༌ མེད༌པ༌ ཇམ༌ཐིང༌ངེ༌ ལུས༌། 
REV.8.2	ཏེ༌ནེ༌ ངའེ༌ དཀོན༌མཆོག༌གི༌ སྐུན༌དུན༌ལ༌ ལངས༌ཏེ༌ ཞུགས༌ཁན༌ནི༌ ཕོ༌ཉ༌ རྡུན༌ ཐོང༌, ཡང༌ ཁོང༌གུན༌ལ༌ ཏུང༌ རེ༌རེ༌ སལ༌ལ༌ ཛདས༌།
REV.8.3	སེར༌རི༌ སྤོས༌སི༌ ནོད༌ ནམས༌ཁན༌ནི༌ ཞན༌ ཕོ༌ཉ༌ཞིག༌ སྐྱོད༌ཏེ༌ ཆོད༌ཁྲིའི༌ དུན༌ལ༌ ལངས༌ཏེ༌ ཞུགས༌། ཁོའ༌ སྤོས༌ མང༌པོ༌ཞིག༌ དཀོན༌མཆོག༌གི༌ མི༌གུན༌ནི༌ སྨོས༌ལམ༌མི༌ ནང༌ང༌ སྲེས༌ཏེ༌ ཞུགས༌ཁྲིས༌སི༌ དུན༌ལ༌ ཡོད༌ཁན༌ནི༌ སེར༌རི༌ ཆོད༌ཁྲིའི༌ཀ༌ ཕུལ༌ལ༌ སལས༌། 
REV.8.4	སྤོས༌སི༌ དྲི༌ཞིམ༌ཅན༌ནི༌ དུད༌པ༌བོ༌ དཀོན༌མཆོག༌གི༌ མི༌གུན༌ནི༌ སྨོས༌ལམ༌ དང༌ སྲེས༌ཏེ༌ ཕོ༌ཉའེ༌ ཕུལ༌ཁན༌ནི༌ ཆོད༌ཁྲིའི༌ ཀ༌ནེ༌ དཀོན༌མཆོག༌ ཆོགས༌ལ༌ ཀྱེན༌ལ༌ སོང༌། 
REV.8.5	ཏེ༌ནེ༌ ཏེ༌ ཕོ༌ཉ༌བོའེ༌ སེར༌རི༌ སྤོས༌སི༌ ནོད༌པོ༌ ནམས༌ཏེ༌ ཆོད༌ཁྲི༌ ཀ༌ནེ༌ སོ༌ལའེ༌ མེ༌ སྐངས༌ཏེ༌ ཇིག༌རྟེན༌ནི༌ཀ༌ ཕངས༌པ༌, ཇིག༌རྟེན༌ནི༌ཀ༌ སྐམ༌ལྷག༌གི༌ འོད༌, བྲུག༌ལྡིར༌ཁན༌ནི༌ སྐད༌ དང༌ སང༌གུལ༌ ཡོངས༌།
REV.8.6	ཏེ༌ སྟིང༌ནེ༌ ཏུང༌ རྡུན༌ ཡོད༌ཁན༌ནི༌ ཕོ༌ཉ༌ རྡུན༌ཀོའེ༌ ཏེ༌གུན༌ ཕུ༌ཅེས༌ལ༌ གྲལ༌གྲིག༌ ཅོས༌།
REV.8.7	ཕོ༌ཉ༌ དང༌པོ༌བོའེ༌ ཏུང༌ ཕུའ༌ཅིག༌, ཁྲག༌ དྲེས༌ཁན༌ནི༌ སེ༌ར༌རུ༌ དང༌ མེ༌ ཇིག༌རྟེན༌ནི༌ཀ༌ བབས༌, ཀ༌བོའེ༌ ཇིག༌རྟེན༌ནི༌ ཁག༌ སུམ༌མི༌ ནང༌ནེ༌ ཁག༌ ཅིག༌གི༌ ནང༌ང༌ ཡོད༌ཁན༌ནི༌ སྤང༌ སྔོན༌པོ༌ དང༌ ལྕང༌མ༌ ཚང༌མ༌ མེའ༌ སྲགས༌ཏངས༌།
REV.8.8	ཕོ༌ཉ༌ ཉིས༌པའེ༌ ཏུང༌ ཕུའ༌ཅིག༌, མེའ༌ བར༌ཨིན༌ ཡོད༌ཁན༌ནི༌ རི༌ ཆེན༌མོ༌ ཙོགས༌ཤིག༌ རྒྱ༌ཚོའེ༌ ནང༌ང༌ ཕངས༌ཏངས༌, ཀ༌བོའེ༌ རྒྱ༌ཚོའེ༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ ཁྲག༌ག༌ རྒྱུར༌། 
REV.8.9	ཏེ༌ རྒྱ༌ཚོའེ༌ ནང༌ང༌ ཡོད༌ཁན༌ནི༌ སེམས༌ཅན༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ ཤི༌, ཡང༌ ཏེ༌ རྒྱ༌ཚོའེ༌ ནང༌ང༌ ཡོད༌ཁན༌ནི༌ གྲུ༌ཟིང༌ ཁག༌ སུམ༌མི༌ ནང༌ནེ༌ ཁག༌ཅིག༌ མེད༌ཁན༌ སང༌།
REV.8.10	ཏེ༌ནེ༌ ཕོ༌ཉ༌ སུམ༌པ༌བོའེ༌ ཏུང༌ ཕུའ༌ཅིག༌, ནམ༌ཁའ༌ནེ༌ པམ༌བར༌རི༌ མེ༌ ཙོགས༌ ཡོད༌ཁན༌ནི༌ སྐར༌མ༌ ཆེན༌མོ༌ཞིག༌, ལྩངས༌པོ༌ དང༌ ཆུ༌མིག༌ ཁག༌ སུམ༌མི༌ ནང༌ནེ༌ ཁག༌ ཅིག༌གི༌ཀ༌ བུད༌། 
REV.8.11	ཏེ༌ སྐར༌མ༌བོའེ༌ མིང༌ང༌ ཁའན༌ཏེ༌ ཟེར༌དུག༌, ཀ༌བོའེ༌ ཆུ༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ ཁའན༌ཏེ༌ རྒྱུར༌ཅུགས༌, ཡང༌ ཁའན༌ཏེ༌ རྒྱུར༌ཁན༌ནི༌ ཆུ༌བོ༌ ཐུངས༌ཏེ༌ མི༌ མང༌པོ༌ཞིག༌ ཤི༌།
REV.8.12	ཏེ༌ནེ༌ ཕོ༌ཉ༌ ཞི༌པའེ༌ ཏུང༌ ཕུའ༌ཅིག༌, ཉི༌མའ༌, ཟླ༌ཝའ༌ དང༌ སྐར༌མའེ༌ ཁག༌ སུམ༌མི༌ ནང༌ནེ༌ ཁག༌ཅིག༌ ཀབས༌ ཏངས༌, ཡང༌ མུན༌གྲིག༌ རྒྱུར༌། ཉི༌མའ༌ དང༌ ཚན༌ནི༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ འོད༌ མེད༌པ༌ ལུས༌།
REV.8.13	ཏེ༌ནེ༌ ངའེ༌ སྟས༌པ༌ ནམ༌ཁའེ༌ སྐྱིལ༌ལ༌ འུར༌ཨིན༌ ཡོད༌ཁན༌ནི༌ ལྷག༌གི༌, སྐད༌ ཆེན༌མོའེ༌ ནང༌ང༌ ཟེར༌ཨིན༌ ཚོར༌, "ཇིག༌རྟེན༌ནི༌ ནང༌ང༌ དད༌པ༌ མེད༌ཁན༌ནི༌ མི༌གུན༌ལ༌ ཇིགས༌པ༌, ཇིགས༌པ༌, ཇིགས༌པ༌, ལུས༌ཁན༌ནི༌ ཕོ༌ཉ༌ སུམ༌ཀོའེ༌ ཏུང༌བོ༌ ཕུའ༌ཅིག༌, ཅི༌ མི༌ཆའ༌!"
REV.9.1	ཕོ༌ཉ༌ ལྔ༌པ༌བོའེ༌ ཏུང༌ ཕུའ༌ཅིག༌, ངའེ༌ ནམ༌ཁའ༌ནེ༌ ཇིག༌རྟེན༌ནི༌ཀ༌ བུད༌ཏེ༌ ཡོད༌ཁན༌ནི༌ སྐར༌མ༌
REV.9.2	ཁོའེ༌ ཏེ༌བོ༌ ཕེའ༌ཅིག༌, ཏེ༌ནང༌ནེ༌ མེ༌ ཆེན༌མོ༌ ཞེན༌ཁན༌ ཙོགས༌སི༌ དུད༌པ༌ བིང༌, ཏེ༌ དུད༌པ༌བོའེ༌ ཉི༌མའེ༌ འོད༌ དང༌ ནམ༌བོ༌ ཀབས༌པ༌ མུན༌གྲིག༌ སོང༌།
REV.9.3	ཏེ༌ དུད༌པའེ༌ ནང༌ནེ༌ པར༌པར༌ཙེ༌ མང༌པོ༌ བིང༌ཏེ༌ ཇིག༌རྟེན༌ནི༌ཀ༌ བུད༌, ཏེ༌གུན༌ལ༌ སྡིག༌པ༌རཱ༌ཙེ༌ ༼ཡང༌ན༌ བིད༌ཆུ༌༽ ཙོགས༌ ཐམ༌ཤེས༌སི༌ ཁྱུད༌ སལ༌ཏེ༌ དུག༌། 
REV.9.4	ཡང༌ ཏེ༌གུན༌ལ༌, "རྩཱ༌ ཡ༌ སྔོན༌པོ༌, ཡ༌ ལྕང༌མ༌ གུན༌ལ༌ ནོད༌པ༌ མ༌སྐྱལ༌, ཨིན༌ནའང༌ ཐོད༌པའེ༌ཀ༌ དཀོན༌མཆོག༌གི༌ ཐེ༌ཙེ༌ མེད༌ཁན༌ནི༌ མི༌གུན༌ལ༌ ནགས༌ སྟོན༌", མོལ༌ཏེ༌ བཀའ༌ སལས༌། 
REV.9.5	ཏེ༌གུན༌ལ༌ ཁོང༌གུན༌ སད༌ མ༌སད༌ད༌, ཟླ༌ཝ༌ ལྔ༌, སྡུག༌སྔལ༌ མང༌པོ༌ ཏངས༌ཏེ༌ ནགས༌ སྟན༌ཅེས༌སི༌ ཝང༌ སལས༌, ཀ༌བོ༌ སྡིག༌པ༌རཱ༌ཙེའེ༌ ཐམས༌ཏེ༌ ནགས༌ ཐོང༌ཁན༌ ཙོགས༌ ཡོང༌ཨིན༌། 
REV.9.6	ཏེ༌དུས༌ལ༌ མི༌གུན༌ནི༌ ཤི༌ཅེས༌ ཙལ༌ཨིན༌, ཨིན༌ནའང༌ ཁོང༌གུན༌ལ༌ མ༌ནེ༌ མི༌ཐོབ༌། ཤི༌ཅེས༌སི༌ དོད༌པ༌ ཅོ༌ཨིན༌, ཨིན༌ནའང༌ ཤི༌ཅེས༌པོ༌ ཁོང༌གུན༌ནེ༌ ཐག༌རིང༌ང༌ ཤོར༌ཏེ༌ ཆེན༌།
REV.9.7	ཏེ༌ པར༌པར༌ཙེ༌གུན༌ མག༌གི༌ ཕིའ༌ གྲལ༌གྲིག༌ ཡོད༌ཁན༌ནི༌ རྟ༌ ཙོགས༌ དུག༌, ཏེ༌གུན༌ནི༌ གོའེ༌ཀ༌ གོན༌ཁན༌བོ༌ སེར༌རི༌ ཐོར༌ཤོག༌ ཙོགས༌ ཡང༌ ལྡོང༌ གུན༌ མི༌ ལྡོང༌ ཙོགས༌ དུག༌། 
REV.9.8	ཏེ༌གུན༌ལ༌ བུ༌མོ༌ ཙོགས༌ སྲ༌ ཡང༌ སོ༌གུན༌ སིང༌གེ༌ སོ༌ ཙོགས༌ དུག༌། 
REV.9.9	ཏེ༌གུན༌ནི༌ སྲན༌ཏྲེ༌ ལྕགས༌སི༌ མག༌ཆས༌ བྲང༌ངི༌ཀ༌ གོན༌ཏེ༌ ཁོང༌ངི༌ ཤོག༌པ༌གུན༌ནི༌ སྐད༌བོ༌ མག༌གི༌ དུས༌ལ༌ ཤིང༌ངི༌ རྟ༌རེལ༌ མང༌པོའེ༌ སྐད༌ ཙོགས༌ རག༌། 
REV.9.10	ཏེ༌གུན༌ནི༌ རྔ༌མའི༌ ཐམ༌ཤེས༌པོ༌ ནི༌, སྡིག༌པ༌རཱ༌ཙེ༌ ཐམས༌ཁན༌ ཙོགས༌ ཀ༌བོའ༌ ཟླ༌ཝ༌ ལྔ༌ མི༌གུན༌ལ༌ ནགས༌ སྟན༌ཅེས༌སི༌ ཁྱུད༌ དུག༌། 
REV.9.11	མངས༌ཏེའང༌ ཀོང༌དྲོ༌ ཡོད༌ཁན༌ནི༌ ས༌དོང༌ངི༌ ཕོ༌ཉ༌ ནི༌, ཏེ༌གུན༌ནི༌ རྒྱལ༌པོ༌, ཀ༌བོའེ༌ མིང༌བོའ༌ ཨིབ༌རི༌པའེ༌ སྐད༌དི༌ ནང༌ང༌ "ཨ༌བད༌དོན༌" དང༌ གིརིས༌སི༌ སྐད༌དི༌ ནང༌ང༌ "ཨ༌པོལ༌ལི༌ཨོན༌" ཡང༌ན༌ ཁྲེས༌སྟོར༌ ཅོ༌ཁན༌ ཟེར༌ར༌ནོག༌།
REV.9.12	ཇིགས༌པ༌ དང༌པོ༌བོ༌ ནི༌ བུད༌ཚར༌, ཨིན༌ནའང༌ ལྟོས༌སའང༌ ཡང༌ ཇིགས༌པ༌ ཉིས༌ སླེབ༌ཅེས༌དུག༌།
REV.9.13	ཕོ༌ཉ༌ དྲུག༌པའེ༌ ཏུང༌ ཕུའ༌ཅིག༌, ངའ༌ དཀོན༌མཆོག༌གི༌ དུན༌ལ༌ ཡོད༌ཁན༌ནི༌ སེར༌རི༌ ཆོད༌ཁྲི༌ རཱ༌ཅོ༌ ཞི༌ཀོའེ༌ ཀ༌ནེ༌ སྐད༌ཞིག༌ ཚོར༌། 
REV.9.14	ཡང༌ ཏེ༌ སྐད༌པོའེ༌ ཏུང༌ ཐམས༌ཏེ༌ ཡོད༌ཁན༌ནི༌ ཕོ༌ཉ༌ དྲུག༌པ༌བོའ༌ མོལས༌, "ལྩངས༌པོ༌ ཆེན༌མོ༌ ཨེ༌འུ༌ཕ༌ར༌ཀྲས༌ རྒྱུགས༌སེ༌ ནས༌སའེ༌ཀ༌ ཅིངས༌ཏེ༌ ཡོད༌ཁན༌ནི༌ ཕོ༌ཉ༌ ཞི༌ཀོ༌ ཕུད༌།" 
REV.9.15	ཏེ༌ ཕོ༌ཉ༌ ཞི༌ཀོ༌, ཏེན༌ན༌ དུས༌, ཞག༌, ཟླ༌ཝ༌ དང༌ ལོའེ༌ ཕིའ༌ གྲལ༌གྲིག༌ ཛད༌ཏེ༌ ཇིག༌རྟེན༌པ༌གུན༌ནི༌ ཁག༌ སུམ༌མི༌ ནང༌ནེ༌ ཁག༌ཅིག༌ སད༌ཅེས༌ལ༌ ཕུད༌ཏེ༌ ཨིན༌། 
REV.9.16	ཡང༌ རྟའེ༌ཀ༌ ཞོན༌ཁན༌ནི༌ མག༌མི༌གུན༌ནི༌ གྲངས༌ཀ༌ ནི༌, ངའེ༌ ཚོར༌ཅེས༌ལ༌ ཅེ༌ཝ༌ཉི༌ཤུ༌ རག༌ ཡང༌ན༌ ཀ༌རོར༌ ཉི༌ཤུ༌།
REV.9.17	ཡང༌ ངའེ༌ ཞལ༌ཟིགས༌སི༌ ནང༌ང༌ རྟ༌ དང༌ ཏེ༌ཀ༌ ཞོན༌ཁན༌ གུན༌ ཐོང༌, ཏེ༌གུན༌ནི༌ མག༌ཆས༌གུན༌ མེའེ༌ ཙོགས༌ མར༌པོ༌, སྔོན༌པོ༌ དང༌, སེར༌པོ༌, ཡང༌ རྟ༌གུན༌ནི༌ གོ༌ སིང༌གེ༌ གོ༌ ཙོགས༌ དུག༌། ཏེ༌གུན༌ནི༌ ཁའ༌ནེ༌ མེ༌, དུད༌པ༌ དང༌ རྡོའ༌ ཏུག༌ཅན༌ གུན༌ བིང༌དུག༌། 
REV.9.18	ཏེ༌ རྟ༌གུན༌ནི༌ ཁའེ༌ ནང༌ནེ༌ བིང༌ཁན༌ནི༌ ཇིགས༌སྣང༌ཅན༌ནི༌ ནས༌ལུག༌ སུམ༌ཀོ༌, ཀ༌བོ༌ མེ༌, དུད༌པ༌ དང༌ རྡོའ༌ ཏུག༌ཅན༌ གུན༌ནི༌ ཇིག༌རྟེན༌ནི༌ ཁག༌ སུམ༌མི༌ ནང༌ནེ༌ ཁག༌ ཅིག༌གི༌ མི༌གུན༌ སད༌ཏེ༌ མེད༌ཁན༌ ཅོས༌། 
REV.9.19	ཏེ༌ རྟ༌གུན༌ནི༌ ཁྱུད༌བོ༌ ནི༌, ཁོང༌གུན༌ནི༌ ཁའ༌ དང༌ རྔ༌མ༌ གུན༌ནི༌ ནང༌ང༌ དུག༌། ཏེ༌གུན༌ནི༌ རྔ༌མ༌ རུལ༌ལི༌ གོ༌ ཙོགས༌ དུག༌, ཀ༌བོ༌ མི༌གུན༌ལ༌ མ༌སྐྱོན༌ ཅོ༌ཅེས༌སི༌ ཕིའ༌ ཀོལ༌དུག༌།
REV.9.20	ཨིན༌ནའང༌ ཏེ༌ ནས༌ལུག༌ ཇིགས༌པ༌གུན༌ནི༌ ནང༌ང༌ མ༌ཤི༌ཁན༌ ཇིག༌རྟེན༌པ༌གུན༌ནི༌ རང༌ངི༌ ལས༌ ངན༌པ༌གུན༌ནེ༌ གྱོད༌པ༌ མ༌ཅོའ༌, ཏ༌རུང༌ངའང༌ རྡུད༌ ཡང༌ སེར༌, མུལ༌, ར༌གན༌, རྡོའ༌ དང༌ ཤིང༌ གུན༌ནེ༌ ཅོ༌ཁན༌ནི༌ སྐུན༌དྲ༌གུན༌ལ༌ ཅོལ༌དུག༌, ཀ༌གུན༌ལ༌ ཐོང༌ང༌མེད༌, ཡ༌ ཚོར༌ར༌མེད༌, ཡ༌ གྲུལ༌ལའང༌ ཉན༌ན༌མེད༌། 
REV.9.21	ཁོང༌གུན༌ནི༌ མི༌ སད༌ཅེས༌ ཡ༌ ཆོས༌ངན༌ ཅོ༌ཅེས༌ ༼ཡང༌ན༌ ཇའ༌དུ༌ ཅོ༌ཅེས༌༽, ཡ༌ ལུས༌བྲེལ༌ ངན༌པ༌ བོར༌ཅེས༌, ཡ༌ རྐུ༌ཅེས༌ གུན༌ནེ༌ གྱོད༌པ༌ ཅོའ༌ མི༌རུག༌།
REV.10.1	ཏེ༌ནེ༌ ངའེ༌ ཡང༌ ཕོ༌ཉ༌ མ༌ཇིགས༌པོ༌ཞིག༌ ནམ༌ཁའ༌ནེ༌ བབས༌ཨིན༌ ཐོང༌། ཁོང༌ངི༌ སྲིན༌ནི༌ ཀོས༌ལག༌ གོན༌ཏེ༌ ཁོང༌ངི༌ གོ༌བོ༌ ཟའ༌ཆུ༌ཐུང༌ངི༌ སྐོར༌ཏེ༌ དུག༌། ཁོང༌ངི༌ ཞལ༌དོང༌ ནི༌, ཉི༌མ༌ ཙོགས༌ལ༌ ལྡང༌ཤན༌ ཡང༌ ཞབས༌གུན༌ མེ༌ བར༌ཁན༌ནི༌ ཀ༌བ༌ ཙོགས༌ དུག༌། 
REV.10.2	ཁོང༌ངི༌ ཆག༌ག༌ ཕེས༌ཁན༌ནི༌ སྲིལ༌ཅེས༌ཅན༌ནི༌ སྤེ༌ཆ༌ ཆུ༌ངུན༌ཞིག༌ ནམས༌ཏེ༌ དུག༌། ཁོང༌ངི༌ ཞབས༌ ཡས༌པ༌བོ༌ རྒྱ༌ཚོའེ༌ཀ༌ ཡང༌ ཡོ༌མ༌བོ༌ ས༌ སྐམ༌པོའེ༌ཀ༌ བོར༌ར༌ ཛད༌ཏེ༌ དུག༌། 
REV.10.3	ཏེ༌ ཕོ༌ཉ༌བོའེ༌ སིང༌གེ༌ ཙོགས༌ལ༌ ཀུ༌ཅོ༌ སྲན༌ཏྲེ༌ སལས༌, ཡང༌ ཁོང༌ངི༌ ཀུ༌ཅོ༌ སལ༌ལ༌ཅིག༌, བྲུག༌ལྡིར༌ཁན༌ རྡུན༌ཀོའེ༌ ལན༌སལས༌།
REV.10.4	བྲུག༌ལྡིར༌ རྡུན༌ནི༌ མོལ༌ཁན༌གུན༌ ངའེ༌ བྲི༌ཅེས༌ ཡོད༌པིན༌, ཨིན༌ནའང༌ ངའེ༌ ནམ༌ཁའ༌ནེ༌ སྐད༌ཅིག༌གི༌, "ཏེ༌ བྲུག༌ལྡིར༌ རྡུན༌ནི༌ མོལ༌ཁན༌ ཚང༌མ༌ སང༌ཝའེ༌ ནང༌ང༌ བོར༌, ཏེ༌གུན༌ བྲི༌ མ༌བྲི༌" མོལ༌ཨིན༌ ཚོར༌།
REV.10.5	ཏེ༌ནེ༌ རྒྱ༌ཚོ༌ དང༌ ས༌ སྐམ༌པོའེ༌ཀ༌ ཞངས༌ཏེ༌ ཡོད༌ཁན༌ནི༌ ཕོ༌ཉའེ༌, རང༌ངི༌ ཆག༌ ཡས༌པ༌བོ༌ ནམ༌ཁའ༌ ཆོགས༌ལ༌ ཐོན༌པོའ༌ རྐྱངས༌། 
REV.10.6	ཡང༌ ཁོའེ༌ དུས༌རྒྱུན༌ནེ༌རྒྱུན༌ ཞུགས༌ཁན༌ནི༌ དཀོན༌མཆོག༌གི༌ མནའ༌ ཁུརས༌, ཁོང༌ངི༌ ནམ༌ཁའ༌ དང༌ ཏེ༌ནང༌ང༌ ཡོད༌ཁན༌ ཚང༌མ༌, ཇིག༌རྟེན༌ དང༌ ཏེ༌ནང༌ང༌ ཡོད༌ཁན༌ ཚང༌མ༌, ཡང༌ ཚོ༌ དང༌ ཏེ༌ནང༌ང༌ ཡོད༌ཁན༌ ཚང༌མ༌ ཅོའ༌ ཛད༌ཏེ༌ ཨིན༌། ཏེ༌ ཕོ༌ཉའེ༌ མོལས༌, "ཏ༌ ཁོང༌ སྲུངས༌ཏེ༌ དུག༌ག༌ མི༌ཛད༌། 
REV.10.7	ཨིན༌ནའང༌ ཕོ༌ཉ༌ རྡུན༌པ༌བོའེ༌ ཁོ༌རང༌ངི༌ ཏུང༌ ཕུའ༌ཅིག༌, དཀོན༌མཆོག༌གི༌ སང༌ཝའེ༌ ཐབས༌པོ༌ དྲན༌དྲ༌ གྲུབ༌ཨིན༌, ཀ༌ཟུག༌ ཁོང༌ངི༌ ཁོང༌རང༌ངི༌ ཡོག༌པོ༌ ལུང༌སྟོན༌པ༌གུན༌ལ༌ མོལ༌ཏེ༌ ཨིན༌པིན༌།"
REV.10.8	ཏེ༌ནེ༌ ནམ༌ཁའ༌ནེ༌ ཚོར༌ཁན༌ནི༌ སྐད༌པོའེ༌, ང༌ ཡང༌ མོལ༌ལ༌རག༌, "དུན༌ལ༌ སོང༌ཏེ༌ རྒྱ༌ཚོ༌ དང༌ ས༌ སྐམ༌པོའེ༌ཀ༌ ལངས༌ཏེ༌ ཡོད༌ཁན༌ནི༌ ཕོ༌ཉ༌བོའེ༌ ལག༌ནེ༌ ཏེ༌ སྲིལ༌ཅེས༌ཅན༌ནི༌ སྤེ༌ཆ༌ ཕེས༌ཏེ༌ ཡོད༌ཁན༌བོ༌ ལེན༌།"
REV.10.9	ཏེ༌ནེ༌ ང༌ ཏེ༌ ཕོ༌ཉ༌བོའེ༌ དུན༌ལ༌ སོང༌ཏེ༌ ཁོང༌ང༌, ཏེ༌ སྲིལ༌ཅེས༌ཅན༌ནི༌ སྤེ༌ཆ༌ ཆུ༌ངུན༌ ཕེས༌ཁན༌བོ༌ སལ༌ ཟེར༌ཏེ༌ ཞུ༌ཝ༌ ཕུལ༌པིན༌། ཁོང༌ངི༌ མོལ༌ལ༌རག༌, "འི༌བོ༌ ལེན༌ ཡང༌ ཟོས༌ཏོང༌, ཏེ༌བོ༌ ཁྱོ༌རང༌ངི༌ ཁའེ༌ ནང༌ང༌ རང༌རྩི༌ ཙོགས༌ ངར༌མོ༌, ཨིན༌ནའང༌ གྲོད༌པའེ༌ ནང༌ང༌ ཁའན༌ཏེ༌ རྒྱུར༌ཨིན༌།" 
REV.10.10	ངའེ༌ ཏེ༌ ཕོ༌ཉ༌བོའེ༌ ཆག༌ནེ༌ སྲིལ༌ཅེས༌ཅན༌ནི༌ སྤེ༌ཆ༌བོ༌ ལེན༌ཏེ༌ ཟོས༌པ༌, ངའེ༌ ཁའེ༌ ནང༌ང༌ ཏེ༌བོ༌ ངར༌མོ༌ རག༌པིན༌, ཨིན༌ནའང༌ སྨིད༌ད༌ཅིག༌, ཁའན༌ཏེ༌ རྒྱུར༌ཏེ༌ ངའེ༌ གྲོད༌པ༌ ནགས༌ སྟནས༌།
REV.10.11	ཏེ༌ནེ༌ ངའ༌ མོལ༌ལ༌རག༌, "མི༌གུན༌, མིར༌རྒྱུད༌གུན༌, སྐད༌རིགས༌གུན༌ དང༌, རྒྱལ༌པོ༌གུན༌ནི༌ སྐོར༌ལ༌ ཁྱོ༌རང༌ངི༌ ཡང༌སྐྱར༌ ལུང༌སྟན༌ ཏང༌གོས༌།
REV.11.1	ཏེ༌ནེ༌ ཚད༌ ཏབ༌བ༌ ཀོལ༌ཁན༌ནི༌ བེར༌ག༌ཞིག༌ སལ༌ཏེ༌ ངའ༌ མོལ༌ལ༌རག༌, "སོང༌ཏེ༌ དཀོན༌མཆོག༌གི༌ ཆོད༌ཁང༌ དང༌ ཆོད༌ཁྲི༌ ཚད༌པོ༌ ལེན༌, ཡང༌ ཏེ༌རུ༌ ཅོལ༌ཨིན༌ ཡོད༌ཁན༌ ཚང༌མའེ༌ གྲངས༌ཀ༌གུན༌ ལེན༌། 
REV.11.2	ཨིན༌ནའང༌ ཆོད༌ཁང༌ངི༌ ཕི༌ལོག༌ག༌ ཡོད༌ཁན༌ནི༌ ནས༌ས༌བོ༌ ཏབ༌ མ༌ཏབ༌, ཅིའ༌ཟེར༌ན༌ ངའེ༌ ཏེ༌བོ༌ ཏེ༌ རྒྱལ༌ཁམས༌གུན༌ལ༌ སྟད༌ཏེ༌ ཨིན༌, ཀ༌བོའེ༌ ཡེ༌རུ༌ཤ༌ལེམ༌མི༌ དམ༌པའེ༌ རྒྱལ༌ས༌བོ༌ ཟླ༌ཝ༌ 42 ཚག༌པ༌ ཝང༌ངི༌ ཡོག༌ག༌ ནན༌ཏེ༌ བོར༌ཨིན༌། 
REV.11.3	ངའེ༌ ང༌རང༌ངི༌ སྤང༌པོ༌ ཉིས༌ལ༌ ཝང༌ཆ༌ ཏང༌ཨིན༌, ཁོང༌གུན༌ནི༌ སྡུག༌གོས༌ གོན༌ཏེ༌ ཞག༌ 1,260 ལུང༌སྟན༌ ཤད༌ཨིན༌།"
REV.11.4	"འི༌ སྤང༌པོ༌ ཉིས༌ཀོ༌ ནི༌, ཇིག༌རྟེན༌ནི༌ ཝང༌སྲུལ༌པ༌ གཙོ༌བོའེ༌ དུན༌ལ༌ ཡོད༌ཁན༌ནི༌ ཨོ༌ལིཝ༌ཝི༌ ལྕང༌མ༌ ཉིས༌ དང༌ འོད༌སྟགས༌ ཉིས༌ཀོ༌ ཨིན༌ནོག༌
REV.11.5	གལ༌ཏེས༌ སུ༌ཞིག༌གི༌ ཏེ༌ ཉིས༌ཀོའ༌ ནོད༌པ༌ ཏང༌ཅེས༌ ཅོ༌ན༌, ཏེ༌ ཉིས༌ཀོའེ༌ ཁའ༌ནེ༌ མེ༌ བིངས༌ཏེ༌ གྲ༌འོ༌གུན༌ མེད༌ཁན༌ ཅོ༌ཨིན༌, ཡང༌ ཏེ༌ ཉིས༌ཀོའ༌ ནོད༌པ༌ ཅོ༌ཅེས༌སི༌ རྩོན༌གྲུས༌ ཅོ༌ཁན༌གུན༌ ཏེན༌ན༌ ཚུལ༌ལ༌ ཤི༌ཨིན༌། 
REV.11.6	ཁོང༌གུན༌ནི༌ ལུང༌སྟན༌ ཤད༌དི༌ དུས༌ གང༌པོ༌ ཆར༌པ༌ མི༌བབས༌ཤེས༌སི༌ ཕིའ༌ ནམ༌ཁའ༌ ཀབ༌ཅེས༌སི༌ ཝང༌ཆ༌ ཁོང༌གུན༌ལ༌ སལ༌ལ༌ ཛདས༌། ཡང༌ ཆུ༌ ཚང༌མ༌ ཁྲག༌ག༌ རྒྱུར༌ཅུག༌ཅེས༌ དང༌ ནམ༌ ཁོང༌གུན༌ ཐད༌ནའང༌, ཇིག༌རྟེན༌ནི༌ དད༌པ༌ མེད༌ཁན༌ནི༌ མི༌གུན༌ལ༌ སྡུག༌སྔལ༌ལི༌ རིགས༌ ཚང༌མ༌ ཡོང༌ཅུག༌ཅེས༌སི༌ ཝང༌ཆ༌ སལས༌།
REV.11.7	ཁོང༌ ཉིས༌ཀོའེ༌ དཀོན༌མཆོག༌གི༌ བཀའ༌ ཤད༌ཅེས༌གུན༌ དྲན༌དྲ༌ གྲུབ༌ ཚར༌ར༌ཅིག༌, ཇིགས༌སྣང༌ཅན༌ནི༌ སེམས༌ཅན༌བོ༌ མངས༌ཏེའང༌ ཀོང༌དྲོ༌ ཡོད༌ཁན༌ནི༌ ས༌དོང༌ནེ༌ བིངས༌ཏེ༌, ཁོང༌ ཉིས༌ཀོའེ༌ཀ༌ སྤུང༌གོལ༌ ཅོ༌ཨིན༌, ཡང༌ ཕམ༌ཀལ༌ཏེ༌ སད༌ཨིན༌། 
REV.11.8	ཁོང༌ ཉིས༌ཀོའེ༌ རོ༌གུན༌ འི༌ རྒྱལ༌ས༌ མིང༌ཅན༌བོའེ༌ སྲང༌གུན༌ནི༌ ནང༌ང༌ ལུས༌ཨིན༌, ཀ༌བོའ༌ དཀོན༌མཆོག༌གི༌ སོ༌དོམ༌ དང༌ ཨི༌ཇིབ༌ ནས༌ས༌ ཙོགས༌ ཐེའ༌ ཛདས༌། ཏེ༌ ནས༌སའེ༌ ནང༌ང༌ གཙོ༌བོ༌ ཡེ༌ཤུ༌ རྐྱང༌ཤིང༌ངི༌ཀ༌ རྐྱངས༌ཏེ༌ ཨིན༌པིན༌། 
REV.11.9	ཡང༌ ཞག༌ སུམ༌ནང༌ཕེད༌ ཚག༌པ༌ མི༌རིགས༌, སྐད༌རིགས༌ དང༌ རྒྱལ༌ཁམས༌ ཚང༌མའེ༌ མི༌གུན༌ནི༌, ཁོང༌ ཉིས༌ཀོའེ༌ རོ༌གུན༌ལ༌ སྟས༌ཏེ༌ དུག༌ཨིན༌, ཡང༌ ཏེ༌གུན༌ནི༌ སུ༌ཞིག༌གའང༌ ཏེ༌ རོ༌གུན༌ སྤུར༌ཁང༌ངི༌ ནང༌ང༌ སུབ༌ མི༌ཅུག༌། 
REV.11.10	ཇིག༌རྟེན༌པ༌ དད༌པ༌ མེད༌ཁན༌གུན༌ནི༌, ཁོང༌ ཉིས༌ཀོ༌ ཤི༌ཁན༌བོའེ༌ཀ༌ ཐད༌པོ༌ ཅོ༌ཨིན༌, ཅིག༌ དང༌ ཅིག༌ག༌ སྐྱེས༌གུན༌ ཏངས༌ཏེ༌ གའ༌སྟོན༌ ཅོ༌ཨིན༌, ཅིའ༌ཟེར༌ན༌ ཏེ༌ ལུང༌སྟོན༌པ༌ ཉིས༌ཀོའེ༌ ཇིག༌རྟེན༌པ༌གུན༌ལ༌ ནགས༌ སྟན༌ཏེ༌ ཨིན༌པིན༌།
REV.11.11	ཨིན༌ནའང༌ ཞག༌ སུམ༌ནང༌ཕེད༌དི༌ སྟིང༌ནེ༌ དཀོན༌མཆོག༌གི༌ སལ༌ཁན༌ནི༌ སྲོག༌གི༌ འུགས༌པོ༌ ཁོང༌གུན༌ནི༌ ནང༌ང༌ ཞུགས༌ཏེ༌ ཁོང༌ ཉིས༌ཀོ༌ ཀོའག༌ ལངས༌, ཡང༌ ཁོང༌ ཉིས༌ཀོ༌ ཐོང༌ཁན༌ ཚང༌མ༌ མ༌སྲན༌ཏྲེ༌ ཇིགས༌། 
REV.11.12	ཏེ༌ནེ༌ ནམ༌ཁའ༌ནེ༌ སྐད༌ ཆེན༌མོ༌ཞིག༌གི༌ ཁོང༌ ཉིས༌ཀོའ༌ མོལས༌, "འི༌རུ༌ ཀྱེན༌ལ༌ ཡོང༌།" ཁོང༌ ཉིས༌ཀོ༌ ནམ༌ཁའེ༌ ནང༌ང༌ སྲིན༌ནི༌ཀ༌ ཞོན༌ཏེ༌ སྐྱོདས༌, ནམ༌ ཁོང༌ ཉིས༌ཀོའེ༌ གྲ༌འོ༌གུན༌ སྟེན༌ ཡོད༌པིན༌།
REV.11.13	ཏེན༌ན༌མལ༌ལ༌ སང༌གུལ༌ སྲན༌ཏྲེ༌ཞིག༌ ཡོངས༌ཏེ༌ རྒྱལ༌སའེ༌ ཁག༌ ཅུའི༌ ནང༌ནེ༌ ཁག༌ཅིག༌ ཟམ༌ཤིག༌ ཁྲེས༌སྟོར༌ སོང༌། མི༌ སྟོང༌རྡུན༌ ཤི༌། སོན༌ཏེའ༌ ལུས༌ཁན༌གུན༌ མ༌སྲན༌ཏྲེ༌ ཇིགས༌, ཡང༌ ནམ༌ཁའེ༌ ནང༌ང༌ ཞུགས༌ཁན༌ དཀོན༌མཆོག༌ ནི༌ ཀུན༌ཝང༌ ཨིན༌ཁན༌བོ༌ ཁའ༌ རྟོར༌ཏེ༌ ཟེརས༌།
REV.11.14	ཇིགས༌པ༌ ཉིས༌པ༌བོ༌ བུད༌ཚར༌, ཨིན༌ནའང༌ ལྟོས༌སའང༌, ཇིགས༌པ༌ སུམ༌པ༌བོ༌ གྱོགས༌པ༌ སླེབ༌ཅེས༌དུག༌།
REV.11.15	ཕོ༌ཉ༌ རྡུན༌པའེ༌ ཏུང༌ ཕུའ༌ཅིག༌, ངའ༌ ནམ༌ཁའ༌ནེ༌ སྐད༌ ཆེན༌མོ༌ཞིག༌གི༌ མོལ༌ལ༌ རག༌, "ཇིག༌རྟེན༌ནི༌ རྒྱལ༌སྲིད༌པོ༌ ཏ༌ གཙོ༌བོ༌ དཀོན༌མཆོག༌ དང༌ ཁོང༌ངི༌ མ༌ཤི༌ཀའེ༌ རྒྱལ༌སྲིད༌ རྒྱུར༌ཏེ༌ ཨིན༌ནོག༌, ཡང༌ ཁོང༌ངི༌ དུས༌རྒྱུན༌ནེ༌རྒྱུན༌ ཝང༌སྲུལ༌ལ༌ ཛད༌ཨིན༌།"
REV.11.16	དཀོན༌མཆོག༌གི༌ སྐུན༌དུན༌ལ༌ ཁོ༌རང༌གུན༌ནི༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ནི༌ འུ༌སྐྱོང༌ 24 བོའེ༌ དཀོན༌མཆོག༌ག༌ ཆག༌ཕུལ༌ཨིན༌ ཁོང༌ང༌ ཅོལས༌། 
REV.11.17	ཁོང༌གུན༌ནི༌ མོལས༌,
REV.11.17	"ཀྱེ༌ གཙོ༌བོ༌ དཀོན༌མཆོག༌ ཀུན༌ཝང༌, ཉེ༌རང༌ དག༌ས༌ ཞུགས༌ཁན༌ དང༌
REV.11.17	སྔུན༌ལ༌ ཞུགས༌ཏེ༌ ཡོད༌ཁན༌ ཨིན༌ནོག༌, ང༌ཞ༌གུན༌ནི༌ ཉེ༌རང༌ང༌ ཐུག༌རྗེ༌ཆེ༌ ཞུའད༌,
REV.11.17	ཅིའ༌ཟེར༌ན༌ ཉེ༌རང༌ངི༌ རང༌ངི༌ ཝང༌ ཀྲག༌པོ༌ ཀོལ༌ཏེ༌
REV.11.17	ཉེ༌རང༌ངི༌ ཝང༌སྲུལ༌བོ༌ གོ༌ཟུག༌ག༌ ཛད༌ཏེ༌ ཨིན༌ནོག༌།
REV.11.18	དད༌པ༌ མེད༌ཁན༌ནི༌ རྒྱལ༌ཁམས༌གུན༌ སྲོའེ༌ གངས༌ཏེ༌ ཨིན༌ནོག༌།
REV.11.18	ཨིན༌ནའང༌ ཏ༌ ཉེ༌རང༌ངི༌ ཐུགས༌སྲོའེ༌ དུས༌པོ༌ སླེབ༌ཏེ༌ ཨིན༌ནོག༌,
REV.11.18	ཡང༌ ཤི༌ཁན༌གུན༌ལ༌ ཤགས༌ ཅད༌ཅེས༌,
REV.11.18	ཉེ༌རང༌ངི༌ ཞབ༌སྟོག༌པ༌གུན༌, ལུང༌སྟོན༌པ༌གུན༌, དམ༌པ༌ མི༌གུན༌,
REV.11.18	འུ༌ཐུགས༌ དང༌ ཇིགས༌པོ༌ ཉེ༌རང༌ང༌ ཇིགས༌ཁན༌ ཚང༌མ༌ལ༌,
REV.11.18	སོལ༌རས༌ སལ༌ཅེས༌ ཡང༌ ཇིག༌རྟེན༌ ཁྲེས༌སྟོར༌ ཅོ༌ཁན༌གུན༌
REV.11.18	ཁྲེས༌སྟོར༌ ཛད༌ཅེས༌སི༌ དུས༌པོ༌ སླེབ༌ཏེ༌ ཨིན༌ནོག༌།"
REV.11.19	ཡང༌ ངའེ༌ ནམ༌ཁའེ༌ ནང༌ང༌ དཀོན༌མཆོག༌གི༌ ཆོད༌ཁང༌ ཕེས༌ཏེ༌ ཡོད༌ཁན༌ནི༌ ནང༌ང༌ ཁོང༌ངི༌ ཆད༌དོན༌ནི༌ སྒམ༌བོ༌ ཇལ༌། ཡང༌ སྐམ༌ལྷག༌གི༌ འོད༌, ཇིགས༌ཤེས༌ཅན༌ནི༌ སྐད༌, ཆད༌མེད༌ལ༌ བྲུག༌ཀྲག༌པོ༌ལྡིར༌, སང༌གུལ༌ ཡོངས༌, ཡང༌ ཇིགས༌སྣང༌ཅན༌ནི༌ སེར༌ར༌རུ༌ ཆེན༌མོ༌ བབས༌།
REV.12.1	ཡང༌ ནམ༌ཁའེ༌ ནང༌ང༌ ཧ༌ལས༌ཤེས༌སི༌ སྟས༌ ཆེན༌མོ༌ཞིག༌ བྱུང༌, ཏེ༌ནང༌ང༌ ཉི༌མ༌ ཀོས༌ ཙོགས༌ལ༌ གོན༌ཏེ༌, རྐང༌པའེ༌ ཡོག༌ག༌ ཟླ༌ཝ༌ དང༌ གོའེ༌ཀ༌ སྐར༌མ༌ ཅུག༌ཉིས༌སི༌ ཐོར༌ཤོག༌ གོན༌ཁན༌ནི༌ བུ༌མོ༌ཞིག༌ ཐོང༌། 
REV.12.2	ཏེ༌ བུ༌མོ༌བོའ༌ ཕྲུ༌གུ༌ ཇོར༌ཅེས༌ དུག༌, ཡང༌ ཁོའ༌ ཕྲུ༌གུ༌ ཇོར༌ཅེས༌སི༌ ཟུ༌མོ༌ དང༌ སྡུག༌སྔལ༌ ཡོད༌ཅེས༌པོའེ༌, ཁོའེ༌ སྲན༌ཏྲེ༌ ཀུ༌ཅོ༌ ཏང༌དུག༌།
REV.12.3	ཏེ༌ནེ༌ ངའེ༌ ནམ༌ཁའེ༌ ནང༌ང༌ ཡང༌ སྟས༌ཤིག༌གི༌ ནང༌ང༌, གོ༌ རྡུན༌ དང༌ རཱ༌ཅོ༌ རྕུ༌ ཡང༌ གོ༌ རེ༌རེ༌ཀ༌ ཐོར༌ཤོག༌ ཡོད༌ཁན༌ནི༌ བྲུག༌ ཆེན༌མོ༌ མར༌པོ༌ཞིག༌ ཐོང༌། 
REV.12.4	ཁོའེ༌ རྔ༌མ༌བོ༌ ནམ༌ཁའེ༌ ནང༌ང༌ སྐར༌མ༌ ཁག༌ སུམ༌མི༌ ནང༌ནེ༌ ཁག༌ ཅིག༌ག༌ རྒྱབས༌ཏེ༌ ཇིག༌རྟེན༌ནི༌ཀ༌ ཕངས༌, ཡང༌ ཕྲུ༌གུ༌བོ༌ ཟའ༌ཅེས༌སི༌ ཕིའ༌ ཏེ༌ བུ༌མོ༌ ཕྲུ༌གུ༌ ཇོར༌ཅེས༌ཅན༌ནི༌ དུན༌ལ༌ སོང༌ཏེ༌ དུགས༌། 
REV.12.5	ཏེ༌ བུ༌མོ༌བོའ༌ བུ༌ཚ༌ཞིག༌ ཇོར༌, ཁོང༌ངི༌ རྒྱལ༌ཁམས༌ ཚང༌མའེ༌ཀ༌ ཝང༌ཆ༌ ཚང༌མ༌ ཉམ༌པོ༌ ཝང༌སྲུལ༌ལ༌ ཛད༌ཨིན༌། བྲུག༌ག༌ ཟའ༌ མ༌ཅུག༌ག༌ ཧུན༌མེད༌ལ༌ ཏེ༌ བུ༌མོའེ༌ ཕྲུ༌གུ༌བོ༌ ཁོང༌རང༌ངི༌ ཁྲིས༌སི༌ཀ༌ དཀོན༌མཆོག༌གི༌ སྐུན༌དུན༌ལ༌ ཁྱེར༌ར༌ ཛདས༌། 
REV.12.6	ཡང༌ ཏེ༌ བུ༌མོ༌བོ༌ རི༌སྟོང༌ངི༌ ནང༌ང༌ ཤོར༌ཏེ༌ སོང༌, ཀ༌བོའེ༌ ནང༌ང༌ གཙོ༌བོ༌ དཀོན༌མཆོག༌གི༌ ནས༌ས༌ཞིག༌ གྲལ༌གྲིག༌ ཛད༌ཏེ༌ ཡོད༌པིན༌, ཀ༌རུ༌ ཞག༌ 1,260 ཚག༌པ༌ ཁོའ༌ ལྟ༌སྟོག༌ ཅོའ༌ ཛད༌ཨིན༌།
REV.12.7	ཡང༌ ནམ༌ཁའེ༌ ནང༌ང༌ མག༌ ཏང༌ཅེས༌ གོ༌ཟུགས༌། ཕོ༌ཉ༌ མེ༌ཀཱ༌འེལ༌ དང༌ ཁོང༌ངི༌ ཕོ༌ཉ༌གུན༌ནི༌, ཏེ༌ བྲུག༌ དང༌ ཁོའེ༌ ཕྲོ༌པ༌ ཕོ༌ཉ༌གུན༌ལ༌ ནོལས༌, ཡང༌ བྲུག༌ དང༌ ཁོའེ༌ ཕྲོ༌པ༌གུན༌ནི༌ ལོགས༌ཏེ༌ ནོལས༌། 
REV.12.8	ཨིན༌ནའང༌ མག༌གི༌ ནང༌ང༌ བྲུག༌ ཕམས༌ པ༌སང༌, ཁོ༌ དང༌ ཁོའེ༌ ཕྲོ༌པ༌གུན༌ ནམ༌ཁའེ༌ ནང༌ནེ༌ ཕིང༌ང༌ ཛདས༌། 
REV.12.9	ཏེ༌ ཇིགས༌སྣང༌ཅན༌ནི༌ བྲུག༌, རྡུད༌གུན༌ནི༌ གོ༌བ༌ ཤེ༌ཏན༌ ཟེར༌ཁན༌བོ༌ ནི༌, སྔུན༌མའེ༌ དུས༌སི༌ རུལ༌བོ༌ ཨིན༌ནོག༌། ཁོའེ༌ ཇིག༌རྟེན༌ གང༌པོའེ༌ མི༌གུན༌ལ༌ གོབ༌སྐོར༌ ཏངས༌ཏེ༌ ཨིན༌པིན༌། ཁོ༌ དང༌ ཁོའེ༌ ཕྲོ༌པ༌གུན༌ ཇིག༌རྟེན༌ནི༌ཀ༌ ཐུར༌ལ༌ ཕང༌ང༌ ཛདས༌།
REV.12.10	ཏེ༌ནེ༌ ཡང༌ ང༌ ནམ༌ཁའ༌ནེ༌ སྐད༌ ཆེན༌མོ༌ཞིག༌ ཚོར༌,
REV.12.10	"ཏ༌ ང༌དང༌ངི༌ དཀོན༌མཆོག༌གི༌ ཐར༌པ༌, ཝང༌ དང༌ རྒྱལ༌སྲིད༌
REV.12.10	དང༌ ཁོང༌ངི༌ མ༌ཤི༌ཀའེ༌ ཝང༌སྲུལ༌བོ༌ སླེབ༌ ཚར༌ཏེ༌ ཨིན༌ནོག༌།
REV.12.10	ཏ༌ དཀོན༌མཆོག༌གི༌ སྐུན༌དུན༌ལ༌ ང༌དང༌ངི༌ སྤུན༌ དང༌ སྤུན༌མོ༌ གུན༌ལ༌
REV.12.10	ཉིན༌ཚན༌ མེད༌པ༌ སྐྱོན༌ ཀལ༌ཁན༌ནི༌ ཤེ༌ཏན༌བོ༌,
REV.12.10	ཐུར༌ལ༌ ཇིག༌རྟེན༌ནི༌ཀ༌ ཕང༌ང༌ ཛད༌ཏེ༌ ཨིན༌།
REV.12.11	ཡང༌ ང༌དང༌གུན༌ནི༌ སྤུན༌ དང༌ སྤུན༌མོ༌ གུན༌ནི༌ ལུ༌གུའི༌ སྐུ༌ཁྲག༌ དང༌
REV.12.11	གའ༌མོའེ༌ ནས༌ཚུལ༌ལི༌ སྤང༌པོ༌ ཏང༌ཅེས༌པོའེ༌, ཤེ༌ཏན༌ལ༌ ཕམ༌ཀལས༌།
REV.12.11	ཏེ༌ སྤང༌པོ༌ ཏང༌ཅེས༌ལ༌ ཁོང༌གུན༌ སྲོག༌ ཏང༌ཅེས༌ དང༌
REV.12.11	ཤི༌ཅེས༌ལའང༌ ཇིགས༌ མ༌ཇིགས༌། 
REV.12.12	ཏེ༌བོའེ༌ཕིའ༌ ནམ༌ཁའ༌ དང༌
REV.12.12	ཏེ༌ནང༌ང༌ ཞུགས༌ཁན༌གུན༌ནི༌ སྐྱིད༌པོ༌ ཅོ༌ཤིག༌།
REV.12.12	ཨིན༌ནའང༌ ས༌ཀྱད༌ དང༌ རྒྱ༌ཚོའེ༌ཀ༌ དུག༌ཁན༌གུན༌ལ༌
REV.12.12	ཙམ༌ཤིག༌གི༌ ཇིགས༌ནའང༌ མ༌ནོག༌, ཅིའ༌ཟེར༌ན༌ རྡུད༌གུན༌ནི༌ གོ༌བ༌
REV.12.12	ཁྱོ༌ཞ༌གུན༌ ཡོད༌ས༌ ཐུར༌ལ༌ ཡོང༌དུག༌། ཁོ༌ སྲོའེ༌ གངས༌ཏེ༌ དུག༌
REV.12.12	ཅིའ༌ཟེར༌ན༌ ཁོའེ༌ ལག༌ག༌ ཇིག༌རྟེན༌པ༌གུན༌ལ༌ གོབ༌སྐོར༌ཅེས༌སི༌ དུས༌,
REV.12.12	ཉུ༌ངུན༌ཞིག༌ མ༌ནེ༌ མེད༌ཁན༌བོ༌ ཁོའ༌ རྒྱུས༌ཨིན༌ནོག༌"
REV.12.13	བྲུག༌པོའ༌ ཁོ༌རང༌ ཐུར༌ལ༌ ཇིག༌རྟེན༌ནི༌ཀ༌ ཕངས༌ཏེ༌ ཨིན༌ཁན༌བོ༌ རྒྱུས༌ཆ༌ཅིག༌, ཁོའེ༌, སྲས༌ ལྟམས༌ཁན༌ནི༌ བུ༌མོ༌བོའ༌ དེད༌ཏེ༌ ཁྱེརས༌། 
REV.12.14	ཨིན༌ནའང༌ ཏེ༌ བུ༌མོ༌བོའ༌ རི༌སྟོང༌ངི༌ ནང༌ང༌ གྲལ༌གྲིག༌ ཅོའ༌ ཛད༌ཁན༌ནི༌ ནས༌ས༌བོའེ༌ཀ༌ འུར༌ཏེ༌ ཆ༌ཉན༌ཅེས༌ལ༌ ལྷག༌ ཆེན༌མོའེ༌ ཤོག༌པ༌ ཙོགས༌ ཉིས༌ སལ༌ཏེ༌ དུག༌, ཀ༌རུ༌ དཀོན༌མཆོག༌གི༌ ལོ༌ སུམ༌ནང༌ཕེད༌ ཚག༌པ༌, ཏེ༌ བུ༌མོ༌བོའ༌ བྲུག༌གི༌ ཀ༌ནེ༌ སྐྱོབ༌བ༌ ཛད༌ཏེ༌ ལྟ༌སྟོག༌ ཛད༌ཨིན༌།
REV.12.15	ཏེ༌ནེ༌ ཏེ༌ བྲུག༌གི༌ ཁོའེ༌ ཁའ༌ནེ༌ བིང༌ཁན༌ནི༌ ཆུ༌ལོག༌ ཙོགས༌སི༌ ཆུའི༌ ནང༌ང༌ ཏེ༌ བུ༌མོ༌བོ༌ ནུབ༌ཅུགས༌ཏེ༌ སད༌ཅེས༌ ཅོས༌། 
REV.12.16	ཨིན༌ནའང༌ ཏེ༌ བུ༌མོའ༌ རོགས༌ ཅོ༌ཅེས༌ལ༌ ས༌ཀྱད༌པོ༌ ཕེས༌ཏེ༌ བྲུག༌གི༌ ཁའ༌ནེ༌ བིང༌ཁན༌ནི༌ ལྩངས༌པོའེ༌ ཆུ༌བོ༌ སྨིད༌ ཏངས༌། 
REV.12.17	ཏེ༌ནེ༌ བྲུག༌པོའ༌ ཏེ༌ བུ༌མོ༌བོའེ༌ཀ༌ མ༌སྲན༌ཏྲེ༌ སྲོ༌ ཡོངས༌, ཡང༌ བུ༌མོའེ༌ ལུས༌ཏེ༌ ཡོད༌ཁན༌ནི༌ ཕོར༌རྒྱུད༌, དཀོན༌མཆོག༌གི༌ བཀའ༌རྒྱ༌ ཁའ༌ཉན༌ཏེ༌ ཡེ༌ཤུའི༌ སླབ༌བྱ༌ གུན༌ལ༌ སྟན༌པོ༌ ཐམས༌ཏེ༌ དུག༌ཁན༌གུན༌ནི༌ རྒྱབ༌གལ༌ལ༌ མག༌ ཏང༌ཅེས༌ ཐག༌ཅདས༌། 
REV.12.18	ཏེ༌ནེ༌ བྲུག༌ རྒྱ༌ཚོའེ༌ ཐ༌མའེ༌ པེ༌མའེ༌ཀ༌ ལངས༌ཏེ༌ དུགས༌།
REV.13.1	ཏེ༌ནེ༌ ངའེ༌ ཇིགས༌སྣང༌ཅན༌ནི༌ སེམས༌ཅན༌ཞིག༌ རྒྱ༌ཚོའེ༌ ནང༌ནེ༌ བིང༌ང༌ ཐོང༌། ཏེ༌ སེམས༌ཅན༌བོའ༌ གོ༌ རྡུན༌ དང༌ རཱ༌ཅོ༌ རྕུ༌ དུག༌། རཱ༌ཅོ༌ རེ༌རེ༌ཀ༌ ཐོར༌ཤོག༌ ཡང༌ གོ༌ རེ༌རེ༌ཀ༌ དཀོན༌མཆོག༌གི༌ རྒྱབ༌གལ༌ལ༌ དད༌ལོག༌ ཞུས༌ཁན༌ནི༌ མིང༌ བྲིས༌ཏེ༌ དུག༌། 
REV.13.2	ཏེ༌ ཇིགས༌སྣང༌ཅན༌ནི༌ སེམས༌ཅན༌བོ༌ ཤན༌ ཙོགས༌, རྐང༌པ༌གུན༌ དྲེན༌མོ༌ ཡང༌ན༌ བ༌ལུའི༌ རྐང༌པ༌ དང༌ ཁའ༌བོ༌ སིང༌གེའེ༌ ཁའ༌ ཙོགས༌ དུག༌། བྲུག༌པོའེ༌ ཁོ༌རང༌ངི༌ སྟོབས༌, ཁྲིས༌ དང༌ ཝང༌ ཆེན༌མོ༌ ཚང༌མ༌ ཏེ༌ སེམས༌ཅན༌བོའ༌ ཏངས༌། 
REV.13.3	ཏེ༌ སེམས༌ཅན༌ནི༌ གོ༌ ཅིག༌གི༌ཀ༌ ཤི༌ཅུག༌ཅེས༌སི༌ རྨ༌ཁའ༌ཞིག༌ ཐོང༌, ཨིན༌ནའང༌ ཏེ༌ རྨ༌ཁའ༌བོ༌ སོབས༌ཏེ༌ རྒྱལ༌, ཡང༌ ཇིག༌རྟེན༌པ༌ དད༌པ༌ མེད༌ཁན༌ ཚང༌མའེ༌ ཏེ༌བོ༌ ཐོང༌ཏེ༌ ཧ༌ལས༌ཨིན༌ ཏེ༌ སེམས༌ཅན༌བོའེ༌ སྟིང༌རང༌ནེ༌ སང༌། 
REV.13.4	བྲུག༌པོའེ༌ རང༌ངི༌ ཝང༌ཆ༌བོ༌ ཏེ༌ སེམས༌ཅན༌ལ༌ ཏངས༌ པ༌སང༌, མི༌གུན༌ནི༌ ཏེ༌ བྲུག༌པོའ༌ ཅོལས༌། མི༌གུན༌ནི༌ སེམས༌ཅན༌ལའང༌ ཅོལ༌ཨིན༌ ཟེརས༌, "སུ༌ འི༌ སེམས༌ཅན༌ ཙོགས༌ ཀྲག༌པོ༌ ཨིན༌? ཁོའེ༌ རྒྱབ༌གལ༌ལ༌ ནོལ༌ཅེས༌སི༌ ཁྱུད༌ སུའ༌ ཡོད༌?"
REV.13.5	ཏེ༌ སེམས༌ཅན༌བོའ༌ དཀོན༌མཆོག༌གི༌ རྒྱབ༌གལ༌ལ༌ དད༌ལོག༌ ཞུ༌ཅེས༌སི༌ གོངས༌པ༌ ཡང༌ ཟླ༌ཝ༌ 42 ཙག༌པ༌ ཁོའེ༌ ཅི༌ཞིག༌ ཅོ༌ཨིན༌ སམ༌ནའང༌ ཅོ༌ཅེས༌སི༌ ཝང༌ཆ༌ སལས༌། 
REV.13.6	ཁོའེ༌ དཀོན༌མཆོག༌གི༌ ཚན༌, ཁོང༌ ཞུགས༌སེ༌ ནས༌ས༌ དང༌ ཁོང༌ ཉམ༌པོ༌ ནམ༌ཁའེ༌ ནང༌ང༌ ཞུགས༌ཁན༌ ཚང༌མའེ༌ རྒྱབ༌གལ༌ལ༌ དད༌ལོག༌གི༌ སྤེ༌ར༌ ཟེརས༌། 
REV.13.7	ཁོའ༌ དཀོན༌མཆོག༌གི༌ མི༌གུན༌ ཉམ༌པོ༌ མག༌ ཏང༌ཅེས༌ དང༌ ཏེ༌གུན༌ནི༌ཀ༌ རྒྱལ༌ཁའ༌ ཐོབ༌ཅེས༌སི༌ ཁྱུད༌ ཏངས༌ཏེ༌ དུག༌། ཡང༌ ཁོའ༌ མི༌རིགས༌, མི༌གུན༌, སྐད༌རིགས༌ དང༌ རྒྱལ༌ཁམས༌ ཚང༌མའེ༌ཀ༌ ཝང༌སྲུལ༌ཅེས༌སི༌ ཝང༌ཆ༌ ཏངས༌ཏེ༌ དུག༌། 
REV.13.8	ཇིག༌རྟེན༌ མ༌ཆགས༌སི༌ སང༌ སྔུན༌ལ༌, སད༌ཁན༌ནི༌ ལུ༌གུའི༌ ཐའ༌མེད༌པའེ༌ མི༌ཚེའེ༌ ལྡེབ༌བོའེ༌ ནང༌ང༌ མིང༌ བྲིས༌ཏེ༌ མེད༌ཁན༌ནི༌ ཇིག༌རྟེན༌པ༌གུན༌ནི༌ ཏེ༌ སེམས༌ཅན༌བོའ༌ ཅོལ༌ཨིན༌,
REV.13.9	ནམ༌ཆོག༌ ཡོད༌ཁན༌གུན༌ནི༌ ཉོན༌ཤིག༌།
REV.13.10	ཙོན༌ལ༌ ཀག༌ཅུག༌ག༌ ཛད༌ཅེས༌ཅན༌གུན༌ ཙོན༌ལ༌ ཀག༌ཨིན༌།
REV.13.10	ཡང༌ ར༌འི༌ ཉམ༌པོ༌ སད༌ཅེས༌ཅན༌གུན༌ ར༌འི༌ ཉམ༌པོ༌ སད༌ཨིན༌།
REV.13.10	ཏེན༌ན༌བོའེ༌ཕིའ༌ དཀོན༌མཆོག༌གི༌ མི༌གུན༌ ཟོད༌པ༌ ཉམ༌པོ༌ ནགས༌བར༌དོ༌
REV.13.10	ཁུར༌ཨིན༌ དད༌པའེ༌ ནང༌ང༌ སྟན༌པོ༌ ལུས༌གོས༌ཨིན༌།
REV.13.11	ཏེ༌ནེ༌ ངའེ༌ སའེ༌ ནང༌ནེ༌ ཡང༌ ཇིགས༌སྣང༌ཅན༌ནི༌ སེམས༌ཅན༌ཞིག༌ བིང༌ང༌ ཐོང༌, ཁོའ༌ ལུ༌གུའི༌ རཱ༌ཅོ༌ ཙོགས༌ ཉིས༌ དུག༌, ཨིན༌ནའང༌ ཁོའེ༌ སྐད༌པོ༌ བྲུག༌གི༌ སྐད༌ ཙོགས༌ རག༌། 
REV.13.12	ཁོའེ༌ ཇིགས༌སྣང༌ཅན༌ནི༌ སེམས༌ཅན༌ དང༌པོ༌བོའེ༌ ཤེད༌ དང༌ ཝང༌ གུན༌ ཀོལ༌ཏེ༌, ཇིག༌རྟེན༌པ༌གུན༌ལ༌ ཏེན༌ན༌ ཇིགས༌སྣང༌ཅན༌ནི༌ སེམས༌ཅན༌ དང༌པོ༌, ཤི༌ཅེས༌ཅན༌ནི༌ རྨ༌ཁའ༌ ཡོད༌ཏེ༌ རྒྱལ༌ཁན༌བོའ༌ ཅོལ༌ཅུགས༌། 
REV.13.13	ཡང༌ ཇིགས༌སྣང༌ཅན༌ནི༌ སེམས༌ཅན༌ ཉིས༌པའེ༌ མིན༌དྲ༌ མིན༌དྲ༌ ཧ༌ལས༌ཤེས༌སི༌ སྟས༌གུན༌ སྟནས༌, སྤེར༌ན༌ མི༌གུན༌ནི༌ མིག༌གི༌ དུན༌ལ༌ ནམ༌ནེ༌ མེ༌གུན༌ ཇིག༌རྟེན༌ནི༌ཀ༌ བུད༌ཅུག༌ཅེས༌སའང༌། 
REV.13.14	ཇིགས༌སྣང༌ཅན༌ནི༌ སེམས༌ཅན༌ དང༌པོའེ༌ ཚབས༌ལ༌ སྟས༌གུན༌ སྟན༌ཏེ༌, ཁོའེ༌ ཇིག༌རྟེན༌པ༌གུན༌ལ༌ ཁོའ༌ ཆོགས༌ ཅོ༌ཅེས༌ལ༌ གོབ༌སྐོརས༌། ཏེ༌ནེ༌ ཏེ༌གུན༌ལ༌ ར༌འི༌ རྒྱབས༌ཁན༌ནི༌ རྨ༌ཁའ༌ ཡོད༌ཏེའང༌ སོན༌ཏེའ༌ ལུས༌ཏེ༌ ཨིན༌ཁན༌ནི༌ ཇིགས༌སྣང༌ཅན༌ནི༌ སེམས༌ཅན༌ དང༌པོའེ༌ སྐུན༌དྲ༌ ཅོ༌ཅེས༌སི༌ བཀའ༌ ཏངས༌། 
REV.13.15	སྤེ༌ར༌ ཏང༌ཉན༌ཅེས༌སི༌ ཕིའ༌ ཁོའ༌ ཏེ༌ སྐུན༌དྲ༌བོའེ༌ ནང༌ང༌ སྲོག༌ ཏང༌ཅེས༌སི༌ ཝང༌ཆ༌ སལས༌, ཏེ༌ནེ༌ ཏེ༌ སྐུན༌དྲ༌བོའེ༌ ཁོའ༌ མ༌ཅོལ༌ཁན༌ ཚང༌མ༌ སད༌ཅེས༌ལ༌ བཀའ༌ ཏངས༌།
REV.13.16	ཁོའེ༌ ཉམ༌ཤུང༌ དང༌ ཇིགས༌པོ༌, ཆུག༌པོ༌ དང༌ ཉལ༌བ༌ཅན༌, རང༌ཝང༌ཅན༌ དང༌ ཚེ༌ཡོག༌, ཚང༌མའེ༌ ཐོད༌པ༌ ཡ༌ ལག༌པ༌ ཡས༌པའེ༌ཀ༌ ཝང༌ ཏངས༌ཏེ༌ སྟགས༌ཤིག༌ ཅོས༌། 
REV.13.17	ཏེ༌ སྟགས༌པོ༌ ཡོད༌ཏེ༌ མ༌ནེ༌ སུ༌ཞིག༌གའང༌ ཉོབ༌ཚོང༌ ཏང༌ ཉན༌ན༌ མེད༌པིན༌། ཏེ༌ སྟགས༌པོ༌ ཇིགས༌སྣང༌ཅན༌ནི༌ སེམས༌ཅན༌ དང༌པོའེ༌ མིང༌ ཡ༌ ཁོའེ༌ མིང༌ངི༌ ཨང༌ ཡང༌ན༌ ནམ༌བར༌བོ༌ ཨིན༌ནོག༌།
REV.13.18	ཏེ༌ སྟགས༌པོའེ༌ ཏོན༌ཏག༌ ཧ༌གོ༌ཅེས༌ལ༌ སིལ༌ཁན༌གུན༌ ཤེས༌རབས༌ཅན༌ ཡོང༌གོས༌། འི༌ སྟགས༌པོ༌ མི༌ཞིག༌གི༌ ཨང༌བོ༌ ཨིན༌ནོག༌། ཡང༌ ཏེ༌ ཨང༌བོ༌ ནི༌ 666 ཨིན༌ནོག༌།
REV.14.1	ཏེ༌ནེ༌ ངའེ༌ ལྟ༌ཅིག༌ ཟི༌ཡོན༌ ཟེར༌ཁན༌ནི༌ རི༌ཀ༌ ཏེན༌ན༌ ལུ༌གུ༌བོ༌ ཞངས༌ཏེ༌ ཐོང༌, ཡང༌ ཐོད༌པའེ༌ཀ༌ ལུ༌གུ༌ དང༌ ཁོང༌ངི༌ ཡབ༌བི༌ ཚན༌ བྲིའ༌ ཛད༌ཁན༌ནི༌ མི༌ 144,000 ཁོང༌ ཉམ༌པོ༌ དུག༌། 
REV.14.2	ཡང༌ ང༌ ནམ༌ཁའ༌ནེ༌ སྐད༌ ཀྲག༌པོ༌ཞིག༌ ཚོར༌ ཀ༌བོ༌ ཤེད༌ཅན༌ རྒྱུག༌ཁན༌ནི༌ ཆུ༌ སྐད༌ ཀྲག༌པོ༌ ཡ༌ ངད༌ཅན༌ བྲུག༌ ལྡིར༌ཁན༌ ཙོགས༌ རག༌པིན༌། ཏེ༌ སྐད༌པོ༌ ནི༌ མི༌ མང༌པོ༌ཞིག༌གི༌ ཏར༌ མང༌པོ༌ཅན༌ནི༌ རོལ༌མོ༌ རོལ༌ཁན༌ ཙོགས༌ རག༌པིན༌།
REV.14.3	ཁོང༌གུན༌ནི༌ ཞུགས༌ཁྲིས༌, སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌གུན༌ནི༌ དུན༌ལ༌ གླུ༌ སོ༌མ༌ཞིག༌ ཏངས༌། ཏེ༌ གླུ༌བོ༌ དཀོན༌མཆོག༌གི༌ སྐྱོབ༌བ༌ ཛད༌ཁན༌ 144,000 མི༌གུན༌ མ༌སྟོགས༌, སུའང༌ བྱང༌ ཆོག༌ག༌ མི༌དུག༌། 
REV.14.4	ཁོང༌གུན༌ དམ༌པ༌, བུ༌མོ༌ ཉམ༌པོ༌ ལུས༌བྲེལ༌ མ༌ནེ༌ མེད༌ཁན༌ དང༌ ལུ༌གུ༌ ཀ༌རུ༌ ཆ༌ནའང༌ ཁོང༌ངི༌ སྟིང༌རང༌ནེ༌ ཆའད༌པིན༌། ཡང༌ ཁོང༌གུན༌ མི༌གུན༌ནི༌ ཕྲོ༌ནེ༌ ཉོའ༌ ཛད༌ཏེ༌ སྟོན༌ཐོག༌གི༌ གྲུ༌ གོ༌མ༌བོ༌ ཙོགས༌ལ༌ དཀོན༌མཆོག༌ དང༌ ལུ༌གུའ༌ ཕུལ༌ལ༌ ཛདས༌། 
REV.14.5	ཁོང༌གུན༌ནི༌ ཁའ༌ནེ༌ ཟུན༌ མ༌ནེ༌ མ༌བིང༌, ཡང༌ ཁོང༌གུན༌ སྐྱོན༌མེད༌ཁན༌ ཨིན༌ནོག༌།
REV.14.6	ཏེ༌ནེ༌ ངའེ༌ ནམ༌མི༌ སྐྱིལ༌ལ༌ འུར༌ཨིན༌ ཡོད༌ཁན༌ནི༌ ཞན༌ ཕོ༌ཉ༌ཞིག༌ ཐོང༌། ཁོའེ༌ ཐའ༌ མ༌ནེ༌ མེད༌ཁན༌ནི༌ གའ༌མོའེ༌ ནས༌ཚུལ༌བོ༌, ཇིག༌རྟེན༌པ༌ ཚང༌མའ༌ ཤད༌དུག༌ ཀ༌བོ༌ རྒྱལ༌ཁམས༌, མི༌རིགས༌, སྐད༌རིགས༌ དང༌ མི༌གུན༌ ཨིན༌ནོག༌། 
REV.14.7	ཡང༌ ཏེ༌ ཕོ༌ཉ༌བོའེ༌ སྐད༌ ཆེན༌མོའེ༌ ནང༌ང༌ མོལས༌, "ཏ༌ དཀོན༌མཆོག༌གི༌ ཁྲིམས༌ཅད༌དི༌ དུས༌ སླེབས༌པ༌, ཁོང༌ང༌ ཇིགས༌ཤིག༌ ཡང༌ རྩི༌ཝ༌ ཅོ༌ཤིག༌། ནམ༌ཁའ༌, ས༌ཀྱད༌, རྒྱ༌ཚོ༌ དང༌ ཆུའི༌ ཆུ༌མིག༌ གུན༌ ཛད༌ཁན༌ནི༌ དཀོན༌མཆོག༌ག༌ ཅོལ༌ཤིག༌།"
REV.14.8	ཕོ༌ཉ༌ དང༌པོའེ༌ སྟིང༌རང༌ནེ༌ ཞན༌ཡང༌ ཕོ༌ཉ༌ཞིག༌ སྐྱོད༌ཏེ༌ མོལས༌, "བ༌བེ༌ལོན༌ནི༌ རྒྱལ༌ས༌ མིང༌ཅན༌ ངན༌པ༌བོ༌ ཤིགས༌ཏེ༌ མེད༌, ཀ༌བོའེ༌ ཇིག༌རྟེན༌ནི༌ རྒྱལ༌ཁམས༌ ཚང༌མའེ༌ མི༌གུན༌ལ༌, ཁོའེ༌ ལུས༌བྲེལ༌ལི༌ དོད༌པ༌ ངན༌པའེ༌ ཆང༌བོ༌ ཐུང༌ཅུགས༌།"
REV.14.9	ཁོང༌གུན༌ནི༌ སྟིང༌རང༌ནེ༌ ཕོ༌ཉ༌ སུམ༌པ༌བོ༌ སྐྱོད༌ཏེ༌ མ༌ སྐད༌ ཆེན༌མོ༌ ཉམ༌པོ༌ མོལས༌, "སུ༌ཞིག༌གི༌ ཏེ༌ ཇིགས༌སྣང༌ཅན༌ནི༌ སེམས༌ཅན༌ དང༌ ཁོའེ༌ སྐུན༌དྲའ༌ ཅོལ༌ན༌, ཡ༌ ཁོའེ༌ སྟགས༌པོ༌ ཁོ༌རང༌གུན༌ནི༌ ཐོད༌པ༌ ཡ༌ ལག༌པའེ༌ཀ༌ ཅོ༌ཅུག༌ན༌, 
REV.14.10	ཁོང༌གུན༌ལ༌ དཀོན༌མཆོག༌གི༌ ཐུགས༌སྲོའེ༌ རྒུན༌ཆང༌བོ༌ ཐུང༌གོས༌ཨིན༌, ཀ༌བོ༌ ཁོང༌ངི༌ ཐུགས༌སྲོའེ༌ དོན༌སྐྱོག༌གི༌ ནང༌ང༌ ཅའང༌ མ༌སྲེ༌ཁན༌ ཀར༌བ༌ ལུག༌ག༌ ཛད༌ཏེ༌ ཨིན༌། ཡང༌ ཁོང༌གུན༌ལ༌ དཀོན༌མཆོག༌གི༌ དམ༌པའེ༌ ཕོ༌ཉ༌ དང༌ ལུ༌གུའི༌ སྐུན༌དུན༌ལ༌ མེ༌ དང༌ ཏུག༌ཅན༌ནི༌ རྡོའ༌ ཞེན༌ཨིན༌ ཡོད༌ཁན༌གུན༌ནི༌ ནང༌ང༌ སྡུག༌སྔལ༌ ཐོང༌ཨིན༌། 
REV.14.11	ཁོང༌གུན༌ནི༌ ནགས༌སི༌ དུད༌པ༌བོ༌ དུས༌རྒྱུན༌ནེ༌རྒྱུན༌ བིང༌ཨིན༌ དུག༌ཨིན༌། ངལ༌ཚོ༌ མ༌ནེ༌ མེད༌པ༌, ཁོང༌གུན༌ལ༌ ཉིན༌ཚན༌ གང༌པོ༌ བར༌དོ༌ ཐོང༌ཨིན༌, ཅིའ༌ཟེར༌ན༌ ཁོང༌གུན༌ནི༌ ཇིགས༌སྣང༌ཅན༌ནི༌ སེམས༌ཅན༌ དང༌ ཏེ༌བོའེ༌ སྐུན༌དྲའ༌ ཅོལས༌, ཡང༌ ཁོའེ༌ མིང༌ངི༌ སྟགས༌པོ༌ ཁོ༌རང༌གུན༌ནི༌ཀ༌ ཅོ༌ཅུགས༌།
REV.14.12	ཏེན༌ན༌བོའེ༌ཕིའ༌ དཀོན༌མཆོག༌གི༌ མི༌གུན༌ནི༌ ནགས༌བར༌དོ༌གུན༌ ཟོད༌པ༌ ཉམ༌པོ༌ ཁུར༌ཏེ༌ དཀོན༌མཆོག༌གི༌ བཀའ༌གུན༌ ཉན༌ཅེས༌ དང༌ དད༌པ༌བོ༌ ཡེ༌ཤུའི༌ ནང༌ང༌ སྟན༌པོ༌ བོར༌གོས༌།
REV.14.13	ཏེ༌ནེ༌ ངའེ༌ ནམ༌ཁའ༌ནེ༌ སྐད༌ཅིག༌གི༌ ཟེར༌ཨིན༌ ཚོར༌, "འི༌བོ༌ བྲིས༌, ཏ༌ནེ༌ཕར༌ལ༌ གཙོ༌བོའེ༌ཀ༌ དད༌པ༌ ཅོ༌ཅེས༌པོའེ༌ ཤི༌གོས༌ཁན༌གུན༌ བྱིན༌ལབས༌ཅན༌ ཨིན༌།" དམ༌པའེ༌ ཐུག༌ཉིད༌དི༌ མོལས༌, "འོ༌ན༌ དེན༌བའ༌, ཁོང༌གུན༌ལ༌ བྱིན༌ལབས༌ ཏན༌ཏན༌ ཐོབ༌ཨིན༌། ཁོང༌གུན༌ལ༌ ལས༌ ཀགས༌པོ༌གུན༌ནེ༌ ངལ༌ཚོ༌ ཐོབ༌ཨིན༌ ཅིའ༌ཟེར༌ན༌ ཁོ༌རང༌གུན༌ནི༌ ལས༌ ཟང༌པོའེ༌ བྲས༌བུ༌ ནམ༌ཁའེ༌ ནང༌ང༌ ཁོང༌ ཉམ༌པོ༌ སླེབ༌ཨིན༌།"
REV.14.14	ཏེ༌ནེ༌ ངའེ༌ སྲིན༌ ཀར༌པོ༌ཞིག༌ ཐོང༌, ཡང༌ ཏེ༌ སྲིན༌ནི༌ཀ༌ ཞུགས༌ཏེ༌ ཡོད༌ཁན༌བོ༌ མི༌རིགས༌སི༌བུ༌
REV.14.15	ཏེ༌ནེ༌ ཞན༌ཡང༌ ཕོ༌ཉ༌ཞིག༌གི༌, ནམ༌ཁའེ༌ ཆོད༌ཁང༌ངི༌ ནང༌ནེ༌ བིང༌ཏེ༌ སྐད༌ ཆེན༌མོ༌ ཉམ༌པོ༌ སྲིན༌ནི༌ཀ༌ ཞུགས༌ཁན༌བོའ༌ མོལས༌, "ཉེེ༌རང༌ངི༌ ཟོར༌ར༌ ཉམ༌པོ༌ རྔའ༌ ཛད༌, ཅིའ༌ཟེར༌ན༌ དུས༌པོ༌ རན༌ཏེ༌ ཇིག༌རྟེན༌ནི༌ཀ༌ སྟོན༌ཐོག༌པོ༌ ཚོས༌ཏེ༌ ཡོད༌ཏེ༌ ཨིན༌ནོག༌།" 
REV.14.16	སྲིན༌ནི༌ཀ༌ ཞུགས༌ཁན༌ནི༌ ཁོང༌རང༌ངི༌ ཟོར༌ར༌ ཇིག༌རྟེན༌ནི༌ཀ༌ རྒྱབས༌པ༌ ཇིག༌རྟེན༌ གང༌པོ༌ རྔས༌ཏངས༌།
REV.14.17	ཏེ༌ སྟིང༌ནེ༌ ཡང༌ ཕོ༌ཉ༌ཞིག༌ ནམ༌ཁའེ༌ ཆོད༌ཁང༌ངི༌ ནང༌ནེ༌ བིང༌ཏེ༌ སྐྱོདས༌, ཁོང༌ངི༌ ལག༌གའང༌ ཟོར༌ར༌ ནོན༌པོ༌ཞིག༌ དུག༌། 
REV.14.18	ཏེ༌ནེ༌ མེ༌ཀ༌ ཝང༌ ཡོད༌ཁན༌ ཡང༌ ཕོ༌ཉ༌ཞིག༌ ཆོད༌ཁྲི༌ དུན༌ནེ༌ སྐྱོད༌ཏེ༌ ཟོར༌ར༌ ནོན༌པོ༌ ནམས༌ཏེ༌ ཡོད༌ཁན༌ནི༌ ཕོ༌ཉ༌ མོལས༌, "ཉེ༌རང༌ང༌ ཡོད༌ཁན༌ནི༌ ཟོར༌ར༌ ནོན༌པོ༌བོ༌ ཀོལ༌ཏེ༌ ཇིག༌རྟེན༌ནི༌ རྒུན༌ནི༌ ལྕང༌མ༌གུན༌ནི༌ ཀ༌ནེ༌ རྒུན༌གུན༌ ལྡུས༌, ཅིའ༌ཟེར༌ན༌ ཏེ༌གུན༌ ཚོས༌ཏེ༌ དུག༌།" 
REV.14.19	ཡང༌ ཏེ༌ ཕོ༌ཉ༌བོའེ༌ ཁོ༌རང༌ངི༌ ཟོ༌ར༌བོ༌ ཇིག༌རྟེན༌ནི༌ཀ༌ སྲུལ༌ཏེ༌ རྒུན༌གུན༌ ལྡུས༌ཏེ༌, ཁུའ༌ ཕིང༌ང༌ལ༌ དཀོན༌མཆོག༌གི༌ ཐུགས༌སྲོའེ༌ རྒུན༌ ཙིར༌ཅེས༌སི༌ ནས༌ས༌ ཆེན༌མོའེ༌ ནང༌ང༌ ཕངས༌། 
REV.14.20	ཏེ༌ རྒུན༌ ཙིར༌སེ༌ ནས༌ས༌བོ༌ རྒྱལ༌ས༌ནེ༌ ཕི༌ལོག༌ག༌ ཡོད༌པིན༌། ཁོང༌གུན༌ནི༌ ཁྲག༌པོ༌, རྒུན༌ ཙིར༌སེ༌ ནས༌ས༌ནེ༌ ཧ༌ལམ༌ ཀི༌ལོ༌མི༌ཀྲར༌ 300 ཚག༌པ༌ རྒྱུགས༌, ཡང༌ ཁྲག༌གི༌ ཐོན༌པོ༌ རྟའེ༌ ཁའ༌ ཚོག༌པ༌ སླེབ༌།
REV.15.1	ཏེ༌ནེ༌ ང༌ ནམ༌ཁའེ༌ ནང༌ང༌ ཡང༌ ཧ༌ལས༌ཤེས༌སི༌ སྟགས༌ཤིག༌ ཐོང༌, ཕོ༌ཉ༌ རྡུན༌ནི༌ ཡོང༌ཅེས༌ཅན༌ནི༌ སྡུག༌སྔལ༌ རྡུན༌ ཁུར༌ཏེ༌ དུག༌, ཏེན༌ན༌གུན༌ དཀོན༌མཆོག༌གི༌ སྟིང༌ཇུག༌གི༌ ཆད༌པ༌བོ༌ ཨིན༌ནོག༌། 
REV.15.2	ང༌ མེ༌ ཉམ༌པོ༌ དྲེས༌ཁན༌ནི༌ ཤེལ༌ལི༌ རྒྱ༌ཚོ༌ ཙོགས༌ཤིག༌ ཐོང༌། ཡང༌ ཏེ༌ ཐའ༌མ༌ ལངས༌ཏེ༌ དུག༌ཁན༌གུན༌ནི༌, ཇིགས༌སྣང༌ཅན༌ནི༌ སེམས༌ཅན༌ནི༌ ཀ༌ནེ༌ རྒྱལ༌ཁའ༌ ཐོབ༌ཁན༌གུན༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ ཏེ༌ སེམས༌ཅན༌, ཡ༌ ཏེ༌བོའེ༌ སྐུན༌དྲ༌ ཆག༌ མ༌ཕུལས༌ ཡ༌ ཏེ༌བོའེ༌ ཨང༌ངི༌ སྟགས༌པོ༌ ཁོང༌རང༌གུན༌ནི༌ཀ༌ ཅོ༌ མ༌ཅུགས༌། ཁོང༌གུན༌ནི༌ ལག༌པའེ༌ ནང༌ང༌ དཀོན༌མཆོག༌གི༌ སལ༌ཁན༌ནི༌ ཏར༌ མང༌པོ༌ཅན༌ནི༌ རོལ༌མོ༌ ཁུར༌ཏེ༌ དུག༌། 
REV.15.3	ཡང༌ ཁོང༌གུན༌ནི༌ དཀོན༌མཆོག༌གི༌ ཞབ༌སྟོག༌པ༌ མོ༌ཟེས༌ དང༌ ལུ༌གུའི༌ སལ༌ཁན༌ནི༌ གླུ༌ ཏང༌དུག༌,
REV.15.3	"ཀྱེ༌ གཙོ༌བོ༌ དཀོན༌མཆོག༌ ཀུན༌ཝང༌
REV.15.3	ཉེ༌རང༌ངི༌ ཆག༌ལས༌གུན༌ ཀྲག༌པོ༌ དང༌ ཧ༌ལས༌ཤེས༌ ཨིན༌ནོག༌།
REV.15.3	རྒྱལ༌ཁམས༌ ཚང༌མའེ༌ རྒྱལ༌པོ༌། ཉེ༌རང༌ངི༌ ཛད༌ཁན༌གུན༌ འོས༌པ༌ དང༌ དེན༌བ༌ ཨིན༌ནོག༌།
REV.15.4	ཀྱེ༌ གཙོ༌བོ༌, ཉེ༌རང༌ང༌ སུ༌ མི༌ཇིགས༌?
REV.15.4	ཉེ༌རང༌ངི༌ ཚན༌ལ༌ སུའི༌ སྟོད༌པ༌ མི༌ཕུལ༌?
REV.15.4	ཉེ༌རང༌ ཅིག༌པོ༌ དམ༌པ༌ ཞུགས༌ཏེ༌ ཨིན༌།
REV.15.4	རྒྱལ༌ཁམས༌ ཚང༌མ༌ ཡོངས༌ཏེ༌ ཉེ༌རང༌ངི༌ སྐུན༌དུན༌ལ༌ ཅོལ༌ཨིན༌,
REV.15.4	ཅིའ༌ཟེར༌ན༌ ཉེ༌རང༌ངི༌ རང༌ངི༌ ཆག༌ལས༌ དྲང༌པོ༌གུན༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌།"
REV.15.5	ཏེ༌ སྟིང༌ནེ༌ ངའེ༌ ནམ༌ཁའེ༌ ནང༌ང༌ ཆོད༌ཁང༌ ཡང༌ན༌, དཀོན༌མཆོག༌གི༌ སྤང༌པོའེ༌ ཀུར༌བོ༌ ཕེས༌ཏེ༌ ཐོང༌། 
REV.15.6	སྡུག༌སྔལ༌ ཡོང༌ཅུག༌ཅེས༌སི༌ ཝང༌ཆ༌ སལ༌ཏེ༌ ཡོད༌ཁན༌ ཕོ༌ཉ༌ རྡུན༌ཀོ༌ ཆོད༌ཁང༌ནེ༌ བིང༌ཏེ༌ ཡོངས༌། ཏེ༌ ཕོ༌ཉ༌གུན༌ནི༌ ལག༌མོ༌ ཀོས༌ ཀར༌པོ༌ གོན༌ཏེ༌ བྲང༌ངི༌ཀ༌ སེར༌རི༌ རས༌ སྲིལ༌ཏེ༌ དུག༌། 
REV.15.7	ཏེ༌ནེ༌ ཏེ༌ སྲོག༌ ཡོད༌ཁན༌ ཞི༌ཀོའེ༌ ཕྲོ༌ནེ༌ ཅིག༌གི༌, ཏེ༌ ཕོ༌ཉ༌ རྡུན༌ཀོའ༌ སེར༌རི༌ གོར༌མོ༌ རེ༌རེ༌ ཕུལས༌, ཀ༌བོའེ༌ ནང༌ང༌ དུས༌རྒྱུན༌ནེ༌རྒྱུན༌ ཞུགས༌ཁན༌ནི༌ དཀོན༌མཆོག༌གི༌ ཐུགས༌སྲོ༌ གྱངས༌ཏེ༌ དུག༌། 
REV.15.8	ཆོད༌ཁང༌བོ༌ དཀོན༌མཆོག༌གི༌ ཧ༌ལས༌ཤེས༌ཅན༌ནི༌ ཟིར༌རྗིད༌ དང༌ ཁྱུད༌དི༌ དུད༌པའེ༌ གངས༌ཏེ༌ དུག༌། དམ༌པའེ༌ ཆོད༌ཁང༌ངི༌ ནང༌ང༌ སུ༌ཞིག༌གའང༌ ཞུགས༌ མི༌ཉན༌ ནམ༌ཚོག༌པ༌, ཕོ༌ཉ༌ རྡུན༌ཀོའེ༌ སྡུག༌སྔལ༌ རྡུན༌ཀོ༌ ཁྱོང༌ཅེས༌སི༌ ལས༌པོ༌ དྲན༌དྲ༌ གྲུབ༌ མི༌གྲུབ༌།
REV.16.1	ཏེ༌ནེ༌ ངའེ༌ ཆོད༌ཁང༌ངི༌ ནང༌ནེ༌ སྐད༌ ཆེན༌མོ༌ཞིག༌གི༌ ཕོ༌ཉ༌ རྡུན༌ཀོའ༌ ཟེར༌ཨིན༌ ཚོར༌, "སོང༌ཏེ༌ དཀོན༌མཆོག༌གི༌ ཐུགས༌སྲོ༌ སྐངས༌ཁན༌ནི༌ གོར༌མོ༌ རྡུན༌ཀ༌ ཇིག༌རྟེན༌ནི༌ཀ༌ ཕོས༌ཏོང།" 
REV.16.2	ཏེ༌ནེ༌ ཕོ༌ཉ༌ དང༌པོ༌བོ༌ སོང༌ཏེ༌ ཁོ༌རང༌ངི༌ གོར༌མོའེ༌ ནང༌ང༌ ཡོད༌ཁན༌བོ༌ ཇིག༌རྟེན༌ནི༌ཀ༌ ཕོས༌ཏངས༌། ཏེ༌ ཇིགས༌སྣང༌ཅན༌ནི༌ སེམས༌ཅན༌ནི༌ སྟགས༌ ཡོད༌ཁན༌ ཡང༌ ཏེ༌བོའེ༌ སྐུན༌དྲའ༌ ཅོལ༌ཁན༌ གུན༌ནི༌ ཟུགས༌པོའེ༌ཀ༌ ཇིགས༌ཤེས༌ དང༌ ཟུག༌ཟེར༌ སྲན༌ཏྲེ༌ཅན༌ནི༌ ཆུར༌གང༌ བིང༌།
REV.16.3	ཏེ༌ནེ༌ ཕོ༌ཉ༌ ཉིས༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ རྒྱ༌ཚོའེ༌ཀ༌ ལུགས༌པ༌, རྒྱ༌ཚོ༌ གང༌པོ༌ རོའེ༌ ཁྲག༌ ཙོགས༌ ནག༌པོ༌ རྒྱུར༌, ཡང༌ རྒྱ༌ཚོའེ༌ ནང༌ང༌ ཡོད༌ཁན༌ནི༌ སྲོག༌ ཡོད༌ཁན༌ ཚང༌མ༌ ཤི༌།
REV.16.4	ཏེ༌ནེ༌ ཕོ༌ཉ༌ སུམ༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ལྩངས༌པོ༌ དང༌ ཆུ༌མིག༌ གུན༌ནི༌ཀ༌ ལུགས༌པ༌, ཏེ༌ ཆུ༌གུན༌ནའང༌ ཁྲག༌ག༌ རྒྱུར༌། 
REV.16.5	ཡང༌ ངའེ༌ ཆུ༌གུན༌ནི༌ཀ༌ ཝང༌ཆ༌ ཡོད༌ཁན༌ནི༌ ཕོ༌ཉ༌བོའེ༌ ཟེར༌ཨིན༌ ཚོར༌,
REV.16.5	"ཉེ༌རང༌ངི༌ ཁྲིམས༌ཅད༌གུན༌ དྲང༌པོ༌ ཨིན༌།
REV.16.5	ཉེ༌རང༌ ཞུགས༌ཏེ༌ ཡོད༌, ཡང༌ ཞུགས༌ཏེ༌ ཡོད༌པིན༌,
REV.16.5	ཡང༌ ཉེ༌རང༌ དམ༌པ༌ ཞུགས༌ཏེ༌ ཨིན༌,
REV.16.5	ཅིའ༌ཞུ༌ན༌ ཉེ༌རང༌ངི༌ འོས༌པའེ༌ ཁྲིམས༌ཅད༌གུན༌ ཛད༌ཏེ༌ ཨིན༌ནོག༌།
REV.16.6	ཁོང༌གུན༌ནི༌ དཀོན༌མཆོག༌གི༌ མི༌ དང༌ ལུང༌སྟོན༌པ༌ གུན༌ནི༌ ཁྲག༌ ཕོས༌ པ༌སང༌,
REV.16.6	ཉེ༌རང༌ངི༌ ཁོང༌གུན༌ལ༌ ཁྲག༌ ཐུང༌ང༌ སལས༌, ཀ༌བོ༌ འོས༌པ༌ ཨིན༌།
REV.16.7	ཏེ༌ནེ༌ ངའེ༌ ཆོད༌ཁྲི༌ ཀ༌ནེ༌ སྐད༌ཅིག༌གི༌,
REV.16.7	"ཀྱེ༌ གཙོ༌བོ༌ དཀོན༌མཆོག༌ ཀུན༌ཝང༌
REV.16.7	དེན༌བའ༌ ཉེ༌རང༌ངི༌ ཁྲིམས༌ཅད༌གུན༌ འོས༌པ༌
REV.16.7	དང༌ དྲང༌པོ༌ ཨིན༌ནོག༌" མོལ༌ཨིན༌ ཚོར༌།
REV.16.8	ཏེ༌ནེ༌ ཕོ༌ཉ༌ ཞི༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ཉི༌མའེ༌ཀ༌ ཕོས༌ པ༌སང༌, ཏེ༌བོའེ༌ ཚད༌པོའེ༌ མི༌ཚང༌མ༌ མེའ༌ ཚིག༌ཅུགས༌། 
REV.16.9	ཨིན༌ནའང༌ ཏེ༌ ཚད༌དི༌ ཚིག༌ཁན༌ ཚང༌མའེ༌, ཁོ༌རང༌ངི༌ སྡིག༌པ༌གུན༌ནི༌ཀ༌ གྱོད༌པ༌ ཅོས༌ཏེ༌ འི༌ སྡུག༌སྔལ༌ ཚང༌མའེ༌ཀ༌ ཝང༌ཆ༌ ཡོད༌ཁན༌ནི༌ དཀོན༌མཆོག༌ག༌ རྩི༌ཝ༌ མ༌ཅོའ༌, ཁོང༌ངི༌ ཚན༌བོའ༌ རྔན༌ ཏབ༌དུག༌།
REV.16.10	ཏེ༌ནེ༌ ཕོ༌ཉ༌ ལྔ༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ཇིགས༌སྣང༌ཅན༌ནི༌ སེམས༌ཅན༌ནི༌ ཁྲིས༌སི༌ཀ༌ ལུགས༌ཏངས༌པ༌ ཁོའེ༌ རྒྱལ༌སྲིད༌ གང༌པོ༌ མུན༌གྲིག༌གི༌ ཀབས༌ ཏངས༌། ཁོའེ༌ ཁའ༌ཉན༌ཁན༌གུན༌ནི༌ ཟུག༌ཟེར༌ ཆེན༌མོ༌ ཡོང༌ཅེས༌པོའེ༌, རང༌ངི༌ ལྕེ༌གུན༌ལ༌ སོ༌ག༌ ཏབས༌། 
REV.16.11	ཡང༌ ཁོང༌གུན༌ལ༌ སྡུག༌སྔལ༌ ཆེན༌མོ༌ དང༌ ཆུར༌གང༌ ཡོད༌ཅེས༌པོའེ༌, ཁོང༌གུན༌ནི༌ ནམ༌ཁའ༌ ཞུགས༌ཁན༌ནི༌ དཀོན༌མཆོག༌ག༌ རྔན༌ ཏབས༌, ཨིན༌ནའང༌ ཁོང༌རང༌གུན༌ནི༌ ལས༌ ངན༌པ༌གུན༌ནི༌ཀ༌ གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམ༌ མ༌རྒྱུརས༌།
REV.16.12	ཏེ༌ནེ༌ ཕོ༌ཉ༌ དྲུག༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ཨེ༌འུ༌ཕ༌ར༌ཀྲས༌སི༌ ལྩངས༌པོ༌ ཆེན༌མོའེ༌ ནང༌ང༌ ཕོས༌ པ༌སང༌, ལྩངས༌པོ༌བོ༌ སྐམས༌, ཏེ༌བོའེ༌ ཞས༌ཏེ༌ ཤར༌ ཆོགས༌སི༌ རྒྱལ༌པོ༌གུན༌ལ༌ ཁོ༌རང༌གུན༌ནི༌ མག༌མི༌གུན༌ གག༌སྐྱིལ༌ མེད༌པ༌, ལྷོ༌ ཆོགས༌ལ༌ ཁྱོང༌ཉན༌། 
REV.16.13	ཡང༌ ངའེ༌ བྲུག༌, ཇིགས༌སྣང༌ཅན༌ནི༌ སེམས༌ཅན༌ དང༌ ཟུས༌མའེ༌ ལུང༌སྟོན༌པ༌ སུམ༌ཀོའེ༌ ཁའ༌ནེ༌ བལ༌པ༌ ཙོགས༌སི༌ སེམས༌ཉིད༌ ཚི༌ཏུ༌ བིང༌ང༌ ཐོང༌། 
REV.16.14	ཏེ༌གུན༌ ཧ༌ལས༌ཤེས༌སི༌ སྟགས༌གུན༌ སྟན༌ཅེས༌ལ༌ ཁྱུད༌ ཡོད༌ཁན༌ནི༌ རྡུད༌གུན༌ནི༌ སེམ༌ཉིད༌གུན༌ ཨིན༌ནོག༌, ཡང༌ ཏེ༌གུན༌ ཇིག༌རྟེན༌ནི༌ཀ༌ རྒྱལ༌པོ༌ ཚང༌མ༌ ཡོད༌ས༌ སོང༌ཏེ༌ གཙོ༌བོ༌ དཀོན༌མཆོག༌གི༌ རྒྱབ༌གལ༌ལ༌ དཀོན༌མཆོག༌ ཀུན༌ཝང༌ངི༌ ཀྲག༌པོ༌ ཁྲིམས༌ཅད༌དི༌ ཞག༌ག༌, མག༌ ཏང༌ཅེས༌ལ༌ ཛོམ༌ཅུགས༌། 
REV.16.15+REV.16.16	ཁོང༌གུན༌ནི༌ རྒྱལ༌པོ༌ ཚང༌མ༌ ཨིབ༌རི༌པའེ༌ སྐད༌དི༌ ནང༌ང༌ ཨར༌མ༌གེ༌དོན༌ ཟེར༌ཁན༌ནི༌ ནས༌ས༌བོའེ༌ཀ༌ ཛོམ༌ཅུགས༌།
REV.16.15+REV.16.16	གཙོ༌བོ༌ ཡེ༌ཤུའི༌ མོལས༌ "ལྟོས༌ཤིག༌, ང༌ ཧུན༌མེད༌ལ༌ རྐུན༌མ༌ ཙོགས༌ལ༌ ཡོང༌ ཟ༌ནེ༌, ལྗེར༌ཉལ༌ལ༌ ཁྲེལ༌བ༌ མི༌ཆ༌ཅེས༌སི༌ ཕིའ༌, ཤང༌ ཅོས༌ཏེ༌ ཀོས༌ལག༌ གྲལ༌གྲིག༌ བོར༌ཁན༌གུན༌ བྱིན༌ལབས༌ཅན༌ ཨིན༌།
REV.16.17	ཡང༌ ཕོ༌ཉ༌ རྡུན༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ལུངས༌པོའེ༌ ནང༌ང༌ ཕོས༌པ༌, ཆོད༌ཁང༌ངི༌ ནང༌ནེ༌ དཀོན༌མཆོག༌གི༌ ཞུགས༌ཁྲིས༌སི༌ ཀ༌ནེ༌ སྐད༌ ཆེན༌མོ༌ཞིག༌ བྱུངས༌ཏེ༌ མོལས༌, "ཏ༌ གྲུབ༌ ཚར༌།" 
REV.16.18	ཏེ༌ནེ༌ སྐམ༌ལྷག༌གི༌ འོད༌, བྲུག༌ལྡིར༌ཁན༌ནི༌ སྐད༌ ཡང༌ ཏེ༌ཟུག༌ སང༌གུལ༌ ཇིགས༌པ༌ཞིག༌ ཇིག༌རྟེན༌ནི༌ཀ༌ ཡོངས༌, ཀ༌བོ༌ འི༌ ཇིག༌རྟེན༌ནི༌ཀ༌ མི༌ ཛད༌པ༌ནེ༌ ཕར༌ལ༌ དག༌ས༌ ཚོག༌པ༌ མ༌ནེ༌ མ༌ཡོངས༌ཁན༌ཞིག༌། 
REV.16.19	མིང༌ཅན༌ནི༌ བ༌བེ༌ལོན༌ནི༌ རྒྱལ༌ས༌བོ༌ པོ༌སུམ༌མ༌ བུད༌, ཡང༌ རྒྱལ༌ཁམས༌ ཚང༌མའེ༌ རྒྱལ༌ས༌གུན༌ནའང༌ རྡིབས༌ཏེ༌ སོང༌། དཀོན༌མཆོག༌གི༌ བ༌བེ༌ལོན༌པ༌གུན༌ནི༌ སྡིག༌པ༌གུན༌ རྗེད༌ མ༌རྗེད༌ པ༌སང༌, ཁོང༌ངི༌ ཁོང༌གུན༌ལ༌ ཁོང༌ངི༌ མའ༌ ཐུགས༌སྲོ༌ སྲན༌ཏྲེ༌ ཆང༌ངི༌ གངས༌ཏེ༌ ཡོད༌ཁན༌ནི༌ དོན༌སྐྱོག༌པོ༌ ཐུང༌ ཅུག༌ག༌ ཛདས༌། 
REV.16.20	ཡང༌ སང༌གུལ༌ལི༌ ཞས༌ཏེ༌ ཚོ༌ལིང༌ ༼ཡང༌ན༌ ཆུའི༌ སྐོར༌ཏེ༌ ཡོད༌ཁན༌ནི༌ ས༌ཆ༌༽ ཚང༌མ༌ ཚོའེ༌ ནང༌ང༌ ནུབ༌ཏེ༌ སོང༌, ཡང༌ རི༌གུན༌ སྟོར༌ཏེ༌ མ༌ནེ༌ མ༌ཐོང༌། 
REV.16.21	ཧ༌ལམ༌ ཀྱི༌ལོ༌ ཉི༌ཤུ༌ ལྕིན༌ཏེ༌ ཡོད༌ཁན༌ནི༌ ཇིགས༌སྣང༌ཅན༌ནི༌ སེར༌ར༌རུ༌ ནམ༌ནེ༌ མི༌གུན༌ནི༌ཀ༌ བབས༌། ཏེ༌ སེར༌ར༌རུའི༌ ཇིགས༌སྣང༌ཅན༌ནི༌ སྡུག༌སྔལ༌ ཐོང༌ཅེས༌པོའེ༌ ཁོང༌གུན༌ནི༌ དཀོན༌མཆོག༌ག༌ རྔན༌ ཏབས༌།
REV.17.1	གོར༌མོ༌ ཡོད༌ཁན༌ནི༌ ཕོ༌ཉ༌ རྡུན༌ནི༌ ཕྲོ༌ནེ༌ ཅིག༌ ང༌ ཡོད༌ས༌ སྐྱོད༌ཏེ༌ མོལས༌, "འི༌རུ༌ ཡོང༌, ལྩངས༌པོ༌ མང༌པོའེ༌ ཐ༌མ༌ ཆགས༌ཏེ༌ ཡོད༌ཁན༌ནི༌ མིང༌ཅན༌ བུ༌མོ༌ ཟུགས༌ཙོང༌མའ༌
REV.17.2	ཇིག༌རྟེན༌ནི༌ རྒྱལ༌པོ༌ ཚང༌མའེ༌, ཏེ༌ བུ༌མོ༌ ཉམ༌པོ༌ ལུས༌བྲེལ༌ ངན༌པ༌ ཅོས༌, ཡང༌ ར༌རོས༌ཁན༌ཞིག༌, སམ༌བ༌ མེད༌ཁན༌ རྒྱུར༌ར༌ ཙོགས༌ལ༌ ཇིག༌རྟེན༌པ༌ དད༌པ༌ མེད༌ཁན༌གུན༌, ཏེ༌ བུ༌མོའེ༌ སྤྱོད༌པ༌ ངན༌པའེ༌ སྟིང༌རང༌ནེ༌ སོང༌།"
REV.17.3	སེམས༌ཉིད༌དི༌ ནང༌ང༌ ངའ༌ ཏེ༌ ཕོ༌ཉ༌བོའེ༌ རི༌སྟོང༌ཞིག༌ག༌ ཁྲིད༌ཏེ༌ ཁྱེར༌ར༌ ཛདས༌། ཏེ༌རུ༌ ང༌ ཇིགས༌སྣང༌ཅན༌ནི༌ སེམས༌ཅན༌ མར༌པོ༌ཞིག༌ག༌ ཞོན༌ཁན༌ནི༌ བུ༌མོ༌ཞིག༌ ཐོང༌, ཏེ༌ སེམས༌ཅན༌བོའ༌ གོ༌ རྡུན༌ དང༌ རཱ༌ཅོ༌ རྕུ༌ དུག༌, ཡང༌ ཟུགས༌པོ༌ གང༌པོའེ༌ཀ༌ དཀོན༌མཆོག༌ག༌ དད༌ལོག༌ ཞུ༌ཁན༌ནི༌ མིང༌གུན༌ བྲིས༌ཏེ༌ དུག༌། 
REV.17.4	ཏེ༌ བུ༌མོའེ༌ མར༌པོ༌ དང༌ སྔོན༌པོ༌
REV.17.5	ཏེ༌ བུ༌མོའེ༌ ཐོད༌པའེ༌ཀ༌ ཧ༌གོ༌ཅེས༌ལ༌ མ༌ ཀགས༌པོ༌ ཡོད༌ཁན༌ནི༌, མིང༌ཞིག༌ བྲིས༌ཏེ༌ དུག༌། ཏེ༌བོ༌ ནི༌,
REV.17.5	"མིང༌ཅན༌ བ༌བེ༌ལོན༌ནི༌ རྒྱལ༌ས༌ ཇིགས༌པོ༌བོ༌ ནི༌ ཟུགས༌ཙོང༌མ༌ བུ༌མོ༌གུན༌ དང༌
REV.17.5	ཇིག༌རྟེན༌པ༌གུན༌ནི༌ ཁམ༌ལོག༌ ལས༌གུན༌ནི༌ ཨ༌མ༌ ཨིན༌ནོག༌།"
REV.17.6	ངའེ༌ ཐོང༌, ཏེ༌ བུ༌མོ༌བོ༌ དཀོན༌མཆོག༌གི༌ མི༌གུན༌ནི༌ ཁྲག༌ ཐུངས༌ཏེ༌ ར༌རོས༌ཏེ༌ དུག༌, ཀ༌གུན༌ ཡེ༌ཤུའི༌ སྤང༌པོ༌ ཏང༌ཅེས༌པོའེ༌ སད༌ཏེ༌ ཨིན༌པིན༌། ཏེ༌བོ༌ ཐོང༌ཏེ༌ ངའ༌ ཧ༌ལས༌ ཡང༌ ཧན༌གྲང༌ སོང༌། 
REV.17.7	ཕོ༌ཉའེ༌ ང༌ མོལས༌, "ཁྱོ༌རང༌ ཅིའ༌ ཧ༌ལས༌ཏེ༌ ཧན༌གྲང༌ ཆད༌? ངའེ༌ ཁྱོ༌རང༌ང༌ ཏེ༌ བུ༌མོ༌བོ༌ དང༌ ཁོ༌ ཞོན༌ཏེ༌ ཡོད༌ཁན༌ནི༌ གོ༌ རྡུན༌ དང༌ རཱ༌ཅོ༌ རྕུ༌ ཡོད༌ཁན༌ནི༌ ཇིགས༌སྣང༌ཅན༌ནི༌ སེམས༌ཅན༌ ཉིས༌ཀོའེ༌ སང༌ཝ༌བོ༌ ཧ༌གོ༌ཅུག༌ཨིན༌། 
REV.17.8	ཁྱོ༌རང༌ངི༌ ཐོང༌ཁན༌ ཇིགས༌སྣང༌ཅན༌ནི༌ སེམས༌ཅན༌བོ༌ སྔུན༌མ༌ཞིག༌ སོན༌ཏེའ༌ ཡོད༌པིན༌, དག༌ས༌ མེད༌ཏེ༌ ཨིན༌ནོག༌, ཨིན༌ནའང༌ ཁོ༌ ཐའ༌ མ༌ནེ༌ མེད༌ཁན༌ནི༌ ས༌དོང༌ ཏིང༌ཅན༌ནི༌ ནང༌ནེ༌ བིང༌ཨིན༌, ཡང༌ དཀོན༌མཆོག༌གི༌ ཁོ༌ དུས༌རྒྱུན༌ནི༌ ཕིའ༌ ཁྲེས༌སྟོར༌ ཛད༌ཨིན༌། ཇིག༌རྟེན༌ མ༌ཆགས༌སི༌ སང༌ སྔུན༌ལ༌, ཐའ༌མེད༌པའེ༌ མི༌ཚེའེ༌ ལྡེབ༌བི༌ ནང༌ང༌ མིང༌ བྲིས༌ཏེ༌ མེད༌ཁན༌ ཇིག༌རྟེན༌པ༌གུན༌ནི༌ ཏེ༌ ཇིགས༌སྣང༌ཅན༌ནི༌ སེམས༌ཅན༌བོ༌ ཐོང༌ང༌ཅིག༌ ཧ༌ལས༌ཨིན༌, ཅིའ༌ཟེར༌ན༌ ཁོ༌ སྔུན༌མ༌ཞིག༌ ཡོད༌པིན༌, དག༌ས༌ མེད༌ཏེ༌ ཨིན༌ནོག༌, ཨིན༌ནའང༌ ཡང༌སྐྱར༌ ཡོང༌ཨིན༌།"
REV.17.9	ཕོ༌ཉའེ༌ ཏ༌རུང༌ངའང༌ མོལས༌, "འི༌གུན༌ ཧ༌གོ༌ཅེས༌ལ༌ ཁྱོ༌ཞ༌གུན༌ ཤེས༌རབས༌ཅན༌ རིག༌ ཡོང༌གོས༌: ཇིགས༌སྣང༌ཅན༌ནི༌ སེམས༌ཅན༌ནི༌ གོ༌ རྡུན༌ཀོ༌ ནི༌ རི༌ ཆུ༌ངུན༌ རྡུན༌ ཨིན༌ནོག༌, ཀ༌བོའེ༌ཀ༌ ཏེ༌ བུ༌མོ༌བོ༌ དུགས༌ཏེ༌ ཝང༌སྲུལ༌ལད༌། ཏེ༌ གོ༌ རྡུན༌ཀོ༌ ནི༌ རྒྱལ༌པོ༌ རྡུན༌ནའང༌ ཨིན༌ནོག༌། 
REV.17.10	རྒྱལ༌པོ༌ ལྔ༌བོ༌ ཤི༌ཏེ༌ དྲུག༌པ༌བོའེ༌ ཝང༌སྲུལ༌ཨིན༌ ཨིན༌ནོག༌, ཡང༌ རྡུན༌པ༌བོ༌ ནི༌ བིང༌ཅེས༌ ཨིན༌ནོག༌། ཨིན༌ནའང༌ ཁོའེ༌ ཝང༌སྲུལ༌ཅེས༌སི༌ དུས༌པོ༌ ཉུ༌ངུན༌ཞིག༌ མ༌ནེ༌ མི༌ཡོང༌། 
REV.17.11	སྔུན༌མ༌ཞིག༌ སོན༌ཏེའ༌ ཡོད༌ཁན༌ ཇིགས༌སྣང༌ཅན༌ནི༌ སེམས༌ཅན༌ མར༌པོ༌, ཨིན༌ནའང༌ དག༌ས༌ མེད༌ཁན༌བོ༌ ནི༌ རྒྱལ༌པོ༌ རྒྱད༌པ༌བོ༌ ཨིན༌ནོག༌། ཁོའེ༌ ཞན༌ རྡུན༌ཀོ༌ ཙོགས༌ལ༌ ཝང༌སྲུལ༌ཨིན༌, ཨིན༌ནའང༌ དཀོན༌མཆོག༌གི༌ ཁོའང༌ ཁྲེས༌སྟོར༌ ཅོའ༌ ཛད༌ཨིན༌། 
REV.17.12	ཁྱོ༌རང༌ང༌ ཐོང༌ཁན༌ནི༌ རཱ༌ཅོ༌ རྕུ༌བོ༌ ནི༌ ཏ༌རུང༌ ཚོག༌པ༌ ཝང༌ མ༌སྲུལ༌ཁན༌ནི༌ རྒྱལ༌པོ༌ རྕུ༌ ཨིན༌ནོག༌། ཡང༌ ཏེ༌གུན༌ལ༌ ཇིགས༌སྣང༌ཅན༌ནི༌ སེམས༌ཅན༌ ཉམ༌པོ༌ དུས༌ ཉུ༌ངུན༌ཞིག༌གི༌ ཕིའ༌ ཝང༌སྲུལ༌ཅེས༌ལ༌ ཝང༌ཆ༌ ཏང༌ཨིན༌། 
REV.17.13	ཏེ༌ རྒྱལ༌པོ༌གུན༌ནི༌ ཇིགས༌སྣང༌ཅན༌ནི༌ སེམས༌ཅན༌ལ༌ ཁོ༌རང༌གུན༌ནི༌ ཁྱུད༌ དང༌ ཝང༌ཆ༌ གུན༌ ཏང༌ཅེས༌ལ༌ ཁའ༌ཆམས༌ཨིན༌།"
REV.17.14	ཇིགས༌སྣང༌ཅན༌ནི༌ སེམས༌ཅན༌ དང༌ རྒྱལ༌པོ༌ རྕུ༌ཀོའེ༌ ལུ༌གུ༌ ཉམ༌པོ༌ མག༌ ཏང༌ཨིན༌, ཨིན༌ནའང༌ ལུ༌གུའ༌ ཏེ༌གུན༌ནི༌ཀ༌ རྒྱལ༌ཁའ༌ ཐོབ༌ཨིན༌། ཅིའ༌ཟེར༌ན༌ ཁོང༌ ནི༌ གཙོ༌བོ༌གུན༌ནི༌ གཙོ༌བོ༌ དང༌ རྒྱལ༌པོ༌གུན༌ནི༌ རྒྱལ༌པོ༌ ཞུགས༌ཏེ༌ ཨིན༌ནོག༌། ཁོང༌ངི༌ བོད༌ད༌ ཛད༌ཏེ༌ ལྡམ༌མ༌ ཛད༌ཏེ༌ ཁོང༌ངི༌ ནང༌ང༌ ཨིད༌ཤེས༌ ཅོ༌ཁན༌གུན༌ ཁོང༌ ཉམ༌པོ༌ དུག༌ཨིན༌། 
REV.17.15	ཏེ༌ནེ༌ ཏེ༌ ཕོ༌ཉ༌བོའེ༌ ངའ༌ མོལ༌ལ༌རག༌, "ཏེ༌ ཟུགས༌ཙོང༌མ༌ དུགས༌ཏེ༌ ཡོད༌ཁན༌ནི༌ ལྩངས༌པོ༌གུན༌ ནི༌ མི༌གུན༌, མི༌ཚོགས༌གུན༌, རྒྱལ༌ཁམས༌གུན༌ དང༌ སྐད༌རིགས༌གུན༌ ཨིན༌ནོག༌། 
REV.17.16	རཱ༌ཅོ༌ རྕུ༌ དང༌ ཇིགས༌སྣང༌ཅན༌ནི༌ སེམས༌ཅན༌ནི༌, ཏེ༌ ཟུགས༌ཙོང༌མའ༌ ནཕ༌རད༌ ཅོ༌ཨིན༌། ཁོང༌གུན༌ནི༌ ཁོའེ༌ ཀ༌ནེ༌ ཅི༌ཚང༌མ༌ ཀོགས༌ཏེ༌ ཁོ༌ ལྗེར༌ཉལ༌ ཅོ༌ཨིན༌, ཡང༌ ཁོའེ༌ ཤ༌གུན༌ ཟོས༌ཏེ༌ ལག༌ལུས༌གུན༌ མེའ༌ སྲག༌ཨིན༌། 
REV.17.17	དཀོན༌མཆོག༌གི༌ ཐུགས༌ཐད༌པོ༌ གྲུབ༌ཅེས༌ལ༌, ཁོང༌ངི༌ ཏེ༌ ཝང༌སྲུལ༌པ༌གུན༌ནི༌ སྙིང༌ངི༌ ནང༌ང༌ ཐབ༌ཤིག༌ ལྡིང༌ང༌ ཛདས༌། དཀོན༌མཆོག༌གི༌ བཀའ༌གུན༌ དྲན༌དྲ༌ གྲུབ༌ཅེས༌སི༌ ཕིའ༌ ཁོང༌གུན༌ནི༌ ཝང༌ཆ༌གུན༌ ཇིགས༌སྣང༌ཅན༌ནི༌ སེམས༌ཅན༌བོའ༌ ཏང༌ཅེས༌ལ༌ ཁའ༌ཆམས༌ ཅུག༌ག༌ ཛད༌ཨིན༌། 
REV.17.18	ཡང༌ ཁྱོ༌རང༌ངི༌ ཐོང༌ཁན༌ནི༌ བུ༌མོ༌བོ༌ ནི༌ ཇིག༌རྟེན༌ནི༌ རྒྱལ༌པོ༌གུན༌ནི༌ཀ༌ ཝང༌སྲུལ༌ཨིན༌ ཡོད༌ཁན༌ནི༌ རྒྱལ༌ས༌ ཇིགས༌པོ༌བོ༌ ཨིན༌ནོག༌།
REV.18.1	ཏེ༌ སྟིང༌ནེ༌ ངའེ༌ ཡང༌ ཕོ༌ཉ༌ཞིག༌ མ༌ ཝང༌ ཆེན༌མོ༌ ཉམ༌པོ༌ ནམ༌ཁའ༌ནེ༌ བབས༌ཨིན༌ ཐོང༌, ཡང༌ ཁོང༌ངི༌ ལྡངས༌སི༌ ཇིག༌རྟེན༌ གང༌པོ༌ འོད༌དི༌ གང༌། 
REV.18.2	ཏེ༌ ཕོ༌ཉ༌བོའེ༌ ཀུ༌ཅོ༌ སྲན༌ཏྲེ༌ སལ༌ཨིན༌ མོལས༌,
REV.18.2	"མིང༌ཅན༌ བ༌བེ༌ལོན༌ནི༌ རྒྱལ༌ས༌བོ༌ ཁྲེས༌སྟོར༌ སོང༌ཏེ༌
REV.18.2	ཏེ༌བོ༌ རྡུད༌གུན༌ དུག༌སའེ༌ ནས༌ས༌,
REV.18.2	གོང༌ཞུགས༌གུན༌ནི༌ བྲང༌ས༌
REV.18.2	ཡང༌ ཚི༌ཏུ༌ དང༌ ཁམ༌ལོག༌ བྱ༌གུན༌ནི༌ ཚངས༌ རྒྱུར༌།
REV.18.3	ཇིག༌རྟེན༌པ༌ ཚང༌མ༌ ཏེ༌ བུ༌མོའེ༌ ལུས༌བྲེལ༌ ངན༌པའེ༌
REV.18.3	ཆང༌ ཐུངས༌ཏེ༌ ར༌རོས༌ཏེ༌ དུག༌།
REV.18.3	ཇིག༌རྟེན༌ནི༌ རྒྱལ༌པོ༌ ཚང༌མའེ༌, ཏེ༌ བུ༌མོ༌ ཉམ༌པོ༌ ལུས༌བྲེལ༌ ངན༌པ༌ བོརས༌།
REV.18.3	ཡང༌ ཏེ༌ བུ༌མོའེ༌ རྒྱུ༌ནོར༌ མང༌པོའེ༌ ཝང༌བོའེ༌,
REV.18.3	ཇིག༌རྟེན༌ནི༌ ཚོང༌པ༌གུན༌ ཆུག༌པོ༌ རྒྱུར༌།"
REV.18.4	ཏེ༌ནེ༌ ང༌ ནམ༌ཁའ༌ནེ༌ ཡང༌ སུང༌སྐད༌ཅིག༌གི༌ མོལ༌ཨིན༌ ཚོར༌,
REV.18.4	"ངའེ༌ མི༌གུན༌, ཏེ༌ བུ༌མོའེ༌ སྡིག༌པའེ༌ ནང༌ང༌ དྲེས༌ མི༌དྲེས༌ཤེས༌སི༌ ཕིའ༌,
REV.18.4	ཏེ༌ རྒྱལ༌སའེ༌ ནང༌ནེ༌ བིང༌ཏེ༌ ཡོང༌ཤིག༌,
REV.18.4	ཏེ༌ མ༌ནེ༌ ཁྱོ༌ཞ༌གུན༌ནའང༌, ཏེ༌ བུ༌མོ༌ ཉམ༌པོ༌ ཆད༌པ༌ ཕོག༌ཨིན༌།
REV.18.5	ཅིའ༌ཟེར༌ན༌ ཏེ༌ བུ༌མོའེ༌ སྡིག༌པ༌གུན༌ མང༌པོ༌ སོང༌ཏེ༌
REV.18.5	ནམ༌ཁའ༌ ཚོག༌པའང༌ སླེབས༌ཏེ༌ ཨིན༌ནོག༌།
REV.18.5	ཡང༌ དཀོན༌མཆོག༌གི༌ ཁོའེ༌ ལས༌ ངན༌པ༌གུན༌ རྗེད༌ད༌ མ༌ཛདས༌།
REV.18.6	ཁོའེ༌ ཞན༌མ༌གུན༌ལ༌ ངན༌པ༌ ཅོ༌ཁན༌ ཙོགས༌, ཁོ༌ ཉམ༌པོ༌ ཅོས༌།
REV.18.6	ཁོའེ༌ ཅོ༌ཁན༌ནི༌ ཉིས༌ལྡབ༌བོ༌ ཁོ༌ ཉམ༌པོ༌ ཅོས༌།
REV.18.6	ཡང༌ ཁོའེ༌ ནགས༌སི༌ ཀོ༌རེ༌ ཐུང༌ཅུག༌ཁན༌བོ༌ ཉིས༌ལྡབ༌ ཅོས༌ཏེ༌ ཁོའ༌ ཐུང༌ཅུག༌།
REV.18.7	ཏེ༌ བུ༌མོའེ༌ ཁོ༌རང༌ང༌ སྤལ༌ དང༌ རྒྱུ༌ནོར༌ ཐོབ༌ཁན༌
REV.18.7	དྲན༌དྲ༌ ཁོའ༌ བར༌དོ༌ དང༌ སྡུག༌སྔལ༌ ཏོང༌,
REV.18.7	ཅིའ༌ཟེར༌ན༌ ཏེ༌ བུ༌མོའེ༌ ཁོ༌རང༌ངི༌ སྙིང༌ངི༌ ནང༌ང༌ ཕོ༌སོ༌ ཅོས༌ཏེ༌,
REV.18.7	'ང༌ ནི༌ རྒྱལ༌མོ༌ ཁྲིས༌སི༌ཀ༌ དུགས༌ཏེ༌ ཨིན༌།
REV.18.7	ང༌ ནི༌ ཨ༌ནེ༌ མ༌རང༌མོ༌ མན༌, ཡང༌ ངའ༌ མ༌ནེ༌ ཚེར༌ཁ༌ ཅོ༌ མི༌གོས༌' ཟེར༌དུག༌།
REV.18.8	ཏེན༌ན༌བོའེ༌ཕིའ༌ ཞག༌ཅིག༌གི༌ ནང༌ང༌
REV.18.8	ངའེ༌ ཏེ༌ རྒྱལ༌སའེ༌ མི༌གུན༌ལ༌ ཟུ༌མོ༌, ཤི༌ཅེས༌,
REV.18.8	སེམས༌ཚེར༌ དང༌ མུ༌གེ༌ གུན༌ནི༌ ཆད༌པ༌ ཕབ༌ཨིན༌།
REV.18.8	མེ༌ ཏེ༌ རྒྱལ༌ས༌བོ༌ སྲག༌ ཏང༌ཨིན༌,
REV.18.8	ཅིའ༌ཟེར༌ན༌ ཏེ༌ རྒྱལ༌སའ༌, ཁྲིམས༌ཅད༌ སལ༌ཁན༌ནི༌ གཙོ༌བོ༌ དཀོན༌མཆོག༌ ནི༌ སྟོབས༌ཅན༌ ཨིན༌།"
REV.18.9	ཏེ༌ བུ༌མོ༌ ཉམ༌པོ༌ ལུས༌བྲེལ༌ ངན༌པ༌ དང༌ ཁོའེ༌ རྒྱུ༌ནོར༌གུན༌ནི༌ཀ༌ ཐད༌པོ༌ ཅོ༌ཁན༌ནི༌ ཇིག༌རྟེན༌ནི༌ རྒྱལ༌པོ༌གུན༌ནི༌, བ༌བེ༌ལོན༌ནེ༌ དུད༌པ༌ བིང༌ཨིན༌ ཐོངས༌ཏེ༌ ཁོའེ༌ ཕིའ༌ ཉ༌ངན༌ ཅོས༌ཏེ༌ ངུ༌ཨིན༌། 
REV.18.10	ཏེ༌གུན༌ནི༌ ཏེ༌ བུ༌མོ༌བོའེ༌ ཆད༌པ༌ སྲན༌ཏྲེ༌བོ༌ ཐོང༌ཏེ༌ ཇིགས༌ཏེ༌ ཐག༌རིང༌ང༌ དུགས༌ཏེ༌ ངུ༌ཨིན༌ཞིག༌ ཟེརས༌,
REV.18.10	"ཝ༌ ཀྲག༌པོ༌ རྒྱལ༌ས༌ ཙམ༌ཤིག༌གི༌ ཇིགས༌སྣང༌ ཇིགས༌སྣང༌,
REV.18.10	བ༌བེ༌ལོན༌ རྒྱལ༌ས༌ ཇིགས༌པོ༌,
REV.18.10	དུས༌ མ༌ ཉུ༌ངུན༌ཞིག༌གི༌ ནང༌ང༌
REV.18.10	དཀོན༌མཆོག༌གི༌ ཁྱོ༌རང༌ང༌ ཆད༌པ༌ སལས༌།"
REV.18.11	ཇིག༌རྟེན༌ནི༌ ཚོང༌པ༌གུན༌ནིའང༌ བ༌བེ༌ལོན༌ནི༌ ཕིའ༌ ངུ༌ཨིན༌, ཚེར༌ཁ༌ ཅོ༌ཨིན༌, ཅིའ༌ཟེར༌ན༌ ཏ༌ནེ༌ཕར༌ལ༌ ཁོང༌གུན༌ནི༌ ཅ༌ལག༌ ཉོ༌ཁན༌ སུ༌ཞིག༌གའང༌ མི༌ལུས༌། 
REV.18.12	སྤེར༌ན༌ སེར༌, མུལ༌, ཕྲ༌རྡོ༌ རིན༌ཅན༌, མུ༌ཏིག༌, རིན༌ཅན༌ རྒྱལ༌པོ༌གུན༌ནི༌ ཀོས༌ དང༌ ཀོ༌ཤེན༌, དྲི༌ཞིམ༌ ཡོད༌ཁན༌ནི༌ ཤིང༌ངི༌ རིགས༌ ཚང༌མ༌, ལང༌པོ༌ཆེན༌ རཱ༌ཅོ༌ནེ༌ ཅོ༌ཁན༌ནི༌ རིན༌ཅན༌ནི༌ ཅ༌ལག༌གུན༌, རིན༌ཅན༌ ཤིང༌གུན༌, ར༌གན༌, ལྕགས༌ དང༌ རྡོའ༌ ཀ༌མ༌རུ༌, 
REV.18.13	ཡང༌ ཞིམ༌པོ༌ ཚའེ༌ རིགས༌ སྤེར༌ན༌ དལ༌ཅི༌ནི༌, མ༌ས༌ལ༌, སྤོས༌, མིར༌ ཟེར༌ཁན༌ནི༌ དྲི༌ཞིམ༌ སྐུ༌ཅེས༌, ཞན༌ དྲི༌ཞིམ༌ཅན༌ནི༌ སྤོས༌, རྒུན༌ཆང༌ དང༌ ཨོ༌ལིཝ༌ཝི༌ མར༌ནག༌, མེ༌ད༌ དང༌ གྲོ༌, བ༌ལང༌, ལུག༌, རྟ༌ དང༌ ཤིང༌རྟ༌ གུན༌ དང༌, ཚེ༌ཡོག༌གུན༌, འི༌ ཚང༌མ༌ རྒྱལ༌སའེ༌ ནང༌ང༌ ཉོབ༌ཚོང༌ ཏང༌ཅེས༌སི༌ ཕིའ༌ ཁྱོང༌ངད༌པིན༌། 
REV.18.14	ཡང༌ ཚོང༌པ༌གུན༌ནི༌ ཏ༌རུང༌ངའང༌ སྐད༌ ཆེན༌མོ༌ ཉམ༌པོ༌ ཟེརས༌,
REV.18.14	"ཝ༌ བ༌བེ༌ལོན༌, ཁྱོ༌རང༌ངི༌ དོད༌པ༌ ཅོ༌ཁན༌ནི༌
REV.18.14	ཤིང༌ཏོག༌གུན༌ མེད༌ཁན༌ སོང༌ཏེ༌ ཨིན༌ནོག༌།
REV.18.14	ཁྱོ༌རང༌ངི༌ ཆུག༌ངོམས༌ དང༌ རྒྱུ༌ནོར༌ ཚང༌མ༌ སྟོར༌
REV.18.14	ཡང༌ ལོགས༌ཏེ༌ མ༌ནེ༌ མི༌ཐོབ༌།"
REV.18.15	ཏེ༌ རྒྱལ༌སའེ༌ ནང༌ང༌ ཚོང༌ ཏངས༌ཏེ༌ ཆུག༌པོ༌ རྒྱུར༌ཁན༌ ཚོང༌པ༌གུན༌, ཇིགས༌སྣང༌ཅན༌ནི༌ ཏེ༌ རྒྱལ༌སའེ༌ ཆད༌པའ༌ ཇིགས༌པ༌ ཐག༌རིང༌ང༌ དུགས༌ཏེ༌ ངུ༌ཨིན༌ ཉ༌ངན༌ ཅོ༌ཨིན༌ 
REV.18.16	ཡང༌ ཚེར༌ཁ༌ ཅོས༌ཏེ༌ ཟེར༌ཨིན༌,
REV.18.16	"ཝ༌ ཀྲག༌པོ༌ རྒྱལ༌ས༌ ཙམ༌ཤིག༌གི༌ ཇིགས༌སྣང༌ ཇིགས༌སྣང༌།
REV.18.16	ཀོས༌ལག༌ རིན༌ཅན༌ ཀར༌པོ༌, སྔོན༌པོ༌ དང༌ མར༌པོ༌,
REV.18.16	ཡང༌ སེར༌, རིན༌ཅན༌ ཕྲའེ༌ རིགས༌ དང༌
REV.18.16	མུ༌ཏིག༌ ཏགས༌ཁན༌ནི༌ བུ༌མོའེ༌
REV.18.17	རྒྱུ༌ནོར༌གུན༌ སྲིབ༌ཅིག༌གི༌ ནང༌ང༌, མེད༌ཁན༌ སོང༌།"
REV.18.17	"ཏེ༌ གྲུ༌ཟིང༌གུན༌ནི༌ འུ༌སྐྱོང༌, ཏེ༌ནང༌ང༌ གྲུལ༌ཁན༌ནི༌ མི༌གུན༌, གྲུ༌ཟིང༌ སྲུལ༌ཁན༌ དང༌ ཚོ༌ རྒྱུད༌ཏེ༌ པེ༌ནེ༌ ཅོ༌ཁན༌ གུན༌, མའ༌ ཐག༌རིང༌ཞིག༌ག༌ ལངས༌ཏེ༌ དུག༌ཨིན༌། 
REV.18.18	རྒྱལ༌ས༌བོ༌ མེའ༌ ཞེན༌ཏེ༌ དུད༌པ༌ བིང༌ཨིན༌ ཐོང༌ ཟ༌ནེ༌, ཁོང༌གུན༌ནི༌ ངུ༌ཨིན༌ ཟེར༌ཨིན༌, "འི༌ རྒྱལ༌ས༌ ཙོགས༌སི༌ ཇིགས༌པོ༌ རྒྱལ༌ས༌ཞིག༌ མ༌ནེ༌ མེད༌གྲོ༌།" 
REV.18.19	ཁོང༌གུན༌ནི༌ ངུ༌ཨིན༌ ཚེར༌ཁ༌ སྟན༌ཅེས༌ལ༌ རང༌ངི༌ གོའེ༌ཀ༌ ཐལ༌བ༌ ཡོགས༌ཏེ༌ ཟེར༌ཨིན༌,
REV.18.19	ཝ༌ ཀྲག༌པོ༌ རྒྱལ༌ས༌ ཙམ༌ཤིག༌གི༌ ཇིགས༌སྣང༌ ཇིགས༌སྣང༌།
REV.18.19	གྲུ༌ཟིང༌ངི༌ དག༌པོ༌ ཚང༌མ༌ ཏེ༌ རྒྱལ༌སའེ༌ རྒྱུ༌ནོར༌,
REV.18.19	ཚོ༌ རྒྱུད༌ཏེ༌ འི༌ངོ༌ འ༌ངོའ༌ སྐྱལ༌ཅེས༌པོའེ༌ ཆུག༌པོ༌ རྒྱུར༌ཏེ༌ ཨིན༌པིན༌།
REV.18.19	ཁོའེ༌ ནོར༌གུན༌ སྲིབ༌ཅིག༌གི༌ ནང༌ང༌, མེད༌ཁན༌ ཛདས༌།"
REV.18.20	སྐད༌ཅིག༌གི༌ མོལས༌,
REV.18.20	"ནམ༌ཁའེ༌ ནང༌ང༌ ཡོད༌ཁན༌གུན༌, ཏེ༌ རྒྱལ༌ས༌ ཁྲེས༌སྟོར༌ ཆའ༌ཁན༌བོའེ༌ཀ༌ ཐད༌པོ༌ ཅོ༌ཤིག༌།
REV.18.20	དཀོན༌མཆོག༌གི༌ མི༌གུན༌, སྐུ༌ཚབས༌གུན༌ དང༌ ལུང༌སྟོན༌པ༌གུན༌ ཐད༌པོ༌ ཅོ༌ཤིག༌།
REV.18.20	ཅིའ༌ཟེར༌ན༌ ཁྱོ༌ཞའ༌ རྒྱབ༌གལ༌ ཅོ༌ཅེས༌པོའེ༌
REV.18.20	དཀོན༌མཆོག༌གི༌ ཁོའ༌ ཁྲིམས༌ཅད༌ ཛད༌ཏེ༌ ཨིན༌ནོག༌།"
REV.18.21	ཏེ༌ནེ༌ ཕོ༌ཉ༌ ཇིགས༌པོ༌ཞིག༌གི༌ རན༌ཐག༌གི༌ རྡོའ༌ ཙོགས༌ཤིག༌ ཁུར༌ཏེ༌, ཏེ༌བོ༌ རྒྱ༌ཚོའེ༌ ནང༌ང༌ ཕངས༌ཏངས༌ ཡང༌ མོལས༌,
REV.18.21	"ཏེན༌ན༌ ཙོགས༌སི༌ ཤེད༌ ཉམ༌པོ༌ བ༌བེ༌ལོན༌ནི༌ རྒྱལ༌ས༌ ཇིགས༌པོ༌བོའང༌ ཐུར༌ལ༌
REV.18.21	མ༌ནེ༌ མི༌ཐོབ༌ཅེས༌སི༌ ཕིའ༌ ཕང༌ཨིན༌,
REV.18.22	ཏར༌ཅན༌ནི༌ རོལ༌མོའི༌ སྐད༌,
REV.18.22	གླུ༌ཏང༌ཁན༌, ལིང༌བུ༌ ཕུ༌ཁན༌, ཏུང༌ ཕུ༌ཁན༌ གུན༌
REV.18.22	ཏེ༌ རྒྱལ༌སའེ༌ ནང༌ང༌ ཡང༌སྐྱར༌ མ༌ནེ༌ མི༌ཚོར༌།
REV.18.22	ལས༌ སྣ༌ཚོགས༌ ཅོ༌ཁན༌ནི༌ མི༌གུན༌ ཡང༌སྐྱར༌ མ༌ནེ༌ མི༌ཐོབ༌།
REV.18.22	རན༌ཐག༌གི༌ སྐད༌དའང༌ ཡང༌སྐྱར༌ མ༌ནེ༌ མི༌ཚོར༌།
REV.18.23	སྐྱོང༌ཙེ༌ འོད༌པོ༌ ཡང༌སྐྱར༌ མ༌ནེ༌ མི༌ཐོང༌།
REV.18.23	ཐད༌པོ༌ཅན༌ནི༌ མག༌པ༌ དང༌ བག༌མའི༌
REV.18.23	སྐད༌གུན༌ནའང༌ ཡང༌སྐྱར༌ མི༌ཚོར༌།
REV.18.23	ཁྱོ༌རང༌ངི༌ ཚོང༌པ༌གུན༌ ཇིག༌རྟེན༌ གང༌པོའེ༌ ནང༌ང༌
REV.18.23	ཚང༌མའེ༌སང༌ མིང༌ཅན༌ དང༌ ཝང༌ཅན༌ གུན༌ ཨིན༌པིན༌།
REV.18.23	ཡང༌ ཁྱོ༌རང༌ངི༌ ཇའ༌དུ༌ ཅོས༌ཏེ༌,
REV.18.23	ཇིག༌རྟེན༌པ༌ ཚང༌མ༌ལ༌ གོབ༌སྐོར༌ ཏངས༌།
REV.18.24	ཁྱོ༌རང༌ངི༌ སྲང༌གུན༌ནི༌ ནང༌ང༌ དཀོན༌མཆོག༌གི༌
REV.18.24	ལུང༌སྟོན༌པ༌ དང༌ ཁོང༌ངི༌ མི༌གུན༌ནི༌ ཁྲག༌ རྒྱུག༌དུག༌།
REV.18.24	འོ༌ན༌, དེན༌བའ༌, ཁྱོ༌རང༌ ནི༌ ཇིག༌རྟེན༌ གང༌པོ༌ནེ༌ མི༌གུན༌
REV.18.24	སད༌ཅེས༌པོའེ༌ ནོངས༌ཅན༌ ཨིན༌ནོག༌།"
REV.19.1	ཏེ༌ སྟིང༌ནེ༌ ངའེ༌ ནམ༌ཁའེ༌ ནང༌ང༌ མི༌ཚོགས༌ ཆེན༌མོའེ༌ ཀུ༌ཅོ༌ ཙོགས༌ ཚོར༌ ཀ༌གུན༌ནི༌ ཟེར༌ར༌རག༌,
REV.19.1	"གཙོ༌བོའ༌ སྟོད༌པ༌ ཕུལ༌ཤིག༌,
REV.19.1	ཐར༌པ༌, ཟིར༌རྗིད༌ དང༌ ཝང༌
REV.19.1	ང༌དང༌ངི༌ དཀོན༌མཆོག༌གི༌ ཨིན༌ནོག༌།
REV.19.2	ཁོང༌ངི༌ ཁྲིམས༌ཅད༌གུན༌ ནི༌ འོས༌པ༌ དང༌ དྲང༌པོ༌ ཨིན༌ནོག༌།
REV.19.2	ཁོང༌ངི༌ ཏེ༌ ཟུགས༌ཙོང༌མ༌ ཇིགས༌པོ༌ རྒྱལ༌ས༌ བ༌བེ༌ལོན༌ལ༌ ཁྲིམས༌ཅད༌ ཛདས༌,
REV.19.2	ཀ༌བོའེ༌ ལུས༌བྲེལ༌ ངན༌པའེ༌ ལས༌གུན༌ནི༌
REV.19.2	ཇིག༌རྟེན༌པ༌གུན༌ལ༌ སྡིག༌པའེ༌ ལམ༌མི༌ཀ༌ གྲུལ༌ཅུགས༌།
REV.19.2	དཀོན༌མཆོག༌གི༌ ཏེ༌ བུ༌མོ༌བོའ༌, ཁོང༌ངི༌ ཞབ༌སྟོག༌པ༌གུན༌
REV.19.2	སད༌ཅེས༌སི༌ ཚབས༌ལ༌ ལན༌སལ༌ཏེ༌ ཨིན༌ནོག༌།"
REV.19.3	ཁོང༌གུན༌ནི༌ ཡང༌སྐྱར༌ ཤེད༌ དང༌ ཟེརས༌,
REV.19.3	"གཙོ༌བོའ༌ སྟོད༌པ༌ ཕུལ༌ཤིག༌,
REV.19.3	ཏེ༌ རྒྱལ༌སའེ༌ ནང༌ནེ༌ དུད༌པ༌ དུས༌རྒྱུན༌ནེ༌རྒྱུན༌ བིང༌ཨིན༌།"
REV.19.4	ཏེ༌ནེ༌ ཏེ༌ སྤོན༌བོ༌ 24 དང༌ སྲོག༌ ཡོད༌ཁན༌ ཞི༌བོའེ༌ ཞུགས༌ཁྲིས༌སི༌ཀ༌ ཞུགས༌ཁན༌ དཀོན༌མཆོག༌གི༌ སྐུན༌དུན༌ལ༌ ཆག༌ཕུལས༌ ཡང༌ ཁོང༌ང༌ ཅོལ༌ཨིན༌ མོལས༌,
REV.19.4	"ཨ༌མེན༌, གཙོ༌བོའ༌ སྟོད༌པ༌ ཕུལ༌ཤིག༌།"
REV.19.5	ཏེ༌ནེ༌ རྒྱལ༌ཁྲིས༌སི༌ ཀ༌ནེ༌ འི༌ སུང༌སྐད༌པོ༌ ཚོར༌,
REV.19.5	"དཀོན༌མཆོག༌གི༌ ཞབ༌སྟོག༌པ༌, དཀོན༌མཆོག༌ག༌ ཇིགས༌ཁན༌,
REV.19.5	ཉམ༌ཤུང༌ དང༌ ཇིགས༌པོ༌ ཚང༌མའེ༌ ང༌དང༌ངི༌ དཀོན༌མཆོག༌ག༌ སྟོད༌པ༌ ཕུལ༌ཤིག༌།"
REV.19.6	ཏེ༌ནེ༌ ངའེ༌ མི༌ཚོགས༌ ཆེན༌མོ༌, ཆུ༌ ཀྲག༌པོ༌ རྒྱུག༌ཁན༌, བྲུག༌ ཀྲག༌པོ༌ ལྡིར༌ཁན༌ནི༌ སྐད༌ ཙོགས༌སི༌ སྐད༌ཅིག༌གི༌ མོལ༌ཨིན༌ ཚོར༌,
REV.19.6	"གཙོ༌བོའ༌ སྟོད༌པ༌ ཕུལ༌ཤིག༌,
REV.19.6	གཙོ༌བོ༌ ང༌དང༌ངི༌ དཀོན༌མཆོག༌ ཀུན༌ཝང༌ངི༌ ཝང༌སྲུལ༌ལ༌ ཛད༌དུག༌།
REV.19.7	ཡོང༌ཤིག༌, ང༌དང༌གུན༌ནི༌ ཐད༌པོ༌ དང༌ སྐྱིད༌པོ༌ ཅོ༌ཨིན༌,
REV.19.7	ཡང༌ ང༌དང༌གུན༌ནི༌ དཀོན༌མཆོག༌ག༌ སྤལ༌ ཏོང༌ཤིག༌།
REV.19.7	ཅིའ༌ཞུ༌ན༌ ལུ༌གུའི༌ བག༌སྟོན༌ནི༌ དུས༌པོ༌ རན༌ ཚར༌ཏེ༌
REV.19.7	ཁོང༌ངི༌ ན༌མའེ༌ ཁོང༌རང༌ ཁོང༌ངི༌ ཕིའ༌ གྲལ༌གྲིག༌ ཛད༌ཏེ༌ ཨིན༌ནོག༌།
REV.19.8	ན༌མའ༌ ཀོས༌ལག༌ རིན༌ཅན༌: ཀར༌པོ༌ དང༌ རྩང༌མ༌ཞིག༌
REV.19.8	གོན༌ན༌ལ༌ སལས༌།" ༼ཀོས༌ལག༌ རིན༌ཅན༌བོ༌ ནི༌, དཀོན༌མཆོག༌གི༌
REV.19.8	མི༌གུན༌ནི༌ ཆག༌ལས༌ དྲང༌པོ༌གུན༌ ཨིན༌ནོག༌༽།
REV.19.9	ཏེ༌ནེ༌ ཕོ༌ཉའེ༌ ང༌ མོལ༌ལ༌རག༌, "འི༌བོ༌ བྲིས༌, ལུ༌གུའི༌ བག༌སྟོན༌ནི༌ གྲོན༌ལ༌ བོད༌ཁན༌གུན༌ བྱིན༌ལབས༌ཅན༌ ཨིན༌།" ཁོང༌ངི༌ ཡང༌སྐྱར༌ མོལས༌, "ཏེ༌གུན༌ དཀོན༌མཆོག༌གི༌ མོལ༌ཁན༌ནི༌ བཀའ༌གུན༌ ཨིན༌ནོག༌།"
REV.19.10	ཏེ༌ནེ༌ ངའེ༌ ཁོང༌ང༌ ཅོལ༌ཅེས༌ལ༌ ཁོང༌ངི༌ ཞབས༌སི༌ཀ༌ གྱེལ༌པིན༌། ཨིན༌ནའང༌ ཁོང༌ངི༌ མོལས༌, "ངའ༌ ཅོལ༌ མ༌ཅོལ༌། ཡེ༌ཤུའི༌ སྐོར༌ལ༌ སྤང༌པོ༌ ཏང༌ཅེས༌སི༌ ནང༌ང༌ སྟན༌པོ༌ དུག༌ཁན༌ ཁྱོ༌རང༌ དང༌ ཁྱོ༌རང༌ངི༌ སྤུན༌གུན༌ ཙོགས༌ ངའང༌ དཀོན༌མཆོག༌གི༌ ཞབ༌སྟོག༌པ༌ཞིག༌ ཨིན༌། དཀོན༌མཆོག༌ ཅིག༌པོའ༌ ཅོལ༌, ཅིའ༌ཟེར༌ན༌ དཀོན༌མཆོག༌གི༌ ཐུག༌ཉིད༌དི༌ ཡེ༌ཤུའི༌ སྐོར༌ལ༌ སྤང༌པོ༌ ཞན༌མ༌གུན༌ལ༌ ཏང༌ཅེས༌སི༌ ཁྱུད༌ སལ༌ལ༌ནོག༌།"
REV.19.11	ཏེ༌ནེ༌ ངའ༌ ནམ༌ཁའ༌ བེས༌ཏེ༌ ཐོང༌, རྟ༌ ཀར༌པོ༌ ཡང༌ ཏེ༌བོའེ༌ཀ༌ ཞོན༌ཁན༌བོའེ༌ ཚན༌ལ༌ ཨིད༌ཤེས༌ཅན༌ དང༌ དྲང༌པོ༌ ཞུ༌རུག༌, ཅིའ༌ཟེར༌ན༌ ཁོང༌ངི༌, འོས༌པ༌ ཉམ༌པོ༌ ཁྲིམས༌ཅད༌ ཛད༌ཏེ༌ དྲང༌པོའེ༌ མག༌པོ༌ སལ༌ལ༌ ཛད༌དུག༌། 
REV.19.12	ཁོང༌ངི༌ མིག༌ ནི༌, མེའེ༌ མེལ༌ཇབ༌ ཙོགས༌ ཡང༌ ཁོང༌ངི༌ དབུའི༌ཀ༌ ཐོར༌ཤོག༌ མང༌པོ༌ཞིག༌ དུག༌། ཁོང༌ངི༌ཀ༌ བྲིས༌ཏེ༌ ཡོད༌ཁན༌ནི༌ མིང༌ངི༌ དོན༌བོ༌ ཁོང༌རང༌ མན༌པ༌ ཡང༌སུའང༌ ཤེས༌ས༌ མི༌དུག༌། 
REV.19.13	ཁོང༌ངི༌ ཁྲག༌གི༌ ནང༌ང༌ ཅུགས༌ཏེ༌ ཡོད༌ཁན༌ནི༌ ནམ༌ཟའ༌ གོན༌ཏེ༌ དུག༌, ཡང༌ ཁོང༌ངི༌ ཚན༌ལ༌ དཀོན༌མཆོག༌གི༌ བཀའ༌ ཞུ༌རུག༌། 
REV.19.14	ནམ༌ཁའེ༌ མག༌མི༌, རྟ༌ ཀར༌པོའ༌ ཞོན༌ཏེ༌ ཀོས༌ལག༌ ཀར༌པོ༌ རྩང༌མ༌ རིན༌ཅན༌ གོན༌ཏེ༌ ཡོད༌ཁན༌གུན༌ ཁོང༌ངི༌ སྟིང༌རང༌ནེ༌ ཡོང༌དུག༌། 
REV.19.15	ཡང༌ ཨིད༌ཤེས༌ཅན༌ དང༌ དྲང༌པོ༌ ཞུ༌ཁན༌བོའེ༌ ཞལ༌ནེ༌ ར༌འི༌ ནོན༌པོ༌ཞིག༌ བིང༌དུག༌, ཀ༌བོ༌ ཁོང༌ངི༌ རྒྱལ༌ཁམས༌གུན༌ལ༌ ཕམ༌ཀལ༌ཅེས༌སི༌ ཕིའ༌ ཀོལ༌ཨིན༌། ཡང༌ "ཁོང༌ངི༌ ཆ༌ཚང༌ ཝང༌ཆ༌ ཉམ༌པོ༌ ཝང༌སྲུལ༌ལ༌ ཛད༌ཨིན༌།"
REV.19.16	ཁོང༌ངི༌ ཤ༌ལྡིག༌ དང༌ ཀོས༌སི༌ཀ༌ འི༌ མིང༌བོ༌ བྲིས༌ཏེ༌ དུག༌, "རྒྱལ༌པོ༌གུན༌ནི༌ རྒྱལ༌པོ༌ དང༌ གཙོ༌བོ༌གུན༌ནི༌ གཙོ༌བོ༌།"
REV.19.17	ཏེ༌ནེ༌ ངའེ༌ ཕོ༌ཉ༌ཞིག༌ ཉི༌མའེ༌ཀ༌ ཞངས༌ཏེ༌ ཐོང༌, ཁོང༌ངི༌ ནམ༌ ཐོམ༌པའེ༌ ནང༌ང༌ འུར༌ཨིན༌ ཡོད༌ཁན༌ནི༌ བྱ༌གུན༌ལ༌ སྐད༌ ཆེན༌མོ༌ ཉམ༌པོ༌ བོད༌ད༌ ཛདས༌, "ཡོང༌ དཀོན༌མཆོག༌གི༌ དོན༌ཏང༌ ཆེན༌མོའེ༌ ཕིའ༌ འི༌ཀ༌ ཛོམ༌ཤིག༌། 
REV.19.18	རྒྱལ༌པོ༌, མག༌མི༌ སྤོན༌བོ༌, མག༌མི༌ ཀྲག༌པོ༌, རྟ༌གུན༌ དང༌ ཏེ༌གུན༌ལ༌ ཞོན༌ཁན༌, རང༌ཝང༌ཅན༌ དང༌ ཚེ༌ཡོག༌, ཉམ༌ཤུང༌ དང༌ ཇིགས༌པོ༌ ཚང༌མའེ༌ ཤ༌གུན༌ ཟའ༌ལ༌ ཡོང༌ཤིག༌།"
REV.19.19	ཏེ༌ནེ༌ ངའེ༌ ཏེ༌ ཇིགས༌སྣང༌ཅན༌ནི༌ སེམས༌ཅན༌, ཇིག༌རྟེན༌ནི༌ རྒྱལ༌པོ༌གུན༌ ཡང༌ ཏེ༌གུན༌ནི༌ མག༌མི༌གུན༌, རྟ༌ ཀར༌པོའེ༌ཀ༌ ཞོན༌ཁན༌ དང༌ ཁོང༌ངི༌ མག༌མི༌ གུན༌ནི༌ རྒྱབ༌གལ༌ལ༌ ནོལ༌ཅེས༌ལ༌ ཛོམ༌ཨིན༌ ཐོང༌། 
REV.19.20	ཨིན༌ནའང༌ ཏེ༌ ཇིགས༌སྣང༌ཅན༌ནི༌ སེམས༌ཅན༌ དང༌ ཁོའེ༌ ལུང༌སྟོན༌པ༌ ཟུས༌མ༌བོ༌ ཟུམས༌, ཀ༌བོའེ༌ ཇིགས༌སྣང༌ཅན༌ནི༌ སེམས༌ཅན༌བོའེ༌ ཚབས༌ལ༌ ཧ༌ལས༌ཤེས༌སི༌ སྟས༌ མིན༌དྲ༌ མིན༌དྲ༌ སྟན༌ནད༌པིན༌། ཏེ༌ སྟས༌གུན༌ནི༌ མི༌གུན༌ལ༌ གོབ༌སྐོར༌ ཏངས༌ པ༌སང༌, ཁོང༌གུན༌ནི༌ ཇིགས༌སྣང༌ཅན༌ནི༌ སེམས༌ཅན༌ནི༌ སྟགས༌པོ༌ ཅོ༌ཅུགས༌ཏེ༌ ཁོའེ༌ སྐུན༌དྲ༌བོའ༌ ཆག༌ཕུལས༌ ཡང༌ ཅོལས༌། ཇིགས༌སྣང༌ཅན༌ནི༌ སེམས༌ཅན༌ དང༌ ཁོའེ༌ ལུང༌སྟོན༌པ༌ ཟུས༌མ༌ ཉིས༌ཀོ༌ སོན༌ཏེའ༌ ཏུག༌ཅན༌ནི༌ རྡོའ༌ མེའ༌ ཞེན༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕངས༌། 
REV.19.21	ཡང༌ རྟ༌ ཀར༌པོའེ༌ཀ༌ ཞོན༌ཏེ༌ ཡོད༌ཁན༌བོའེ༌ ཞལ༌ནེ༌ བིང༌ཨིན༌ ཡོད༌ཁན༌ནི༌ ར༌འི༌བོ༌ ཉམ༌པོ༌ ཁོའེ༌ མག༌མི༌ ཚང༌མ༌ སདས༌། ཡང༌ ཤ༌ ཟའ༌ཁན༌ནི༌ བྱ༌ ཚང༌མའེ༌ ཁོང༌གུན༌ནི༌ རོ༌གུན༌ ཚིམས༌ཚིམས༌ ཟོས༌།
REV.20.1	ཏེ༌ནེ༌ ང༌ ཡང༌ ཕོ༌ཉ༌ཞིག༌ ནམ༌ཁའ༌ནེ༌ བབས༌ཨིན༌ ཐོང༌, ཁོང༌ངི༌ ཆག༌ག༌ ཐའ༌ མ༌ནེ༌ མེད༌ཁན༌ནི༌ ས༌དོང༌ ཏིང༌ཅན༌ནི༌ ཀུ༌ལིག༌ དང༌ ལྕགས༌ཐག༌ ལྕིན༌ཏེ༌ ཆེན༌མོ༌ཞིག༌ ནམས༌ཏེ༌ དུག༌། 
REV.20.2	བྲུག༌ ཀ༌བོའ༌ སྔུན༌མའེ༌ དུས༌སི༌ རུལ༌, ཡ༌ རྡུད༌གུན༌ནི༌ གོ༌བ༌, ཡ༌ ཤེ༌ཏན༌ ཟེར༌རད༌, ཁོང༌ངི༌ ཟུམས༌ཏེ༌, ལོ༌ སྟོང༌ཅིག༌གི༌ ཕིའ༌ ཁོའ༌ ལྕགས༌ཐག༌ ཉམ༌པོ༌ ཏགས༌། 
REV.20.3	ལོ༌ སྟོང༌ཅིག༌པོ༌ ཚར༌ཚར༌ ཚོག༌པ༌ ཤེ༌ཏན༌ནི༌ རྒྱལ༌ཁམས༌ ཚང༌མའེ༌ མི༌གུན༌ལ༌ གོབ༌སྐོར༌ མི༌ཏང༌ཅེས༌སི༌ ཕིའ༌, ཏེ༌ ཕོ༌ཉའེ༌ ཁོ༌ ཐའ༌ མ༌ནེ༌ མེད༌ཁན༌ནི༌ ས༌དོང༌ ཏིང༌ཅན༌ནི༌ ནང༌ང༌ ཕངས༌, ཡང༌ ཁའ༌ ཀབས༌ཏེ༌ ཐེ༌ཙེ༌ རྒྱབས༌། ཏེ༌ དུས༌པོ༌ ཚར༌ཏེ༌ སྟིང༌ནེ༌ ཁོ༌ སྲིབ༌ཅིག༌གི༌ ཕིའ༌ ཕི༌ལོག༌ག༌ བིང༌ ཅུག༌ག༌ ཛད༌གོས༌།
REV.20.4	ཏེ༌ནེ༌ ང༌ ནམ༌ཁའེ༌ ནང༌ང༌, ཁྲིམས༌ཅད༌ཅེས༌སི༌ ཝང༌ སལ༌ལ༌ ཛད༌ཁན༌གུན༌ ཞུགས༌ཁྲིས༌གུན༌ནི༌ཀ༌ ཞུགས༌ཏེ༌ ཐོང༌། ཡང༌ ང༌ གོ༌ ཅད༌ཁན༌ མི༌གུན༌ནི༌ སེམས༌ཉིད༌གུན༌ ཐོང༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུའི༌ སྤང༌པོ༌ ཏངས༌ཏེ༌ དཀོན༌མཆོག༌གི༌ བཀའ༌ ཤད༌ཏེ༌ ཨིན༌པིན༌། ཁོང༌གུན༌ནི༌ ཇིགས༌སྣང༌ཅན༌ནི༌ སེམས༌ཅན༌ ཡ༌ ཁོའེ༌ སྐུན༌དྲ༌ ཆག༌ མ༌ཕུལས༌, མ༌ཚད༌ ཁོའེ༌ སྟགས༌པོའང༌ ཁོ༌རང༌གུན༌ནི༌ ཐོད༌པ༌ ཡ༌ ལག༌པའེ༌ཀ༌ ཅོ༌ མ༌ཅུགས༌། ཁོང༌གུན༌ སོན༌ཏེའ༌ ལངས༌, ཡང༌ མ༌ཤི༌ཀ༌ ཉམ༌པོ༌ ལོ༌ སྟོང༌ཅིག༌ ཝང༌སྲུལས༌།
REV.20.5	ཁོང༌གུན༌ ནི༌, ཤི༌ཏེ༌ ལངས༌ཁན༌ དང༌པོ༌རང༌ ཨིན༌ནོག༌ ༼ཏེ༌ ལོ༌ སྟོང༌ཅིག༌པོ༌ ཚངས༌ཏེ༌ མ༌ནེ༌ ལུས༌ཏེ༌ ཡོད༌ཁན༌ནི༌ ཤི༌ཁན༌གུན༌ སོན༌ཏེའ༌ མི༌ལངས༌༽ 
REV.20.6	གོ༌མའེ༌ སོན༌ཏེའ༌ ལངས༌ཤེས༌སི༌ ནང༌ང༌ ཐུས༌ཁན༌ནི༌ མི༌གུན༌ བྱིན༌ལབས༌ཅན༌ དང༌ དམ༌པ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ཀ༌ ལན༌ ཉིས༌པ༌ ཤི༌ཅེས༌པོའ༌ ཝང༌ མ༌ནེ༌ མེད༌ཀྱག༌, མ༌ཚད༌ དཀོན༌མཆོག༌ དང༌ མ༌ཤི༌ཀའེ༌ བླ༌མ༌གུན༌ རྒྱུར༌ཏེ༌ ལོ༌ སྟོང༌ཅིག༌ ཚག༌པ༌ མ༌ཤི༌ཀ༌ ཉམ༌པོ༌ ཝང༌སྲུལ༌ཨིན༌།
REV.20.7	ལོ༌ སྟོང༌ཅིག༌ ཚང༌ང༌དང༌ ཤེ༌ཏན༌ ཙོན༌ནེ༌ ཕུད༌ཨིན༌། 
REV.20.8	ཁོ༌ ཇིག༌རྟེན༌ནི༌ ཆོགས༌ ཚང༌མའེ༌ རྒྱལ༌ཁམས༌སི༌ མི༌གུན༌ལ༌ གོབ༌སྐོར༌ ཏང༌ང༌ལ༌ གོག༌ དང༌ མ༌གོག༌ ཟེར༌ཁན༌ནི༌ ནས༌སའེ༌ཀ༌ ཆེན༌། ཁོའེ༌ མི༌ཚང༌མ༌ ཆོག༌ཤིག༌ག༌ མག༌གི༌ ཕིའ༌ ཛོམ༌ཅུག༌ཨིན༌, ཀ༌བོ༌ ཚོའེ༌ ཐའ༌མ༌ ཡོད༌ཁན༌ནི༌ པེ༌མ༌ རྩི༌ མི༌ཉན༌ཅེས༌ ཙོགས༌ མང༌པོ༌ ཡོང༌ཨིན༌། 
REV.20.9	ཇིག༌རྟེན༌ནི༌ ཆོགས༌ ཚང༌མ༌ནེ༌ ཁོང༌གུན༌ བིངས༌ཏེ༌ དཀོན༌མཆོག༌གི༌ མི༌གུན༌ དང༌ ཁོང༌ ཐུག༌ཉེས༌ས༌ ཛད༌ཁན༌ནི༌ རྒྱལ༌ས༌བོའ༌ སྐོརས༌, ཨིན༌ནའང༌ ནམ༌ཁའ༌ནེ༌ མེ༌ ཐུར༌ལ༌ བབས༌ཏེ༌, ཏེ༌ མག༌མི༌གུན༌ ཁྲེས༌སྟོར༌ ཅོའ༌ ཛདས༌།
REV.20.10	ཏེ༌ནེ༌ མི༌ཚང༌མ༌ལ༌ གོབ༌སྐོར༌ ཏང༌ཁན༌ནི༌ རྡུད༌གུན༌ནི༌ གོ༌བ༌, ཏུག༌ཅན༌ནི༌ རྡོའ༌ མེ༌ ཞེན༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕངས༌, ཀ༌བོའེ༌ ནང༌ང༌ ཇིགས༌སྣང༌ཅན༌ནི༌ སེམས༌ཅན༌ དང༌ ལུང༌སྟོན༌པ༌ ཟུས༌མ༌ གུན༌ ཕངས༌ཏེ༌ ཨིན༌པིན༌། ཡང༌ ཁོང༌གུན༌ལ༌ དུས༌རྒྱུན༌ནེ༌རྒྱུན༌ ཉིན༌ཚན༌ མེད༌པ༌ སྡུག༌སྔལ༌ ཐོང༌ཨིན༌།
REV.20.11	ཏེ༌ནེ༌ ངའེ༌ ཞུགས༌ཁྲིས༌ ཀར༌པོ༌ ཀྲག༌པོ༌ཞིག༌ དང༌ ཏེ༌ཀ༌ ཞུགས༌ཁན༌བོ༌ ཐོང༌། ཁོང༌ སྔོན༌ན༌དང༌ ཇིག༌རྟེན༌ དང༌ ནམ༌ཁའ༌ གུན༌ ཁོང༌ངི༌ དུན༌ནེ༌ ཤོར༌ཏེ༌ སོང༌, ཡང༌ ཏེ༌ནེ༌ཕར༌ལ༌ སུ༌ཞིག༌གིའང༌ ཏེ༌གུན༌ མ༌ཐོང༌། 
REV.20.12	ཏེ༌ནེ༌ ང༌ ཤི༌ཁན༌ ཇིགས༌པོ༌ དང༌ ཉམ༌ཤུང༌ མི༌གུན༌, དཀོན༌མཆོག༌གི༌ ཞུགས༌ཁྲིས༌སི༌ དུན༌ལ༌ ལངས༌ཏེ༌ ཐོང༌། ཡང༌ ལྡེབ༌ ཕེ༌ཁན༌གུན༌ནི༌ ཕྲོའ༌ ཐའ༌མེད༌པའེ༌ མི༌ཚེའེ༌ ལྡེབ༌བའང༌ དུག༌། ཁོང༌གུན༌ནི༌ ཅོས༌ཁན༌ ལྡེབ༌གུན༌ནི༌ ནང༌ང༌ བྲིའ༌ ཛད༌ཏེ༌ ཡོད༌ཁན༌ ནང༌ཞིན༌, ཁོང༌གུན༌ལ༌ ཁྲིམས༌ཅད༌ སལ༌དུག༌། 
REV.20.13	རྒྱ༌ཚོའེ༌ ཏེ༌ནང༌ང༌ ཤི༌ཁན༌ནི༌ མི༌གུན༌ ཕུདས༌, ཡང༌ ཤི༌ཅེས༌ དང༌ ཤི༌ཁན༌གུན༌ནི༌ ནས༌སེའང༌ ཤི༌ཁན༌ནི༌ མི༌གུན༌ ཕུདས༌། ཏེ༌ ཤི༌ཁན༌ ཚང༌མའ༌ ཁོ༌རང༌གུན༌ནི༌ ལས༌ ནང༌ཞིན༌ལ༌ ཁྲིམས༌ཅད༌ སལ༌ལ༌ ཛདས༌། 
REV.20.14	ཏེ༌ནེ༌ ཤི༌ཅེས༌ དང༌ ཤི༌ཁན༌ནི༌ ནས༌ས༌ གུན༌ མེ༌ བར༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕངས༌, འི༌ ཚོ༌བོའ༌ ཤི༌ཅེས༌ ཉིས༌པ༌ ཟེར༌ར༌ནོག༌། 
REV.20.15	ཐའ༌མེད༌པའེ༌ མི༌ཚེའེ༌ ལྡེབ༌བི༌ ནང༌ང༌ མིང༌ བྲིས༌ཏེ༌ མེད༌ཁན༌གུན༌, མེ༌ བར༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕང༌ང༌ ཛདས༌།
REV.21.1	ཏེ༌ནེ༌ ང༌ ཛམ༌བུ༌ལིང༌ སོ༌མ༌ དང༌ ཇིག༌རྟེན༌ སོ༌མ༌ གུན༌ ཐོང༌། སྔུན༌ལ༌ ཡོད༌ཁན༌ནི༌ ཛམ༌བུ༌ལིང༌ དང༌ ཇིག༌རྟེན༌ མེད༌ཁན༌ སོང༌, ཡང༌ རྒྱ༌ཚོའང༌ སྟོར༌ཏེ༌ མི༌དུག༌། 
REV.21.2	ན༌མ༌ ཁོ༌རང༌ངི༌ མག༌པའེ༌ ཕིའ༌ ཟབས༌ཏེ༌ ལྡེ༌མོ༌ ཅོ༌ཁན༌ ཙོགས༌ལ༌ ངའེ༌ རྒྱལ༌ས༌ དམ༌པ༌, ཡེ༌རུ༌ཤ༌ལེམ༌ སོ༌མ༌ ནམ༌ཁའ༌ནེ༌ དཀོན༌མཆོག༌གི༌ སྐུན༌དུན༌ནེ༌ བབས༌ཨིན༌ ཐོང༌། 
REV.21.3	ཡང༌ ང༌ ཞུགས༌ཁྲིས༌སི༌ ཀ༌ནེ༌ སྐད༌ ཆེན༌མོ༌ཞིག༌གི༌ མོལ༌ཨིན༌ ཚོར༌, "ཏ༌ དཀོན༌མཆོག༌གི༌ ཞུགས༌སེ༌ ནས༌ས༌ མི༌གུན༌ནི༌ ཕྲོའ༌ དུག༌, ཡང༌ ཁོང༌ མི༌གུན༌ ཉམ༌པོ༌ ཞུགས༌ཨིན༌། ཁོང༌གུན༌ དཀོན༌མཆོག༌གི༌ མི༌ དང༌ དཀོན༌མཆོག༌ ཁོང༌གུན༌ནི༌ དཀོན༌མཆོག༌ རྒྱུར༌ཨིན༌, ཡང༌ དཀོན༌མཆོག༌ ཁོང༌རང༌ ཁོང༌གུན༌ ཉམ༌པོ༌ ཞུགས༌ཨིན༌། 
REV.21.4	ཁོང༌ངི༌ ཁོང༌གུན༌ནི༌ མིག༌ནེ༌ ཆི༌མ༌གུན༌ ཕིའ༌ ཛད༌ཨིན༌། ཏེ༌རུ༌ ཤི༌ཅེས༌, ཡ༌ སྡུག༌སྔལ༌, ཡ༌ ངུ༌ཅེས༌, ཡ༌ ཟུག༌ཟེར༌ མི༌ཡོང༌, ཅིའ༌ཟེར༌ན༌ འི༌ ཚང༌མ༌ མ༌ནེ༌ མེད༌ཁན༌ སོང༌ཏེ༌ ཨིན༌ནོག༌།
REV.21.5	ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ དཀོན༌མཆོག༌གི༌ མོལ༌ལ༌ ཛདས༌, "ལྟོས༌ཤིག༌ ངའེ༌ ཅི༌ཚང༌མ༌ སོ༌མ༌ ཅོའད༌།" ཡང༌ ཁོང༌ངི༌ ངའ༌ མོལས༌, "འི༌བོ༌ བྲིས༌ ཅིའ༌ཟེར༌ན༌ འི༌ སྤེ༌ར༌ ཚང༌མ༌ ཨིད༌ཤེས༌ཅན༌ དང༌ དྲང༌པོ༌ ཨིན༌ནོག༌།"
REV.21.6	ཁོང༌ངི༌ ངའ༌ ཡང༌ མོལས༌, "ཏ༌ ཅི༌ཚང༌མ༌ གྲུབ༌ ཚར༌། ང༌ ནི༌ ཨལ༌ཕཱ༌ དང༌ ཨོ༌མེ༌ག༌ ཟེར༌ཁན༌བོ༌ ཨིན༌, གོ༌ཟུག༌ནེ༌ ཕར༌ལ༌ ཡོད༌ཁན༌ ཡང༌ ཐའ༌མ༌ ཚོག༌པ༌ ལུས༌ཁན༌། སྐོམས༌ཏེ༌ ཡོད༌ཁན༌གུན༌ལ༌ ངའེ༌ མི༌ཚེ༌ ཏང༌ཁན༌ནི༌ ཆུ༌མིག༌གི༌ ཆུ༌བོ༌ ཆོན༌ལ༌ ཏང༌ཨིན༌། 
REV.21.7	རྒྱལ༌ཁའ༌ ཐོབ༌ཁན༌གུན༌ལ༌ འི༌ བྱིན༌ལབས༌ ཚང༌མ༌ ཐོབ༌ཨིན༌, ཡང༌ ང༌ ཁོང༌ངི༌ དཀོན༌མཆོག༌ དང༌ ཁོང༌གུན༌ ངའེ༌ ཕྲུ༌གུ༌ རྒྱུར༌ཨིན༌། 
REV.21.8	ཨིན༌ནའང༌ ཟུན༌ ཏང༌ཁན༌ ཚང༌མ༌, ཇིགས༌བུད༌, དད༌པ༌ མེད༌ཁན༌, ཚི༌ཏུ༌ སྤྱོད༌པ༌, མི༌སད༌, ལུས༌བྲེལ༌ ངན༌པ༌, ཇའ༌དུ༌ ཅོ༌ཁན༌, དང༌ སྐུན༌དྲ༌ ཅོལ༌ཁན༌ གུན༌ ཏུག༌ཅན༌ནི༌ རྡོའ༌ མེའ༌ ཞེན༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕང༌ཨིན༌, ཀ༌བོའ༌ ཤི༌ཅེས༌ ཉིས༌པ༌ ཟེར༌རད༌།
REV.21.9	ཡང༌ ཐའ༌མའེ༌ སྡུག༌སྔལ༌ རྡུན༌ནི༌ གངས༌ཁན༌ གོར༌མོ༌ ཁུར༌ཏེ༌ ཡོད༌ཁན༌ ཕོ༌ཉ༌ རྡུན༌ནི༌ ནང༌ནེ༌ ཅིག༌ ཡོངས༌ཏེ༌ ངའ༌ མོལ༌ལ༌རག༌, "འི༌རུ༌ ཡོང༌! ངའེ༌ ཁྱོ༌རང༌ང༌ ལུ༌གུའི༌ ན༌མ༌ ཅོ༌ཁན༌ནི༌ བུ༌མོ༌བོ༌ སྟན༌ཨིན༌། 
REV.21.10	ཡང༌ ཁོང༌ངི༌ ང༌ ཐུག༌ཉིད༌དི༌ ནང༌ང༌ མའ༌ རི༌ ཐོན༌པོ༌ཞིག༌གི༌ཀ༌ ཁྱེར༌ར༌ ཛད༌ཏེ༌ ང༌ ནམ༌ཁའ༌ནེ༌ དཀོན༌མཆོག༌གི༌ སྐུན༌དུན༌ནེ༌ བབས༌ཨིན༌ ཡོད༌ཁན༌ རྒྱལ༌ས༌ དམ༌པ༌ ཡེ༌རུ༌ཤ༌ལེམ༌བོ༌ སྟན༌ན༌ ཛདས༌། 
REV.21.11	ཏེ༌ རྒྱལ༌ས༌བོ༌, དཀོན༌མཆོག༌གི༌ ཟིར༌རྗིད༌དི༌ ནང༌ང༌ ཕྲ༌རྡོ༌ རིན༌ཅན༌ ཙོགས༌ལ༌ ཁྲ༌ཆེམ༌ཆེམ༌ ཅོ༌རུག༌, ཀ༌བོ༌ ཤེལ༌ ཙོགས༌ སལ༌པོ༌ ཡོད༌ཁན༌ ཡ༌ཤབ༌ ཟེར༌ཁན༌ནི༌ ཕྲ༌རྡོ༌ ཙོགས༌ དུག༌། 
REV.21.12	རྒྱལ༌སའེ༌ ཀྱང༌ར༌བོ༌ མངས༌ཏེ༌ ཐོན༌པོ༌ དང༌ སྲན༌ཏྲེ༌ དུག༌, ཀ༌བོའེ༌ རྒྱས༌སྒོ༌ ཅུག༌ཉིས༌པོ༌ ཕོ༌ཉ༌ ཅུག༌ཉིས༌སི༌ སྲུངས༌ཏེ༌ དུག༌། ཨིས༌ར༌ཨེལ༌པའེ༌ མི༌རིགས༌ ཅུག༌ཉིས༌སི༌ མིང༌གུན༌, ཏེ༌ རྒྱས༌སྒོ༌གུན༌ནི༌ཀ༌ བྲིས༌ཏེ༌ དུག༌། 
REV.21.13	ཤར༌ ཆོགས༌ལ༌ རྒྱས༌སྒོ༌ སུམ༌, བྱང༌ ཆོགས༌ལ༌ རྒྱས༌སྒོ༌ སུམ༌, ལྷོ༌ ཆོགས༌ལ༌ རྒྱས༌སྒོ༌ སུམ༌, ཡང༌ ནུབ༌ ཆོགས༌ལ༌ རྒྱས༌སྒོ༌ སུམ༌ དུག༌། 
REV.21.14	ཡང༌ ཏེ༌ རྒྱལ༌སའེ༌ ཀྱང༌རའ༌, རྩིགས༌རྨང༌ ཅུག༌ཉིས༌ དུག༌, ཏེ༌གུན༌ནི༌ཀ༌ ལུ༌གུའི༌ སྐུ༌ཚབས༌ ཅུག༌ཉིས༌སི༌ མིང༌གུན༌ བྲིས༌ཏེ༌ དུག༌།
REV.21.15	ངའ༌ སྤེ༌ར༌ ཏང༌ཁན༌ནི༌ ཕོ༌ཉ༌བོའེ༌ ཁོ༌རང༌ངི༌ ཆག༌ག༌, རྒྱལ༌ས༌, ཏེ༌བོའེ༌ རྒྱས༌སྒོ༌ དང༌ ཀྱང༌རའི༌ ཚད༌གུན༌ ཏབ༌ཅེས༌ལ༌, སེར༌རི༌ ཚད༌ ཏབ༌ཅེས༌སི༌ བེར༌ག༌ཞིག༌ ནམས༌ཏེ༌ དུག༌། 
REV.21.16	རྒྱལ༌ས༌བོ༌ གྲུབ༌ཞི༌, ཀ༌བོའེ༌ ཞང༌ དང༌ རིང༌ དང༌ ཐོན༌ གུན༌ དྲན༌དྲ༌ དུག༌། ཕོ༌ཉའེ༌ རྒྱལ༌ས༌བོ༌ ཏབ༌བ༌ཅིག༌, ཏེ༌བོའེ༌ ཞང༌, རིང༌ དང༌ ཐོན༌ གུན༌ དྲན༌དྲ༌, ཀི༌ལོ༌མི༌ཀྲར༌ 2,400 བིང༌། 
REV.21.17	ཁོང༌ངི༌ ཀྱང༌ར༌བོ༌ ཏབས༌, ཏེ༌བོ༌ མི༌ཀྲར༌ 70 ཞང༌ཅན༌ དུག༌པིན༌, ཏེ༌གུན༌ ཏབ༌ཅེས༌ལ༌ ཕོ༌ཉའེ༌ མི༌ ཀོལ༌ཁན༌ནི༌ ཚད༌ ཏབ༌ཅེས༌པོ༌ ཀོལ༌ལ༌ ཛད༌དུག༌། 
REV.21.18	ཀྱང༌ར༌བོ༌ ཕྲ༌རྡོ༌ རིན༌ཅན༌ ཡ༌ཤབ༌ ཟེར༌ཁན༌, ཡང༌ རྒྱལ༌ས༌བོ༌ སེར༌ ཀྱང༌ངི༌ རྩིགས༌ཏེ༌ དུག༌ ཀ༌བོ༌ ཤེལ༌ ཙོགས༌ སལ༌པོ༌ དུག༌། 
REV.21.19	རྒྱལ༌སའེ༌ ཀྱང༌རའི༌ རྩིགས༌རྨང༌གུན༌ ཕྲ༌རྡོ༌ རིན༌ཅན༌ སྣ༌ 12 ཉམ༌པོ༌ རྩིགས༌ཏེ༌ ལྡེ༌མོ༌ ཅོའ༌ ཛད༌ཏེ༌ དུག༌། རྩིགས༌རྨངས༌སི༌ ཕྲ༌རྡོ༌གུན༌, དང༌པོ༌ ཡ༌ཤབ༌, ཉིས༌པ༌ ནི༌ལིམ༌, སུམ༌པ༌ སཕ༌ཀྲིག༌, ཞི༌པ༌ པ༌ནེར༌, 
REV.21.20	ལྔ༌པ༌ གོ༌མེད༌, དྲུག༌པ༌ མ༌ནག༌, རྡུན༌པ༌ པིད༌མ༌ནི༌, རྒྱད༌པ༌ ཕི༌རོཇ༌, དགུ༌པ༌ པུག༌རཇ༌, རྕུ༌པ༌ ལེ༌ཧེས༌ནིའ༌, ཅུག༌ཅིག༌པ༌ དུ༌མར༌ཀན༌ དང༌ ཅུག༌ཉིས༌པ༌ ཅན༌དརའ༌ཀའནད༌ གུན༌ ཨིན༌ནོག༌། 
REV.21.21	ཡང༌ རྒྱས༌སྒོ༌ ཅུག༌ཉིས༌པོ༌ མུ༌ཏིག༌ ཅུག༌ཉིས༌, ཡང༌ ཏེ༌ རྒྱས༌སྒོ༌ རེ༌རེ༌ མུ༌ཏིག༌ ཆེན༌མོ༌ ཅིག༌གི༌ ཛད༌ཏེ༌ དུག༌། ཏེ༌ རྒྱལ༌སའེ༌ ལམ༌ དང༌ སྲང༌ གུན༌ ཤེལ༌ ཙོགས༌སི༌ སལ༌པོ༌ སེར༌རི༌ ཛད༌ཏེ༌ དུག༌།
REV.21.22	ང༌ ཏེ༌ནང༌ང༌ ཆོད༌ཁང༌ཞིག༌ མ༌ནེ༌ མ༌ཐོང༌, ཅིའ༌ཟེར༌ན༌ གཙོ༌བོ༌ དཀོན༌མཆོག༌ ཀུན༌ཝང༌ དང༌ ལུ༌གུ༌ ཏེ༌གུན༌ནི༌ ཆོད༌ཁང༌ ཨིན༌ནོག༌། 
REV.21.23	ཏེ༌ རྒྱལ༌ས༌བོའ༌ ཉི༌མ༌ ཡ༌ ཟླ༌ཝའེ༌ འོད༌དི༌ གོས༌སྡོམ༌ མི༌དུག༌, ཅིའ༌ཟེར༌ན༌ དཀོན༌མཆོག༌གི༌ ཟིར༌རྗིད༌དི༌, ཏེ༌ རྒྱལ༌ས༌བོ༌ འོད༌ཅན༌ ཛད༌ཏེ༌ ལུ༌གུ༌ ནི༌ ཏེ༌བོའེ༌ སྐྱོང༌ཙེ༌ ཨིན༌ནོག༌། 
REV.21.24	ཡང༌ རྒྱལ༌ཁམས༌སི༌ མི༌གུན༌ ཏེ༌ འོད༌དི༌ ནང༌ང༌ གྲུལ༌ཨིན༌། ཇིག༌རྟེན༌ནི༌ རྒྱལ༌པོ༌གུན༌ནི༌ ཁོ༌རང༌ངི༌ རྒྱུ༌ནོར༌རི༌ སྤལ༌གུན༌, ཏེ༌ རྒྱལ༌སའེ༌ ནང༌ང༌ ཁྱོང༌ཨིན༌།
REV.21.25	ཏེ༌ རྒྱལ༌སའེ༌ རྒྱས༌སྒོ༌གུན༌ མ༌ནེ༌ ཅུག༌ག༌ མ༌ནོག༌, ཅིའ༌ཟེར༌ན༌ ཏེ༌རུ༌ ཚན༌ མ༌ནེ༌ མེད༌ཀྱག༌། 
REV.21.26	རྒྱལ༌ཁམས༌སི༌ ཁོ༌རང༌གུན༌ནི༌ སྟེར༌ དང༌ རྒྱུ༌ནོར༌རི༌ སྤལ༌གུན༌, ཏེ༌ རྒྱལ༌སའེ༌ ནང༌ང༌ ཁྱོང༌ཨིན༌། 
REV.21.27	ངན༌པ༌ ཅིག༌གའང༌ ཏེ༌ནང༌ང༌ ཆ༌ མི༌ཅུག༌, མ༌ཚད༌ ཁྲེལ༌བའེ༌ ལས༌ ཅོ༌ཁན༌, ཡ༌ ཟུན༌ ཏང༌ཁན༌གུན༌ནའང༌། ཨིན༌ནའང༌ ལུ༌གུའི༌ ཐའ༌མེད༌པའེ༌ མི༌ཚེའེ༌ ལྡེབ༌བི༌ ནང༌ང༌ མིང༌ བྲིས༌ཏེ༌ ཡོད༌ཁན༌ནི༌ མི༌གུན༌ ཏེ༌ནང༌ང༌ ཆ༌ཉན༌ཨིན༌།
REV.22.1	ཏེ༌ནེ༌ ཕོ༌ཉ༌བོའེ༌ ང༌, སྲོག༌ ཏང༌ཁན༌ནི༌ ཆུ༌ རྒྱུག༌ཁན༌ ལྩངས༌པོ༌, ཤེལ༌ ཙོགས༌སི༌ ལག༌མོ༌, དཀོན༌མཆོག༌ དང༌ ལུ༌གུའི༌ ཞུགས༌ཁྲིས༌སི༌ ཀ༌ནེ༌ བིང༌ཁན༌བོ༌ སྟན༌ན༌ ཛདས༌། 
REV.22.2	ཏེ༌བོ༌ ཐུར༌ལ༌ རྒྱལ༌སའེ༌ ཁག༌ཅན༌ སྲང༌ངི༌ སྐྱིལ༌ནེ༌ རྒྱུག༌དུག༌, ཡང༌ ལྩངས༌པོའེ༌ ལྡ༌ལྡོ༌ ཉིས༌ཀོའ༌ སྲོག༌ ཏང༌ཁན༌ནི༌ ལྕང༌མ༌ སྐྱེས༌ཏེ༌ དུག༌, ཀ༌བོའ༌ ལོ༌ ཅིག༌གི༌ ནང༌ང༌ སྟོན༌ཐོག༌ ཅུག༌ཉིས༌ སྨིན༌དུག༌། ཟླ༌ཝ༌ རེ༌རེ༌ ནང༌ང༌ སྟོན༌ཐོག༌ རེ༌རེ༌, ཡང༌ ཏེ༌བོའེ༌ ལོ༌མ༌གུན༌, རྒྱལ༌ཁམས༌གུན༌ ཕན༌ཅེས༌སི༌ ཕིའ༌ སྨན༌ནི༌ ཚུལ༌ལ༌ ཀོལ༌དུག༌། 
REV.22.3	དཀོན༌མཆོག༌གི༌ རྔན༌ཏབ༌བ༌ ཛད༌ཁན༌བོ༌ མེད༌ཁན༌ ཆེན༌, ཅིའ༌ཟེར༌ན༌ དཀོན༌མཆོག༌ དང༌ ལུ༌གུའི༌ ཞུགས༌ཁྲིས༌གུན༌ ཏེ༌རུ༌ ཡོད༌ཏེ༌ ཨིན༌ནོག༌, ཡང༌ ཁོང༌ངི༌ ཞབ༌སྟོག༌པ༌གུན༌ནི༌ ཁོང༌ང༌ ཅོལ༌ཨིན༌། 
REV.22.4	ཁོང༌གུན༌ནི༌ དཀོན༌མཆོག༌གི༌ ཞལ༌དོང༌ ཇལ༌ཨིན༌, ཡང༌ ཁོང༌ངི༌ ཚན༌ ཁོང༌གུན༌ནི༌ ཐོད༌པའེ༌ཀ༌ བྲི༌ཨིན༌། 
REV.22.5	ཏེ༌རུ༌ ཚན༌ མ༌ནེ༌ མི༌ཡོང༌, ཡང༌ ཁོང༌གུན༌ལ༌ སྐྱོང༌ཙེ༌ ཡ༌ ཉི༌མའེ༌ འོད༌དི༌ གོས༌སྡོམ༌ མི༌ཡོང༌, ཅིའ༌ཟེར༌ན༌ གཙོ༌བོ༌ དཀོན༌མཆོག༌ ཁོང༌གུན༌ནི༌ འོད༌པོ༌ ཨིན༌ནོག༌། ཁོང༌གུན༌ནི༌ རྒྱལ༌པོ༌གུན༌ ཙོགས༌ལ༌ དུས༌རྒྱུན༌ནེ༌རྒྱུན༌ ཝང༌སྲུལ༌ཨིན༌། 
REV.22.6	ཏེ༌ནེ༌ ཕོ༌ཉ༌བོའེ༌ ང༌ མོལས༌, "ཁྱོ༌རང༌ང༌ ཚོར༌ཁན༌གུན༌ ཨིད༌ཤེས༌ཅན༌ དང༌ དྲང༌པོ༌ ཨིན༌། ལུང༌སྟོན༌པ༌གུན༌ལ༌ ཤད༌ཅེས༌སི༌ ལོན༌གུན༌ སལ༌ལ༌ ཛད༌ཁན༌ནི༌ གཙོ༌བོ༌ དཀོན༌མཆོག༌གི༌, གྱོགས༌པ༌ བྱུང༌ཅེས༌ཅན༌གུན༌ ཤད༌ཅེས༌ལ༌ ཁོང༌ངི༌ ཕོ༌ཉ༌བོ༌, ཁོང༌རང༌ངི༌ ཞབ༌སྟོག༌པ༌གུན༌ལ༌ ཀལ༌ལ༌ ཛདས༌།"
REV.22.7	ལུ༌གུའི༌ མོལས༌, "ལྟོས༌ཤིག༌ ང༌ ནི༌ གྱོགས༌པ༌ ཡོང༌ཨིན༌། འི༌ ལྡེབ༌བི༌ མ༌ཡོང༌ ལུང༌སྟན༌ ཛད༌ཁན༌གུན༌, ཁའ༌ཉན༌ཁན༌གུན༌ བྱིན༌ལབས༌ཅན༌ ཨིན༌།"
REV.22.8	འི༌ ཚང༌མ༌ ང༌ ཡོ༌ཧཱ༌ནན༌ནི༌ ཚོར༌ ཡང༌ ཐོང༌། ཏེ༌གུན༌ ཚོར༌ར༌ཅིག༌ ཡང༌ ཐོང༌ང༌ཅིག༌, ངའ༌ ཏེ༌གུན༌ སྟན༌ན༌ ཛད༌ཁན༌ནི༌ ཕོ༌ཉ༌བོའེ༌ ཞབས༌སི༌ དུན༌ལ༌ ཆག༌ཕུལ༌ཅེས༌ལ༌ གྱེལ༌པིན༌། 
REV.22.9	ཨིན༌ནའང༌ ཁོང༌ངི༌ ང༌ མོལས༌, "མན༌! ངའ༌ ཏེ༌ཟུག༌ མ༌ཅོ༌། ངའང༌ ཁྱོ༌རང༌ དང༌ ཁྱོ༌རང༌ངི༌ སྤུན༌ ལུང༌སྟོན༌པ༌གུན༌ ཙོགས༌ལ༌, དཀོན༌མཆོག༌གི༌ ཡོག༌པོ༌ཞིག༌ ཨིན༌, མ༌ཚད༌ འི༌ ལྡེབ༌བི༌ ནང༌ང༌ བྲིས༌ཏེ༌ ཡོད༌ཁན༌ སྲུང༌ཁན༌གུན༌ནའང༌། དཀོན༌མཆོག༌ ཅིག༌པོའ༌ ཅོལ༌།" 
REV.22.10	ཏེ༌ནེ༌ ཁོང༌ངི༌ ང༌ མོལས༌, "འི༌ ལྡེབ༌བི༌ ནང༌ང༌ བྲིས༌ཏེ༌ ཡོད༌ཁན༌ནི༌ མ༌ཡོང༌ ལུང༌སྟན༌གུན༌ སང༌ཝའེ༌ ནང༌ང༌ མ༌བོར༌ ཅིའ༌ཟེར༌ན༌ འི༌གུན༌ དྲན༌དྲ༌ གྲུབ༌ཅེས༌སི༌ དུས༌པོ༌ ཉེ༌མོ༌ དུག༌། 
REV.22.11	ངན༌པ༌ ཅོ༌ཁན༌གུན༌ལ༌ ངན༌པ༌ ཅོ༌ཅེས༌ནེ༌ མ༌གག༌, ལས༌ རྩོག༌པོ༌ ཅོ༌ཁན༌གུན༌ལ༌ ལས༌ རྩོག༌པོ༌ ཅོ༌ཅེས༌ནེ༌ མ༌གག༌, དྲང༌པོ༌ ཅོ༌ཁན༌གུན༌ལ༌ དྲང༌པོ༌ ཅོ༌ཅེས༌ནེ༌ མ༌གག༌, དམ༌པ༌ ཨིན༌ཁན༌གུན༌ དམ༌པ༌ རྒྱུར༌ཅེས༌ནེ༌ མ༌གག༌། 
REV.22.12	ཡེ༌ཤུའི༌ མོལས༌, "ལྟོས༌ཤིག༌, ང༌ གྱོགས༌པ༌ ཡོང༌ཨིན༌, ཡང༌ མི༌ རེ༌རེའ༌ རང༌རང༌ངི༌ ལས༌ ནང༌ཞིན༌ལ༌ ཏང༌ཅེས༌སི༌ སོལ༌རས༌ ངའེ༌ ཁྱོང༌ངད༌། 
REV.22.13	ང༌ ནི༌ ཨལ༌ཕཱ༌ དང༌ ཨོ༌མེ༌ག༌, དང༌པོ༌ དང༌ ཐའ༌མ༌, གོ༌ཟུག༌ དང༌ སྟིང༌ཇུག༌ ཨིན༌། 
REV.22.14	ཀོས༌གུན༌ ཁྲུས༌ཏེ༌ ཁོ༌རང༌ རྩང༌མ༌ ཅོ༌ཁན༌གུན༌ བྱིན༌ལབས༌ཅན༌ ཨིན༌། ཁོང༌གུན༌ རྒྱལ༌སའེ༌ ནང༌ང༌ རྒྱས༌སྒོ༌གུན༌ རྒྱུད༌ཏེ༌ ཆ༌ཅུག༌ག༌ ཛད༌ཏེ༌ སྲོག༌ སལ༌ཁན༌ནི༌ ལྕང༌མའེ༌ ཀ༌ནེ༌ ཁ༌ཟས༌གུན༌ ཟེན༌། 
REV.22.15	ཇའ༌དུ༌ ཅོ༌ཁན༌, ལུས༌བྲེལ༌ ངན༌པ༌ ཅོ༌ཁན༌, མི༌སད༌, སྐུན༌དྲ༌ ཅོལ༌ཁན༌, ཟུན༌མ༌ དམ༌པའེ༌ མི༌ཚེ༌ ཕུད༌ཁན༌, ཏེ༌ ཁྱི༌ ཙོགས༌གུན༌ རྒྱལ༌སའེ༌ ཕི༌ལོག༌ག༌ ལུས༌ཨིན༌། 
REV.22.16	འི༌ ལོན༌གུན༌ ཆོས༌ཚོགས༌གུན༌ལ༌ ཤད༌ཅེས༌སི༌ ཕིའ༌ ང༌ ཡེ༌ཤུའི༌, ང༌རང༌ངི༌ ཕོ༌ཉ༌ ཁྱོ༌རང༌ངི༌ཀ༌ ཀལ༌པིན༌། ང༌ ནི༌ རྒྱལ༌པོ༌ དཱ༌བིད༌ དང༌ ཁོའེ༌ ཕོར༌རྒྱུད༌ བྱུང༌ཅུག༌ཁན༌, ཡང༌ ནམ༌ལངས༌སི༌ སྐར༌མ༌ ལྡང༌ཤན༌ ཟེར༌ཁན༌བོ༌ ཨིན༌།" 
REV.22.17	དམ༌པའེ༌ ཐུག༌ཉིད༌ དང༌ མ༌ཤི༌ཀའེ༌ བག༌མ༌ ༼ཡང༌ན༌ ཁོང༌ངི༌ ཆོས༌ཚོགས༌༽ གུན༌ནི༌ ཟེར༌དུག༌, "ཡོང༌ཤིག༌།" འི༌ ལོན༌ ཚོར༌ཁན༌གུན༌ལའང༌ ཟེར༌ཅུག༌, "ཡོང༌ཤིག༌།" སྐོམས༌ཁན༌གུན༌ ཡོང༌ཅུག༌ཤིག༌, ཡང༌ ཐུང༌ང༌ ཐད༌ཁན༌གུན༌ལ༌ སྲོག༌ ཏང༌ཁན༌ནི༌ ཆུ༌ ཆོན༌ལ༌ ཐུང༌ཅུག༌ཤིག༌། 
REV.22.18	འི༌ ལྡེབ༌བི༌ ནང༌ང༌ བྲིས༌ཏེ༌ ཡོད༌ཁན༌ནི༌ མ༌ཡོང༌ ལུང༌སྟན༌ནི༌ སྤེ༌ར༌ ཚོར༌ཁན༌གུན༌ལ༌ ང༌ ཡོ༌ཧཱ༌ནན༌ནི༌ སྤང༌པུད༌ཨིན༌ ཟེར༌རད༌། འི༌ ལྡེབ༌བི༌ ནང༌ང༌ བྲིས༌ཁན༌གུན༌ནི༌ཀ༌ ཐེ༌བ༌ རྩགས༌ཏེ༌ བྲི༌ཁན༌གུན༌ལ༌ དཀོན༌མཆོག༌གི༌ འི༌ ལྡེབ༌བི༌ ནང༌ང༌ བྲིས༌ཏེ༌ ཡོད༌ཁན༌ནི༌ སྡུག༌སྔལ༌གུན༌ སལ༌ཨིན༌། 
REV.22.19	ཡང༌ འི༌ ལྡེབ༌བི༌ ནང༌ང༌ བྲིས༌ཏེ༌ ཡོད༌ཁན༌ནི༌ མ༌ཡོང༌ ལུང༌སྟན༌གུན༌ནི༌ ནང༌ནེ༌ ཐེན༌ཏེ༌ མ༌བྲི༌ཁན༌གུན༌ནི༌ ཀ༌ནེ༌ དཀོན༌མཆོག༌གི༌ འི༌ ལྡེབ༌བི༌ ནང༌ང༌ མོལ༌ཁན༌ནི༌ སྲོག༌ ཏང༌ཁན༌ནི༌ ལྕང༌མའེ༌ སྐལ༌ལ༌ དང༌ དམ༌པའེ༌ རྒྱལ༌སའེ༌ ནང༌ང༌ དུག༌ཅེས༌སི༌ ཐོབ༌ཏང༌བོ༌ ཐེན༌ན༌ ཛད༌ཨིན༌།
REV.22.20	འི༌ བྲིས༌ཁན༌ ཚང༌མའེ༌ ཨིད༌ཤེས༌ཅན༌ནི༌ སྤང༌པོ༌ སལ༌ལ༌ ཛད༌ཁན༌ནི༌ མོལ༌ལ༌ ཛད༌, "འོ༌ན༌ ང༌ གྱོགས༌པ༌ ཡོང༌ཨིན༌།"
REV.22.20	ང༌ ཡོ༌ཧཱ༌ནན༌ནི༌ ཟེར༌པིན༌, "ཨ༌མེན༌, ཀྱེ༌ གཙོ༌བོ༌ ཡེ༌ཤུ༌ སྐྱོད༌ད༌ ཛད༌།"
REV.22.21	གཙོ༌བོ༌ ཡེ༌ཤུའི༌ ཐུག༌རྗེ༌ དཀོན༌མཆོག༌གི༌ མི༌གུན༌ ཉམ༌པོ༌ ལུས༌ཤིག༌, ཨ༌མེན༌།།
